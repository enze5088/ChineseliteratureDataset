{"章节": "●目錄", "正文": "  \\n ●目錄 \\n 　 \\n  \\n 緣起 \\n 職名 \\n 三通館 \\n 總裁 \\n 纂修兼總校 \\n 纂修兼校對官 \\n 滿纂修官 \\n 提調官 \\n 收掌官 \\n 武英殿修書處 \\n 總理 \\n 總裁 \\n 提調 \\n 校對 \\n 監造 \\n 總目 \\n 凡例 \\n 卷一 \\n 食貨一 \\n 田制一 \\n 民田 \\n 卷二 \\n 食貨二 \\n 田制二 \\n 官莊 \\n 卷三 \\n 食貨三 \\n 田制三 \\n 駐防莊田 \\n 官田【祭田　學田　馬廠　牧廠附】 \\n 祭田　學田附 \\n 馬廠　牧廠附 \\n 卷四 \\n 食貨四 \\n 田制四 \\n 屯田　新疆屯田附 \\n 新疆屯田附 \\n 卷五 \\n 食貨五 \\n 水利上【河工】 \\n 卷六 \\n 食貨六 \\n 水利下【海塘】 \\n 卷七 \\n 食貨七 \\n 賦稅上【田賦　丁銀　蘆課附】 \\n 田賦 \\n 丁銀附 \\n 蘆課附 \\n 卷八 \\n 食貨八 \\n 賦稅下【關榷　雜稅附】 \\n 關榷 \\n 雜稅附【茶礦　魚課　稅契　行帖　落地稅】 \\n 卷九 \\n 食貨九 \\n 戶口丁中 \\n 卷十 \\n 食貨十 \\n 錢幣 \\n 卷十一 \\n 食貨十一 \\n 漕運 \\n 卷十二 \\n 食貨十二 \\n 鹽法 \\n 卷十三 \\n 食貨十三 \\n 輕重上【平糶　常平倉　義倉　社倉　鹽義倉】 \\n 卷十四 \\n 食貨十四 \\n 輕重下 \\n 卷十五 \\n 食貨十五 \\n 市糴 \\n 卷十六 \\n 食貨十六 \\n 蠲賑上 \\n 賜復 \\n 免科 \\n 免役 \\n 卷十七 \\n 食貨十七 \\n 蠲賑下 \\n 災蠲 \\n 賑卹 \\n 卷十八 \\n 選舉一 \\n 選舉制【文科】 \\n 卷十九 \\n 選舉二 \\n 選舉制【武科】 \\n 卷二十 \\n 選舉三 \\n 選舉制【文選】 \\n 卷二十一 \\n 選舉四 \\n 選舉制【武選】 \\n 卷二十二 \\n 選舉五 \\n 考績 \\n 卷二十三 \\n 職官一 \\n 宗人府 \\n 師傅保加銜 \\n 內閣 \\n 翰林院 \\n 詹事府 \\n 卷二十四 \\n 職官二 \\n 吏部 \\n 戶部 \\n 卷二十五 \\n 職官三 \\n 禮部 \\n 兵部 \\n 刑部 \\n 工部 \\n 卷二十六 \\n 職官四 \\n 理藩院 \\n 都察院 \\n 卷二十七 \\n 職官五 \\n 通政使司 \\n 大理寺 \\n 太常寺 \\n 卷二十八 \\n 職官六 \\n 光祿寺 \\n 太僕寺 \\n 鴻臚寺 \\n 國子監 \\n 欽天監 \\n 太醫院 \\n 卷二十九 \\n 職官七 \\n 內務府 \\n 卷三十 \\n 職官八 \\n 鑾儀衞 \\n 卷三十一 \\n 職官九 \\n 八旗都統 \\n 領侍衛內大臣 \\n 前鋒統領 \\n 護軍統領 \\n 步軍統領 \\n 火器健銳虎鎗各營 \\n 卷三十二 \\n 職官十 \\n 宗室封爵 \\n 世爵世職 \\n 卷三十三 \\n 職官十一 \\n 京尹 \\n 總督巡撫 \\n 漕運各官 \\n 河道各官 \\n 卷三十四 \\n 職官十二 \\n 司道 \\n 府州 \\n 州縣 \\n 卷三十五 \\n 職官十三 \\n 學政 \\n 鹽政 \\n 關稅各差 \\n 卷三十六 \\n 職官十四 \\n 盛京將軍等官 \\n 各處駐防 \\n 卷三十七 \\n 職官十五 \\n 新疆各官 \\n 卷三十八 \\n 職官十六 \\n 提督 \\n 總兵副將 \\n 參將遊擊等官 \\n 卷三十九 \\n 職官十七 \\n 藩屬各官 \\n 土司各官 \\n 僧錄道錄等司 \\n 卷四十 \\n 職官十八 \\n 文武官階 \\n 祿秩 \\n 秩品 \\n 滿漢文職 \\n 滿漢武職 \\n 土官武職 \\n 卷四十一 \\n 禮一 \\n 吉一 \\n 郊天 \\n 卷四十二 \\n 禮二 \\n 吉二 \\n 雩祀 \\n 朝日　夕月 \\n 天神　地祇 \\n 風師　雨師等祠 \\n 卷四十三 \\n 禮三 \\n 吉三 \\n 北郊 \\n 社稷 \\n 堂子 \\n 卷四十四 \\n 禮四 \\n 吉四 \\n 山川 \\n 耤田 \\n 先蠶 \\n 卷四十五 \\n 禮五 \\n 吉五 \\n 太廟 \\n 時享【薦新附】 \\n 大祫 \\n 卷四十六 \\n 禮六 \\n 吉六 \\n 奉先殿 \\n 原廟 \\n 卷四十七 \\n 禮七 \\n 吉七 \\n 謁陵 \\n 卷四十八 \\n 禮八 \\n 吉八 \\n 傳心殿 \\n 釋奠 \\n 闕里祀典 \\n 直省府州縣學釋奠 \\n 卷四十九 \\n 禮九 \\n 吉九 \\n 祀歷代帝王【名臣附】 \\n 卷五十 \\n 禮十 \\n 吉十 \\n 告禮 \\n 禜祭 \\n 祈禱 \\n 羣祀 \\n 昭忠祠 \\n 賢良祠 \\n 雙忠祠 \\n 旌勇祠 \\n 功臣專祠 \\n 盛京賢王祠 \\n 蘭州忠勇祠 \\n 直省所在神祠 \\n 親王郡王家廟 \\n 貝勒貝子宗室公家廟 \\n 品官家廟 \\n 庶士寢薦【庶人附】 \\n 卷五十一 \\n 禮十一 \\n 嘉一 \\n 元正冬至朝賀 \\n 聖節朝賀 \\n 皇太后三大節朝賀 \\n 皇后三大節朝賀 \\n 卷五十二 \\n 禮十二 \\n 嘉二 \\n 御門聽政 \\n 常朝 \\n 朝位 \\n 皇帝登極 \\n 上皇太后尊號徽號 \\n 尊封太妃太嬪 \\n 冊立皇后　冊封妃嬪一 \\n 卷五十三 \\n 禮十三 \\n 嘉三 \\n 冊立皇后　冊封妃嬪二 \\n 聖祖　世宗聖諭　皇上諭旨 \\n 冊封諸王貝勒貝子 \\n 冊封公主 \\n 婚禮 \\n 大婚 \\n 皇子婚 \\n 皇孫　皇曾孫婚 \\n 親王以下婚 \\n 郡主以下出嫁 \\n 品官庶士庶人婚 \\n 卷五十四 \\n 禮十四 \\n 嘉四 \\n 冠服 \\n 皇帝冠服 \\n 皇子冠服 \\n 親王以下冠服 \\n 固倫額駙以下冠服 \\n 民公以下凡品官冠服 \\n 士庶冠服 \\n 皇太后　皇后冠服 \\n 皇貴妃　貴妃　妃　嬪冠服 \\n 皇子福晉冠服 \\n 王福晉公主以下凡品官妻冠服 \\n 寶印 \\n 皇帝御寶 \\n 親王寶郡王以下官員印信 \\n 卷五十五 \\n 禮十五 \\n 嘉五 \\n 車輿 \\n 皇帝五輅 \\n 皇太后輦輿 \\n 皇后車輿 \\n 皇貴妃車輿 \\n 貴妃　妃　嬪車輿 \\n 皇帝鹵簿 \\n 大駕鹵簿 \\n 法駕鹵簿 \\n 鑾駕鹵簿 \\n 騎駕鹵簿 \\n 皇太后　皇后儀駕 \\n 皇貴妃　貴妃儀仗 \\n 妃　嬪采仗 \\n 親王以下儀衞 \\n 固倫額附以上儀衞 \\n 民公以下儀衞 \\n 京官儀從 \\n 直省文官儀從 \\n 直省武職儀從 \\n 王福晉公主以下儀衞 \\n 頒詺 \\n 頒朔 \\n 進實錄 \\n 進玉牒 \\n 經筵 \\n 卷五十六 \\n 禮十六 \\n 嘉六 \\n 臨雍 \\n 闕里講學 \\n 巡幸 \\n 卷五十七 \\n 禮十七 \\n 嘉七 \\n 優老 \\n 燕禮 \\n 卷五十八 \\n 禮十八 \\n 軍一 \\n 大閱 \\n 大狩 \\n 卷五十九 \\n 禮十九 \\n 軍二 \\n 親征 \\n 命將出征 \\n 凱旋郊勞 \\n 受降 \\n 獻俘 \\n 受俘 \\n 馬政【馬祭附】 \\n 日月食救護【直省附】 \\n 卷六十 \\n 禮二十 \\n 賓 \\n 外國朝貢 \\n 敕封外國 \\n 信節 \\n 館餼 \\n 御製詩篇 \\n 王公百官相見禮 \\n 卷六十一 \\n 禮二十一 \\n 凶一 \\n 列聖大喪 \\n 卷六十二 \\n 禮二十二 \\n 凶二 \\n 列后大喪 \\n 皇后喪 \\n 太妃喪 \\n 皇貴妃喪 \\n 貴妃喪 \\n 妃喪 \\n 追封 \\n 皇太子喪 \\n 皇子喪 \\n 親王以下喪 \\n 品官喪【庶士庶人附】 \\n 服制 \\n 卷六十三 \\n 樂一 \\n 樂制 \\n 卷六十四 \\n 樂二 \\n 祭祀樂 \\n 朝會宴饗樂 \\n 歌 \\n 雜歌曲 \\n 舞 \\n 雜舞曲 \\n 導迎樂 \\n 鐃歌鼓吹樂 \\n 散樂 \\n 雜樂 \\n 四方樂 \\n 卷六十五 \\n 樂三 \\n 十二律 \\n 五聲八音名義 \\n 五聲十二律旋相為宮 \\n 五聲十二律相生法 \\n 製造 \\n 卷六十六 \\n 樂四 \\n 權量 \\n 八音 \\n 金一 \\n 石二 \\n 土三 \\n 革四 \\n 絲五 \\n 木六 \\n 匏七 \\n 竹八 \\n 樂縣 \\n 卷六十七 \\n 樂五 \\n 用四倍聲議 \\n 五聲必兼二變議 \\n 管絃分均議 \\n 還宮無啞鐘議 \\n 三大祀及常朝用律不同議 \\n 回奏樂律劄子 \\n 回奏丹陛樂導引樂用鼓起音劄子 \\n 卷六十八 \\n 兵一 \\n 八旗兵制上 \\n 領侍衞府 \\n 八旗驍騎營 \\n 八旗前鋒營 \\n 八旗護軍營 \\n 御營嚮導 \\n 圓明園八旗護軍營 \\n 卷六十九 \\n 兵二 \\n 八旗兵制下 \\n 八旗步軍營 \\n 內府三旗 \\n 圓明園內府三旗 \\n 火器營 \\n 健銳營 \\n 三旗虎槍營 \\n 卷七十 \\n 兵三 \\n 駐防兵制 \\n 盛京 \\n 吉林 \\n 黑龍江 \\n 直隸 \\n 山東 \\n 山西 \\n 河南 \\n 江南 \\n 浙江 \\n 福建 \\n 廣東 \\n 湖廣 \\n 四川 \\n 陜西 \\n 甘肅 \\n 伊犁各處駐防 \\n 西北各處駐防 \\n 卷七十一 \\n 兵四 \\n 綠營兵制上 \\n 直隸 \\n 山東 \\n 山西 \\n 河南 \\n 江蘇　安徽　江西 \\n 福建　浙江 \\n 卷七十二 \\n 兵五 \\n 綠營兵制下 \\n 陜西　甘肅 \\n 四川 \\n 湖北　湖南 \\n 廣東　廣西 \\n 雲南　貴州 \\n 卷七十三 \\n 兵六 \\n 藩部兵制 \\n 卷七十四 \\n 兵七 \\n 恩卹 \\n 卷七十五 \\n 兵八 \\n 軍令 \\n 卷七十六 \\n 兵九 \\n 軍政【巡防附】 \\n 卷七十七 \\n 兵十 \\n 教閱【兵籍附】 \\n 京營 \\n 直省 \\n 兵籍 \\n 卷七十八 \\n 兵十一 \\n 軍器 \\n 軍器制度 \\n 王命旗牌 \\n 令箭 \\n 盔甲 \\n 弓箭 \\n 旗纛 \\n 皇朝禮器圖式武具 \\n 佩刀 \\n 火器 \\n 火藥 \\n 帳房 \\n 戰船 \\n 卷七十九 \\n 兵十二 \\n 馬政 \\n 卷八十 \\n 刑一 \\n 刑制一 \\n 卷八十一 \\n 刑二 \\n 刑制二 \\n 卷八十二 \\n 刑三 \\n 刑制三 \\n 卷八十三 \\n 刑四 \\n 詳讞一 \\n 卷八十四 \\n 刑五 \\n 詳讞二 \\n 卷八十五 \\n 刑六 \\n 雜議一 \\n 卷八十六 \\n 刑七 \\n 雜議二 \\n 卷八十七 \\n 刑八 \\n 寬恕 \\n 囚繫 \\n 卷八十八 \\n 刑九 \\n 考訊 \\n 卷八十九 \\n 刑十 \\n 赦宥 \\n 贖刑 \\n 卷九十 \\n 州郡一 \\n 京師順天府 \\n 盛京 \\n 興京 \\n 直隸省 \\n 卷九十一 \\n 州郡二 \\n 山東省 \\n 山西省 \\n 河南省 \\n 卷九十二 \\n 州郡三 \\n 江蘇省 \\n 安徽省 \\n 江西省 \\n 浙江省 \\n 福建省 \\n 卷九十三 \\n 州郡四 \\n 湖北省 \\n 湖南省 \\n 卷九十四 \\n 州郡五 \\n 陝西省 \\n 甘肅省 \\n 四川省 \\n 卷九十五 \\n 州郡六 \\n 廣東省 \\n 廣西省 \\n 卷九十六 \\n 州郡七 \\n 雲南省 \\n 貴州省 \\n 卷九十七 \\n 邊防一 \\n 東序畧 \\n 東 \\n 朝鮮 \\n 日本 \\n 琉球 \\n 卷九十八 \\n 邊防二 \\n 南序畧 \\n 南 \\n 安南 \\n 暹羅 \\n 南掌 \\n 港口 \\n 東埔寨【尹代瑪附】 \\n 宋腒朥【■〈土赤〉仔六崑大呢附】 \\n 緬甸 \\n 整欠 \\n 景海 \\n 廣南 \\n 葫蘆國 \\n 柔佛【丁機奴單呾彭亨附】 \\n 亞齊 \\n 呂宋 \\n 文萊 \\n 馬辰 \\n 蘇祿 \\n 噶喇巴 \\n 舊港【麻六甲附】 \\n 曼加薩【池悶萬丹思吉港附】 \\n 英吉利 \\n 千絲臘 \\n 荷蘭 \\n 法蘭西 \\n 瑞國 \\n 連國 \\n 卷九十九 \\n 邊防三 \\n 西序畧 \\n 西 \\n 東布魯特 \\n 西布魯特 \\n 安集延 \\n 塔什罕 \\n 拔達克山 \\n 博洛爾 \\n 愛烏罕 \\n 西洋意達里亞 \\n 西洋博爾都噶爾亞 \\n 卷一百 \\n 邊防四 \\n 北序畧 \\n 北 \\n 俄羅斯 \\n 左哈薩克 \\n 右哈薩克 \\n 啟齊玉蘇 \\n 烏爾根齊 \\n  \\n   \\n  "}
{"章节": "●緣起", "正文": "  \\n ●緣起 \\n 　 \\n  \\n 重印十通緣起 \\n 我國之古籍，除十三經、二十四史為治學必讀或需經常參考之書外，尚有所謂「三通」，亦學者不時需要查考，案頭常備之書也。三通者，即唐杜佑【（字君卿，京兆萬年人，西元七三四─八一二）之「通典」，宋鄭樵（字漁仲，興化軍莆田人，西元一一○四─一一六○）】之「通志」，元馬端臨【（字貴與，江西樂平人，西元一二五四─一三二三）】之「文獻通考」。此三書皆為專述典章制度之書，體裁雖各有不同，然題旨則約略相近，各書咸貫串古今，宛若通史，又書名皆著有「通」字，是以有「三通」之稱。北宋初年，宋白嘗有續通典之作，至南宋魏了翁又曾作皇朝通典，宋書成而失傳，魏嘗屬稿而未成書。明代王圻，復獨撰「續文獻通考」二百五十四卷，卷帙殊稱浩博，而識者譏其蕪陋。逮清高宗乾隆年間，乃特設三通館，除敕武英殿校刊三通統一版本外，復命儒臣踵事增華，依樣撰述「續通典」、「續通志」、「續文獻通考」三書，除增補前書所缺之唐末五代之紀傳典章之外，此續三通專記宋遼金元明五朝之事，故間或有稱之為五朝通典、五朝通志、五朝通考，各書所述均及明代而止。至於清朝三通，最初原係與續三通合而為一，敘事至乾隆二十六年止，其後清帝以清代之文物聲華，邁越前修，不宜附麗前朝，應各獨立，別自成書，乃復命儒臣改作，上起清代開國，下迄乾隆年止，續纂「皇朝通典」、「皇朝通志」、「皇朝文獻通考」等，所謂「皇朝三通」【（今稱為「清朝通典」、「清朝通志」、「清朝文獻通考」，簡稱為清三通）】，其最後定本且敘至乾隆五十年乙已（一七八五年）。以上各書合計，乃有「九通」之目。而輓近烏程劉錦藻【（字澂如，西元一八六二─一九三四，為民初著名藏書家嘉業堂主人劉承幹之尊翁）】，復以一己窮數十年之力，彙集乾隆五十一年以後至宣統三年有清一朝之政典，稱為「皇朝續文獻通考」【（如清三通之例，今亦稱為「清朝續文獻通考」）。】其書初以光緒三十年為限，共三百二十卷，有光緒乙巳（光緒三十一年，西元一九○五年）刊本，辛亥革命之後，復輯光緒三十一年至宣統三年（西元一九一一年）之事蹟，合前書彙為一編，全書共三十門，都四百卷，洋洋大觀，該博無倫，於民國十年排印，至二十二年始告完成。合此書共為「十通」，為中國史學重要之經典著作。 \\n 我國之史書，可謂浩如烟埃，其體例亦甚具多樣性，極富變化。大略言之，最早如尚書中之西周書，以言事為主，史家稱之曰「紀事體」。其次孔予作春秋，按年繫月編次，稱之曰「編年體」。逮太史公作史記，其下分本紀、世家、列傳，均係以人物為主，稱之曰「紀傳體」，其下之歷朝正史均屬之。而中國史學，大體即沿著這三種體裁發展。然不論紀傳、編年抑或紀事，所記多側重理亂興衰而略於典章經制，亦即此三體之史學皆係以人物為主之動態歷史。迨唐代宰相杜佑撰述「通典」，上起黃帝，下迄唐代中葉，取五經群史之文，每事以類相從，舉其原始要終，歷代沿革廢置及當時議論萃於一編，庶明會通因仍之道，然其書專述典章制度，是以稱之曰「典」，一般則稱之曰「政書」。這種政書，可說是中國史學之第四種體例。其性質宛如通史。蓋「典章經制，實相因者也」，「非融會錯綜原始要終而推尋之，固未易言也」【（文獻通考序）】，故三通與續三通，都是通史的體制。清三通則因與前書並行，所以斷代為史，所述僅限於有清一代。唯十通雖為專述典章制度之書。然並非僅限於典章，間亦及理亂與衰之跡，如鄭樵之通志，有帝紀、年譜、宗室傳、列傳、載記、四夷之目。其內容即約取歷代正史之文而為之，舊史之文幾佔全書五分之三，欽定續通志仿之。似此兼有紀傳，故四庫全書歸之別史類；清朝通志則僅有二十略，故與通典、通考等並入政書類。 \\n 十通卷跌浩博，常人固艱於翻閱，而所述側重典章制度之沿革，乃屬於靜態之歷史，亦較不易覺查，其趣味殊不若編年紀傳等理亂興衰之引人，其可讀性略少，故治理為尤難。昔江淹有言曰:「修史之難，無出於志。」蓋志者，憲章之所繫，非老於典故者不能為也；且志之為書，事必稽古，辭必數典，亦非可以空言立論。所幸各書之作者，若杜君卿、鄭漁仲、馬貴與輩，皆係蓋世通儒，識見宏達，而文辭雅飭，其所著作，釐然有序，清朗可誦。即清代敕撰之續三通與清三通，雖係官修之書，成於眾人之手。唯當時纂修諸儒如齊召南等，博學而頗具史才，故其書大多剪裁得當，燦然可觀，雖部帙龐大，卻甚少冗蔓之病，實清代官修書中之佳者。際今學術範圍日廣，世人尤注重社會科學，十通實為資料之寶庫，且曾經作者整理，井然有序，上下數千年，綱舉目張，一目了然，不致茫無頭緒，就研治社會科學言，其實用之價值似猶在二十五史之上。是此書乃可與二十五史相輔相成，而不宜有所偏廢也，本館既已多次重版百衲本二十四史，今乃亟謀十通之重梓，藉以促進文化，並以應學界之需要。 \\n 先是，本館嘗於半世紀前即已景印十通，民國二十四年三月迄二十五年三月陸續刊行於滬上，而與百衲本二十四史之出版約略同時。該書原係與佩文韻府同為萬有文庫第二集之參考書。其後因抗戰發生，致流傳未廣。來臺後，佩文韻府曾多次重印，十通則迄未再版。至十通版本，除晚出之清朝續文獻通考一種外，其他九通均有多種版刻。乾隆十二年（西元一七四七年）敕武英殿刊刻通典、通志和文獻通考等三通，是書每半葉十行，行二十一字。其後復敕儒臣纂修續三通和皇朝（清）三通，仍由武英殿刊印，合稱「欽定九通」。唯後六書武英殿原刻本每半葉僅有九行，與三通之十行不同，每行亦為二十一字，遇清室則擡頭高一字為二十二字。根據資料統計，乾隆年間武英殿原刊本九通共八九八冊。清代中葉以後各地所刊印之九通，大都係據殿本翻刻，就中以清光緒年間浙江所刊印者為最佳，各書版式一律，每半葉均為九行，行二十一字，且字畫朗潤，甚是美觀。本館之景印本，即係將浙江刊本剪併縮印，版式則改為十六開，每面分上中下三欄，每欄納原本一葉半，計二十七行，每面計納原本四葉有半，計八十一行。原刻本之版心中縫則剪除，每面剪併後加以外框，框外則排印書邊頁碼，而每卷皆從單頁起。至清續文獻通考，景印本分上下兩欄，每欄二十六行，行三十字，係據民國十年初版本景印，每欄當原書一葉。全書之頁碼，分為典、志、考三類，即通典、續通典、清通典等三書合為一類，通志、續通志、清通志三書和通考、續通考、清通考及清續文獻通考，亦復各為一類，其頁碼分別為典頁幾、志頁幾、考頁幾，各書皆不自為起訖，而是按其類別貫串而下。似此安排，殆為便於編製索引而設計者。全書精裝二十巨冊，都二千五百一十四卷，凡二萬一千七百三十八頁，計約二千五百餘萬字。另以四角號碼檢字法及分類詳目編印「十通索引」一百冊，初版於民國二十六年三月。皇皇巨帙，譎麗輝煌，較之二十四史，亦不遑多讓焉。 \\n 此次重印，悉照民國二十四年至二十五年之印本攝製，其大小裝訂，皆如原式，不稍縮小，字畫秀潤清朗、無損目力，原編「十通索引」，亦一併印出，以便檢索。抑有進者，本館為使十通不徒為學術機關或圖書館插架瀏覽之高文典冊，而期望其能普及於讀書界，故定價特廉。不僅此也，此書之定價雖廉，唯私人研究，擁有其中數種或已敷所需，為應讀者需求，各書特分別零售，讀者可按個人喜好隨意選購。此舉既便讀者，亦符本館推廣文化之至意，區區微忱，想蒙鑒諸！ \\n 臺灣商務印書館謹啟 \\n 民國七十六年九月 \\n  \\n   \\n  "}
{"章节": "●職名", "正文": "  \\n ●職名 \\n 　 \\n  \\n 三通館 \\n 武英殿修書處 \\n ○三通館 \\n 總裁 \\n 纂修兼總校 \\n 纂修兼校對官 \\n 滿纂修官 \\n 提調官 \\n 收掌官 \\n △總裁 \\n 經筵日講起居注官大學士兼翰林院掌院學士（臣）嵇璜 \\n 經筵講官吏部尚書管理國子監事務（臣）劉墉 \\n 兵部尚書（臣）王杰 \\n 經筵講官戶部尚書管理順天府府尹事務（臣）曹文埴 \\n △纂修兼總校 \\n 日講起居注官翰林院侍講學士（臣）曹仁虎 \\n 翰林院侍講（臣）蔡廷衡 \\n 翰林院編修（臣）祝德麟 \\n 武英殿纂修翰林院編修（臣）陳嗣龍 \\n 翰林院編修（臣）黃瀛元 \\n 翰林院編修（臣）陳昌齊 \\n 翰林院編修（臣）翟槐 \\n △纂修兼校對官 \\n 日講起居注官翰林院侍講學士（臣）陸伯焜 \\n 署日講起居注官翰林院侍講學士（臣）吳璥 \\n 翰林院侍講（臣）陳萬青 \\n 翰林院編修（臣）勵守謙 \\n 翰林院編修（臣）秦泉 \\n 翰林院編修（臣）李潢 \\n 翰林院編修（臣）余集 \\n 翰林院編修革職留任（臣）汪鏞 \\n 翰林院編修（臣）王春煦 \\n 翰林院編修（臣）徐如澍 \\n 翰林院編修（臣）戴均元 \\n 翰林院編修（臣）周瓊 \\n 翰林院編修（臣）吳錫旗 \\n 翰林院編修（臣）程昌期 \\n 翰林院編修（臣）甘立猷 \\n 翰林院編修（臣）劉汝慕 \\n 翰林院編修（臣）秦承業 \\n 翰林院編修（臣）俞廷棆 \\n 翰林院編修（臣）王受 \\n 翰林院編修（臣）盧蔭溥 \\n 翰林院編修（臣）萬承風 \\n 翰林院編修（臣）茹棻 \\n 翰林院編修（臣）邵瑛 \\n 文淵閣檢閱內閣中書（臣）顧宗泰 \\n 翰林院庶吉士（臣）陳萬全 \\n 翰林院庶吉士（臣）王錫奎 \\n 翰林院庶吉士（臣）賀賢智 \\n 翰林院庶吉士（臣）溫汝适 \\n 翰林院庶吉士（臣）崔景儀 \\n 翰林院庶吉士（臣）李驥元 \\n 翰林院庶吉士（臣）朱依炅 \\n 翰林院庶吉士（臣）程嘉謨 \\n 原任翰林院侍講候補主事（臣）莊承錢 \\n 原任翰林院庶吉士（臣）鄭應元 \\n △滿纂修官 \\n 理藩院主事（臣）巴達爾呼 \\n 工部筆帖式候補小京官（臣）齡椿 \\n 候補筆帖式（臣）嵩年 \\n 內閣寫中書（臣）明達 \\n △提調官 \\n 內閣侍讀（臣）西精額 \\n 文淵閣校理武英殿提調林院檢討（臣）彭元珫 \\n △收掌官 \\n 翰林院筆帖式（臣）庫蒙額 \\n 翰林院筆帖式（臣）鶴麟 \\n ○武英殿修書處 \\n 武英殿修書處刊刻 \\n 皇朝三通諸臣職名 \\n 總理 \\n 總裁 \\n 提調 \\n 校對 \\n 監造 \\n △總理 \\n 和碩儀親王（臣）永璇 \\n 經筵講官太子太師領侍衞內大臣大學土世襲騎都尉（臣）慶桂 \\n △總裁 \\n 經筵日講起居注官太子少師大學士世龍雲騎尉（臣）戴衢亨 \\n 經筵講官戶部左侍郎兼左翼總兵官（臣）英和 \\n 戶部右侍郎管理錢法堂事務署吏部左侍郎（臣）陳希曾 \\n △提調 \\n 都察院山東道監察御史（臣）吳雲 \\n 河南陳州府知府（臣）李振翥 \\n 國史館總纂文穎會總纂會典館纂修翰林院編修（臣）陳鴻墀 \\n 國史館總纂文穎會纂修功臣館纂修翰林院編修（臣）姚元之 \\n △校對 \\n 翰林院編修（臣）朱珔 \\n 翰林院編修（臣）徐松 \\n 翰林院編修（臣）邵葆鍾 \\n 翰林院編修（臣）龔守正 \\n 翰林院編修（臣）王澤 \\n 翰林院編修（臣）卓秉恬 \\n 都察院湖廣道監察御史（臣）趙未彤 \\n 翰林院編修（臣）孫爾準 \\n 都察院山東道監察御史（臣）朱澄 \\n 翰林院編修（臣）程家督 \\n 翰林院編修（臣）何彤然 \\n 翰林院編修（臣）李可瓊 \\n 翰林院編修（臣）石葆元 \\n 翰林院編修（臣）胡敬 \\n 翰林院編修（臣）費丙章 \\n 翰林院編修（臣）朱棨 \\n 翰林院編修（臣）黃中模 \\n 翰林院編修（臣）穆彰阿 \\n 翰林院編修（臣）陳傳經 \\n 翰林院侍講（臣）恩寍 \\n 翰林院編修（臣）謝崧 \\n 翰林院編修（臣）熊常錞 \\n 翰林院編修（臣）蔣詩 \\n 翰林院編修（臣）翟錦觀 \\n 翰林院侍讀（臣）覺羅寶興 \\n 翰林院編修（臣）彭邦疇 \\n 翰林院編修（臣）黃旭 \\n 翰林院編修（臣）劉榮黼 \\n 翰林院編修（臣）李振庸 \\n 翰林院編修（臣）孔傳綸 \\n 翰林院編修（臣）俞肯堂 \\n 翰林院庶吉士（臣）馬志燮 \\n 翰林院庶吉士（臣）黃崇光 \\n 舉人（臣）童珖起 \\n 拔貢生（臣）王依仁 \\n 優貢生（臣）曾芝柎 \\n 副貢生（臣）辛炳星 \\n 拔貢生（臣）王槃 \\n 副貢生（臣）謝寶田 \\n 副貢生（臣）陶象珮 \\n 拔貢生（臣）唐瀛士 \\n 副貢生候選知縣（臣）李炳彥 \\n 優貢生（臣）李疇 \\n 副貢生（臣）蔡鴻燮 \\n 拔貢生（臣）徐開裕 \\n 副貢生（臣）萬有千 \\n △監造 \\n 內務府坐辦堂郎中兼參領佐領（臣）長申 \\n 內務府郎中兼參領佐領（臣）克蒙額 \\n 正監造員外郎（臣）永清 \\n 副監造副內管領（臣）經文 \\n 委署主事（臣）敏謙 \\n 六品銜庫掌（臣）和興 \\n 掌稿筆帖式（臣）玉廣 \\n 庫掌（臣）光裕 \\n 委署庫掌（臣）崇文 \\n  \\n   \\n  "}
{"章节": "●皇朝通典總目", "正文": "  \\n ●皇朝通典總目 \\n 　 \\n  \\n 食貨典【凡十七卷】 \\n 卷一至十七 \\n 選舉典【凡五卷】 \\n 卷十八至卷二十二 \\n 職官典【凡十八卷】 \\n 卷二十三至卷四十 \\n 禮典【凡二十二卷】 \\n 卷四十一至卷六十二 \\n 樂典【凡五卷】 \\n 卷六十三至卷六十七 \\n 兵典【凡十二卷】 \\n 卷六十八至卷七十九 \\n 刑典【凡十卷】 \\n 卷八十至卷八十九 \\n 州郡典【凡七卷】 \\n 卷九十至卷九十六 \\n 邊防典【凡四卷】 \\n 卷九十七至卷一百 \\n （臣）等謹按皇朝通典百卷乾隆三十二年奉敕撰分門隸事一如杜佑之舊其中條例或革或因于理相通于義有取者今亦無所更易至于古今異宜不可強同如食貨典之榷酤算緡禮典之封禪前朝弊法久已為聖代所除即一例從刪不復更存虛目若兵典首登八旗地理典分省臚列謹遵今制況乎威弧疊式廓昄章東西南朔職貢所圖皇輿所表更非九州舊域所能包舉而八旗創建古所未聞尤宜專門紀述以昭世守不必拘于大刑用甲兵之一語也至杜氏述唐朝掌故與歷代其為一書故皆分綴篇終其文簡略亦體裁所限不得不然今則專勒成編式昭國典當法制修明之世鴻猷善政史不勝書故卷目加繁溢于舊笈且杜氏所採者惟開元禮為詳今則謨烈昭垂各成完帙禮有大清通禮皇朝禮器圖式樂有聖祖御製律呂正義皇上御律呂正義後編刑有大清律例兵有中樞政考地理有皇輿表大清一統志欽定日下舊聞考盛京通志熱河志皇輿西域圖志又有大清會典及則例總其綱領八旗及六部則例具其條目故縷分件繫端委詳明用以昭示萬年又豈杜氏之掇拾殘文合裒成帙者所可同日語哉 \\n 皇朝通典總目 \\n  \\n   \\n  "}
{"章节": "●皇朝通典凡例", "正文": "  \\n ●皇朝通典凡例 \\n 　 \\n  \\n 一杜佑通典八門由食貨以訖邊防本末次第具有條理續通典因之我朝制度典章因革損益盡美盡善載在大清會典者實有以酌時會之宜立質文之準若禮制則有大清通禮皇朝禮器圖式樂制則有聖祖御製律呂正義皇上御製律呂正義後編兵制則八旗兵部有中樞政考刑制則有大清律集解大清律例地理則有皇輿表大清一統志盛京通志熱河志皇輿西域圖志諸書煌煌乎經國之良模足以垂憲萬世今宜以類編次至於八旗則例各部院則例及諸家著述亦並廣為甄采與要提綱務期簡而不遺核而不冘庶足勒為成書傳示永久 \\n 一通典紀事之外每雜載議論于選舉職官禮樂刑典諸門為尤多今倣其例凡特頒論旨及臣工奏議有當於振興文治澄敘官方改立科場條規增定武職品級者無不仰奉聖裁下經部議即令刊入現行則例悉於各門依類采入以備攷稽 \\n 一通典各門中如錢幣附于食貨馬政附于軍禮今並仍其舊惟諸門細目今昔沿革不同如食貨典榷酤算緡之類禮典封禪之類凡昔有今無者一併從刪 \\n 一通典州郡分別九州唐以前之郡縣皆析載于下我朝幅員之廣超越千古非可概執禹迹以論今謹遵本朝之制凡直省新疆各地名之因廢增省悉以見在者登載無庸仍以九州為綱至邊防一門唯載荒外諸國而不及內地沿邊屯戌之政葢以中外一統邊徹敉寍即用列史四裔傳之例分方敘載以表歸向之誠 \\n  \\n   \\n  "}
{"章节": "●皇朝通典卷一", "正文": "  \\n ●皇朝通典卷一 \\n 　 \\n  \\n 食貨一 \\n ○食貨一 \\n 田制一 \\n △田制一 \\n （臣）等謹按田賦之制九等列於夏書九賦詳於周禮誠以國本在農民天惟食我國家首重農桑教民稼穡定鼎之初分遣御史循視土田定正賦役全書除前明之苛賦禁墨吏之浮徵履畝清量徹田定賦其有無主荒田則募民墾種視則升科遺之錢鎛之資授為恆產之業所以為閭閻之食計者至詳且盡矣至八旗王公勛戚大臣以至官員兵丁均設立莊屯俾羣策羣力之士皆得世有田土而奔走禦侮之材亦得保其家室所以厚親親而酬勛庸者又優且渥矣若夫官田之名見於載師自漢唐至宋而其說始詳明則又有皇莊牧馬廠地草場牲地園陵墳地諸王公主勛戚大臣內監寺觀乞賜莊用百官職田邊臣養廉田軍民商屯田通為官田其時民田輸賦官田輪租官租浮於民賦甚至買民田以為官田田不改舊而租加至數倍此官田之為民累也我朝削除故明宗室祿田令與民田一例起科其廢藩田產號為更名地者皆給於民而薄其徵歛至於駐防官莊悉新闢汙萊之地游牧芻廠皆選擇閑曠之場此外如耤田聖賢後裔田學田文廟祠墓田部寺公田俱除其租息一遇災荒得與民田一例邀免若屯田之政原所以給兵餉而息轉輸也今函夏寧謐邊陲宴安無事輓運之勞故內地衞所屯田止留為漕運之用其無運衞所悉行裁革併歸州縣以益民田至駐防官兵雖授以屯地然既列為官莊則不得專目為屯政矣惟是底定新疆版圖式廓二萬餘里由巴里坤以至伊犁前後墾闢無慮十餘萬頃村堡臺站城池倉廩以及溝渠水道佈種先後之宜無不講求盡制迄今駐劄官兵招徠民眾暨佃種回民之歌樂土而享盈寧者十餘萬戶此屯政之善誠從古所未聞者也茲纂通典於田制列為四等首民田次官莊次駐防官莊及官田次屯田新疆屯田附紀其始末釐為四卷以彰昭代隆規定典則而垂萬世焉 \\n 民田 \\n ·田制【民田】 \\n 國家民田之目直隸有更名田農桑地蒿草籽粒地葦課地歸併衞地河淤地盛京有退圈地山東有歸併衞所地更名田竈地江南江蘇有山蕩漊灘地安徽有草地江西有山塘等地浙江有山蕩塘湖桑茶竈地等地陝西有更名地廣東有泥溝車池地廣西有猺田獞田狼田貴州有苗田甘肅有熟田鹻地皆為民田均相其肥瘠為科則 \\n 崇德二年令各屯該管官勸飭農事任土宜以樹藝誡王貝勒大臣勿許人踐民禾 \\n 順治元年御史衞周祚請行正定地方清丈編審之法山東總河楊方興疏請清丈田畝以見在熟地為數其拋荒者無論有主無主盡數豁除俱從之始定開墾荒地之例凡州縣衞所荒地分給流民及官兵屯種有主者令原主開墾官給牛種三年起科二年准新墾荒地免租一年又定原荒之田三年後起科原熟而拋荒之田一年後供賦六年定州縣以上官考成以勸墾多寡催督勤惰為殿最八年命御史分巡各省察民間利病蘇松巡按秦世楨疏言田地令業主自相丈量明注印冊從之九年令八旗退出晌地並首告清出地及各省駐防遺地照墾荒例招墾十一年定丈量規制凡丈量州縣地用步弓旗莊屯地用繩十二年頒部定步弓尺廣一步縱二百四十步為畝命有司於農隙時履畝丈勘其瀕江瀕海之地十年一丈視有無漲坍分別陞免十五年命御史詣河南山東二省率州縣履畝清丈分別荒熟實數凡直省田土悉登十一年新編賦役全書【賦役全書詳見田賦】其與前明萬歷年間賦役全書數符者不丈又以山東明藩田產相沿以五百四十步為一畝者照民田例概以二百四十步為一畝十八年巡按河南御史劉源濬請以開墾荒地之初免其雜項差役并令地方官先給帖文詳載姓名地址年月以杜爭訟雲貴總督趙廷臣請以招民耕種之無主荒田官給印票永為已業均從之是年總計天下田土共五百四十九萬三千五百七十六頃有奇 \\n 康熙元年論直省有隱匿地畝不納錢糧或反圖冒功報為新墾者州縣衞所及所轄上司官俱分別議處二年申定開墾年限之例凡荒蕪之地以五年為期四年申禁丈量攤派詐擾之弊併遣官分行各省踏勘時雲南巡撫袁懋功疏言雲南地少平衍難以勘丈請停止遣官踏勘之差從之又停止限年墾額之例六年定勸墾各官俟三年起科後錢糧如額完納者方准議敘例七年雲南御史徐旭齡疏奏墾荒三事一緩科差請令新荒者三年起科積荒者五年起科極荒者永不起科一集招徠請令流移者給以宮莊匱乏者貸以官牛陂壤溝洫修以官帑一嚴考成請令地方官限以幾年招復戶口幾年修舉水利幾年墾荒地土有田功者陞無田功者黜從之八年戶部請准遣員赴直隸將前明廢藩田產分荒熟酌量變價上以地既易價復征額賦重為民累諭令撤回將未變價地畝給與原種之人改為民戶號為更名地承為世業九年以既易價銀兩有徵收在庫者許抵次年正賦又以更名地內有廢藩自置之田給民佃種者輸糧之外又納租銀重為民累令與民田一例輸糧免納租銀十三年定招民開墾酌量敘用之例凡貢監生員民人墾地三十頃以上至百頃以上者奏送吏兵二部試其文藝通否與以知縣縣丞守備百總等官其招民不足額數墾地錢糧未經起解地方官遽行具題者州縣以上等官俱各議處有差川湖總督蔡敏榮請令現任文武官招徠流民三百名以上安插得所墾荒成熟者不論俸滿即陞其各省候選州同州判縣丞及舉貢監生有力招民者授以署縣職銜俟開墾起科實授本處知縣從之是年又定官民隱田罪例凡該管官能查出隱田者按地多寡分別議敘有能舉首他人隱地在十頃以上者即以其地予之妄告者罪從前隱匿之地立限八月令其自首二十年上慮清查隱地之例既行有司或利其陞敘虛報田糧攤派民間諭部檄行直省督撫嚴行察覈二十四年戶部總計天下田土共六百七萬八千四百三十頃有奇【衞所田土歸入州縣征糧者并載於內】二十八年諭嗣後民人有出首開墾田畝不拘年限以自行首報之年起科該管官免其議處【二十一年又令隱匿地畝限一年內自首三十四年復令再寬限一年四十三年又申地方官隱匿捏報之禁】二十九年以四川民少地多凡流寓願墾荒居住者永給為業又定雲南墾荒地納糧之例凡老荒田地招見納軍糧之人承墾者照民田分上中下三則減征至三年或五年再按例陞科其非見納軍糧之人悉照民田下則五年後量加十分之五起科三十二年定雲南所有明代勳莊照老荒地之例招民開墾免其納價三十三年定雲南清浪衞業經清丈田地每十畝科糧一石是年招徠西安等處流民復業戶給牛種耕具傭值又貴州民燹荒廢招徠開墾其隱匿田畝限一年自首三十四年清丈福建沿海州縣田地三十八年湖廣督臣郭琇奏請湖南居民自行清丈田畝出首官抽查丈隱漏治罪清丈之後錢糧較前減十分之二上曰果於民有益所減雖倍於此亦所不惜若不清丈以荒田著落他人徵收錢糧有累窮黎斷不可也四十一年令山東所有明藩基地願承墾者每畝納價五兩給以印照守為恒業申明地方官隱匿墾荒田地人已侵蝕之禁四十四年令湖北民人願墾荒者官給牛種又令湖廣省濱江田畝凡堤身所壓之田及築堤取土之地丈明畝數給與價值開除糧額四十六年令福建省未墾荒田二千餘頃限一年照數墾足徵糧四十八年以湖南隱匿田地日久未清再限一年盡數首報違者許里民舉首田產人官追徵積逋仍治欺隱之罪扶同不舉者坐五十一年諭湖廣四川巡撫凡民人有自湖廣往四川種地者各於往回時造冊移送時湖廣民人往四川開墾者每將原籍田宅變賣至五年起徵之時復回湖南爭訟原產故有此制山東民人往口外種地者亦如之五十三年准甘肅各村堡中有荒地未種者撥給無地貧民耕種官給牛種五十五年巡撫綽奇勘閱肅州迤北地方及嘉峪關錫濟木金塔寺達哩圖方城子等處地可開墾請招民樹藝 \\n 雍正元年世宗憲皇帝以國家承平日久生齒殷繁開墾曠土於民最有裨益敕督撫以下等官加意勸督諭凡有可墾之處聽民相度地宜自墾自報地方官不得勒索胥吏亦不得阻撓陞科之例水田仍以六年旱田寬至十年著為定例准山西河南山東曠地開墾無力者官給牛具起科後給與執照永為世業又以瀕江近海之區定例十年一丈者恐未及年數即有坍漲令不時清查無拘十年之例【六年復定五年一丈】二年上以國家休養生息戶口日繁務使盡力田畝家給人足敕直省督撫各董率有司實心勸督咨訪疾苦有絲毫妨於農業者必為除去每鄉中擇一二老農之勤勞作苦者優其獎賞以示鼓舞其不可耕種之地課令種樹禁非時斧斤牛羊踐踏及盜竊之害牧養亦令乳字以時又諭四民士為首農次之工商為下士子學成用世國家榮之以爵祿而農民勤勞作苦以供租賦養父母育妻子其敦龐淳樸之行豈惟工賈不逮亦非不肖士人所能及令州縣有司擇老農之勤勞儉樸身無過舉者歲舉一人給以八品頂帶又令各督撫率所屬舉行勸農之典有輕視民隱不實力奉行者以溺職論又以西寧布隆吉爾地方遙遠招墾人少令直隸山西河南山東陝西發遣軍流之人有能種地者前往開墾官撥給地畝牛種耕具三年起科是年總計天下田土共六百八十三萬七千九百一十四頃有奇四年清丈張家口外地畝設同知一員分畝為十分限年招墾又令直隸州縣勤民樹植桑麻棗栗及種菱藕畜魚鳧之屬五年上以隱匿開墾定例甚嚴或吏民恐一經首報追究從前欺隱之罪諭各省官民限一年首報其從前侵隱之罪悉從寬免未納之錢糧亦不復究以雍正七年為始入額征解山東省首報地一千七百四十餘頁六年令再展限六月又令雲南貴州二省廣行開墾官主捐墾者按戶多寡議敘所墾之田歸於佃戶民間自墾者仍給為世業又江南省安河淀水家墩新淤地數千頃山陽鹽城二縣海口疏通新涸地六千頃均給民耕種分別年分輸稅又各省荒地如積鹻未消浮沙漲漫山石磽瘠低窪積水之區難於開復者仍令設法開墾不入年限之內五年遣科道等官清丈四川田畝六年以甘肅寧夏之察罕托輝地平衍可墾遣大臣會同督撫濬治河渠得地二萬餘頃招民墾種官給房舍牛具籽種凡本籍紳士俱令開墾授業其陝西各屬無業民戶願往者給與路費每戶受田百畝以為世業又浙江溫州府之玉環山孤懸海外設同知一員招民開墾得田九百四十四頃有奇八年清釐四川田畝【四川開墾田土未經丈量隱占爭訟五年遣科道往丈至是事竣較原冊贏田干四百八十頃有奇】敕四川巡撫憲德布政使高維新於額糧稍重州縣清丈之後倣適中之科則核減又准四川報墾田地分別年限起科【謹按四川省自雍正元年令該督撫勸諭開墾其民苗愚鈍不知開墾之法者擇湖廣江西在蜀之老農給以衣食使之教墾俟有成效題給老農頂帶六年議准各省入川民人每戶酌給水田三十畝或旱田五十畝若有子弟成丁者每丁增給水田十五畝或旱田二十五畝丁多不敷養贍者臨時酌增至是松茂川東永寧建昌四道報墾荒田六千八百五十五頃荒地二萬九百五頃各有奇荒田墾種六年起科荒地墾種十年起科】十一年令四川苗疆山林坡岡之間招民墾種十二年令山東河南選善種旱田者赴廣東高雷廉瓊等州教之耕種十三年申定地方官報墾不實處分又申清丈江南江西湖廣沿江沙灘坍漲陞除不實之禁又定江蘇漕田蘆州陞科不實之禁【腹內地畝日漕田近水泥灘沙地曰蘆洲或有新漲已成漕田仍報蘆課蘆洲久成熟地不轉則陞科者故有是禁】十三年八月皇上登極諭曰朕見各省督撫題報開墾者紛紛不一至於河南一省所報畝段尤多而閩省繼之訪察其中多有未實或由督撫欲以廣墾見長或由地方有司欲以陞科之多迎合上司之意而其實並未開墾不過將陞科錢糧飛灑於見在地畝之中名為開荒實則加賦非徒無益於地方並貽害於百姓也嗣後各督撫遇造報開墾畝段務必詳加查核實係墾荒然後具奏不得絲毫假飾以滋閭閻之累 \\n 乾隆二年諭方今天下土地不為不廣民人不為不眾以今之民耕今之地使皆盡力焉則蓄諸有備水旱無虞乃民之逐末者多而地之棄置者亦或有之縱云從事耕耘而黍高稻下之宜水耨火耕之異南人尚多不諳北人率置不講此非牧民之責誰之責與朕欲天下之民使皆盡力南畝而其責則在督撫牧令必身先化導毋欲速以不達毋繁擾而滋事將使逐末者漸少奢靡者知戒蓄積者知勸朕即以此別督撫之優劣至北五省之民於耕耘之術更為疏略其應如何勸戒百姓或延訪南人之習農者以教導之牧令有能勸民墾種一歲得穀若何三歲所儲若何視其多寡為激勸毋輕率劾去使久於其任則與民相親而勸課有成令部臣詳悉定議尋議倣周禮遂師之制於鄉民之中擇熟諳農務素行勤儉為閭閻信服者每一州縣量設數人董勸其地方官考績之法均寬以歲月如勸戒有方境內地闢民勤穀豐物阜督撫於三年之內據實題報官則交部議敘老農量加獎賞從之命南書房翰林同武英殿翰林編纂授時通考凡播種之方耕耨之節備旱捕蝗之術散見經籍及後世農家者流之說皆取擇焉又諭令各州縣於春耕秋歛之時親為履畝察其勤惰稽其豐歉凡事有利農者申請舉行定承墾荒地例凡土著流寓呈報開墾者以呈報在先之人承墾又清丈江南靖江縣坍漲田地【謹按靖江濱河之田漲則均減坍則均增五年清丈之例時未舉行致有一戶報陞而通邑減一戶報減而通邑陞者至是陞免核實】五年諭民間多闢尺寸之土即多收升斗之儲乃往往任其閒曠不肯致力者或因報墾則必陞科或因承糧易致爭訟以致愚民退縮不前嗣後凡邊省內地零星地土可以開墾者悉聽本處民夷墾種並嚴禁豪強首告爭奪其在何等以上仍照例陞科何等以下永免陞科之處各省督撫悉心定議續議准直隸零星地土在二畝以下者山東山頭土角以及河濱溪畔在中則以上不足一畝及下則以下不足二畝者山西瘠薄下地不成邱段在十畝以下者河南上地不足一畝中地不足五畝高岡砂磧下隰低窪之地江蘇山頭土角溝畔田塍奇零隙地安徽水田不及一畝旱田不成二畝者江西山頭土角不及二畝砂石間雜坍漲不一者福建奇零田地不及一畝或雖及一畝而地角山頭不相毗連者浙江臨溪傍崖零星不成邱段者湖北旱地不足二畝水田不足一畝者湖南奇零土地高灘阪隰種植稻禾不及一畝雜糧不及二畝並峯頭湖澤之隙不成邱段者陝西甘肅其山頭地角砂磧之地聽民試種至平原空地在開墾未及起科之年地或鹻鹵者四川上田中田不足五分下田上地中地不足一畝山頭土角間石雜砂者廣東山梁岡陁砂礫夾雜者廣西平原成片段之地上則中則水田不足一畝旱田不足三畝下則水田不及五畝旱田不足十畝者雲南砂石磽确水耕火耨更易無定及不能引溉或低漥不能定其收成者貴州依山傍嶺工多獲少土淺力薄者均免陞科其餘減則分別年限起科河南巡撫雅爾圖上言豫省旱田可改水田者甚多旱田賦輕水田賦重一經改種必須題請加賦小免未免觀望上諭河南民人願將旱田改為水田者錢糧仍照原定科則免加其賦又准湖北旱田改水田者亦照河南例又定湖北承墾官民田地例凡承墾官地者以具呈之先後為定承墾民地者先責成業主業主無力許他人承墾為業六年議准陝西無主荒地官為招墾給照為業若本地人力無餘准鄰近無業之人承墾編入土著其平衍易收之地每丁授地五十畝山岡沙石之地每丁授地百畝如父子兄弟均係壯丁酌量加增七年議准原墾佃戶之子孫業主不得擅更業主子孫欲種者將肥瘠地畝各分一半若業主他徙承佃之戶久經應差納課業主子孫回籍計其拋荒年分酌量分給如過三十年以外者概不分給在一二年之內者將當年所獲給承種之戶次再歸業主十一年上以廣東高雷廉三府荒地磽瘠居多令該地民人墾種者概免陞科并為世業十五年申弓尺盈縮之禁凡新漲新墾陞科之田務遵部式丈量不得仍用本處大小不齊之弓十八年諭廣東瓊州為海外瘠區貧民生計維艱查有可墾荒地二百五十餘頃照高雷廉之例招民開墾免其陞科是年總計天下土田七百八萬一千一百四十二頃八十八畝二十六年回疆底定其從前安插吐魯番回人移歸故土所遺肅州威魯堡熟地一萬五千三百六十餘畝陝甘總督楊應琚疏請募民承種從之是年山西大青山土默特十五溝墾地四百四十餘頃安西府屬之玉門淵泉二縣墾地千二百一十餘頃四川屏山縣大竹堡二處墾地一千一百八十餘頃俱分別年限起科三十一年諭滇省山多田少水陸可耕之地俱經墾闢無餘惟山麓河濱尚有曠土向令邊民墾種而定例山頭土角在三畝以上者照旱田十年之例水濱河尾在二畝以上者照水田六年之例俱以下則陞科第念此等零星土地本與平原不同倘地方官一切丈量查勘不免滋擾令滇省此等地土俱聽民墾種概免陞科又議准凡內地及邊省零星地土聽民人開墾種植直隸江西不及二畝福建及江蘇之蘇州等屬不及一畝浙江及江蘇之江寧等屬不及三畝陝西不及五畝安徽湖南湖北貴州水田不及一畝旱田不及二畝下地不論頃畝山東中地以上不及一畝下地不論頃畝山西下地不及十畝廣東中則以上水田不及一畝旱田不及三畝下則水田不及五畝旱田不及十畝四川上田中田不及五分下田上地中地不及一畝下地不論頃畝雲南及廣東之高雷廉三屬不計頃畝奉天之山岡土阜河濱漥下之處不成邱段者不計頃畝俱免陞科是年總計天下土田七百四十一萬四千四百九十五頃有奇三十二年淮太僕寺牧廠空地招民開墾三十四年豐鎮寧遠二廳報墾一千五百五十五頃七十餘畝又募墾吳縣金山無錫丹陽寶山等縣荒田二十七年募墾黃州府黃州衞荒地三十八年戶部疏請招民佃墾定限起租諭曰前以荒蕪地畝及低窪之處每易滋生蝻孽曾令裘曰修親往履勘並令英廉等酌量可墾者令業主佃戶墾種成熟其實係沮淤之區即為開掘水泡以杜蟲孽而資瀦蓄數年以來尚未辦及此事於畿輔農田最有關係者著周元理專派明幹妥員逐加踏勘將實可施工民間樂於認墾者聽從其便其荒蕪低窪之區即酌開水泡以期日久利賴三十九年定廣東三水新安等縣報墾荒地照旱田例起科四十五年開墾廣西鎮安府屬水田四十九年開墾山西渾源州荒地五十年直隸查勘可墾荒地八百餘頃請按八年陞科之例部請以鹽鹻沙壓難墾之地再限二年其實難施工之地仍令各州縣隨時踏勘俟其地脈轉移即行招墾從之上諭所有各州縣歷年報荒官旗各項地畝經此次派員履勘即查出可墾之地八百餘頃分年招墾於旗民均有裨益足見從前荒棄皆因地方官不實力所致但恐此後地方官因循日久又復視為具文日漸廢弛著督撫董率所屬認真辦理至地利轉移無定並著隨時察看續有可墾及續行報荒之處年終彙奏以專責成 \\n 皇朝通典卷一 \\n  \\n   \\n  "}
{"章节": "●皇朝通典卷二", "正文": "  \\n ●皇朝通典卷二 \\n 　 \\n  \\n 食貨二 \\n ○食貨二 \\n 田制二 \\n △田制二 \\n 官莊 \\n ·田制【官莊】 \\n 國初以近京各州縣無主荒田及前明皇親駙馬貴戚大臣內監歿於寇亂無主荒田並百姓帶地投充之田設立莊屯自王以下及官員兵丁皆授以土田俾世為恒產嗣後生齒日繁凡盛京古北口外新闢之壤咸隸焉其官莊有三一宗室莊田一八旗官兵莊田一駐防官兵莊田凡牧場地專隸內務府會計司掌其牧納之數 \\n 順治元年上諭戶部清釐近京各州縣無主荒田及前明貴戚內監莊田如本主及有子弟尚存者量口給與其餘盡分給東來諸王勳臣兵丁并令各府州縣鄉村滿漢分居各理疆界以杜異日爭端順天巡按柳寅東上言安置莊頭其無主地與有主地犬牙相錯易起爭端請先將州縣大小定用地數多寡使滿洲自住一方然後以察出無主地與有主地互易庶疆理明晰從之設指圈之令時近畿百姓帶地來投者甚多乃設為納銀莊頭願領入官地畝者亦為納銀莊頭各給繩地每四十二畝為一繩其納蜜葦棉靛等物附焉分隸內務府鑲黃足黃正白三旗奉天山海關古北口喜峯口亦令設立又令諸王貝勒貝子公等於錦州各設莊一所葢州各設莊一所其額外各莊均令退出二年定給諸王具勒貝子公等大莊每所地四百二十畝至七百二十畝不等半莊每所地二百四十畝至三百六十畝不等園每所地六十畝至百二十畝不等給內務府總管園地四十八畝親王府管領園地三十六畝郡王府以下管領園地三十畝各官執事人員皆給地有差又題准王以下各官所屬壯丁計口給地三十六畝停支口糧諭戶部民間田房有為旗人指圈改換他處者視其田產夫惡速行補給務令均平其有瞻顧徇庇者罪命給事中御史等官履勘畿內地畝從公指圈其有去京較遠不便指圈者如滿城慶都等二十四州縣無主荒地則以易州等處有主田地酌量給旗而以滿城等處無主地補給就近居民凡民間墳墓在滿洲地內者許其子孫隨時祭掃三年諭京城內外無主園地酌量撥給諸王府尋定副都統以上官各給園地百八十畝地六十畝凡直隸民人田地被圈者以連界州縣地畝撥補其不願他適者以未圈之民房地均分住種願他適者按畝蠲賦一年其地土房舍雖未經撥給滿洲而與近村被撥之民同居分種者亦按畝量減前明公侯額外屯地既經撥出其錢糧永行蠲免四年令參領以下官員各給地六十畝定撥給官兵地畝以見在為准例凡撥給之後兵則增丁不加減丁不退官則陞遷不加已故降革不退兵丁有告稱不能耕種者不准至所圈地內如有集場仍留給民以資貿易五年定親王給園十所郡王七所每所地百八十畝又准南苑海戶每戶給地十八畝每佐領下增給十名壯丁地六年定凡加封王貝勒貝子公等各照本爵撥給園地其襲封王貝勒貝子公等祖父所遺園地除撥給應得之數外餘地仍留本家不必撤出又定公侯伯各給園地三百畝子二百四十畝男百八十畝都統尚書輕車都尉百二十畝副都統侍郎騎都尉各六十畝一等侍衞護衞參領各四十二畝二等侍衞護衞各三十畝三等侍衞護衞雲騎尉各二十四畝凡旗員致仕者督撫藩臬總兵各給園地三十六畝道員副將參將各二十四畝府州縣遊守等官各十八畝又新來壯丁每名給地三十畝【嗣於次年令八旗舊壯丁每名撤出地畝撥給新壯丁】七年定給公主園地三百六十畝郡主百八十畝縣主郡君縣君各百五十畝撥給親王園八所郡王五所貝勒四所貝子三所公二所每所地百八十畝【嗣後凡初封貝勒貝子公等皆照此例撥給】鎮國將軍二百四十畝輔國將軍百八十畝奉國將軍百二十畝奉恩將軍六十畝【謹按官兵莊田鑲黃旗滿洲蒙古漢軍共壯丁地二萬三千六百三十三頃四十畝正黃旗滿洲蒙古漢軍共壯丁地二萬三千五百四十三頃八十五畝正白旗滿洲蒙古漢軍共壯丁地二萬七千九十六頃四十八畝正紅旗滿洲蒙古漢軍共壯丁地萬二千四百七頃十畝鑲白旗滿洲蒙古漢軍共壯丁地萬五千四百四十四頃三十畝鑲紅旗滿洲蒙古漢軍共壯丁地萬三千五十五頃七十畝正藍旗滿洲蒙古漢軍共壯丁地萬七千一百三十六頃六十畝鑲藍旗滿洲蒙古漢軍共壯丁地萬四十一百十有一頃二十八畝均座落通涿晶平霸薊遵化灤安易滄延慶等州大興宛平良鄉固安永清東安香河三河武清寶坻順義密雲懷柔房山文安大城保定玉田平谷豐潤盧龍遷安撫寧昌黎樂亭清苑滿城安肅定興新城唐容城完蠡雄高陽新安淶水河間肅寧們邱交河青靜海天津南皮獲鹿開平望都赤城宣化各縣永寧衞河西務良牧署采育里開平沙河驛德州古北口令口張家口喜峯口獨石口羅文峪石闌等處】十年令民間房地有被圈一半者不必撥補全圈者以未被圈之房地均攤補給本州縣不足以鄰近州縣存留房地補給停圈撥民間房地之例十一年議准壯丁自四名以上地土盡數退出量加錢糧月米申禁滿洲置買民產例凡所買之業俱令入官戶部給還原價十五年又議准未禁以前者免其入官既禁以後者如舊議 \\n 康熙二年定新來佐領給地三十畝領催十八畝四年給守陵官員園地內大臣九十畝總管七十二畝副總管六十畝防禦及郎中員外三十六畝茶膳讀祝贊禮內監筆帖式驍騎校佐領下給事人及驍騎禮工二部執事人給地各有差八年敕禁復行圈占民間房地諭將本年見圈之地悉還民間旗人無地者擇邊外空地撥給尋議以張家口殺虎口喜峯口古北口獨石口山海關外曠土宗室官員兵丁有願將壯丁地畝退出取口外閒地耕種者本都統咨送按丁撥給九年定官員兵丁地畝不許越旗交易兵丁本身種地不許全賣例二十年定新滿洲來京歸旗者停給園地又定民地撥給旗下者以別州縣衞所額外開墾之官屯地補還二十四年議各處壯丁及新滿洲應給地者將上三旗皇莊并內務府八旗禮部光祿寺丈量餘地撥給【謹按此外又有部寺官莊分隸於禮部光祿寺各衙門自行徵收支放以給公用皆不屬于戶部】內務府官莊國初定制每莊壯丁十名選一人為莊頭給田一百三十晌【六畝為一晌】場園馬館另給田四晌壯丁蕃衍則留於本莊缺則補足量給牛種房舍日糧莊有整莊有半莊有稻莊有豆稭莊有園又有蜜戶葦戶靛戶瓜園果園菜園牧地網戶地獵戶地【謹按宗室莊田鑲黃旗宗室整莊四所半莊一所園一所共地三十六頃六十畝在大興通武清平谷河間各州縣正黃旗宗室整莊五所半莊十二所莊四所園三所共地百有六頃五十六畝在涿易二州大興宛平三河寶坻順義房山保定雄任邱各縣正白旗宗室整莊四所莊一所園二所共地三十六頃在順天府及通州香河寶坻房山各縣沙河所等處正紅旗宗室整莊百四十五所半莊三所整園五十所半園十所園四所共地千二百四十四頃十有六畝零在昌平涿遼陽等州及宛平文安保定定興淶水海城葢平各縣鑲白旗宗室整莊百七十六所半莊五所莊八所整園八所園二十所果地靛地網戶獵戶等地七十六處共地千七百十有七頁十有四畝零在通昌平霸薊遵化灤易滄遼陽等州大興宛平良鄉固安永清東安香河三河清寶坻密雲懷柔房山玉田平谷豐潤遷安臨榆樂亭保定河間任邱保安海城葢平□嶺各縣鑲紅旗宗室整莊二百九十八所半莊二十三所莊五所整園百十有一所半園二所共地二千六百三十頃一畝在通涿昌平霸灤滄延慶等州大興宛平永清香河寶坻房山新城河間肅寧各縣及張家口外等處正藍旗宗室整莊五百四十四所半莊百五十一所莊二十二所整園百有三所半園十有九所園七十三所果園菜園牧地五處共地五千三百十有三頃二十四畝零在通涿昌平霸薊遵化灤易遼陽錦寧遠等州大興宛平良鄉永清東安香河武清順義懷柔房山保定玉田平谷豐潤盧龍昌黎樂亭新城青無極保安承德開原廣寧開平各縣及冷口外等處鑲藍旗宗室整莊二百三十一所半莊六十三所莊九所整園百有二所半園二所園三所共地二千二百五十四頃七十四畝零在昌平灤安遼陽錦等州大興宛平固安永清東安懷柔蠡高陽海城葢平開平各縣】凡整莊半莊園地蜜戶等戶各設莊丁內選一人為莊頭給以晌地康熙初年編各莊頭等第以其田土編為四等每十年編定一次至是年設立糧莊每莊各給地三百晌其山海關內古北喜峯諸口外糧莊每一所納糧百石合倉石三百六十石山海關外糧莊每一所納糧百二十石合倉石四百三十二石凡各莊頭收糧畢時於定額外多納一石以上者賞缺額一石以上者賣二十六年題准交納銀二百兩之莊頭改為糧莊增莊丁為十五名停止莊頭報糧溢額賞給三十年新滿洲退出地畝令給民間耕種輸租四十五年更定撥給之例凡旗人退出之地官收存撥給者俱俟秋成後始行撥地已撥之後不准更換其初次應行給地之新滿洲於八旗餘地內丈給四十八年令莊頭地畝不足額者准其補給薄鹻沙壓者准其換給五十一年定給屯長地畝五十三年定撥補莊頭地畝在各旗退出輸租地內勻撥不得指圈民地五十五年定給莊頭頂帶之例凡莊頭當差四五十年不欠錢糧者給八品頂帶二三十年無欠者給九品頂帶 \\n 雍正元年設總理大臣專司口外報糧編審諭免山海關內莊頭所欠陳糧其所欠新糧一二年內全完者賞給品級三年不完者治罪二年行井田之法將內務府退出餘地及戶部所收官地內撥新城縣百十六頃固安縣百二十五頃八十九畝制為井田挑選無產之旗丁滿洲五十戶蒙古十戶漢軍四十戶耕種自十六以上六十以下各授田百畝周圍八分為私田中百畝為公田公田之穀俟三年後起徵於耕種餘地立村莊廬舍每名給銀五十兩為口糧牛種農具之用設管理勸教二人三年令口內莊頭交倉所餘之糧折銀口外莊糧運交熱河倉其雜糧秫稭等項折銀均交廣儲司四年更定山海關外糧莊地數一等莊給地五十四頃二等莊五十一頃三等莊四十五頃四等莊三十九頃六年令內務府宗人府八旗都統將直隸所屬旗莊圈賞投充各項地畝覈明基址載冊交戶部并直隸總督與各州縣存貯如有旗民互相爭訟者即據冊勘審七年於順天府屬之霸州永清縣設立井田諭免八旗地畝私行典賣與民者罪令各旗稽查清出動支內庫帑銀取贖限一年令原業主贖回逾限者聽他旗人承買十三年遣官清丈察哈爾西四旗東四旗地畝諭旗人欺隱餘地俱令自首違首罪又遣官清查園頭牲丁壯丁地畝凡官莊內園頭牲丁壯丁當差養家房地私相典賣者若係內務府紅冊內所載本屬官物概行撤回私業則不應強撤清釐之後將地畝數目村莊載冊分存本州縣戶部內務府及該總督處以備稽考定承催官獎勸例完六年者加一級三年者紀錄 \\n 乾隆元年改井田戶為屯戶於附近州縣按畝納糧定古北口外熱河東西兩河旗地分別上中下則納銀以省輓運停承催官令屯領催辦【嗣於四年復設】二年定莊園人等應給官地於直屬駐防兵丁交出在京所受之地及各莊頭退出之地旗人丈出餘地戶絕無人承種之地內動撥旗人來京當差應得地畝亦如之八旗都統疏言旗人入官地畝原定租額過輕吏胥易於作奸請派員查勘更定按額徵收解部上諭現在入官地畝之租較民人佃種旗地之租為數本少而此項入官之地原屬旗地與民人納糧之地不同雖經官定租額而百姓不知仍納重租以致吏胥中飽今因地定租固為允協但愚民不知妄意增添租額亦未可定夫旗人民人均我赤子並無歧視著直省督撫出示曉諭若無從前弊端即令停止增添至照數徵收解部恐年歲荒歉不齊如遇歉歲仍照定例閭闇不免受累其旱潦之年作何減收豐稔之年作何補納著州縣官隨歲酌量辦理報明該旗及戶部存案以備稽察三年諭朕前以旗人生計貧乏者多令王大臣議將八旗入官地畝立為公產收租解部按旗分給以資養贍此等地畝內有定鼎之初圈給八旗官兵將田賦悉行開除者亦有旗人與百姓自相交易出銀置買仍在該州縣納糧者若以入官之後均定為公產不准民買殊非朕軫念譏輔黎赤之本懷嗣後除原圈官地不准民間置買外其旗人自買有糧之民地現在入官者不論旗民准照原估值價變賣將銀解部交各旗料理生息分給旗人俾沾實惠四年諭從前降旨令將入官地畝仍賞與八旗以為產業隨經八旗大臣議稱借支庫銀於京城空地葢屋賞無房人居住將公產地租陸續補庫其續收地租作何賞給永遠接濟別議具奏等語朕思此項地畝均係旗人舊業有因拖欠錢糧入官者有貪婪官吏抵應賠款項入官者今既賞還八旗人等仍留公官辦不但所得地租分散之時勢難均齊而地畝租銀官收之數亦必少於私收分賞眾人則人多數少無濟於事勢必隨手花費此項地畝仍令八旗官兵或指俸餉或交見銀承買為業則八旗人等各立恒產於生計自有裨益承買價銀即交部以補葢房之項其餘銀作何辦理及現有地畝作何視其肥瘠酌量等第別定價直令其認買著戶部會同八旗大臣詳議尋議准等則價值令官兵承買限五年交完價銀其指俸餉抵買者亦於五年內侳扣其餘銀悉交地方官將民典旗地贖回上諭我朝定鼎之初將近京地畝圈給旗人在當日為八旗生計有不得不然之勢其時旗人所得地畝原足以資養贍嗣因生齒日繁恒產漸少又或因事急需將地畝漸次典與民家為業閱年久遠輾轉相授已成民產今欲將從前典出旗地陸續贖回必須於民全無擾累始為妥協再此項地畝官員內尚須扣俸認買貧乏兵丁食餉有限無從措價勢必盡歸當戶究於貧乏旗人未必有益再下直隸總督安議復議以取贖旗地百姓不苦於得價還地實懼其奪田別佃請於贖地之時將見在佃戶及見出之租數造冊無論何旗承買仍令原佃承種房屋墳墓在於旗地內者丈明所占地畝照數輸租免其遷移至贖回之地貧乏兵丁未能措價認買請以八旗公產及入官地並此次贖回之地勘明八旗閒散人內有正戶出身居家勤儉情願下鄉種地者上地給與百畝中地給百五十畝下地給二百畝令其擕妻子居鄉耕種初種之年官給牛種房舍之資如此則貧乏旗人實為利賴從之九年定民典旗地減價取贖之令凡地不論契載年限以十年為率在十年之內者照原價十年以外者減價十分之一每十年以次遞減至五十年外者半價取贖又令旗人承買公產者亦照官贖減價十一年令八旗公產編泵莊頭凡公產內有未經承買及存買餘絕地畝酌留千頃為撥補之用其餘五千四百畝令履畝詳勘如地沃租多整分莊頭仍照例給十八頃半分莊頭九頃如地瘠租少酌量加增其新設莊頭免差一年十八年定旗下奴僕及開戶人等典買旗地限一年內自首照民典旗地例分年減價取贖若原主不能取贖作為公產官收租息歲終請旨賞給貧乏旗人以資養贍十九年清查遺漏旗地軍機大臣疏言民典旗地內多有原業子孫年幼其地畝數目坐落村莊典地人名姓不能記憶者易致隱匿查直隸各屬除民地外俱係旗人原圈地畝請將見納錢糧民地開除挨村清查從之二十年准各莊頭薄鹻沙窪地畝在附近州縣入官地內撥換二十一年諭八旗另記檔案及養子開戶人等俱准其出旗為民所有本身田產並許帶往二十二年復議准本身自置田產許其帶往如係老圈並典買八旗地畝動官帑贖回從之又定旗人舊典房地不准回贖之例停止新滿洲丈撥地畝照地給與租銀每畝給租銀一錢伍分核計一名壯丁地每年給租銀四兩五錢即在直屬徵解旗租銀內動給其遠年得地之新滿洲人等退地領租者俱如此例又戶部疏言人官地畝三千四百九十一頃請交與該旗查明原租令地方官照數征收按年解部上諭此等地畝以加惠小民而論即租額再為輕減亦無不可但向來官地租額雖輕而民佃多不沾實惠葢地租一項既不在官又不在民官吏轉得視為利藪該部請照原納租數徵收自為杜絕弊端所議是但旗人原收租數或係市平市斛而官為收納勢必用庫平官斛則租數雖符而貧民所加已屬不少嗣後入官地畝地方官照原數徵收并照原收平斛令其輸納二十三年諭出旗為民之漢軍內所有向日承種井田屯田者俱久賴地畝為生一旦撤出未免失其生業著加恩賞給聽其隨帶耕種直隸總督方觀承疏請勘明村莊段落填給印照註明賞種官地字樣交本人收執免混民產其井屯定額錢糧仍照舊額歸州縣徵收解部從之二十七年部請積存地畝仍分設莊頭上諭分設莊頭編地不過三四千頃所餘尚有萬頃之多此等地畝皆係老圈旗地且發帑贖回者十有七八令將三千頃安設莊頭其餘交內務府派員徵收俟原帑歸清之後即賞給八旗作為恒業二十八年停止安放莊頭之例命軍機大臣會同總督方觀承妥議交租則例尋議請將原租之額分別上中下三則使租地兩得其平無庸拘泥原租并請將佃戶姓名注冊給照內詳載地名畝數每畝徵租若干統計地一萬四千五百三十四頃六十餘畝原徵租銀二十萬二千二百六十七兩酌復租銀十有一萬三千二百二十五兩照例解部從之三十二年議准內務府所屬鷹戶炭軍炸軍灰軍並銀兩莊頭如私典旗地及旗民親族借名頂冒者均照民買民典之例治罪三十四年直隸總督楊廷璋請永停本旗委員查丈入官地畝定租之例凡報出入官地畝地方官即行履勘其從前有照原租短少者令其自首上是其請三十六年大學士劉統勳疏請八旗低漥出畝應行開挖泡予之處交戶部於官贖旗地及入官地畝內減半抵給從之三十八年議定八旗左翼右翼按季將有地旗人名字地畝段落原價報部轉行直隸及順天府存案以備稽核三十九年題准旗人報抵入官地畝將原價原佃原租各數報部行文直隸委員履勘計租定價統以三分三釐之息為式四十四年諭八旗贖回入官老圈地節經更定仍准官員兵丁分買今計畝浩繁其認買地畝若離京在數百里外必致紛紛告假取租不惟徒費資斧又啟民人勒掯之端其地租未定能否全得反將所得錢糧先行坐扣地價於旗人生計全無裨益不如仍令官為取租解部分給八旗賞賚兵丁交戶部八旗均勻分給四十七年定莊園人等承種官地報災之例凡遇災歉俱照民地之例一分至四分者不准報災 \\n 皇朝通典卷二 \\n  \\n   \\n  "}
{"章节": "●皇朝通典卷三", "正文": "  \\n ●皇朝通典卷三 \\n 　 \\n  \\n 食貨三 \\n ○食貨三 \\n 田制三 \\n △田制三 \\n 田制【駐防莊田　官田】 \\n 駐防莊田 \\n 官田【祭田　學田　馬廠　牧廠附】 \\n ·駐防莊田 \\n 駐防官兵莊田 \\n 國初以盛京為駐防重地按旗分處各有定界繼因邊內地瘠糧不足支展邊開墾移兩黃旗於鐵嶺兩白旗於安平兩紅旗於石城兩藍旗所分張義站靖遠堡地瘠以大城地與之又以外藩蒙古隸入版圖分為五等撥給田土一等給莊屯三所園地九十畝二等給莊屯二所園地六十畝三等以下止給莊屯直隸江蘇浙江陝西山西河南所設駐防官兵均量給莊地 \\n 順治四年定緣邊分撥地畝均次第挨給其越界選擇者罪又定錦州葢州各官莊原非欽賜者概令退出給江寧西安駐防旗員園地江寧六十畝至百八十畝不等西安二百十有五畝至二百四十畝不等惟浙江官兵不給田地照經制支領俸餉五年更定盛京莊屯地界兩黃旗設於承德縣沙河所兩白旗設於寧遠兩紅旗設於承德縣塔山兩藍旗設於錦州又准沙河所以外錦州以內八旗官員家丁每名給地三十六畝令分給外藩邊外莊地各守界限不許越境定各省駐防官兵家口半擕去者在京園地半撤全擕去者全撤六年准外省駐防官員初任未經撥給園地者撥給其加級陞任者不增凡應給地六十畝以下者戶部撥給六十畝以上者奏請撥給七年駐防官員量給園地兵及莊丁者每名給地三十畝駐山西者以臨汾太原無主地並官地撥給駐直隸者以保定河間滄州入旗退出地撥給十二年題准遼陽鐵嶺至山海關八旗莊地有在邊外者令照舊種住惟酌量邊界開門勿悞耕穫十八年令蒙古察哈爾大臣侍衞等各照品級撥給莊屯 \\n 康熙十二年定在京旗人願往奉天領地設莊守護墳墓者如退出在京所受之地准撥給奉天熟地不退者仍准撥給荒地十八年定分給伊徹滿洲地畝例奉天所屬東自撫順起西至寧遠州老天屯南自葢平縣攔石起北至開原縣除馬廠羊草地外丈清地三十二萬九千四十九頃三十畝定旗地二十七萬六千三百二十餘頃伊徹滿洲遷來者若撥種豆地每六畝給地種一斗撥種穀米黏米高粱地每六畝給各種六升二十年停給蒙古新編歸旗者園地二十五年給錦州鳳凰城等八處旗民開墾牛種口糧農器二十六年令索倫達呼爾官兵耕種墨爾根地方奉天官兵耕種黑龍江地方由部差官監視二十八年令奉天等處旗民各在本界內墾種不許互相侵越三十一年以山西陽曲太原二縣屯地給與滿洲駐防官兵耕種三十二年令八旗駐防官兵均於所駐之處給與地畝五十七年以山西右衞荒地自苧麻口外西至十家舖東至彌陀山共二千餘頃安設莊頭十五名五十八年以河南南陽府揚河地方墾荒田畝給與滿洲駐防官兵耕種 \\n 雍正十一年令喜峯口駐防官兵百名以鐵門關外大屯地分給每名給地一頃十五畝有奇菜園四分有奇照民田例分別科則租銀留充兵餉 \\n 乾隆元年定口外官兵私墾地畝分別納糧例熱河驛站營汛官兵於驛地外自行開墾者令按畝納糧古北口沿邊瘠地悉行賞給免其徵輸蒙古等地亦免其徵輸又內務府鷹手捕牲人鞍匠等開荒地畝均將丈出餘地注冊免徵嗣後如續有開墾仍按畝徵收二年設立黑龍江呼蘭地方官莊每丁撥地六十畝每十丁編為一莊共莊四十所每十莊設領催一名皆於盛京將軍所轄八旗挑選發往六年增設呼蘭莊屯五所擇閒丁五十名領種七年又議准呼蘭左近溫得亨山及都爾圖地方土性肥饒水草佳美選壯丁五十名增設莊五所合六年增設之五所共十莊亦設領催一名三十一年盛京刑部侍郎朝銓疏言丈量奉天地畝餘地在二三十晌以上於十分中分出二三分為各城兵丁隨缺地畝餘仍令原業承種納糧注載紅冊新丈出旗人自首餘地三十三萬六千四百餘晌民人自首餘地七萬四千七百餘晌民人餘地在停止開荒以後違例私開者全行撤出在未停開荒以前者照旗人例酌量地數分撥其官員兵丁應得隨缺地畝各城營田水手公產及旗民水沖沙壓不足紅冊地畝即於丈出餘也內撥補從之戶部侍郎英廉疏言旗民丈出餘地係違例私開均請撤出令無地兵丁閒散認買上諭英廉所請固為旗人生計起見但此等無地人戶貧富不一富者置產必多貧者不能承買旗人生計仍無實濟以應撥補各項外餘地一併入官令原種之旗民照數納租以為賞給冬圍兵丁鞍馬之需四十年議准偷墾地畝入官納租之例時有山東民人偷墾岫巖城五塊石等處兵丁牧馬官廠地者均令納租不欲耕種者別募四十六年定懲匿報之令凡盛京吉林民人私墾查出者每畝歲徵銀八分仍在旗倉納米二升六合五勺五抄以懲匿報盛京土田撥給八旗官兵地畝內務府三旗包衣佐領下壯丁地鑲黃旗共地百六十四頃八十四畝四分正黃旗共地九十九頃一畝四分正白旗共地二百五頃六十二畝一分均在盛京興京開原遼界內內務府三旗包衣佐領下園丁地共千三百三十四頃八十畝在盛京開原遼陽界內盛京禮部六品官所屬各項壯丁地共五百頃九十九畝三分在盛京興京遼陽鐵嶺秀巖界內盛京工部五品官所屬壯丁地五百六十一頃九十六畝六品官所屬壯丁地百八十九頃四畝九分均在盛京興京遼陽開原牛莊秀巖界內製造軍匠役人等地共二十二頃三十二畝誰盛京界內盛京戶部倉官莊頭樓軍倉軍地共四百十一頃九畝四分領催莊頭地共二千八百十三頃一畝六分盛京禮部莊頭壯丁地共四十頃五畝六分盛京兵部站丁地共六十二頃七十四畝八分盛京工部莊頭壯丁地共七十六頃五十六畝三分興京界內八旗所屬諸王貝勒貝子公大臣等地千二百二頃三十六畝官員兵丁閒散人等地共五百八十頃八十六畝五分撫順界內右翼四旗所屬王貝勒貝子公大臣等地千二百九十八頃九十九畝七分官員兵丁閒散人等地七十五頃二十畝六分鹻場汪清二門官兵臺丁地三百二十八頃三十畝開原界內八旗莊屯地二千八百頃七十九畝遼陽城界內八旗官員兵丁地八百八十八頃五十五畝鐵嶺界內左翼四旗莊屯地八千六百五十七頃四十四畝二分法庫邊門莊屯地六百七十八頃五十八畝威遠堡邊門莊屯地二百二十八頃八十七畝英額邊門莊屯地二十六頃七十二畝二分鳳凰城八旗巴爾呼地千九百四十八頃六十四畝又正黃旗屯地六十頃九畝靉河邊門分種地二十四頃七十四畝四臺四屯地六十一頃五十九畝復州界內八旗分撥地千七百二十九頃四十畝熊岳城界內八旗滿洲蒙古巴爾呼漢軍莊屯地二千八百八十三頃三十九畝金州界內八旗滿洲蒙古漢軍官員兵丁地三千三百四十一頃四畝水師營地二十六頃十八畝山海關官員兵丁寡婦閒散人等地百三頃五十七畝七分在山海衞寧遠州界內又正白正紅鑲紅旗下閒散人等地三頃六十七畝秀巖界內八旗官員兵丁地二千百二十一頃二畝七分葢州界內各旗官員兵丁地四十六頃三十八畝牛莊界內八旗官員兵丁地二千九百二十三頃廣寧城所屬巨流河白旗堡小黑山閭陽驛彰武臺邊門等界內八旗官員兵丁閒散人等地萬五千百九十四頃九十六畝二分錦州界內王貝勒貝子公宗室額駙官員莊頭閒散人等地二千七百十七頃七畝八分八旗兵丁閒散人等地千五十四頃五十畝四分義州界內八旗莊屯地五千四百七十一頃二十五畝清河邊門莊屯地五百三十四頃二十三畝九關臺灣門莊屯地二百三十二頃十八畝吉林烏拉界內官員兵丁開墾地鑲黃旗三百七十四頃五十二畝正黃旗二百九十五頃二十六畝正白旗二百六十六頃十畝正紅旗二百五十二頃七十八畝鑲白旗二百八十八頃四十八畝鑲紅旗二百二十一頃七十六畝正藍旗二百六十一頃二十四畝鑲藍旗二百六十七頃二十四畝水師營二百六十五頃五十六畝又各莊頭開墾地二百五十二頃六畝寧古塔內官員兵丁開墾地鑲紅旗三百四十七頃四畝正黃旗二百三頃七十畝正白旗三百三十五頃十畝正紅旗四百二十頃鑲白旗四百七十頃五十四畝鑲紅旗三百二十六頃七十畝正藍旗二百八十頃十四畝鑲藍旗二百十九頃六十六畝又各莊頭開墾地三百三十三頃四十二畝琿春界內官員兵丁開墾地鑲黃旗百十七頃十八畝正黃旗九十九頃五十四畝正白旗三百十六頃九十二畝三姓地方官員兵丁開墾地鑲黃旗百八十一頃五十畝正白旗五十九頃四十六畝正紅旗四百十九頃六十四畝伯都訥界內官員兵丁開墾地鑲黃旗百十六頃五十八畝正黃旗七十三頃六十八畝正白旗二百三十五頃四十四畝正紅旗百二十五頃五十二畝鑲白旗八十頃二十二畝鑲紅旗七十一頃二十二畝正藍旗二百十五頃四畝鑲藍旗百九十四頃十畝又各莊頭開墾地二十二頃三十畝阿勒楚喀界內官員兵丁開墾地鑲黃旗百十五頃八畝正黃旗百二十頃三十畝正白旗五十九頃十畝 \\n ·官田【祭田　學田　馬廠　牧廠附】 \\n 官田之制凡藉田及在京壇壝直省社稷山川厲壇祠墓寺觀文廟學校等田并部寺公用田太僕寺牧廠及在官地均為公田除其租賦 \\n 順治十一年耕耤田於南郊設耤田於正陽門外之西中為先農壇壇內地百七十頃其二十頃種五穀蔬菜以供祭祀餘千五百畝歲徵租三百兩供修壇墻 \\n 康熙二十四年詔曰禮天子為耤干畝諸侯百畝此則耤田之禮通於天下今朕欲各地方守土官通行耕耤之禮下九卿詳議尋議頒耕耤之制令各省擇東郊官地潔淨豐腴者立為耤田逕直田畝九分後立先農壇令守壇農夫灌溉耤田【無官地者置買民田】每歲仲春行九推之禮 \\n 祭田　學田附 \\n 馬廠　牧廠附 \\n 祭田學田附 \\n 順治元年賜聖賢後裔祭田衍聖公二千百五十七頃五十畝孔林地廟基地二十一頃五十四畝零四氏學學田五十頃復聖裔祭田墓田廟基地五十四頃十有五畝零宗聖裔祭田墓田廟基地六十二頃十有四畝零亞聖裔祭田墓田廟基地五十九頃七十六畝零先賢仲氏裔祭田墓田廟基地七十五頃五十六畝零又置各省學田凡貧生均於學內酌給銀米每年清釐各省學田 \\n 康熙二十四年復增孔林地十有一頃十有四畝九分免曲阜顏氏額糧有差又賜元聖周公祭田五十頃 \\n 雍正元年總校天下學田共三千八百八十六頃七十八畝有奇 \\n 乾隆十二年除福建閩縣先賢二十三祠祭田糧租【謹按祭田直隸十有九頃二十四畝　盛京一頃四十一畝山東九十八頃九十六畝山西三十八頃六十七畝河南百有一頃七十四畝江南江蘇百有八頃八十四畝安徽十有三頃十有三畝江西十有四頃三十一畝福建五百二十頃五十五畝浙江七十六頃五十四畝陝西十有六頃二十三畝四川十有五頃十有九畝各有奇】 \\n 馬廠牧廠附 \\n 畿輔牧場鑲黃旗牧馬場地在武清寶坻二縣東自唐畦西至陳林莊七十里南自張家莊北至上馬臺九十里　正黃旗牧馬場地在天津府西北自俞家莊東北至小稍子口十五里西南自孫家莊東南至秋家莊四十七里　正白旗牧馬場地在天津府東自好家沽西至白家莊四十二里南自城兒上北至清溝六十五里　正紅旗牧馬場地在甕山者十有五頃蘆溝橋西高陵者二十七頃六十畝　鑲白旗牧馬場地在通州二十四頃八十四畝　鑲紅旗牧馬場地在順義縣天竺馬房村三十五頃二十八畝蘆溝橋四頃八十畝　正藍旗牧馬場地在豐臺王蘭等莊東西三十里南北五十里　鑲藍旗牧馬場地在草橋十里廊房八里 \\n 順治二年議准御馬場王貝勒貝子馬場均按本旗地方牧養六年議准順義清河漷縣及沙河蘆溝橋五處荒地千四百六十八頃四十畝潞河沙河清河桑乾河兩岸隙地均定為馬場定荒地非沙石不堪耕種者不准作為牧場例五年盛京牧場地以奉天中前所後屯衞中後所三處地畝分給八旗為牧場自東迤西先給兩黃旗次兩白旗次兩紅旗次兩藍旗十二年定牧場制凡親王牧場方二里郡王牧場方一里 \\n 康熙二年令錦州大凌河牧場東至右屯衞西至鴨子廠南至海北至黃山堡留為牧馬地不許民間開墾 \\n 雍正二年清查八旗存留牧場地凡可耕者均募民開墾 \\n 乾隆十三年裁減馬羣復議大凌河馬場袤延於西界截出十里給官兵耕種後又以西界地勢不齊量地截給東至杏山北濠溝西至鴨子廠南至七里河北至金廠堡二十一年清丈直隸馬廠地給民為業名恩賞官地三十七年定民人開墾馬廠例殺虎口外民人開墾馬廠在於察哈爾游牧地界外已經成熟者聽其耕耘徵賦毋許再行私開三十九年又蒙古招民開墾輔國公馬廠地百餘頃議准在飭禁以前早已成熟者即照三十七年民人開墾牧地例又准太僕寺廠地招民開墾是年山西豐鎮寧遠二廳墾地二萬千五百五十五頃七十餘畝 \\n 皇朝通典卷三 \\n  \\n   \\n  "}
{"章节": "●皇朝通典卷四", "正文": "  \\n ●皇朝通典卷四 \\n 　 \\n  \\n 食貨四 \\n ○食貨四 \\n 田制四 \\n △田制四 \\n 屯田　新疆屯田附 \\n ·田制【屯田　新疆屯田附】 \\n （臣）等謹按屯田之政前明倣唐府兵遺意剙衞所之制以軍隸衞以屯養軍而設都司以統轄之嗣後經制屢更別募民以鎮守於是營軍與屯軍分而為二屯軍惟職漕運其無漕運者又有營造之役是軍政屯戶兩無裨益矣國初創制屯堡凡衞弁各所給軍分佃剔除差徭後以直省各設經制官兵而屯衞之軍次第裁汰惟散漕運之地仍隸衞所其駐所之軍亦給屯田餘皆歸併縣葢稽其籍雖有軍民之殊而承佃輸賦則屯戶與民無異隸之州縣體制詳明誠昭代之鴻規萬世之良法也此外墾荒及圈地紿糧地凡所以實軍儲而裕民力者悉隨時裁定俾軍屯安耕鑿之常兵民享盈寧之利典制精詳謹按年編纂至新疆屯政版圖式廓二萬餘里由巴里坤以至伊犁前後墾闢無慮十餘萬頃邊疆瘠土皆成沃壤其經畫尤非內地之軍屯可比謹按年彙次附於各省屯田之後以昭典則而垂示萬世焉 \\n 順治元年定荒地屯種例【先是　國初定每佐領給壯丁十牛四于曠土屯田至是准州縣衞所無主荒田分給民兵屯種】二年遣御史巡視屯田【尋裁巡屯御史歸巡按兼管】三年更定屯田官制每衞設守備一員兼管屯田量設干總百總分理衞事裁原設指揮副指揮改衞軍為屯丁其衞所錢糧職掌及漕運造船並都司行都司之制皆仍舊四年給江寧西安駐防園地江寧六十畝至百八十畝不等西安二百四十畝或二百十五畝不等惟浙江駐防官兵仍照京制支領俸餉不給田地五年准雲鎮屯田令軍民墾種官給牛種量收租銀【十五年歸併山西驛糧道管理】定各省駐防官兵家口半擕去者在京園地半撤全擕去者全撤例六年定直隸屯地輸租例天津葛沽等處屯地舊例上地每畝六升中地四升五合下地三升今定果樹菜畦水田葦地每畝科一斗麥地六升雜糧地四升五合定外省駐防初任官員未給園地者准撥給其加級陞任者不准添給例【給地六十畝以下者戶部撥給六十畝以上者奏請撥給】七年裁汰衞軍凡衞所屯田從前分給軍丁承種者歸併州縣其有運糧衞所屯糧仍舊派徵其無運糧衞所屯田俱照民田起科九年令廣東屯糧本折各半徵收免其全徵本色【謹按十年又定江南秣陵廣武英武三衞屯糧准其折銀康熙六年又以江南石城等衞屯糧改折太重令仍收本色十年復以廣東屯糧十倍民賦令減額照民田重則每畝八升八合起徵又減廣東衞所及河南等省屯糧均照民田徵收】十三年定屯田貼運之例向例漕船一艘派屯田百五十一畝今議定有屯帶運衞所照數分派【杭寧溫台各衞嘉湖嚴衢各所有屯帶運】餘田徵租銀撥貼無屯衞所【金華等所紹處等衞無屯有運】至有屯無運衞所【金鄉等衞有屯無運】有願運者給田僉運餘田亦徵租撥貼無屯衞所運丁【康熙十年以屯田缺額每船給田百十三畝】招墾廣西衞所荒屯十四年清查民田賦役冊籍凡民冊當差者衞所不得告攀軍冊有役者州縣不得重派民佃軍田者照地納租不派軍役軍佃民田者只完正賦不派民役【先是湖廣有運軍班軍操軍三項各設屯田後裁汰班軍操軍歸農只留運軍以致軍民冊籍混淆至是釐正永著為例】十六年除四川衞所屯糧歸併州縣照民田起科十七年更定雲南衞弁職田收租准俸例其田各歸衞所編入戶口以本七折三徵收【按雲南向有衞弁職田收租准俸不納稅糧】 \\n 康熙二年復以江南屯糧歸都司管轄四年歸還德州圈地其駐防兵均如陝西例給糧五年以陝西衞所屯糧與民糧一體輸納無僉運領運之事不必改歸都司仍令布政司總理六年議令投誠兵屯田湖廣道御史蕭震上投誠兵丁屯田四便疏一以投誠之眾所擕家口數倍正兵予以荒地牛種可為招徠之勸一以綠旗兵有防禦之任屯田難投誠兵無汛地之責屯田易一以投誠兵隨標月給餉糧歲費八十餘萬使開墾荒蕪三年起科既有兵餉又增屯賦一以各省荒地四百餘萬頃分給耕種軍儲日實戶口漸繁故有是令又令廣東雲南屯田道稽察衞所各官及徵收屯糧【十八年定江南屯田道考成視都司例二十六年復裁雲南都司】十五年嚴荒田影射之禁【時衞所荒田坐落州縣境內縣勘則指為軍地衞勘則詭為民田故令督撫檄州□衞所互核影射者罪】二十三年令湖南遍橋鎮遠二衞地畝錢糧歸併貴州徵收【嗣後湖南屯糧則例屢更二十五年以銅鼓衞屯糧歸併新寧縣徵收三十六年辰州衞屯田歸併瀘溪縣照民田徵收又步城縣有經徵靖州衞屯糧改歸靖州綏寧縣徵收四十年以沅州龍陽黟陽靖州四州縣屯糧偏重將賦役全書譌刊之數改正減免四十五年以清浪平溪二衞屯糧徵米輸運維難准其徵銀】三十一年以山西太原陽曲二縣屯地給駐防官兵耕種三十四年上以雲南屯田錢糧較民田額重數倍改屯賦令照河陽縣民田上則徵收三十五年復議雲南屯地錢糧亦照屯田則例五十七年減湖北沔陽衞屯田額糧【謹按沔陽衞屯田五百七十二頃八十畝有奇向係水淹漥地故令照湖南清浪衞減則之例每畝徵五升四合五勺】又丈量山西右衞荒地五十八年以河南揚河墾荒地給駐防官兵耕種 \\n 雍正二年定內地無運衞所悉併州縣例凡錢糧皆歸布政司管轄裁山西江南浙江江西湖廣山東廣東屯田都司浙江杭州徵屯千總是年總計直省屯田三十九萬四千五百二十七頃九十九畝屯賦銀四十三萬六千四百四十六兩四錢屯糧百六萬四千五百九十二石草四百八十七萬一千三百四十五束各有奇三年定安西屯墾事宜凡駐防兵之不願久住者召募民人更換擇宜稼之處分屯其應募兵丁未習農業者就沿邊州縣雇農人為幫夫每兵三名給一使教農事俟資糧充裕再令擕家永遠駐防五年定軍田照民田給契上稅例【每畝照貴州軍田例納稅五錢給契】改江南建德東流二縣屯糧歸池州府經營【向例解歸南昌撫州饒州三衞所】九年定屯衞田仍典與軍戶例凡私典與民者田歸衞價入官仍治以罪 \\n 乾隆元年除廣東屯糧羨餘減各省屯賦重額【至十一年合計歲減銀一萬二千兩有奇】詔減浙江嚴州衞遺漏減免銀兩【浙江屯糧向例每石徵銀一兩康熙年間特減改徵銀五錢五釐惟嚴州一所遺漏至是改照杭州前右二衞科則徵收】減廣西武緣縣屯賦減浙江溫州衞田賦【均照杭州前右二衞科則】停止貴州新設苗疆屯軍時貴州總督張廣泗請將逆苗絕產安設屯軍上諭數年以來經理苗疆原期寧輯地方化導頑梗並非利其一絲一粟是以彼處應輸之正供朕皆仰體皇考聖心永遠革除豈肯收其田畝以給內地之民乎從前屯田之意原因該督等奏係無主之絕產今看來此等苗田未必盡係無主之產或經理之人以為逆苗罪本當誅今既宥其身命即收其田產亦法所宜然殊不知苗眾自有之樂一旦歸官目前雖惕於兵威勉強遵奉而非出於中心之願安能保其久遠寧帖耶至於撥換之舉在田地有肥瘠之不同而畝數又有多寡之各異豈能銖兩悉合饜服其心使苗眾無絲毫較量之念乎總之頑苗叛逆之罪本屬重大國家既施寬大之恩貸以不死予以安全而此區區之產業反欲收之於官則輕重失宜非皇考與朕經理苗疆之意矣奉敕令張廣泗即行停止其實在絕產令查明疏請尋議以惟逆苗絕戶田產賞給屯兵墾種擇形勝之地建築堡墻以資捍禦又諭各省屯糧有原額糧則較重者悉行酌減【三年又減安徽懷遠衞軍銀減武平衞軍田加徵銀】裁汰涼州府鎮番縣柳林湖屯戶設立屯長總甲分理【謹按鎮番招民屯墾在雍正十三年至是以地方遼闊屯戶眾多酌留熟諳農事者餘皆裁汰】四年招民承種安西鎮口外屯田五年嚴屯田私租之禁凡運軍額設屯田止許得本年之租不得加租及立券預支其已經加租之田令其回贖違者例以私典軍田罪【六年令限一年清出歸軍贍運】八年清釐湖廣軍屯田凡典賣者如民買願應差或軍買隨田應差者均免贖若民買不願應差及軍買而田去差存者均令原丁取贖力不贍者令典買之人每歲助費以濟漕運至故絕逃亡之戶民人頂種現在納糧貼運者田有出售仍令軍戶承買湖北衞所屯田亦如之十二年陝西提督拉布敦疏請口外八溝塔子溝等處設兵屯田從之十八年總計各省屯田二十五萬九千四百十有六頃四十八畝屯賦銀五十萬三千五百五十七兩屯糧三百七十三石各有奇【其歸併各州縣者不入】二十一年陝西總督黃廷桂疏請招民屯重移歸魯克沁回民所遺瓜州熟地二萬四千五百畝從之【吐魯番回人歸附在雍正三年】二十二年清查陝西屯地銀糧二十三年清查江西屯地田畝二十四年准瓜州屯戶加墾地畝改屯陞科二十七年甘肅柳林湖屯田亦如瓜州例改屯陞科初墾者照民田中則例續墾者照民田下則例納賦【二十八年安西府淵泉縣之柳溝布隆吉爾玉門縣之靖遠赤金等處均准屯戶加墾餘地改屯陞科以為世業】三十一年總計各省屯田三十九萬二千七百九十五頃六十七畝屯賦銀七十八萬四千九百二兩糧百九萬七千六十四石草五百五萬六百二十束各有奇三十六年豁除江西袁州贛州饒州建昌四衞所坍沒屯田糧賦三十八年諭裴宗錫覆奏查辦軍屯請將上江下江無為等州十七州縣向不歸運之裁衞屯田加徵津費所辦非是而加徵之名更屬不能深體朕意朕惠愛百姓普蠲恩免不下數千百萬惟期家給人足樂利放徵何獨因清釐屯糧欲舉百餘年相沿之民產一旦忽議加賦朕豈肯為之且定以官為加徵之名則斷乎不可尋敕高晉查辦續結其江蘇省並諭照此辦理浙江巡撫陳輝祖疏請民屯新墾丁銀隨年攤徵上諭國家承平休養百有餘年閭閻生齒日繁向來編審人丁按丁科則自康熙五十二年我皇祖聖祖仁皇帝特貧恩詔盛世之民永不加賦即以是年丁糧之數作為定額仰見皇祖惠愛黎元法良意美實我萬世子孫臣庶所當遵守不易者朕臨御以來仰承天祐祖德因洽重熙無時不以愛養斯民為念豈肯於丁糧區區毫末之賦稍存計較乎况人數既多自地無遺利若求可墾之地則惟新疆烏嚕木齊等處尚可招徠屯墾至於內地即間有東坍西漲其數甚微祗須地方官照例妥辦苦以新墾民屯地畝復將丁銀隨年攤納是與小民較及錙銖尤非惠下恤民之道所有各省辦理丁糧俱著悉仍其舊三十九年除江蘇省坍沒屯田額賦四十年停民戶典賣屯田編入軍籍之例但令從重津貼免其撤田定軍戶自置民堤挖壓軍屯額徵四十一年准甘肅九家窯屯田八千八百三十三畝改歸田陞科 \\n 新疆屯田附 \\n 新疆屯田附 \\n 康熙五十四年上以額德爾齊老圖地近推河應屯田駐兵令將軍費揚古等與喀爾喀汗會議尋以費揚古疏稱蘇勒圖喀喇烏蘇烏蘭固木科布多等處土田肥美均可耕種請撥上狊特善種地兵丁干人每旗令台吉塔布囊一人督率屯種遣大臣一員監管又請於哈密地方屯種均從之後又准都統穆賽等疏言科布多等處收獲逾常請撥土默特干人出兵歸化城之土狊特兵干人令往耕種五十五年開巴里坤哈密等處屯田凡發往軍前効力人等有願種地者許其耕種又議准尚書富寧請哈密所屬博羅爾圖古哩克接壤之處并巴里坤都爾博勒津哈喇烏蘇及錫濟木達哩圖巾隆吉爾附近之上浦下浦等處兵丁有願往者亦令耕種是年冬蘇爾德奏稱都爾博勒津國古哩克哈喇烏蘇所種地畝有秋尋議令備明歲籽種五十六年增墾阿爾袞固楚實伯哩烏蘇鼐瑪爾塔呼埒克察罕郭勒等處荒地命戶部侍郎梁世勳等督理巴里坤屯田五十七年令新舊開墾都爾博勒津圖古哩克及回子扎薩克敏所種塔哩雅沁地所餘青稞貯倉充裕軍糧郎中蘇赫等議敘有差六十年增墾烏蘭固木地六十一年覈丈科布多烏蘭固木等處地畝穀數 \\n 雍正三年諭振武將軍穆克登開鄂爾坤圖拉等處屯田穆克登疏言鄂爾坤尚有昔人耕種處所及故渠灌田踪跡圖拉現有大麥小麥非不可種之土第霜降早晚不一樹穀宜否不同請於屯長中擇十餘人於明春三月遣往耕種俟秋收後具奏從之七年振武將軍順承郡王錫保疏言鄂爾坤濟爾瑪台圖拉三處屯田收大小麥糜子共七千五百五十石有奇九年奏報萬六千三十石有奇十年西安巡撫瑪爾泰請撤額塞勒津城駐防兵并西安馬步兵二千人開墾哈拉該圖地從之 \\n 乾隆元年增墾鄂爾屯田兵額【雍正十三年撥綠營兵五百至是增撥三千】二年復撥綠營兵六百并負罪人千餘二十年準噶爾部落勢日窮蹙議遣大兵征勦二月上諭軍機大臣曰從前因未深知達瓦齊情形原議四月進兵故令于額爾齊斯派喀爾喀兵綠旗兵并策凌所屬人等留駐屯田今進兵甚早而達瓦齊之力已窮兵到即可成功其額爾齊斯仍需屯田與否應另行酌辦如需屯田即於策凌等游牧所留人內派往或凱旋後并將策凌等人眾派往著班第等詳議具奏班第等尋奏平定準噶爾後額爾齊斯地方仍需屯田上諭照所請行其耕種所得穀石令備往來兵丁口糧【謹按屯田地定於伊蘇圖堅格爾等處又移布勒罕兵干人於鄂倫滇爾地方駐劄照管】二十一年開墾巴里坤至濟爾瑪台濟木薩烏嚕木齊羅克倫瑪納斯安濟海雅爾晶崆吉斯珠勒都斯等處荒地【設回人百名綠旗兵百名試種一年】又酌派內地兵民前往耕種照安西地方之例二十二年復設塔哩雅沁屯田【乾隆七年停種至是修復】又派兵吐魯番屯田時以吐魯番地方直通伊犁并與各處回城聲息相通故遣兵屯田【是年五月分種小米二千二百四十餘畝接種大米】其新附回人即令留種又諭選綠旗兵丁善於耕種之人往烏嚕木齊試種總督黃廷桂疏請派兵干名於巴里坤尖山子起至奎蘇地百餘里內先期疏濬水泉設木槽接引渠道俟春間翻犁試種從之【巴里坤尖山子等處於雍正年間曾經開墾嗣以正渠九道水多滲入砂磧難周灌溉停止至是始建木槽之制】上諭軍機大臣曰黃廷桂奏派兵千名於來春往巴里坤等處屯田等語自應及時籌辦但此尚在近地其烏嚕木齊等處亦須漸次屯種其如何相度水利測驗土脈及派兵前往預為料理之處著傳諭黃廷桂詳奏二十三年遣兵二千名赴哈喇沙爾等處屯田取海都河水灌溉增派烏嚕木齊屯兵【原派兵五百復增五百】增派闢展魯克沁吐魯番托克三屯兵【托克三在吐魯番西百餘里通哈喇沙爾設屯兵五百名】五月又議增哈喇沙爾托克三屯兵【前屯兵三千六百名至是增二千四百名合計六千名】上諭黃廷桂等曰現在辦理回部未竣屯田伊犁可以暫緩惟於烏嚕木齊一帶及噶爾多爾濟遊牧之羅克倫等處急宜相度地畝廣為屯種俟將來酌量情形由近及遠即一二年後亦無不可六月侍郎永貴等奏報烏嚕木齊附近等處屯田開墾畝數哈喇和卓墾地八千七百畝托克三墾地五千三百畝哈喇沙爾墾地四千餘畝合闢展所種萬畝計新舊共五萬二千七百九十一畝又議墾穆壘至烏嚕木齊噶爾多爾濟游牧之昌吉羅克倫等處屯田【昌吉距烏嚕木齊六十餘里羅克倫距昌吉四十餘里昌吉可墾田八萬餘畝羅克倫可墾田七萬餘畝與穆壘等處均係噶爾藏多爾濟游牧之地駐兵三千名合穆壘等處屯兵共萬人】上諭據黃廷桂疏稱塔哩雅沁試種豌豆已有成效闢展吐魯番托克三烏嚕木齊等處想皆可試種著於明春佈種又論從前因辦理回部將伊犁屯田暫時停止今回部迎降相繼大功計日可成則屯田自不可緩軍營綠旗兵丁駐防各城所用無幾應行派往伊犁并酌派回人令納穆扎爾等辦理屯務或將魯克沁哈喇沙爾烏嚕木齊等處屯田兵移至伊犁再於內地派兵補缺令兆惠等將應辦之事先時預備二十四年增特訥格爾昌吉羅克倫等處屯田兵四千名【前撥千名共五千名】又諭定長等疏稱除烏嚕木齊外其他處地畝較之初種時漸覺歉薄此等地畝雖不能如內地人工糞治可以常年耕種但地頗寬展彼此遞年互調耕作自有餘力令楊應琚舒赫德悉心講求具奏二十五年命調巴里坤綠旗兵九百名赴烏嚕木齊屯田諭阿桂等奏稱伊犁河以南海努克地與固勒扎相隔一日程途水土沃衍請先行屯種相其形勢分立村莊所辦甚是又奏准於伊犁自烏嚕木齊至羅克倫擇水土饒裕之處設村莊四每莊屯兵八百餘名興舉伊犁海努克屯田副都統伊柱疏言官兵駐劄與屯田回人距二三里伊犁河南安臺五處其屯田回人三百餘名約每距半里立一村共村十五均立墻垣基址俟農隙俾立室宇又駐劄處有廟宇百餘間加以修葺可駐兵六七百名續經參贊大臣舒赫德請添派回人五百戶擕眷耕種築伊犁海努克及察罕烏蘇城又築固勒扎大城【凡大臣駐劄公署倉庫咸在以為總匯之地】調喀什噶爾綠旗兵九百十名赴伊犁屯田二十六年募回人承種闢展喀喇和卓托克三餘地設瑪納斯庫爾喀喇烏蘇晶河等處屯田立村堡三每村兵三百名各墾地十五畝議准烏嚕木齊駐防兵丁挈家立業【向例議駐防兵三年更替至是以烏嚕木齊收穫盈寧堪立室家故有是議】又招徠遊民於烏嚕木齊立業戶給地畝牛具照水田六年陞科例【肅州安西二處招貧民二百戶高臺縣招民五十六戶又肅州招民四十四戶山西臨晉縣民盧文忠一戶願自備資斧前往賞給監生頂帶】參贊大臣阿桂奏報二麥有秋【兵一名種大小麥十畝回人一戶給麥種一石豐收在二十分以上】諭成袞扎布籌辦科布多屯田【先派綠營兵百名給牛種俟收穫後再將喀爾喀杜爾伯特扎哈沁兵丁派往】二十八年成公袞扎布疏言科布多地土腴沃蒙古等未諳墾種請泒綠旗兵二百名開屯【旋議撥烏里雅蘇台兵百名喀爾喀兵百名】募民開墾巴里坤餘地【十二月招徠民人王玉美等六十七名二十七年招民人三十九戶二十八年招吳臣等三十名二十九年招商民三十名又敦煌等縣願往種地民人百八十餘戶共墾地三千六百九十餘畝俱照水田六年陞科例】定伊犁屯田納糧則例阿桂等疏稱伊犁屯田八千畝收穫大小麥糜青稞等穀二萬七千百石有奇約計在二十分以上回人八百戶收穫大小麥約二十分以上糜栗青稞約四十分以上合計每人收穀四十石請交糧二十石定為成額嗣後改定人給耔種一石五升交糧十六石又議敘屯田各官兵丁賚賞銀有差二十九年明瑞疏稱伊犁種地綠旗兵千名新舊回人三千二十戶所收麥穀青稞等視去歲多至二千石以上得糧四萬四千六百餘石請議敘賞賚官兵各有差從之二十七年定烏嚕木齊遣犯屯田地畝【每名給屯田二十畝挈芊者加給五畝與民兵一例納糧】定安插添駐伊犁屯田回人地【葉爾羗回人續請移居伊犁二百十四戶】霍濟格爾巴克編設一屯安插八十戶海努克編設一屯安插七十戶共老弱七十四戶給該伯克養贍【霍濟格爾巴克等處均在伊犁河南其河北之固勒扎等處先於二十五年分五村莊至是兩岸俱有莊屯】定各城回民納賦之制凡回民自種地畝視歲收糧數交納十之一承種官地者平分入官總計各城回民自種地畝歲納糧石闢展四千五百六十五石哈喇沙爾千四百石庫車九百六十石又納地租糧二十五石沙雅爾五百六十石阿克蘇六千八百三十五石賽哩木九百七十五石拜城五百二十石又納地租糧三十石葉爾羗二千八百帕特瑪【每帕特瑪一得官斛五石三斗】納普爾錢四萬八千騰格【每普爾五十為一騰格二騰格合銀一兩】所屬巴爾楚克納錢千二百騰格扣爾巴九帕特瑪和闐二千帕特瑪納錢二萬四千騰格又納官借耔種另冊糧六百九十二帕特瑪所屬伯德爾格納錢四百騰格英阿雜爾五百帕特瑪承種官地庫車歲收額糧千二百五十石沙雅爾三百七十五石阿克蘇五十石葉爾羗千二百二十一帕特瑪和闐六百四十帕特瑪喀什噶爾三十二帕特瑪侍郎旌額理疏言烏嚕木齊安插民戶每戶給地十五畝外尚有餘力復墾地十餘畝悉行播種可必有秋二十八年定續派伊犁屯田回人額數永貴疏言於各城選派約以千五百名為率阿克蘇等處十二城分派足額設呼圖拜屯田將羅克倫換班兵丁六百名移往【呼圖拜地在羅克倫西東至寧邊城七十里西至瑪納斯百三十里田畝廣闊河水充裕】將軍明瑞疏言伊犁駐劄涼州莊浪滿洲兵建造城署營房糧餉預須籌備請以明年為始先增屯兵五百名俟城工竣事再增內地調赴綠旗兵千人歸屯播種以足軍食從之二十九年上諭官兵錢糧毋拘內地成例並量給地畝學習耕種又議築巴爾托輝城安插伊犁屯田回人以巴爾托輝泉甘土肥將軍明瑞疏請將回人所種之地稍遷迤西空出摩垓圖阿里瑪二處水泉為滿洲兵丁屯田灌溉將伊犁河南霍濟格爾之三百戶河北固勒扎之千一百戶并巴爾托輝之七百二十戶俱駐劄巴爾托輝城從之令安插多倫回人三十戶於伊犁屯田【多倫回人勒哈子伯克阿璊等因慕塔哩雅沁回人遷居伊犁樂業自請遷往故有是令】三十年招肅州張掖敦煌高臺等縣貧民千九百戶於呼圖拜寧邊城昌吉羅克倫等處安插屯種築伊犁雅爾城屯田【二十六年阿桂疏言塔爾巴哈台地居厄魯特西北與俄羅斯哈薩克相近應駐兵屯田至是舉行築城二一在玉勒一即雅爾撥兵千五百名駐劄】總督楊應琚疏言巴里坤向止種青稞近歲小麥豌豆俱獲有秋夏日炎熱漸與內地相似交秋仍暖霜霣較遲官民田地尚可開墾請撥馬廠餘兵百名加墾從之募安西肅州民屯田於穆壘【穆壘距巴里坤六百餘里接壤烏嚕木齊新屯之特騰格爾地土肥泉暢可墾地二十餘萬畝】三十年總計綠旗兵屯田伊犁四屯地三萬六千畝塔爾巴哈台萬八千畝烏嚕木齊三營五萬千三百二十畝景化城萬一千三百四十畝庫爾喀喇烏蘇四千畝晶河四千畝瑪納斯四千畝烏什萬二千畝哈喇沙爾七千三十五畝巴里坤萬六千五百畝穆壘四千畝哈密所屬之材巴什呼四千六十五畝塔哩雅沁七千三十畝招民承種地巴里坤四萬四千七百二十畝烏嚕木齊十萬三千八十八畝伊犁種地回民六千戶歲納九萬六千石三十七年陝甘總督文授上屯田五事一招新疆商賈傭工之人就近承墾以省資送【向例凡他省應墾之人俱官給車輛路費】一指明新疆地名道里情形曉喻戶民以期樂從一嘉峪關請每日辰開酉閉以便商民往來一烏嚕木齊孔道數處請修治寬闊以利行旅一安西溝渠疏濬深廣以暢灌溉從之三十九年烏嚕木齊續墾地成熟奏請陞科【三十二年至三十七年兵民所墾地已行陞科至是遣犯一百三十戶墾地并巴里坤所屬之奇台東濟爾瑪台等處地俱已六年并請入額】定塔爾巴哈台等處屯田照伊犁烏嚕木齊收糧分數勸懲例【凡伊犁烏嚕木齊等處屯糧每兵丁一名收細糧至十餘分以上者官與議敘兵給賞賚有差】巴里坤宜禾縣續紹民人墾地三千畝成熟奏請陞科四十一年定金川移屯墾種兵丁給與口糧例四十二年定各營綠旗兵給與口糧例凡屯兵一名於應得錢糧外計家屬名口每日大口給米八合三勺小口半并鹽菜有差墾種成熟停止四十三年四川總督文授疏言四川省擕眷赴屯兵丁所種新疆地畝瘠薄若照烏嚕木齊兵丁之例每名給地二十畝不足養贍請照民戶例每戶給三十畝各給牛一農具一從之【向例以阡陌毗連同力合作每三名給農具一馬二】四十四年准給兵丁養贍地畝【每丁所受之三十畝以二十畝供賦十畝養贍】又定兩金川新收屯糧照打箭鑪至西藏臺站貯糧成例每石准盤折耕米一升四十六年裁減兩金川新疆牛具【謹按金川新疆屯田原議駐兵六千名以二千名種地每名給農具一牛一是年裁兵二千名四十五年又裁兵一千名除四百名空糧為各官養廉公費實存兵二千六百名二兵合種一分故裁】四十八年四川總督福康安疏言美諾等屯安插降番戎阿噶阿甲等千四十三戶【降番戎噶阿甲投誠在四十一年次年耕墾】屯墾成熟請照漢牛降番之例徵收【□拉漢牛降番二百九十二戶于三十八年投誠給地安插】每戶徵雜糧二斗一升八勺五抄從之五十年准令湖廣弁田照民產例稅契承糧執業【謹按弁田順治十七年議歸各衞所編入戶口不准收租准俸湖廣弁田經歸折併變後仍餘二萬八千九百七十畝私相買賣易起爭端賣主無力繳價買主不安耕種至是改照民田准其賣買稅契過戶承糧執業永革除弁田名目】 \\n 皇朝通典卷四 \\n  \\n   \\n  "}
{"章节": "●皇朝通典卷五", "正文": "  \\n ●皇朝通典卷五 \\n 　 \\n  \\n 食貨五 \\n ○食貨五 \\n 水利上【河工】 \\n △水利上【河工】 \\n （臣）等謹按三代以後言水利者紛紛不一然考其成績率皆補救一時求所謂永遠奠安之計者不少概見洪惟我朝列聖相承念切民依廣興水利凡江淮河漢以及澮瀆溝渠莫不仰賴神謨經畫盡善而我皇上御極以來每參驗盈虛消長之道豫事綢繆不愛帑不惜工總期瀕水居民登於袵席是以至今河流順翕海水宴安巨浸之區安瀾永慶洵乎千古未開之盛業也茲輯水利特分河工海塘為上下卷詳悉條載以垂後世 \\n 順治九年工科給事中胡之俊疏言江浙之蘇松嘉湖地勢汗下所有劉家河吳淞江等處海口壅淤河道成田水患屢告請浚吳淞江以洩陳澱之水浚劉家河以洩巴陽之水從之十一年上諭東南財賦重地素稱沃壤連年水旱為災民生重困皆因失修水利致誤農功該督撫責成地方官悉心講求疏通水利以時蓄洩庶水旱無虞民安樂利 \\n 康熙二年以直隸河間一帶地方夏潦堤岸潰決莊屯淹沒遣官經理修堤挑淺事宜十一年濬吳江長橋一帶以洩太湖十二年修河南安陽縣之萬金渠引坦水以溉民田二十年清常熟之白茆武進之孟瀆河二十三年上南巡閱黃河視北岸諸險工諭將蕭家渡九里岡崔家鎮徐家壩七里溝黃家嘴新莊一帶喫緊迎溜之處所築長隄與逼水壩時加防護二十五年遣官往淮揚下河督率挑濬車路串場白駒丁溪草堰等處河口二十八年上南巡閱視中河至支河口下馬坐隄上出河圖指示諸臣諭曰朕觀此河逼近黃河之岸且自徐州北鎮口閘所出黃水及微山湖荊山口之水俱歸內運河必流入中河駱馬湖之水亦入此河萬一黃隄潰決中河黃河必將混而為一又諭若重載與回空之船並行則中河窄狹且逼近黃河朕意猶以為可慮鎮口閘微山湖等處水大可仍開支河口其黃河運道原自不廢仍並存之三十六年諭漕河督臣會勘下河積水作何盡令歸海涸出民田之處一一議奏尋據漕運總督桑格疏言下河為洩水入海之區自淮安以至邵伯鎮計運河東岸共有涵洞三十牐十滾水灞第八運河及高郵邵伯等湖之水田諸涵洞牐壩之口歸入射陽廣洋等湖以至白駒岡門等口入海緣下河受水之處甚多而洩水入海之口猶少是以易於停蓄下河州縣均受其害宜疏濬各口以分水勢從之三十七年桑格又疏言開濬分水之法一請修芒稻河分高郵邵伯兩湖之水入江一請挑曹家灣湯家絆七節橋使通高邵兩湖淤塞達芒稻河以入江一請挑車兒埠之滔子河使泰州所受積水由苦水洋以入海一請挑澗河分運河之水入澗由射陽湖以入海一請挑海陵溪使高郵所受之水通岡門以入海一請挑車路白塗海溝三湖使興化所受之水由丁溪草堰白駒以入海一請挑蝦鬚二溝戛梁河并朦朧河西淤塞之射陽湖使高寶興泰鹽山等處之水由廟灣以入海經部臣議定如所請行直隸霸州新安等處水行汎濫旗民莊盡沒上以保定府南之水與渾河會流而渾河為源甚微每遇大水橫於淤沙壅塞以致田土沖沒又以漳河支流經大城縣入子牙河其勢湍悍遂命直隸巡撫于成龍河督王新命察勘隨遣旗下壯丁備器械紿以銀米挑濬分疏于是修清河子牙河官隄民隄共千五百二十餘丈三十八年上南巡閱視高家堰等隄諭治河上策誠能深濬河底則洪澤湖水直達黃河至於黃淮二河交會之口過於徑直所以黃水常逆流而入今宜將黃河南岸近淮之隄更迤東長二三里築令堅固淮水近河之隄亦迤東灣曲拓築使之斜行會流則黃可之水不至倒灌入淮矣又諭朕自淮南一路詳閱河道測算高郵以上河水北湖水高四尺八寸自高郵至邵伯河水湖水始見平等應將高郵上下隄岸俱修築堅固有月隄處照舊存留至邵伯地方河湖合而為一不必修築隄岸將湖水河水俱由芒稻河人字河引出歸江下河自可不必挑濬矣四十年淮河道總督張鵬翮請挑蝦鬚二溝淤塞之處四十餘里挑鮑家莊至白駒地高水壅之處八十餘里挑撈魚港淤塞之處八十餘里挑老河口淤淺之處三里有餘挑滔子河三十餘里四十二年上南巡閱視河工諭歸仁隄引河用以分洩洪澤湖之水勢若黃水加長則恐清口水弱著將祥符閘下板楮閉草壩將五堡閘酌量開放以助清水之勢四十四年上南巡閱視河工諭從前駱馬湖口設竹絡壩湖水大則從壩流入黃河河水大則溢流入壩內今止有湖水暢流黃水並無浸灌則黃河之水深通可知矣諭河工已經告成善後之策更為緊要修建天妃閘甚當若遇倒灌即暫時下板蓄清水全力以敵黃流其惠濟祠一帶可相度形勢修建挑水壩三四處其王公隄亦應相度修建運河東隄應行加幫高郵淮安隄岸卑薄之處修建石工黃河南岸隄工應加謹修防至直隸山東之河與河道總督相距甚遠應交與該省巡撫就近料理又諭九里岡隄工不似從前直埽不能挑溜今修魚鱗埽逐段挺出逼溜開行此法甚善其埽工釘樁處可再建挑水壩二座四十六年上南巡閱視河工諭古今治河形勢不同舊時常患清水不敵黃水每有黃水倒灌之虞今清水敵黃有餘運河清水甚大反流入高郵湖設高郵湖水長溢入運河則運河東隄受險今應將大墩分水處西岸草壩再加挑寬大使清水多出黃河一分少入運河一分則運河東隄不致受險又於蔣家壩開河建閘引水田人字河芒稻河入江新修五里滾水壩由下河及廟灣等處入海不惟洪澤湖之水可以宣洩而盱眙泗州積水田地亦可漸次涸出水小則下板蓄水以敵黃水大則啟板洩水且便於商民舟楫往來其祥符閘口門甚窄狹趁此黃水不甚高之時將歸仁安仁利仁三閘委幹員改寬洩水則徐州一帶民田可無淹沒之虞矣上又以江南之蘇松常鎮浙江之杭州嘉湖各處或近太湖或通潮汐民田可資以灌溉諭工部行文督撫於該處所有河渠水口度田建閘隨時啟閉其有支港淤淺者並加疏浚仍行建閘四十八年濬寧夏之宋澄堡李洋堡二渠引黃水助塘渠建閘壩十三座以灌田畝 \\n 雍正二年詔修濬杭州西湖尋據總督滿保疏言錢塘仁和海寧三縣田畝數萬頃賴城外上下兩塘河水灌溉兩塘河之水源自西湖西湖三十餘里內民人占為田蕩阻遏水道每年銀米納於官者甚微而損於民者甚鉅應清出歸湖將淺涸淤塞及葑草之處開濬芟除以復故址則湖水不致涸竭而三縣民田旱潦有備至於城內之河昔人設筧鑿溝引西湖之水入城然後由桃花港響水閘會流於上下兩塘以溉田畝今當相其淺深量請開浚庶幾水利可復從之三年特命怡親王大學士朱軾察勘直隸水利繪圖進呈四年命設營田水利府以怡親王董其事於是於灤州玉田諸州縣濬流築圩建閘開渠招民人願耕者官給帑銀以為工本募江南浙江老農導之耕種其濬疏圩岸以及瀦水節水引水戽水之法俱因地乘勢次第興修又分立營田四局一曰京東局一曰京西局一曰京南局一曰天津局局各有長有副有效力委員凡開渠建閘皆委員與地方官偕而查報地數花名給發工本則專屬之地方官水田既成令地方官遵前規而以時達之嗣又議設營田觀察使二員副使二員出資經理所有舊田園渠閘並時加修理五年河道總督齊蘇勒副總河嵇曾筠漕運總督張大有河南巡撫田文鏡山東巡撫塞楞額陝西巡撫法敏等先後奏報黃河自陝西府谷縣歷山西河南山東至江南之桃源縣河水澄清上下三千一百餘里綿歷三旬有餘陝西山西始自四年十二月初八日至五年正月十三日凡三十有六日河南山東自四年十二月初九日至五年正月初十日凡三十有一日山東單縣亦始於十二月初九日至二十二日凡十四日江南始自十二月十六日至二十三日凡七日俱以漸復舊其清自上而下復舊自下而上諸王大臣合詞奏稱為從來未有之瑞懇請陞殿受賀上不允所請專遣祭告景陵並遣大臣致祭河神內外大小官員各加一級羣臣恭請宣付史館御製碑文勒石得旨允行是年上以江浙水利凡附近太湖及通江潮之處曾經聖祖親臨指示動帑興修特遣副都統李淑德原任山東巡撫陳世倌等悉心踏勘大興築濬又諭太湖之水歸海劉白二河為要必逕直深黃順下暢流方能一勞永逸但潮汐堙塞太倉常熟士民佔耕日久今當盡去新漲地畝以復故道尋據李淑德陳世倌等疏言蘇松常鎮水道並藉太湖為吐納西北承宜興荊溪百瀆之水西南承杭湖苕霅諸山溪之水而皆由三江以入海一自吳縣之鮎魚口經蘇郡之婁門至太倉之劉河出天妃牐以入海是為婁江一自吳江之長橋出瓜經港由龐山湖經長洲青浦以至上海合黃浦以入海是為吳淞江一自白蜆港過澱泖湖會杭嘉諸水入海是為黃浦江實太湖之尾閭關七郡之休戚誠疏其下流自不至泛濫貽害民田請先挑吳淞江白茆河孟瀆德勝九曲河其餘諸河俟完工之日以次開濬從之又議修揚州五塘以溉民田又以陝西鄭渠白渠龍洞三處民田向引涇水灌溉年久漸致淤塞命督臣岳鍾琪疏浚建牐七年以高家堰當湖河之衝非堅固高厚不能障護清水敵黃以助暢流之勢乃發帑金百萬堅築石工以垂久遠是年上以甘肅寧夏地瘠渠工為萬姓資生之策特遣侍郎通智等董率該地方官屬開濬渠道嗣議定察罕托輝地方開鑿大渠二百七十餘里建進水石牐一座退水石牐三座尾牐一座大支渠百餘道小隄口百餘道牐旁設水手以司啟閉又建大石牐一座以通漢唐二渠之出水渠東築長隄三百餘里隄岸種柳盤固以障黃河之溢渠西疏濬西河三百五十餘里以洩漢唐二渠並大渠餘水灌溉新渠寶豐寧寧平羅各縣民田又開濬六羊渠一百二十餘里建進水石牐一座退水石牐二座開大支渠二十餘道小陡口一百餘道牐旁亦設木手以司啟閉上賜名大渠曰惠農渠改六羊渠名潤昌渠八年又以大清漢唐三渠舊設專員每年修理今歷久廢弛堤閘損壞命通智等查勘及時補修又命於瓜州疏勒河上流築壩開渠濬安家窩對岸導渠引水十一年修揚州之范公堤又於陝西之柔遠堡鎮夷堡及口外雙樹墩開渠溉田十二年於甘肅口外柳林湖地建隄開渠又於陝西之中衞縣白馬寺灘開渠建槽以資灌溉 \\n 乾隆元年諭直省凡古堤舊渠不為田害便當仍舊毋妄改作凡督撫各官建言為民興利或因小而害大或利在目前而害伏於後或有利無害而其事難求皆宜熟籌慎之於始又諭管理水利河臣及瀕河州縣各於所屬境內相視河流淺阻每歲農募夫修浚定為章程三年特遣大理寺卿汪漋總辦江南河道工程尋據汪漋疏言山陽阜寧之漁濱河興化縣之白駒閘下引河高郵州之通湖橋馬飲塘河江都之灣頭河通州分司所屬十場鹽河通州之黃河洋范公堤及鹽城之新興場河阜寧之廟灣場河俱宜及時修疏從之五年命廷臣會議淮揚九屬水利事宜汪漋言淮陽下河九屬水利有二最甚者開放高郵三壩次則東邊易進鹹水請將高郵三壩及昭關壩子嬰壩平撤另添石閘三座以殺水勢其鹹水易進處惟天妃與白駒三閘為甚應將天妃口閘及白駒三閘並行拆修其沿范公堤之丁溪小海諸閘內有上岡北草堰二閘移建於串場河口外又請挑浚淮揚各屬東塘河道加築范公堤以及栟茶斜角二場隄工又揚子橋閘口過高請令改修其九屬田畝之毗近河渠者請兩岸修築田圩以作隄防俱從之時江寧布政使晏斯盛請興修鳳穎滁泗四屬水利疏上發汪漋會同督撫詳勘定議尋議定肥城內之金斗河及洩水越河虹縣之枯河頭亳州之乾溪溝和州之太洋河姥下河牛屯河含山之銅城閘河來安之龍尾壩河俱淤淺不足灌溉均當開堰疏濬其餘各州縣陂塘溝渠圩埂土壩共六十二所飭地方官量民力能否次第舉行又河南巡撫尹會一請興豫省水利並浚賈魯河下游入渦會淮安慶巡撫陳大受亦言上游之水奔游下注渦河淺窄恐不能容復令汪漋會督撫定議漋言賈魯河入淮之水既分洩以入江南之渦河則渦河亦當分洩入淮庶上游下游兩得其平于是浚賈魯河并濬渦河南岸入淮之漳河七年江水漫溢命直隸總督高斌前往經理賑恤旋命大學士陳世倌會同高斌辦理水利尋疏言淮揚徐海鳳潁泗七屬為百川聚匯高寶諸湖承洪澤湖之下游自邵伯以上入海自邵伯以下入江而入海不如入江之便請於金灣壩下添滾壩三座分引湖水入于鹽河即于鹽河對岸挑引河一道并挑鳳凰橋下引河及壁虎橋下寥家溝歸石羊河以達於江至董家溝原歸芒稍河當令挑深自為一河直注于江其泰州河內之秦塘港白塔河百汊港改建閘門以時啟閉此導湖水入江之路也黃河北岸微山湖為上流之瀦駒馬湖為下流之瀦而中河為咽喉六塘河又承駱馬湖之下流歸場河以入海今應將板浦以下場河及六里車軸等河一律疏濬武漳義澤六里河頭各建石閘以時減洩鳳泗諸州澮沱濉為大而沱河久淤應將宿州之水導入澮鳳靈之水導入濉不使仍入沱河為患海州諸水沂沭為大應將河身淤塞者濬深民堰殘缺者堅築以通積水其餘七府州屬支河溝渠應修理者百四十餘處並請次第興修俱從之八年准高斌請於直隸桑乾河南北兩岸開大渠一道引水以溉民田九年尚書訥親請修理江南清水下游河道于是濬泰州鹽河及高寶二湖相連之華家灘大新河高邵二湖相連之王家港茅塘港邵伯通運之引河循次灌注為湖河遞減之法濬鹽城以南南北二串場河白駒閘下引河及洩水之蚌沿梓新車路白塗海溝興鹽界河東西官河以資利導其范堤各閘多添金門會各引河以廣出水之路又疏濬通州境內任家港等處以備宣洩又准御史柴潮生請經理畿輔水利特遣尚書劉於義往保定會同高斌疏浚河間天津二府河渠淀泊 \\n 十年諭江南海州沭陽一帶連年被水朕詢問巡撫陳大受據稱南州之水下苦于鹽河之南北橫截使六塘南北之水不得東流上苦于沭河之水盡由沭陽海州入海宣洩不及以致為害欲去海州之水下當去鹽河橫截之弊上當分洩沭河之源等語著尹繼善白鍾山委員查勘應作何開通疏浚之處妥協辦理務使水患悉除尋據尹繼善等議定修濬濉河南北兩岸黃疃橋等處河道建設涵洞潁州府肥河宋湯河蒙城芡河北淝河揠淺築埂建設橋梁以清上江之水下江六塘河承駱馬湖之水至沭陽分南北兩股入鹽河歸海令接築南北塘河子堰建設涵洞疏濬諸處港河築堰建閘至山陽之吉家橋河鹽城之九曲河阜寧之橫溝河放生河清河之民便河史家蕩古河安東之龍家蕩河桃源之劉老澗積水河海州之薔薇河逐一挑濬築堰立閘又於鹽河下之武障義澤六里三河口各設滾水石壩贛榆之三公河圍子河疏去淤滯以洩異漲大沙河旁築子堰以資捍禦工竣後定凡各處長隄巨川大橋大閘歸官修理其支河小港民堰路溝分隸廳汛州縣史官經管督勸居民以時修整從之十二年又令加築沭河堰工疏濬宿遷桃源境內兜灣河接建駱馬湖尾閭永濟石橋四十丈開濬上下引河以助分洩又建甘泉縣東西灣二處滾水石壩築范公提一千一百餘丈十三年諭江南淮海一帶州縣近年屢被災傷推原其故皆由山東沂郯等處雨水盛漲建瓴而下遂直注駱馬湖衝決六塘河兩岸子堰淹浸民田著大學士高斌左都御史劉統勳會同撫臣阿里滾將本省近年致患之由並將來作何查辦悉心定議尋據高斌等疏言運河受漳衞汶泗沂之水兩旁承以諸湖其間山泉支港閘壩涵洞橋梁斗門皆有關于蓄洩應將德州哨馬營滾水壩落低以消漳衞之盛漲海豐之馬頰河聊城之徒駭河疏導以分運河之漲東平之戴村二壩落以減運河漲溢之水濟寧之董家口引入白馬河歸河濟運以衞民田沂州之江楓口堅築堤壩使入湖歸運以免旁溢山東之運道泉湖安流順軌即下游淮海之地無憂濫漫矣疏入如議速行十六年上南巡周覽河工諭洪澤湖上承清淮汝潁諸水匯為巨浸所以保障者惟高堰一堤天然壩乃其尾閭伏秋盛漲輒開此壩洩之而下流諸縣胥被其害冬月清水勢弱不能刷黃往往濁流倒灌在下游居民深以開壩為懼朕親臨高堰循堤而南越三滾壩至蔣家牐周覽形勢乃知天然壩斷不可開近者河臣又請於三滾壩外增建石滾壩以資宣洩不知增三為五即以過水一二尺言之向過三尺者即五尺向過六尺者增而至丈是與天然壩名異實同亦當為之限制上年滾壩過水三尺五寸天然壩仍未開放應即以是為準於是於天然壩立石永禁開放其五壩以仁義禮智信為次仁義禮三壩一如其舊智信二壩則於石面之上加封浮土如仁義禮三壩已過水三尺五寸不足減盛漲則啟智壩之土仍不減乃次及於信壩永著為例至高堰石堤南滾壩以南舊用土工石堤有首無尾亦令自新建信壩北雁翅以北一律改建石工又諭朕經過淮安見城北一帶內外皆水雖有土堤為之防而人烟凑集之區設經異漲其何以堪亟應改建石工以資保障著該河臣督撫確勘詳估及時建築又准大學士傅恆請於京師高梁橋迤西近河地畝營治水田十八年七月淮水盛漲洩洪澤湖五壩泛車羅潰二閘下河高寶興胥受其患至九月會黃河復決銅山隄南注靈虹諸邑歸洪澤湖奪淮而下特命舒赫德劉統勳等往來督率堵築均於歲冬合龍河流順軌又於高堰武家墩迤北築磚工隄堰千餘丈以資捍禦二十一年黃河漫溢孫家集楊錫紱請疏荊山橋河身以洩滕嶧等縣積水 \\n 二十二年上南巡親蒞河干指示一切疏洩捍禦機宜時微山昭陽諸湖俱已疏通而駱馬湖隄堰殘缺不足禦運河盛漲於是並築駱馬湖隄又以六塘河以下餘潦停積桃源宿遷諸窪地多成巨浸山東之金鄉魚臺等屬未涸地畝尚有十餘莊江南之宿遷靈壁及河南之永城夏邑等處漫衍地界不下數百里經山東巡撫鶴年奏報即命鶴年速赴荊山橋偕白鍾山及侍郎夢麟籌濟寧金鄉魚臺滕嶧五州縣水勢復遣侍郎裘曰修馳視山東河南上江各屬積水在山東者與鶴年會商在河南者與圖爾炳阿會商在上江者與高晉會高其地方官有熟習水道之員聽其酌量差委並飭裘曰修夢麟尹繼善白鍾山嵇璜張師載及各督撫先後勘明各工權其輕重緩急就最要者同時並舉餘亦次第興修均於歲內告成於是自濉河以上堅閉毛城鋪諸閘使不得洩黃水以壅濉河而於潁亳一帶及虞夏商永各屬幹河支河一律疏導以洩中州諸河去路並挑兗州之府河洸河改金口閘涵洞為減水閘改楊家壩為石閘浚伊家河洩微山湖水入運又築堵沂水不使入運以免沛縣旁溢添設昭關滾壩又建高郵運河東堤石閘酌定水則以時啟閉浚芒稻閘越河以闢湖河歸江之路又於微山湖口洩入荊山橋一帶支河專派道員駐劄隨涸隨挑以暢下游之勢是年又於高堰南岸添甃石隄明年又築北岸土隄二十四年浚山東曹單二縣與江南豐沛二縣之順堤河開常熟昭文二縣之白茆河徐六經海口及塘外淤河其上游舊有石閘移建於開壩之處以資蓄洩又濬河東之衞河泉源二十五年准尚書嵇璜請開運河東堤金灣壩下引河改低董家溝等三壩准陳宏謀請改常熟昭文二縣海口石閘為滾壩准尹繼善請將南關車邏等壩封土三尺二十六年黃沁盛漲懷慶府城被淹命裘曰修馳驛赴豫相導河渠未幾開封水消而河奪溜楊橋下趍賈魯復命大學士劉統勳兆惠馳往董築賈魯河奪溜急工歲冬合龍併添築懷慶城外月堤是年准方觀承請於易州原泉村建壩開渠於良鄉之雅河廣陽牤牛琉璃諸河一律開疏以資灌溉又開泰州之丁溪小梅二閘引河匯全家港歸海開阜寧鹽城二縣境內之上岡草堰陳家沖三閘各引河匯入射陽湖歸海又以陳宏謀言濬常熟之福山塘河 \\n 二十七年上南巡駐蹕蘇城先命劉統勳兆惠會同河臣詳勘湖河歸江之路劉統勳等勘定標誌上回鑾取道安閱如所議拓新挑引河下游使有建瓴之勢折金灣中二閘添建石壩三十丈落低西灣壩四丈其河頭加挑深寬以資利導又特示宣洩機宜令展拓清口視高堰五壩增水一尺即開清口十丈為釜底抽薪之策又命於徐州河隄自甎工止處一律接築甃石十七層以資鞏固是年以楊廷璋言濬烏程長興二縣漊港又以湯聘言於南昌縣之富食墟復建石壩護民田千餘頃是年又以直屬盛漲各處隄堰多被沖刷准總督方觀承請挑濬停淤水道修築濱河隄堰以工代賑二十八年方觀承請濬鳳河上游自南宮以上至閘子口一百二十餘里以工代賑從之又特命兆惠會同長蘆鹽政達色天津府知府周元理察勘海河其壩口有應行增開之處照展拓清口之制及時籌辦又浚松江太倉等屬水道挑荊山橋舊河二十九年修築安徵無為州墟田隄壩三十年上南巡諭前因微山湖蓄水過多瀕湖漥地每致淹浸經崔應階等奏請宣洩微湖以水誌一丈為度於韓莊添建新閘以殺其勢並挑荊山橋以暢其流朕今歲南巡回鑾時舟行所經詢知窪地近多涸出農田耕作有資但湖水暢消亦恐艱於濟運今據楊錫紱奏稱湖內之水須存一丈二尺用至五月八牐底水尚可得四尺餘寸若止存一丈則五月間八牐底水止存二尺六七寸重運難行請交東省河撫可否量改水誌或將胡口以下數十里河底一律挑濬五尺等語所奏於漕渠轉輸自有裨益但水誌改加二尺於低窪地畝有無妨礙及挑深河底是否可行著崔應階會同李宏詳悉確勘具奏期於漕運民田均得利賴尋議定將滾壩內機心每空安砌石槽設立版片水小之年加板攔束其八牐河亦將新淤沙泥儘力挑佔至舊時河底而止是年濬武進丹陽之孟瀆等河 \\n 三十二年上親省天津淀河隄閘命自長隄之三里灘莊兒頭止築新隄一道上下銜接約十餘里衞村民三千戶成膏腴地畝數千頃是年湖北黃梅隄潰命自董家口遞江西德化境內通行堅築三十四年從范宜賓請挑東省運河命劉統勳德成履勘籌計尋議挑深五尺計工五年而後竣三十六年永定河暨北運河漫溢命大學士高晉尚書裘曰修往會總督周元理勘定修理後遂於永定河自山西口外入直隸出蘆溝橋迤下六工悉就泓灣曲處疏直寬槽十餘丈深七八尺其南岸之金門閘北村壩北岸之求賢橋並改灰工齊歸牤牛河六工以下順導東行並築土埝以遏北徒其北運河則自東岸南倉上新築橫隄以衞北倉村莊再建橋座以洩西來之水又疏浚兩減河及東岸引河培築隔淀隄及千里長城計動帑五十餘萬又諭裘曰修疏言近水居民與水爭地之弊淀泊利在寬深其旁閒淤地不過水小時偶然涸出乃瀕水愚民貪其肥潤即行佔墾不知所佔之地日增則蓄水之區日減每遇潦漲水無所容甚至漫溢為患在閭閻獲利有限而於河務關係非輕著傳諭各督撫凡有此等瀕水地面除已墾者姑免追禁外嗣後務須明切曉諭毋許復行佔耕三十八年命將淀河內鷹觜壩及鹿疃兩處添建引河又築張家口上堡圈城東北兩面石壩計百六十餘丈三十九年黃河老壩口堤工漫溢淹及板閘命大學士舒赫德馳往江南會同高晉剋期堵築旬月集事黃河大溜仍由故道歸海四十一年諭朕從前屢次南巡閱視清黃交會處悉其倒灌之虞因思若能引向陶莊以北而流則清口通暢庶免黃流倒灌因未躬臨陶莊一帶閱視是以踟躕昨歲薩載赴山東行在召見時諭令赴黃河海口上下察看伊即奏請若於陶莊開挖引河一道使黃水繞北下注清水益得暢行與朕意相合伊果能遵照指示剔挑完竣可免黃水倒灌之虞並收清水刷沙之益即就近險工亦俱化為平穩矣是為全河一大關鍵又命河臣於新河頭下添石壩一道為重門保障四十三年預省儀封考城漫口潰決兩江督臣高晉請將賈魯河至渦河一帶停淤飭州縣按田照業食佃之例歸歲修案內疏濬上以災民不可派累乃截留新舊漕糧三十萬石先後撥運兩淮鹽課及庫銀五百六十萬特命大學士公阿桂刑部尚書袁守侗往董其役四十五年上南巡閱視高家堰隄閘總督薩載請將三堡六堡等磚工加高數尺上以磚工不若石工之固命一律改建甃石分年建造又命嵇璜薩載勘視徐州周家莊至韓家山一帶石工尋以徐州舊有石隄九百七十餘丈較新築石隄短少三層命一律加高十七層其韓家山至奎山一帶隄堰四百五十餘丈亦命一律改築石隄直至山腳以垂鞏固四十六年邳睢南岸魏家莊大隄潰上飭河道何裕城即行裹護漫口毋使場寬並一面防護北河隄工節經下河督臣奏報河湖驟消數尺黃不為害諭即阿桂薩載等籌計經久良策【時阿桂奉命閱視海塘工即令經理河務】又儀封北岸曲家樓隄亦潰東由曹縣歸趙家河至張秋西由金鄉魚臺至南陽湖下注逼近運河河臣韓鑅即於外灘築壩以冀漫口斷流濟東道沈啟震即於戴村壩暨分水龍王廟口添築石壩以防倒灌上以黃水經過河湖斷無不淤墊之理諭河臣速赴運河籌辦分洩事宜確勘微山湖水深尺丈迅速堵築尋以河臣奏報於東西兩壩趕下門埽追壓堅實壩臺增長高厚金門斷流大溜全歸引河引河中泓寬深流行迅駛直注六塘河歸海四十七年南北兩岸漫口先後合龍又陡蟄三十餘丈隨諭阿桂等於上游南岸改築壩工俾得吸溜歸槽令薩載於下游潘家屯六塘等處展闊去路並挑微山湖下顧家莊等處分洩通暢又阿桂等議定自蘭陽十二堡至商邨七堡南隄外一百七十餘里另築新堤一道並疏挑引渠導河水下注商邱歸正河故道入海又奉諭今年春間豫省青龍岡漫口合龍未就遣大學士阿桂之子乾清門侍衞阿彌達前往青海務窮河源告祭河神事竣復命並據按定南針繪圖具說呈覽據奏星宿海西南有一河名阿勒坦郭勒蒙古語阿勒坦即黃金郭勒即河也此河實係黃河上源其水色黃廻旋三百餘里穿入星宿海自此合流至貴德堡水色全黃始名黃河又阿勒坦郭勒之西有巨石高數丈名阿勒坦噶達素齊老蒙古語噶達素北極星也齊老石也其崖壁黃赤色壁上為天池池中流泉噴涌釃為百道皆作金色入阿勒坦郭勒則真黃河之源也其所奏河源頗為明晰從前康熙四十三年皇祖命侍衞拉錫等往窮河源其時伊等但窮至星宿海即指為河源自彼回程復奏而未窮至阿勒坦郭勒之黃水尤未窮至阿勒坦噶達素齊老之真源是以皇祖所降諭旨並幾暇格物編星宿海一條亦但就拉錫等所奏以鄂敦他臘為河源也今既考詢明確較前更加詳晰因賦河源詩一篇敘述原委又因漢書河出昆崙之語考之於今昆崙當在回部中回部諸水皆東注蒲昌海即鹽澤也鹽澤之水入地伏流至青海始出而大河之水獨黃非昆崙之水伏地至此出而挾星宿海諸水為河瀆而何濟水三伏三見此亦一證因於河源詩後復加按語為之決疑傳正嗣檢閱宋史河渠志有云河繞昆崙之南折而東復繞昆崙之北諸語夫昆崙大山也河安能繞其南又繞其北此不待辨而知其誣且昆崙在回部離此萬里誰能移此為青海之河源既又細閱康熙年間拉錫所具圖於貴德之西有三支河名昆都倫乃悟昆都倫者蒙古語謂橫也橫即支河之謂此元時舊名謂有三橫河入於河蓋蒙古以橫為昆都倫即回部所謂昆崙山者亦係橫嶺而修名者不解其故遂牽青海之昆都倫河為回部之昆崙山耳既解其疑不可不詳誌因復著讀宋史河渠志一篇茲更檢元史地理志有河源附錄一卷內稱漢史張騫道西域見二水交流發蔥嶺匯鹽澤伏流千里至積石而再出其所言與朕蒲昌海即鹽澤之水入地伏流意頗合可見古人考證已有先得我心者按史記大宛傳云于闐之西水皆西流注西海其東水東流注鹽澤潛行地下其南則河源出焉河注中國漢書西域傳于闐國條下所引亦同而說未詳盡張騫既至蒲昌海則或越過星宿海直至回部地方或回至星宿海而至尋至阿勒坦郭勒等處當日還奏必有奏牘或繪圖陳獻而司馬遷班固紀載弗為備詳始末僅以數語了事致後人無從考證此作史者之畧也然則武帝紀所云昆崙為河源本不誤特未詳伏流而出青海之阿勒坦噶達素而經星宿海為河源耳至元世祖時遣使窮河源亦但言至青海之星宿海見有泉百餘泓便指為河源而不言其上有阿勒坦噶達素之黃水又上有蒲昌海之伏流則仍屬得半而止朕從前為熱河考即言河源自蔥嶺以東之和闐葉爾羌諸水瀦為蒲昌海即鹽澤蒙古語謂之羅布淖爾伏流地中復出為星宿海云云今覆閱史記漢書所記河源為之究極原委則張騫所窮正與今所考訂相合又豈可沒其探本討源之實乎所有兩漢迄今自正史以及各家河源辨證諸書允宜通行校閱訂是正訛編輯河源紀畧一書四十九年兩江總督薩載河道總督李奉翰奏江南河工預籌修防蓄洩機宜繪圖請示旋諭薩載李奉翰奏江南河工預籌修防蓄洩機宜辦理工程三處繪圖貼說具奏已於圖內詳晰批示並面諭該督等遵辦矣天然閘下既舊有引河年久淤墊理應一併疏浚深通以備盛漲之年開放分洩自當首先辦理方為有備無患其所奏外河順黃壩隄工後深塘用土填平並於迤下估築新堤一道自應次第辦理以資保障至該督等所稱高堰石工子堰尾土尚矮須一律加高培厚一節高堰石工既經加高層數其土堰間有卑矮之處自應一律加高培厚接成一勢並栽種柳樹俾根株盤結更可永遠應鞏固此事與前在海寧令將柴塘石工中間積水溝漕墊平以資重障之旨事同一例應定為再次辦理將此分晰指示該督等其仰體朕意遵照妥辦所需錢糧著照所請於兩淮運庫內撥用又江西巡撫伊星阿奏南昌新建等六縣下游地接鄱湖又當章貢諸水之衝而圩隄沖塌田禾被淹請動項修築從之 \\n 五十年大學士阿桂等奏接奉上諭前因桐柏山為淮水發源特諭畢沅詳晰查勘支流或有淤塞即應設法籌辦茲據畢沅覆奏該處發源之地河身不甚寬廣易於疏浚倘有需開挖之處即勘明興工又賈魯惠濟兩河即係淮水支河現在一律疏瀹江南洪澤湖向藉淮水挹注今淮水發源之處經畢沅勘明疏瀹將支港小河一律浚導該處賈魯惠濟二河其下流歸并渦河入淮現在亦加疏浚俾就通暢并於淮瀆廟虔申祭告自當仰邀靈佑泉源湧發眾水會歸下游湖水日就充足以助清敵黃伏查淮河清水禦黃濟運為全河最要關鍵今歲淮水未經大長仰蒙聖明遠照以桐柏山為淮水發源諭令畢沅廣為濬導從此會流下注洪湖自必日就充足暢出清口永資利賴河南巡撫畢沅奏賈魯河即在古汴水發源滎陽之大周山會京孛等水經鄭州中牟祥符至朱仙鎮下達尉氏扶溝西華淮寧之周家口商水項城沈邱至安徽之潁州正陽關入淮又賈魯河自中牟縣西十五里分支為惠濟河經祥符陳留杞縣睢州概城淮寧鹿邑至安徽亳州金陽河入淮各計四百餘里此河淤塞為開封等府屬商販民食攸關今久經淺淤自應及時開浚且於水旱年時兼可以資蓄洩從之又雲南巡撫劉秉恬疏言滇池在省城之南周圍三百餘里受昆明六河之水會為巨浸附近昆明呈貢晉寧昆陽四州縣環海田疇資以灌溉者不下數百萬頃所恃以宣洩者惟在昆陽之海口大河為滇池出水咽喉疏通均受其利壅遏即受其害應自龍王廟至石龍壩共長二千七十五丈挖深一二尺至四五尺不等從之 \\n 皇朝通典卷五 \\n  \\n   \\n  "}
{"章节": "●皇朝通典卷六", "正文": "  \\n ●皇朝通典卷六 \\n 　 \\n  \\n 食貨六 \\n ○食貨六 \\n 水利下【海塘】 \\n △水利下【海塘】 \\n 順治元年禮科給事中張惟赤疏言海塘自明末至今未修請仍限歲修以防潮患於是修海鹽縣塘二十一丈二年增修六十丈【謹按海塘自前明崇禎二年同知劉元瀚建修海寧捍海塘後不復修】 \\n 康熙三年海決築海寧縣塘次年九月石堤成并築尖山石隄五千餘丈九年設浙江海防同知二人專司塘務三十八年修錢塘江塘四十年修錢塘江岸築石塘溫州府同知甘國奎請每塘一丈用石一縱一橫固以油灰鎔鐵錠鑲嵌石縫深根堅杵加築子塘以為重障布政使趙申喬請專委國奎修築經始於本年秋四十五年春事竣建石塘六百六十七丈子塘八百九十五丈四十一年江塘圮布政使郎連極築之建潮神祠於上五十四年修每塘三千三百九十七丈五尺五十五年重築江塘布政使段志熙董築其法用石一縱一橫每層鑿孔貫以巨木每五六石聯為一石以鎮壓水勢又於橫直合縫之處各用鐵錠嵌扣成塘二十丈五十七年修築海寧石塘濬備塘河巡撫朱軾建築其法每塘丈用水櫃二每櫃貯石塊五十斤【其竹簍法亦如之】為塘基外築坦水復開備塘河建閘一座五十九年巡撫朱軾請於老鹽倉築魚鱗石塘開濬中小舋淤沙令海防同知司歲修事從之是年分修海寧塘六十一年改築草塘 \\n 雍正元年濬赭山口三年命吏部尚書朱軾建修海寧縣陳文港亂石塘三千八百丈并修補子塘【時浙江巡撫石文焯初請用石修築旋疏不必用石中無定見故遣尚書朱軾往勘建築】五年巡撫李衞請增築浦兒兜草壩并改建姚家堰草塘從之【姚家堰舊建土隄】是年復修海寧縣錢家坂馬牧港等處塘工又修江塘六年修海寧縣老鹽倉西塘南門外海塘錢塘江塘七年命建海神廟【在海寧縣東門內】又改建海寧縣荊煦廟等處石塘【向係草塘後改土塘今建石塘】築陳文港等處草壩八年築海寧四塘大壩設海防兵弁鑄鎮海鐵牛五座又修仁和縣塘九年續修海寧錢塘塘工十年築仁和沈家埠海寧華家衖草塘十一年命內大臣海望查勘浙江海塘嗣據海望疏言海寧之東南尖山聳峙海口與西塌山水底石腳相連兩山相去僅百餘丈舊有石壩堵截後因築塘誤取其石致江水大溜直趨兩山之間引入海潮衝激塘身應仍築石壩一道以堵江溜從之又諭於中小舋開引河一道分江流入海以減水勢增設道員一同知一守備二千總三把總七兵八百專司隨時修補又修仁和錢塘平湖諸邑塘岸十二年濬南港河築尖山西浮壩十三年總督程元章疏定海塘事宜四一錢糧宜分案具領一分別保固年限一令承修官會同估造一於緊要工所預貯物料從之增築魚鱗石塘葺浦兒兜舊塘添建海寧南門外魚鱗石塘又定攻沙大學士嵇曾筠疏言寧邑塘工之患雖在北岸而致患之由實由南岸沙灘沙觜挑溜遂至水勢全向北趨請用借水攻沙之法於南岸沙洲用鐵具梳控陡岸俾沙岸根腳空虛海潮來往自為衝刷坍卸以洩水勢從之 \\n 乾隆元年建築仁和海寧魚鱗石塘六千餘丈并海寧南門石塘設運石海船五十隻二年編石塘草塘字號【向例各塘坍矬率以某家東西起止開報易於朦混雍正年間監督汪漋張坦麟等議將各塘編立字號至是大學士嵇曾筠咨部將各塘照千文編號以二十丈為一號建竪界碑仁和計編七十二號海寧編六百四十號其餘海鹽等塘均照此例】改建海寧遶城坦水四年停草塘歲修時撫臣盧焯以水勢日南漲沙綿亙數十里刮滷煎鹽已成原野疏請罷之改建浦兒兜等處石工續築尖山未竣壩工【前大學士嵇曾筠因水勢險急難以堵塞疏請暫停茲撫臣盧焯以水勢已平合龍甚易疏請補築】復濬備塘河興築仁和錢塘江海塘埭五年續建東塘石工是年尖山水口成【乾隆二年經始】鑄鎮海鐵牛四座六年總督德沛復請老鹽倉迤西至仁和縣之章家菴柴塘改建石工從之命左都御史劉統勳查勘浙江海塘【先是五年十一月德沛曾有是請部議准行以劉統勳言改建不必過急乃緩興築至是復請故仍遣會勘】七年總督那蘇圖疏言章家菴至海寧縣之華家衖舊築柴塘外沙綿漲數里不必改建石塘惟老鹽倉汛至東石塘界地俱頂沖請擇其最險之觀音堂汛坐字號老鹽倉汛伏字號及益字等號建築竹簍石壩是年左都御史劉統勳疏言親履南北兩岸柴塘改建石塘誠經久之圖請俟水緩沙停乘機興築每年以三百丈為率督臣那蘇圖復疏言老鹽倉汛至東石塘界最險請先間段排築石簍俟石簍根腳堅實再照原議改建石塘均從之九年命吏部尚書公訥親赴浙江勘修塘工尋疏言仁和海寧柴塘外護沙寬廣不必改建如慮護沙坍塌請將中小亹故道開濬俾潮水安循出入上下塘俱可安堵部臣議准遂罷改建石塘議是年海寧魚鱗大石塘工成【乾隆二年經始】十二年濬中小亹工成十三年增築塘土堰又議增滾壩及塘汛弁兵十五年海潮平【謹按海水自乙丑歲以來大溜直趨中亹至是年秋海波不揚臣民慶幸冬十二月撫臣永貴以秋汛安瀾塘工穩固疏聞】十六年上巡幸江浙蒞錢塘江幸六和塔敬念世宗憲皇帝奠安之德勒石紀事永示無極十八年海潮平十九年督臣喀爾吉善請改海塘營官弁【江海塘工向設兵備道一員統率守備二員千總四員把總八員外委六員馬步兵干分守防護至是以尖山石壩告成中小亹引河暢流塘工穩固裁汰道員歸杭嘉湖道專管其守備以下官兵均令裁改留堡夫四百名三百名守北岸一百名守南岸餘兵改歸杭乍二營】二十二年上巡閱海塘幸觀潮樓命建海神廟於城南明年廟成御製碑文勒石二十四年酌復海塘營弁兵【復千總一把總二外委三馬兵二十兵戰兵六十守兵百三名海寧分設二汛舊設堡夫悉行裁汰統歸兵額】加築護塘土堰【時撫臣莊有恭言海寧石塘近城一帶護河沖塌故有是築】增築層石坦水修海寧條石坦水【時江流海潮復改由北大亹出入】二十五年修東西塘坦水及韓家池柴塘復修築海寧南門外諸坦水【時海寧南門外及石門遶城塘外二層坦水為五月望汛潮損故復修】二十六年修胡家兜坦水【時潮水逼塘護沙至刷地當頂沖故建之】修魚鱗石塘坦水【自雍正八年後已歷年久今外無護沙故改建】修馬牧港塘工坦水築秧田廟坦水修韓家池柴塘【均以潮汛沖塌護沙故修】二十七年上巡幸浙江躬閱海塘咨度經久之計建築石塘因試下木樁始苦沙澀旋築以鉅硪所入不及寸許逮樁下既深又苦沙散不能齧木其柴塘向內數十丈土地似宜下樁可以即工然所在皆田廬溝塍鱗次櫛比乃命築柴塘定歲修坦水又改築四里橋魚鱗石塘並華岳廟等處石塘盤頭坦水二十八年改建念里亭諸處魚鱗石塘二十九年置老鹽倉護竹簍增築念里亭坦水三十年上以海寧全城環遶石塘止建坦石兩層潮勢侵逼外沙恐有汕刷之勢命普築三層坦石並隨時修整以資防護四十三年修築浙江仁和海寧等處柴塘四十五年上五次南巡親勘塘工以柴塘雖尚完整究不如石塘鞏固因命該督撫董率所屬自海寧城東至陳文港條石塘百六十餘丈迤上老鹽倉柴塘四千餘丈通建魚鱗石工旋遣大學士阿桂往浙江閱勘工程四十七年總督陳輝祖奏西塘頭圍為江海交接之處漲沙十餘里橫江截海隔阻水道致范公塘以東漸致搜刷章家菴迤西沖擊灘墈遂於頭圍沙灘開引河一道待山水暴注時開放借山水奔騰之勢順流攻沙會春雨漲大溜直趨引河西岸沖塌寬深范公塘正溜開向南行漸有南坍北漲之勢四十八年老鹽倉石塘工竣又奉上諭浙江范公塘一帶看來竟須一律改建石塘以資捍衞星已諭知富勒渾等矣明春南巡時朕親臨閱視指示機宜降旨後即可興工辦理至富勒渾有老土塘根腳同係淤沙土性浮鬆之語從前老鹽倉一帶亦稱沙性浮鬆難以開槽打椿乃自建石工一律穩固堅實可見事在人為該處改建石工所費不過較前三分之一方今府藏充盈即多費數十萬帑金捍衞民生使閭閻永臻樂利亦所不靳也四十九年上南巡視閱工程諭普築魚鱗石塘所以保障民生關係甚重今所辦工程多未協之處石塘既建自應砌築坦水保護塘根乃考之督撫惟云柴塘必不可廢此受工員慫慂為日後歲修冒銷地步況此番添建石塘原欲留柴塘以為重門保障並未令拆去柴塘若如該撫所言復加歲修又安用費此數百萬帑金為耶又石塘之前柴塘之後見有溝槽一道槽內積水並無去路將來日積日甚石塘根腳勢必淹浸滲漏該督撫亦並未慮及其石塘上堆積土牛甚屬灰謂設果遇異漲又豈幾尺浮土所能抵禦所有塘上土牛即著填入積木溝槽之內仍將柴塘後之土順坡斜築祗露石塘三四層為度并於其上栽種柳樹俾根株蟠結如此柴石連為一勢即以柴塘為石塘之坦水至范公塘一帶亦必需一律接建石工方於省城足資永遠鞏護著自新築石工止處及挑水段落起至誅筆圈記處止再接至烏龍廟止一體添築石塘再撥部庫銀五百萬兩乃予限五年分段修築以期海疆永慶安瀾 \\n （臣）等謹按浙省海塘自章家菴至老鹽倉一帶乾隆四十五年皇上親臨閱視命建石塘四千九百丈四十九年又蒙聖明指示將柴塘所空溝槽填土種樹俾柴石兩塘合為一勢即以舊有柴塘為坦水表裏完固其章家菴以西至范公堤一帶續奉諭旨一律添建石塘內章家菴以西石塘工尾起至范公塘迤東硃筆圈記處二千一百一十丈形本兜灣又有上游桐廬各處山水自南而來適當其衝是以原定添建時立為急工並命於石工告竣亦即以新建柴工為坦水將來自范公塘東至老鹽倉綿亙數十里俱有重門保障益仰聖明計出萬全億萬年鞏固之鴻規無非千百萬帑金之實效至范公塘以西硃筆圈記處烏龍廟一帶二千九百三十丈原定添建時即列為緩工五十一年復命大學士公阿桂覆加察勘尋疏言該處老土塘從前建築時即向東北以漸收進而老土塘迤西之江塘又自北斜向東南建築挑溜南趨居民復於老土塘之外添築土塘一道即名范公塘廬舍桑麻鬱然在望范公塘外沙塗亦有寬至千餘丈者詢之在塘年久之弁兵等僉云數十年來從未見有刷動等語（臣）親加履勘既非硃筆圈記以東水勢直抵塘根者可比此一帶大溜亦無漸次逼近之勢所有原定石塘緩工二千九百餘丈應暫行停止將原定急工二千一百一十丈內已經開工之一千五百丈及未經開工之六百餘丈均已接續興建再將外衞之柴工透過石塘工尾往西接續二三百丈並遵旨於硃筆圈記處塘外添築挑水大石壩一座實已足資保護至於塘外沙塗坍漲無常若向後常得南坍北漲塘工離水益遠自是極好機會北岸現有沙塗雖從未見刷動尚大溜漸有趨近之勢應交與撫臣隨時留心察看萬一將來有須改建石工之處再一律改建奉旨如所議行從此海疆永慶安瀾洵億萬年金堤鞏固之長策也 \\n 皇朝通典卷六 \\n  \\n   \\n  "}
{"章节": "●皇朝通典卷七", "正文": "  \\n ●皇朝通典卷七 \\n 　 \\n  \\n 食貨七 \\n ○食貨七 \\n 賦稅上【田賦　丁銀　蘆課附】 \\n △賦稅上【田賦　丁銀　蘆課附】 \\n （臣）等謹按九等之賦載在夏書九職之供詳於周禮皆所以明取民之制也沿及後世代有重輕及明末造厲政不一而其甚者莫如遼餉勦餉練餉三事民不堪命我朝掃除底定首除三餉及召買糧料諸弊頒行賦役全書釐正征收定額嚴禁加征火耗凡有輸納令民親行投櫃設立聯票以杜胥吏滋擾凡所以厚下卹民者計至周矣而且以康熙五十年錢糧冊內有名丁數垂為定額其滋生人丁另冊編造永不加賦謂之盛世滋生冊此誠自古帝王所未聞之盛典而我國家億萬世休養生息之政源也含哺鼓腹耕鑿何知茲纂通典謹編輯田賦以彰昭代惠養元元之政焉 \\n 田賦 \\n 丁銀附 \\n 蘆課附 \\n ·田賦 \\n 田賦有二曰民田曰屯田皆分上中下三則有本徵者有折徵者有本折各半者本徵曰漕漕有正糧有雜糧【正糧米雜糧豆麥蕎麻等類】折徵者始定以銀繼則銀錢兼納 \\n 直隸田賦每畝科銀八釐一毫至一錢三分零不等米一升至一斗不等豆九合八抄至四升不等更名田每畝科銀五釐三毫至一錢一分七釐三毫不等農桑地每畝科銀一釐六毫八絲零蒿草籽粒地每畝科銀五分至七錢二分五釐一毫不等葦課地每畝科銀一分至六分不等歸并衞地每畝科銀七毫二絲至七分九釐三毫不等米八合九勺七抄至九升七勺二抄不等豆四合三勺八抄至三升六合不等草一分【每十分為一束】九釐二毫至四分一釐不等河淤地每畝科銀二分九釐至二錢五分六釐五毫不等學田每畝科銀一分至二錢六分七釐八毫不等小麥粟各六升 \\n 盛京田賦每畝科銀一分至三分不等米二升八勺至七升五合不等退圈地每畝科銀一分至三分不等豆四升三合至一斗不等 \\n 山東田賦每畝科銀三釐二毫至一錢九釐一毫不等麥一勺至四合三勺不等米二勺至三千六勺零不等歸并衞所地每畝科銀一分至六分五釐零不等更名田每畝科銀一分至三錢七毫零不等麥三合二勺零米一升八合零學田每畝科銀九釐至三錢不等竈地每畝科銀二分六釐五毫至四分四釐一毫不等麥一勺至四合一勺零不等米一升八合至二升八合四勺零不等衞所軍屯糧田每畝科銀一分至五分三釐八毫零不等條銀一分二釐至二分四釐不等衞所更名籽粒等地每畝科銀六釐至一錢二分不等 \\n 山西田賦每賦科銀一釐七絲至一錢零不等糧一合五勺至二斗七升不等屯地每畝科銀二釐三毫至一分四釐零不等糧一千八勺至一斗九合零不等更名地每畝科銀五釐至一錢四分不等糧七勺至二斗不等衞所屯地每畝科銀一分四釐 \\n 河南田賦每畝科銀一釐四毫至二錢二分七釐不等米七勺至二升二合不等更名地每畝科銀一分一釐至一錢二分九釐不等歸并衞所地每畝科銀一釐六毫至一錢八釐零不等 \\n 江蘇田賦每畝科銀九釐至一錢四分一釐零不等米豆一升四合七勺至一斗九升二合六勺零麥二抄至三勺零不等地每畝科銀九釐至三錢三分三毫零不等米豆七合三勺至四斗一升六合九勺零麥一抄至八勺零不等山蕩漊灘每畝科銀九釐至一錢四分五毫零不等米豆三合四勺至一斗六升五合二勺零麥一勺至三勺零不等城基倉基屋基每間科限五分七釐至一錢二釐四毫不等米豆五升五勺至一斗二升六合三勺零麥一勺至二勺零不等歸并衞所地每畝科銀九釐至一錢四分一釐一毫零米豆一升四合七勺至一斗九升二合六勺零麥二抄至二勺零不等 \\n 安徽田賦每畝科銀一分五釐至一錢六釐零不等米二合一勺至七升一合零不等麥五勺至八勺零不等豆八勺至九合一勺零不等地每畝科銀八釐九毫至六錢三分零不等米七合九勺至五升九合零不等麥八勺至二合二勺零不等塘每畝科銀一錢九釐至四分四釐零不等米四合七勺至七合八勺零不等麥一勺至二勺零不等草山每里科銀八分三釐桑絲每兩折銀三分二釐歸并衞所屯田每畝科銀一分至六分不等糧一升八合至八升六合不等衞所管轄屯田地每畝科銀一分七釐九毫至二兩七錢二分二釐九毫零不等糧三合至二斗五升四合一勺零不等江西田賦每賦科銀一釐三毫三絲六忽至一錢一分七釐一絲三忽零不等米一合四勺至一斗七合二勺五抄零不等地每畝科銀五絲四忽至二錢一分一釐一毫二絲八忽零不等米五勺二抄至五升一合二勺八抄零不等山每畝科銀五忽至六分二釐七毫二絲零不等米一勺七抄至一升四合七勺八抄零不等塘每畝科銀五絲四忽至二錢七分六毫七絲七忽零不等米一合一勺三抄至六升八合三勺七抄零不等歸并衞所屯田每畝科種三升九合五勺九抄至二斗七升三合零不等每石折銀五錢每石又攤徵餘徭等銀二釐九毫七絲五忽至四分八釐三毫八絲四忽零不等歸并衞所屯地每畝科糧七升九合七勺三抄至二斗二升八合三抄零不等每石折銀二錢歸并衞所餘田每畝徵餘糧銀四分一釐六毫六絲零自福建省改歸屯田每畝科銀九分四絲七忽至一錢一分四釐二毫四絲五忽不等 \\n 福建田賦每畝科銀一分六釐九毫至一錢六分二釐五毫零不等米一勺九抄至二升四合七勺零不等官折田園地【自明代相沿凡職田沿官田官租田廢寺田不徵糧米止徵折色曰官折田園地】每畝科銀八釐七毫至四錢一分七釐五毫零不等學田每畝科銀六分四釐三毫至六錢九分九釐五毫不等 \\n 浙江田賦每畝科銀一分五釐三絲至二錢五分五釐不等米三勺至一斗九升零不等地每畝科銀二釐四毫至二錢一分三釐二毫不等米八抄至一斗九升三合五勺零山每畝科銀五絲至一錢九分六釐三毫不等米六抄至五升三合七勺不等蕩每畝科銀四毫至七分三釐不等米五勺至七升五合不等塘每畝科銀二毫至一錢二分四釐五毫不等米七撮至一升六合八勺不等湖地每畝科銀三分七毫米九勺五抄桑每株科銀一釐九毫至五釐六毫不等米一抄茶每株科銀一釐五毫米七勺竈地每畝科銀一分六釐一毫至一錢四分一釐四毫不等米三合七勺至三升七合不等歸并衞所田地每畝科銀五釐七毫二絲至一錢四分九釐零不等米一斗五升七合五勺至二斗四升零不等 \\n 湖北田賦每畝科糧六抄至二斗九升一合四勺八抄零不等每石徵銀二錢五分四釐五毫至二兩九錢七分四釐一毫零不等更名田地每畝科糧四合九勺九抄至六升三合一勺不等每石徵銀四錢六分六釐歸并衞所屯地每畝科糧一升五合至九升九合六勺零不等衞所管轄屯地每畝科糧一升二合至一斗八升不等每石徵銀三錢至一兩三錢一分六釐六毫零不等 \\n 湖南田賦每畝科糧二勺九抄四撮至一斗四升六合九勺零不等每石徵銀二錢二釐三毫八絲至一兩八錢四分四毫不等更名田地每畝科糧五合至一斗二升不等每石徵銀三錢七分三釐五毫至九錢二分四釐四毫不等歸并衞所屯地每畝科銀一釐九毫至一錢四釐三毫不等糧三合八勺至二斗不等每石徵銀一錢七分七釐四毫至一兩六錢五分三釐一毫零不等岳州衞管轄屯田塘每畝科糧一升至一斗二升五合不等每石徵銀五錢六分苗彊地每畝科銀一釐五毫至三分六釐七毫九絲零不等 \\n 陝西田賦每畝科銀二兩三錢八分一釐七毫糧五升八合五勺至五升二合五勺不等屯地每畝科銀二釐至九分八釐不等糧一升五合至三斗不等更名地每畝科銀六釐九毫至七分五釐一毫零不等糧四升三合五勺至一斗四升八合零不等 \\n 甘肅田賦每畝科銀二毫至一錢五分四毫零不等糧三勺至八升一合一勺零不等草三分至四分六釐零不等歸并衞所屯地每畝科銀一釐二毫至六毫不等糧五升至六升不等更名地每畝科銀四釐八毫至一分七釐一毫零不等糧二合二勺至一升四合二勺零不等草一分至九分二釐不等土司地每畝科銀七分五釐零糧二升四合二勺五抄零衞所管轄屯地每畝科糧四升一合八勺七抄零草五分八毫零番地每畝科糧四合至三升不等草二分一釐五毫至三分不等每戶輪銀三錢糧一斗至二斗五升不等監牧地每畝科銀六釐 \\n 四川田賦每畝科銀一釐五毫七絲至八分四釐九毫一絲零不等糧每斗折銀四分估種每石徵錢七分一釐二絲至七錢一分二釐零不等歸并衞所屯地每畝科銀一分二釐五毫至三錢不等糧二斗七升二合七勺零每糧一石徵米五斗并八斗不等土司地每畝科銀三釐四毫至二分三釐一毫零不等衞所管轄屯地每畝科銀一分二釐五毫至二分不等米豆一升九合二勺九抄至八斗不等 \\n 廣東田賦每畝科銀八釐一毫至二錢二分三釐二毫零不等米六合五勺至二升二合九勺零不等歸并衞所屯地科銀照民地科則米每畝八升八合八勺泥溝每條科銀四錢五分三毫零車池每方科銀三錢九分四釐零 \\n 廣西田賦每畝科銀二分四毫至二錢一分二釐二毫零不等米三升七合至五升三合五勺不等官田每畝科米六升四合二勺至二斗七合七勺不等猺田每畝科米三升至五升三合五勺獞田每畝科銀九釐至二分二釐三毫不等米三升七合四勺至五升三合五勺不等狼田每畝科銀九釐米四升二合八勺學田每畝科銀九釐米二斗四升八合四勺 \\n 雲南田賦每畝科銀五釐五毫至四分六釐五毫零不等糧一升九合四勺至一斗五升零不等歸并衞所屯地每畝科糧五升九合二勺至八升一合八勺零不等馬場地每畝科銀三分夷地每畝科糧一升 \\n 貴州田賦民苗田俱每畝科銀一分至六錢五分不等米五合一抄至四斗五升不等豆一斗土司田每畝科銀八釐至一錢不等米七合二勺二抄至一斗五升不等官田每畝科米二斗五升至五斗不等歸并衞所屯田每畝科銀一分四釐一毫至二錢三分四釐不等米五升三合五勺至三斗七升三合三勺零不等豆三斗蕎二斗三升三合三勺至三斗一升一合四勺零不等學田祭田每畝科銀一錢至四錢不等米二斗至四斗不等穀二斗至一石一斗七合八勺零不等租地每畝科銀三分至一錢不等山土每畝科銀一分三釐六毫至五分不等米五升蕎一斗旱祭田每畝科銀一錢豆一斗官莊賑卹田每畝科米一斗四升九合至五斗不等穀四升一合三勺至一石二斗五升一合二勺零不等 \\n （臣）等謹案直省州縣科則多寡不一詳載賦役全書茲謹照會典所載舉其大凡至新疆田賦已雜見於新疆屯政篇不備載 \\n 順治元年論曰前明厲政莫如加派遼餉以致民窮盜起而復加勦餉再為各邊抽練又如練餉惟此三餉數倍正供更有召買糧科始猶官給以銀繼則按糧攤派官吏短價剋扣書役勒索追比名為當官平市實則計畝加徵民無控告殊可憫恤財茲以後凡正額之外一切加派盡行豁除如有官吏朦混倍徵者殺無赦定各欵錢糧彙解例【時解京錢糧頭緒紛雜有正額止三千餘兩而條分四十餘項者故設此例】嚴加征火耗之禁八年蘇松巡撫秦世楨疏言八事一田地令業主自丈【見田制篇】一額定錢糧俱填易知單設有增減分給小單以防侵蝕一由單詳開總散數目花戶名姓以便磨對一催科不許濫差衙役設立滾單以次追比一收糧聽里戶自納簿櫃俱加司府印封以防抽換一解放先急後緩勒限掣銷毋許存留胥役之手一民差按田均派與排門冊對驗無使不均一備用銀兩不得預支從之令廣東屯糧本折各半徵收十年令江南秣陵廣武英武三衞屯糧准其折色十一年欽定賦役全書【謹按賦役全書順治三年纂凡在京各衙門錢糧項欵原額及見在收支銷算數目在外直省錢糧見在熟田應徵起存數目均載入頒行每年令布政司將開墾荒田及增減戶丁實數訂入至是復行訂正】十三年命戶部侍郎王宏祚將直省額徵起存總散實數編撰成帙凡有參差遺漏者悉行駁正其明季加派陋規豁免未盡者概行蠲除至漕白雜項或改折或本色俱細加清核編勒成書頒示天下於是賦役全書外又有會計冊赤歷丈量冊黃冊諸書【會計冊備載州縣正項本折錢糧及起解交部日期解戶姓名以杜侵欺并清積欠赤歷載戶口錢糧數目每年頒發二扇一備謄真一備百姓自登納數令布政司歲終磨對丈量冊載天下田土凡原隰墳壤下濕沃瘠沙鹵咸具焉黃冊則準於戶口詳其舊管新收開除實數條為四柱與賦役全書相為表裏】行一條鞭法頒易知由單【一條鞭法以府州縣一歲中夏稅收糧存留起運之額通為一條總征而均支之至運輸等事皆官為支撥而民不與由單之式以每州縣土中下地正雜本折錢糧開列總數刊成定式於開征之前紿花戶使民通曉此外又有截票印簿循環簿糧冊奏銷冊截票之法開列實征地丁錢糧數目分為十限每月限完一分截票其票用印鈐葢就印字中分為兩半給納戶執憑半留庫櫃存驗即所謂串票也印簿由布政司頒發令納戶親填入簿季冬徼司報部糧冊載各區納戶花名細數務與一甲總額相符易於摘比循環簿照賦役全書款項急者居先緩者居後按月循環徵收奏銷冊以各省錢糧支解完欠按年分款彙造清冊歲終送府由府送部據以考核】嚴徵收加派之禁十五年御史許之潮疏言財賦之害莫大於蠹役官以參罰去而蠹役歷久尚存前無所懲後無所戒故所侵蝕每至盈千累萬而不知止請將從前侵蠹姓名數目清查籍其家業多者坐以大辟少者流配以清蠹源從之十六年令州縣設征收櫃凡征收時各置木櫃排列署門令納戶眼同投櫃以免扣剋工科給事中陰應節疏言錢糧四弊一州縣挪移一紳士包攬一土豪晒名紳士一隔縣寄莊抗糧請嚴查懲禁從之 \\n 康熙二年工科給事中吳龍疏言直省解京各項錢糧國初原總歸戶部自順治七年令各部寺分管催收以致款項繁多易滋姦弊請以一應雜項俱稱地丁錢糧作十分考成除扣撥兵餉外其餘通解戶部各造簡明賦役冊其易知由單頒給民閒者盡除別項名色各部寺應用錢糧即向戶部支給從之四年革隔年預征之例凡錢糧均以夏秋分征申加潻火耗之禁六年上以由單款項繁多小民難以通曉令嗣後只開上中下等應徵銀米實數其湖廣陝西二省糧石派征本折數目向未開載令照例填注七年諭戶部收租直省起運錢糧督撫不得縱容司道書吏勒索苦累解官【謹按州縣經徵錢糧運解布政使司候部撥日起運】 \\n 直隸起運銀百九十一萬三千四百九十一兩四錢八分九釐有奇 \\n 盛京起運銀二萬六千三十一兩六錢一分七釐七毫有奇 \\n 山東起運銀二百七十八萬一千六百四十七兩六錢二分八毫有奇 \\n 山西起運銀二百五十九萬三千五百十有七兩六錢五分八釐有奇 \\n 河南起運銀二百七十三萬八千一百五十兩三錢六分有奇 \\n 江蘇起運銀百八十九萬八千九百九十一兩有奇 \\n 安徽起運銀百三十七萬九千五百十有二兩有奇 \\n 江西起運銀百五十七萬一千三百二十兩一錢九分有奇 \\n 福建起運銀百有三萬七千六百十有八兩五錢二分有奇 \\n 浙江起運銀二百十有四萬五千八十三兩二錢八分有奇 \\n 湖北起運銀八十二萬三千百有二兩七錢有奇 \\n 湖南起運銀九十萬二千五百十有七兩六錢六分有奇 \\n 陝西起運銀百三十五萬六千三百五兩一錢五分有奇 \\n 甘肅起運銀十有九萬一千五百九十三兩四錢二分有奇 \\n 四川起運銀四十九萬三百六十四兩一錢八分有奇 \\n 廣東起運銀八十四萬一千三百七十二兩有奇 \\n 廣西起運銀二十九萬六千三十五兩七錢三分有奇 \\n 雲南起運銀十有六萬六千二百一兩六錢五分有奇 \\n 貴州起運銀七萬五千四百八十九兩五錢九分有奇【以上起運銀數均謹按會典則例載入】 \\n 二十八年申定截票之法【截票始于順治十三年一票而中分之一給納戶一存庫櫃每逢比較察驗有票者免催未截者追比行之既久姦胥或藉磨對為名將納戶所繳之票強不給遂有已完作未完多徵作少徵者今定三印票一存州縣一付差役應比一付花戶執照徵收數目每票填寫如州縣勒令不許填寫及無票付執者許小民告發以盡守自盜律科罪】停歲造赤歷冊【黃冊會計冊俱於十年停止】令各州縣日收錢糧流水簿于歲底同奏銷文冊齎司磨對三十年令直省各州縣衞所署門均勒賦役全書科則於石使民悉知三十九年設立滾單【滾單之法或五戶或十戶用一單於納戶名下注明田畝若干該銀米若干春應還若干秋應還若干分作十限每限應完若干給甲內首名挨次滾催令民自行投櫃不許里長銀匠櫃役稱收一限若完二限挨次滾催如有一戶沈單不完不繳察出究處】四十二年令截票分別注明漕項地丁數目毋許朦混征比五十二年諭嗣後止將見在錢糧冊內有名丁數垂為定額其滋生人丁另造清冊永不加賦【尋定新增者謂之盛世滋生冊】 \\n 雍正元年定凡州縣開徵之始令該府委員同封銀櫃或十日二十日別委員拆封即解其存貯穀石按季盤察出結轉報隱徇同坐二年諭民間輸納錢糧用自封投櫃法亦屬更民之道但偶有短少之處令其增補每致多索其數浮於所少之外理應將原銀發還仍於原封內照數補足交納庶可免多索之弊此雖細事督撫大吏亦不可不留心體察嚴飭有司以除民累三年更刊四聯截票一送府一存串根【截票一名串票】一給花戶一於完糧櫃旁別設一櫃令花戶完銀時自投櫃中每夜州縣官取出對流水簿勾銷欠冊又定零星錢糧納錢之例凡一錢以下小戶每銀一分準交制錢十文其大戶尾欠一錢以下者亦如之又定附納之例凡小戶錢糧數在一兩以下者附大戶投櫃於截票載明山西巡撫諾敏布政司高成齡疏請提解火耗上以州縣火耗原非應有之項因通省公費及各官養廉有不得不取給於民者今非不願天下州縣絲毫不取於民而其勢有所不能若各屬火耗酌定分數則將來竟為成額必至有增無減又以奏稱提解火耗將州縣應得之項聽其如數扣存不必解而復撥等語勢必額外加征私行巧取浮於應得之數累及小民況解交督撫則顯然有據扣存州縣則難保貪廉未准議行十三年皇上御極之初諭向來徵收錢糧因銀色有傾銷之耗折解送有路途之盤費故於正項外徵收耗羨原無定額廉潔者尚知自愛不肖者任意徵求經諾敏等倡為提解歸公之法各該督撫就本省情形酌定分數外絲毫不許濫徵葢以耗羨原屬額外之項與其聽地方官私行徵取不如明定分數使有節制不敢違越也然在未提解以前尚有私項既提解以後或恐不肖官員視同正課又得以耗羨之外巧取殃民從前皇考洞見流弊屢降諭旨欲俟將來虧空全清府庫充裕之日漸減漸革聖心廑念未或忘之朕紹承大統切念民依孜孜軫恤日與王大臣等悉心籌畫期使我民於正項之外絲毫無擾而一時勢有未能尚須從容計議惟是提解耗羨之法行之已十有餘年恐日久弊生姦吏夤緣朘削耗外加耗重困閭閻不可不為深慮各該督撫其咸體朕意知耗羨一項可減而決不可增可於格外從寬而斷不可於額外多索再各省耗羨分數率在加一上下然江南賦重之區如蘇松常鎮四府額賦較之他省幾及數倍雍正六年以前每兩加耗僅止五分雍正六年以後增至加一且有司又復巧取民何以堪令量減分數徵收不得仍前重耗 \\n 乾隆元年諭朕聞永平府屬州縣凡徵收錢糧皆以錢作銀每銀一兩連加耗羨銀一錢五分共折制錢千一百五十文今該處錢價昂貴民間納錢比之納銀為費較重朕思民間完納錢糧銀數在一錢以下者向例銀錢聽其並用原以便民若數在一錢以上又值錢價昂貴之時之令交錢轉致多費是便民而適以累民殊未妥協嗣後在一錢以上者不必勒令交錢二年諭外省荒闢賦銀向例在於知府等官以下俸工內扣除抵補朕念佐雜微員力量單薄不應在扣除之內已於乾隆元年降旨諭令在督撫司道大員及府縣正印官俸工內均攤抵闕今思官有崇卑役無大小徵員俸工既經免其攤扣其各衙門人役工食藉以養贍其家若因荒闢扣除則餬口無資情有可憫此項共計十二萬餘著准地丁項下全支免其扣荒定浙江杭嘉湖三府屬南米隨同漕米十月起徵例【謹按南米向係春徵四分於冬季辦漕之後復令催輸今以漕南二米分款交倉多形跋涉故改歸十月隨漕米分別免運】減湖南湘鄉瀏陽二縣賦準長沙縣適中定額又減湘陰縣折色銀又諭湖北所屬忠峝等土司田地應徵糧銀奉照原額秋糧銀數按田均輸作為定額毋庸別立科則十二年禁民人置買湖廣永順等處土苗賦輕田地【永順土苗田地較之內地糧額輕減嗣因改土歸流已入版圖民人利其糧輕產賤故有是禁】 \\n ·丁銀附 \\n 順天府十五萬四千百七十三兩有奇 \\n 直隸二百三十三萬四千四百七十五兩有奇 \\n 盛京三萬八千七百八兩有奇 \\n 江蘇三百十一萬六千八百二十六兩有奇 \\n 安徽百七十一萬八千八百二十四兩有奇 \\n 江西日八十七萬八千六百八十二兩有奇 \\n 浙江二百九十一萬四千九百四十六兩有奇 \\n 福建百七萬四千四百八十九兩有奇 \\n 湖北百十七萬四千一百十兩有奇 \\n 湖南八十八萬二千七百四十五兩有奇 \\n 河南三百十六萬四千七百五十八兩有奇 \\n 山東三百三十七萬言百六十五兩有奇 \\n 山西二百九十九萬六百七十五兩有奇 \\n 陝西百六十五萬八千七百兩有奇 \\n 甘肅二十八萬六百五十二兩有奇 \\n 四川六十三萬一千九十四兩有奇 \\n 廣東百二十六萬四千三百四兩有奇 \\n 廣西四十一萬六千三百九十九兩有奇 \\n 雲南二十萬九千五百八十二兩有奇 \\n 貴州十萬千六百二十八兩有奇【右謹據乾隆二十九年奏銷冊開載】 \\n 康熙三十二年令浙江湖北山東丁絕戶存丁銀勻派地畝內帶征 \\n 雍正二年定直隸地丁銀賦攤征例每地賦銀一兩攤入丁銀二錢七釐 \\n （臣）等謹按丁隨地轉之例廣東四川已先行之惟奉天府民人入籍增減無數仍舊分徵至是年通行各省令行攤徵凡各州縣按丁多寡地畝廣狹分為差等每地賦銀一兩攤丁不過二錢使無業貧民永免催科有業民戶亦有定額不至多寡懸殊 \\n ·蘆課附 \\n 按蘆地惟江蘇安徽江西湖北湖南五省有之其地有草麥籽粒蕩灘熟田低田泥灘水光灘水影荒白塗水窪基草荻草市地蘆墩埂划塘水套湖壋白沙草塌地等名又有密蘆稀蘆上地中地下地上草地中草地下草地中蘆田下蘆田葫荻之別均按畝分別徵收 \\n 江蘇計蘆地三萬四千三十頃七十三畝零課銀十有二萬六千九百五十三兩五錢一分有奇 \\n 安徵計蘆地三萬一千四百八十五頃三十一畝零課銀五萬一千三百四十七兩二錢四分有奇 \\n 江門計蘆地四千三百四頃八十七畝六分零課銀六千二百六十八兩三錢六分有奇 \\n 湖北計蘆地八千四百八十九頃三十五畝二分零課銀九千八百八十四兩二錢三分有奇 \\n 湖南計蘆地千六百三十六頃十有九畝二分零課銀千三百二十九兩三錢五分有奇【以上蘆課謹按會典則例載入】 \\n 順治二年定濱海漲沙蘆地五年一丈例分別坍漲增除十八年御史何可化疏言蘆課六弊一坍塌賠累宜豁一徵收解費宜革一豪強隱佔宜清一書吏飛灑宜禁一佃蠹侵欠宜究一蠲免條例宜溥工科給事中王曰高疏言蘆政四條一嚴催征以懲積欠一清踏勘以核實數一按地形以清課額一酌久任以專賣成均從之 \\n 康熙二年除崇明縣大糧田蘆課銀【崇明縣大糧田九千六十頃五十畝除正賦外復徵蘆課一田兩賦故除之】十年停遣湖廣江南江西收蘆課官歸并地方官管理 \\n 乾隆二十年定蘆州地畝坍戶撥補例凡新漲地畝遇有課之洲報坍者次第撥補其無課坍戶即將撥補餘地按照報坍先後亦酌量撥給俟再有餘始行開墾 \\n 皇朝通典卷七 \\n  \\n   \\n  "}
{"章节": "●皇朝通典卷八", "正文": "  \\n ●皇朝通典卷八 \\n 　 \\n  \\n 食貨八 \\n ○食貨八 \\n 賦稅下【關榷　雜稅附】 \\n △賦稅下【關榷　雜稅附】 \\n （臣）等謹按山林藪澤之司所以崇本抑末使民盡力於南畝也後世征賦繁興視為利藪至明末季搜索靡遺凡民間耰鋤箕箒以及薪炭魚蔬之細莫不有征甚至一物而關市疊輸一市而東西重稅取民之制蕩然無存我朝廓清海宇首革煩苛除無蓺之徵求蠲困民之重賦即關市津梁亦皆隨宜酌取務從節簡以厚民生而且定牙行之額嚴契尾之規封山而貨寶不言定額而盈餘有制誠百代之經常萬年之樂利也茲纂通典謹列關榷一編而以雜稅附焉 \\n 關榷 \\n 雜稅附【茶礦　魚課　稅契　行帖　落地稅】 \\n ·關榷 \\n 直隸天津關稅七萬四千五百六十兩有奇山海關稅三萬二千二百兩【稅有正稅商稅船料稅正稅各按出產地道商稅按物價船稅按梁頭大小】張家口稅二萬兩殺虎口稅一萬六千九百十有九兩潘桃口稅七千六百四十五兩古北口稅二千六百九十九兩呼納呼河稅二千三十兩輝發穆震稅二百八十兩伯都訥稅二百八十兩【凡牲畜計價值貨物分地道】龍泉紫荊獨石等關口稅四千三百六兩有奇【係落地稅地方官隨時酌收無定例】 \\n 奉天牛馬稅四千八十八兩鳳凰城中江稅三千二百九十四兩凡朝鮮國貢使往還與內地客商互相貿易不拘何項貨物內地商人每兩征三分朝鮮人免稅 \\n 山東臨清關稅四萬三千三百五兩有奇【商貨稅船稅米麥雜糧稅】 \\n 工關稅四千五百七十二兩有奇 \\n 山西武元城稅千二百三十一兩有奇 \\n 江蘇海關稅七萬七千五百有九兩有奇凡商販內地貨出洋與販外洋貨進口者納稅又船稅貿易捕魚船每年征收二次安南商船進口出口均七折徵收東洋商船進口六折出口不論貨物槩徵銀百二十兩閩廣商船三月至八月進出均七折徵收九月至二月進出均五折徵收山東關東商船並各口稅貨均八折徵收優免分數安南關東山東商船均優免十分之一東洋閩廣商船均例免五分優免五分滸墅關稅四十九萬五千二百二十六兩有奇凡船料及米豆等均照例徵收稅法計箱計盒計斤計擔北鈔口稅【長山白洋新河後湖四分口為北鈔凡船載雜貨雜糧按梁頭輸稅】廟灣稅【淮關口分】淮倉清江廠【均淮關兼管】凡商貨按斥疋條件船按梁頭徵收宿遷工關稅四萬八千八百八十四兩揚州關稅二十萬千九百八兩有奇凡商船貨物按包捆籃簍箱筩擔馱分別精粗合梁頭稅瓜州牐【揚州兼管】西新關【舊係西新龍江二關西新隸戶部龍江隸工部相隔二十里康熙二十八年合為一關以免商民守候】稅銀十二萬九千九百十有五兩有奇凡水陸舟車所載貨物經由江甯府各城門口岸者都稅司收出城稅龍江江東朝陽聚寶四司收進城稅均分別貴賤按斤科稅有按個件條把連副箱簍船擔者各因其物又龍江江東二司收進城夏布稅【按疋】聚寶通濟等六門酒稅【按馱】抽分廠太平神策等五門下關趙溝浦口江浦烏江石磧等口岸驢羊豕稅【按數】茶引所收進城茶稅【按細茶中茶】又龍江司船契稅【造船按契價一兩收三分折船按估價一兩收二分】船鈔每年額徵二十四兩四錢龍江工關稅五萬七千六百七兩有奇【凡屬工稅銀解工部餘俱隸戶部】安徽鳳陽關稅二十八萬七千九百二十兩有奇凡商貨分水旱徵收臨淮【正陽分口】水稅按船之桅封丈尺徵收長淮【正陽分口】水稅自亳州裝載不足船料五錢三分及自正陽懷遠裝載各貨換車轉販者按物徵收又旱稅陸路貨止經本口不往別口報稅水路貨載往亳州及正陽小販均照臨淮旱稅例盱眙【正陽分口水稅】亳州【正陽分口無水稅】凡水旱貨物別日止報船料者至此按物徵收已報細稅者無徵本口發賣者徵落地稅懷遠【正陽分口】水稅照關下裝船梁頭例徵收旱稅未經別口報稅者照正陽旱稅例若過往民船止於譏察無徵蚌■〈虫阜〉【正陽分口】與懷遠例同蕪湖關稅三十一萬六千八百二十五兩有奇凡客商貨船滿載者分加料平料下料三等按梁頭丈尺徵收若零貨稅不及一錢并麥穀米鹽柴炭煤草糞田草鷄毛農具等船及瓜果丁香土鹻之類皆免稅茶船有引者歸茶稅別徵別解金柱口裕溪泥汊【皆蕪湖分口金柱裕溪照例徵收泥汊則江廣上流商貨就便入此口輸稅或河南及本省廬鳳土貨南行入江河避大關皆轉就此口輸稅】工關稅七萬一百四十六兩有奇 \\n 江西九江關稅三十五萬四千二百三十四兩有奇凡官商鹽茶有徵客貨除竹木外皆無徵惟科船料【船分各類均量寬深長以別號數以定稅之輕重】將銀數填注印單貼各船後倉用火印鈐烙板上以備下次稽察□關稅九萬六百八十二兩有奇凡商貨分上下水視其貴賤徵收又有臨關例較正稅減則徵收【又稅銀一兩五錢以上為正稅皆足色庫平一兩五錢以下者亦為臨關零稅皆九三色市平】福建海關稅三十一萬四千四百四十八兩有奇凡商船出洋進口各因其物分別貴賤徵收船按梁頭大小徵收閩安關稅二萬三千三百六十五兩有奇【除落地稅地方官隨時酌收無定例】浙海關稅八萬七千六百五十四兩有奇凡商船出洋及進口各按其物分別貴賤徵收大關出口入口貨稅例每百斤作八十斤安南東洋貨稅例每百斤作六十斤科稅其作八十斤者與閩廣貨同均九折徵收湖頭渡象山口窯小港瀝海等口與大關例同頭圍口稅例每布百疋作六十疋土絲百斤作六十斤又各色雜貨每百斤往寧紹台溫者照本關例由長江往閩廣者照北新關例乍浦稅進口貨物有百斤作八十斤者有連包簍八折至對折者木杉木按船不按根【餘俱如他關】東洋貨惟紅銅照本條餘貨七折安南閩廣貨八折及雙九折單九折徵收出口貨物有計實徵收者有按斤八折按疋七折八折徵收者江埠白橋家子等口稅出口貨物每百斤往本省作九十斤往閩省作八十斤進口貨物每百斤均作八十斤散倉貨丈量乘算每百斤亦作八十斤徵收溫州瑞安平陽等口進口貨物百斤作六十斤出口貨物往本省百斤作八十斤往閩省百斤作六十斤徵收船稅按梁頭大小徵收【免稅例凡魚鮮類十九條四百斤以下者柴炭千斤以下者蠣蝗等十五條均免稅】北新關稅二十一萬六千五百六十二兩有奇貨勿視其貴賤分別科稅【皆按數按斤間有按擔簍把束者】船分別大小徵收南新工關稅三萬二百四十七兩有奇 \\n 湖北武昌廠稅五萬三千九百六十七兩凡商貨均按載船梁頭大小科稅荊關稅萬七千十有九兩有奇辰關稅萬一千五百兩【閏月加九百兩與荊關稅均解工部】四川夔關稅十六萬三千百十四兩有奇打箭鑪稅萬九千六百七十五兩有奇商稅照地方徵稅之例【每兩三分】餘分地道【凡地道貨物均照部頒見行條例徵收】廣東海關稅五十一萬五千百八十八兩有奇凡出洋進口各貨按斤【間有按丈尺個件者】船稅東洋分四等西洋分三等本省出洋發各外國等大船亦分四等出海鹽船沿海貿易槳艍船均一年兩次徵收民間日用餬口貿易小船免徵其裝載甎瓦石灰蜆殼罈缸稻米柴炭等項補半料太平關【兼太平遇仙二橋含光一廠】稅十有三萬七千二百九十七兩有奇凡商船分上水下水視其貴賤科稅內贛稅每正稅一兩徵銀二錢部餉每貨百斤徵銀二釐料銀每貨百斤上水徵四釐下水二釐【均歸正稅支解】又膳夫銀每貨百斤徵一釐船料亦分上水下水征收【遇仙橋上水稅例不徵贛稅部餉料銀又太平遇仙二橋減免實收例亦分上下水又含光廠較太平遇仙例及減免實收例互有增減又按太平遇仙二橋向無定則乾隆十三年比照各例權其輕重量增者四十一條改減者二十九條照舊例者二十五條均刊入條例】 \\n 廣西梧廠稅六萬三千八兩有奇潯廠稅四萬五千八百二十兩有奇【係落地稅地方官隨時酌收無定地梧廠同】以上稅則均按會典則例載入 \\n 順治元年定直省關差專遣戶部漢司官一人撰給專敕精微批文四年以荊關通惠河中河清江廠杭州蕪湖西新各關歸并戶部兼差滿洲漢軍漢官五年定差滿洲司官微贛關稅例七年定獨石口殺虎口差滿洲筆帖式收稅八年定各關專差漢官每關一人例九年并西新關江寧倉為一差停獨石口差嚴關差留用保家委官之禁凡額設巡攔各製號衣腰牌十年令各關差刊示定例設櫃徵收不得勒扣火耗及陋規并禁關役包攬報單十一年定各關兼差戶部滿漢官筆帖式例十三年定各關專差漢官兩翼差筆帖式張家口殺虎口各差滿官一人筆帖式一人均照例一年更代十四年令各關將部頒條列刊榜竪立關口便商輸納又令各關當堂設櫃設梁頭貨物條例商民親行填簿輸銀投櫃 \\n 康熙元年停蒙古漢軍關差定六部各咨送滿漢官筆帖式各一人輪掣例又定張家口殺虎口專差滿洲蒙古官例二年定外國人攜帶貨物入崇文門免稅例申定滿漢關差例【滿官差郎中員外郎漢官專差郎中】又更定兩翼張家口殺虎口准六部司官輪差例【向例止差滿洲蒙古】三年復題准各關差令六部滿洲蒙古漢軍旗人各司官及筆帖式同掣其兩翼張家口殺虎口仍差戶部官定送差按回部久暫例凡出差一次者以回部月日久之員送戶部輪掣【凡六月撤回者即作一差不及六月者仍補差】二十一年定鳳陽關差六部滿官一人收稅例【向例鳳陽倉徵收】移九江關駐湖口二十三年設福建廣東海稅監督【滿漢各一人筆帖式一人】又准福建廣東載五百石以下船出海貿易登載人數鈐烙火印給發印票驗放其進海口內橋津地方貿易舟車等物免稅【江浙二省亦同此例】定各衙門輪差例【向例止六部送差是年并張家口殺虎口二處亦停止專差戶部例令各部院官掣差】又議准福建沿海無篷桅捕魚船稅仍聽地方官徵收其有篷桅船歸監督徵收梁頭稅課沿海要口均撥哨船兵役巡察設江南江海稅監督【滿漢各一人筆帖式一人】設西新龍江課稅專官二十五年定州縣官隱匿海口船處分【五船至十船者罰俸十五船至三十船者分別降調三十船以上者革職仍治以隱匿之罪】二十八年諭採捕魚蝦船及民間日用之物并餬口貿易悉免其收稅嗣後海關著各差一人又以朦朧歸海關軋東歸淮關管理沙溝免稅【沙溝為朦朧軋東總匯海關有稅故沙溝不設而以二處分隸之】三十三年設立山海關差官管稅三十四年設浙海關署於寧波府撥沿海巡哨船二十於各口巡察又設海關署於定海縣并設紅毛館令監督往來巡視嚴差官自京私帶年滿舊役謀占總科庫頭名色之禁四十六年議准山海關外金州牛莊等處交與監督巡察越關漏稅所得贏餘作為定額五十四年議准九官臺清河松嶺子等處交山海關監督巡察收稅增課銀三千兩五十五年北新鳳陽天津三關監督題報闕額諭該監督任滿交巡撫監收【臨清關亦如此例】停瓜稅課裁稅課大使五十八年議准淮關稅務於兩河同知內差一人管理又議准福建糖船至廈門者赴本關納稅其往浙江江南貿易者免稅五十九年以江海關歸江寧巡撫浙江關歸浙江巡撫管理又令橫城口稅歸山海關兼管增稅千兩作為定額 \\n 雍正元年議准九江關仍自湖口移歸九江其不由九江經過之江南江西商船於大孤塘別設口岸征收令江西巡撫委官二一駐九江一駐大孤塘湖廣往江西船若在九江納稅至大孤塘即驗票放行江西至湖廣船在大孤塘納稅者亦如之裁淮安北新鳳陽天津臨清江海浙海荊州各關加增贏餘銀二年諭嗣後稅務交與地方官監收於錢糧地方均有裨益【至是各關差官俱停止惟崇文門無地方官可交仍差內務府官山海關左右兩翼古北口潘桃口殺虎口呼納呼河差仍照例差遣部員】又諭凡商賈貿易之人往來關津宜加恩卹故將關差歸之巡撫以巡撫為封疆大吏必能仰承德意加惠商旅也但各關皆有遠處口岸所委看管家人難免額外苛求及索取飯錢等弊嗣級著將應上稅課之貨物遵照條例刊刻詳單均給各貨店其關上條例木榜務竪立街市使人共見申禁關役報單不實之弊嚴放關遲滯之禁又覆准淮安關仍差部員滸墅關交蘇州織造管理又更定鳳凰城中江稅務在盛京五部司內遴選派往例【向係城守尉管官管理】 \\n 乾隆元年諭聞外洋紅毛夾板船到廣時泊於黃埔地方起其所帶礮位然後交易俟事竣給還至輸稅之法每船按梁頭徵銀二千兩左右再照例徵其貨物之稅此向來之例也乃近來夷人所帶之礮聽其安放船中而於額稅外將所攜置貨見銀別徵加一之稅名曰繳送亦與舊例不符因思從前洋船到廣既有起礮之例此時仍當遵行何得改易至於加增繳送稅銀尤非加惠遠人之意著察照舊例按數裁減又定江西九江贛州關鈔課三聯單例凡商人納銀入櫃後發給一聯一存稅署一交巡撫衙門又准張家口居庸關照崇文門例車馱貨物過稅收取飯錢以資養贍【二關向無火耗】二年定米穀稅例倘地方偶遇旱澇米穀船到准其放行俟成熟再如舊例徵收【嗣又議准驗明實係販往歉收地方者免稅放行仍給印照至歉收處關口驗明填注到日月鈐印發票回關再驗如回船載有他貨止徵貨稅仍免船料】四年諭上年江安兩省歲旱歉收朕蠲賑兼施多方籌畫并令豁免米糧賦稅俾商販流通源源接濟於地方甚有裨益續經該督奏請尃淮安揚州滸墅鳳陽等關免徵米稅俟乾隆四年麥熟時停止朕允其請今屆麥熟之期聞各屬雨澤尚有未曾霑足之處且上歲歉收之後米價一時未能平減若商販稀至仍恐民食艱難著將上下江各關口米稅照舊免徵俟本年九月米穀盛行之時再行徵收六年議准各關贏餘銀如與上年懸殊者令將地方情形察覈據實申明又定黃豆非麥秫可比雖遇歉年不准免稅例又定出海樵採船每船准帶食鍋一每名止許攜斧一人數不得過十例五年立討關之禁凡姦牙假捏京官名帖或京官子弟執持父兄名帖討關希圖免稅者皆罪之六年定凡領帑及採辦銅錫鉛經過關口察驗文批數目相符者立即放行例【應納船料關口仍徵船料】七年復設德州魏家灣尖塚樊廠等口岸【臨清關所屬】九年定福建如遇歉收之年委官購買海運接濟不得招商運販例十年定臺灣商魚船搬運米石例每船止許帶食米六十石於出鹿耳門之先查驗多者分別責懲十一年定各關任滿具題其銀冊到部日期例如題本已到而銀冊至二十日以外未到者將該管官參處又定各關徵收贏餘較上年短少有俟督撫察核覆奏者以奉旨之日為始扣限四月覆奏又崇文門左右兩翼張家口山海關等處限任滿三月後將冊籍送部移科磨對十二年移福建詔安縣溪雅稅館改設懸鐘地方諭昨工部具奏蕪湖關較去年短少行令察覈今日戶部議稱蕪湖戶關贏餘較去年有餘毋庸置議等語此案工關贏餘雖較上屆不足其戶關較上年贏餘之數足敷抵補工部再行察核之處不必行嗣後如一人而兼兩關其比較上年贏餘之處均有不足再令該督撫據實察核十四年定贏餘短少處分例凡一分以上至三分者罰俸有差四分五分者分別降級調用二十二年增定閩海關稅則【向以外洋番船俱由廣東收稅其至寧波者不過十之一二故閩海稅則較輕於粵海市舶易於規避至是更定】二十五年兩廣總督李侍堯疏請革除粵海關規禮銀悉歸公造報從之二十七年江蘇巡撫陳宏謀疏言蕪湖關四弊奏請革除一禁舖戶代客完稅包攬居奇仍令商人按簿親填一貨船抵關簽驗納稅給票後始准過關以杜偷透一關員遴選佐襍照例半年更替不得再留一督撫與監督本相助為理每月所徵數目監督按月先行知會督撫再於年滿奏報時統行知會從之 \\n ·雜稅附【茶礦　魚課　稅契　行帖　落地稅】 \\n 茶課凡商販入山製茶不論精粗每擔給一引每引額徵紙價銀三釐三毫其徵收茶課例於經過各關時按照則例驗引徵收彙入關稅項中解部【間亦有彙歸地丁款項內奏報者】 \\n 江蘇行萬五千引以八千引發江寧茶引所大使以七千引發產茶之吳縣荊溪縣 \\n 安徵行六萬九千九百八十引【舊行萬五千復增二萬四千九百八十】發產茶之潛山太湖歙縣休寧縣黟縣宣城寧國太平貴也青陽銅陵建德蕪湖六安霍山廣德建平十七州縣【雍正十年增設休寧黟寧國建德霍山各縣萬八千三百八十引又加增六安霍山黟建德寧國五州縣萬五千五百引開除懷寧桐城宿松望江南陵涇旌德石埭東流當塗等地不產茶之十縣八千九百引十三年又以六安歙休寧霍山四州縣原引不敷行運復於額引外預發萬引】 \\n 江西行二千四百三十八引額徵銀三百六十五兩七錢【雍正九年增寧州武寧二縣百五十引增課三十二兩五錢開除南昌等地不產茶之三十二縣七百十二引豁除課百有六兩八錢】 \\n 浙江行十四萬引北新關每引徵稅二分九釐三毫八絲 \\n 湖北行二百三十引額徵銀二百三十兩【謹按湖北茶引繫咸寧嘉魚蒲圻崇陽通城興國通山七州縣請領各州縣產茶無幾不足本地日用所有茶引無商可給向種茶園戶經紀中按每引紙價銀三釐三毫徵稅銀一兩又均州荊門州鍾祥縣本地舖戶肩販小簍粗茶每引報稅一釐八毫儘收儘解乾隆八年四川建始縣改隸湖北施南府舊行茶十八引隨帶湖北每引徵銀一錢五分課銀一錢二分五釐】 \\n 湖南行二百四十引額徵銀二百四十兩【向例茶商皆自陝西帶引胡南採買本省所頒之引並無客領給發產茶之善化湘陰瀏陽等十七州縣行戶以為一年護帖每引徵紙價三釐三毫納稅銀一兩】 \\n 甘肅行二萬八千七百六十六引額徵銀六千二百六十六兩三錢二分六釐本色茶十三萬六千四百八十篦【榆林府千引神木同知二百引寧府二百七十引三路共千四百七十引每引徵銀三兩九錢共徵銀五千七百三十三兩】又西商大引二萬七千九十六引【於西寧莊浪洮岷河州甘州各處地方行銷內小引百三十二在西安鳳翔漢中同州四府州縣售賣每引行茶百斤內交五十斤餘五十斤即為商茶令其售賣作本每茶百斤作為十篦每篦二封每封五斤共徵茶十三萬六千四百八十篦】又漢中府屬西鄉興安漢陰紫陽石泉等州縣所產之茶向不設引止許本地行銷每年徵稅銀五百三十三兩三錢二分有奇歸入地丁奏銷案內【順治初年定易馬例每茶一篦重十斤上馬給十二篦中馬九篦下馬七篦十年定延寧二處商稅每引茶百斤入官茶三十斤每斤折銀一錢三分十三年准新茶中馬即足陳茶變價充餉如新茶不足陳茶兩篦折一中馬康熙三十三年准西寧五司收貯茶篦每斤變價六錢三十六年停發陝西黃甫堡茶引百三十四引又准甘州司積貯茶篦在五鎮奉餉之內搭放三錢值茶一封四十四年停止西寧等處易馬將茶篦變價充餉六十年增陝西西寧莊浪岷州河州引四千雍正三年定甘肅四司茶篦自康熙六十一年為始五年內總收本色五年後即將五年前之茶變價例乾隆元年定甘肅應徵新茶准每篦折銀五錢又以新茶雖經改折陳茶銷售猶難再減陳茶價每封二錢二年令商茶入陝後榆林茶令綏德州察驗神木茶令府谷縣察驗七年仍徵本色十三年定二成徵收本色八成徵收折色】 \\n 四川行舊額新增共十萬六千百二十七引【邊引八萬四百二十七每引徵四錢七分二釐腹引九千二百有六每引徵二錢五分土引萬六千四百九十四每引徵三錢六分一釐按年造報奏銷】額徵銀萬三千一百二十八兩三錢七分五釐稅銀四萬五千九百四十二兩三錢七分八釐【康熙二十六年增邊腹引萬有一百五引二十九年復增二千四百二十三引四十一年定四川天全土司增五千六百引雅州增二千七十九引卭州三百引榮經縣三千五百有四引四十四年名山縣增邊引三千三百有十四十五年增新繁大邑灌縣千九百引四十八年又增天全土司一千三十引四十九年雅州邊引增一千九百八十引五十八年議准四川茶課合邊引土引共六萬四千九十八引於松潘打箭鑪行銷令行飭禁將引繳部應徵稅銀暫行停止尋以二處土司相繼歸誠仍發邊土二司行銷雍正三年增卭州邊引千三百四年增雅州成都大邑榮經灌縣邊引八千六百三十有五又增天全土司土引七百七十增安縣邊引二百五年增卭州邊引下有一百六年遵義府改屬貴州懷仁縣茶引稅銀正安州茶引稅銀均令歸貴州交納七年增洪雅嘉定二州縣腹引共三百又天全土民願增土坲六千三百四十五又以雅州榮經二縣引撥新繁峩眉等縣招商認銷又增定徵銀數每斤徵一釐二毫五絲為額九年增成都等六州縣三百六十九引通江縣六百七十八引灌縣等九縣邊腹共六百五十二引羅江等四州縣腹引五十一新都等四縣二百二十卭州邊引千一百】 \\n 雲南行三千引額徵銀九百六十兩每引紙價三釐稅銀三錢三分入地丁冊內造報【康熙四年永平府開茶馬市每兩改稅三分雍正十三年頒茶引三千】 \\n 盛京山西河南廣西均無茶課向不頒行山東惟濟南府額徵茶稅銀八兩【係牙行赴司領帖每茶一馱收稅銀三分】歷城縣額徵銀一兩四錢壽張縣茶行經紀一名每年徵稅銀三兩六錢又濟寧州有商運茶到州每百斤收稅一錢粗者五分福建向不頒行康熙十九年因軍需議加茶課銀三百五十九兩二錢至康熙二十六年豁免惟崇安之武夷山產茶聽商販運於經過關口照例徵收彙入商稅項下奏銷廣東地不產茶向不頒行所徵茶稅惟樂昌縣十兩五錢長寧縣六兩每年附入雜稅又潮州廣濟橋每粗茶百斤稅銀五分細茶百斤三錢四分彙入橋稅內報解貴州舊無茶引雍正八年四川仁懷縣改隸隨帶二百五十引共徵稅六十二兩五錢課一兩六錢九分三釐八毫 \\n 金銀礦課雲南永北府屬金沙江金礦每年額課金七兩二錢六分【遇閏加金一兩二錢一分】永昌府屬上潞江金廠額課金二十五兩五錢六分【遇閏不加】開化府屬錫版金廠額課金三十四兩【遇閏加二兩四錢】貴州思南府屬天慶寺金礦每兩收課金三錢三分廣東惠州府永安縣粗石坑潮州府豐順縣雙山崠嘉應州大禾砰各銀船礦均每銀一兩收課四錢五分每鉛百斤收課二十斤雲南開化府屬馬腊底銀礦額課銀七百六兩八錢六分【遇閏不加】中旬屬古學銀廠額課銀五百六十八兩五錢有奇【遇閏不加】建水州屬黃泥坡銀廠額課銀六百六十一兩有奇【遇閏不加】雲南屬興隆銀廠額課銀三千百三十二兩有奇【遇閏不加】永昌府屬募迺銀廠額課銀三百兩【遇閏不加】南安府屬石羊銀廠額課銀二萬二千三百九十兩有奇【遇閏加銀二十九兩】又馬龍銀廠額課銀六百九十八兩有奇又土廿喇銀廠額課銀六十兩有奇【均遇閏不加】楚雄縣屬永盛銀廠額課銀三千三百七十五兩有奇【遇閏不加】鶴慶府屬蒲草塘銀廠額課銀四百二十一兩有奇【遇閏加銀二十四兩三錢】鄧川州屬沙澗銀廠額課銀千三百二兩有奇【遇閏加百六兩三錢三分零】臨安府屬箇舊銀廠額課銀三萬三千六百十三兩有奇【遇閏加銀三十八兩】新平縣屬方丈銀廠額課銀六十八兩有奇【遇閏加銀四兩七分四釐】永昌府屬茂隆銀廠收課多少無定額 \\n 順治元年開採山東臨朐招遠等處銀礦【後於八年停止】 \\n 康熙十五年遣官監視山西應州邊耀山煎煉礦銀十九年定各省開採所得金銀四分解部六分抵還工本例又試採陝西臨潼山東萊陽等銀礦二十一年定雲南銀礦官收四分給民六分例二十二年停止山東山西陝西開採四十三年諭聞開採之事甚無益於地方嗣後有請開採者悉不准行五十一年奏准開採雲南大姚縣惠隆銀廠五十二年定湖南郴州黑鉛礦所出銀母官收半稅例五十三年令雲南惠隆廠照郴州例收稅五十七年定雲南楚雄府石羊等廠臨安府等箇舊廠徵收不足照地丁雜項銀例議處開採雲南金龍銀廠又定貴州威寧州屬猴子廠銀礦二八收課例五十八年令雲南建水州屬華祝箐廠雲南縣屬水木支山金龍廠照惠隆廠例收稅五十九年定貴州威寧觀音山銀鉛礦廠二八收課例六十年停採雲南華祝箐廠 \\n 雍正元年開採雲南馬腊底銀廠停採貴州觀音山等廠三年開採雲南古學銀廠五年開採雲南黃泥坡并貴州威寧州屬白■〈巾巤〉拃子三廠六年定湖南靖州屬之墓坪山金砂課例每淨金一兩收課四錢以五分作解供耗費及官役養廉以三錢五分作商民工本定廣西蒼梧縣屬芋莢山金砂課例【每兩收課二錢後於九年停採】定廣西臨桂縣屬之水槽野鷄二礦所出銀鉛銅砂二八收課例十年開採雲南阿發銀廠十一年定廣西賀縣螞■〈虫另〉山銀礦每兩收課三錢例十三年停採湖南郴州九架夾黑白銀鉛各礦 \\n 乾隆二年停採廣西懷集縣汶塘山臨桂縣之水槽野鷄等廠三年廣西賀縣之螞■〈虫另〉銀礦礲深砂薄准其封閉五年貴州威寧州白■〈巾巤〉銀礦開採年久洞老山空廣西蒼梧縣金盤嶺金礦砂薄荔枝山銀鉛礦礲淺沙竭均行封閉八年覆准貴州天桂縣相公塘東海洞等處金礦均屬曠野無干民田廬舍照例開採每金一兩收課三錢九年定廣東開採銅鉛銀砂等礦并招商民承採事宜例凡有礦之處令地方官覆實無碍民田廬墓確有成效再行招商開採仍照定例二八徵收各廠該管道員發給地方官循環流水簿連五串票將每日所出之數填注流水簿分截串票一繳本道一存地方官處稽察一付商人存照其串根并流水簿一月一繳本道察覆仍十日一次申報督撫司道等官稽考按月造具支銷公費各冊申報本道按季分報督撫及該有司衙門凡日所採礦砂挨次堆貯如某日煎煉某礲某日礦砂若干斤鑪頭報明官商督同煎煉分別銅鉛金銀分記塊數斤兩注冊登填串票至所有礦山惟於連界處許一商兼承其隔遠不相連者每山只許一商承充使在山工丁便於管束倘資本無幾者仍聽合夥同充至承充之人先令其將本銀哺該管道覆實【或二千或三千不拘定數以足敷支用為度】移貯該州縣庫發領承充之時由布政使給與印照赴山開採如礦少砂微之處不能容商者聽附近民人報採照例收課又議准金銀二礦於鼓鑄無涉悉行停採其銅鉛礦有夾帶金砂銀屑者仍照原定章程開採封閉雲南大姚縣惠隆金龍等銀廠貴州天柱縣相公塘東海洞金礦廣東海陽縣水尾白墳河豐順縣李村灣風吹磜陽春縣莫村那軟瓦盎等礦十二年開採貴州威寧州大化里新塞等處銀鉛礦砂每煎銀一兩收課四錢十四年封閉貴州新塞銀鉛礦雲南阿發銀廠 \\n 銅鐵錫鉛礦課山西交城縣馬鞍山鉛礦交城縣新開子洞金溝鉛礦湖南郴州桂陽二鉛廠陝西同州府華陽川鉛廠湖北宜都縣橫磧漢洋二鐵礦四川樂山縣老銅溝海子凹銅礦廣東惠潮韶肇等府銅錫礦廠廣西宣化縣淥生嶺鉛礦恭城縣上陡岡蓮花石銅鉛礦廠貴州威寧州銅川河銅廠水城法都鉛廠寧州蓮花塘硃砂鉛廠都勻府濟川鉛廠均二八收課四川迤北建昌鎮會川屬沙溝嶺黃礦青礦【黃礦燒煉點化紅銅青礦燒煉點化黑鉛】興隆廠建昌鎮寧番營屬紫古哵銅廠均三分收課福建延平府屬州縣鑪戶每年輸銀二百六十二兩有奇四川黃鐵山高鑪六座每年收稅變銀儘收儘解廣東鐵鑪二十四座歲輸銀千二百十六兩雲南鐵鑪十六座歲輸銀百三十四兩有奇廣西臨桂等州府鐵鑪五十四座每座歲輸銀十兩恭城縣山斗岡銅礦大有朋山鉛廠均每百斤收課十五斤廣東羅平州卑淅鉛廠平彝縣塊澤鉛廠貴州大定府格得正銅廠八地子銅廠均每百斤收課十斤雲南各府州縣屬銅廠三十處歲輸銀萬八百二十五兩有奇其定遠縣媽泰茂密二廠白銅歲無定額 \\n 康熙二年令四川黎漢紅小荁二洞白銅舊廠聽民開採輸稅十七年令浙江富陽等縣聽民採取銅鉛輸稅【二十年停止】二十四年招民開採四川卭州蒲江縣黃鐵山鐵礦六座官收十之二【謹按四川自是年起至二十五年止共收稅鐵萬一千六百餘斤每斤照時價變賣】四十九年開採雲南昆陽州子母廠易門縣塞子山廠銅礦五十年令封閉湖南產鉛諸山【時以湖南山深谷邃境通黔粵苗猺雜處不便開採五十七年并停止四川各廠】 \\n 雍正元年定雲南廠課造冊題報限期將元年正月起至十二月止繳收課項於二年五月內冊報後著為例七年開採貴州畢節大雞倭鉛廠威寧州猓木果銅礦八年令四川建昌所屬之迤北興隆寧番之紫古哵沙基九龍五廠招別省商人開採【本省商人不善開礦】所出銅斤三分收課更雲南羅平州之卑淅塊澤二廠二八收課例每百斤收課十斤十年以貴州大定府格得為正廠八地為子廠十三年諭廣東近年以來年穀順成地方寧謐與從前風景迥異今若舉行開採之事不免聚集多人其中良頑不一恐為閭閻之擾累況現在動民開墾彼謀生務本之良民正可用力於南畝何必為此僥倖貪得之計以長喧囂爭訟之風著行停止 \\n 乾隆三年申定礦廠事宜例凡係產銅山礦令地方官辨明砂色實有裨於鼓鑄始准結報開採其金銀礦悉行封閉至黑鉛即係銀母亦嚴禁朦混開採募招各商設總副名目使本地殷實良民承充禁外省遊民冒報所收銅鉛照二八收課外所餘者每百斤別收銀三釐加收銅鉛三斤以備折耗及官役養廉之用五年開廣東錫山即令銅商分任採辦每錫百斤亦照例二八徵收十年增貴州各廠官買餘鉛價【向例餘鉛百斤給鑪民一兩三錢今增二錢】又定廣西平樂府恭城縣鉛礦內所出密陀僧課例【每百斤收正課二十斤撒散三斤】十一年增廣西收買餘銅價【向例每餘銅百斤給價兩三錢今增十三兩】俟充裕之日將餘銅收買一半餘給商自行銷售十五年定徵收浙江鑪坑課例坑課三則上則徵銀一兩六錢中一兩二錢下八錢鑪餉二則上則六錢下則三錢又每坑歲納銀四錢以為疏濬洗鐵諸溪河淤塞之費【十七年又以永嘉平陽泰順產鐵無多改歸下則徵收豁除濬河銀】 \\n 水銀硃砂雄黃礦課貴州開州用砂廠額徵水銀千二百六十九斤【過閏加百三十三斤】婺川縣廠徵水銀百六十九斤 \\n 康熙元年定貴州開州斗甫廠徵水銀額每歲九十五斤【遇閏加十斤】變價撥充本省兵餉九年定貴州黔西州屬新開黃土坎廠徵水銀百斤三十八年開州用砂斗甫二廠山頹砂盡改於修文縣紅白巖開採 \\n 雍正八年定貴州大定府開採硃砂雄黃二八徵收例廣西恩城土州硃砂廠亦如之開採廣西南寧府果化土州雄黃 \\n 乾隆二年停採恩城土州硃砂五年停採果化土州雄廣十二年移廣西鎮安府天寶縣孟村淥礦於那坡山開採 \\n 魚課江蘇安徽徵課銀七千五兩有奇江西五千二十二兩有奇福遠八千四百六兩有奇浙江二千三百九十九兩有奇湖北二千八百八十五兩有奇湖南二千五十七兩有奇【遇閏加百有五兩】廣東三千六百四十兩有奇 \\n 乾隆元年豁除廣東歸善海豐惠來潮陽四縣加增魚課銀六千兩有奇六年豁除直隸大陸澤水泊魚課 \\n 田房稅契 \\n 順治四年定凡買田地房屋增用契尾每兩輸銀三分 \\n 康熙十六年增定江南浙江湖廣各府契稅【每歲蘇松常鎮四府大縣六百兩小縣二百兩安徽等十府州分別大小自五百兩至百兩不等揚州府照賦役全書額徵淮安府州縣無定額儘收儘解杭嘉湖寧紹金嚴七府大縣三百兩中縣二百兩小縣百兩湖北大縣百五十兩中縣百兩小縣五十兩僻小州縣十兩】十七年增定山東等省房契稅【大縣百八十兩至二百四十兩中縣百二十兩小縣六十五兩至三十五兩】二十年增定浙江台衢溫處四府契稅【大縣百兩中縣六十兩小縣三十兩】二十一年增定江西等縣契稅照浙江台衢等縣例 \\n 雍正七年准契稅每兩三分之外加徵一分為科場經費 \\n 乾隆十二年申定稅契例凡民間置買田房令布政使司頒發契尾編刻字號於騎縫處鈐印發各州縣填注業戶姓名價值一存州縣一同季冊報司如有不投稅無契尾者事發照漏稅例治罪牙帖商行當舖稅直隸徵銀三萬二千一百五十八兩盛京三千八百六十一兩山東萬三千二百四十七兩山西三萬五千六百四十七兩河南七千三百五十三兩江蘇二萬八百六兩安徽萬一千七百四十五兩江西五千七百十八兩福建七千百二十兩浙江九千五百五十八兩湖北五千三百六十兩湖南千二百八十五兩陝西八千五百二十五兩甘肅八千四百七十七兩四川千一百七十兩廣東萬八千四百二十一兩廣西百六十五兩雲南千六十兩貴州五百十四兩各有奇 \\n 康熙三年定當舖每年徵銀五兩大興宛平大行店舖同十五年定京城行舖稅例上等每年五兩餘二兩五錢 \\n 雍正六年設典當行帖十一年諭各省商牙雜稅固有關國課亦所以便民是以各省額設牙帖皆由藩司頒發不許州縣濫給所以杜增潻之弊近聞各省歲有加增即如各集場中有雜貨小販無藉牙行者今槩給牙帖抽分利息是多一牙戶即商民多一苦累況牙帖納稅每歲無多徒滋繁擾甚非平價通商之本意著各省藩司因地制宜酌為定額報部存案不許有司任意加增嗣後止將額內各牙退帖頂補換給新帖再有新開集場應設牙行者酌定名數給發亦報部存案如此則貿易小民可永免牙戶苛索之弊 \\n 落地牛馬猪羊等雜課直隸稅銀二萬六千九百十九兩【牛驢花布燒缸海稅河利■〈艹秝〉麻榛栗丁字沽等稅】盛京三百六十二兩山東三萬三千一百六十兩各有奇【牛驢等稅船筏稅落地稅】山西三萬八千七百六十六兩【內溢額商稅三百八千二百七十七兩餘俱木筏并穀虎堡馬稅】河南二萬四千六十五兩【老稅活稅新增稅】江蘇二萬四千二百五十二兩【雜項稅牛驢稅商稅】安徽五千五百六十三兩【雜項稅牛驢猪羊等稅】江西九萬一千六十九兩【雜項商賈課鈔等稅牛稅】福建商雜貨稅八千四百四十四兩浙江三千九百七十四兩【牛馬雜稅】湖北三萬八千六十五兩【武昌船料漢陽船稅商稅牛驢馬稅】湖南萬五千五百二兩【布稅商稅牛驢馬稅】陝西二萬六千九百五十兩【課程銀藥材折價商筏稅畜稅駐防徵收畜稅磨課礬稅】甘肅萬四千二百五十七兩【課程銀年例盤費腳價銀匹價銀商稅銀牛驢猪羊稅磨課店租銀竭毯稅煙稅】四川十有九萬一千二百九十五兩【黃蠟折價銀草料糧銀秋草銀水碾磨課雜貨稅油并銀】廣東十有二萬四百十七兩【落地雜稅鑪餉銀】廣西二萬九百七十九兩【雜稅小稅】雲南十五萬千一百六十七【花斑竹田錢池溝戶口商稅酒稅民辦站銀紙筋銀子花銀廠課】貴州二萬一千四百八兩【雜稅水銀變價婺川縣鹽稅】 \\n 順治元年定牲畜每兩三分收稅例 \\n 康熙三十二年豁除江南邳州雜課額稅闕額銀【嗣後不限定額儘收儘解】四十八年定四川水碾水磨課銀例 \\n 雍正十三年諭聞各省地方於關稅雜稅外更有落地稅之名凡耰鋤箕箒薪炭魚蝦蔬果之屬其直無幾必察明上稅方許交易且販自東市即已納課貨於西市又復重徵至於鄉村僻遠之地或差胥役徵收或令牙行總繳交官甚微不過飽奸胥之私橐而細民已重受其擾矣著各省凡鄉村鎮落落地稅全行禁止 \\n 乾隆元年令甘肅商畜二稅刊示條款畫一徵收申定原額牙行歇業即行開除例凡不願承充者不必俟頂補有人方行退帖除浙江甪里等處各口界址商稅二年裁雲南鎮雄州鹽稅【鎮雄係辰州鹽業已徵稅故裁】革山東魚筏稅四年申新開集場濫給牙帖之禁五年嚴衙役捏充牙行之禁十七年嚴私開硝礦硫黃之禁 \\n 皇朝通典卷八 \\n  \\n   \\n  "}
{"章节": "●皇朝通典卷九", "正文": "  \\n ●皇朝通典卷九 \\n 　 \\n  \\n 食貨九 \\n ○食貨九 \\n 戶口丁中 \\n △戶口丁中 \\n （臣）等謹按戶口之制所以驗生民之聚散以徵治理之得失而夫布口算之則亦國家維正之供與田賦並重者也國家定鼎之初即行編審之法嗣後五年一舉丁增而賦亦隨之聖祖特頒恩詔自康熙五十年以後滋生人丁永不加賦民生熙字世享寬閒此自古郅隆之世貽休樂利所不能如今日之盛者也至直省丁徭多寡明代舊制有分三等九則者有一條鞭徵者有丁隨地派者有丁隨丁派者我朝列聖相承次第改隨地派俾無業貧民永免催科之累休養生息百有五十餘年化行俗美家室盈寧而且西陲底定二萬餘里編審安插數十百萬戶版章式廓荒陬僻壤樂利恬熙尤書契以來所未見之盛事也若夫八旗壯丁生齒日盛既庶且繁審編之規載於會典尤宜特書茲恭輯通典謹以類從合為一卷以昭大同之治 \\n 順治元年王師入關百戶危列宿上言天津到海避亂之民萬有一千餘戶宜令有司撫綏安插兵部侍郎金之俊亦請諭各鎮道臣招徠土寇歸順者悉令州縣編置牌甲於是制編置戶口保甲之法其法州縣城鄉十戶立一牌頭十牌立一甲頭十甲立一保長戶給印牌書其姓名丁口出則注其所往入則稽其所來寺觀亦給印牌以稽僧道之出入其客店令各立一簿書寓客姓名行李牲畜及往來何處以備稽察三年詔天下編審人丁凡軍民驛竈醫卜工樂諸色人戶並以原報冊籍為定惟年老殘疾逃亡故絕者悉行豁免若一戶全不附籍及將他人隱蔽或隱瞞自己成丁人口並增減年狀妄作老幼廢疾者分別罪之五年定三年編審一次令州縣官照舊例造冊以百有十戶為里推丁多者十人為長餘百戶為十甲城中曰坊近城曰廂在鄉曰里各有長凡造冊人戶各登其丁口之數授之甲長甲長授之坊廂里長坊廂里長上之州縣州縣合而上之府府別造總冊上之布政司民年六十以上開除十六以上增注凡籍有四曰軍曰民曰匠曰竈各分上中下三等丁有民丁站丁土軍丁衛丁屯丁總其丁之數而登黃冊督撫據布政司所上各屬之冊達之戶部戶部受直省之冊彙疏以聞以周知天下生民之數十年定外省流民附籍年久者與土著之民一例當差新來者五年當差十一年申隱匿捏報之律十三年更定五年編審一次十四年定州縣官編審戶口增丁二千名以上者各予紀錄十五年定編審丁冊於次年八月內咨部州縣官借名科派者罪之十七年定以戶口消長定州縣官殿最例十八年總計直省人丁二千一百六萬八千六百口 \\n 康熙五年以廣西西隆州西林縣改歸內地停其編丁十年定各省貧民攜帶妻子入蜀開墾者准其入籍十七年定安徽浙江江西湖廣福建廣東衛所屯丁照州縣人丁例一體編徵二十四年總計直省人丁二千三百四十一萬一千四百四十八口二十五年以原定編審限期太寬胥役得以任意作弊乃更定一年歲底造報二十五年各省編審缺額人丁令該撫陸續招徠於下次查編補足二十七年定奉天入籍例凡身入奉天府版籍應順天文武鄉試中式及出任之員解們者即令於奉天居住毋許居住原籍及他省違者分別議處二十八年以四川松建等衛所地處極邊屯丁無幾建敘二廳所轄山多土瘠舊例銀米並徵人丁載在銀米之內與雲南等省衛所不同俱免其編審二十九年定入籍四川例是時川省民少而多荒地凡他省民人在川省墾荒居住者即准其子弟入籍考試如中式後回原籍及別省居住者永行禁止三十三年停陝西西鳳二府編審三十五年清查雲南省兵丁之兄弟親屬餘丁編入丁數三十六年以四川新設會理州原係番夷所轄無籍可稽免其編審又定浙江匠班銀派入地丁徵收例時浙省匠班戶籍雖存人丁巳絕其實徵七千四百九十餘兩令派入通省地丁徵收三十九年令湖北山東各省匠班銀兩均照浙江之例四十年以四川東川府僻處極邊免其編審五十年總計直省人丁二千四百六十二萬一千三百二十四口五十一年諭朕覽各省督撫奏編審人丁數目並未將加增之數盡行開報今海宇承平巳久戶口日繁若按現在人丁加徵錢糧實有不可人丁雖增地畝並未加廣應令直省督撫將見今錢糧冊內有名丁數勿增勿減永為定額自後所生人丁不必徵收錢糧編審時止將增出實數察明另造冊題報朕凡巡幸地方所至詢問一戶或有五六丁止一人交納錢糧或有九丁十丁亦止一二人交納錢糧詰以餘丁何事咸云蒙皇上宏恩並無差徭其享安樂優游閒居而已此朕之訪問甚晰者前雲南貴州廣西四川等省遭叛逆之變地方殘壞田畝拋荒自平定以來人民漸增開墾無遺山谷崎嶇之地已無棄土由此觀之民之生齒日繁朕固欲知人丁之實數不在加徵錢糧也今國帑充裕屢歲蠲免輒至千萬而國用所需並無不足故將見徵錢糧冊內有名人丁永為定數嗣後所生人丁免其加徵但將實數造冊具報豈特有益於民亦一盛事也直省督撫及有司官編審人丁時不將所生實數開明具報者特恐加增錢糧是以隱匿不報豈知朕並不為加賦止欲知其實數耳尋議定嗣後編審人丁據康熙五十年丁冊定為常額其新增者謂之盛世滋生人丁永不加賦至五十五年恩詔復申明之五十三年編審甘肅無業貧民俱入丁冊准其免納丁銀五十五年嚴地賣丁留之禁五十六年停州縣增丁議敘並嚴私行科派之律六十年總計直省人丁二千七百三十五萬五千四百六十二口內滋生人丁不加賦者四十六萬七千八百五十口 \\n 雍正元年定直隸所屬丁銀攤入地糧內徵收例嗣是各省丁銀俱照例次第更改時山西等省民人有因先世在明建文末不附燕兵被害者其子孫編為樂籍浙江紹興府有與樂籍無異者曰惰民向例均不得為良是年俱削除令改業與齊民同二年總計直省人丁二千四百八十五萬四千八百一十八口四年定江南浙江福建三省搭棚居山之棚民廣東省搭寮居山之寮民俱令州縣照保甲之例按戶編查入冊五年諭江南徽州府之伴當寧國府之世僕及丁戶僕役無據者均照樂籍惰民例開除為良六年川陝總督奏湖廣廣東江西廣西等省民人挈眷入川逃荒者多請設法安插諭去歲湖廣廣東並非甚歉之歲江西廣西並未題成災何遠赴四川者如此之眾此皆本省大小官吏平日全無撫綏以致百姓失所尚何以靦顏任職乎但此等遠來多人良奸莫辨若不行稽查必轉為良民之擾其令四川州縣將入川人戶逐一稽查籍貫果係無力窮民即留川令其開墾所有牛種口糧目前將公項給發即著落本籍州縣官賠補下九卿議尋議定赴川民人有願回籍者量子盤費口糧其願在川開墾者量人多寡分給荒地五六十畝或三四十畝給以牛種口糧各府州縣稽其姓名籍貫造冊申報該督撫咨查原籍令將本戶居址造冊報覆七年諭粵東蜑戶以船為家捕魚為業粵民視為卑賤不容登岸居住跼蹐舟中甚為可憫蜑戶本屬良民且輸魚課與民相同安得強為區別著有司通行曉諭准其於近水村莊居住與齊民一同編列甲戶不得欺凌驅逐是年以廣西寧明東蘭二州改土為流免其編審八年以江南蘇州常熟昭文二縣丐戶族居沿海久陷沈淪准其削除丐籍同列編氓九年停止廣西歸順州編審十一年滇省緬寧地方改土為流其編審亦令停止十二年總計直省人丁二千七百三十五萬五千四百六十二口十三年議准廣西宜山縣龍門司接界之索潭等大村歸流土民彙入宜山縣版籍至福建臺灣彰化縣向化生番亦令彙入彰化縣冊籍 \\n 乾隆元年詔減福建臺灣等處丁銀從乾隆元年為始冬著為例復諭甘省平慶臨鞏四府及秦階二州所屬新編人丁應完丁銀均攤入地糧漸次補額俟補足之後即行停止永不加賦並將康熙五十七年伏羌通渭秦安會寧岷州衛地震傷亡額缺之丁銀俱著查明豁免定湖北江夏等十九州縣攤納之重丁及福建龍巖州之寧洋縣福寧府之壽寧縣延平府之南平縣著照通省中則每丁徵銀二錢俱以乾隆二年為始又以漳州府之平和縣汀州府之清流縣延平府之永安縣丁銀加倍令督撫定議減免至滇省軍丁一項歷年惟按冊載老丁名字徵收是年概予豁免三年除雲南土官莊奴院奴等丁銀先是雲南麗江府原屬土府於雍正二年加設流官其時清查田畝戶口有土官莊奴院奴等類二千餘名俱無田糧願自納丁銀以比齊民每名編為一丁迨滇省民丁改為隨糧派納而夷丁不得與有糧之戶一例攤派輸納維艱至是豁免並免雲南鶴慶州及所轄之觀音山驛站丁銀又准福建臺灣府合番社向化生番附入臺屬版圖五年戶部奏言每歲造報民數若俱照編審之法未免煩擾直省各州縣設立保甲門牌土著流寓原有冊籍可稽嗣後只將土著造冊申報可得戶口實數從之合寄寓奉天人民願入籍者聽不願者限十年內回籍十年定山西太原交城寧鄉渾源河曲等州縣丁銀分別攤入地畝其陽曲等二十州縣仍地丁分辦內有屯丁徭銀之處即攤入屯地徵收又定粵省在臺灣民人情願挈眷居住者編入丁冊十一年停止江西婦女編審【江西向有鹽鈔一項分給小戶計口納鈔行編審婦女之法後鹽鈔亦攤入地糧故停止】十四年總計直省人丁共三千六百二十六萬一千六百二十有三戶丁萬有七千七百四十九萬五千三十有九口十五年定奉天沿海地方官稽察內地流民毋許偷越出口例二十三年更定保甲之法凡紳衿之家與民一體編列聽甲長稽查其餘往來商賈鹽場煤窯以及旗民雜處村莊苗疆寄籍內地者俱令同土著一體編入保甲稽查約束是年總計直省人丁共一萬九千三十四萬八千三百二十八口二十六年定番界苗疆禁例凡臺灣流寓民人自去年停止搬眷之後不準內地民人偷渡亦不得與番人結親即己娶生子者禁止往來番社其民人無故擅入苗地及苗人無故擅入民地均照偷越例治罪二十七年定內地流民潛入寧古塔之禁其現在查出寧古塔種地流民於吉林烏拉伯都納等處安插編入里甲是年總計直省人丁二萬四十七萬二千四百六十一口二十八年定江西安徽浙江等省棚民稽查之例凡棚民有室家者准其隸籍編入其單身賃墾之人令於原籍州縣領給印票及認識親族保領方許編入保甲安插准其租種至現在單身棚民已經種地者責取具有家棚民保狀編入無者令回本籍二十九年總計直省人丁二萬五百五十九萬一十七口三十一年定京師五城所屬村莊照直省州縣例編聯保甲三十二年定新疆遣犯積年無過准入民籍例原犯死罪減等者定為五年軍流改發者三年均安插昌吉河東舊堡給地耕種輸糧是年總計直省人丁共二萬有九百八十三萬九千五百四十六口三十三年添設湖北鄖陽新開地界保甲三十四年定阿勒楚喀拉林流民入籍例於伯都訥地方每戶撥給空甸墾種二年輸糧【謹按吉林寧古塔伯都訥阿勒楚喀拉林等處自乾隆二十七年清查現在流民安插耕種後申禁毋許無籍流民再行潛往私墾是年吉林將軍傅良疏奏查出流民二百四十戶自雍正四年至乾隆二十二年陸續存住在乾隆二十七年定議之前故令一例安插】三十六年定削籍樂戶惰民蜑戶九姓漁戶丐戶等報捐應試例自改業之人始下逮四世本族親支皆係清白自守者准報捐應試是年總計直省人丁二萬一千四百六十萬三百五十六口三十七年定四川戶口人丁額數歸入地畝奏銷例停止編審之法諭據李翰奏請停止編審造冊一摺所見甚是令丁銀皆攤入地糧而滋生人戶又欽遵康熙五十一年皇祖恩旨永不加賦則五年編審原屬具文無裨實政況各省民穀細數俱經該督撫於年底專摺奏報戶部核實具題付之史館紀載是戶口之歲增繁盛俱可按籍而稽更無藉五年一次之另行查辦徒滋紛擾著永行停止三十八年禁各省增攤新墾民屯地畝丁糧時浙江巡撫陳輝祖疏請將新墾丁銀隨年攤徵部臣議准并請令各省督撫就本省情形酌籌疏奏上以戶口繁滋自地無遺利安得復有未闢之曠土廣為墾種陞科即或瀕河沿海之區閒有東坍西漲其數甚微若以新墾民屯地畝復將丁銀隨年攤納是與小民較及錙銖尤非惠下卹民之道諭令直省辦理丁糧悉仍其舊毋庸另議更張四十年定重犯緣坐子孫發遣者不准援輕罪有職人員於戌所免其為奴另戶當差之例又申編查保甲之令四十一年總計直省人丁共二萬六千八百二十三萬八千一百八十一口四十二年定雲南近邊照內地保甲之例四十五年總計直省人丁共二萬七千七百五十五萬四千四百三十一口四十八年總計直省人丁共二萬八千四百三萬三千七百八十五口 \\n 八旗戶口 \\n 國初定編審八旗人丁每三年一次凡各旗壯丁及已成丁者令各佐領稽查入冊隱匿者罪之其置買人丁及新成幼丁誤編入別佐領者退回初定壯丁三百名為一佐領後改為二百名至八旗新添壯丁每旗編佐領三十逃亡缺少者於諸王貝勒貝子等府壯丁內撥補又定家丁壯丁首先登城者准其開戶至旗員子弟俟十八歲登載部冊後方准分居 \\n 順治元年定凡旗下漢人有父母兄弟妻子情愿入旗同居者地方官給文赴部入冊不許帶田地投獻三年行漢人投充旗下之禁九年定內府及諸王府官員有勞績素著者准其開出府佐領各歸所屬佐領十七年准官員子弟有職任者不拘歲數概許分戶 \\n 康熙四年定滿洲蒙古佐領內餘丁多至百名以上聽其分兩佐領十三年定八旗每佐領編壯丁一百三十四名餘丁彙集別編佐領或餘丁僅百名以上者令該旗王貝勒貝子公等酌驗無誤披甲當差者出結送部亦准編入佐領二十三年諭八旗滿洲蒙古每旗均設佐領百員 \\n 雍正二年嚴開檔之人越佐領認戶之禁四年諭上三旗定設漢軍四十佐領下五旗定設漢軍三十佐領又令八旗都統及直省駐防都統將軍等將新舊壯丁逐戶開明並編審各官姓名保結送部除人丁驗實准其開除五年申造編審丁冊之令每戶書另戶某人某官無官者則曰閒散某上書父兄官職名氏傍書子弟兄弟之子及戶下若干人或在籍或他往皆備書之至各省駐防旗員兵丁及外任文武各官子弟家屬著該將軍督撫查明造冊附入該旗佐領冊內嗣後三年編審一次俱如此例七年定八旗壯丁年至十五以上該管官查無假冒方准入冊十二年令旗員子弟隨任在外者十八歲以上皆歸旗當差肄業 \\n 乾隆三年定滿洲蒙古八旗投充奴僕於直省本無籍貫及帶地投充入本籍年遠難考者均准其開戶不得放出為民例六年復定八旗造丁冊之例凡編審各佐領下已成丁及未成丁食餉之人皆造入丁冊分別正身開戶戶下各書三代履歷其戶下人之祖父或契買或盛京帶來或帶地投充及乾隆元年以前白契所買分別注明至外省駐防及外任文武各官子弟家口先期行文該管官大員照式造冊二本一留部一付該旗覆核附入各佐領冊內又定八旗開尸養子有因出兵陣亡及軍功列一等二等改為另戶者別行記檔例又定投充俘獲入旗之人後經開戶及旗人抱養民人子為嗣或因親入旗或良民之子隨母改嫁入旗或旗下家奴開戶及旗下家奴過繼與另戶為嗣已人另戶檔內後經首明者亦別記檔案令該旗造冊三本一存旗一咨戶部一咨呈宗人府存案不得與宗人聯姻七年諭八旗漢軍其初本係漢人有從龍入關者有定鼎後投誠者有緣罪入旗與三藩戶下歸入者內務府王公包衣撥出者以及召募之礮手過繼異姓并隨母因親等類先後歸旗情節不一其中惟從龍人員子孫皆係舊有功勛無容另議更張其餘各項人等或有廬墓產業在本籍者或有族黨姻屬在他省者朕欲稍為變通以廣其謀生之路如有願改歸原籍者准其與該處民人一例編入保甲有願外省居住者准其前往此內如有世職仍許其承襲不願出旗者聽之所有願改歸民籍及願移居外省者限一年內具呈本管官查奏如此屏當原為漢軍人等生齒日多籌久遠安全計出自特恩後不為例此朕格外施仁原情體卹之意非逐伊等出旗亦非為國家糧餉有所不給可令八旗漢軍都統等詳晰曉諭八年又諭前降諭旨八旗漢軍人等有願改歸民籍及移居外省者准其具哺本管官查奏原指未經出任及微末之員而言至於服官既久世受國恩之人其本身及子弟自不應呈請改籍朕亦不忍令其出旗嗣後文職自同知等官以上武職自守備等官以上不必改歸民籍十二年令八旗漢軍人等願在外省居住者在京報明該旗在外呈明督撫不拘遠近任其隨便散處該督撫咨明該旗每年彙奏一次二十一年定八旗別載冊籍及養子開戶之人皆准出旗為民例二十五年申定清釐旗檔之例凡另戶旗人不許抱養民人子及家人子為嗣民人之子自幼隨母改嫁旗人者該旗詳記檔案俟成丁後令其為民旗下家人之子隨母改嫁另戶者民人之子隨母改嫁旗下家人者及家人抱養民人之子者均以戶下造報八旗投充戶口旗檔內有名者造丁冊一分送部一分發地方官存案如有事故頂充於丁冊內聲明報部行該地方官注冊至何等親族不在旗檔者責令地方官逐一清查編入里甲又定跟役軍功出戶之例凡官兵跟役有能臨敵奮勇前進者本人及父母妻子俱准出佐領為另戶二十六年申定八旗漢軍京官自主事以上旗員自五品以上俱不准改歸民籍其父在旗子願為民或子在旗而父願為民亦不准改籍其餘願出旗者在京報明該旗咨送編入民籍並准一體考試二十八年更定滿洲蒙古人等逃走在一月以內自行投回及拏獲者連家屬派發伊犁賞給步軍當差漢軍在一月內投回者免罪拏獲者分別次數治罪如逃走至三次及一月之外滿洲蒙古將旗檔圈銷照例發遣漢軍照民人犯流罪例安插為民同妻削除旗檔二十九年定軍功另戶之例凡八旗另記檔案養子開戶內未經出旗之人或因軍營著績或因技藝出眾蒙恩作另戶者其父母子弟及親弟兄俱准作另戶三十一年申定迷失幼丁之例凡八旗迷失幼丁在十五歲以上者該管官咨部知照該旗及步軍統領衙門都察院順天府一體查緝獲日咨旗認領不更治罪如在十五歲以上者照逃人例辦理其十五歲以前失迷十五歲以後始行投回者如係素好游蕩不肖性成者仍照逃人例如實係愚蒙幼穉本無惡習者奏明請旨又奉諭向來八旗遇有流徒罪名均以枷責發落嗣因旗人漸染惡習竟有不顧顏面甘為敗類者曾降旨令將旗人流徒案件滿洲則按其情罪公私輕重分別問遣折抵漢軍則均斥為民照所犯定例發遣原以示之儆徵用挽頹風此專指情罪重大者而言非謂尋常事件亦不加區別也至包衣漢軍則皆係內務府世僕向無出旗為民之例與八旗漢軍又自有別尤不應混行援引乃刑部問擬往往未能畫一嗣後務詳核犯案情節如實係寡廉鮮恥有玷旗籍者不但漢軍當斥為民依律發遣即滿洲亦當削其名籍投畀遠方其尋常罪犯及因公獲遣無論滿洲漢軍仍照向例折枷鞭責三十九年定盛京續查遺漏人丁准乾隆二十七年例作為另戶四十三年改定編審烏拉打牲壯丁停派京員例令該將軍就近編審造冊交部【向例戶部派旗員筆帖式編審】四十四年定黑龍江遣犯滋生人丁挑取壯丁例其有情愿回籍者聽其不知原籍及另住旗人家奴均選取壯丁在於齊齊哈爾黑龍江城墨爾根各官莊耕種納糧其餘入於各城舊官莊冊內備挑補缺四十六年定滿洲駐防人員回京就養之例凡駐防官員有年老退休無依倚之人京中尚有子嗣欲就養者令呈明該將軍自備資斧回旗 \\n 皇朝通典卷九 \\n  \\n   \\n  "}
{"章节": "●皇朝通典卷十", "正文": "  \\n ●皇朝通典卷十 \\n 　 \\n  \\n 食貨十 \\n ○食貨十 \\n 錢幣 \\n △錢幣 \\n （臣）等謹按國朝錢幣目太祖太宗應運龍興即已頒鑄錢文所以足國裕民之規模至為宏遠矣逮定鼎燕京府事孔修內則設寶泉寶源二局外則設各省局凡開停鼓鑄增減鑪座無時不以便民為計邇自回疆底定月竁天西并遵制度於回城開鑄天朝乾隆通寶錢俾荒服之人咸資利用斯固肇興刀布以來所未有之盛烈矣至若白金之用本與錢相為重輕然此盈彼絀貴在適中我朝銀錢兼權凡錢之多寡俱準銀之重輕上下流通允為良法茲纂通典於銀色之高下與銀直之重輕與錢法相比附者備著於篇天命元年鑄天命通寶錢依古九府圜法制鑄錢二品輪郭外周作字陽起一為國書一漢字其滿文一品錢質較大天聰元年鑄天聰通寶錢式如舊制 \\n 順治元年京師設戶部寶泉局工部寶源局鑄順治通寶錢用漢字每文重一錢寶泉局以戶部漢右侍郎一人督理錢法滿漢司官各一人監督局務尋復設局大使一人寶源局亦掌於漢右侍郎置滿漢監督官二人專司出納嗣是將錢式頒發河南陝西兩省直隸宣府薊州山東臨清陝西延綏等鎮開局鼓鑄二年定錢制每文重一錢二分凡七文準銀一分舊錢以十四文準銀一分三年禁用前代舊錢惟明崇禎錢暫許行使以銀乃幣之一端令民間互相行使嚴假銀及行使低銀之禁四年更定錢直每十文準銀一分永著為例令山西省及密雲薊宣大同延綏臨清等依式開局旋又開盛京江西河南湖廣省會及湖黃之荊州常德二府鑄局其有囤積官錢攙和小錢者申令禁止五年開江南之江寧府鼓鑄局停盛京延綏鎮局六年移大同鎮局於陽和城又開浙江福建山東各省鑄局七年開湖廣襄陽鄖陽二府鑄局八年增定錢制每文重一錢二分五釐行鈔貫之制造鈔一十二萬八千一百七十二貫自後歲以為額至十八年停止又令各布政使司止各設一局餘悉罷除十年以錢用日廣錢價漸昂復開密雲薊宣陽和臨清等鎮鼓鑄局鑄一釐字錢每錢均鑄漢文一釐二字於錢背之左其右戶部鑄戶字工部鑄工字各直省者均鑄地方一字務極精工不如式者罪每千文準銀一兩其見行舊制錢仍聽民便又禁官鑪夾帶私鑄犯者以枉法贓論十二年定京局制錢配合俸餉之制每年二月八月以局錢半成搭放其直省開鑄地方除搭給兵餉外兼給官役俸工驛站雜支等項視局錢多寡隨時酌配是年開山東萊州府鑄局十三年停浙江鑄局復移陽和局於大同改鑄錢幕陽字為同字【是年裁宣大總督故陽和局仍移大同焉】十四年戶部疏言直省徵納錢糧多係收銀現今錢多壅滯應上下流通請嗣後征納錢糧銀錢兼收以銀七錢三為準永為定例從之時各省鼓鑄甚多姦民或行盜鑄上諭錢法無弊莫若鼓鑄歸一令各省鑄鑪一槩停止獨留京局比舊錢體質更加闊厚每文重一錢四分磨鑪精工兼用滿漢字一面鑄順治通寶四漢字一面鑄寶■〈曰上水下〉泉二滿字俾私錢難於偽作其現行舊錢姑准暫用俟新錢充足盡行銷燬又定私鑄禁例定各官失察處分定攙和行使舊錢私錢禁例十七年復開各省鼓鑄局增設雲南省局錢幕兼鑄地名滿漢文江南江寍府鑄寍字江西南昌府鑄江字浙江杭州府鑄浙字福建福州府鑄福字湖廣武昌府鑄昌字河南開封府鑄河字山東濟南府鑄東字山西太原府鑄原字陝西西安府鑄陝字雲南雲南府鑄雲字密雲鎮鑄密字薊鎮鑄薊字宣府鎮鑄宣字大同鎮鑄同字臨清鎮鑄臨字皆滿漢文各一每文俱重一錢四分惟京局之寶源寶泉俱用滿文【謹按順治十年所鑄一釐錢幕漢字地名惟江南江寧作江字江西南昌作昌字湖廣武昌作武字餘具與是年所鑄字同】更定工部寶源局監督差滿漢司官各一人一年更代十八年議收燬無一釐字舊錢【謹按順治十年復開密雲薊宣陽和臨清等鎮鼓鑄局每錢均鑄漢文一釐二字其舊行無一釐字錢暫從民便故有是議】先是十四年定錢文兼用滿字其舊錢俟三年後盡行銷燬至是期滿戶部言新鑄滿漢文錢尚少其一釐字錢暫行展限二年請先收買無一釐字舊錢每斤給直七分交局改鑄減大同鑪局十座增入山西省城以給太原平陽潞安汾州府配給兵餉之用准御史余司仁言於京師直隸各省地方收買私錢及明季舊錢廢錢以杜攙和行使之弊 \\n 康熙元年鑄康熙通寶錢又以錢價過賤停止各省鎮鼓鑄局惟江寧為駐防重地仍留鼓鑄二年收買一釐字錢每斤給直六分發錢局改鑄新錢三年申定失察私鑄處分自知縣吏目典史及衛所官均有失察之責四年定失察攙和舊錢廢錢處分自州縣衛所上至督撫均有失察之責六年復開各省局鎮局鼓鑄並增湖南江蘇甘肅省局其錢幕滿漢文湖南長沙府局鑄南字江蘇蘇州府局鑄蘇字甘肅鞏昌府局鑄鞏字【謹按湖廣左右布政使舊駐武昌府康熙三年移右布政使於長沙府改為湖南布政使司江南左右布政使駐江寧府順治十八年移右布政使於蘇州府康熙六年改為蘇州布政使司陝西左右布政使舊駐西安府康熙二年移右布政使於鞏昌府五年改為甘肅布政使司是年以三處分省伊始故特增鑄局】七年定征納國課所收錢文均照銀七錢三例配給官役俸工驛站雜支開四川廣東廣西貴州四省鑄局其錢幕滿漢文四川成都府局鑄川字廣東廣州府局鑄廣字廣西桂林府局鑄桂字貴州貴陽府局鑄貴字九年四川巡撫張德地疏言西蜀僻處邊地州縣本無存留錢糧而陸路有棧道之難水路有訓江之險若令銀錢兼徵則起解腳費恐致累民見在無需錢文之用請停鼓鑄經戶部議如所請並以江寧蘇州江西福建湖北湖南河南山東山西陝西甘肅廣東廣西雲南貴州十五布政使司錢局開鑄以來官錢既多或致壅滯亦禁者將銅器入官並論罪十三年停浙江鑄局十四年停臨清鎮鑄局十八年復開廣西鑄局定寶泉寶源二局俱增設滿右侍郎一人督理錢法又諭令戶部工部都察院堂官同詣錢局清釐弊端至部院衙門及直省所有黃銅器皿盡行解部鼓鑄十九年議派滿漢科道各一人稽查錢局一年更代開福建漳州府鼓鑄局錢幕鑄滿漢文漳字二十年停廣西鼓鑄局二十一年停福建漳州鑄局開雲南省鑄局增置大理府祿豐縣蒙自縣局錢幕俱令暫停明年並停密雲薊宣府大同鑄局十年行收買舊錢廢錢之令令民間盡數交官每斤照銅價給直六分五釐解局改鑄十二年定私銷制錢禁例是時錢制精工民間銅價高昂燬千錢可得銅八斤有餘奸民多銷燬制錢造作銅器御史羅人傑疏請嚴立科條凡私銷之罪同於私鑄【謹按是時私鑄之罪為首斬決為從絞決】行鑄造銅器之禁民間市肆交易除紅銅鍋及已成銅器不禁外嗣後一應黃銅器在五斤以下者仍許造賣其餘不得濫行鑄造違鑄雲字二十二年復開湖南鑄局二十三年上以京局二部錢法向以本部侍郎管理不無隱徇復行選差詳察積弊親督鑄造尋以吏部侍郎陳廷敬兵部侍郎阿蘭泰刑部侍郎佛倫左副都御史馬世濟管理於是佛倫請增辦寶源局銅斤令每年按月鑄足二十四卯不令匠役閒暇出局以杜私鑄之弊更令錢制每文重一錢時銀價昂貴錢制厚重民間多私銷牟利向定制錢千直銀一兩今銀一兩僅得易錢八九百文錢法侍郎陳廷敬上言更定錢制每文止重一錢既令私銷者無厚利且可多鑄錢十六萬千九百二十串每年鑄足四十卯按卯增鑄從之其各省錢局俱令照新定錢式鑄造定以銅六鉛四配鑄制錢之法【謹按　國初鑄錢或聽各關於銅額內兼辦鉛斤或收用廢錢舊器分別生熟銅配鑄至是始酌定成數并令各省如式配鑄惟雲南以鉛礦未開銅賤鉛貴准以銅八鉛二配鑄】申定鑪役夾鑄私錢之禁令錢法侍郎與稽察錢局科道監督等嚴行查究其有瞻徇縱容者各官均以失察論并定步軍統領衙門巡捕三營官員協同查緝京城內外私銷私鑄不力者亦併照例議處二十四年復開福建鑄局罷前代舊錢之禁時福建巡撫金鋐疏請禁遏經戶部議准上復以問內閣諸臣學士徐乾學言古今錢相兼行使歷代皆然考梁大同宋泰始魏熙平金大定明太祖及明嘉靖百六十年來古今二錢並用錢亦不壅況閩處嶺外負山鄰海非同內地聽民兼用古錢似為至便於是凡民間攙和行使及各官失察禁例一切罷除二十五年復開廣東省鑄局增置肇慶府局錢幕亦鑄廣字二十六年開湖北鑄局定戶工二部錢法仍令本部右侍郎督理停止選差專員二十七年復定工部寶源監督仍差滿漢司官各一人開福建臺灣府鑄局錢幕鑄滿漢文臺字停雲南省各局雲南舊設鑪四十八座前巳裁減二十四座至是以錢法壅滯從總督范承勳請將雲南省城祿豐縣臨安府城蒙自縣大理府城五局概行停止二十九年申定錢直不平禁例仍照順治年定制每十文準銀一分市肆交易每銀一兩毋得不足千文之數違者罪之申收買私錢之令民間私錢准限六月呈繳照銅價每斤給銀一錢收買改鑄免其治罪官不嚴查者每起罰俸一年三十一年停廣東及福建臺灣府鑄局三十三年令寶泉局每年開鑄三十六卯每卯用銅鉛五萬斤三十四年停福建鑄局復開廣東鑄局三十五年復開浙江鑄局又以湖北昌字錢湖南南字錢式樣輕小申禁行使【謹按二十六年已奉　旨嚴加申飭至是戶部照小錢例依限交收嗣後務鑄造精工如仍攙和多鉛督撫及司道官照例處分】三十七年上詣盛京謁陵見民間所用率多小錢舊錢兩局錢使用者絕少令廷臣議私鑄之禁凡內外文武各官失察者均從重處分是年停廣東鑄局三十八年議令民間自行銷燬私錢交官收買每斤給銀六分五釐其所收之錢仍於戶部處存貯以便兩局攙和鼓鑄是年停浙江鑄局三十九年停湖北湖南鑄局四十四年戶工二部疏言兩局監督向係一年更代新舊接任情弊不能即知應以三年更代從之四十五年以舊錢價直甚賤大錢壅滯復定官為收買例並令山西陝西兩省該管地方官查察關口如有奸民販運大制錢者拏獲治罪是時山東長山縣奸民鑄小錢者多上特差侍郎恩丕等往捕緝獲又以即禁私錢若不收買流用民間者無日可盡遂令來年徵收山東錢糧每銀一兩折錢二千運至京城增鑪鼓鑄俟私錢盡而止四十七年議令湖廣舊鑄南字昌字錢展銀行使以五年為準五年後再行者禁申定失察私錢處分凡有私鑄及興販不法之徒該管地方文武官與押運官不行嚴緝察究者分別知情與不知情依律擬罪四十八年大學士等會議錢法輕小易於攙和以致私鑄日多官錢壅滯若不稍更舊制錢法頗難疏通尋議定仍照順治十四年錢式改鑄每文重一錢四分務令分量準足每千文準銀一兩舊鑄小制錢每千文準銀七錢俟三年後新錢足用時自行銷燬五十一年巡撫潘宗洛以湖南新制大錢尚未敷用請撥京局大制錢四萬串運往搭放以三年為限俟大錢敷用將小制錢盡數銷燬從之五十三年令寶源局每年開鑄三十六卯五十五年令寶泉寶源二局暫行收買廢銅以充鼓鑄於是奸民私銷小制錢作廢銅變賣牟利五十六年上諭九卿科道會同戶部確議尋議定嗣後錢局止許買舊銅器皿不准買新鑄板塊銅斤如有燬錢變賣者通行嚴緝禁止至五十八年並罷收買舊銅之令停各衙門公費及官俸給錢之例因寶泉局每年所鑄制錢不敷官工之用止令配給八旗兵餉其各衙門應支公費與漢官官俸每錢一串給銀一兩著為例 \\n 雍正元年鑄雍正通寶錢令寶泉局開鑄四十卯並令大興宛平兩縣設立錢行官牙議平錢直毋使低昂以便交易其所鑄新錢與順治錢及康熙年間大小制錢相兼行使頒行天下增開雲南鼓鑄局四所時雲南產銅日多足供鼓鑄其省城之雲南府及臨安府大理府霑益州四處相近銅廠轉運為便故各令開局鼓鑄省城局鑄二十一座臨安府局鑪六座大理府局鑪五座霑益州局鑪十五座每年開鑄三十六卯遇閏加三卯錢幕鑄滿文寶雲字嗣後他省鑄錢俱用寶字為首次鑄本省一字更定兵餉搭放制錢之制先是戶部給發兵餉惟二月八月銀錢各半搭放每逢放餉時錢價漸平過此仍貴至是從京畿道御史戴芝請更定每兩月一次銀八錢二兼放軍民便之停止稽察寶泉寶源二局科道官專委錢法侍郎並滿漢監督加謹鼓鑄以清錢法其監督更代仍以一年差滿為例二年令寶源局每年開鑄四十卯所鑄之錢除給匠役工價外俱令交送戶部以備增搭兵餉之用三年令雲南各局鼓鑄制錢聽其流通各省以便民用不必禁止出境復申私錢之禁行使者發黑龍江四年分寶泉局為四廠以舊廠為公署收貯銅鉛西廠置鑪十四座東南北三廠各置鑪十二座共為正鑪五十座復於東南西三廠各置勤鑪三座北廠置勤鑪一座共為十座以備銅鉛多餘加卯鼓鑄增設大使各一人及筆帖式二人並令寶泉寶源二局每年各開鑄四十一卯申造用黃銅器皿之禁定限三年呈繳給價收買違者照私藏禁物例治罪嚴定各官收禁私錢不力處分裁雲雲各局鑪七座五年定寶泉寶源二局以所收銅器於定額外加臣鼓鑄仍為四十一卯定銅鉛各半配鑄制錢例【謹按雲南各局及後開之貴州四川兩局以銅質高低沙水異宜仍銅六鉛四相配至乾隆五年改鑄青錢始照京局之例是年更定寶源局移交戶部放餉錢額每年本局存留十萬串以備各工取用其餘皆移交戶部放餉倘遇大工需錢至十萬串不能足用者另行奏請】行各省舊欠錢糧折收銅器之令熟銅定價每斤一錢一分九釐有奇生銅每斤九分五釐有奇各按成色斤兩抵算六年定寶源局增設新廠鼓鑄如寶泉局例共正鑪二十五座勤鑪六座增設大使二員於本部筆帖氏內揀補七年申定錢值每銀一兩止許換制錢千文時奉天直隸等處錢值過賤故有是令並令各省一例遵行令江西浙江湖北湖南河南山東山西各收買銅器開鼓鑄局錢幕俱用滿文江西南昌府局鑄寶昌二字浙江杭州府局鑄寶浙二字湖北武昌府局鑄寶武二字湖南長沙府局鑄寶南二字河南開封府局鑄寶河二字山東濟南府局鑄寶濟二字山西太源府局鑄寶晉二字是時惟粵西距京遙遠制錢到粵者少民間所用多係私錢每年雖有雲南撥錢二萬串不敷流轉尋令於雲南省城臨安二局歲撥錢六萬串發運廣西沿途截留以為搭放兵餉俸工之用其易銀還滇悉如舊例開貴州畢節縣鑄局時貴州威寧州採銅有效大定府境內又產有鉛礦巡撫張廣泗奏請乃於畢節縣城開局設鑪十座每年開鑄三十六卯錢幕鑄滿文寶黔二字九年復定制錢放餉成數單月以一成搭放雙月以二成搭放嗣後以錢數多寡酌定一成二成或增至三成按季具奏配給嚴販運及囤積制錢之禁開江蘇安徽鑄局江蘇設於蘇州府鑪十二座安徽設於江寧府鑪四座每月各開鑄二卯其錢幕俱用滿文各鑄寶蘇寶安二字停河南寶河局山西寶晉局鼓鑄十年更定寶源局監督一年為滿之令改為二年期滿并定滿漢二員新舊互相更代之例是年門四川成都府鼓鑄局設鑪八座每年開鑄二十四卯錢幕滿漢文鑄寶川二字時陝西錢價昂貴戶部議請雲南歲鑄錢十萬串發往易銀還滇尋從雲南巡撫張允隨奏請開設於東川府設鑪二十八座錢幕亦鑄寶雲二字所鑄錢發運陝西停江蘇寶蘇局及浙江寶浙湖北寶武湖南寶南等局鼓鑄十二年復定錢制每文重一錢二分先是順治元年每文鑄重一錢二年改重一錢二分十四年加至一錢四分康熙二十三年因銷燬弊多仍改一錢嗣因私鑄競起於四十一年仍復一錢四分之制至是以銅價加增錢重銅多易茲銷燬奉諭寶泉寶源二局仍照順治二年例每文重一錢二分並將錢樣頒行各省照式鼓鑄其見行一錢四分之錢亦令一體行時開雲南廣南府局鑄錢運京停湖北湖南廣東辦解滇銅時三省遞年採辦滇銅解部每百斤費價十四兩五錢部議若即於滇省照廠價買銅鑄錢較運京鼓鑄實多節省應令雲南鑄出錢文運赴漢口照運陝錢之例每百斤給水腳銀二兩三錢五分其附搭漕船運至通州毋庸議給水腳至通州運京應照運銅例每百斤給腳價銀一錢二分八釐統較從前銅鉛解京運費每百斤三兩之數亦有節省雲南巡撫張允隨尋請開局於廣南府設鑪四十九座照舊例於正額外加帶鑄錢及外耗錢錢幕亦鑄寶雲二字其運道令自廣南府城運粵西另委員運至漢口聽楚省轉運到部運停湖北湖南廣東解辦滇銅更定寶泉局監督以二月更代停安徽寶安局鼓鑄十三年陝省錢價漸平停雲南東川府局撥運陝西錢是時民間多行使翦邊錢定翦邊錢禁例及各官失察處分 \\n 乾隆元年頒行乾隆通寶錢除用黃銅器皿之禁戶部尚書海望疏言銅器散用民間相習已久一旦禁使勿用則其情有所不便緩之則互相觀望急之則百弊叢生胥吏借此需索刁民借此訛詐得賄則賣官法不得而入人罪其弊一民隱既難上達有司未必皆賢民間交納銅器或有侵蝕扣剋僅得半價者或有除去使費空手而歸者名為收銅實為勒取其弊二此等銅質本極粗雜一經鎔化折耗甚多而工價不減在收賣之時原費帑金所得不償所失其弊三況黃銅乃係白銅配成令禁用黃銅而不禁紅銅則奸匠皆將銷燬制錢攙藥煮白以成器皿較之未禁之先不特銅又多費適以昂其價值而速其銷燬其弊四凡此四弊必究其根源以求變通之計夫自古錢文輕重必隨銅價之低昂增減上年世宗憲皇帝因私銷之弊飭九卿議減錢數每文重一錢二分所以調劑夫銅貴錢重者業有成效固已不必屑屑於禁銅末務矣嗣後祗於雲南江浙辦銅之處設官分職統計部用銅斤採辦如有餘銅任民販賣則鼓鑄自得充裕而於國計民生均屬有益上是其議增定雲南餉錢作銀之數每錢一千二百文作銀一兩配給二年發工部餘錢設官局出易以平錢值是時京城錢價漸昂每紋銀一兩易大制錢八百文部臣議以兌換之柄操於錢舖之手而官不司其事故奸商得以居奇請將工部節慎庫見存餘錢八萬串於京城內外開設官錢局十處出易從之錢直遂平三年停廣南府鑄運京錢局令即以原銅按年解京停山東寶濟局鼓鑄是年復增四川寶川局鑪七座共鑪十五座添銅鼓鑄以給配支兵餉及各官養廉之數四年令寶泉寶源二局錢盡行歸庫每月加增成數支放兵餉其鑪頭應領工料每錢千給銀一兩於四季由戶部發兩局監督按數分給增貴州寶黔局鑪十座共為二十座其添設局兵每月關支餉銀俱以錢文搭放五年改鑄青錢每紅銅五十斤配合白鉛四十一斤八兩黑鉛六斤八兩再加點錫二斤配合鼓鑄并令開局各省一體如式改鑄與現在黃錢相兼行使其錢銷燬錘擊即碎不能改造器皿私燬以熄開福建福州府鑄設鑪八座錢幕滿文鑄寶福二字復開江蘇寶蘇局設鑪十六座浙江寶浙局設鑪十座並增雲南鑪局十座及臨安局鑪五座其錢照青錢式又以雲南改鑄青錢需用點錫赴粵採買不易准其以箇舊廠版錫搭配鼓鑄六年復開雲南東川府鑄局設鑪二十座湖南寶南局設鑪五年定京局淘洗餘銅及工料分給銀錢之例七年戶工二部議定二局各開鑄六十一卯以備增搭兵餉遇閏加鑄四卯開廣西省城桂林府局設鑪十座錢幕滿文鑄寶桂二字八月復開江西寶昌局設鑪六座八年定私鑄鉛錢禁例凡首從工匠及知情買使與知情不舉首者分別擬罪有差開湖北寶武局鼓鑄及雲南大理府鑄局各設鑪十五座增定江南餉錢作銀之數仍照定例每銀一兩給錢一千文自甲子年為始時京城錢價昂貴九年令寶泉寶源二局於定額六年一卯之外各加鑄錢十卯交官局易換十年又命兩局各帶鑄五卯加鑄二十二卯並申嚴販運及囤積制錢之禁尋以錢價漸減停止官局其兩局開鑄仍照原額六十一卯是年以貴州苗疆漸知用錢交易總督張廣泗奏請添請鑪座遂令加鑄十卯為四十六卯並令江西寶昌局增鑪四座共為十座開廣東廣州府鑄局設鑪六座鑄滿文寶廣二字定用銀用錢事宜京師錢文自各門嚴查後價直漸平而近京州縣仍貴令地方文武官將天津一帶商船漕船興販錢文回南者嚴查禁止又諭令九卿議定凡各省修理城垣倉庫領出帑銀除雇覓匠夫給發工錢外一應買辦物料毋許以銀易錢其民間各店舖零星買賣准其用錢至總置貨物仍令用銀交易使商民皆知以銀為重不得專使錢文開保定府鑄局保定府向未鼓鑄直隸總督高斌奏請配買漢口鉛錫設鑪六座錢幕鑄滿文寶直二字每年開鑄四十八卯從之後以銅斤不敷減鑪二座十一年復增四川寶川局鑪十五座共為三十座以每歲所鑄錢一半撥運陝西搭放兵丁月餉易銀歸款鑄工部寶源局督理錢法堂關防仍照寶泉例一體補給以昭畫一十二年增湖北寶武局鑪座仍令鼓鑄大錢先是湖北鑄局以滇銅不敷鼓鑄奏准收買漢口鎮商銅改鑄每文重八分小錢與大制錢同價配餉至是湖廣總督塞楞額疏言官局改鑄小錢計其工料燬大制錢二千即可鑄小錢三千盜銷私鑄弊且相因而起近日漢口商銅頗多應廣為收買仍鑄每文重一錢二分之大錢并請增鑪五座為十二座於配餉之外發江夏漢陽二縣設立官局按市價酌減出易從之十三年山西巡撫準泰以錢價昂貴奏請復開寶晉局設鑪十座每年開鑄十二卯除去工價及配給兵餉外並隨時減價平賣以資民用從之開陝西鼓鑄局於省城西安府設鑪十座錢幕滿文鑄寶陝二字每年開鑄二十四卯所鑄之錢設局聽民易換以平市價十四年停雲南撥運廣西錢酌減省城鑪局十座存留二十五座臨安府局鑪八座存留八座鑄錢以敷滇用是年增廣西本省寶桂鑪局八座為二十座並令廣東寶廣局每年按原定之卯加倍鼓鑄其從前各鎮協營兵餉未經搭錢者一例給配十五年令江浙二省錢局加鑪鼓鑄時以明年聖駕巡幸江浙商民雲集乃先特命截留滇銅於江蘇浙江二局加卯開鑄屆期設立官局減價出易以平市價嗣後恭遇南巡盛典皆照例加卯鼓鑄復開廣南府鑄局設鑪十五座每年開鑄三十六卯除去工價等項照銀七錢三之例配給曲靖開化二鎮標及廣羅協廣南營兵餉十六年戶工二部議定寶泉寶源二局額鑄之外所餘銅鉛錫應各加鑄十卯為七十一卯每年添鑄之錢如遇錢價昂貴即發八旗米局照市價酌減出易改撥四川銅斤運陝於寶陝局另增設鑪局十座加配鉛錫鼓鑄裁川省鑪局七座停鑄運陝錢十七年暫停山西寶晉局七座復於雲南東川府設鑪二十座鼓鑄專搭兵餉時東川產銅日盛令就近增開新局設鑪五十座亦開鑄三十六卯以備存貯其搭放銅鉛工本腳價每銀一兩仍照兵餉例以一千二百文發給增湖南寶南局鑪五座共為十座加鑄一倍錢文增搭兵佁以每百兩給錢十串作為一成之數餘錢仍交官局以時易換是年以湖北議修城工令寶武局照原定之卯加倍開鑄除工料外添鑄錢文仍令該局出易還歸鑄本以所得餘息銀備充公用復開山西寶晉局以購買銅斤不敷較從前酌減鑪四座止存六座隨時鼓鑄以需公用其各營官兵俸餉令照銀七錢三之例配給十九年工部奏言寶源局按卯鑄錢解交節慎庫者除給錢各工及移交戶部放餉外遞年存積貯庫者三十七萬餘串查搭放兵餉每月約計需錢七萬餘串內工部協放僅二萬串為數較少請嗣後工部餉錢每月以三萬串為例從之二十年總督黃廷桂以四川議修城工請更增寶川局鑪三十座加倍鼓鑄以充公用從之二十一年令寶源局以每年存積餘銅於正額七十一卯之外加鑄十卯以廣流通俟餘銅用盡即行停止時川省餘銅足敷採買是年增山西寶晉局鑪五座為十一座旋令雲南東川府新局內加鑄十八卯並增湖南寶南局鑪十座為二十座其時寶泉局歲鑄額用外餘錢八萬餘串逐年遞積存庫錢約六十萬串戶部奏准以各衙門應支公費每月需銀九千四百餘兩不等請照工部各官給發寶源局錢之例一體改給制錢二十二年諭前代廢錢流傳無幾如唐宋元明舊錢不妨聽民行使至偽號錢文例應嚴行禁革准民間檢出官為收買二十四年移貴州畢節縣局於省城貴陽府加鑄二十六卯尋定每年六十九卯除去工價及搭放兵餉等項外餘錢令官錢舖發賣以平市價開西域葉爾羗城鼓鑄局先是回部葉爾羗喀什噶爾和闐城舊有紅銅錢文名曰普爾每文重二錢制小而厚外有輪郭中無方孔每五十文直銀一兩謂之騰格至是平定回部皇上從將軍兆惠請開局於葉爾羗改鑄錢文特命戶部頒發錢式仍用紅銅每文重二錢形如內地制錢較厚文為乾隆通寶用漢字其幕鑄葉爾羗城名左國書右回字先以預備軍營之銅鑄錢五十萬易回部舊錢銷燬更鑄以資回眾之用仍於各城產銅之地陸續採銅加鑄又因回疆蕩平大兵凱旋經理甘肅一應屯田事宜需錢甚多酌撥四川省每歲協濟錢十二萬串湖廣省協濟錢八萬串按數分運甘省復增寶南局鑪座時湖南餘錢不敷解運巡撫馮鈐奏准於舊鑪二十座外增鑪二十座加卯鼓鑄以資協濟尋以甘省錢文市價大平將四川湖廣撥運錢停止增寶泉局五卯為七十六卯二十六年開西域阿克蘇城鼓鑄局亦如葉爾羗之例惟錢幕鑄阿克蘇城地名仍置七品伯克二員管理採銅回戶令其歲解紅銅於阿克蘇城及烏什城庫車城沙雅爾城賽哩木城拜城哈喇沙爾城等處以資鼓鑄令湖南收禁小錢地方官給價收買惟前代古錢及康熙年間之小制錢仍聽民便行使增設戶部寶泉局錢法堂司官滿漢各一人仍照監督之例二年更代酌裁筆帖式二人二十九年開雲南順寧府鼓鑄局設鑪八座每年開鑄三十六卯並照東川新局之例加鑄十八卯錢幕仍鑄寶雲二字三十年四川總督阿爾泰疏言川省各營需用賞卹曾請於鹽茶項下支銀萬餘兩交寶川局每年加鑄二卯惟重慶夔州二處仍係營中領本四萬餘兩開典生息較之錢局加卯鼓鑄相去懸殊應請將二營官典停止以所獲息銀及房間什物變價歸本解司以一萬九千餘兩仍照例交局隨卯帶鑄除歸還價本所餘銀兩足敷添補賞項之用從之三十一年裁減雲南順寧局加卯鼓鑄增省城臨安鼓鑄卯期三十二年令寶直局餘銅鑄錢供餉三十五年減雲南鑪座時雲南錢值過賤將東川新設鑪二十五座大理廣西各十五座臨安順寧各八座均行裁減三十六年酌減貴州搭放兵餉錢例寶黔局鼓鑄錢文向例均以一六搭放俸餉至是總督彰寶巡撫李湖先後奏准安籠威遠等鎮錢價平賤又離省窵遠運回每至虧損停止搭放文武廉俸及書役工食減半搭放其提標古州鎮標二十一處仍如舊例減山西寶晉局鑪五座減江西寶昌局鑪四座【時兩省錢值平賤官錢陳積稍多】三十七年令貴州省局存貯餘錢搭放兵餉三十八年復寶泉局工錢改給銀兩之制向例局役原定每卯給制錢一千二百四十串嗣於乾隆四年議准改給銀兩後因錢價昂貴復經定議給錢至二十八九年以來錢價日就平減匠役按例給銀舊款不符至是仍改給錢三十九年湖南巡撫覺羅敦福疏言寶南局錢積至十七萬四千四百餘串難以流通請於修巴陵縣城工內減價易銀從之四十年開伊犁鼓鑄局錢幕用寶伊字照內地常行制錢每文重一錢二分用紅銅八分四釐黑鉛三分四釐八毫點錫一釐二毫鼓鑄四十一年復開雲南省鑪并增鑪座時雲南產銅甚多足資鼓鑄於東川局增十五座曲靖府十八座廣西州復鑪十五座保山局增四座大理局三座省局一座共五十六座統舊存鑪共百四十一座每年每鑪加鑄三十六卯搭放兵餉外加搭放各廠鹽井工本薪食又復寶黔局鑪時滇銅豐旺又增給廠價採挖日富而黔省自減鑪以後官錢既少市價增昂至是撥滇銅之餘赴黔鼓鑄復原減五鑪移於省城四十二年令雲南兵餉以銀錢各半搭放四十四年裁雲南省鑪二十七座以節省銅斤撥供他省採辦減廣西鑪四座以滇省近年出銅較少止存鑪十二座其鑪役工食概給以銀四十五年以雲南各廠採銅竭蹶且距省稍遠稽察難周諭令將大理府所設八鑪移歸省局其東川府只留十座餘六座并裁 \\n 皇朝通典卷十 \\n  \\n   \\n  "}
{"章节": "●皇朝通典卷十一", "正文": "  \\n ●皇朝通典卷十一 \\n 　 \\n  \\n 食貨十一 \\n ○食貨十一 \\n 漕運 \\n △漕運 \\n （臣）等謹按漕運自明開會通河始罷海運陸運而為儹運自支運而變為兌運又為改兌始罷民運法似善矣然明臣邱濬歷言其害甚謂唐宋之不若今考其弊軍固無室家之樂有轉輸之勞而民受其害者亦多當時有司漕之責者皆左軍右民交兌之際軍日益橫需索無饜民雖不任運而其苦十倍於漕我朝於運丁則有贍運之屯田有官給之行月有民輸之贈貼而且貿易土宜利倍十一家室完聚往返有期軍固無運輸之苦而改軍民交兌為官收官兌小民免於輓運而樂於輸將其所以惠愛軍民者計至周矣茲纂通典於漕運別為一編按年纂列至列聖相承偶遇偏災或蠲免或緩徵或截留或折色諸惠政已列蠲賑冊中茲不具載 \\n 順治二年定漕運官司提衡巡察則設總漕巡漕督押則設漕道糧道統領則設總運輓運則設旗甲又監兌官以同知通判為之押運官專以通判為之領運官以衞所守備千總為之四年定各省漕船缺額令運軍自備船裝運自備船不支三修料價僅給重運銀令其雇募民船七年裁巡漕御史九年定給漕船水腳銀江南蘇州松江安慶廬州並江西浙江等處每石自三錢至三錢五分揚州府每石二錢五分均於隨漕項內動給定官收官兌徵贈貼銀半給運軍十年以白糧無漕船令攢廠成造製鐵斛定式頒發倉場十二年定五年一編審軍丁毋令竄入民籍是年定各省漕運過淮限期江北各府州縣限十二月內江南江寧蘇松等處限正月內江西浙江限二月內其不過淮之山東河南二省限正月盡數開行十三年定各倉收米限期京倉限十日通州倉限七日印給倉收以坐派紅單到日起限逾限者劾之先是貼造漕船例於民地徵十之七軍地徵十之三給備料價其有不敷於江寧各衞屯米每石協濟銀一錢黃快船每丁協濟銀五分官舍餘丁編為三則上則納銀五錢中三錢下二錢審定造冊徵收解廠以供貼造至是飭將各衞所舍餘閑丁按年編審納銀為幫貼之費十六年漕船回空過淮者責之漕運總督不過淮者責之糧道覈其船原數闕者罪之十七年定押運府倅過淮抵通違誤者如糧道例議罪令折徵灰石米解部撥支十六年禁折徵漕毋得以兌漕為名價外苛索 \\n 康熙元年諭領運官軍依限抵通回空均宜恪守成法如有私販貨物隱藏犯法人口及盜賣漕糧中途故致船壞者著督漕官並該地方官參奏嚴提治罪若知而徇隱亦從重處治二年刊發各省漕運全單開列兌糧船數修船錢糧及到次開兌開行過淮到通回空違限日期及驗米色察夾販欵目畢具令依式填注違者著該管官察參并嚴格途文武官催儹之責有不力者論罪定漕糧完欠分數除帶運米外將餘米併入正項總作十分考覈未完六釐及一分以上不及二分者經管糧廳罰俸有差三年增造浙江白糧船六十四號并入漕幫僉運四年定漕船抵通州限十日回空十一年更定漕船抵通限期山東河南限三月初一日江北限四月初一日江南限五月初一日江西浙江湖廣限六月初一日到通均限三箇月完糧如違限不完押運等官計違限月日各降罰有差又定白糧過淮抵通違限者督運官議處如督運漕糧例十四年定江蘇白糧照浙江例抽漕船裝運五年更換十七年增定沿途程期重運有違限一時以上至違限與原限之期相等及逾於原限專催督催官各議罰降調革職有差回空如逆流順流有牐壩之處均照重運定期無牐壩之處原限十二日者改為九日四日改為三日三日改為二日一日半改為一日順流無牐之處原半日改為三時一日改為半日四日改為二日五日改為二日半如致違限沿途文武官並隨幫官皆照催儹重運例議處天津至通州重運係逆流二十里限一日回空係順流五十里限一日浙江至山陽重運順流四十里限一日逆流二十里限一日回空順流五十里限一日逆流三十里限一日違限照例議處至鎮江渡江如因風守候令地方官報明免議再江西湖廣漕船行長江至儀徵者因風挽運難以立限應令地方官作速嚴催出境其自儀徵至天津皆如新定例行是年准淮北向例止收紅米之州縣紅白兼收著為令二十二年定漕船載運額數每船載正耗米五百石土宜六十石並令漕督親督重運至通歲以為例二十六年申嚴代運之令及該管處分至各衞所漕船照每年見運之數成造十分之一又定各省歲修漕船每出運一船給修費銀七兩五錢二十八年定漕船受兌離次各省巡撫題報限期不得過二月逾限議處三十三年禁折徵耗米違者以改折漕糧治罪三十五年定出運每船僉軍一名其餘水手九名擇有身家並諳習撐駕者雇充三十七年定江南建平縣漕糧改折耗米例四十五年定僉軍例四十九年定掛欠漕糧之例除本軍名下追賠一半外其半令漕運各官照數分賠五十一年定僉副軍一人隨運並定給漕船來往限單飭令沿河州縣挨次填注入境出境時日五十四年定交兌樣米每船用米一石著糧道及漕運總督加封抵通起卸時其樣米仍作正收 \\n 雍正元年免江西腳耗扒夫修倉鋪墊等銀五十一萬兩米六十一萬石有奇是年令漕運總督於開兌開幫時將糧船各數運軍姓名冊送戶部查覈二年嚴漕船剝淺擾害商船及包攬貨物夾帶私鹽私藏火器禁裁船政同知其修造漕船事宜令歸糧道管理先是經紀運米到橋車戶運米到倉每米五十袋抽掣一袋一袋短少餘袋例算於各役腳價內扣賠是年更定掣欠之制每石秔米作價銀七錢稄米六錢仍於腳價內扣抵若欠數多照盜賣漕糧例治罪其每秔稄米一石作價銀一兩四錢著地方官將家產變賠三年定漕白糧抵通日期及起卸回空船糧各數並並壩外河水深淺令倉場侍郎五日一次具奏四年諭押運同知通判抵通之日著總督倉場侍郎送部引見五年諭在京各倉委都統副都統御史等每倉各一人專任稽察之責其支放奏銷等事不必經管惟倉房滲漏牆垣捐壞與倉內鋪墊及匪類盜竊各弊察出即行文倉場侍郎知之倘不能察出弊端以致虧損倉糧著落都統及倉場監督等官分賠通州三倉交與通永道通州副將稽察其失察分賠之例與京倉同並定催漕船成造歲修銀兩每船給銀三十七兩六錢三分三釐動支稅課銀每歲給二修銀二兩動支茶果銀十年期滿照例別造六年定文學生員准免僉運令浙江徵收漕米無論紅白籼粳概行收納著為令七年諭朕聞糧船過淮所費陋規甚多嗣後著御史二人前往淮安稽查不許官吏需索擾累其糧艘中攜帶物件除照例許帶外如有夾帶私鹽及違禁等物者亦著該御史稽察但不得過於吹求以致糧運遲滯至漕船抵通時其該管衙門官吏及經紀車戶人等恐有向運軍額外需索者亦著差御史二人稽察淮安於二月初差往通州於四月內差往都察院按期開列請旨時山東河南增設總河是年定漕船經過濟寧臨清二處令河東河道總督題報八年定漕船底料銀向例成造新船將舊船解廠充作底料如無交銀五十一兩九年免江淮興武二衞底料銀十萬八千一百餘兩十一年令河南山東於額徵粟米內改徵黑豆十二萬石十三年復申漕船水手擾害居民之禁 \\n 乾隆元年定截留漕糧各事宜江蘇安徽浙江三省應支本折月糧三修銀准其照數全給其行糧盤耗贈銀負重贈米等項各隨多寡按程期遠近計算江西漕船大米較多遇有截留將原領折耗行月贈銀贈米斛面米均免扣追湖北湖南漕船泊臨洞庭湖風波不測遇截留時例給一半月糧之外每船酌留頭舵水手四名防護每名日給口糧一升減去人等每裕給盤費銀三分米一升照時值折給二年將河南山東粟米改徵黑豆河南二萬石山東四萬石裁減江南浙江白糧十二萬石改徵漕糧以紓民力並定山東自備船回空之例是年令御史四人分駐淮安通州濟寧天津等處巡察諸弊三年恩賞運弁銀人各四兩軍半之是年以湖北通山當陽二縣僻處山陬兌運較難每石改徵銀一兩二錢五分制鐵尺用積方之法覈算倉糧旋定各倉貯米每廒以萬石為率其奇零之數別貯一廒四年定漕船遇淺剝運例凡重運所經遇淺令河道總督即飭所在有司官員民船剝運其剝船雇值憑有司官酌給五年復定漕糧裁留事宜未兌者照停運例給與減半月糧已兌本開者並將三修一項全給七年又定山東河南截留已兌開行者加給銀五十兩江南浙江六十兩湖廣七十兩江西九十兩免江西南昌江南興武浙江紹興各幫貸逋銀四千六百四十兩復定山東漕船不由漕運總督給發限單受兌之後即呈報河道總督及巡漕御史稽察催行時江淮興武二衞運軍有黃快船避僉者八年俱令歸入民賦以嚴勾考是年河南粟米復改徵黑豆二萬九千三百五十六石六升有奇十一年增設河北垡船六十汊夫百八十名淺夫三百名隨時疏濬其置造垡船器具夫工等費於紅駁銀內動支十六年又改河南粟米徽黑豆二萬石十七年定稽察各倉官除都統值班御史在城理訟之期均更番到倉稽查違者令巡漕御史糾參是年增定稽查倉庾事例京通各倉每倉差御史一人稽查奏明年終更代不實者議處申禁收漕州縣收兌留難之弊十八年諭向來旗員承修廒座往往慮及工部料估之數不敷輾轉議增議減以至遲延時日嗣後各倉如有應修工程著工部倉場該旗各派司官一員會同料估修理是年定倉廒匙鑰封閉之令向例各廒匙鑰交倉場侍郎收執其殘廒用都統御史封條恐陰雨查驗不便茲改交滿漢監督以專責成又收漕甫完即行封閉易致蒸鬱糜爛俟深秋時始行上板加封二十七年定監督期滿即行更代不准留倉例如遇滿漢同時任滿者准倉場侍郎於各倉監督內揀調二十九年令司漕各員不得濫收潮潤米色並行軍籍紳官富戶規避僉丁詭捏脫漏之禁三十三年停各倉五年盤驗之例以省糜費三十七年定糧道親行督運抵淮不得轉委丞倅代押例四十一年定直省州縣倉庾建於城內者其收兌稽查令知州知縣自行監督至其地不通水道者改建鄰邑水次以便起運是年諭令沿河州縣酌量安設縴夫并選派夫頭照管以供受雇其各幫雇覓縴夫并令押運千總督率旗丁查點稽核按站交替不許攜帶過站亦不許中途私雇以專責成不致滋事 \\n 皇朝通典卷十一 \\n  \\n   \\n  "}
{"章节": "●皇朝通典卷十二", "正文": "  \\n ●皇朝通典卷十二 \\n 　 \\n  \\n 食貨十二 \\n ○食貨十二 \\n 鹽法 \\n △鹽法 \\n （臣）等謹按鹽鐵之制自漢武帝設立官司除故鹽鐵之富者為吏吏多賈人而山海之利專於上矣唐宋明以來代沿其舊故鄭志所載鹽鐵使筦鹽及鐵與茶類為一編葢以三者之賦當時專設一官總司征榷故不得不類紀也我國家蕩滌煩苛俾民樂利於鹽法則維求裕商益民故加斤加引蠲逋提綱以紓商力設倉備貯減價平值以利民用至於竈戶場丁則減額給息銀老幼孤獨則弛例禁准負販凡設官分職皆所以惠下卹民也若夫鐵冶之產久無徵榷而茶惟甘肅陝西尚有茶課他省並無專司其稅或歸關榷或入襍稅與鄭志所載沿革互異自不得仍因其舊茲纂輯通典謹於鹽法列為一編而於茶鐵則附見徵榷襍稅編茲無贅焉 \\n 順治元年諭整理長蘆鹽法詹事府通事舍人王國佐條奏十四事一復額引以疏壅滯一改引部以速引利一便引價以壯京圉一革防銷以省商賈一除濫贖以伸商冤一除變價以止姦欺一清焚溺以杜虛冒一止改告以一引鹽一疏關禁以通引楫一杜擾害以清私販一核場竈以清窩囤一復兩坨以備稽察一免徭助以濟孤商一設賞例以鼓富商部覆允行二年詔免陝西本年鹽引額課三分之二河東巡鹽御史劉今尹疏言河東鹽課向例解貯京庫而給發鹽引率皆先納銀而後領引商力不敷請循按引納課舊例定期徵解從之又准劉今尹奏請山西太原府遼沁二州亦照河東例革票行引又定原食淮鹽之汝寧歸兩淮巡鹽御史管理原食西和漳縣鹽之臨汝鞏昌歸甘肅巡按兼管又定河南江北江南各運司鹽課照前朝會計錄原額徵解是年詔免各省本年鹽課三分之一核定本行行鹽百七十一萬六千六百二十五引徵課銀五十六萬三千三百十兩六錢有奇四年嚴示私販之禁蠲免浙閩廣東加派鹽課【謹按故明天啟崇禎年閒浙閩等省鹽課加派名色甚多今盡行蠲免止照萬歷年間舊額按引徵課】又免江南崇明鹽課又議准山西鹽法道歸鹽運司兼管六年以四川未定免徵商民鹽課七年定廣西驛鹽事務併歸布政司兼理八年定徵解鹽課毋許於正額外勒索餘銀十二年申禁河東長蘆等處派民納課積弊十五年禮部議准長蘆運司所解青白鹽磚存貯光祿寺庫者歷年存剩六十餘萬斤現在足用令該地方官將應解鹽斤照時價改折尋定上元江寧等八縣食鹽九萬六千七百引將原派綱鹽十三萬八千八百四十七引仍歸綱地行銷十七年嚴回空糧船夾帶私鹽之禁准四川巡按張所志疏請新鑿鹽井仍照鬧荒事例三年起課其貧民易食鹽斤在四十戶以上者始令按數納課是年兩淮巡鹽御史李贊元疏定鹽法八欵一每年額引宜帶積引附銷一清理府州縣私販之源一清理三十鹽場之弊一嚴飭各道巡緝越販一稽核官引以杜夾帶一淮北宜併引行鹽一鹽引日增宜照長蘆河東兩浙例加課不加引一溢斤割沒日重宜照所發印簿實填從之十八年准長蘆巡鹽御史張沖翼疏定鹽引仍照舊例歸部【先是長蘆舊例引存戶部先課後引自順治十五年戶部發引到司皆爭先求售減價而賣鹽賤引壅逋課甚多是年仍令鹽引歸部】以杜鹽賤引壅之弊並定臨安府屬枯木八寨牛羊新縣四處食鹽銀兩編入蒙自縣經制全書以是年為始 \\n 康熙元年以淮北引壅議准疏通淮安府等州縣一萬引改撥寧國州六千五百引和州含山三千五百引三年免廣東逋欠鹽課銀七萬一千一百一十五兩是年定江西吉安府改食淮鹽四年詔蠲免各省積欠鹽課長蘆巡鹽御史李粹然請並將山東本年竈課銀一萬四千八百餘兩照例豁免從之准廣西巡撫金光祖請暫減廣西鹽引六年定湖南衡永寶三府改食淮鹽從巡鹽御史甯爾講請也又定郴州十一州縣食鹽免其銷引辦課七年令廣西布政使兼理鹽務改廣東巡海道為廣肇道管理鹽去嚴陝西鹽引州縣官按畝攤派之弊又定各省鹽斤聽商人自行銷運九年兩淮巡鹽御史席特納疏言淮省積弊有苦累商人者六【一曰輸納商人納課例將引數填註限單謂之皮票而運庫扣勒皮票胥役又有使費謂之照看綱總又有科斂謂之公匣一引之鹽歲費約至數萬兩二曰過橋商鹽出場例將艙口報驗謂之橋掣而關橋扣勒引票每引科費數分不等歲費約至數萬兩三曰過所商鹽呈綱例必造冊擺馬謂之所掣而未經稱掣先有江掣之費又有茶果之費又有緩掣之費又有加窩之費歲費約至數萬兩四曰開江引鹽既掣例必請給水程每引數分不等又請給桅封每張數兩不等歲費約至數萬兩五曰關津鹽船既行所過鹽道有掛號之費營伍有巡緝之費關鈔有驗科之費歲費亦數萬兩六曰口岸船既抵岸江廣進引每引道費錢餘不等樣鹽每包數釐不等歲費亦數萬兩】又言淮鹽分掣有三大弊【一為加鉈之弊掣官每籍餘斤虧頭為名不論鹽包輕重暗掛斤兩每一引增至二三十斤不等二為坐斤之弊掣官又籍合算抵馬為名不論斤重有無豫定餘鹽非多帶斤兩不能抵償每一引帶至四五十斤不等一為做斤改斤之弊斤多賂入可以填少斤少賂不入可以填多掣官於未掣之先議定使費暗做斤兩已掣之後又暗做斤兩】疏上諭部臣酌議尋議定將私派等欵嚴禁勒石立於橋所及經過關津口岸永行禁止如有違禁者照律治罪是年又准席特納請停止五十七日豫徵鹽課之例十二年定長蘆等處鹽務仍令御史巡視【謹按順治二年定巡視兩淮長蘆兩浙河東鹽政御史各一員歲一更代十年裁各省巡按御史將巡鹽御史一併議停鹽務交與運司管理】十三年添設江南安徽驛鹽道其管理通省驛道改為江蘇等驛鹽道又添設四川督糧道及湖北驛鹽道俱兼管理鹽務十四年又改陝西固原道為平慶道管理驛鹽事務十七年定場竈地丁錢糧照民戶地丁刊刻由單十八年蠲免福建海澄等十三縣歷年舊欠鹽課二十年停止奉天銷引凡民人有煎鹽發賣者聽其自行貿易不必官為經理是年嚴廣東私充鹽商及福建橫徵鹽課之禁二十一年蠲免廣東渡口鹽埠額外加增銀六萬五千餘兩從巡撫李士楨請也是年令廣西食鹽仍復舊例【謹按廣西南寧太平思恩三府舊例俱食廉州府鹽鬱林等處俱食高州府鹽後因塘田盡遷改銷梧州府引是年以二府鹽田既復故仍照舊例】二十二年豁免里甲包賠鹽丁修築銀一萬五百餘兩二十五年定江西南贛兩府仍食粵鹽【謹按江西南贛吉安三府原食淮鹽後改食粵鹽康熙五年將吉安一府改食淮鹽十七年南贛二府又改行淮鹽是年始令仍食粵鹽】二十六年准河南陳州項城舞陽等屬改食長蘆鹽二十七年廣東巡撫朱宏祚疏言粵鹽利弊一嚴禁大小衙門凡簽商掣鹽納餉藉公費額外私派一埠商不拘三年一換善良者永遠承充奸猾者即行去除一鹽引宜通融行銷以免廢滯一禁私廢埠商課餉派徵田畝致累居民一請於虎門港口惠州浮橋等處專差佐貳駐守盤查以杜透漏一生熟二引【粵省原有生熟二引生鹽出淡水等場熟鹽出歸德等場】宜隨商掣運隨民買食不拘定額以利商民一掣鹽之地如佛山距省城止三十里省城掣定行至佛山應免復掣一鹽價請酌水陸運費多寡以定價值如遇陰雨量加毫釐一嚴禁奸商攙和沙土俱從之二十八年免河東本年分額徵鹽池地租又免長蘆新徵引課及雲南黑井鹽課是年以陝西花馬小鹽池并臨鞏二府去河東甚遠其歲徵鹽課令甘肅撫臣就近管轄二十九年直隸巡撫于成龍以直省宣化各屬地方最苦請將長蘆額引除去聽民自煎食鹽仍照舊額納課從之三十二年暫減西鳳二府額銷引鹽之半以歲歉故也三十八年詔減兩淮鹽課二十萬兩又減浙江加徵銀三萬一千三百兩四十三年江南總督阿山疏言兩淮鹽務浮費甚多如賞給差役及餽送贐儀此鹽政差滿所用也又帶行鹽斤隨費飯銀及重收桅封此鹽政書差規例也又如巡鹽到任規費及過所稱掣鹽斤到任預借息銀種種浮費苦累商民請悉行勒石嚴禁從之四十四年諭朕頃者南巡見直隸山東兩省販私鹽鑄私錢者甚多傳諭該部嚴行禁止四十八年廣東巡撫范時崇疏言廣東連樂兩處總鹽額引原派行銷本處及湖南郴桂等處今請將此項引餉分作十分量地均勻連樂二處行銷十分之三桂陽郴州所屬八州縣行銷十分之七其餘各州縣及江西福建廣西所屬向有廣鹽之州縣有額引多少不勻者俱令改撥勻銷至贛屬十二縣內信豐龍南定南三縣原食潮鹽接壤惠州應就近改食惠鹽從之四十九年定湖廣鹽引無分南北一例通銷【謹按湖廣長岳等十二府一州向行淮引原係酌量地方食鹽多寡通融銷售自康熙六年將向食粵鹽之衡州永州寶慶三府改行淮引遂致各守口岸不能通銷而衡永寶三府又有粵省私販鹽引壅積是以兩淮巡鹽御史李煦請仍照舊例不計疆界一例通銷】五十三年准四川巡撫年羹堯請成都所屬犍為等七州縣竈戶增水陸鹽引一千一百四十五張徵稅銀七百三十兩有奇五十七年准兩淮巡鹽御史李煦疏請於京口將軍標下派兵一百五十名千總一員添駐三江營緝防私販五十八年議准山東膠萊鹽運分司事務裁併濱樂分司兼管又裁湖北驛鹽道其鹽務歸督糧道管理五十九年議定兩廣鹽務交與兩廣總督專理六十年諭聞浙江私鹽盛行流為盜賊著江南浙江京口將軍等派兵丁嚴行查拏 \\n 雍正元年上以鹽法弊竇叢生其正項虧欠非由官差需索致窮商力竭即由商人用度奢華之故諭各省鹽政將陋例積習盡情禁革以思裕課甦商之道又諭各省鹽政官員崇尚節儉以振頹俗是年議准湖廣鹽價價賤時每包以一錢一分九釐為率價貴時每包不得過一錢二分四釐其安鹽每包較梁鹽再減二釐【謹按楚省有安鹽梁鹽二種安鹽黑梁鹽白鹽價不同故價有低昂】二年議准廣西鹽法改為官運官銷又議准福建鹽法將鹽院衙門各官及商人盡行裁革所有鹽課均攤各場交與州縣官照數收納又議准廣東鹽法將場商停設委官盡收其埠商仍留使完課運鹽內有無人充商之地著地方官領鹽運銷解價完課若引多壅積地方有可以代銷者聽其呈明代銷尋以各省督撫兼理鹽政申諭各省督撫曰鹽差之弊飛渡重照貴賣夾帶弊之在商若猶少加派陋規弊之在官者更多若不徹底澄清勢必至商人失業國帑常虧夫以一引之課漸添至數倍有餘官無論大小職無論文武皆視為利藪照引分肥商家安得而不重困賠累日深則配引日少配引日少則官鹽不得不貴而私鹽得以橫行故逐年之課難以奏銷連歲之引盡皆壅滯非加派之所致與惟督撫係封疆大吏巡鹽御史地方官或不奉約束今歸併督撫則孰敢抗違況欽差猶每年更換而督撫兼理則無限期必實心奉行嚴除加派庶風清弊絕不負歸併之本意也議准湖廣江西及江南上江等處每引加鹽五十斤惟山陽等州縣逼近場竈鹽不易售仍照舊例不再加敕查漕船私鹽旋論漕船回空夾帶私鹽固宜嚴禁但仍照例在運河口內派官搜查若至大江不可攔阻搜查有誤漕運議准粵省竈丁鹽價照舊定之數十分內加增一分又准廣東舊裁運同一員仍於潮州復設又准福建汀州府鹽務即令該知府領運辦理又定淡水等場揀選幹員分委督收皆從兩廣總督孔毓珣請也三年諭鹽價之貴賤亦如米價之消長歲歉則成本自重價亦隨之歲豐則成本自輕不待禁而自減朕意若仍隨時銷售以便商民均屬有益尋定淮南湖廣等處行鹽以本年成本之輕重合遠近腳費酌量時價隨時銷售不得禁定鹽價以虧商亦不得高擡時價以病民仍令以自取賣鹽值報部湖北巡撫納齊喀疏言荊州府巴東縣地湧鹽泉居民煎熬請照淮鹽行引於楚北各州縣分銷從之裁波羅沖可克地方鹽務通判並駐防官兵五年雲南總督鄂爾泰疏言黑鹽一并薪本不敷請每百斤加銀四分二釐又額煎撥給鹽斤每百斤加銀二錢又黑鹽發價于每斤額定三分再減二釐得旨地方出產有舊無而可以新增者亦有舊有而應當裁減者倘但令增添而不許裁減殊非公平之道且隱瞞挪移之弊由此而生著鄂爾泰查明鹽斤內所增銀兩抵補減價增薪之數定議奏聞嗣奏滇省各鹽井新增正課共銀五萬七千七百有奇減價增薪之數共銀一萬九千餘兩抵補有餘請如前奏從之河東池鹽獻瑞產鹽七百餘萬斤六年河南總督田文鏡疏請汝寧一府引鹽停止知府彙銷令各州縣召募殷實水商行鹽辦課該州縣按季督催各銷各引從之鹽政碩色疏請修理鹽池歲撥餘銀羨銀六千兩以三千兩充歲修以三千兩積至五年充大修從之五年議准閩省鹽暫令水商行銷試行三年無誤課食再照兩淮等處例設商引【嗣於乾隆元年復行招商行引】定私梟連坐之法惟大夥窩囤聚眾拒捕者始將首犯之同甲一併連坐若尋常興販止治兩鄰甲長以不首之罪准兩淮鹽場設立竈長保甲稽查私弊又禁鹽場竈鳥私置盤■〈釒敝〉【謹按深者為盤淺者為■〈釒敝〉皆燒鹽之具】並定淮北曬掃餘鹽令商人收買配運酌加引課【謹按淮北五場用潮水曬掃成鹽難與火伏一例】七年復設山東膠萊分司運判【謹按山東舊設分司二員康鹽五十八年膠萊公司今復設】八年諭川省鹽課考成惟責之產鹽州縣倘僻遠地方不行官引必致私販充塞甚為鹽政之弊應將官引通行各州縣計戶口之多寡均勻分發引張令其各自招商轉運倘有壅滯責成州縣如此則有司稽查必嚴私販息而官引銷弊端亦永剔矣長蘆鹽政鄭禪寶疏言山東青登萊三府所屬之十六州縣票鹽舊係招商辦課民情未便請除商名聽民自行領票銷賣其應納課銀攤入地糧徵收從之定地方官經徵鹽課全定議敘之例九年諭兩淮鹽政著總督尹繼善兼行管理十年定廣東子鹽配引之例【廣東正鹽之外餘鹽謂之子鹽今定遇正鹽遲缺之時即以子鹽約配商引行銷】從廣東鄂彌達請加給竈丁鹽價每包加銀一錢二分【嗣於乾隆元年以鹽價有貴賤不一又定隨時增長之例】十一年嚴鹽斤虧短之禁定廣東高廣二府設運判一員專管鹽務【舊係知府兼管】改設淮南巡道督緝鹽務並於儀徵等處添設營員【儀徵之青山頭守備一把總一外委一兵一百名江都縣之馬家橋甘泉縣之邵伯鎮僧道橋各添設把總一員兵三十名】禁埠商設立坐標私收漁戶幫餉又定湖南巡撫鍾保疏常寧縣例銷淮引桂陽州例食粵鹽今桂陽屯丁散處常寧食粵食淮不無混淆請將五十四戶屯丁田賦戶口歸併常寧縣管轄其原食粵鹽亦改銷淮引以杜委販之源從之定粵省收賣場竈餘鹽以清私販江南總督趙宏恩疏言通泰等州縣漁戶貧民請按戶口多寡於附近場竈餘鹽酌留若干俟漁汛之期填定鹽數照票赴場買鹽彙冊報查從之又准趙宏恩請於淮南儀所添設監掣同知一員十三年兩淮鹽政高斌疏定鹽法四條一浙閩川粵及長蘆商人與淮鹽接界廣開鹽店宜查究治一湖廣界連川粵宜各選勤幹府佐一員督率巡查一審鹽案無許避重就輕一江廣水程與引目無異請歸撫臣就近查核完欠分數檄行驛鹽道勒限嚴催俱經部臣議准是年八月皇上御極諭淮南鹽政鹽課甲於天下兩江三楚皆仰給於淮鹽課源用以饒裕近聞湖北早禾稍歉鹽未暢銷楚地夙為魚米之鄉湖魚旺產商得資其醃切藉以完課今年漢水漲發魚市稀少又湖南因經理貴州苗疆軍務未及轉運以致漢口鹽壅未銷積至七八百萬包是今年乙卯綱未能報銷而明年丙辰綱又應起運兩年並納商力維艱朕心深為軫念籌度變通將乙卯未完正額為分年帶徵自乾隆元年丙辰綱起按年接運則商力既紓完納自無遲誤從此年清年額可永無遞壓之虞矣又諭朕即位之初加意海內民人即降旨將雍正十二年以前民欠錢糧盡行蠲免因查兩淮鹽場竈戶應徵折價錢糧亦有未完之項當與民人一體加恩著該部即速傳諭總督與鹽政將雍正十二年以前舊欠查明奏聞蠲免俾竈戶均霑實惠毋許胥吏作弊中飽 \\n 乾隆元年改浙江巡撫為總督兼管兩浙鹽政【舊係布政使兼管】又裁汰滇省鹽課盈餘以平鹽價【舊例鹽課除正項外有增添盈餘以備地方公用】又定增斤改引之法杭嘉湖三所引鹽照兩淮舊額每引增五十斤松江所照淮海溫台例每引增給鹽四百斤又暫停浙江鹽政頒發餘引【謹按兩浙正引共七十萬一千六百九十八道自雍正七年准督臣李衞請預發餘引十萬道遞年來增至二三十萬不等茲因冬夏兩掣鹽僅可敷正引之數其餘引暫行停止】又議准雲南黑井等井鹽運昆陽等處行銷鹽價每百斤減至三兩以下其應減鹽價等項銀六萬一千餘兩即將各井應減盈餘通融抵補又定廣西鹽價仍照雍正年閒部定之數每斤減價二釐銷售二年免兩淮鹽課餘平銀兩從總督鄂彌達請也【謹按兩廣鹽課商人完餉每一千兩於平頭三十三兩之外征收飯食銀十五兩餘平二十五兩是年悉令豁免】四年定貴州省古州等處埠銷引徵課額【謹按古州係所闢苗疆向無外課茲定以古州為總埠丙妹永從三角■〈屯上土下〉等處為子埠由古州總埠分撥銷售其商人歸古州同知管轄】又停止浙江省儲備鹽斤【先是鹽政嵇曾筠請賣餘鹽存貯以備平價之需至是巡撫盧焯以出易之時分派各商腳價甚重且鹽斤銷耗力不能賠請罷之】又免雲南白琅二井節禮及黑井鍋鹽銀兩六年定淮商運楚鹽價價賤時每引以五兩四錢一分三釐為率價貴時不得過五兩八錢二分八釐又准每引量加餘息二三錢【謹按前定貴賤兩價只覈給成本故再加餘息以示鼓勵】七年諭閩省為濱海之區百姓多藉魚鹽之利以為生計朕聞該省鹽課內頗有苦累商民之處如每鹽百斤加增錢二十文至七八十文不等名之曰長價又各場肩魚客販買鹽請領道印結票執照或每單徵錢三文或每石徵錢三文名之曰單錢又正額每鹽百斤收銀一錢五分各場實收錢百五十文該合銀一錢六分六釐每百斤申銀一分六釐亦令入官名之曰銀水以上各項皆巧取陋規不便於商民者著該督撫確察禁革如有必不可少之雜費即於項內存留若干減去若干不得仍前多索永著為例又定福遠招商行引【謹按雍正五年即招水商行銷是年始行請引】每年額頒正引五十四萬五千六十有二餘引四十萬三千百六十有二如有銷不及額者照例報參又額外餘引十二萬三千不註定州縣令各路通融辦銷盡銷盡報不入年限考成之內八月兩廣總督慶復疏言粵省各埠額引有難銷者有易銷者請將難銷埠分撥於易銷埠引中配運行銷並言粵省近年產鹽甚多其沿海地方鹽塷請改為稻田耕種稻麥以重本計俱從之十一月四川巡撫碩色以蓬溪等縣鹽引積滯請酌量改撥於德陽等處就近行銷從之八年議准兩淮乙卯綱未完引額提入癸亥綱閏月內帶銷九年以滇省東川等處鹽斤不敷改四川犍為各廠餘鹽增引行滇接濟民食其應徵課銀仍照川省舊例計算收納【謹按川省水引一張徵稅銀三兩四分五釐陸引一張稅銀七分二釐】十年准兩淮鹽政吉慶請兩淮鹽場添鑄煎鹽盤角二十七副【謹按盤角煎鹽較盤■〈釒敝〉費省而產多甚為便利】定淮揚預運鹽斤每引加耗鹽二十斤十一年豁免海贛二州縣之板浦徐瀆中正莞瀆臨洪興莊等六鹽場帶徵銀兩十二年定運鹽赴楚裝載船斤例大船均改作小船每船只許裝載四五百引至千二百引限四十日抵漢口無故逾限十日以外者准起解官物違限律加等科斷又建常平倉於湖北漢口以存貯遞年未銷積引十三年准淮北鹽亦照淮南加耗之例六月每引加耗十五斤七月加耗十斤【惟五月內中河水淺尚未掣運不給滷耗】又諭近年淮商急公輸課頗為踴躍著加恩於引額之外每引增給十斤俾商本不致虧折民食永資利益又定預提額引例如遇本年額馴不敷即於次年額引提銷至次年正綱仍照歲額請領引內註明豫提字樣以免正綱重複又定運銷江西鹽價【價賤時每引以五兩五錢七分九釐為率價貴時不得過五兩九錢八分五釐】十四年定江西鹽價照楚省例每引加餘息銀二三錢十五年定行運湖南江西鹽價令鹽政每歲會同兩省督撫按行銷地方年歲豐歉酌定貴賤價值飭商行銷例十六年諭朕省方所至廣沛恩膏前因兩淮商眾踴躍急公業已加恩優獎更念其運綱輸課接濟民食卹血斯足以惠民特再沛殊恩著將兩淮綱鹽食鹽於定額外每引賞加十斤在原定成本之內俾得永遠沾受實惠商人當體朕博愛敦本至意風俗雖不必驟更近一分返朴之心即遠一分極奢之心殖息無取其三倍減一分售鹽之價即利一分食鹽之人其有昂直網利致累閭閻則深負加恩德意矣又諭兩淮各場煎丁本屬窮民每因不能接濟向各竈戶重利借貸以資食用生計甚為拮据著該鹽政酌量於公項內動銀數萬兩准其赴官借領每年春借冬還不必加息俾窮民咸沾實惠是年上以兩淮丁卯戊辰己巳三綱引鹽專用原定貴價行銷經部議駁請將貴價盈餘追繳諭曰恤商裕民本屬一事若任其屢擡時價則於民食有害勒令賤價則商人又以成本有虧紛紛籲請今計各商行銷價直於成本自可無虧即將來年歲不齊不過如今所稱歉歲而止嗣後淮商銷售鹽引即遇應貴之年不得於現在所銷價值外復議加增至於豐稔鹽價可以酌量平減該督撫會同鹽政隨時籌畫部臣亦不必執定例駁詰至部議已賣貴價復令追繳若給還食鹽之尸勢固有所不能若以所餘歸之官帑於政體又有所不可著免其追繳又准河東鹽政西寧請酌減河東餘引四萬道【謹按河東餘引自雍正十三年至乾隆五六兩年陸續增添至二十四萬道茲酌減四萬道其餘二十萬道作為定數】並更正陝西咸寧等處升斗照依部式【咸寧等處舊用升斗較報部數加重故請改正】十七年諭蘆商積困之餘舊欠甫清若按斤加課商力未免拮据著將所加鹽斤減半納課永為定額其乾隆二年至六年應追未完加斤課銀一十四萬餘兩著一併加恩豁免十八年准長蘆添領餘引七萬道從長蘆鹽政吉慶請也又免天津餘引輸納課銀從直隸總督方觀承請也十九年准兩淮鹽政吉慶請定私販蕩草出境該管官不行查出者照管理礦廠官員失察私運銅鐵罰俸一年又准雲南巡撫愛必達疏請鎮雄州鹽斤仍聽商販行銷即於鎮雄總匯扼要處酌設稅口抽收每馱一百六十斤抽稅銀一錢八分俟試抽一年再為定額從之二十年議准江蘇巡撫莊有恭疏請兩淮新淤草場八千六十一頃八十一畝零有自置■〈土亭〉■〈釒敝〉辦鹽者即令其報陞二十一年准兩廣總督楊應琚疏言粵東雷屬海康遂溪徐聞三縣向未設有場員場埠事務俱交商人承辦茲請一體改歸各縣管理二十二年諭兩淮商眾銷引辦課歲額通完而於地方公事更樂輸恐後著加恩自丁丑綱為始綱鹽食鹽每引加賞十斤不在原定成本之內以二年為限山西巡撫塔永寧等以本年河東池鹽歉收不敷配運疏請買食蒙古之鹽從之二十三年定蒙古買運鹽斤事宜以鄰近之薩拉齊廳並托克托城及陝西皇甫川神木縣四處為蒙古商人交易之所至蒙古鹽斗每斗四十斤有奇酌定每斗價銀二錢四分是年修築河東鹽池以資澆曬從山西巡撫塔永寧河東鹽政那俊請也二十四年河東鹽政薩哈岱以河東鹽池歉收請配銷甘省花馬大小池等處鹽斤接濟從之是年准粵西南寧等府土民鹽斤仍歸官辦【前因粵省官埠欠課侍郎吉慶等請將官運各埠招商定引其各土司鹽斤亦一體改引茲督臣李侍堯以土司不便請仍交官運】又准兩淮鹽政高恒請高寶泰等十四州縣食引積壅改撥綱地融銷又准滇省添買粵鹽撥給彌勒縣行銷二十六年議准河東鹽池被淹鹽少不敷配運二十五年額引寬至來年六月清繳又續增餘引十四萬道之內暫行停領七萬道現今鹽價之外每斤酌增一釐從巡撫鄂弼鹽政薩哈岱請也是年諭兩淮鹽務經費浩繁商力不無拮据應作何定立章程著軍機大臣會同尹繼善吉慶高恒等詳悉妥議具奏尋議定鹽務事宜七條一擬派餘馴宜均攤眾商以普利澤一外支銀兩除公務應用不得濫行開銷一辦理常貢宜酌定用數以備查核一鹽政養廉宜裁減五千歸之公項一匣商費用宜嚴加查察以免通綱派累一綱食鹽引宜照例行銷不得濫為通融一私鹽透漏宜嚴加查緝以疏引目從之又諭長蘆本年未完鹽課四十二萬兩令緩至明年奏銷後分作五年帶徵二十七年停止粵東茂暉等場墾闢鹽■〈土屚〉【先是兩廣總督楊應琚疏言茂暉等場墾闢鹽■〈土屚〉嗣因沙土浮鬆基圍易於塌壞旋作旋輟戶部奏行令該督將現在開成場■〈土屚〉一百八十三口造具應陞課銀清冊報部其餘俱應停止從之】二十九年准長蘆鹽政高誠請增蘆鹽價值於原定價外每斤加錢一文又准雲南巡撫劉藻請加給滇省黑白二井薪本銀兩黑井鹽每百斤加銀一錢白井鹽每百斤加銀一錢五分是年兩淮鹽政高恒疏言本年甲申一綱不敷民食請豫提乙酉綱淮南鹽引三十萬道淮北鹽引十萬道分給領運以裕民食從之三十年復准高恒請雨淮豫提丙戌綱引給商接濟是年准河東額外存鹽照兩淮之例配用餘引以濟民食又准長蘆鹽政高誠請酌增山東行鹽餘票【謹按原設額票一十七萬一千七百四十道雍正八年增餘票五萬道乾隆元年復增一千五百道五年六年復增一千五百道至是又增一萬五千道】三十一年又准兩淮鹽政高恒請豫提丁亥綱淮南鹽引二十萬道淮北引五萬道給商接濟三十二年上恭奉皇太后安輿巡幸天津以長蘆通綱引課每年十月內奏銷正值售銷菜鹽之時鹽價未及收齊而奏銷已屆商力未能舒徐將長蘆通綱鹽課改於十一月底奏銷又以兩浙商人籲懇攜眾赴津抒誠祝嘏忱悃可嘉加恩將每引額定鹽斤外加鹽五斤免其輸納課項以一年為滿是年淮南北各場春夏多雨場鹽歉產各口岸亦多被水行銷不暢諭將己丑綱奏銷展至八月題報三十六年上臨幸天津以長蘆鹽池被淹商力拮据諭加恩每斤暫增錢一文以降旨之日為始定限一年仍照舊值行銷其本年引課分作三年帶徵以紓商力又山東各商歷年引課無欠而積鹽仍有未銷商力亦艱駕至山東諭將乾隆三十五年正課分作八年帶徵並准照長蘆之例每斤暫加錢一文定限半年以資充裕三十八年諭長蘆商眾貲業素微兩次巡幸蒞天津閱視鹽務深悉其情是以節次加恩增價帶徵今翠華臨幸各商無不踴躍歡呼但念伊等第一次銀兩業已完繳而第二次帶徵之銀與本年正課同時並納仍不免少形竭蹶著再加恩將三十七年正餘課項自三十八年奏銷後起分限六年帶徵三十九年准長蘆鹽政西寧疏請將乾隆三十六年第三限銀兩並三十七年六限銀兩統俟本年奏銷後分限十年帶徵是年山西巡撫巴延三鹽政常齡疏言河東太池產鹽歉薄不敷配運請於河東開濬六小池並發運蘆鹽接濟從之又准四川總督文綬請令開淘犍為縣鹽井照例徵收課銀又鹽政李質穎以黃河水漫淮安鹽堆被浸請將准北甲午綱未運引鹽應完正課銀二十七萬五千餘兩准其自乙未綱起分限五年帶徵從之四十年又准兩淮將乙未綱限至來年八月造報並准淮北上年被水各商仍將丙申以後四綱帶徵銀二十二萬餘兩展限四年分作八年完納又諭河東鹽價未平其小鹽池六處甫經開採接濟所得贏餘未能補足前兩年歉收之數商力不無拮据著加恩照該撫巴延三等所請將從前暫增二釐鹽價再行加限三年俾轉運益資充裕四十一年上巡幸山左見商眾迎鑾歡欣鼓舞於是特沛渥恩將山東商人本年應徵乾隆四十年四十一年引票正項銀三十六萬七千七百餘兩及未完借項銀二十四萬兩自本年奏銷後起限分作八年帶徵四十三年定山西巡撫兼管河東鹽務四十五年上巡幸江浙途經直隸山東商眾踴躍抒忱加恩將長蘆商人應徵乾隆四十四年鹽課五十餘萬兩內十分之一分作五年帶徵其山東商人並將乾隆四十五年應徵票引鹽課銀十八萬餘兩自本年奏銷後起限分作六年帶徵四十五年停止河東鹽池五年輪派商人承辦之例四十七年豁免淮南商人應繳提引餘利銀二百萬兩【先是淮商應繳提引餘利銀分作二十一限完繳時該商已完繳十三限銀其餘八限尚應繳銀三百八十六萬六千餘兩茲豁免二百萬兩其下欠一百八十六萬六千餘兩仍照原限完繳】四十九年又將淮商未繳餘利銀一百八十六萬六千餘兩全行豁免又免淮南竈戶所有乾隆四十五六等年帶徵未完銀七千九百餘兩又山東應徵引課銀三十六萬餘兩長蘆應徵引課銀四十九萬餘兩准作八年帶徵兩廣總督舒常疏言粵東舊設總商派捐津貼銀兩散商轆轤轉運積欠甚多請照乾隆二十三年清查積欠例分別帶徵並將總商裁革以杜勒派之漸從之 \\n 皇朝通典卷十二 \\n  \\n   \\n  "}
{"章节": "●皇朝通典卷十三", "正文": "  \\n ●皇朝通典卷十三 \\n 　 \\n  \\n 食貨十三 \\n ○食貨十三 \\n 輕重上【平糶　常平倉　義倉　社倉　鹽義倉】 \\n △輕重上【平糶　常平倉　義倉　社倉　鹽義倉】 \\n （臣）等謹按輕重之說始於管子管子曰民有餘則輕之故人君斂之以輕民不足則重之故人君散之以重其後李悝得其術以相魏每歲視上中下三熟以為糴即視大中小三饑以為糶而平糴之說詳焉常平義倉和糴者又本於平糴之法也自唐以後積貯非不豐盈至宋又有結糴寄糴俵糴均糴博糴兌糴括糴諸名目原其始意未嘗不欲抑富貴囤積居奇之謀而其既也或取以充他用或取以給邊軍甚至挪移補空官自效商賈之為而利其積粟之入於救荒全無實濟大失常平之意矣我國家太和洋溢年穀順成而列聖勤求民瘼多為未雨綢繆之計其在直省則設有常平倉鄉村則有社倉市鎮則有義倉近邊則有營倉瀕海則有鹽義倉又復以時布截漕之惠定勸輸之法廣協採之方申遏糴之禁其糶糴也有時其出納也有制出陳易新不累害於閭閻散滯取盈嚴漏棄於胥吏鴻規善政無一夫不沾實澤此所謂萬世不易之良法也茲仍舊典編目而以平糴常平義社諸倉附焉崇德元年令八家各出糧百石詣市發賣以充民食六年都察院參叔祖可法等上言二事一杜塞囤積之弊有糧之家或賣或借賣則從市平糶借則從時起息一請開納粟之例論罪大小限以米粟捐贖其平人有急公輸粟者量加獎錄俟秋成豐稔即行停止從之 \\n 順治四年江西巡撫章于天上言請發倉米三千餘石減價平糶從之十一年諭賑濟直隸大臣巴哈納等曰饑民得銀易米維艱殷實之家有能捐穀麥減價出糶者酌給好義匾額及羊酒弊帛以示旌表其豐收處有遏糴者拏問重處尋議定各府州縣常平義社各倉責成各道員專管其應行事宜聽呈該督撫具奏每年二次造冊報部按積穀多寡以定該道功罪十二年定各州縣自理贖鍰春夏積銀秋冬積穀貯常平倉備賑十三年令各省修葺倉廒並印烙倉斛十七年定常平倉穀春夏出糶秋冬糴還之制 \\n 康熙六年令甘肅省將積貯米石變價另糴新穀以備賑濟七年諭停止陝西西安等府積穀變價生息十八年巡撫慕天顏以江寧各屬報災請借撥庫銀往湖廣糴米平糶從之是年令各省地方官於每歲秋成勸諭官紳士民捐輸常平倉米穀鄉村立社倉市鎮立義倉公舉本地善良之人出陳易新春貸秋還以備賑濟十九年諭戶部積穀原備境內凶荒若撥解外郡則未獲賑濟之利反受轉運之累人將憚於從事必致捐助寥寥嗣後常平積穀留本州備賑義倉社倉積穀留本村鎮備賑永免協濟外郡以為樂輸者勸是年令奉天城守征收雜稅購米貯內府修造倉廒名曰備米以備緊急撥用二十一年命州縣衞所官員勸輸常平各倉穀定議敘之例一年內勸輸至二千石以上者紀錄一次四千石以上紀錄二次遇加至萬石以上者加一級二十四年議准山海關古北口張家口等處積貯穀石以備蒙古歲歉並令黑龍江墨爾根建倉貯穀二十九年令奉天錦州等處將地丁錢糧每年存五千餘兩酌量米價採買其所收牛馬稅銀三千餘兩亦酌量買米收貯是秋山東豐熟正賦先經蠲免紳衿士民咸及時樂輸巡撫以聞議准不論高梁穀石每畝捐三合共捐二十五萬餘石三十年令直省各州縣所捐穀石大縣存五千石中縣存四千石小縣存三千石遇荒即以此項散給其留倉餘剩者俱於每年三四月照價平糶嗣又令直屬捐穀各州縣再加貯一倍是年令江寧京口等處官兵駐防之地各截留漕米十萬石建倉存貯三十一年直隸巡撫郭世隆奏言奉天屢登大有請令山海關監督許肩挑畜馱者進關轉糶從之又諭通州至山海關所有皇莊及王等莊屯米穀俱照時價轉糶又以山西平陽府等處麥賤命兵部右侍郎王維珍往糴備貯是年令轉運湖廣襄陽府米二十萬石至西安仍照湖廣價值止加算所運腳費平糶令江西將常平倉米春間出陳秋成後每一石收買新穀二石還倉又定各省常平倉穀石州縣離們時照正項錢糧交代例短少者以虧空諭復令西安鳳翔二府及福建浙江等處俱照山東捐輸之例擇地備貯三十二年以西安米價尚貴諭戶部招募富商給以正項錢糧聽其於各省購米運至西安發糶米價平後但收所給銀其利息聽商人自取是年令通倉每月發米萬石減價平糶三十三年令將山東運濟盛京之米酌量截留於金州等處減價平糶又令霸州文安等處貯倉米殼十萬餘石賑給三萬石餘著減價平糶其沿河一帶景州等州縣衞所各截留山東漕米二千石平糶三十四年上以盛京亢旱令支去歲海運米二萬石以萬石散給萬石糶又於密雲順義撥轉運積貯之米每月發千石平糶並運通倉米至密雲順義各萬石貯倉備用三十五年發盛京倉儲米穀五千石運至墨爾根阿敦備黑龍江吉林之賑三十六年議准陝西榆林所屬駐兵衞堡照州縣積貯是年從山西巡撫倭倫請撥運湖廣倉穀分貯保德州備賑三十七年直隸保定霸州固安文定大城永清開州新安水截運山東河南漕糧每縣萬石積貯平糶是年四川松潘等處貯穀以二分存貯以一分出借著為例又定州縣及府道等官霉爛倉穀處分之例三十八年截留漕糧十萬石於江南高郵等處平糶四十年又截留二十萬九千餘石於江寧淮安等處存貯備賑截留二萬石貯河問沙河橋地方備賑三萬石運至濟寧州兗州府等處州縣充賑是年又於江蘇截運漕糧十萬石安徽五萬石浙江杭嘉湖三府八萬石減價平糶四十二年令陝甘積貯倉穀大州縣貯米三千石次二千石又次一千石每年於秋成時採買存貯又令各省於村莊設立社倉令本村誠實之人經管上歲加謹收貯中歲糶借易新下歲量口發賑四十三年發通州倉米三萬石至京城平糶又議准各省常平倉積貯米穀定例大州縣存萬石中八千石小六千石又議准山東常平倉額大州縣存二萬石中州縣萬六千石小州縣萬二千石山西常平倉額大州縣存二萬石中萬六千石小萬二千石江蘇常平倉額大州縣存五千石中四千石小三千石四十四年議准河南居數省之中宜積穀以備賑濟山陝令將四十三年漕米易穀四十六萬五千六百八十二石於河南府貯二十三萬五千六百八十二石建倉二百九十三閒其餘二十三萬石於近汴近洛之祥符貯三萬石中牟二萬五千石汜水二萬石鞏縣二萬五千石澠池二萬石偃師二萬八千石陝州二萬七千石靈寶二萬八千石閿鄉二萬七千石共建倉三百六十四間四十六年江蘇巡撫于準請發藩庫銀至湖廣買米平糶從之尋令江蘇各州縣將截留分貯米石平糶並令各省督撫聽商人販米出境四十一年以江浙米價騰貴令有司勸諭紳民捐輸平糶並申禁富豪收買囤積之弊四十九年議定陝甘存貯米石於糧貴之年存五糶五糧賤之年存七糶三又令湖廣鎮筸地方酌借帑銀三千兩買穀貯倉開浙江納粟例向例惟江南開例捐監定額貯倉浙江捐納之人多將米運赴江南浙省米貴至是亦照江南例納粟俟貯倉額足即行停止五十一年議准山東省分貯捐穀大縣一萬石小縣八千石仍於沿河等處酌留數十萬石以備鄰省撥運五十二年發京倉米一萬石於京城平糶時以廣東米貴發常平倉穀三十萬石令都察院左都御史趙申喬赴廣平糶又諭撥江浙兩省米二十萬石由海運往若廣東豐收將米一半存貯粵省一半分運閩省備賑【是年浙江歉收惟撥江南五萬石運】　【至福建五萬石運至廣東】五十四以密雲古北口關隘要地各運米萬石存貯是年定直省社倉勸輸例凡富民捐穀五石者免本身一年差徭至一二倍者照數按年遞免紳衿捐穀自四十石至二百石以上者令督撫道府州縣分別給匾以示獎勸五十五年開山海關米穀入口之禁時直隸永平府屬艱食而關外積米頗多故令暫開兩月以濟關內復發倉米三萬石貯京倉平糶五十六年發通州倉積米分運直隸各府州縣存貯並發內務府莊頭穀石減價平糶六十年直隸山東河南山西陝西歲歉陝西較甚撥河南湖廣米各十萬石存貯備賑【五十九年截運漕米十萬石】復發內庫銀五十萬兩又令左都御史朱軾光祿寺卿盧詢往陝省勸諭富戶照時價糶賣發直隸山東河南山西常平倉穀分賑並平糶又令浙江運米三萬石至福建廈門收貯是年山西建立社倉 \\n 雍正元年飭直省督撫查核存倉米石發浙江庫帑買米三萬石運至福建分貯廈門萬石泉漳二府各六千石其餘八千石運赴福州遇米價稍貴奏請平糶諭河南巡撫石文焯豫省地廣民庶素封之家常喜儲藏米穀以收居奇之利比年荒歉民食維艱其早為籌畫俾富之粟皆得流通出糶於官以為賑恤之用又諭截留漕米六萬二千五百九十石於衞輝府存貯撥運陝州收捐米二萬石於懷慶府存貯二年以江浙海潮泛溢發湖廣江西帑金買米十六萬石運至江浙平糶河南買米四萬石山東買米六萬石安徽買米五萬石運至蘇州平糶是年議定社倉事例諭社倉之設原以備荒歉不時之需奉行之道宜緩不宜急勸諭百姓聽其自為不當以官法繩之也是在有司善為倡導於前留心稽核於後使地方有社倉之益而無社倉之害督撫當加意體察尋議定地方官勸輸米石暫於公所寺院收存俟息米既多建廒收貯所捐之數立冊登明若有捐至十石三十石五十石以上者給以花紅匾額遞加獎勵如年久不倦捐至三四百石者給以八品頂帶每社設正副社長二人以司出納其收息之法凡借本穀一石收息二斗小歉減半大歉全免至十年後息倍於本祗以加一行息【乾隆三年議定每息穀十升以七升歸倉以三升給社長作修倉折耗】其出入斗斛遵照部頒公平較量夏則計口給發冬則依限完納其冊籍登記每社設用印官簿二本登載數目一社長收執一繳州縣存查其存查之本夏繳秋領冬繳春領凡州縣官止聽稽查不許干預出納三年定各省存倉米麥改易稻穀例又令黔省兵米合計共存三年之蓄減價平糶著為例又以歸化城土默特地方年穀豐成令購買建倉收貯其歸化城大青山黃可岸口亦令建倉貯穀又諭倉場總督將舊貯米石減價平糶並令近水州縣可通舟楫者俱赴通倉領運平糶定雲南社倉題報穀數之例是年以湖廣江南浙江秋成豐稔命湖廣動支庫銀十萬兩採買於省倉及各州縣收貯四年從巡鹽御史噶爾泰請以兩淮商捐銀二十四萬兩并繳公務銀八萬兩建鹽義倉交商人經理從之是年令京倉減價平糶又定州縣侵蝕挪移浥爛倉穀之罪是年發通倉米二萬五千石運至保定平糶又令山西發帑金四萬兩買穀分貯太平潞大四府各州以五年為例陝西發帑金十二萬兩買穀存貯涼州臨洮鞏昌甘州寧夏各府屬以備撥用又令福建動支正項錢糧運米十萬石存邊海地方又令黃東貯數多者開倉平糶將價銀交數少州縣買貯其廣西捐穀糶三價值亦令採買穀石運交廣東分貯又諭發倉米五萬於京城平糶又准浙閩總督奏請於江南淮安採買二麥運閩平糶并截留浙江漕糧十萬石易穀運閩備賑令廣東各營建倉貯穀每兵一名存穀一石以備借貸【廣東邊海南澳鎮右營登海二門達濠等營貯穀五千二百石潮州鎮標三營惠來平海大鵬等營貯穀六千二百石提標五營貯穀五千石督標並水師六營肇慶城守營共貯穀七千石】時上以江南被水未消蕎麥未能耕種恐交春米價漸昂存貯留運之粟未必敷用下九卿議尋議令該督撫動帑赴產米地方採買再照河工議敘貢監之例將銀兩改為本色分別府州縣大小酌量米穀多寡俟收足停止令杭州建倉以浙商輸銀買米存貯照兩淮鹽義倉之例隨時平糶五年定盤查常平之制又增貯浙江常平倉穀百四十萬石【原貯穀七十萬石】開湖南湖北捐穀事例定山東社倉事例又建米穀倉六所於江南泰州通州如皋鹽城海州板浦附近商竈地方以備貧苦竈戶緩急之用六年設立京城八旗兵丁米局二十四通州二京師每局給銀五千兩通州每局給銀八千兩凡兵丁賣米者赴局以時值買貯買者平價賣給七年以兩翼八旗通州米局生息銀四百餘兩仍留米局內買米生息著三年查奏一次又撥江蘇貯穀十萬石截運浙江漕米十萬石運閩接賑八年定福建臺灣府撥發泉漳等府額粟將官莊現存粟銀內抽撥採買運往例又定廣東潮州城守三營貯穀三千石之制是年頒發社倉諭旨令陝西督撫勒石宣布又申明各社穀借給之例凡遇荒歉貧民借領倉穀者每石止收息穀十升遇小歉免息還倉八年准淮商領運湖南倉穀於本年湖南岳常二府雨澤稀少之處照時價糶賣令奉天近海州縣運米二十萬石至山東平糶時東省十場二縣存貯竈穀八千三百石零舊無倉廒收貯至是議令移貯府倉以備賑濟是年京城平糶於五城暨暨通州各增一廠九年山東水發米二十萬石平糶十五萬石充賑又遣科道官齎帑往天津等處買粟五萬石運赴德州常豐臨清等倉收貯備賑又於奉天撥粟二十萬石由海運赴天津轉輸德州接濟其東昌以上近水州縣截江西湖廣漕運三十萬石存貯備賑又接浙江省永濟鹽義二倉及水次州縣穀石赴淮北山東平糶是年直隸亦發粟平糶增貯江蘇四川兩省積貯江蘇大縣增米萬五千石中縣萬石小縣八千石穀則倍之其常鎮二府令於水路衝要處另各貯五萬石以備轉運四川存貯米穀通計止四十二萬石亦令於三年內買足六十萬石又議准廣東瓊州鎮瓊協龍門協香山協虎門協廣海塞分貯穀萬六百石十年定甘肅涼三州向捐折色者改捐米石設江蘇崇明縣積貯倉貯米萬石十一年撥永平府屬倉穀八千石至喜峰口建倉存貯是年黔省新闢苗疆安設重鎮令於廣西潯州沿河等倉撥穀五萬石分運古州都江建倉存貯又議令新設苗疆河西七兒堡建倉貯米二千石十二年建福建廈門積貯倉十三年內閣學士方苞疏定平糶倉穀三事【一倉穀每牛存七糶三設遇穀價昂貴必待申詳定價示期窮民一時不得邀惠請令各州縣酌定官價先期開糶一江淮以南地氣卑濕若通行存七糶三恐霉爛實多請飭南省各督撫驗察存倉穀色因地分年酌定存糶分數其河北五省倘遇歲歉亦不拘三七之例隨時定數發糶一穀存倉則有鼠耗盤量則有折減移動則有腳價糶糴守局則有人工食用春糶之價則有贏餘亦僅足充諸費請飭監司郡守歲終稽查但穀數不虧不得借端要挾倘逢秋糴價平賤除諸費外果有贏餘詳明上司別貯一倉以備歉歲賑濟之用】又議定奉天錦縣寧遠州各貯米十萬石長寧縣貯米五千石又議准雲南社倉存貯未及千石者於常平官莊等穀內動撥五百石或八百石作為社本令社長經管俟足千石之額將常平等穀歸還原欵 \\n 皇朝通典卷十三 \\n  \\n   \\n  "}
{"章节": "●皇朝通典卷十四", "正文": "  \\n ●皇朝通典卷十四 \\n 　 \\n  \\n 食貨十四 \\n ○食貨十四 \\n 輕重下 \\n △輕重下 \\n 乾隆元年諭積貯平糶之法原以便民乃聞各省州縣於倉穀出入竟有派累百姓者當出糶之時則派單令其納銀領穀若干及買補之時則派單令其納穀領銀若干納銀則收書重取其贏餘納穀則倉胥大肆其抑勒甚至以霉爛之穀充為乾潔小民畏勢不敢不領惟有隱忍賠累而已更有山多田少之地產穀無多而該地方官不能向他處採買但按田畝冊籍覈算發價派令百姓將田畝歲收之穀交倉絕不為民間計及蓋藏至有十餘畝之田而亦責其承買米穀者在附郭居民去倉不遠尚可就近轉輸至於遠鄉僻壤離城百里或七八十里之遙亦一概令其領銀納穀小民負戴越嶺登山窮日之力始至交納之所而奸胥蠹吏又復們意留難及平糶之日窵遠鄉村更不能均沾實惠是不蒙積貯之益徒有轉運之苦良法美意行之不善以致流弊種種其作何變通使閭閻受其實惠而無擾累各大吏當悉心籌畫令有司實力奉行以副朕愛養斯民之至意尋嚴禁糶買派累之弊是年定湖南省存糶例長沙等四十五府州縣地勢乾燥者仍存七糶三永州等三十一府廳縣衞地勢稍濕者存半糶半龍陽等四縣地勢尤卑者糶七存三又議准四川龍安寧遠茂州所屬及雷波衞黃螂所等流地居邊荒風土較異兼積貯雜糧性不耐久令每年糶半存半廣東廣州等七府南海等之三十九州縣新安等二縣丞所管屬沿海卑濕之區亦如四川例二年又准安徽臨近江湖地形卑下之安慶等府州懷寧等三十八州縣減價糶半存半增設廣東左翼鎮標營倉令動支公項一千一百餘兩買穀三千石存貯二年行燒鍋躧麴之禁【北省以麥燒酒者謂之燒鍋】兩江總督慶復巡鹽御史三保先後疏請撥兩淮鹽運倉穀三十六萬石於揚州平糶從之三年嚴申躧麴之禁又定地方官交代倉穀凡採買續交者限運到之後五日內盤查如採買地遠者酌量定限竢運到交倉再行報部不許虛立文案又題准四川糶賣常平穀價銀買補正項外餘銀均買作社糧以為民倡四年截留江蘇漕米二十萬石以補平糶之用時江南浙江四川年穀豐稔各採買有差又採買口外八溝等處雜糧令直隸提督永常分貯附近各倉又議准陝西巡撫奏定社倉事例社長限定三年更換以杜欺弊並將借戶穀數姓名粘貼曉示以除捏冒是年設立浙江福建四川各屬營倉發帑買穀分貯五年從河道總督白鍾山請設立河標營倉買穀分貯又諭地方積穀備用乃惠民第一要務而州縣有司惟恐貯穀太多平時難以照料離任難於交盤瞻顧遷延實為通病今年直隸山東河南江西等省皆獲豐收而各省奏報年穀順成者頗多況江西湖廣原屬產米之地皆當乘時料理積貯之攻并切諭小民撙節愛惜毋縻費於無益之地如造酒造麴之事尤宜禁約又諭地方積穀恒難充盈而州縣有司往往慮及霉變賠補以多積穀石為憂其如何酌量定例俾其從容不致賠補之處該部議奏尋議各州縣如地本潮濕難以久貯者令該督撫查核京倉氣頭廒底數目酌減開報估成糶買七年諭從前蘇撫奏請減價糶穀於成熟之年每石照市價核減五分米貴之年每石照市價核減一錢此蓋欲杜奸民賤糴貴糶之弊也但思荒歉之歲穀價甚昂止照例減價一錢則窮民得米仍屬艱難不沾實惠嗣後著該督撫臨時酌量情形應減若干預行奏聞請旨又諭各省凡遇歲歉米貴之年著該督撫即飭地方官多出倉穀減價平糶務期有濟民食毋得拘泥成例又申明平糶減價之令又定江西湖廣於有收之歲將米值每月咨報他省以便採買八年發京倉米豆平糶又諭戶部將倉貯米石酌量給發各旗米局及五城米廠減價平糶與奇零負販之人俾得糶買九年於通州北路沙河西路蘆溝橋設廠發米二千石南路黃村設廠發米六千石平糶復通州米局時通州兩局歸併一局止留本銀六千兩收買俸米至是從都統永興請仍於舊城內添設一局每局給發本銀萬兩於收米時令地方官稽查先儘兩局收買足數方准民間收買關倉之後官局將所收之米仍減價平糶又撥湖北米十萬石運赴浙省以備賑糶議定陝西所屬常平穀二百七十三萬三千有十石按州縣大小分貯咸寧長樂二縣各貯穀七萬五千石葭州神木等七州縣各貯五萬石綏德膚施等十二州縣各貯四萬石富平臨潼等七州縣各貯五萬石乾州三原等八州縣各貯四萬五千石華州藍田等十一州縣各貯四萬石邠耀等七州縣各貯三萬石商鄜等十七州縣各貯萬七千二百餘石同官麟遊等七州縣各貯八千石興安洵陽等七州縣地氣潮濕易致紅朽仍以現存舊穀四萬四千五百四十石作為定額是年設河南駐防營常平倉二座糴米存貯十年發密雲古北口並喀喇和屯倉糧於熱河平糶發宣化府糧二十餘萬石接濟十一年定福建臺灣常平四十萬之額是年上以徐淮海三屬係常被水患之處積貯尤關緊要飭令於所屬豐收地方或麥或穀買補並令各省貯價未買者照江南例分路採買定山西士民所捐義倉穀俱照直省社倉之例設山東營倉以標息銀買穀四千石存貯十三年發京倉米給各旗並五城米局平糶又撥江西米十萬石於江蘇平糶定直省常平倉額直隸二百一十五萬四千五百二十四石奉天百萬二十二石山東二百九十五萬九千三百八十六石山西百三十一萬五千八百三十七石河南二百三十一萬九百九十九石江蘇百五十二萬八千石安徽百八十八萬四千石江西百三十七萬七百三十石浙江二百八十萬石湖北五十二萬九百三十五石湖南七十萬二千一百三十三石四川百有二萬九千八百石廣東二百九十五萬三千六百六十石廣西百二十七萬四千三百七十八石雲南七十萬千五百石貴州五十萬七千餘石福建二百五十六萬六千四百九十石陝西二百七十三萬三千餘石甘肅三百二十八萬石又定各省常平倉額外積貯河南省倉貯七十七萬五千一百四十三石有奇江寧省倉貯萬二千石崇明縣倉貯二萬石浙江永濟倉貯八萬四千四百三石有奇玉環同知倉貯六千石廣東廣糧通判倉貯九萬八千七百八十五石有奇福建新設臺灣倉貯四十萬石十五年截江浙漕三十萬石平糶是年京師發倉粟千石平糶十六年復發米豆十八萬四千石於京師平糶是年發浙江常平穀於溫台二州平糶更定八旗米局為左右二翼米局十七年裁八旗米局收買銀二萬兩【向給本銀二萬今裁米局故併除之】十八年直隸義倉告成總督方觀承繪圖以聞【直隸義倉貯穀二十八萬石其有士民捐輸者每年一次專摺具奏凡上年報捐及出借動用之數於次年二月內奏明存案以備稽查】又諭四川總督黃廷桂酌撥倉穀二三十萬石運往江南以備賑糶又以湖南巡撫陳宏謀請復運湖南倉穀二十萬石於江南接濟增湖北常平額四十萬石二十年以京倉所貯豆糧年久色減令該倉場等酌定數目分給五城減價平糶其未久之豆令王公大臣官員等各按品級承買二十一年上以巡幸江浙諭撥江西湖南米各十萬石運交江蘇湖北米十萬石運交浙江並將該二省漕各截運十萬石以備平糶 \\n 二十二年以預省賑借不敷撥江西湖北倉糧運交河南以備平糶又發直隸魏縣元城大名等處倉穀照市價每石減銀三錢平糶二十三年奉諭旨據劉慥奏州縣出借倉穀每年秋收後不能催完至春輒捏報還倉遊即詳請出借不過令舊借之戶換一新領等語各省倉儲向例春借秋還貧民既得資其接濟穀石亦可以出陳易新而次年貧戶又可再行借給若不如期催令完納而以舊欠作新領則出借之項年復一年不惟胥役從中影射侵蝕而欠戶逃亡事故勢必終致無著倉儲既虛諒不能另為籌給是名雖設倉備借仍屬有名無實嗣後各督撫務當嚴飭所屬實力奉行除緩徵州縣外所有民欠倉穀各令依限還倉其有捏欠作還以欠作領者即查明參處是年定旗丁餘米准在通州出糶例【謹按向例】　【運丁所餘食米俱由坐糧廳衙門紿與照票俟回空時於天津沿途售賣而通州水次則例應嚴禁私糶至是令所餘食米聽其在通出糶】二十四年甘肅皋蘭等屬及關外安西五衞糧價昂貴酌減粟米每石銀二兩四錢小麥每石銀二兩二錢平糶又令河南巡撫胡寶瑔購麥運京平糶并截運漕糧四十萬石存貯天津北倉備賑至景州以北被水州縣二次截留漕糧共四十萬石俱令酌量分貯雲南巡撫劉藻疏請社倉穀照常平額數七分為率按年斂散每石收稅米三升永不收息從之二十五年撥山東漕米五萬石江南十萬石運京平糶二十六年准甘肅省收捐納監糧又以安徽省社倉還官穀本十五萬三千三百六十石歸補常平倉是冬以明春巡幸江浙令照丁丑年例將兩省漕糧各截留十萬石在水陸駐蹕處分廠平糶二十七年發京倉米五萬石及黑豆分給五城平糶是年增奉天所屬倉貯米石并於沿海各倉加貯黑豆省會旗倉加貯粟米六萬石沿海之錦州加貯粟米三萬石黑豆二萬石牛莊蓋州各加貯粟米二萬石黑豆萬五千石寧遠廣寧遼陽義州四城各加貯粟米一萬石熊岳復州寧海秀巖鳳凰開原六城各加貯粟米五千石又於大同府屬之豐鎮廳朔平府屬之寧遠廳各設常平倉貯穀三萬石二十八年撥存倉黑豆四萬石分給五城平糶又撥米萬餘石於熱河平糶三十年定各府倉穀責成首邑經管例【向例均係知府經理】三十二年諭節年以來屢經降旨准令旗丁在通州變賣餘米以資日用現在各該省漕艘陸續抵通於兌足正供後旗丁餘多米石如有情願出售者仍著加恩准其在通州糶賣旗丁既屬便宜而地方糧石益加充裕於民食更有裨益該部遵諭速行【嗣於三十二年至五十年並准糶如例】 \\n 三十五年諭今歲適屆夏開秋成節候少遠而距官員領俸之期亦遲一月市肆米糧未免不敷接濟所有王公大臣官員秋冬二季俸米即於七月十五日起開倉支放俾官員早有常糈市值自可藉以平減於民食亦屬有益又諭前因直隸被水各屬賑務需米頗多業經降旨將截留漕糧并撥通倉米共四十萬石交楊廷璋飭屬妥辦茲面詢該督據奏各屬常平米石尚未買足今年臨幸天津復經蠲免舊欠米石現在各州縣倉廒所存尚恐不敷應用著再加恩撥通倉米二十萬石俾得寬裕賑給貧民口食亦資接濟三十六年諭京城及近畿地方自春入夏雨澤較稀麥收不免歉薄幸有官麥平糶市值未致加昂但現屆青黃不接之時米價或恐因而增長著照二十七年之例於京倉內量撥米石給五城平糶三十七年諭嗣後各督撫按月奏報糧價務飭屬周咨市值核實詳明列單具奏不得蹈襲積年陋習【奏報糧價自乾隆三年山東巡】　【撫黃叔琳奏准將貴賤昂平分為等則嗣後皆循例奏報至是革除務准時值】三十九年撥通州倉米十萬石於天津府屬平糶是年截江蘇漕二十萬石於淮安備糶四十四年諭朕明春巡幸江浙所有供宿頓次皆出自帑項絲毫不以累民第扈從官兵以及外省接駕人等輻輳雲集經過地方米糧價值恐一時或致騰湧著照從前之例於江浙二省冬兌漕糧內各截留十萬石分廠平糶是年截留安徽省穎州鳳陽泗州三府六安霍山二州縣漕三萬五千石於亳州蒙城平糶四十六年截留江蘇漕十萬石於崇明平糶是年又截留江南淮徐漕五萬石於沛縣睢寧豐銅山邳州宿遷等州縣平糶四十七年諭本年直隸承德府各屬雨澤未溥糧價稍昂現在平糶存倉餘米二千石以資接濟數日以來甘霖雖已壘沛而青黃不接之時恐民食未免拮据著再加恩將存倉餘米平糶三千石以副朕軫念民艱有加無已之至意【是秋復平糶一千石】又截留江西起運漕米三十萬石於山東兗曹等處平糶四十八年四川總督特成額請以未經變價之義倉穀存貯民間以資接濟從之又諭明春南巡著照從前之例於江浙二省冬兌漕糧內各截留十萬石在水陸駐蹕之地分廠平糶四十九年准甘肅應行平糶地方照例價大加酌減【時以甘肅逆回滋擾故有是令】五十年准河南截留漕糧三十萬石山東裁留漕糧二十萬石以資平糶又諭江蘇徐淮海三屬州縣倉儲頻年賑貸所存糧石無多其淮安一屬著該督撫就近酌撥調濟所有徐海二屬鄰近豫東二省地方糧價不無昂貴著即於邳宿一帶水次截留漕米十萬石以八萬石分撥徐州各屬二萬石分撥海州各屬以備賑糶又諭安省亳鳳等屬上年被水歉收本年又復雨澤愆期農民望澤孔殷未免情形拮据自應寬為儲備俾資賑卹著於三進幫船內截留漕糧五萬石存貯備用 \\n 皇朝通典卷十四 \\n  \\n   \\n  "}
{"章节": "●皇朝通典卷十五", "正文": "  \\n ●皇朝通典卷十五 \\n 　 \\n  \\n 食貨十五 \\n ○食貨十五 \\n 市糴 \\n △市糴 \\n （臣）等謹按周禮司市之法以泉府同貸而斂賒原以為酌盈劑虛之制後之言事者遂置平準立均輸藉口於泉府之法則失周制之遺矣我國家以時乂厥庶民凡陳肆辨物皆因商民所便時地所宜未嘗設立專官而通工易事經邦柔遠之規無不裁成盡善自世祖章皇帝奄有九字盡革明季召買諸弊禁王府商人滿洲王公大臣家丁莊頭不得出外貿易其供億內府之需靡不當官平市厚給價值並嚴飭內外臣工毋得攤買剋扣收量有式糜費有禁市價有經至於牙行侵蝕居奇既飭之以明條尤曉之以德意以故泉貨溢於寰中刀布流於域外至於市舶之制我國家受命之初高麗琉球率先表貢他如紅毛日本暹羅呂宋噶喇吧諸國遠隔重洋莫不獻琛納賮願效悃忱列聖撫綏懷柔德威並著緣其職貢以通其貨賄寬減稅額以豐其生息厚加賚賞以獎其忠誠又為之核驗官符譏察內匪是以外藩莫不懷畏百餘年來遐邇皆梯航恐後若乃西北茶馬之市行之既久邊氓番族胥享其利邇者新疆底定版章式廓二萬餘里因而度地開廛因中置市先之以官辦次之以招商斗斛權衡一稟部頒法制皇哉大一統之閎規蔑以加茲臣等恭纂皇朝通典例仍杜典舊四編列伏念我朝並無所謂平淮均輸名目既無其事則不得徒仍其目謹據昭代通商惠民之政首編市易次編次舶互市通曰市糴仰見我國家阜成兆民有互市交通之便而無商賈榷并之術焉 \\n 順治元年設立貿易人參科條止許於江寧揚州濟寧臨清四處開肆其有虧值勒買者罪之二年令各莊頭採買芻糧毋得勒價強買又申江寧蘇杭各處機房組織惡薄之禁四年罷粵東雷廉二郡採珠役五年禁止諸王府商人及旗下官員家人外省貿易六年申定貿易人參人科條嗣後止許在京均平市易永為定例八年停止陝西買辦皮張又頒定山西潞綢式樣每疋長五丈闊二尺五寸酌定價銀十三兩歲織千四百七十九匹十七年以內大臣伯索尼言令商人解部木料照額抽稅餘聽發賣 \\n 康熙五年諭戶部近聞內外姦民違禁妄稱顯要名色於各處貿易馬匹縀匹及各項貨物河路霸占船隻關津恃強妄為此皆設管官瞻徇怠玩所致以後如有此等地方官必嚴察拏獲送部治罪六年議減山西大潞綢一百匹改織小潞綢四百匹長三丈闊一尺四寸嚴禁四川湖廣江西浙江江南五省採買楠木官役借端累民之弊是年並嚴察福建廣東江南三省採買香料毋許借端累民七年定河南布花價值准照每年時價折解九年准戶科給事中姚文然議定民間辦買藥材銅鐵絹布絲緜白蔴魚膠顏料等項交官者其部駁核減銀兩概行給還至豆米草料原係當官發價辦買仍令追銀入庫十四年復減山西潞綢大小各百匹每匹并減銀五錢十七年湖廣道御史郝浴疏請官吏招買軍需嚴禁里攤之弊從之十八年嚴備辦軍前草束米豆等項營私射利浮冒開銷之禁違者照貪婪例治罪又定凡包衣下人王貝勒貝子公大臣家人領貲私占關津生理及王大臣以上各官將銀借貸與民指名貿易者分別治罪有差十九年遣侍郎伊昌阿會同廣東巡撫清釐從前藩下侵占市廛歸民貿易其藩下私市私稅銀兩令充國賦以濟軍需二十二年令戶部給發執照聽渾河運木至天津貿易二十四年以光祿寺估計價值頭緒甚多諭悉照時價估計毋得減刻二十五年停四川採運楠木及直隸採辦皮張例增直省關差採買銅斤價於定則外每斤增六分五釐永為定額二十七年江西巡撫宋犖疏請江省採買竹木動支正帑並嚴禁科派勒掯經收等弊從之三十二年停減各省解送印書紙張及青粉等例三十八年定皮張沈香等物量用採買其餘一概停止四十三年上以各省民間所用斗斛大小各別而升斗又復面寬底窄尖量即至浮刀平量即至虧少弊端易生下廷臣議尋議斛式令工部照順治十二年存部鐵斛鑄造七具分發盛京順天府五城外其升斗俱改底面一律平準各造三十具分發直隸各省永遠遵行至盛京金石金斗關東斗俱令停其使用從之復諭廷臣曰戶部呈樣之斛與升斗朕俱注水詳加測量其樣升上下四角寬窄不均算積數見方得三萬一千三百八十二分有零其樣斗上下四角寬窄亦不均算積數見方得三十一萬六千七百六十四分有零其樣鐵斛算積數見方得一百六十萬分其數不相符查性理大全嘉量第十二內每斛積一百六十二萬分與今之鐵斛數較多二萬分因鐵斛用之已久不可輕改是以依今之鐵斛五斗為準造新樣斗一具方徑八寸深五寸算積數見方得三萬二千分若位此樣十升一斗五斗一斛毫釐不差因出新樣銅斗升付戶部令照式以鐵為之及申私役牙行之禁五十九年定河工採買草束不得短價多收之禁及禁諸王阿哥及家貲豐裕大臣毋許聽家人出城邀買草炭 \\n 雍正二年令各省採辦木植仍照民間價值給發扣剋絲毫者罪之六年申承辦軍需派累之禁九年定疏通錢價應行應禁事例【一五城十廠糶米錢文發五城錢鋪照定價九百五十文兌換兌完即令官錢鋪將所換銀兩照時價收錢至八旗米局之錢亦交本旗錢鋪照五城例循環收換一兵丁月餉現在一九搭放戶部卯錢及五城買米等錢共得二十四萬餘串官錢鋪既有銀兩兌換不必於庫內再發則八九十月餉錢皆可以二成搭放俟十一月以後仍照舊例行一八旗五城現有錢文並所賣成色米錢定價每市平紋銀一兩換大制錢九百五十文俟市價漸增官價亦漸增以銀一兩換大制錢千文為率不得因市價而遞減一京城內有奸民勾通經紀預發本銀於大小鋪戶收買制錢多藏堆積俟錢貴始行發賣名為長短錢飭令嚴行禁止其有販運出京及囤積居奇者罪】十一年諭直省督撫飭令各藩司將各省牙帖因地制宜著為定額報部存案不許有司任意增添致姦牙恃為護符把持爭奪抽分利息令商民交受其累嗣後祗將各牙退帖頂補處查明換給新帖再有新開集場應設牙行者酌定名數給發亦報部存案時河南地方出產焰硝之處小販經紀往往以雜物零星易換赴鄰省售賣是年令該督撫飭令各屬實力查禁又以淮關上下凡河路豆米貨船有重載至關口須用小船起剝者土棍輒恃強代雇勒索而河工官員亦每於裝運工料差役封船胥役借端騷擾及三汛搶工則稱裝運緊急物料甚至將重載客船勒令中途起貨者飭令嚴行禁止至各省督撫採買貢物刀委屬員代辦其屬員恃上司體勢因而發價減少累及貿易百姓上甚憫之於是嚴禁短價之弊著將從前貢物之數再減一半以是年為始 \\n 乾隆元年諭順天府五城通行曉諭商人毋許增長物價巧取兵丁營運銀兩二年申明商人居奇勒價之禁三年定直隸宣化府屬採辦每歲需用楊木長柴令出產之懷來縣承辦以專具成其辦解之資仍按數動用正項造入地丁冊內報銷先是安慶按察使張坦麟言牙行侵吞客商銀兩雖值農忙亦准告理追給奉旨發與各省督撫閱看回奏尋議應如所奏但牙行領帖時應令地方官查明取具保鄰甘結不得濫行給發從之尋以牙帖歲增令各省嚴加核實五年申定清釐牙行之例先是每行認充經紀取具同行互保一人出具殷實良民甘結該管官加結送布政司給帖充應互結雖有殷實字樣而互保之責成未經議及今定鋪家拖累商人者將本牙行帖追繳勒限清還若係牙行誆騙商人者將互保行帖一併追繳清還後本牙更換互保行帖仍行給與倘逾限不完將互保之人一併更換牙行惟圖用錢聽鋪戶侵蝕客商者牙行革退仍將鋪戶責限追比其不足之項令牙行賠補牙行侵蝕客帳者將本牙互保一體斥革仍將本牙責限追比其不足之項令互保攤賠其追比之限期按欠數多寡酌定至於以後客之貨挪補前客之欠移弱客之貨代償強客之欠互保先行舉首免其治罪容隱者責令分賠牙行夥計侵蝕客帳具照牙行侵蝕例追帖賠補至胥役更名捏姓兼充牙行及地方官失察徇縱者一併照例治罪更定開報物料價值例凡修建工程不必拘泥定價所需物料令承辦各員悉照時價確估造報七年准步軍統領舒赫德議設錢牙十二名領帖充當以平錢價其囤積錢文除當鋪外各項鋪戶所買大制錢積至五十千以上者即令赴市售賣居奇勒價者罪之八年令民買賣牛隻者聽其自相論買不許牙行從中需索十六年令順天府四路米局所糶錢文仍交八旗局內照市價酌減兌換十九年議准滇省各廠採辦鉛斤餘鉛悉行抽課准廠民自行通商由布政司編發印票存廠臨時填給二十七年准江蘇解辦布下工價以五錢核銷時因五城設廠以米豆平糶所收錢文俱交戶部至是依御史平治議定各廠每日所得錢文俱令按數與步軍統領衙門陸續兌易其負販小民以貨易錢數在十千以內者准其攜出各門外數在十千以外者即令易銀攜回至大制錢一千文仍以向例扣底四文為準二十八年酌定順天府屬牙行事例按各牙行帖統計額缺八百九十一名向例由順天府通判管理遇有懸缺報明府尹衙門募補後各廛貿易多寡不齊其綢縀桐油棉花藥材等行帖多貨少懸缺六十四名白炭江米猪肉酒戶石炭銅鉛錫等行帖少貨多至是經戶部議定令將現在所懸之帖發司查銷所遺懸缺即於帖少貨多之行准其認補三十四年定直隸通州開設米局之禁三十九年嚴積米麥居奇之禁凡囤積者令減價出糶違者罪之四十六年召商開採西山煤窯【謹按西山產煤民用甚溥歷年久遠刨挖日深工本運腳既重窯戶無力開採呈請封閉者甚多至是遣官踏看產煤處所招商開採】四十九年定廣東洋夷珍珠寶石等不准征收稅課例 \\n 皇朝通典卷十五 \\n  \\n   \\n  "}
{"章节": "●皇朝通典卷十六", "正文": "  \\n ●皇朝通典卷十六 \\n 　 \\n  \\n 食貨十六 \\n ○食貨十六 \\n 蠲賑上 \\n △蠲賑上【賜復　免科　免役　災蠲　賑卹】 \\n （臣）等謹按蠲之法有三一免租一免科一免役蠲之故有二一遇災一遇事遇事者若巡幸兵興則下赦除之令即古所謂賜復也馬端臨考於蠲貸雜敘蓋以歷代蠲貸之事不歲降又非徧及天下者不錄故雖雜陳猶為明簡我朝定鼎以來惠養黎庶有加無已豁免逋欠歲不勝書若夫省方問俗以及軍行凱旋凡所經歷之區莫不蠲免其所為藏富於民者計至周矣至於普免天下漕糧尤屬亙古所未聞之曠典我朝列聖相承幾為代有之常規使不事以類從或至繁而失次茲纂通典於蠲貸分為四一賜復一免科一免役一災蠲謹按年分隸焉至賑卹為救荒之首政而古所稱無善策者也我國家太和翔洽俗用阜康而如傷在抱雖偏隅偶有旱澇無不綢繆備至嚴奏報之期先撫卹之令責大吏以親勘榜賑數以號眾發倉廩截漕運不惜數十百萬帑金務使匹夫匹婦無一失所愛民之政立法之周莫逾昭代謹於蠲免之後繼以賑卹分為上下卷以見紀綱明備實有超萬古而獨隆者焉 \\n 賜復 \\n 免科 \\n 免役 \\n ·賜復 \\n 順治元年免京城賦役凡遭明末寇賊蹂躪本家遷徙者免三年房屋被燬者免一年大兵經由田禾被踐者免本年租稅之半河北府州縣衞免三之一二年免河南被寇額賦有差除山西租稅之半三年免江南漕於恩詔外再蠲三之一豁免潛山太湖英山霍山等縣賦五年免湖廣大兵經宿岳辰二府租賦有差十一年詔免順治六七兩年直省地丁逋賦十三年詔免順治八九兩年直省地丁錢糧逋賦又定蠲荒抵流恐民間不得實惠令百姓親填布政使司原簿以禁濫徵 \\n 康熙元年除江西南昌新建豐城進賢奉新靖安寧州等處浮米及銀三年詔順治十五年以前民欠各色賦稅悉除之四年詔免順治十六十七十八三年逋賦四年詔巡幸經歷通州以東至山海關蠲免今年租賦十九年免江南康熙十二年以前逋賦二十三年詔江南江西浙江湖廣等省自用兵以來供應繁多宜加恩卹明年所運漕糧者免三之一二十四年詔免江南湖北今年租及明歲田租之半直隸江南被災地方二十四年秋冬二十五年春夏租悉除之二十五年免直隸順天永平保定河間四府四川貴州湖廣福建四省二十六年秋冬二十七年春夏額賦又免直隸正定順德廣平大名四府明年租二十六年恩詔自用兵以來動用錢糧累年未清者槩行豁免又諭免江蘇陝西今歲未入租賦並明年地丁雜賦二十七年上南巡語免江南安徽府屬去年地丁漕賦又諭免康熙十七年以前直省民欠漕糧米麥又諭曰朕南巡至江南境上所經宿遷諸處民生風景較前次南巡稍加富庶朕念江南積年帶征錢糧恐為民累出京時曾詢戶部知全省積欠約有二百二十萬除江南正項錢糧已與直隸各省節次蠲免外再將江南全省積年民欠地丁一應錢糧屯糧蘆課米麥豆雜稅槩予豁除又諭雲南百姓供億王師運送勞瘁著將二十一年至二十七年所欠屯賦銀及米麥等項蠲免二十九年蠲免山東本年地丁錢糧三十年諭朕撫御區宇三十年以來夙夜圖維惟以愛育蒼生俾咸增康阜為念比歲各省額徵錢糧業已次第蠲除其歲運漕米向來未經議免朕時切軫懷所有京通各倉米穀撙節支給數載於茲今觀近年儲積之粟恰足供用應將起運漕糧逐省蠲免以紓民力除河南省明歲漕糧已頒諭免徵外湖廣江西浙江江蘇安徽山東應輸漕米自康熙三十一年為始以次各蠲一年至江寧京口杭州荊州大兵駐防地方亦應預行積貯將康熙三十一年起運三十年漕米各截留十萬石存貯倉廒以備需用又免江西南昌等五府自二十二年起至二十七年帶征逋賦又免吉水縣二十七年以前逋賦三十一年諭免廣東化州瓊山等四州縣自十八年至二十九年逋賦三十二年諭朕念廣西四川貴州雲南四省該屬邊地土壤磽瘠民生艱苦與腹內舟車輻輳得以廣資生計者不同朕時切軫懷數歲以來屢施恩澤積欠錢糧皆經節次豁免茲念育民之道無如寬賦矧邊省地方非再沛優卹之恩則閭閻無由充裕所有康熙三十三年四省應徵地丁銀米著通行蠲免三十三年免江南邳州二十四年至二十七年積逋又免直隸安州等十一州縣明年地丁錢糧三十四年詔免河南三十二三四年積逋三十五年普免天下漕項銀米又以大兵征厄魯特葛爾丹其經過之直隸宣化山西大同及陝西省供億繁多諭免明年田租三十六年免山西甘肅明年田賦及陝西榆林等沿邊州衞今年租又免蘇松等府十八年至二十六年逋賦三十八年上南巡蠲免浙江三十四五六等年逋賦又諭朕巡省民生風俗南至江浙茲已返蹕行經山東沿途見父老諮詢農事幸今年雨暘時若二麥繼登小民可以無憂粒食但前年被災泰安等二十七州縣生計尚未豐盈宜更加恩休養所有三十六年未完地丁銀米均著免徵又免湖廣三十年甘肅四十一年田賦直隸薊州三十三十一三十二年退地逋免江南淮揚竈戶三十七八年鹽課四十一年免安徵并陝西河西地方明年租四十二年上巡幸山西免去年逋賦又免山東河南雲南貴州廣西四川明年田租浙江四十四年田租四十四年免湖南明年租停帶征舊賦又諭嗣後蠲免新疆之年均停徵舊欠俟次年再徵四十五年諭免天下逋賦有己徵在官者即抵本年正賦【直隸銀八萬二千七百兩糧五千九百石各有奇山東銀百六十九萬千七百兩糧五千九百石各有奇山西陝西甘肅江蘇安徽江西浙江湖北湖南廣東各省銀二百十二萬二千七百兩糧十萬五千七百石各有奇】四十七年免江南明年租四十九年諭朕比來省方時邁已閱七省南北人民風俗及日用生計靡不周知而民所以未盡殷阜者良由承平既久戶口日繁地不加增產不加益食用不給理有必然朕洞燭此隱時深軫念爰不靳敷仁用甦民力明年為康熙五十年原欲將天下錢糧一槩蠲免因廷臣集議恐各處兵餉撥解之際兵民驛遞益致煩苦細加籌畫悉以奏聞故自明年始於三年以內通免一週俾遠近均沾惠澤直隸奉天福建浙江廣東廣西雲南貴州各巡撫及府尹所屬除漕項錢糧外五十年應徵地畝銀共七百二十二萬六千一百兩有奇均予豁免并累年舊欠百十有八萬六千一百兩有奇亦著免徵其五十一年五十二年應蠲省分至期候旨行又諭免江南淮徐揚三府淮徐泰三衞地丁銀湖南省三十一年地丁銀四十八九年逋賦盛京奉天錦州承德等府州明年租五十年福建巡撫黃秉中疏言蠲免之例穀不入蠲臺灣有穀無銀本年歲租已入毋庸蠲免諭復除臺灣明年應徵穀五十一年諭朕宵旰孜孜勤求民瘼永維惠下實政無如除賦蠲租除每歲直省報聞偶有水旱災傷照輕重分數蠲免正供仍有賑卹外將天下地丁錢糧自康熙五十年為始三年之內全免一週使率土黎庶普被恩膏除將直隸奉天浙江福建廣東廣西四川雲南貴州山西河南陝西甘肅湖北湖南各省五十年五十一年地丁錢糧一槩蠲免累年舊欠錢糧一併免徵外所有江蘇安徽江西山東各省除漕項外康熙五十二年應徵地畝銀八百八十二萬九千六百四十四兩有奇人丁銀百有三萬五千三百二十五兩有奇悉行豁免其累年舊欠銀二百四十八萬三千八百二十八兩有奇著一併免徵計三年之內總免過天下地畝人丁新徵舊欠銀三千八百有六萬四千六百九十七兩有奇各該督撫務須實心奉行體朕軫念民生至意又諭陝西潼關衞山西大同府所屬康熙五十一年應徵米豆芻草既已徵完著將明年應徵者蠲免又免陝西西安地丁并積欠銀五十二年諭免天下明年房地租稅及積年逋欠山西河南陝西西安會寧等處今年田租五十四年諭免順天永平保定河間宣化五府有年田租五十五年諭策妄阿拉布坦近忽侵擾哈密故特徵兵備邊一應飛芻輓粟悉支正供毫無累及閭閻今歲山西陝西二省雖屢豐收猶念兵民效力轉輸無誤特將沿邊一帶運糧地方自山西大同府屬前衞右衞大同懷仁馬邑朔保等七州縣衞直至陝西延安府屬府谷神木等共四十二州縣衞所堡康熙五十六年額徵銀八萬六千一百兩有奇糧米豆穀三十一萬七千七百石有奇草二千七十六萬五千九百束有奇通行蠲免并將從前積欠逋欠銀兩草豆悉予蠲免又免直隸地丁銀米芻草 \\n 五十六年諭朕撫馭寰宇五十餘年各省正賦屢經全免累年積欠亦已蠲徵近者民力雖已稍舒然念分年帶徵之銀若不格外優寬則小民一歲所獲分納二年之賦以其贏餘養贍家室斷雖充足朕每懷及此軫惻良深宜更加殊恩通行豁免今將直隸江蘇安徽江西浙江湖廣西安甘肅等八省帶徵屯衞銀二百三十九萬八千三百八十兩有奇槩免徵收其漕項雖例不准免亦破格施恩將江蘇安徽所屬帶徵漕項銀四十七萬五千一百餘兩米麥豆十有四萬六千六百十有餘石內免徵一半又諭頃者朕巡幸口外經過三河等州縣及永平府交界地方見今歲秋成豐稔米價稱平惟是去年雨水過溢田畝間被淹沒朕深加軫卹蠲賦平糶轉漕分賑貧民使不至失所今者雖復有年然僅足支一歲之用恐來年之輸將尚多難繼是必再沛恩膏始可大培民力著將順天永平所屬大興宛平通州三河密雲薊州遵化順義懷柔昌平寶坻平谷豐潤玉田良鄉涿州武清香河霸州大成文安房山保定延慶盧龍遷安樂亭灤州撫寧昌黎等州縣山海梁城等衞所康熙五十六年地丁銀二十六萬四千三百餘兩米豆高粱二萬千六百餘石草九萬四千九百餘束通行蠲免所有屢年積欠銀九萬三百九十餘兩米豆高粱萬六千三百餘石草八萬四千四百餘束亦并與蠲除五十七年大屯兵駐西陲諭免陝西甘肅明歲地丁銀百八十八萬三千五百兩并積欠銀四萬七百兩各有奇五十八年以師旅屯駐沿邊數郡民供轉輸諭免陝西延安府屬府谷神木等六十六州縣衞所堡明年賦稅九萬八千百十兩有奇五十九年免陝西甘肅康熙六十年正賦延慶等五州雜糧福建臺灣府番民銀粟六十一年世宗憲皇帝登極諭古北一路為我皇考每年行幸之地百姓效力有年今將宛平順義懷柔密雲平谷五縣昌平一州雍正元年應徵正項錢糧一萬四千三百八十兩盡行豁免又諭陵寢一路此時正當修道之際亦宜軫卹令將大興三河二縣通薊遵化三州雍正元年應徵正項錢糧萬三千三百兩有奇盡行豁免 \\n 雍正元年免宛平等十一州縣田租雜稅又諭免江蘇等屬康熙三十三年以前逋賦百四十萬八百兩有奇又續免江蘇康熙三十四年以後逋賦七百二十九萬六千餘兩蘆課十九萬二千七百餘兩蘇太等衞屯銀二萬一千六百餘兩四十七年以後逋賦三百有六萬五千八百餘兩又以陝西自軍興以來大兵駐劄民供轉輸非他省可比諭免康熙六十年以前民屯衞所逋賦二年諭恩詔議免各省錢糧自康熙十八年至四十五年止著再加恩將五十年以前舊欠銀米悉與豁免又免廣東海康遂溪今年租直隸霸州等七州縣逋賦二萬七千七百餘兩六年免直隸明年起運銀四十一萬七千八百餘兩又免福建康熙五十五年至雍正四年逋賊三十三萬八千三百餘兩七年西藏苗疆底定免甘肅四川雲南貴州廣西明年租并西安田租十之三諭浙江為財賦重地民力輸將朕所軫念今浙省自雍正二年以前未完舊欠以及六年未完錢糧士庶踴躍輸將實為浙省風俗稱慶著將雍正七年額徵蠲免十分之二又諭朕前見四川崇慶州士民好義急公是以格外加恩蠲除正賦今見撫臣奏知瀘州里民有背運年餉之劬勞又有樂助倉儲之忱悃著照崇慶州例將雍正七年額征全行豁免又免山東廣東直隸陝西山西安徽明年額賦各四十萬兩浙江民屯田租十之二八年諭國家經費既敷宜藏富於民朕特降旨蠲免巳多今次第舉行應及于江西湖北湖南三省著將雍正九年錢糧各蠲免四十萬兩直隸乃畿輔首善之地應沛殊恩山東今歲被水之州縣稍多朕心深為軫念著將九年直隸山東錢糧各蠲免四十萬兩又免甘肅租賦及西安地丁銀十之三并加免二省額賦四十萬又免甘肅之河州廳洮州衞歸德所西寧涼州府番民芻粟十一年諭雲南元江普洱兩府猓夷蠢動夫役頻煩之後恐小民輸將力有不逮著將兩府本年額徵銀蠲免又免甘肅今年額賦二十七萬九千三百兩有奇河南額賦四十萬兩十三年免雲南貴州及湖南之沅州今年田租是年八月皇上登極詔免天下田租又諭免雍正十二年以前逋賦其江南積逋內有官侵吏蝕二欵亦予豁除又諭皇考山陵正在興工之時由京城至易州經過地方如大興宛平良鄉涿州房山淶水易州等處凡修道應差諸事不免資於民力朕心軫念著將該州縣乾隆元年正賦加恩蠲免又諭輸納錢糧多由業戶則蠲免大典大槩業戶邀恩者居民彼無業貧民終歲勤動按產輸糧未被國家之恩澤尚非公溥之義業戶受朕惠者苟十捐其五以分惠佃戶亦未為不可其令所在有司善為勸諭各業戶酌量寬減又免直隸州縣雍正十二年以前旗退地畝及入官地畝由地方官徵收逋賦甘肅雍正十二年以前舊欠芻粟四川口外番部各土司所屬本年雜糧銀及貢馬銀松潘所屬各土番本年正額雜賦銀甘肅乾隆元年田租西安乾隆元年田租之半又普安定阜酉陽建造城垣豁免本年應納貢賦 \\n 乾隆元年諭浙江嚴州所屯糧照杭州前右二衞科則徵收以舒軍力永著為例又免甘肅明年租西安明年租之半二年諭來年經理山陵大事自京師至易州七州縣民人應差趨役勤慎可嘉著將乾隆二年正賦再行豁免又諭凡遇蠲免皆以奉旨之日為始其奉旨之後部文未到之前有己輸在官者准作次年正賦永著為例又免陝西之寶豐新渠二縣招墾新戶雍正十三年以前租賦直隸宣化永平等府未完地糧旗退地畝入官地畝銀米四年諭免直隸本年賦九十萬兩江蘇百萬兩安徽六十萬兩并正賦之耗羨銀陝西榆林等十一州縣雍正十二年至乾隆二年民貸常平穀石六年諭朕初次行圍經過地方本年應徵額賦酌量蠲免十之三又諭準噶爾來使進藏熬茶曾令納克舒三十九部落豫備馬匹毫無違誤黽勉奉公甚屬可憫著加特恩將本年應納錢糧寬免七年諭朕御極以來愛養黎元於蠲免正賦外復將雍正十三年以前積欠陸續蠲除今查雍正十三年江蘇安徽福建三省未完民欠正項錢糧十七萬七千六百七十四兩甘肅福建江蘇等省米豆糧九萬五千二百六十九石甘肅草百七十萬四千二十一束又直隸江蘇安徽甘肅廣東福建雜項錢糧銀二千九百二十四兩福建雜項租穀四百四十八石此等拖欠各項歷年已久多係貧乏之戶無力輸將著將各項悉行豁免再查江浙二省尚有雍正十二年未完漕項銀七萬一千二百七十兩米二萬九百四十九石麥四千三十七石豆百八十五石向來漕項不在豁免之例今既蠲除各項著將漕項一體免徵又免甘肅涼州府之柳林湖肅州之三清灣柔遠堡毛目城等處屯戶所貸牛種武威平番永昌古浪西寧碾伯等六縣三年帶徵銀八年諭盛京戶部莊頭每年交納倉糧今朕恭謁祖陵親詣盛京軫念各莊頭終歲勤苦輸將無誤著將八年分應交倉糧加恩寬免再各莊頭尚有七年分未完米豆著一併豁免又免納克舒三十九部落明年額賦十年諭我朝列聖相承深仁厚澤無時不加意培養元元以期家給人足百年以來薄海內外物阜民康共享昇平之福朕臨御天下十年於茲撫育蒸黎民依念切躬行儉約薄賦輕徭今寰宇敉寧既鮮糜費之端亦無兵役之耗是以左藏尚有餘積數年來直省偶有水旱朕加恩賑濟多在常格之外如前年江南被水撫綏安插計費帑金千餘萬兩凡此皆因災傷補救而沛恩澤者朕思海宇乂安民氣和樂持盈保泰莫先於足民仰惟皇祖在位六十一年蠲租賜復之詔史不絕書又特頒諭旨將天下錢糧普免一次我皇考旰食宵衣勤求民瘼無日不下減賦寬徵之令如甘肅一省正賦全行豁免者十有餘年朕以繼志述事之心際重熙累洽之候欲使海澨山陬一民一物無不均沾大澤為是特降恩旨將乾隆十一年直省應徵錢糧通行蠲免又以客邊郡芻糧福建臺灣府應徵粟穀四川納貝母青稞折徵銀各廳土司及番民夷賦銀折貢馬限陝西西寧之玉樹等屬及納克舒番眾馬貢均不在蠲例諭一體豁免又諭各省蠲免正賦之年其未完舊欠著一併停徵至開徵之年令其輸納至於有田之家既邀蠲賦之恩其承佃田戶亦應酌減租糧著照雍正十三年十二月蠲免之例行十一年駕幸山西免五臺縣明年額賦十之三又諭此番征勦瞻對四川各土司承辦軍糧踴躍可嘉其本年貢賦已經普免今軍務告竣著再加恩將打箭鑪口內口外效力之各部番眾應納貢賦再蠲免二年又免浙江玉環山海寧之大亹中小亹墾地銀穀直隸固安霸州二防尉守屯糧奉天奉錦二府米豆山西太原平陽潞安寧武澤州蒲州六府遼沁平忻代保解絳八州及歸化城供餉米豆穀麥河南開封等府廣東廣韶等府灘池官莊官地義田租課及屯田曠軍餘羨銀米學租【向例非地丁錢糧例不蠲免今併豁除】十三年駕幸山東免所經州縣明年田租十五年恭謁易州陵寢免所經州縣田租被災者十之五未被災者十之三駕幸五臺免所經州縣田租十之三駕幸嵩洛諭此次巡幸河南省方問俗所至推恩尤念祥符為首會之區登封實望秩之所鑾輿駐蹕宜沛優施著將二縣乾隆十六年應徵地丁錢糧全行蠲免十六年諭朕巡幸江浙問俗省方廣沛恩膏聿昭慶典更念東南貢賦甲於他省其累年積欠錢糧雖屢准地方大吏所請分別緩帶以舒民力而每年新舊并徵小民未免拮据朕宵旰勤勞如傷在抱茲當翠華臨蒞倍深軫卹用普均沾之澤以慰望幸之忱著將乾隆十三年江蘇積欠地丁銀二百二十八萬餘兩安徽三十萬五千餘兩悉行蠲免其浙江一省雖額賦略少於江蘇而節年以來并無積欠具見浙省官民敬公急事朕甚嘉焉著將本年應徵地丁錢糧蠲免三十萬兩以示鼓勵又諭朕上年巡幸嵩洛問俗省方清蹕所經已疊沛恩膏彰行慶施惠之典而該省紳民踴躍急公就瞻恐後其歡忻鼓舞之忱不惟無怨而益肫至今猶為繫念所宜再沛恩施者也其河南省乾隆十四年以前積欠帶徵緩徵錢糧三十五萬餘兩著再加恩槩行蠲免又諭免南巡經過各州縣今年田租十之三又免兩淮竈戶積欠銀四萬二千餘兩甘肅乾隆元年至十年逋賦十七年免長蘆鹽課積欠銀十四萬餘兩十九年恭謁盛京陵寢免奉天今年田租二十一年幸闕里免曲阜縣明年田租又以用兵西陲民供輸輓悉免甘州肅州涼州安西各衞皋蘭一縣今年銀賦芻粟免寧夏平涼鞏昌蘭州四府田租十之三免甘肅省乾隆十一年至十五年逋賦十年至十五年所貸牛種又免齊齊哈爾黑龍江墨爾根呼蘭本年以前所貸種食二十二年上南巡免江蘇安徽浙江本年以前逋賦并免江寧蘇州杭州三今今年租江南乾隆十年以前漕項兩淮乾隆十七八九三年竈賦浙江漕項屯餉沙地公租及貸種各積逋又免甘肅十六年至二十年逋賦甘州涼州肅州安西皋蘭今年田租直隸滄州靜海南皮山東海豐等縣各逋賦二十三年免甘肅十六年至二十二年逋賦二十四年免甘肅明年田租西安州縣本年田租各有差安西瓜州二十二年所貸牛具二十五年征西官兵凱旋免甘肅明年田租二十六年巡幸五臺免山西經歷州縣今年租十之三五臺縣乾隆二十四五年貸穀石樓陽曲二縣緩徵帶徵銀米免宣化府八年至十八年逋賦二十七年巡幸江浙免江寧蘇州杭州附郭州縣今年田租江蘇安徽浙江二十二年至二十六年緩徵及地丁之未入者又免兩淮竈課帶徵銀九千兩浙江民屯田租漕賦竈課諸逋銀二十六萬四千兩各有奇又諭朕巡省江南浙江所過地方應徵額賦已特頒恩旨分別蠲免但念各屬尚有節年民欠之項分年緩徵帶徵錢糧尚應按數徵收茲回鑾沿途體察民依宜敷恩澤著再加恩將乾隆十三年至二十五年大興靜海龍門宣化懷安萬全西寧懷來蔚州四旗等十州縣廳未完地丁銀七千一百餘兩改折銀六千六百餘兩屯糧萬六千餘石槩予豁免三十一年諭朕統御萬方孜孜求治惟以愛育黎元為念自御極以來蠲賜所逮不下千億萬乾隆十年曾恭依皇祖普免直省錢糧恩例蠲免天下額徵正賦二千八百萬有奇惟歲運漕米向以供給俸餉廩糈之用非水旱特蠲例不普免恭閱皇祖實錄康熙三十年特頒恩旨將各省起運漕糧通行蠲免一周大澤均沾慶逾常格仰惟皇祖沖齡踐阼臨御之三十年春秋未及四十朕年二十有五始登大寶應祺受祉迄今亦閱三十年際重熙累洽之會必世昌期均符泰運其為慶幸倍深茲荷蒙上天眷佑列祖鴻庥函夏謐寧疆式闢北庭西域二萬餘里咸隸版圖外有耕屯之獲內無餽餉之勞且連歲年穀順成庶物豐殖京通倉儲儘有餘粟天既誕貽歲惠洽昇平朕自當仰體天心推恩黎庶是用敬承嘉貺懋繼前謨使薄海億兆益裕倉箱之慶所有湖廣江西浙江江蘇安徽河南山東應輸漕米著照康熙年間之例以乾隆三十一年為始按年分省通行蠲免一次【謹按乾隆】　【三十一年免山東河南二省三十二年免江蘇省三十三年免江西省三十四年免浙江省三十五年免安徽省三十六年免湖南省三十七年免湖北省凡蠲免之省勸業戶亦令佃戶免交所入之半】巡幸木蘭免所經州縣今年額賦十之三【按嗣後歲以為常】又以雲南近日緬匪滋擾各土司踴躍急公免附近普洱之普藤猛旺整董等十三土司本年額徵正耗及米折銀三千餘兩正耗糧六百餘石豁免猛籠宿逋又諭前經降旨將各省漕糧分年普免一次期使黎庶均霑□澤但聞漕糧欵內有例徵折色及民戶輸銀官為辦漕者著再申諭一體槩令蠲免三十二年巡幸天津免經過地方及天津府今年田租十之三又豁免天津府屬節年積欠及上年緩徵銀七萬三千餘兩屯穀三千四百餘石又免節年因災出借并舊欠及上年被水所貸穀十三萬千一百餘石又免直隸省節年積欠地糧銀四萬九千五百餘兩屯糧六萬六千四百餘石又以雲南緬匪滋擾諭免本年田租其官兵經過之地及永昌騰越普洱三府州全行豁免餘免十之五三十四年免雲南近邊土司本年賦又免雲南辦理軍需及永昌騰越普洱三府州明年田租十之五並寬直隸河南湖北湖南貴州等省官兵經過各州縣明年田租十之三三十五年諭朕寅承丕緒撫有萬方旰食宵衣無日不以勤卹民依為念是以劭農省歲減賦逭徵不靳多費帑金蘄閭閻共臻康阜溯在乾隆十一年丙寅朕御字周旬肇敷闓澤曾恭依皇祖普免天下錢糧恩例蠲除直省額賦二千八百萬兩有奇越在二十一年丙壬際當必世興仁益惟比戶饒裕是計復下詔將徵漕米省分照康熙年例槩蠲一次俾各倉箱盈衍倍積耕餘邇年以來寰宇乂寧民氣和樂惟上天孚佑我邦家洊錫康年符綏屢朕祗膺昊蒼鴻眷其可不究澤推仁以與我海內元元答茲嘉貺我國家席全盛之模內外經費度支有盈無絀府庫所貯月羨歲增因思天地止此生財之數不在上即在下與其多聚左藏無寧使茅簷蔀屋自為流通迺者仰紹列祖貽庥化成熙洽為民藏富欣際斯辰且今年為朕六十誕辰明歲恭逢聖母八旬萬壽普天忭祝慶洽頻年尤從來史冊所未有是宜更沛非常之恩以協天心而彰國慶茲用乘春頒令誕布陽和著自乾隆三十五年為始將各省應徵錢糧通行蠲免一次又諭迺者恭奉皇太后安輿展謁兩陵前已降旨蠲免所過地方十分之三茲蹕途所至小民扶老攜幼歡迎愛戴之忱特切朕心深為嘉悅著加恩將經過州縣及天津府屬乾隆三十一年至三十三年未完地糧銀共五萬千八百餘兩地糧項下本色豆穀共五千九百餘石又節年因災借穀共十二萬六千一百餘石普行蠲免又免直隸省未完尾欠地糧銀千二百餘兩及穀豆二千八百餘石改折銀二千六百餘兩并因災緩徵銀十二萬四千九百餘兩穀豆八千二日餘石改折銀千二百餘兩免甘肅臨邊各屬明年番糧芻粟又免河東西屯糧草束三之一烏魯木齊新疆戶民芻粟三十六年免福建臺灣府氣十六萬餘石廣東韶州等府官租屯田曠軍餘羨學租銀十之一豁免四川雜糧并廳營土司夷賦及折貢馬銀是年上恭奉皇太后安輿巡幸山東免經過地方今年租十之三免天津去歲被災轉重之滄州等五州縣貸穀三萬八千餘石及天津縣常貸穀三千六百餘石東安等四州縣貸穀三萬八千餘石寶坻等五州縣貸穀萬八千餘石武清縣田賦十之五又免曲阜縣田賦十之五是時上謁闕里復諭泰安曲阜為駐蹕之地均免本年田租并免濟南府屬貸穀四萬九千餘石東平未完災緩地丁銀四千八百餘兩濟南武定二府災貸麥本銀五千八百餘兩兗州曹州等六府屬銀九萬八千餘兩又諭朕巡幸木蘭今歲雨水較大著加恩蠲十之五三十七年免奉天錦州米豆雜賦又免山西太原等六府遼沁等八州及歸化城各協米豆十之三豁除大同朔平兩府今年田租又免口外清水河廳折色銀兩之三豁除和林格爾等處今年應輸折色銀盡免太僕寺牧廠地折色銀并租十之三又免浙江溫台所屬玉環廳穀二萬一千石海寧沙漲地租銀千二百餘兩又諭江南蘇州等屬積欠現在僅餘尾欠五萬餘兩急公可嘉著行蠲免又免陝西西安等九州田租併存留穀及延安等三府芻粟甘肅各廳州縣民欠倉糧三百七十六萬五千餘石三十八年諭朕此次巡幸津淀業將經過州縣民欠槩予蠲免但念三十六年被災最重者二十四州縣其宛平等十五州縣積欠已在經過普免之列惟通州寶坻三河等九州縣非鑾輅經行所及僅免三十五年以前而其地多有經過各州縣界址毗連者此徵彼免小民未免向隅著將此各州縣三十六年未完緩帶地糧銀萬五千六百六十餘兩豆四百八十餘石一併蠲免又免直隸霸州等七十五州縣廳節年災借倉穀二十三萬八百餘石屯糧項下米穀七千九百餘石三十九年上以川省自征勦金川以來羣黎踴躍奉公著將大兵經過之地方及出運夫糧州縣按差務繁簡酌免本年以前緩徵錢糧并各土司夷民貢馬夷賦四十一年金川底定祗謁兩陵恭奉皇太后巡幸山東免經過地方正賦十之三蠲通州三河第十三州縣大興宛平等十五州縣并滄州交河節年緩帶災借銀糧麥豆又免畿南霸州保定文安大成等二十州縣緩帶災借銀米又諭朕因兩金川蕩平祗奉安輿恭詣泰岱輦路所經加恩優渥而泰安曲阜為駐蹕之地尤宜廣敷恩澤著將二縣乾隆丙申年應徵地丁錢糧全行蠲免又免水陸經行之德州禹城等州縣逋賦并免蹕路未經之鄒平新城齊東陵縣二十一州縣衞徵借銀穀諭免德州壽張等十一州縣并臨清等州縣緩徵漕米銀賦四十二年恭奉孝聖憲皇后梓宮詣泰東陵奉安免沿途經過州縣本年田租十之五易州十之七是年福建值輪蠲之年准臺灣府屬官莊租息照上次例免十之三又免陝西甘肅芻粟【向例皆不入蠲故特免】四十三年上恭謁泰陵泰東陵免經行地方本年田賦十之三又諭遼瀋為我朝鴻業肇基之地風俗敦龐人心淳厚茲由山海關至陪京恭謁祖陵蹕路所經村村殷阜老幼歡迎扶攜恐後嘉悅之餘恩施宜渥啟鑾日業經降旨免所過地方錢糧十之三著再加恩將奉天所屬府州縣乾隆四十四年地丁正項錢糧通行蠲免又免各莊頭本年倉糧萬餘石盛京興京遼陽牛莊等十五處旗地芻粟之半又諭各省漕糧於乾隆三十一年普免一次茲蒙昊蒼眷佑累洽重熙敬體天心愛養億兆用是再沛恩膏著於庚子年為始復行普免天下漕糧一次四十四年諭朕此次敬謁泰陵恭祭泰東陵及四月釋服恭詣祭謁所有沿途經過地方著加恩蠲免本年地丁錢糧十之三免湖南乾州鳳凰永綏三廳城步綏寧二縣苗疆均照三十五年例諭戶部議覆富勒渾等奏銷川省軍需項下分別民欠商欠專賠分賠各欵一摺其中如民欠一欵念辦理金川軍務買糧運餉悉發官帑絲毫不以累民而川省百姓輓輸運送各出其力今於大功告藏之後復令償還前借帑項朕心實所不忍所有該省民欠銀百九十六萬八千四百餘兩均著加恩豁免再商欠一項米價腳價銀九十八萬六千九百餘兩雖有虧缺實情並非侵蝕其實在家產盡絕無可著追者并加恩一體豁免又報銷與例案不符各欵請分別專賠分賠於通省文職內按年在養廉內扣半賠補等語因思平定金川之事費帑六千餘萬兩期使番民永除後患何必以此難於報銷之案累及各官所有專賠分賠銀二百八十三萬二千餘兩糧米十五萬三千六百餘石及代賠無著一半商欠應扣通省一半養廉并富勒渾與陞調別省各員應扣一半養廉俱著加恩豁免又免陝西延榆綏三府民欠常平倉糧十二萬三千石社倉穀萬三千石各有奇四十五年聖駕南巡免經過直隸山東本年正賦十之三又免直隸順德廣平大名天津四府節年災借穀八萬四千石銀九萬八千兩山東歷城等二十一州縣緩徵銀十三萬四千兩臨清等七州縣緩征穀二萬六千石社倉穀二千四百石麥種三千二百石各有奇免江南浙江水陸經行地方本年正賦十之三又諭江省為財賦重地茲入疆伊始渥澤宜覃將江寧屬乾隆四十四年以前積欠銀四十五萬三千餘兩米麥穀九萬七千餘石俱全行蠲免又兩淮竈戶僻處海濱生計艱苦其各場歷年未完銀三萬五千餘兩併予豁免又諭朕巡幸江浙所過維揚兩淮商眾踴躍抒忱并應一體加恩所有應還川餉項內未繳銀百二十萬兩全行豁免又江寧蘇州杭州為省會駐蹕之地并免附郭諸縣本年正賦【是年福建臺灣府屬額征供粟山西太原等十六府州并清水河廳太僕寺牧廠和林格爾等處本折銀兩廣東廣韶等府州屬應徵各項銀兩糧芻向不入蠲例者今值輪遇普蠲之歲悉照上次例分別蠲免有差】四十六年巡幸五臺免經過直隸山西各州縣本年正賦十之三并五臺縣未完借穀三千六百石順天保定等府未完借穀四萬七千石米三萬四千石麥三千四百石銀五萬一千八百兩各有奇又免江蘇河灘地租宿逋又免甘肅承辦軍需之靖遠安定等七州縣本年田租四十七年巡幸盤山免經過地方本年正賦十之三諭淮南商人應徵提引餘利銀兩前經降旨加恩將未完銀展緩分作二十一限繳完今該商等巳完全第十三限其餘八限尚應交銀三百八十六萬六千餘兩此項提引餘利該商等按銀完交已經過半朕思卹商所以卹民著加恩於未完銀內豁免二百萬兩其餘仍按原限完繳四十八年上恭謁泰陵免經過地方本年正賦十之三諭豫省自辦理河工以來歷次部撥及動用司庫銀千餘萬兩無非為百姓保護田廬所有採辦料物雇募人夫俱於例價之外寬裕給值俾小民踴躍趨事其例價外酌增銀兩自應分年均攤帶徵還欵但此次為數甚多而上次漫工案內又尚有攤徵未完銀九十餘萬兩若按年帶徵民力未免拮据朕自御極以來普免天下地丁錢糧者三次普免各省漕糧者二次不惜萬萬帑金又何靳此千餘萬庫項而令小民每年於正賦之外多此徵輸耶所有此次所請分年攤徵九百四十五萬三千九百二十餘兩以及上次攤徵未完銀九十四萬五千餘兩俱著加恩普行豁免併免南岸開挑新河考城商邱曹縣等處酌增銀二十二萬餘兩又免甘肅積逋銀二十四萬六千兩糧百三十八萬九千石各有奇是年上臨幸盛京恭謁祖陵免奉天所屬州縣本年正賦各莊頭各旗地應納錢糧【均照四十三年例】四十九年上幸江浙免直隸山東經行地方本年正賦十之三又免順天保定等十二府州屬積逋穀十五萬五千餘石并山東利津霑化等二十一州縣衞災借籽諭免江寧所屬積欠地丁漕項銀三十六萬七千兩民借銀十五萬千九百兩米麥豆十八萬九千石各有奇蘇州所屬地丁等銀四萬八百兩民借銀千二百兩漕項等欵米豆三萬八千石各有奇安徽所屬地丁等銀三十七萬三千兩民借六萬一千兩漕項銀八萬三千兩漕糧六萬五千石各有奇兩淮商人提引餘利銀百六十三萬餘兩又免駐蹕江浙省會附郭諸縣本年正賦杭州嘉興湖州三府本年地丁錢糧十之三又諭甘省逆回滋事輓運糧草有需民力除今年田租其業經徵收者作明年正賦又免乾隆三十八年至四十六年積欠銀一百六十餘萬并民欠存留銀五萬一千餘兩糧二萬五千餘石民番草束銀二十萬四千餘兩民欠耗羨銀十萬二千餘兩糧四十五萬二千餘石五十年上幸盤山免經過地方今年正賦十之三 \\n ·免科 \\n 順治元年除明季加派三餉及召買津糧三年除直隸任邱縣水淹地租四年除江南淮徐無主荒地租有主者量免正賦三年漕米一年七年免湖廣蘄州麻城羅田蘄水黃梅黃岡六州縣五年六年荒田賦八年除山西荒田賦二萬八千四百九十頃西安新荒民屯廢藩地賦并浮開丁銀三萬七千三百九十兩糧千二百八十石各有奇除直隸安州芝麻綿花折徵賦九年除陝西莊浪西寧肅州墳絕拋荒水淹沙壓各地賦十一年減江西瑞州袁州二府浮糧 \\n 康熙元年除江南海州近海居民遷移內地所遺田賦二年除廣東福建海濱無主田賦九年除邳州海州宿遷沭陽通州泰州坍沒田賦十年除河南陝州江南靈壁臨淮各荒地田賦定各官虛報墾荒令民賠累者准開明豁免例又定凡蠲除漕糧並隨漕銀米亦准蠲例十三年除江南丹徒金壇江濱坍沒田賦二十一年定凡築堤占用民田豁除漕糧例二十九年諭朕近見廣東高州瓊州所屬地丁各項錢糧累年每致逋欠如果丁闕地荒不能輸納著該督撫將實在戶口稀少田地荒蕪徭賦無從辦納州縣積年所欠錢糧數目詳晰察明具奏尋議除廣東高州府吳川縣瓊州府臨高澄邁一縣十八年至二十八年未完地丁銀十二萬八千六百兩米四千六百石各有奇三十年除江南睢寧縣廢闕地丁賦通州海門鄉丹田銀米三十一年除雲南鄧州水石沖壓荒田賦三十四年除山西津滎二縣河壖坍沒田賦三十八年除浙江鄞縣海潮沖沒田賦三十九年除鄞縣坍沒田賦【謹按鄞十一都三圖近海田地舊有塘牐禦潮蓄水順治十七年沖沒】四十九年除江南荒地銀五十二年除江蘇荒地銀五十三年除浙江奉化縣水沒田賦 \\n 六十一年世宗憲皇帝登極諭朕聞陝西甘肅二省各州縣衞所地丁銀每錢額外征銀三釐米每斗額外征三合以為備荒之用此項徒有加賦之名而無賑濟之實著自雍正元年為始將額外征收銀米永行停止如有舊欠悉予豁免又諭京師琉璃亮瓦兩廠官地每月按間計檁征租相沿己久朕念兩廠多繫流寓賃租揭本經營之民情可憫惻嗣後止征地租免其按間計檁逐月輸納雍正二年除浙江仁和等十一州縣水衝沙壓地租除江西南昌新建豐城進賢奉新寧州靖安七州縣浮糧三年諭蘇松浮糧向日常廑皇考聖懷本欲施恩裁減朕仰體皇考愛民寬賦之盛心將蘇州府額征銀豁免三十萬兩松江府額征銀豁免十五萬兩著為定例又除江南丹徒縣濱海坍沒田賦百八十一頃有奇又臺灣鳳山縣上淡水下淡水等八社【康熙十九年平定】番婦千八百四十四口折納穀三千六百八十石自明年為始照諸羅番婦例免其納賦五年諭各省之中賦稅最多者莫如江南之蘇松二府浙江之嘉湖二府考四府賦稅加重之由蓋始自明初籍富民之田以為官田按私租以為重賦此洪武之刻政也明二百餘年減復不一我朝定鼎以來仍照明例征收蓋因陸續辦理軍需經費所在未便遽然裁減皇考聖祖仁皇帝常論及此雍正三年朕仰體皇考聖心已將蘇松二府額征浮糧豁免今特沛恩膏將嘉興府額征銀四十七萬二千九百餘兩著減十分之一計免銀四萬七千二百九十餘兩湖州府額征銀三十九萬九千九百餘兩著減十分之一計免銀三萬九千九百九十餘兩共二府免銀八萬七千二百八十餘丙永著為例六年除陝西西鄉縣康熙六十一年無著浮糧銀千二百餘兩七年諭除湖南武陵縣宿郎堰湖濱渰沒田賦十年諭朕聞淮安府阜寧縣屬射陽湖地方於雍正五年題陞淤地八千一百餘頃陞租銀四千餘兩康熙五十九年丈量射陽湖北崖灘地妹內陞地四百餘頃應陞銀百七十兩皆係有銀無地小民賠累難堪向來積欠纍纍從未清完甚屬累民著將前項陞地并租銀悉行豁免又除江蘇淮揚徐等屬開河占用民地田賦陝西武功縣水沖田賦十三年皇上登極恩詔蘇松浮糧前已蒙世宗憲皇帝諭旨裁免四十五萬兩以紓民力但江省糧額尚有浮多之處著再加恩免額征銀二十萬兩 \\n 乾隆元年諭江蘇淮安府之桃源縣徐州府之宿遷縣睢寧縣沿河地畝淹涸靡常雍正五年涸出睢寧縣報陞地五千三十九頃宿遷縣報陞地四千七十二頃桃源縣報陞地三千八百四十二頃嗣蒙世宗憲皇帝以淤地勘報不實令河臣會同督臣察勘共豁地七千二百餘頃萬民感頌存地五千七百餘頃照各縣成例折算實地三千五百餘頁科則亦經減輕其潼安一衞裁汰改歸州縣征收乃比年以來仍催征不前葢此淤出之地畝即舊有糧田是以民力維艱輸將不繼也朕既洞悉其中情事自當加恩開除以紓民力著將宿遷睢寧桃源三縣見存新淤涸復改科地糧額征銀六千五百兩全行豁免其雍正十三年淤地未完錢糧亦免征收至水沉地畝仍照例每年冬勘又免泗州安河兩岸淹涸靡常淤地額征銀千二百餘兩山東郯城等二十八州縣淹沒地田賦又諭山東章邱縣捏報墾荒地畝相沿已久著將已攤入地畝者於乾隆元年覈明開除免其征收未攤入地畝者自雍正十三年起悉行豁免又免河南祥符等四十二州縣鄭州臨河之姚店等堡鹻鹵飛砂河坍水占地畝田賦又免直隸呂家灣等處甘肅狄道州河南滎澤縣荒地及無著田賦二年諭江蘇阜寧鹽城二縣有濱河地畝淹涸靡常有司誤報陞科小民納賦維艱著確核地畝銀數悉行豁免又免江南高郵等五州縣河堤民房租銀山東商河縣鹻鹵官莊田賦甘肅河西各屬州縣衞所隨征馬糧三年除四川射洪等六縣坍沒田賦四年諭除雲南勳莊變價田被水沖沙壓地畝應徵銀兩五年除河南中牟封邱等十四州縣水沖沙壓各荒地田賦及鄭州地戶積逋六年除湖南湘鄉臨武二縣坍沒田賦七年除浙江錢塘縣及河南洧川等十一州縣河坍沙壓荒田賦八年諭朕聞浙江溫台二洋為漁船採捕之所從前玉環未經展復之前凡漁船被汛兵需索陋規無異私稅後因展復玉環地方官恐經費無出遂將陋規改收塗稅此一時權宜之計也朕思濱海編民以海為田每歲出沒於波濤之中捕魚餬口生計淡薄應加軫卹著將此項永遠革除又除湖北興國黃岡二州縣荒地田賦九年除四川被水沖決田畝百九十餘頃額賦并碾榨磨十九座租稅十年除江西樂平德興玉山宜黃陝西郃陽各坍荒田賦十一年除江蘇沿城基地廢房租銀【江蘇沿城基地向係居民賃地建屋輸租因屋坍他徙地勢低窪不堪棲止租遂逋懸州縣率以罰鍰抵解至是奏除并禁濫罰】又諭減直隸慶雲縣正賦十之三著為令又免廣東瓊州府雜賦福建積逋漁課十二年免直隸天津蘆課漁課十六年諭朕聞常州府屬之武進陽湖二縣開抵役田租銀一項原繫前明時虛田領價後因本戶逃亡株連親族各將己產開抵實非前明原置之田亦非當日領價之戶小民條糧役租力難並輸以致積年拖欠朕省方所至民隱勤求清問既周倍深軫念著將武進陽湖二縣開抵役田除應辦條漕仍照民田一例完納外其新舊租銀槩予豁免又除浙江淳安臨海瑞安三縣坍荒田賦十七年除甘肅狄道州十五州縣坍荒田賦十八年除浙江山東竈地安徽太平縣福建臺灣府及直隸四旗通判熱河八溝同知所轄地方坍荒田賦二十年諭免諸羅縣民陳天松等墾荒追罰銀米二十二年改山東海豐縣東北鄉低窪莊地照下則征收二十九年免湖北漢陽縣積年坍沒田賦三十三年諭滇省山多田少水陸可耕之地俱經墾闢無餘惟山麓河濱尚有曠土向令邊民墾種以供口食而定例山頭地角在三畝以上者照旱田十年之例水濱河尾在二畝以上者照水田六年之例陞科第念此等零星地土本與平原沃壤不同倘地方官經理不善一切丈量查勘胥吏不免從中滋擾嗣後滇省地頭河尾俱聽民耕種槩免陞科又改湖廣漢川縣汊垸低窪民田上則者照漁糧上則徵收軍田照漁糧下則徵收三十六年除臨清及陵縣沙鹻田賦江寧震澤清河坍荒田泰州淹沒田江西水沖屯田各糧賦又免直隸喀喇河屯所屬被水糧地并巴里坤墾不成熟地田賦三十七年免湖北江陵縣直隸永定河下口江蘇宿遷縣修築月堤占廢民地及江蘇靖江縣甘肅中衞縣陝西興平縣郃陽縣水沖沙壓田賦三十八年定直隸文安縣大漥田地每年視積水多寡除田賦例【大窪連絡四演漲涸靡常時定水大全行蠲除水小量行減賦】免山西豐廳屬旗地直隸涿州民地浙江仁和縣場蕩水沖荒坍各田賦又湖北監利縣創築月堤占用民地田賦三十九年免直隸懷柔縣浙江錢塘桐廬餘杭臨安烏程等縣江蘇上元江寧清河六合上海江浦震澤銅山常熟等縣江西新昌寧都等縣沖坍及築堤占用民地各田賦四十年免甘肅朔寧縣沙壓地芻粟山丹縣草湖等渠坍沒地賦四十一年除福建建陽臺灣二縣江西新淦新城二縣江蘇桃源縣浙江仁和縣沖坍田賦又免江蘇丹徒縣坍廢田地漕米四十二年免直隸喀喇河屯水沖地畝田賦四十三年除江蘇常熟婁縣嘉定長洲坍沒田賦浙江仁和三江兩場潮沒竈課四十四年除江蘇常熟嘉定等縣甘肅高臺縣水沖沙壓出賦四十五年免河南孟津縣甘肅平番碾伯二縣坍沒田賦芻粟四十七年除浙江仁和場仁和倉三圍等處坍沒存減則地九百二十畝四十八年免直隸懷柔縣水沖田賦并浙江仁和場扶基等處續被沖坍田賦四十九年諭蘇州藩司所屬地丁漕項公田餘租等欵積欠銀糧業經槩予蠲除因思吳縣公田已與民田一律交納條銀漕米并加徵義租嗣因該縣有積年無著田糧復於公田徵收餘租米二千二百餘石抵補無著虛糧七百餘石外尚餘米千四百餘石留為該縣地方公用歷年均有拖欠民力拮据所有該縣無著田糧除照舊於此項餘租徵收抵補外其留備地方公用應徵米千四百餘石著永免徵收五十年免河南鄭州水沖堤壓地田租 \\n ·免役 \\n 順治元年除各旗壯丁差徭并輸納糧草布疋二年除江南丹徒丹陽二縣明末加派馬折銀三年免浙江錢塘仁和二縣間架房稅七年除江南桐城潛山太湖宿松休寧句容六縣逃丁荒地額賦十一年除江西逃丁額賦十八年准江南江都如皋海州民修理烽墩馬路各免差徭一年 \\n 康熙十二年除河南全派河夫【如遇歲修官為雇募每夫月給銀二兩】十六年嚴有司罰民修築城樓垛口禁二十三年上東巡免山東江南各州縣衞所地丁銀曲阜縣地丁銀二十八年除江寧市廛歲輸房號廊鈔銀五十二年恩詔嗣後編審增益人丁止將滋生實數奏聞其徵收辦糧但據五十年丁冊定為常額永不加賦五十四年定社倉捐穀免徭例 \\n 雍正二年嚴官司到任苛派供設及修理衙署之禁又定官用什物照價給值不得科斂之禁六年罷口率之賦凡地丁均勻入地糧徵收八年諭新設永順一府所屬永順龍山保靖桑植四縣火坑鋤頭煙戶等名色錢一槩刪除令該戶自行開報開墾官給印照永為世業十三年皇上登極諭山西大同偏關老營水泉三汛兵丁交納徭銀向在餉銀內扣交每年徵銀六百八十餘兩著自乾隆元年始悉行蠲除永著為例又除江南太平縣雜派江夫河篷錢糧 \\n 乾隆元年諭除湖北江夏等十九州縣未經攤減丁銀甘肅伏羌通渭秦安會寧等縣岷州衞闕額丁銀江南長江網戶鰣魚折價銀三年除福建延平府南平縣浮多丁銀五年諭聞江省歲額錢糧地丁漕項蘆課雜稅之外又有名為雜辦者不在地丁項下編徵仍入地丁項下彙入分數奏銷欵項甚多沿自前明迄今賦役全書止編應解之數未聞載出辦原委即有開載出辦之處亦未編定如何徵收則例於是有闕額累官者有徵收累民者有累在官而因以及民者有累在民而因以及官者朕心軫念特頒諭旨其實在闕額有累官民者確查奏免十一年議免江蘇雜辦錢糧【城租吏農班餘米軍餉碾餉折穀等項】又諭朕從前巡幸直隸地方見城垣多有殘闕皆因不能隨時堵築以致出入踐踏踰越成路因令大學士等寄諭各督撫令其督率有司留心整飭嗣據巡撫碩色奏請分別工程千兩以上者候以工代賑之年動項興修千兩以內者令該州縣分年修補除土方小工酌用民力外其餘即於上費項下支修朕將伊摺令各督撫閱看俾共仿照辦理但須善為經紀勿致累民而各督撫中遂有因此奏請開捐土方並將各官養廉合力捐修者或經批示或經議駁俱未准行今鄂爾達覆奏摺內又稱按田起夫誠恐佔田之戶必派之佃田之家不若暫借稅銀生息以備修補等語此奏甚屬錯誤全不知朕本意矣葢城垣為國家保障其責全在地方官其所以酌用民力者葢因各處城垣偶有坍損地方官並不查禁聽民踐踏甚且附近居民竟將城磚竊取以供私用是以令於農隙之際酌用本地民夫補葺使民知城垣之設原以衞民己身曾用力於其間則遇有損坍自然護惜不肯任意踐踏且隨時修補亦易為力此上下相維之義並非令其按田起夫竟成賦額之外增一力役之征也如鄂爾達所稱者恐各省督撫亦錯會朕旨或致累民用是特頒此旨曉諭各督撫知之二十七年立生監不得濫充社長圩長牙行埠頭各雜役之禁三十七年諭李翰奏請停編審造冊所見甚是編審人丁舊例原因生齒煩滋恐有漏戶避差之弊是以每屆五年查編造冊以備考核今丁銀既皆攤入地糧而滋生人戶又欽遵康熙五十二年皇祖恩旨永不加賦則五年編審不過沿襲虛文無稗實政況各省民穀細數俱經督撫於年底專摺奏報更無藉五年一次之另行查辦嗣後編審之例著永行停止三十八年諭據陳輝祖奏請將該省民屯新墾丁銀隨年攤徵批交該部議奏旋經戶部覆准并請行查各督撫就本省情形酌籌妥議具奏嗣據直隸等省先後入奏大槩請仍舊制者居多則陳輝祖所奏及該部所議皆未得當國家承平休養百有餘年閭閻生齒日繁歲有增益向來編審人丁按丁科則自康熙五十二年我皇祖特頒恩詔永不加賦即以是年丁糧之數作為定額朕臨御以來無時不以愛養斯民為念詎肯於丁糧區區毫末之賦稍存計較乎若以新墾民屯田畝復將丁銀隨年攤納是與小民較及錙銖尤非惠下卹民之道所有各省辦理丁糧一事無論巳未覆奏俱著悉仍其舊毋庸另議更張 \\n 皇朝通典卷十六 \\n  \\n   \\n  "}
{"章节": "●皇朝通典卷十七", "正文": "  \\n ●皇朝通典卷十七 \\n 　 \\n  \\n 食貨十七 \\n ○食貨十七 \\n 蠲賑下 \\n △蠲賑下 \\n 災蠲 \\n 賑卹 \\n ·災蠲 \\n 順治三年直隸成安等七縣水湖廣興國等十州縣旱免本年租江西頻年旱澇罷本年漕四年陝西西安延安等府雹五年山東夏津蝗六年直隸真定順德廣平大名四府水山西太原平陽汾遼澤等府州水均免本年租又定遇災蠲免之例於起解存留項下勻減如存留無餘即減起運之欵八年定題請災蠲頒發免單例凡州縣遇有災免將實數刊刻免單頒發各戶其已入者明年以實除之不給免單者以贓論十年定災免分數例八分至十分者免十之三五分至七分者免十之二四分者免十之一有漕糧州縣衞所准改折【謹按康熙十七年增定災地除五分以下不成災外六分者免十之一七八分者免十之二九分十分者免十之三雍正六年又定十分者免十之七九分者免十之六八分者免十之四七分者免十之二六分者免十之一乾隆元年復定五分者亦免十之一永著為例】免直隸房山湖北襄陽黃州荊州德安湖南常德岳州永州江蘇揚州淮安安徽鳳陽廬州山東濟南東昌各府災田本年租十一年直隸八府山東二十一州縣江南五州縣浙江二十二縣衞旱湖廣天門蝗陝西漢中雹均免本年租十二年免直隸三十六州縣衞江南浙江江西山東河南湖廣山西旱澇諸縣本年租陝西五府地震免兵民丁徭田賦十三年直隸新樂河南彰德蝗湖南常德湖北武昌水山西大同陝西清水洛川二縣靖遠洮岷鳳翔四衞雹十四年直隸霸薊等七州寶坻等二十一縣保安等三衞梁城一所雹武清漷二縣水十五年直隸蠡雄等八縣山西五臺陝西潼關辛莊各屯衞雹均免本年租又免河南杞縣雹災秋糧十之三浙江紹興寧波二府颶災各賦十六年江西旱免被災之四十五縣田賦銀糧又免貴州貴陽等六府河南睢寧等十四州縣衞江蘇淮徐揚三府安徽鳳陽府湖北天門等六縣水災田本年租十七年河南河決睢杞虞城永城夏邑六縣災彰德府旱江南邳蕭宿遷沐陽四州縣湖北蘄州廣濟縣直隸曲陽縣水均免本年租並酌免直隸新安豐潤等縣十之二江南睢寧宿州鹽城等州縣各有差十八年浙江寧波等二十九縣旱江西鄱陽等四縣湖北沔陽州水免本年租並酌免湖北黃梅廣濟等縣十之三 \\n 康熙元年直隸江南山西河南四川水江西浙江旱湖北水均免被災各縣本年租三年江西四十一州縣旱免賦有差定遇災之地停徵額賦十分之三例四年山東山西旱免本年租并山西逋賦又免山東寧海棲霞被兵疫之各州縣衞荒亡諸賦左都御史郝惟納疏言災地丁賦請准田賦分數併行蠲免從之五年江南桃源贛榆蝗湖北沔陽黃岡十二州縣衞旱陝西鎮原雹并免今年租江西南昌等三十五州縣旱浙江象山等六縣水甘肅霜均各免賦有差六年定蠲免各事宜凡遇蠲免有司官將應免者取具每圖里長結狀分送部科察核如有巳徵在官不流抵次年及不扣蠲數一槩徵收侵蝕或題定蠲數不即出示曉諭或稱止蠲起運不蠲存留或由單內扣除不及蠲數者均以欺罔論其管轄官各降級有差又蠲免流抵如蠲本年者填明次年由單之首流抵次年者填明第三年由單之首不開載實數者罪之八年又定災傷之處不得以闔邑地畝通算仍按區圖村莊地畝被災分數報蠲時以直隸五十州縣衞水十分九分者諭除其租七分八分者免十之四餘如舊例江南淮揚被水之處各按分加免一分河南安陽臨漳給復三年浙江臨海天台二縣衞甘肅被旱之莊浪等五縣并除本年租安徽湖廣偏災之縣各免賦有差山東地震諸縣准照水旱例按分蠲免【九年復免災地賦銀二十二萬七千三百餘兩】九年淮揚水罷本年漕并免康熙六年以後漕逋銀米又直隸博野等二十九州縣水開州等十四州縣旱山東濟陽等二十九州縣旱濰縣雹濟寧州水江蘇安徽浙江河南湖北五十七州縣旱各免賦有差并免江南種藍田本年靛吏科給事中莽佳疏言遇災蠲賦并請免佃戶納租從之十年江南淮安揚州水除康熙元年至六年逋賦江寧徐海等府州蝗鳳陽等府旱直隸文安安肅等州縣夏旱秋蝗山東河南浙江湖廣陝西水各免本年田租有差浙江巡撫范承謨疏言臨海太平平陽石門烏程溫州頻年荒歉請將康熙元年二年三年隨漕逋賦援八年恩詔蠲免地丁逋賦例赦免從之十一年又奏免石門縣康熙三年輕齎銀平陽縣康熙元年二年三年月糧及隨漕逋賦十二年直隸霸州寶坻等十三州縣衞江南六安贛榆等七州縣河南輝縣水湖南瀏陽等三縣浙江仙居縣旱均免本年租又諭免江南蘇松常鎮四府淮揚六府災田明年租十三年山東水免泰安等五十二州縣賦有差又直隸江南二十五州縣水免十之二江西河南十八州縣旱免十之二十五年江南河決免淮揚二府租十之三餘各有差又免福建陝西被兵各田賦定增減報災蠲免冊籍處分州縣降二級調用餘罰俸有差十六年免江西廬陵贛州等四十一州縣被兵田賦十七年免浙江省近福建省之各州縣被兵去年田賦十八年免江西福建湖北被兵歷年逋賦嚴侵蝕蠲賦之罪十九年直隸山東山西旱雹免賦各有差二十一年除山西太原大同災民逋賦二萬四千四百餘兩又免福建省被兵之侯官等二十六州縣康熙十八年以後逋賦二十四年諭直隸獻縣河間衞江南宿遷縣興化縣邳州高郵州鹽城縣山東郯城縣魚臺縣地方今年重罹水災小民艱苦所有康熙二十四年秋冬二十五年春夏地丁各項錢糧俱與豁免二十八年上南巡免邳州水淹田漕銀及遞年逋賦二十九年直隸災諭免順天保定河間真定順德廣平大名宣化各屬去年未徵并今年春夏額賦銀五十七萬五千兩糧八萬六千百有餘石三十年陝西旱蝗命大臣往勘免西安鳳翔等府明年民屯各賦銀米三十一年復諭免陝西西安明年額賦二十二年又免西安鳳翔災民明年租三十三年上以山西平陽澤州沁州前被蝗旱民氣未蘇免康熙三十一三十二年逋賦限五十八萬千六百兩米豆二萬八千五百八十石各有奇三十七年諭淮安揚州鳳陽等處比年水患頻仍屢賑屢蠲被災地方賴以安堵但念久歉之餘恐致資生匱乏著將海州山陽安東鹽城高郵泰州興化寶應婁縣泗州亳州鳳陽臨淮懷遠五河虹縣蒙城盱眙靈璧等州縣并被災各衞所康熙三十八年一切地丁銀米漕糧盡行蠲免 \\n 三十八年復免淮安揚州鳳陽三府屬去年地丁漕銀十有九萬兩米麥十萬石各有奇四十年陝西旱免明年田租巡撫喀拜坐匿災罪奪職四十一年免山東萊蕪等六州縣河南永城等三縣明年租四十二年山東水免九十四縣田賦各有差江蘇巡撫宋犖疏言徐州睢寧縣頻遭水患請將康熙三十七八九年未入額賦每年止帶徵一年諭令豁免并免四十年歲租四十三年諭山東比年歉收朕焦勞宵旰未嘗晷刻稍釋於懷今歲幸二麥畢登秋禾稔穫但念被災之後若非大敷恩澤終不能遞底盈寧著將康熙四十四年地丁銀米通行蠲免四十四年諭嗣後蠲免錢糧如并免積欠則帶徵俱免如止蠲本年錢糧則所有舊欠俱於次年徵收蠲免之年槩不得開徵永著為例四十六年江南浙江旱諭免兩省明年丁銀六十九萬七千七百兩江蘇安徽田賦二百九十七萬五千二百兩糧三十九萬二千石浙江田賦銀九十六萬千五百兩糧九萬六千石各有奇又諭免康熙四十年以前江蘇漕項銀六十八萬七千兩米麥三十一萬千八百石各有奇四十七年諭去年江南浙江俱被旱荒多方軫卹民力稍蘇今年復被潦災旋經照例蠲賑但歲再不登生計益匱欲令辦賦力必難供所有康熙四十八年江南通省地丁銀四百七十五萬四百兩浙江通省地丁銀二百五十七萬七千兩各有奇著全行蠲免四十八年江南河南水山東旱各如例免租又諭免災田明年賦淮徐揚三府十九州縣銀五十九萬三千八百兩歸德府六縣銀二十萬二千四百兩兗州府四州縣銀十四萬六千六百兩各有奇又浙江災後民力未裕緩徵今歲漕賦四十九年定遇災免之處業戶七分佃戶三分例五十三年免河南江南浙江湖北災田賦各有差又免甘肅靖邊等二十八州縣衞所旱災明年芻粟併免五十五年銀糧芻粟五十四年免直隸順天保定河間永平宣化五府災田明年賦銀八十五萬八百兩米豆十一萬五千五百石草九萬四千五百束各有奇五十六年免江南沛縣福建臺灣水災田賦各有差五十九年直隸慶雲等五州縣地震免本年田租六十年陝西旱命大臣往勘除本年租福建臺灣颶災蠲本年額賦 \\n 雍正二年江浙潮溢場地災免雍正元年二年鹽課三年直隸薊州清苑七十四州縣水免租有差五年直隸玉田縣河決免災田賦一年九年免直隸霸州文安大城等六州縣水災田康熙三十四至四十二年逋賦又免黑龍江墨爾根各官莊霜災田賦十年免臺灣兇番滋擾之彰化縣雍正八九兩年未入銀穀十三年諭甘肅省入夏以來雨澤愆期著將雍正十三年應徵地丁錢糧全行豁免又免四川九姓等土司被水田賦 \\n 乾隆二年定凡被災地方令總督巡撫勘明或分年帶徵或按分數蠲免臨時具題請旨又定地丁銀統覈蠲免例【丁銀自雍正六年始攤入地糧故未一例蠲免至是特與豁除以昭畫一】又定八旗餘絕及革退網戶地被災均照入官地減免例三年江南旱免江蘇安徽逋賦併免江蘇田租一年六年諭朕御極以來愛養黎元蠲免正賦之外復將雍正十三年以前各屬積欠陸續豁免以息民間追呼之擾今各省未完正項銀米豆草并雜項租穀積欠已久多係貧乏之戶無力輸將況江蘇所欠獨多目今現被水災待恩撫卹著將各項悉行豁免再江浙二省尚有未完漕項銀米豆麥向不在豁免之例今既蠲除各項著將漕項一併免徵七年諭江南上下兩江今年水漲逾常該督撫陸續奏報者不下數十州縣朕每一覽奏宵旰靡寧已屢降諭旨令該督撫加意撫綏毋使失所又特命大臣前往會同該督撫等拯救目前之災荒永除將來之水患但念此等被災之地夏已無收秋更失望小民困苦其何以堪況此數十州縣有今年被災特甚者有今年稍輕而連年被災現有水漲未消亟待賑卹其流離顛連之狀時在朕心目中所有本年應納錢糧著該督撫勘明被災州縣先行緩徵將確數分別具奏請旨蠲免尋議准免江蘇江浦等二十九州縣衞地丁歲夫蘆課學租銀二十四萬九千三十三兩米八千百九十四石山陽等二十六州縣衞漕銀三萬三千五十餘兩米麥豆十二萬八千八百餘石安徽壽州等二十州縣衞地丁漕銀十七萬八百餘兩米麥豆千八百三十餘石各有奇八年又續免江蘇安徽各災地蠲除帶徵賦以蘇民困十年除江南海州蕭沛碭山四州縣雍正十三年至乾隆元年漕逋十一年江南水免山陽等二十四州縣各賦十二年山東水免被災之九十二州縣賦銀二十五萬三千八百九十餘兩江南崇明縣潮溢免災田本年租十三年又除蠲餘各賦除江南山陽等二十六州縣乾隆七年蠲餘米及地丁雜賦泗州學田銀米十四年安徽壽州鳳陽臨淮泗州鳳臺懷遠五河霍邱八州縣鳳陽泗州等縣水并除賦有差十五年諭朕巡洛祀嵩甫經豐樂即已降旨蠲免經過州縣十分之三其地年歲順成是以照例蠲除數目所過州縣體察農功夏麥告豐晚禾覺歉秋牟播種亦復待時朕深為軫念其歉收之處著再加恩統前蠲免十之五又免江寧淮安揚州徐州海州五府被水田賦漕賦十六年上南巡諭朕車駕南巡乘時布澤蠲除積欠疊沛恩施更念江蘇之宿遷等州縣上年被水稍重雖經格外加賑可以接至麥秋著再加恩將經過之宿遷清河桃源三縣被災貧民上年借出籽種銀悉行免徵又諭免江南揚州府興化縣積淹荒廢田畝自乾隆元年至八年租銀米麥逋賦徐州府沛縣濱湖地畝自乾隆十年以前租銀十七年甘肅耀州等三十九州縣旱十八年江南安徽二十五州縣江蘇三十二州縣水均免本年租又免浙江仁和縣被淹鹽場課有差十九年安徽泗州盱眙等州縣水免本年租二十二年上南巡諭江南淮徐海等屬受水患有年矣朕翠華南涖周覽土風所過桃源宿遷邳州睢寧諸縣鶉衣鵠面相望於道而徐屬較甚朕心為之惄然增戚國家所恃以拯患卹災者惟賑濟一事現在徐屬七州縣已降旨加展賑期可至五月并截留未處漕糧以資借糶所以為斯民計者不遺餘力而目擊情形於心實有所不忍所見如此未見者亦復可知著再加恩將淮徐海三屬各州縣所有積年借欠耔種口糧不分新舊槩予豁免以籽痌瘝一體之念又免河南夏邑商邱虞城永城水渰田畝積負并田賦二年又免山東濟寧魚臺金鄉滕嶧去年水渰未涸田賦倉穀貸種并濟寧魚臺之屯戶及兩淮竈戶各逋二十七年免江蘇清河崑山等十一州縣災田租浙江仁和等十七州縣漕賦二十八年免山東濟寧等八州縣衞水災田賦二十九年免甘肅鞏昌等屬旱災雲南江川等五州縣地震江蘇江浦海州旱山東濟寧等州縣水各災田賦有差三十年免直隸霸州固安永清屯戶二十六年以前被災積逋穀八百石有奇湖北漢陽七州縣衞湖南益陽縣江西南昌等三縣安徽安池等五府水均免賦有差三十一年免甘肅被旱及雹災霜災之靖遠等十四廳州縣積逋銀三十七萬四千餘兩糧百二十四萬五千餘石陝西延安等三府逋糧四萬六千餘石銀萬一千餘兩又山東章邱等十八州縣直隸獻縣等十八州縣水各免賦有差三十三年免伊犁屯田回人未交納被雪潮濕霉變之乾隆三十年倉穀并三十一年被災未納糧共七萬餘石又已豁免萬餘石外尚應帶交五萬石上以回人生業未裕并免之三十六年免山西薩拉齊通判所屬之善岱里安民等七村被水田賦并甘肅比年被災各廳州縣積欠糧四百四萬餘石皋蘭等縣各有差三十八年江南水免安東山陽阜寧清河沭陽海各田賦三十九年黃水驟溢免山陽清河鹽城阜寧明年租淮安大河二衞漕又直隸霸州二十五州縣衞安徽壽州等十州縣水甘肅皋蘭等州縣旱均免田賦有差是年逆匪王倫滋擾酌免山東臨清新舊城居民正賦四十年酌免江蘇河南湖北安徽浙江雲南各水旱被災田賦四十一年免江蘇上元等四十六州縣衞安徽合肥等州縣甘肅皋蘭等三十一州縣被災田賦有差四十三年河南旱免被災較重之汲淇臨漳三縣緩徵丁銀十之四山東旱并將二省四十五年輪免錢糧即於本年普行蠲免其已徵者准作明年正賦四十五年免湖南長沙十五州縣災田額賦有差四十六年免直隸湖北江蘇各被災州縣田賦有差四十六年江南崇明縣風潮成災免本年租又免浙江紹興金華府屬旱災田賦有差是年逆回滋擾甘肅蘭州河州等處諭免本年租四十七年免直隸霸州等州縣災田宿逋四十八年免江蘇銅山等州縣山東鄒縣利津等縣災田租并免山東永阜場江南沛縣竈課雜稅四十九年直隸旱河南旱並免被災州縣四十八年逋賦又免陝西延榆綏三府災所四十七八兩年逋賦五十年免河南衞輝府屬五縣并附近災區之延津等九縣逋賦并本年賦有差受旱較重之開封彰德府屬之祥符內黃等十一州縣正賦十之五次重之杞縣等十州縣十之三其遞年積逋各按災分數蠲免有差又安徽旱諭將五十一年輪免錢糧先於本年豁免其已入者作明年正賦 \\n ·賑卹 \\n 順治二年定賑卹八旗例凡八旗澇地每六畝給米二石王貝勒貝子公府屬人役給米如之【投充帶來地弗與】八旗蒙古按口折銀許其沿邊糴米不令進口八旗游牧地每口月給米一斗【張家口給米古北口給銀】五年定直省駐防官澇地米隨家口所在支給例六年停八旗踏勘災地例如遇水旱之年王以下及食俸官每歲照俸米倍給之八年定給大興宛平二縣收養孤貧銀米每名月給米三斗銀三錢【每年准給六月至十年增給至十月】定直省災荒督撫詳察頃畝分數具奏例發山東浙江倉穀學租賑窮民貧士【是出山東浙江水】九年設飯廠以賑貧民京師五城城設一廠日費米二石歲十月起至明年三月停賑十年賑八旗貧人滿洲蒙古每佐領下布六十疋棉六百斤米百石漢軍半定勘災責大員奏報例京城由戶部直省由督撫請賑【十六年申定直省勘災用道府府倅康熙四年復定勘八旗災地用驍騎校領催等勘明結報戶部具題又定旗人七歲以上為一口六歲以下四歲以上為半口其報充及庸雇人弗與】十一年發庫貯銀十六萬內帑銀八萬分賑直隸各府饑民申定賑卹旗人例滿洲蒙古每佐領下給米二百石漢軍百石管旗都統旱地每六畝給米二斛【米折各半折銀視時值高下】守南苑海戶災地不論旱澇每六畝給米一斛十二年發內帑銀二萬兩賑八旗窮民十三年賑給八旗滿洲蒙古每佐領下米三百石漢軍百石賑八旗災地每六畝米一斛又發內帑銀三萬兩賑直隸饑民十四年發內帑銀十萬兩分賑八旗兵丁及直隸饑民十六年雲南貴州新入版圖發銀十五萬兩賑濟窮民十七年定奏報災傷限期凡遇災傷先以情形入奏夏災限六月秋災限七月州縣遲報逾三月奪職一月以下降罰有差撫司道官逾限亦如之【康熙七年定八旗報災不得逾八日十日雍正六年增定勘報之官寬限十日奏報之官寬限五日統以四十五日為限乾隆二年定督撫以情形入奏後即親詣災所發倉廩先賑仍於四十五日限內題明加賑賑畢冊具戶口米糧題銷其被災頃畝分數於勘奏之日附疏聲明其應蠲免數目於勘奏日始限兩月冊報七年定甘肅地氣節候較異他省鞏昌蘭州寧夏西寧甘州涼州六府肅州安西靖邊二廳如夏秋二禾於六月九月災者仍舊限申報或有限後災者准於七月十月望前申報】 \\n 康熙元年定八旗水旱災地每六畝給米二斛蝗雹災給半建育嬰堂於京師廣渠門內定育嬰事宜凡收育棄孩其有姓名年月日時可稽查者註於冊僱乳婦乳之有願收為子孫者聽之本家有訪求認領者訊與原註冊符合其歸宗三年發八旗莊田災賑米粟二百十三萬六千斛有奇七年賑山東地震災民九年命重臣往勘淮揚水災明年諭江南督撫截留漕米并發徐鳳各倉粟人給米五斗六歲以上至十歲者半又分設米廠以食餓者每府遣部臣一人同地方官驗給賑湖廣竹山縣被災災民十年八旗屯地旱賑粟百六十四萬七百餘石十二年山西饑發銀二十萬遣部臣往賑十八年賑山東沂州等十三州縣饑民又發帑十萬兩賑卹旗民【是年京師地震】二十四年蒙古饑浩齊特郡王請賑發粟千石二十五年命大臣賑鳳陽徐州災民【是年二府水】二十七年雲南劍川州地震死者每名給銀一兩傷者半之屋圯者每間給銀二兩無棲止者人給穀一石二十八年發銀三十萬兩賑直隸饑民二十九年增京師飯廠每城各一【向五城每城設一廠】以滿漢部院官各一人日董其事三十年陝西西安二十七州縣饑發山西貯帑二十萬兩移賑命大臣一人往驗每大口日給米三合小口半明年四月停賑又賑直隸十四州縣饑民粟三十一年貸山東貧民穀二十八萬九千石又貸陝西西安鳳翔二府災民種值三十四年山西平陽府地震命大臣往賑各有差三十五年貸直隸寶坻等州縣災民倉粟三十七年賑山東濟南兗州東昌三府粟三十八年貸直隸贊皇縣復業流民牛種【前有土賊之擾今始安集】三十九年發坡賴村倉糧賑巴林二旗窮丁四十年賑甘肅河州屬土司均准內地例給粟四十一年西安饑貸貧民粟四十二年山東饑命戶部官馳驛往截漕運米五十萬石助賑又遣八旗官各齎帑銀三千兩會賑復賑安徽鳳陽等州縣饑民大口日五合小口三合又發盛京所貯米貸給捕牲烏拉虞人四十三年賑湖廣監利縣饑民自十一月至明二年月止又定河南省見貯倉穀每歲半存倉備賑半貸給貧民例四十五年頒賜京城廣寧門外士庶所建普濟堂膏澤回春匾額并御製碑文每歲恩賞崇文門稅銀千兩口糧銀二百兩堂內地租銀千兩為養贍孤貧之用減糶畿輔常平倉粟每石減十之三其窮民無力者酌貸三之一四十六年江南饑諭倉穀數少未足徧給惟各州縣截留漕米吾以實惠及民目下時已屆冬總漕無事著會同總督巡撫親往各州縣被災地方備加察勘將本年所徵漕糧每州縣或留八九萬石或留十萬石酌量足支賑給之數分別多寬存留支散及今漕米尚未開兌截見收之糧以濟待哺之眾實於民生大有裨益此朕殷殷懷保赤子矜念如傷之至意戶部即移文該督撫實心奉行仍開具賑濟實數奏聞時淮徐揚三府無存粟發司庫銀十萬兩充賑四十七年定河南各州縣常平倉粟每年以三之一出陳易新并將新貯各倉粟照常平例聽民便貸不限以額四十九年申定五城飯廠米數賑期每廠日米二石銀一兩十月朔起至次年三月二十日停賑【六十一年加賑一月銀米倍給】福建漳州泉州旱截留江南鎮江松江浙江湖州三府漕三十萬石轉運至郡賑濟五十二年賑四川茂州及平番等營堡地震災民五十三年賑甘肅饑民自二月至六月每大口給米三合小口二合五十四年蒙古雪損傷牲畜輸穀賑烏喇特十四旗察哈爾八旗饑人五十五年順大永平府屬米價翔貴發通州倉粟二十萬石濟之五十七年索倫水發銀萬兩遣副都統等往協黑龍江將軍酌賑又發盛京倉粟賑扎賚特固山貝子特古斯屬下窮丁五十九年陝西饑發部帑銀五十萬兩命大臣及部院官分西安延安蘭州三路賑濟又發陝西甘肅常平倉粟百三十六萬四千石充賑并准旗人有願助賑者自備銀米赴部呈送散賑官處事竣准銀米之多寡議敘有差六十年諭今春雨澤甚少備荒要緊著發帑金五十萬兩差大臣往陝西地方買米賑濟又撥戶部帑銀二十萬兩貸給甘肅陝西災民牛種資是年黃水漲溢直隸大名府長垣等四州縣災發倉粟貸貧民之乏食者并酌截漕粟賑之又貸黑龍江兵丁水手口糧六十一年命大臣賑直隸贊皇等四十二州縣饑民并發米各州縣設粥分賑 \\n 雍正元年直隸河南山東災各遣大臣一人往賑又郭爾羅斯喀喇沁扎嚕特各旗饑發帑七萬兩命大臣往賑二年諭京師廣寧門外向有普濟堂凡老疾無依之人每棲息於此司其事者殊為可嘉聖祖仁皇帝曾賜額立碑以旌好義有地方之責者宜時獎勸鼓舞之但年力尚壯及游手好閑之人不得借名溷入其中長浮惰而生事端賜育嬰堂帑銀千兩賑蘇尼特四旗窮民銀二萬兩三年直隸饑截留漕米二十萬石發通州倉粟十萬石賑霸州七十二州縣民三月賑大興等四縣民一月又諭今歲直隸地方被水小民乏食恐停賑之後正值東作之時農民謀食無策著再加賑一月又賑江南睢寧宿遷二縣饑民粥五月山東黃水溢發常平粟貸曹縣魚臺縣災民又諭今冬天氣甚冷京城廣寧門外安定門外養濟院二處將變色米賞給百石煮粥賑濟以安窮民四年賑安徽無為望江等州縣饑民粥五月賑泗州銀二萬兩五年直隸河決遣大臣御史齎銀二萬兩分賑被災玉田等二十三州縣六年定賑濟例凡勘災給糧有司官必親臨每近城之地設粥廠去城二十里內各鄉設一米廠照粥廠米按口月給一次七年定賑濟畢將銀米數目戶口姓名月日刊示通衢以杜吏胥侵蝕又定廣東城守饒平平鎮三營准於青黃不接時貸給窮兵倉穀例八年北河溢直隸順德廣平大名河間災遣侍郎副都統科道翰林等官分賑每府發銀二萬兩准留漕及捐穀助賑凡三月復遣大臣撫綏毋令失所山東江南河溢賑濱河州縣饑民粟并給銀葺水毀廬舍京師地震發帑二萬兩分五路勘賑每旗賞銀三萬兩按名分給又貸陝西西寧縣蔚州蔚縣饑民穀又諭朕聞廣渠門內有育嬰堂一區凡孩稚不能養育者收留於此數十年來成立者頗眾夫養少存孤載於月令與扶衰卹老同一善舉為世俗之所難朕心嘉悅特賜御書功深保赤匾額并白金千兩順天府尹等其宣宗朕意并倡率資助使之益加鼓勵再行文各省督撫轉飭有司勸募好善之人於通都大邑人煙稠集之處若可以照京師例推而行之其於字弱卹孤之道似有裨益而凡人怵惕惻隱之心亦可感發而興起矣【是年又將養濟】　【院每年餘剩孤貧口糧撥給育嬰堂二百兩及積年捐助之銀每歲支銷欵項均歸順天府察覈】九年定五城御史親至飯廠監賑例恩賞飯廠京倉老米二百石【是歲直隸屬歉就賑者多】十一年江南海溢賑常熟等二十九州縣災民十三年議准五城飯廠如米色不佳者仍赴倉改領又行令五城展賑一月 \\n 乾隆元年諭地方偶有水旱之事凡察勘戶口造具冊籍勢不得不經由胥役里保之手其所需飯食舟車紙張等貨朕聞竟有派累民間并且有取給於被災之戶口者益滋閭閻之擾嗣級凡飯食紙張舟車各費皆酌量動用存公銀毋許絲毫派累是年巴林四旗旱發帑萬兩遣官往賑又諭各省府州縣皆有養濟院以收養貧民此即古帝王哀矜煢獨之意朕聞歸化城地方接壤邊關人煙稠集其中多有疲癃殘疾之人無棲身之所日則乞食街衢後則露宿荒野甚可憫惻彼地舊有把總官房三十餘間可以改為收養貧民之所每年於牛羊稅內撥銀二三百兩粟百餘石為饘粥寒衣之費著簡選誠實鄉耆經理其事二年增定收養孤貧例令保甲將本地實在孤苦無依者開明里甲年貌取鄰佑保結呈報驗補其有浮於額數者亦准收養動公項散給口糧仍人冊報銷外來流丐送本籍收養【七年復定凡流寓隔省遙遠及本省相去至千里外亦准收養】又議准漕船縴夫中途患病者棄置河干即無生理令河臣轉飭各官就近入普濟堂或附近菴觀量給口糧務令得所又議令五城御史飭司坊官每日巡視如有貧民凍臥道旁者即就近引赴普濟堂棲流所等處宿歇令其赴廠竢來歲春融聽其去留二年諭各省出借倉穀於秋後還倉時有每石加息穀一斗之例如遇方本非歉歲循例出陳易新則應照例加息若值歉收之年國家方賑卹之不遑非平時貸穀者可比至還倉時止應完納正穀不應令其加息將此永著為例三年增定貸粟加息例凡年歲收成八分至十分者仍照例收息五分至七分者免又定本年收成五分者緩至明年秋後責入六分者本年責入其半次至全入七分者本年責入免息八分至十分者本年責入仍加息又諭各省學田銀糧原為散給廩生之用但為數無多地方偶遇歉收貧生不能自給往往不免饑餒深可憫念朕思士子身列膠庠自不便令有司與貧民一例散賑嗣後凡遇地方賑貸著該督撫學政飭令教官將貧生等姓名開送地方官視人數多寡即於存公項內量發銀米移交本學教官均勻散給資其饘粥是年寧夏地震命大臣馳驛前往發司庫銀二十萬兩賑卹其官弁遇災身故者照巡洋被風漂溺例議卹又定火災酌賑例四年賑江南貧民極貧者四月次貧者三月又次者一月又定賑濟米數例向例每名日支三四合至七八合不等茲定大口日五合小口三合五勺申定賑卹欵目預期宣示例向例於賑後將姓名賑數榜示茲復於賑前將被災分數欵目榜示以杜朘減又申令各直省養濟院加意收養煢獨六年賑安徽鳳陽潁州饑民增定養濟院收養孤貧例令該管官覈明實數分額內額外為二冊載具里居姓氏申達上司遇有開除隨時呈補該管上司遇便赴院按冊點驗七年黃淮交漲淹民田廬舍江淮饑上命大臣往會督撫勘賑用帑千餘萬江蘇江浦等二十九州縣賑米百五十六萬二千六百三十五石銀五百五萬二千五百二十餘兩沛縣賑米二千八百三十四石銀四萬三千六百九十餘兩小麥七百四十三石安徽鳳陽等二十四州縣賑米八十三萬千九百八十石銀二百三十三萬四千餘兩宿州收養無依貧民賑米百十九石銀百有餘兩各有奇并貸給口糧麥種芻草又增定撫卹例凡遇水旱即行撫卹先賑一月再察明戶口被災六分者極貧加賑一月七分者極貧加賑二月次貧加賑一月九分者極貧加賑三月次貧二月十分者極貧加賑四月次貧三月又定如遇積歉或災出非常者許將極貧加賑自五六月至七八月次貧加賑自三四月至五六月又刪除又次貧減賑例止分極次二等論賑又定凡遇夏災其災地歲不兩熟及雖兩熟而秋禾不可復種者照秋災例請賑如遇風災照雹災例貸給糧種傷大田者亦以秋災論八年諭上年江南淮徐鳳潁等府遭值水災朕宵旰焦勞無一時釋於懷抱特遣大臣會同督撫百計經理不惜千萬帑金期登斯民於袵席頃據陸續奏報被水之地漸次涸出冬間可以種麥石林決口亦已堵禦水勢減落朕心稍慰但念兩江受水之地甚廣其見在已經涸出者民間努力耕種自不待言其沮洳將涸者開春布種亦可冀望有秋惟最窪之地積水較深有非人力所能宣洩者倘春月不能趕種春麥雜糧而停賑之期已屆窮民何以為生朕思慮及此深為憫惻著欽差大臣及該督撫將實在不能涸出補種之地察看所有饑民口數若干按其情形酌定月分接續賑卹毋使失所又諭今年天氣炎熱甚於往年聞山東山西河南陝西民人有病暍或至傷損者此等最苦之人無所依倚全在地方官善為撫卹可令各該督撫轉飭有司悉心查辦有應動存公銀兩者即行動用嗣級如有類此之事無得膜視九年四川西昌水瀘寧縣南江縣雹貸穀有差秋成責入時仍免息冤寧縣水不成災亦令於來歲青黃不接時量貸倉穀又賑安徽徽州寧國二屬浙江紹興嚴州衢州三屬間被水之區十一年山東河南江蘇安徽水江南稍甚截留漕二十萬石并給銀葺被水民廬餘均於常賑外加賑有差又賑廣東肇慶韶州南雄等州水災直隸宣化府雹災饑民又諭直隸鹽山慶雲寧津三縣原屬上年災重之地先經借給籽種口糧此時想已告匱著照大小戶口再給借一月按畝給借籽種粟米四升十二年山東水截山東河南漕并運天津北倉米充賑共賑穀四十四萬七千六百八十餘石米五十九萬八千六百十餘石銀百七十九萬三千六百四十餘兩各有奇賑老弱殘病民銀七萬八百七十餘兩是年江蘇颶風海溢崇明寶山上海鎮洋常熟昭文南匯江陰沿江海各縣災諭兵民并賑又直隸天津浙江杭州江南徐州遍災咸賑如例十三年駕幸山東軫念災黎令於加賑外再行展賑江南亦如之并運倉穀助賑本年被水之鄒平等二十州縣又官買耕牛以資力作陝西西安旱發河南粟賑之福建旱截留江南浙江漕由海運輸賑十五年賑上下江二十七州縣被水饑民十六年浙東旱五十四州縣災截留漕米五十萬石并諭湖廣碾倉穀米十萬石協賑又山東河溢河南福建水福安壽寧風雨壞民廬工蘇之銅山邳州沛蕭宿遷睢寧安徽之歙縣績溪廣德建平銅陵宿州山西之鳳臺高平陝西之朝邑直隸之長垣皆以災告於常賑外均展賑有差又借給浙省兵丁每名米二名復諭朕因浙省寧紹等屬歉收米貴曾降旨將被災各標營兵令借給米糧以資接濟念該省今年旱災稍重各屬米糧一例昂貴著再加恩將浙江通省兵丁每名借給一季餉銀於明年夏季後分四季扣償十七年陝西三十七州縣山西十一州縣旱賑如例定災民貸粟例夏災貸者秋後責入秋災貸者來歲麥成後責入均免息十八年黃淮漲淮揚徐災河決銅山隄宿靈虹泗等州縣水命大臣往視發帑截漕以賑饑又輸江西浙江湖北湖南河南山東四川粟賑之山東掖濰昌邑三縣風災人給一月口糧十九年淮揚兩河漲被渰農民竈丁賑如例并設粥廠以倉饑者貸山東兗州沂州東昌府濟寧州東昌衞等處積水未涸農田粟貸臺灣澎湖風災民戶粟又賑雲南易門石屏地震災民二十年江南淮揚徐浙江杭湖紹水賑如例山東沂州秋禾災加賑有差二十一年江南十六州縣衞山東四州縣衞水賑如例又諭上年江省被災米價昂貴所有江寧駐防兵著借給一月餉米又諭晉省岢嵐州等處上年收成歉薄先後貸常平粟三十三萬二千餘石今歲有秋例應徵入但念承上年歉收之後與各項錢糧一時并徵不無拮据著分作兩年徵入以紓民力二十二年駕幸江浙念山東災黎命加賑外各展一月又諭豫省之夏邑商邱永城虞城四縣與蕭碭曹單災地犬牙相入豈獨無災此中州之民風淳樸不敢言災是以賑卹未及益用嘉憫著勘明積水地畝與賑一月又諭河南歸德府屬之夏邑商邱虞城考城永城并陳許各屬縣五六月間大雨連綿以致窪地復有積水秋禾被渰已命侍郎裘曰修前往相度疏濬冀速為消涸但該省濱河州縣與山東之金鄉魚臺江南之宿虹豐沛等處壤地相錯屢歲被災在山東江南者均邀賑卹而該省地方官從前並未留心查辦獨抱向隅今涸出補種之秋禾復被淹漫平地亦多潦浸朕心深為憫惻雖定例夏災不賑而該處積歉之後民食艱難應加優卹著查明被災戶口無論極貧次貧槩予一月口糧尋查賑汲淇封邱中牟陽武新鄭武陟原武輝滑新鄉延津獲嘉許州長葛祥符等州縣并運江西湖北粟協賑復以工賑自十月至明年二月上復以受賑之民譬如赤子出慈母之懷未能強飯遽斷其乳其何以堪再加賑一月是年漳河漲注衞河山東直隸均被水發粟賑濟給銀葺居民廬舍如豫省其山東濟寧金鄉魚臺鄒嶧滕六州縣水淹未涸者再予折賑倍給其值復賑兩江水及甘肅雹偏災所及州縣二十三年甘肅河東河西旱銀粟兼賑增折值河東十之三河西十之四展賑至明年七月河州狄道環縣又展賑三月諭山西交城等四十州縣上年秋收稍歉其借出社倉義倉穀石雖係民捐例亦官為催納若依限責令還倉小民未免拮据著將乾隆二十一年貸穀緩至今歲麥熟後徵收二十二年貸穀緩至今歲秋成後徵收此外八州縣亦照此例分別緩徵又借給山東濟寧魚臺各州縣災民牛具籽種福建泉州漳州各府屬社倉麥石令明歲秋成後免息還倉二十四年甘肅皋蘭等二十五廳州縣秋禾災其折賑視去年增值外再各增十之三仍展賑有差并諭甘肅省連年歉收明歲春耕一切籽種口糧皆須酌借向來原有折銀借給之例但該處糧價稍昂若照常例折給不敷買買著河西每石折銀一兩四錢河東每石折銀一兩三錢【嗣於本年十一月又各加給三錢】是年山西山東偏災予賑貸粟有差二十五年江南之淮揚徐海四州府山東湖南甘肅各州縣偏災均予賑有差又增設五城內外飯廠五增給米日一石二十六年河南河溢祥符等縣災免漕命大臣會賑直隸山東均被水截漕充賑直隸四十萬山東十萬石雲南新興州江州縣地震照例賑給又諭貸直隸各屬秋雨淹涸堪以佈種田畝每畝穀五升文安大城霸州保定等屬河決被淹各村莊亦如之又被潦不及十之三之寧河寶坻薊州等屬并酌貸有差山東齊河等四十五州縣涸出地畝并貸如例二十七年賑直隸四十五州縣山東甘肅各三十州縣衞饑民貸宿遷等被水州縣穀又於京城東霸蘆溝橋黃村清河樹村五處各增設飯廠一於額支米數外日加給一石派科道滿漢官各一會同五城御史率司坊官經理【時近京州縣歲歉貧民就食者多故有是令】二十八年諭朕恭謁東陵途次周諮民隱直屬州縣上年秋霖被災較重深堪軫念前已疊降諭旨槩行加賑至本年三月但現在農民東作方興麥秋尚遠口食猶恐拮据著加恩將被災六分以上各州縣無論極次貧民再予展賑一個月其被災五分者例不應賑並格外加恩亦無論極次貧民特予加賑一個月以資接濟至地畝雖經涸出閭閻或無力播種者並著查明有可趕種春麥或候種大田者均分別借給籽種一面辦理一面奏聞俾得無誤春畬副朕體恤愛養至意又諭前因直屬去秋被水窪地雖屢經加恩撫恤但當此青黃不接之際民力猶恐拮据已降旨將被災六分以上各州縣暨被災五分者槩予加賑展賑一月以資接濟茲恭謁東陵西陵所過通州三河良鄉三州縣其成災分數皆不及應賑之例念其地近輦道上年歲事歉薄閭閻生計維艱著格外加恩將通州等三州縣不應給賑村莊地方官確查實在貧民均予加賑一個月該督其率屬悉心體察毋任胥吏侵蝕中飽俾澤必下究副朕加惠黎元至意又設直屬州縣留養局收卹老弱貧民其流寓貧民例無給賑者均准入局留養貸直隸各屬上年水本年交河蝗蔚州雹旱山東濟寧八州縣衞湖北沔陽天門二州縣衞水甘肅狄道河州十二廳州縣災民籽種口糧二十九年廣東湖北湖南江西水甘肅蘭州鞏昌等府旱賑被災饑民三十年山東水加賑濟南等十五州縣浙江天台新昌寧海旱人結口糧一月仁和錢塘等六縣貸給籽種畝三升又賑甘肅皋蘭等州縣地震災民三十一年賑江南浙江山東陝西湖南江西甘肅等偏災州縣饑民三十二年江南三十四縣江西十三縣湖北十三州縣水於常賑外各加賑有差三十三年直隸霸州等五十州縣廳水江蘇安徽河南各屬旱盛京永德遼陽海成廣寧及雲南各屬水均予加賑并貸口糧籽種有差三十四年運通州倉粟六十萬石賑直隸饑民又賑江南安徽浙江江西湖北偏災各州縣并加賑有差三十五年買運山東麥石解京平糶又直隸十六州縣災諭令加賑發帑銀百五十萬兩通州倉穀百三十萬石加賑浙江十四州縣饑民又定賑卹帑項均照庫□元寶給發不必照俸餉扣發平餘例是年古北口山水驟發命大臣齎帑二萬兩加倍賑給又以閭閻艱食論即發倉賑糶毋拘成例復撥內帑銀二萬兩協賑三十六年直隸江蘇山東甘肅各屬災常賑加賑共發帑銀五十萬兩截漕粟并通州倉粟八十萬石聽直屬應撥州縣領運又發陝西藩庫銀二百萬兩赴甘肅於經運米三十萬石外復諭大吏就近酌濟三十七年又發庫帑二十五萬兩通倉穀十八萬石濟直隸展賑借糶三十八年賑河南江蘇安徽陝西甘肅各屬災民均予展賑又給山西歸化城之黑河薩拉齊之善岱災民口糧人一月三十九年直隸天津河間十六州縣災發通州倉粟十萬石備災屬冬春加賑借糶又江蘇水截漕粟二十萬石濟賑又賑安徽河南湖北山東甘肅偏災處所饑民四十年直隸十四州縣水安徽七州縣衞江蘇二十八州縣衞甘肅三十一廳州縣旱於例賑外各加賑一月四十一年賑江蘇安徽甘肅偏災州縣饑民四十二年賑甘肅三十二廳州縣旱災四十三年河溢河南災截漕粟三十萬石并發鹽課銀百六十萬命大臣發賑又加賑河南下游之安徽省又出貸亳州蒙城粟萬二千石免其補償湖北漢江漲江夏等十八州縣災發庫銀六十萬兩備明春加賑江蘇水江浦等二十六州縣衞及各場竈戶災均加賑有差四十四年諭京城廣寧門外普濟堂冬間貧民較多將京倉氣頭廒底內小米撥給三百石【自是歲以為常】又以河南去歲災諭臨河三十六州縣存倉積穀各按縣大小儘數出借其開封彰衞輝懷慶河南五府屬貧民酌借一月口糧并每畝借給籽種六分又貸歸德府屬九州縣陳州府屬三縣汝許二州銀粟均如封開五府例又諭給亳州蒙城災重貧民照夏災例增一月口糧復於各屬豐收州縣應徵漕米內截三萬五千石以備減價平糶四十五年直隸水武清房山等四十一州縣災截漕粟三十萬石賑濟上念被災較重之區明春尚須加賑再發通州倉粟三十萬石庫銀三十萬兩又山東曹縣定陶武城災免所貸麥本銀六千七百兩有奇復加賑河南商邱考城五縣貧民兩月加賑直隸二十州縣江蘇睢寧六州縣安徽泗州四州縣衞甘肅皋蘭九州縣貧民一月四十六年諭本年山東章邱等十縣衞又鄒縣等七州縣衞被黃水淹浸查明應行補種麥田照例酌借籽種歸人來春借案造報是年江蘇水撥藩庫銀五十萬兩鹽課銀五十萬兩漕粟五萬石資賑又因災地較廣賑費甚多再發銀六十萬兩分別加賑又加賑安徽河南山東直隸湖北陝西甘肅等屬災民各一月又諭甘省收捐監糧之事原因邊陲地瘠民貧應令倉儲充裕以備賑卹之用是以復經允行祗捐本色不准折色乃開例之始即公然私收折色甚至通省大小官員連為一氣冒賑分肥扶同捏結積成弊藪既經敗露自不得不徹底根究現據阿桂等陸續查奏歷年情弊俱已水落石出是竟以朕惠養黎元之政作為官吏肥橐之資實屬愍不畏法為天理所不容況辦賑之事朕屢有旨寧濫無遺亦欲窮民受實惠耳若公然上下通同冒賑作弊則有濫必致有遺官吏多一分侵漁即災民少受一分實惠朕之所以嚴行窮究者正欲剔除官吏積弊使百姓實受賑卹之益并非因辦賑有弊致將賑卹之事靳而不舉也前恐各督撫誤會此意或致有災不辦曾經明降諭旨宣示中外但恐督撫等仍未能仰體朕懷且不肖之員或於己無可分肥即於民視為膜外其所關於民生者甚大朕如傷在抱每遇各省偏災不惜多發帑金優卹以期一夫不使失所此天下臣民所共知共見者各該督撫務皆以愛民卹災使得均霑實惠為念遇有地方水旱即詳悉查勘據實奏報加意賑卹斷不可因有甘肅監糧之案遂爾因噎廢食以致稍有諱飾倘如此申誡再三而督撫等仍有蹈此者經朕察出必當重治其罪將此再行通諭中外知之四十七年黃河溢河南山東江南災命被水各區於加賑外復展賑三月發浙商佐工銀八十萬兩遭粟八萬石濟江南發淮商公輸銀二百萬兩漕粟三十萬石濟山東又因江南豐沛等縣山東兗曹濟各屬災甚諭常予賑卹不必論月俟災退後始行停賑是年安徽二十州縣江蘇二十四州縣秋禾災賑如例并加賑有差又加賑河南災民兩月復展山東江蘇河流下游地畝賑至明年六月又諭京城德勝門外功德林冬間貧民就食較普濟堂人數雖減但常例賞銀千兩經費尚恐不敷著加恩將京倉內小米賞給百五十石以資接濟四十八年賑湖北江蘇安徽災民江南之銅山豐縣沛縣邳州照山東例如賑五月上元句容丹徒三縣加賑兩月四十九年甘肅逆回滋事照乾隆四十六年撒拉爾之例傷斃者大口給銀二兩小口七錢五分焚燬廬舍者每間給銀二兩生存者每口先給糧一斗初賑不論大小口均給三斗加賑大口給八合三勺小口半之又靖遠伏羌靜寧等處經賊人攻圍者人給一月口糧是年黃河溢諭大吏分途撫賑又賑江西福建安徽亳州偏災州縣五十年河南旱賑衞輝屬五縣兩月復命展賑三月其附近災區之延津九縣人給一月口糧仍再賑兩月其開封河南彰德府屬二十三州縣受旱災較重及頻年被淹積歉之區并無地極貧下戶均加賑有差共發帑銀三百五十萬兩漕粟三十萬石是年山東安徽旱於常賑外截漕粟三十五萬石濟賑又江蘇淮安五府旱截漕粟十五萬石平糶 \\n 皇朝通典卷十七 \\n  \\n   \\n  "}
{"章节": "●皇朝通典卷十八", "正文": "  \\n ●皇朝通典卷十八 \\n 　 \\n  \\n 選舉一 \\n ○選舉一 \\n （臣）等謹按杜佑選舉典首歷代制次雜議論考績即附歷代制後用人之得失致治之興衰可考而知也自秦至唐悉載杜典自宋迄明則五朝續通典備載焉竊惟選舉之制肇於成周漢唐以來不相沿襲迨至故明末造士則專尚文藝而實行不敦官則習於恬嬉而實效莫紀所謂用人致治者其勢岌然不可終日矣時則我太祖高皇帝太宗文皇帝式廓鴻圖肇基東土賢路宏開不拘資格或拔之於行伍或舉之於單寒以至歸誠降將且令負弩前驅就俘纍臣多預持籌贊畫懷奇抱異之士應運而生無不附鳳攀龍乘時利見矣迨世祖章皇帝奠鼎神京定貢舉之科訪遺逸之士滿漢一體文武員弁惟能其官列聖相承儲養人材多方擢用雖片長微藝並錄兼收莫不登明選公隨才器使所以激揚士類整肅官常者實有加無已也欽惟我皇上繼隆列祖精一執中羣才之美惡大吏之公私無或逃九重洞鑒者舉士杜苟且輕儇之習舉官嚴銓選考察之程即優拔諸生咸邀朝考丞倅小吏悉荷聖裁是以重熙累洽庶績其凝衡之往古莫與比隆葢勸懲必信無非上決於宸衷而賞罰無私悉因其人之自取書曰野無遺賢又曰無曠庶官非上有濬哲之聖人亶聰之至德孰能與於此哉（臣）等恭閱列聖實錄以及累年記注謹書其尤要者次第登載仿杜典例而變通之首選舉制四卷先舉而後選各分編年月以見因時損益之意考績一門文則有京察大計武則有軍政所以嚴黜陟而示勸懲原典僅附選舉制後今特別為一卷以重考績大典至雜議論一門杜典博採周漢以來諸臣議論其意因唐之中葉登進乏才銓選壅滯始議更定條例欲救一時之弊耳我朝臣工奏議凡有當於振興文治澄敘官方者無不仰邀聖鑒下部議行其隨時奏准各條即刊入現行則例茲己散見選舉制諸篇不別為總繫焉 \\n 選舉制【文科】 \\n △選舉制【文科】 \\n （臣）等謹按鄉舉里選著於成周尚己迨兩漢以來舉士之法曰孝廉曰賢良方正曰博士弟子曰茂才異等亦既略備焉而策試賢良文學於廷即後世以文藝試士所自昉隋始置進士之科唐之科目有秀才進士明經學究明法書算三禮三傳三史諸科天子自認曰制科其目至繁宋之進士以及諸科大半沿襲唐制金以經義詞賦兩科取士元明獨置進士之科我朝自定鼎之初鄉會開科徵名遺逸聖祖仁皇帝振興文治培植士林于常制鄉會之外特舉博學鴻詞之科以收奇才異能之士世宗憲皇帝循名責實搜羅羣彥廣開保舉之門累頒求賢之詔舉孝廉方正舉孝友端方增設繙譯之科加惠邊遠之士我皇上御極之初親試鴻博舉察孝行復詔九卿薦舉經學迨夫大駕六巡江浙幸山東臨天津凡獻賦屬車之次皆蒙召試授官而揀選舉班疏通淹滯凡士之操一技以自見者莫不甄綜無遺猗歟休哉多士之沐聖化而被恩榮者宜何如其報效也（臣）等謹按杜典之例列選舉制而以文科目為首依次編載具詳於篇 \\n 天聰元年八月敕諸貝勒府以下及滿漢蒙古家所有生員俱令考試分別優劣賞緞布有差八年四月考試漢人生員賞給銀兩又考試習滿漢書中式者為舉人各賜衣一襲宴于禮部 \\n 崇德三年八月賜中式舉人等朝衣各一領秀才各賜綢布六年七月范文程等請于滿漢蒙古內考取舉人生員尋考取中式舉人各賜緞朝衣一領生員等各賜緞布有差 \\n 順治元年十月定鄉試俱於子午卯酉年舉行會試俱於辰戌丑未年舉行二年二月定選拔貢生之例大學二名小學一名兼取文行又定鄉會試三場試題初場四書三題五經各四題士子各占一經四書主朱子集註易主程朱二傳詩主朱子集傳書主蔡傳春秋主明傳禮記主陳氏集說二場論一道判五道詔誥表內科一道三場經史時務策五道鄉會試同六月定鄉會試期之例【鄉試定期秋八月舉行初九日第一場十二日第二場十五日第三場先一日點名放進次一日交卷放出春二月舉行會試與鄉試同】又定主考專司去取權衡房官不得執拗憤爭違者劾治九月定禮部磨勘試卷法前場文字明理會心不愧先程後場出經入史條對詳明者俱為合格嚴弊倖簡瑕疵字句偶誤者貸之三年三月宴諸進士於禮部定新進士冠服式【新進士冠服金鍍銀三枝九花頂一甲一名賜冠服照六品頂帶】定新進士銓選法【前明舊例進士四百名二甲選部屬知州三甲選中行評博推官知不論名次內外兼用】部議開創之始法宜變通擬二甲前五十名選部屬後二十名及三甲前十名選中行評博三甲十一名至二十名選知州二十一名至七十名選推官餘選知縣從之四月命再行鄉會試以收人才【本年八月鄉試四年二月會試並定新選庶吉士及前科庶吉士分清漢書教習之制】八年三月吏部疏請滿洲蒙古漢軍各旗子弟有通文義者提學御史考試取入順天府學鄉試作文一篇優者准其中式下禮部議定八旗開科鄉試其滿洲蒙古生員筆帖式同一榜漢軍生員筆帖式漢生員監生同一榜六月禮部議定八旗科舉凡遇應考年分內院同部考取滿洲生員一百二十名蒙古生員六十名順天學政考取漢軍生員一百二十名鄉試取中滿洲五十名蒙古二十名漢軍五十名滿洲蒙古通漢文者譯漢文一篇不精漢文者止作清文漢軍文章篇數如漢人例會試取中滿洲二十五名蒙古十名漢軍二十五名各衙門博士筆帖式俱准應會試又奏定順天鄉試滿洲蒙古主考應用滿洲內院禮部官各一員閱卷漢軍聽漢主考閱卷又題准磨勘試卷內有字句可疑者以卷數多寡分別處分考官降罰革職有差九年正月以壬辰科會試恩詔廣額取四百名經禮部議分定南北中卷之例南卷應取二百三十三名北卷應取一百五十三名中卷應取一十四名從之二月親詣太學行釋奠禮加監生中額十五名十一年十二月禮部請停滿洲蒙古博士筆帖式會試之例從之十二年三月上諭殿試讀卷大臣不必書姓名以除師生陋習十四年停止八旗考試又上諭鄉會考官所取士及殿試讀卷廷試閱卷學道考試優等督撫按薦舉屬史皆稱門生實屬陋習相沿嗣後俱不許仍襲師生之號以永絕朋黨之根十五年正月上諭覆試上年順天中式舉人諭之曰頃因考試不公故親加覆閱爾等皆朕赤子其安心毋畏各抒實學朕非好為此舉欲求真才故不獲己耳嗣取米漢雯等一百八十二名仍准會試蘇洪濬等八名革去舉人又定會試四書題請旨頒發餘著考試官照例出題又議定磨勘試卷內文理悖膠疵蒙繆累不諳禁例文體不正等條四月更定科場條例【科場條例一解卷遲延司府官每十日罰俸兩月一磨勘試卷字句可疑主考同考降級罰俸有差重者革職提問一文體不正主考分別罰俸降革同考官降革提問有差一舉予試卷字句句可疑文體不正者俱褫革有詞累句者罰停會試二科不諳禁例者罰停會試三科一用墨筆藍筆添改字句者主考同考及同經共閱分別降級一取中卷內二三場同考官藍筆主考官墨筆不全點閱者分別降罰一各考官輕率輒改原墨者降三級一硃卷應先填舉子名次後填姓名墨卷雖有姓名亦應填寫名次違者降一級墨卷錯落及違式應貼不貼者受卷官降一級本生文內筆誤一二字不礙禁者罰停會試一科錯落題目者罰停會試二科其文內有不諳禁例字句稍涉可疑者罰停會試三科一謄寫錯落數行者謄錄對讀官罰俸】又敕殿試士子於太和殿前丹墀考試十六年七月命考官二場論以孝經命題敕禮部再行會試以雲貴內附綏輯需人故也十七年議准磨勘試卷雷同勦襲者黜革 \\n 康熙二年二月停止八股文三年八月更定科場試題【鄉會考試自甲辰年為始頭場策五篇二場用四書本經題作論各一篇三場表一篇判五道】四年三月仍復三場舊制六年九月命滿洲蒙古漢軍仍准考試九年五月奏定二甲三甲進士俱以知縣用【時推官已裁故有是奏】十一年正月敕順天鄉試及會試仍兼用滿漢監察御史稽察場務【順治十四年停八旗考試并停監試滿差今禮部題准八旗復行鄉會試應仍兼差滿御史監試】十五年十月暫停八旗考試十八年三月召試博學鴻詞【試題賊一篇詩一首】欽取彭孫遹等五十人分授翰林官有差 \\n （臣）等謹按博學鴻詞一科在唐極為優選昌黎韓愈所云吏部有以博學鴻詞舉者其名甚美且得美仕可以知當日之趨向矣而劉禹錫柳宗元諸人皆以進士復中此科入仕為時所豐稱迨宋紹興以後此科得人亦號極盛每科不過取三四人或一人選擇之慎如此如洪遵洪适周必大至因之以取宰相執政其他亦多至侍從元明以來此科廢罷己久惟進士一科孤行議者所以有偏重之說也我聖祖仁皇帝立賢無方旁招俊乂猶恐懷奇負異之才沈淪草澤爰命內外臣工薦舉宿儒徵詣京師特予召試授以館職而五十人中如富平李因篤秀水朱彝尊吳江潘耒無錫嚴繩孫皆以布衣入選徑授翰林檢討尤從來所罕見 \\n 雍正十一年再命舉鴻博之士 \\n 皇上御極之元年二年兩次召試選取錄用如之三朝稽古右文之化千載一時己二十四年正月定鄉會試俱欽命四書題從刑科給事中楊爾淑請也三月定會試三場事竣主丐等官遴選頭場試卷十本繕寫進呈自第一名至第十名俱由欽定仍送場內折號填榜以後會試及順天鄉試俱以此為例二十六年恩詔八旗准照漢人一體考試二十八年覆准滿洲蒙古漢軍應鄉試之監生生員均由兵部考驗能騎射步箭者方准入試二十九年題准奉天滿洲蒙古漢軍鄉試諸生由奉天將軍考驗能步騎射者方準送試又論題增性理太極圖說通書西銘正蒙諸篇三十六年敕宗室子弟與滿洲諸生一體應試取中又以各省鄉試命題悖謬諭大學士王熙等曰鄉試為掄才大典出題理宜詳慎今覽各省所進題名錄如福建三場策問臺灣事宜一道於地方情形事勢毫未通曉乃茫昧命題殊為悖謬其餘各省亦多未當爾等詳加檢閱若有悖謬最甚察出參奏於是察勘福建雲南河南三省第三場策問命題悖謬主考王連英等分別降調從之三十九年正月上諭本科中式舉人因有情弊為人指參故行覆試及閱各卷俱能成文諸臣所擬三等以上者皆可觀有自三等拔置二等者有自四等拔置三等者三等以上仍令會試四等黜革四月停止吏部考試舉人【向例各省舉人吏部考試】　【並無去取亦無分職銜大小之處實屬具文茲奏請停止】五月定各省正副主考除應行開列外將侍郎學士京堂翰林科道部屬等官由甲舉出身者無論己未典試通行開列六月敕停止宗室子弟科舉會試十一月定官卷取士例上曰考取舉人進士特為得人若行賄夤緣而得之則出身之本源不清欲冀他日為忠臣良吏得乎凡係大臣子弟宜另編字號取中且不致妨孤寒之路經九卿議覆嗣後順天鄉試在京三品以上及大小京堂翰林科道吏禮二部司官在外督撫提鎮藩臬等官子弟俱編官字號另入號舍考試各照定額每十卷民卷取中九卷官卷取中一卷其官卷或止數人者不必另編字號四十一年九月禮部疏本年鄉試監生莊令輿俞長策試卷作五經文字上俱特賜舉人并令嗣後鄉會試作五經文者額外取中三名【順治二年以士子博雅不在多篇停五經中式至康熙三十六年京□鄉試有五經二卷　】特【旨授為舉人後不為例至是復准作舉人議定其例五十年增五經中額順天二名外省一名會試增中三名五十四年停止雍正二年議准每額中十九名加中五經一名乾隆十八年停止】四十四年正月上勤心典籍以卷帙繁多供奉人員繕寫不給敕安徽江蘇浙江舉貢生等有精於書法者報名考試旋考取顧祖雍等其貢監生員并准入順天鄉試五十年十月寬鄉會試發榜期限先是順天鄉試發榜過期監試御史劾奏上論赴考者眾若發榜之期太迫考官不能細心徧閱尋議寬期揭曉五十一年三月敕新中文武歸班進士留京學習行走四月開萬壽思科於五十二年二月鄉試八月會試五月定會試分省取中進士之制十一月敕文生員舉人內願就武場武生武舉內願就文場各聽其互試五十四年正月敕科場無出熟習擬題令同考官互相糾察五十五年議定二場論專用性理五十六年八月禮部奏請派順天鄉試正副考官及同考官將九卿舉薦官員職名開列得旨即在所開正副考官內每房派二員其各省人著參雜派出每房二人不得派同省之人六十年三月上諭舉人王蘭生學問素優校對精熟留保學問好俱賜進士一體殿試六十一年十一月世宗憲皇帝登極特開恩科【以雍正元年癸卯為　恩科二年甲辰為正科】 \\n 雍正元年二月定八旗滿洲繙譯鄉會試之制又定鄉會試論題仍用孝經又覆准候補天文生及補用天文生之監生生員俱令入血字號鄉試又覆准官卷內佳文不敷中額以民卷佳者補之十月詔舉孝廉方正十二月禮部議定學政科考生員增經文一篇【各省學政科考生員舊例用四書題文二篇至是增用經題文一篇以崇經學如遇三冬日短減去四書文一篇從御史田嘉穀請也】二牛二月錄用浙江直隸福建廣西孝廉方正各二員以知縣用五十五歲以上者以知州用敕科場房考各房仍止用一人校閱以專其責又上諭此次特開恩科士子因迴避不得應試者即另派大臣擬題於內閣考試取中十月敕今年殿試天氣已寒諸貢士著在太和殿內兩旁對策再傳諭總督太監多置火爐使殿內和暖諸貢士得盡心作文寫卷又敕鄉會試揭曉後刊刻試錄登科錄進呈試錄並載三場中式文擇其尤者每題一篇三年二月定應考試差之翰林及進士出身官員人等於太和殿試以四書題文二篇上親定甲乙以備差遣三月上親詣太學釋奠加增國子監鄉試中額十八名五經加中四名各省分別加增五經中額八月敕迴避卷仍著一體應試另派大臣校閱遴選九月賞給會試舉人路費分道里遠近以定多寡之數又命會試及順天鄉試元魁三場試卷繕錄進呈十月詔舉八旗漢軍孝友讀書人士十一月敕定考試繙譯舉人條例不必分作三場十二月敕工部國子監復立進士題名碑四年三月敕各省學政三年任滿將生員中人品端方有猷有為有守之人大省四五人小省二人送部引見親加考試酌量擢用十月敕各省所中副榜內有兩次中副榜者亦准作舉人一體會試此係特典後不為例十二月定恩拔副貢生就教學臣會同巡撫驗看造冊送部銓選年老者原品休致五年三月敕八旗舉人生員分別考試【前因八旗舉人生員有在護軍執事人行走者令其退回仍給錢糧俾得專心讀書至是已三年有餘是以考試分別勤惰】又諭本年閏月節氣稍遲二月天寒會試日期改至三月各舉子許攜帶手爐皮衣供給官加意預備茶飯薑湯木炭等項以資其用又議准會試落卷內揀選文理明通者引見以教職即用【嗣於乾隆二年十年十九年俱照此舉行錄用如之謂之明通榜】四月上諭取人之法惟鄉舉里選合於三代之制著州縣官會同該學教官將貢生生員內居家孝友行止端方才可辦事而文亦可觀者秉公確查一年各舉一人於今年冬底申報該上司奏聞請旨八旗之滿洲蒙古亦照此例著該佐領各舉一人庶潛修篤行之士得以表見而國家亦收得人之效尋經吏部帶領各省薦舉生員引見以知縣用者三員餘以國子監助教學正學錄補用十二月敕學政考取選拔務於學問優通品行端方才猷可用之人并定六年選犮一次之制六年八月復浙省士子鄉會試【先是雍正四年停止浙江鄉會考試至是以兩浙士子省愆悔過因有是旨】九月上諭連州生員陳錫等呈首朱振基奉祀逆賊呂留良牌位可謂深明大義不為邪說所惑命該省學政秉公遴選學問優通者賞作舉人一體會試其今科所取副榜即准作舉人八年十一月朝考湖北應山縣拔貢楊可鏡文理荒疏部議革去選拔上諭楊可鏡乃明臣楊漣之元孫昔順治四年楊漣之子楊之易為江南松江府同知遭提督吳勝兆之叛捐軀殉難凜然忠節此即楊可鏡之曾祖也楊漣父子兩世忠義其後嗣子孫若稍能自立品行無虧雖文藝不工亦當格外造就楊可鏡准作選拔赴國子監肄業仍著禮部帶領引見十三年禁八旗開戶家奴子孫考試又覆准論題仍參用性理八月皇上登極恩詔開科【乾隆元年八月鄉試二年二月會試】 \\n 乾隆元年正月議准會試與順天鄉試內廉主考同考官其有服之同姓與翁婿甥舅皆令迴避如應迴避之人不行開出者革職又敕內外簾官子弟應迴避者著另行考試乾隆元年會試及鄉會恩科准於常額外寬餘取中三月以會試遺卷內尚有佳卷敕兵部尚書傅鼐會同大學士鄂爾泰朱軾議再行校閱尋於未經取中之薦卷內續取三十卷年老舉人試卷內選出五卷一并進呈照取擬名次出榜賞給劉起振等檢討及中書助教學正各職銜四月詔舉孝廉方正十月召試博學鴻詞【先是雍正十一年詔舉博學鴻詞至是陸續到京首場試經解一篇史論一篇二場試詩賦論各一篇】欽取劉綸等十五名分別選授翰林院官有差二年四月詔督撫舉才品優長山林隱逸之士又補試博學鴻詞欽取萬松齡等四名授翰林院官有差三年三月上詣太學行釋奠禮其觀禮三十一人俱准入監讀書國子監本科鄉試廣額十八名四月議准繙譯鄉會試於欽命繙譯一題外再於清文四書內欽命一題令士子作清文一篇四年三月敕監試提調留心查看入場士子粥飯并給與木炭許其攜帶手爐以溫筆硯又敕禁止新進士於殿試前呈送頌聯閱卷大臣務清白乃心絕請託之私四月殿試御製策問題不拘舊式以杜諸生預先揣摩策內不許用四六頌聯但取敷陳切當不泥成格六年三月申嚴懷挾之禁七月敕順天鄉試同考官南省人迴避南皿卷北省人迴避北皿卷邊省人迴避中皿卷滿洲漢軍概令迴避滿字合字卷以清弊竇以息浮議七年二月復選拔貢生十二年舉行之制四月停文武鄉會互試之制允御史陳大玠請也八年六月定舉人恩拔副歲貢生及捐納貢監生考試各謄錄之制九年八月停迴避卷考試九月減各直省中額十分之一十年正月特命移會試場期於三月以待春溫永著為例並於搜檢條內加恩停止皮衣去面氈衣去裏之例三月敕改殿試之期於四月二十六日五月初一日傳臚四月敕學政考官申嚴文體艱深俳麗之禁十三年二月上幸闕里加恩多士增廣入學名數復令學政甄拔十三氏子孫文行兼優者數人貢入成均引駕官舉人孔繼汾授為內閣中書十六年二月上南巡江浙士子進獻賦頌特予名試考列一等之進士舉人以內閣中書即用貢監生員賞給舉人授為內閣中書學習行走【嗣於乾隆二十二年二十七年三十年四十五年四十九年駕幸江浙三十六年四十一年駕幸山東三十八年四十一年駕幸天津凡進獻詩賦人員皆考試選取錄用如之】閏五月大學士九卿等遵旨保舉經學人員陳祖范等疏上上諭陳祖范等平日研窮經義必見之著述將親覽之以覘實學在京者交送內閣進呈其人著該部帶領引見在籍者行文督撫就近取進俟觀其著述另降諭旨或願赴部引見及年老不能來京者俱聽尋賞給陳祖范顧棟高國子監司業職銜授吳鼎國子監司業梁錫璵額外司業又以恭逢聖母皇太后六旬萬壽敕於壬申年三月鄉試八月會試舉行萬壽恩科【乾隆二十六年三十六年四十五年迭開鄉會恩科加惠年老應試諸生有差嗣是　壽宇洪開殊恩疊沛故有加郭鍾岳之壽登百五者洵屬昇平人瑞】又定拔貢選用之法十九年三月停繙譯會試之例四月敕欽定四書文存貯內廉令試官知衡文正鵠策問時務主試官不當以己意立說啟士子窺探迎合附和之弊二十一年閏九月定順天冒籍之禁從御史陳慶升請也十月嚴磨勘試卷之令磨勘官俱令於卷面填寫銜名再令大臣詳加校勘呈覽草率從事交部議處著為例十一月敕更定鄉試之制第一場止試書文三篇第二場經文四篇第三場策五道其論表判概行罷去會試第二場經文外加試表文一道即以明春會試為始鄉試以乾隆己卯科為始并增會試磨勘之例二十二年正月敕會試第二場表文易以五言八韻排律一首即以本年丁丑科會試為始又御史表芳松請自乾隆已卯科鄉試為始於第二場經文之外一體試以五言八韻排律一首從之【并定歲試四書文一篇經文一篇詩一首科試四書文一篇策一道詩一首】二十三年二月御史吳龍見請第一場四書三題後仍增性理論一篇從之三月敕滿洲蒙古現任三品以上大臣之子孫及親兄弟子姪有應試者俱令自行奏聞方准入場二十五年四月敕傳臚前一日將擬定十卷進呈即帶領引見詳覈文品以定名次又上諭廷試士子為掄才大典對策自重於書法又向來讀卷官雖不回寓然皆各回公所散住地非鎖院人得自由未免潛通消息且試策不過一二百卷十四人公閱遲至三五日進呈於形迹尤為未協著大學士九卿詳悉議奏尋議定參閱文字除文字俱佳者儘登上選外其有字不甚工而援據典確曉暢時務者亦應列為上卷若對策全無根據即書法可觀亦不得充選進呈其讀卷官及監察之王大臣科道收掌等官請於文華殿兩廊並傳心殿之前後房住宿舊例讀卷官十四人請量行裁減只派用八員以兩日閱卷第三日進呈從之二十六年三月定會試遺卷選取內閣中書國子監學正學錄 \\n （臣）等謹按內閣中書其先進士舉人貢監俱准考試補用自康熙五十二年定例專用進士舉人其不由甲舉出身者對品改選雍正元年又定進士充教習期滿以中書補用二年復定以進士舉人考取銓選至是定會試落卷內選取嗣於三十四年三十七年俱照此次選取錄用如之惟學正學錄三十一年四十一年俱另派大臣考取四十九年仍在會試遺卷內選取謹識其更定之制如此四月禮部請定于四月二十一日殿試二十五日傳臚從之【以後歷科并沿此例】欽差大臣察看讀卷官標識三十年正月敕八旗大臣子弟入闈應試仍毋庸奏明七月敕本年順天鄉試點名時增派大臣于龍門內嚴察換卷亂號之弊榜後填寫親供令中式舉人默寫闈中首藝七八行并交磨勘大臣詳核三十一年三月知貢舉程巖等奏謄錄所失火燒損墨卷五十二本俱不堪錄送內簾奉敕被燒之卷止燒損邊幅字跡可辨僅缺數字者三十四本另行謄寫其燒燬零落難以識辨者一十八本傳集各舉子赴圓明園另試四書文二篇仍封交知貢舉一體彌封迅速發謄送入內簾以定去取三十四年六月敕學政舉保優生照選拔貢生之例會同督撫一體考核會銜保題是年會試後上閱朝考進呈卷以擬取前列之嚴本王世維程沅鮑之鍾數卷皆隱藏名姓字樣跡涉關節因閱卷皆信任大臣不因此遽興大獄姑從寬免究令軍機大臣會同原看官通行覆閱更定其原派閱卷大臣將不應入選之卷濫取充數交部議處三十六年減殿試受卷彌封印卷填榜各員之數從禮部請也四十一年十二月復繙譯鄉會試之例以戊戌年八月鄉試己亥年三月會試臨期以起鑾前往盛京改期七月鄉試四十二年敕鄉會試同考官不必拘泥五經分房又敕鄉會試頭場書藝三篇承題起講起處虛字令主考官臨時酌定刊發舉子通場一體遵用四十五年定鄉會兩試及學臣取士每文一篇無逾七百字又九卿議准各省商籍應仍編鹵字號於該省中額內五十名取中一名雖卷多不得過二名四十四年敕熱河士子鄉試加恩照宣化府之例另編承字號取中一人九月鄉試榜發上諭大學士于敏中之孫于德裕中式舉人時文認題不真遣詞不當并是科元魁卷均未能體會正解申嚴文體不正之禁四十七年七月定鄉會試二場排律詩移置頭場制藝後即以頭場性理論移置二場經文後以防關節四十八年定順天鄉試同考官南北兩籍應迴避者不得專看中皿卷並申嚴同考官不得互相閱卷之例又經御史請定殿試規條策冒頌語皆須關照本題不得泛寫套語對策不拘字數短者以千字為率草槁副本應官為給發完卷時一并交納其由中書及謄錄中式者不得在內閣誥敕房國史館等處住宿以防屬託從之五十年二月聖駕臨雍禮成詔明年加增國子監鄉試中額十五名十二月禮部尚書姚成烈請論題仍參用孝經從之 \\n 皇朝通典卷十八 \\n  \\n   \\n  "}
{"章节": "●皇朝通典卷十九", "正文": "  \\n ●皇朝通典卷十九 \\n 　 \\n  \\n 選舉二 \\n ○選舉二 \\n 選舉制【武科】 \\n △選舉制【武科】 \\n （臣）等謹按射為六藝之一三代士人未有不能射者射義所載諸侯歲獻貢士于天子天子試之于射宮中多者得與于祭中少者不得與于祭此後世武科以射試士其所由昉乎漢選六郡良家子給羽林期門唐長安中始置武舉又有翹關負重之選宋金迄明武舉相沿不廢我朝八旗人士無不以善射著稱挽強命中之技所在多有不僅如漢人應武科者始能射也至于取士之制國朝文武並重其武舉鄉會試悉視文科例會試及順天鄉試則欽派大臣閱箭各省鄉試則巡撫主之既以外場定其優劣復以策論決其去留法至善也謹依次編輯備武科之制焉 \\n 順治元年十月定武鄉會試年分武舉會試定于辰戌丑未年各省武鄉試定于子午卯酉年凡京衞武學官生遇鄉試年准一體赴試二年六月准於十月舉行各直省武闈鄉試三年九月定武鄉會試事宜【武鄉會試初九日試騎射十二日試步射十五日試策論】又定武進士衣頂【武進士衣頂第一甲一名武進士賞甲冑撒袋刀弓矢鞾帶等物諸武諸士衣頂照文進士一體穿帶並賞給銀兩】十二年九月上諭國家選舉人才共襄治理文武允宜並重今科中式武舉應照文進士一體殿試朕親行閱視先視馬步箭後視策文永著為例屆期武舉人各於天安門就試畢以卷送午門外東直房讀卷官公閱進呈俟御批一甲三名畢各赴內院公同填榜十四年正月敕定官員恩詔廕子停上入監讀書改補武職十六年九月敕明年天下武舉再行會試以文闈再會試故也十月定武舉殿試讀卷傳臚俱照文場例十七年正月停武科技勇奉上諭武科取士拔其韜略諳通弓馬嫺熟者以備將才至於開弓舞刀掇石俱屬虛文無益以後俱不必試二月兵部再舉行會試命內大臣及大學士監射永著為例三月上諭武闈取士原以遴選將材以資實用向來考試馬步箭沿習舊例用高大之的較射以致軟弓小箭易于倖中其用滿式弓矢者反不得合式殊非收羅材勇之意以後鄉會考試馬箭用滿洲例射帽步箭亦照滿洲例射尋常小的十八年十月兵部請殿試天下武舉得旨武闈已考過步箭及策論又經內試選定停止殿試 \\n 康熙七年定先試馬步箭後試策論八年定外省武闈以學政為閱卷官旋罷之十三年復武場技勇之制二十八年三月兵部覆御史錢三錫請定武闈條例以馬箭中三步箭中二者為合式上諭馬箭弓刀等項俱已合式惟因步箭中不及兩箭不准合式似屬屈抑著再議尋議步箭雖未中式其射法精善者亦准考取至比箭時應令內大臣都統內閣大臣與兵部公同監射得旨嗣後武鄉會考試馬箭以中四箭為合式步箭以中一箭為合式三十二年兵部題考試武舉一疏得旨步箭大把以八十步為則太遠善射之人多致遺棄嗣後著改為五十步以中二箭為合式【武場事宜頭場試馬箭豎立三把各】　【離三十五步務要放馬跑圓三回九箭中四箭者合式馬箭不及額者不准入二場試步箭立大把以五十步為則務要彀滿精優直衝把子中央者為中如有撞中把子根把子旂者不准九前中二箭者合式不及額者不準入三場試馬步箭外再試八力十力十二力弓八十觔一百觔一百二十觔刀二百觔二百五十觔三百觔石弓必開滿刀必舞花石必離地一尺為合式三項內有能一二項者准入三場三項全不能者亦不准入三場三場試策二道論一道】三十三年九月敕武關應重外場十月上閱視武舉騎射技勇諭不合式舉人許其效力再試上曰天下武舉會試者或其人才可用騎射亦優而以不合式之故遺而不錄者有之朕意殊為憫惜令兵部宣示有願效力再試者具呈候請旨再行考試遴選交火器營令其服習戎事於會試時照常考校既悉知其人亦便於拔取有超羣者即與錄用三十六年十月上御瀛臺紫光閣閱武舉騎射上發五矢皆中上曰今科落卷內安知無騎射俱佳而被遺者乎如其回籍則己若有留此者令兵部察明復試四十八年五月上諭考試武舉當擴其典以備錄用現今八旗監生為護軍驍騎者俱有入文場考試之例直隸各省綠旗營兵千把總及年滿千總其中有通文理願入場就試者可分別令就武鄉會試即於其充伍為弁之地就近鄉試不必令回原籍尋遵旨議定直隸各省綠旗營兵有通文藝願就武鄉試者于充伍地方該營將弁申送巡撫一體鄉試不中者仍令歸營又各營千把總及年滿千總門衞所千總有願應會試者該督撫提鎮給咨赴部一體會試不中者仍歸原職田兵丁千把中鄉會試願歸職伍者聽六月敕漢軍人等一體考試武舉武進士尋議定八旗漢軍內務府無品筆帖式庫使由官學生補授之外郎閒散人等有願考武生者該旗移送順天府考取八十名鄉試時所取武生并中書及部院衙門筆帖式廕生監生及監生之披甲護軍領催執事人員願應武鄉試者亦移送鄉試取中四十名如不中仍令當差會試取中八名照文場編合字號四十九年九月太原總兵馬見伯疏稱武經七書注解互異請選定一部頒行經部議駁尋請嗣後考試武生武童論二篇一題出論語孟子一題出孫子吳子及司馬法舊例鄉會試論一篇策二篇今改出論題二策題一從之五十一年十二月定本省現任官員子弟頂食兵糧冒濫入場之禁從御史段曦請也五十二年十一月上御暢春園內西廠閱試武舉騎射技勇選宋如柏等十五人再以騎步射令善射侍衞等射畢上親射二次每發皆中諭大學士等曰近見直隸各省考取武進士額數或一省偏多一省偏少皆因其不知弓馬武藝止憑文章取中以致騎射嫺熟諳悉韜略之人多有遺漏嗣後考取武進士不必拘定額數俟天下會試武舉齊集京師令該部將各省赴試到部武舉照例考試弓馬將合式武舉等實數查明預行奏明朕計省之大小人之多寡照考取文進士例按省酌定取中額數則學習武藝弓馬優長者不致遺漏矣十二月定新中武舉內弓馬不堪人材不及弓刀石不能者將監試取中之巡撫照文科場例議處從御史李景迪請也五十六年十一月定武場初七日為始考試十三日入闈十四日編號點名十五日考試策論從府尹俞化鵬請也 \\n 雍正元年六月增滿州武鄉會試兵部請武場鄉會試錄仍照舊例刊刻進呈從之二年五月吏部左侍郎史貽直請武鄉試亦照武會試設立好字號各省考試之時將弓馬技勇漢仗好者另行記註移送內簾先於好字號選取如不足額再將餘卷選取得旨允行其各省武鄉試或以好字號取中或以文章好取中之處於武鄉試錄內註明以便查對七年九月各旗副驍騎校前鋒馬兵人等赴順天府願應鄉試府尹陳良弼以聞得旨允行九年三月敕各督撫所屬地方召募揀選人材壯健技勇可觀者百餘人咨送兵部奏聞候揀派官員訓練教習以備軍旅之用武生童生及鄉勇民壯等俱可入選每人本籍額外給與守糧一分以養贍其家口本人進京之時著督撫動支公用銀兩賞給路費十年三月敕各省技勇可用之武舉令其充補經制馬糧十一年十月定會試武舉到部務取同考五人連名互結倘三場有人冒名頂替令互結之人立時首出將頂替與本人拿送刑部治罪鄉試亦照此例從御史朱士伋請也十一月上諭武場鄉會兩試原期選俊儲材所以人材壯健技勇兼優者外場考試另編好字號並分別雙單令入內場再考試文藝比較取中以杜冒濫倖進諸弊本年武會試有頂替進場作弊者當經查出交部治罪又有人材技勇皆屬平常而考試大臣濫列好字號入場取中者現在查參黜革議處俾各知儆戒至於各省學臣考試聞有弓馬平庸文理粗通之人混入內場赴號換卷傳遞代筆賄屬倩代撥厥所由總由府州縣考試時市寬大之名遂令技藝不堪漢仗猥瑣之輩混入內場種種作弊嗣後有似此濫行錄送者著該學政題參議處其學政校閱外場若將平常懦弱之人濫列好字號入場取中亦著督撫查參十二年四月敕停止滿洲武鄉會試 \\n 乾隆元年八月兵部右侍郎吳應棻請酌定大省人數多者移期於初五日開弓十三日入闈較之從前寬兩日之限則監射官得從容較閱從之二年九月兵部會同監射大臣奏請考試外場除馬步箭俱各缺一箭者仍不准合式倘馬步箭兩項止缺一箭者仍令其再試技勇如弓刀石三項俱能勝頭號者准與合式缺一者即不準合式其中果有勇力過人技藝傑出者仍准其一體挑選好字號鄉會試俱照此例從之四年八月兵部覆準武鄉試令提調監試各官將外場較射冊帶入內場於舉子出場交卷時查明外場較射原冊原填某號技勇酌量覆驗一二項如果相符准其交卷放出倘與原填技勇全不相符即嚴加查究以清頂替從御史甄不璜請也六年六月定武場試卷悞填雙單好合式字號之禁并申嚴懷挾代倩之弊從御史七格請也九年二月復武生捐監準入文場之例從山東學政李治運請也湖南巡撫蔣溥請武闈鄉試舉子有年屆六十者即不准其入場應試以杜混冒代鎗之弊從之二十四年十一月御史戈濤奏考試之人弓刀石三項技勇皆係三號不准合式必有一二樣頭二號技勇方准入內場又雙單好字號列甬道東號房合式號列甬道西號房則代倩之弊自可永絕再武內場原以講明韜略自當以武經為重將四書論一篇裁汰以歸簡易從之二十五年三月巡撫陳宏謀條奏武場考試向來外場考試馬箭連射三回共計九箭中四箭為合式請馬箭止射二回共射六箭後復考地毬一回總以中三箭者為合式其缺一者不准考試步箭弓刀石其刀石後考試地毬之例併請停止又向來考試遠把以五十步為程請酌改三十步每人各射六箭以中二箭者為合式缺一者不准復考弓刀石其考試弓刀石後再射近把之例併請停止又應試之弓馬弓以三力為率步以五力為率其不及三力五力者不準合式從之二十六年十月兵部侍郎張師載請外場監箭原冊及分別東西號舍只令監試提調等官公同辦理不得假書吏之手從之又浙江學政李因培請令中式武舉就本州縣衙門親自填寫親供由各州縣申送布政使彙齊送部不得違限并定無故三科不赴會試之禁以防恃符生事從之二十七年十月侍郎王際華請停武科鄉會試合式字號惟挑選雙單好字號令入內場從之三十六年四月步軍統領公福隆安請停馬兵鄉試之例其情願考試者令其與武童一體應試取中武生再準鄉試從之三十八年十月敕武生有情願入伍食糧者准其兼充四十年八月鴻臚寺卿江蘭請於殿試之前欽點六部滿漢堂官二三員傳集中式武舉按照會試原冊弓刀石觔重號數令其逐一演試如有前後參差者即行參奏將該武舉照文會試磨勘之例罰停殿試一科原挑之監射大臣交部議處從之又御史李連欽條奏監試大臣隨帶跟役不得過四名之數又監射大臣及兵部堂官宣旨後即不准歸私宅并外圍住宿以遠嫌疑從之十一月巡撫巴延三請外委應准其與食糧之武生一體鄉試從之四十五年九月上諭向來武鄉會試考試技勇內硬弓一項原以十二力為頭號近來士子輒填註十七八力及至較試時類皆勉強從事併竟有不能者殊屬無謂嗣後考試武場硬弓務以滿足入彀為度其主考冊內有能過頭號弓十二力以上者亦不得過十五力著為令 \\n 皇朝通典卷十九 \\n  \\n   \\n  "}
{"章节": "●皇朝通典卷二十", "正文": "  \\n ●皇朝通典卷二十 \\n 　 \\n  \\n 選舉三 \\n ○選舉三 \\n 選舉制【文選】 \\n △選舉制【文選】 \\n （臣）等謹按自漢成帝置常侍曹尚書一人後漢光武改常侍曹尚書曰吏曹尚書亦曰選部而典選之名始起魏晉以後吏部之權漸重然其時雖立九品中正之法辟召薦舉亦相兼而進至隋制凡一命以上銓選悉歸吏部唐以後皆因之然身言書判之格銓注唱厭之煩嚴則賢愚同滯寬則賢否混淆馬氏譏其寬嚴失中誠篤論也宋遼金元大抵相若明之三途並用制非不善而中葉以後請托賄囑漸成風尚此孫丕揚所以創為掣籤之法亦救弊之一術也國朝選官專歸吏部吏部凡四司而文選堂銓選考功掌考察其職尤要竊惟列聖相承闢門籲俊詢事考言凡前代銓選之弊已釐剔無餘我皇上睿謨獨運慎重官方一切銓選之法斟酌損益因時變通而權衡悉稱洵哉不易之良規矣 \\n 太祖高皇帝乙卯年十一月敕廷臣舉賢授職 \\n 天命十年八月敕大臣舉劾屬員 \\n 天聰三年四月選用臣工分班侍直或繙譯漢字書籍或記注本朝政事 \\n 順治二年四月敕舉秦中山林隱逸并錄用故明文武進士舉人九年十一月敕吏部銓選不得援引親黨納賄營私十年設立記注官員允工科都給事中劉顯績請也十一年三月敕吏兵兩部現在大小文武員缺作速詳察盡行推補十二月開復建言彈事罷斥科道六人十二年正月上諭知府乃吏治之本其最要者如直隸之真保河間江南之江寧淮揚蘇松常鎮浙江之杭嘉湖紹山東之濟南青兗山西之太原平陽河南之開封彰德陝西之西安延安江西之南昌吉安湖廣之武昌荊襄福建之福州泉州共三十府著在京各衙門滿漢堂官三品以上及在外督撫各舉堪任知府者一人詳開履歷事跡具奏吏部再加察議奏請定奪並著吏部將州縣地方繁簡酌分三等其應選官員考其身言書判分三等具奏上等者以上等缺列名引見候朕面定二等者授二等地方三等者授三等地方不必引見俱從公掣籤至有司賢否司道府推開報不實即先指名題參如督撫不親自體訪覈實以至賢否混淆事發一體究治九月敕六部卿寺官員有才優經濟堪任牧民者著各堂官開列六科官員著吏科開列各道御史著都察院開列通送吏部會同都察院察核速奏其在外司道等品行著聞政治卓越者確察實跡遇缺內轉旋以侍郎等官及科道官俱傳諭親加裁定分別酌用遇缺即補吏部議翰林官陞職銜正詹以布政使用支正二品俸少詹以布政使用侍讀學士以按察使用侍讀中允以參政用編修檢討以副使用侍郎副都御史通政使大理寺卿以布政使用支正二品俸太僕寺少卿順天府府丞以按察使用光祿寺少卿以參政用六科左右給事以副使用給事中以參議用監察御史以副使用從之十月吏部奏考選御史現在科道缺員太多應將在內中行評博及五部主事歷俸二年以上者咨取考補十員餘缺於在外推知內查歷俸三年薦有三次者咨取考選至內院中書應否考選伏候上裁得旨內院中書不准考選科道著為令十一月敕考選巡按及科道陞轉悉請上裁十三年十月上諭向來屢次考選俱行取俸深保薦有司其乙未科外任各員資俸在後行取本及著察年力精壯能修職業者行取來京候考選酌用十五年七月以行取各官未到暫於各部郎中員外主事察取才品堪用者改授御史十六年九月吏部議定翰林官外轉除侍讀學士侍講學士以上照常陞轉外侍讀以下每年外轉二員侍讀侍講以參政用修撰以副使用編修檢討以參議用從之又奏言降補官員或遇缺出因出身資格不得補用得旨降補各官遇缺即補不必仍論出身資格十七年四月議准俸滿中行評博與俸滿未經考選陞主事者一併開列職者與行取推知一併考選御史十八年六月定各省巡撫薦員數【是時巡按已停地方事務巡撫專管順天巡撫應薦方面官一員有司佐貳官共三員教官三員保定巡撫應薦方面官一員有司佐貳官共五員教官五員江寧巡撫應薦方面官一員有司佐貳官共三員教官三員鳳陽巡撫應薦方面官二員有司佐貳官共四員山東巡撫應薦方面官二員有司佐貳官共六員教官六員河南巡撫應薦方面官三員有司佐貳官共七員教官六員甘肅巡撫應薦方面官一員有司佐貳教官共二員延綏巡撫應薦方面官一員有司佐貳官共三員教官一員寧夏巡撫應薦方面官一員有司佐貳教官共二員浙江巡撫應薦方面官三員有司佐貳官共六員教官五員福建巡撫應薦方面官二員有司佐貳官共四員教官四員江西巡撫應薦方面官三員有司佐貳官共五員教官五員南贛巡撫應薦方面官二員有司佐貳官共三員教官二員鄖陽巡撫應薦方面官一員有司佐貳官共二員教官二員湖廣巡撫應薦方面官四員有司佐貳官共七員教官六員偏沅巡撫應薦方面官二員有司佐貳官共四員教官三員廣東巡撫應薦方面官三員有司佐貳官共六員教官六員廣西金撫應薦方面官二員有司佐貳官共四員教官四員四川巡撫應薦方面官三員有司佐貳官共七員教官六員貴州巡撫應薦方面官一員有司佐貳官共三員教官二員雲南巡撫應薦方面官三員有司佐貳官共四員教官三員漕運總督應薦方面官七員有司官十六員佐貳官六員】七月定各官在籍候選之法 \\n 康熙二年五月定月選官仍令親身赴部每月初一日投供自投文到部後隔一選銓補三年二月定官員較俸推陞例【官員較俸推陞如大學士缺以各尚書左都御史推陞如不用以各部侍郎學士推補各部尚書缺照衙門次序以尚書左都御史轉補如不用以侍郎推補吏部侍郎缺以各部侍郎轉補各部侍郎以學士左副都御史通政使大理寺卿宗人府府丞推補如不用以府尹太常寺卿推補左副都御史缺以通政使大理寺卿宗人府府丞推補如不用以府尹太常寺卿推補如不用以光祿寺卿推補如不用以侍讀學士左右通叔大理寺少卿照考語俸次推補府尹太常寺卿缺以光祿寺卿推補如不用以左右通政大理寺少卿推補如不用以太常寺少卿鴻臚寺卿太僕寺少卿督捕理事官照考語俸次推補光祿寺卿缺以左右通政大理寺少卿推補如不用以太常寺太僕寺少卿鴻臚寺卿督捕理事官照考語俸次推補其四品京堂缺將每年內陞京官四員用完後用五品京堂官一員再用內陞司道一員上以學士既推陞恃郎以後大學士缺停其推用】閏六月定各衙門堂官漢軍人員不得過一員七年三月諭吏部國家政務必委任賢能乃可贊成上理今在京各部院滿漢官員俱論資俸陞轉雖係現行之例但才能出眾者常以較量資俸超擢無期此後遇有緊要員缺著不論資俸將才能之員選擇補用又上諭舊例科道之員行取在外有司補授因有司乃親民之官諸悉民閒利弊得以據實指陳有裨政治且外官內擢足以鼓勵人才振興吏治今後科道缺出可移文督撫有司內舉賢能素著者咨部行取來京朕親選用每歲行取幾人爾部酌議以聞尋議行取知縣既咨行各省令將才能夙著者選送但勿預定員數凡知縣內有卓異薦舉無錢糧盜案者列名咨送如無卓異薦舉之員將歷俸三年無錢糧盜案才能夙著者令該督撫詳確選擇列名咨送吏部詳核具題行取來京考選以科道用者註冊以次題補若無才能官員不必充數濫送督撫咨送非人及錢糧盜案未結之員治以徇情之罪從之八年十月敕定八旗輕車都尉以下雲騎尉以上有明習滿漢文才堪部院者選擇咨部題補九年五月定二三甲進士俱以知縣用之例六月定推陞大選例【按定例凡推陞大選缺出將雙月所出之缺彚算如出十缺陞補二人大選八人如出七八缺陞補一人餘缺但歸大選仍註冊內與下月所出之缺合計陞補】十年四月吏部奏八旗滿洲監生識滿漢字者考試繙譯專識滿字考試繕寫優者授為正八品以部院筆帖式補用其漢軍監生識滿漢字者照滿洲監生例考試取用專識漢字者照漢監生考職例以州同等官用從之七月停止會推【推陞之法順治九年議准尚書侍郎都御史副都御史宗人府府丞通叔使大理寺卿內閣學士掌院學士等官俱由會推至是停止將應陞轉各官開列具題凡九卿京堂翰林吏部科道內閣中書及在外布按鹽運使各官遇缺當補即行單題凡各部寺屬官及方面有司佐貳雜職缺出掣籤逐月彙題是時推外省藩臬間一奉　旨推舉至五十一年盡行停止】十二年八月定起用告病在籍官員之例上諭向來定例外官告病不准起用原以防其規避但其中才品優長政績素著者迫次一時至情引例告歸終身棄置殊為可惜宜令地方督撫確行咨訪果有才品堪用者據實保奏擢用十二月禁止文武官弁控告自稱淹滯十七年正月改戶部郎中王士禎為翰林院侍講入直南書房 \\n （臣）等謹按翰林諸職明制以一甲進士授修撰編修復選二三甲進士為庶吉士散館考綬編修檢討非是不得與侍從清華之列我朝登用羣材不拘常格廣勵淹通之士以顧問之選如靳輔張允欽以未與館選得改授翰林官而王士禎尤以詩文盛名海內推服爰自部郎入官禁從嗣是改授之典隨時舉行文學之臣比肩接踵莫不膺異數而叨殊恩書曰知人則哲能官人固遠超乎前代資格之說已 \\n 十九年五月雲南巡撫伊闢奏請將隨行人員坐名題補上諭大學士等曰此等坐名隨行人員一時倉卒奏請往往不能盡當如知府知縣等官俱將此輩補授徒誤地方此後坐名題補各員概為停止吏部仍照例銓補六月定捐納歲貢及京三品以上并督撫子弟不准考選科道二十年正月上諭行取官員吏部已經引見其各部主事等漢官朕尚未知其人科道為耳目之司選擇不可不慎傳諭九卿科道令各舉所知將居官潔清辦事才能者從公保舉不可以同年同鄉親黨徇情私保即督撫所舉不當亦著指陳勿隱二十三年四月敕六部保舉清廉有守之員大學士奏遵旨傳諭六部俱云辦事有才及謹慎者尚有其人至於操守知之實難上曰清操如何可廢凡貪犯之人有應坐之罪如郝浴居官甚好然猶侵蝕錢糧數萬魏象樞曾薦郝浴此等情事安能預知朕皆信其清操而委任之各衙門官員或謹慎有守或生事奔競豈有不知者但將有守之人舉出則被舉者自能效力尋經九卿科道舉出蘇赫范承勳趙倫崔華張鵬翮陸隴其上曰陸隴其等向聞其居官甚好今俱各稱善但從此操守不改方為真實好官八月定考試助教錄用之例二十四年九月上以會議會推申諭滿漢大臣上曰九卿會議之事閒或不據實具議草率苟且因循而行有此一次立議爭勝以冀下次不與相拂而從之者或有此一次將彼意中之人薦出冀下次將其親朋薦出以相報者或有薦其門生者或有薦其同年者有薦其同鄉親友者夫九卿會推理宜虛公持論豈可一二人專擅以行爾等齊集滿漢九卿大臣傳諭申飭之二十九年五月吏部以行取知縣事奏請上曰行取知縣以科道用者甚多科道職任關係緊要著九卿各以平昔所知學問優長品行可用者面商舉奏尋經戶部尚書王騭舉清苑縣知縣邵嗣堯兵部尚書李天馥舉三河縣知縣彭鵬靈壽縣知縣陸隴其居官有聲上諭大學士等曰適九卿列薦有邵嗣堯陸隴其彭鵬三人其服官廉介朕所素知爾漢大學士亦有知者否梁清標奏曰三人允稱廉吏徐元文奏湖廣麻城縣知縣趙蒼璧牧民有聲上曰彭鵬邵嗣堯陸隴其趙蒼璧俱准行取三十二年四月敕九卿科道從公舉劾三十九年四月吏部會議各省舉人吏部於每年四月十五日考試並無去取分別實屬具文應行停止俱照各省中式年分名次註冊挨次選用從之五月吏部奏各省舉人就中書者人多缺少此內有願就知縣教職之人聽其具者改註仍以科分名次序選八旗教習期滿以知縣用照咨送日期註冊與舉人較年月先後序選漢軍舉人酌議於舉人選過三班後選漢軍舉人一人從之五十三年四月上諭教官有教士之責應令大臣面試補授州同亦應令九卿面試補用有出身不明者著革退五十七年敕教官不必來京補用時令該督撫考試年老者罷之六十一年三月敕督撫題補太多下大學士九卿議尋議河工官員關係緊要臺灣遠屬海疆廣西之南寧太平慶遠思恩四府雲南之元江開化廣西廣南四府俱在邊遠此等地方官員仍令該督撫題補其餘增添保題各缺概行停止從之十一月世宗憲皇帝登極諭大學士等各舉所知又命王以下閒散宗室以上各舉屬下人員一二人十二月敕舉內廷執事人員 \\n 雍正元年正月上以滿洲進士舉人出身之翰林無陞轉之途著吏部議尋議嗣後翰林院侍讀侍講諭德洗馬國子監司業缺出將由庶吉士授職編檢之翰林論奉推陞一員將由進士舉人出身之中允等陞補一員講讀學士少詹庶子等缺出將現任之侍講侍讀諭德洗馬司業推陞一員之後將進士舉人出身之科道等官陞補一員從之又吏部議定新進士除選庶吉士外揀選學問好者令為官學教習三年期滿照科分名次以中書補用八月敕各省督撫布按各舉所知十月敕大學士會同翰林院掌院教習將扁檢庶吉士等秉公別擇或留本衙門辦事及派各館纂修或可當科道吏部之選或編檢可為道府庶吉士可為州縣者一一分別具奏至或老病衰廢願自解退者聽其以原官休致其有行止不端事跡確實者奏聞革退至將來揀選庶常當加考試引見日後散館仍以三等分用十一月敕清書散館之翰林不可令其荒廢或在翰林或在部曹即令與滿員一同繙譯新科進士於引見之前先行考試庶人才不致遺漏十二月分別錄用本科新進士未經館選之員上以尖圈記名者十七員如願在各館效力及在內官學教習者令各自陳明若行走勤慎學問好者仍拔為翰林二年七月揀選下第舉人分發雲貴川廣五省試用十二月敕滿漢編修檢討庶吉士等有願在刑部學習辦事者揀選二三十員引見分在各司學習辦事其明白者酌量題補三年六月定外任迴避例【定例督撫兩司統轄全省之道員其族人迴】　【避者赴京別補若分巡數府之道員及知府同知通判知州等官所轄之地無幾本族迴避官員即於本省調補】四年三月敕漢軍人員銓選迴避直隸七月因督撫等密舉各員俱極庸陋諭仍於道府州縣中各明舉一人如有挾私任情草率濫舉者從重治罪十二月定恩拔貢生就教例【恩拔貢生就教例令各省學臣於歲科考事竣會同巡撫與挨貢一體驗看造冊送部銓選年老者以原品休致】五年三月敕揀選舉人令九卿薦舉並令舉人公舉所知十二月敕內外諸臣各保薦一人六年四月起復府廳州縣廢員七月上諭督撫帶往各省委用人員在地方不甚相宜除己經到任之後因地方要缺奉旨題補不必解任外如楊文乾陳時夏莽鵠立及各省督撫大吏從前所請帶往之人目今現在屬下俱著回京請旨另用八月定委署州縣之例十月敕內外大小臣工各舉所知七年正月定宗學教習之貢生期滿引見以知縣教職分別錄用四月敕內外大臣薦舉可勝督撫藩臬者各一人五月改定江南湖廣陝甘官員迴避本省之制八年六月敕新進士在六部額外主事上學習行走三年後如能稱職該部堂官題補十一年敕揀選雲南貴州廣東廣西四川福遠六省下第舉人錄用【以路程遙遠故也】十三年六月敕京官三品以上大臣於科道部屬及府廳州縣內各舉堪勝道府一人 \\n 乾隆元年三月敕揀選雲南貴州廣東廣西四川福建六省下第舉人錄用又尚書兼管國子監事務楊名時奏薦進士莊亨陽等七人留心經學上敕該部調來引見為該監屬員聽楊名時等分委辦事以收成均課士之益四月吏部議准凡保舉孝廉方正照恩詔內開事例給以六品頂帶榮身其中果有德行才識兼優堪備召用者准破格保薦倘所舉不實照濫舉匪人例分別議處五月敕吏部疏通舉人選法尋議現在捐納知縣為數無多請嗣後雙單月捐納人員不敷班次之數即以舉人抵補從之二年三月敕督撫藩臬薦舉道府五員敕停滿洲庶吉士習清書例三年三月敕九卿薦舉堪勝道府之員敕未經保送科道之翰林部屬通行引見記名補用御史四月敕現任教諭中進士歸班加教授銜留任現任訓導中舉人副榜加教諭銜留任仍准本班銓選十二月敕雲貴督撫慎選守令調補苗疆四年三月敕尚書都御史侍郎薦舉堪勝科道之部屬知縣十一月敕大學士九卿各舉所知六年二月敕滿洲進士一體選用知縣九月敕行取以主事用之知縣缺少人多以同知兼補七年三月敕卓越之員雖有因公參罰仍准行取七月敕大學士九卿督撫薦舉骨鯁直樸明通政治之人如馬周陽城之起布衣而為御史者以備糾繩之任十二年四月定守令久任之制十三年七月敕大學士尚書侍郎保舉應陞三品京堂人員十四年六月敕大學士尚書薦舉堪勝侍郎及三器京堂人員侍郎薦舉堪勝三品京堂人員十六年四月定特派大臣揀員分發例上諭向來分發各省人員由吏部堂官揀選雖職掌所在然未足以示慎重嗣後凡有揀選之處該部將滿漢大學士九卿并該部堂官一同開列候旨特派大臣揀選交部帶領引見著為例五月上諭向例知縣三年行取一次吏部按期奏請此特相仍故套於吏治人材毫無裨益所當永行停止科道內陞外轉改為三年舉行一次著為例又敕嗣後雲南貴州廣東廣西等省庶吉士不必令習清書直隸山東河南山西陝西等省人數止三四員以上者酌派一二人江浙等省人數在五六員以上者酌派二三人率以三十歲以下者充之十七年九月命王大臣揀選下第舉人引見以元克莊等六人分部學習餘以知縣試用教職銓選分別錄用 \\n （臣）等謹按明代舉人以推官知縣銓注其入監肄業撥各衙門歷事者期滿得授小京官及府佐各員國朝更定選用之法舉人以次銓知縣教職外由別項考試得授內閣中書國子監學正學錄等官我皇上立賢無方不拘資格既念中額有定予以及時自效之途加惠己屬極渥復破常格優予部僚誠為士人之希遇己嗣於二十六年恩科會試後復揀選下第舉人以知縣教職分別錄用附識於此 \\n 十八年二月敕各督撫保舉堪勝知府人員七月敕文職同知以下武職副將以下參用蒙古人員十九年三月敕於翰林科道部屬內揀選堪勝道府人員科道部屬令各該堂官秉公保舉交與吏部帶領引見以備簡用二十一年四月改曲阜縣知縣員缺歸部銓選賜孔氏世職知縣為世襲六品官二十八年敕選翰林講讀等官堪勝道府者以備簡用三十年十月敕疏通舉人選法於明年春闈後揀選知縣教職分別錄用年老者當給職銜 \\n （臣）等謹按每科鄉試天下中式解額共一千二百餘人其經吏部揀選以知縣註冊候選者動至數千積久愈多遂成壅滯是以需次竟至三十餘年誠如諭旨所云其壯歲獲售者既不得及鋒而用而晚遇者益復就衰應籌所以疏通之法仰見我皇上軫念寒畯登進羣材之至意是科士子聞風踴躍雲集京師視歷科應試者倍廣而揀選一二等錄用者至二千人之多遂得同被渥恩彈冠交慶誠為希世之曠典已 \\n 三十一年三月敕拿獲隣境盜首送部引見以同知知州陞用之知縣仍回原任以本省缺陞補三十五年四月御史李漱芳奏降調人員有官可補與革職休致者不同毋庸與接駕廢員一例查辦從之五月敕教職俸滿保舉知縣如復行改教將原保之督撫學政等一併議處三十六年四月敕停止內陞人員督撫出具考語之例嗣後吏部將此等人員每三年一次列名帶領引見著為令三十七年正月敕揀選下第舉人以知縣教職分別錄用扣除近四科不入選 \\n （臣）等謹按揀選下第之例乾隆十七年有由本年中式舉人與選者奉旨扣除二十六年揀選遂議定扣除新科一科三十一年揀選大挑議定扣除近科二科是年復敕改扣除近科四科乙酉戊子庚寅辛卯各科俱不得與選嗣後四十六年揀選大挑即照此例行之葢於甄拔人才之中復寓疏通淹滯之意因附識其前後大槩於此 \\n 三十八年二月上採購遺書各督撫鹽政呈進及朝臣上獻者不下萬餘種於翰林院特開四庫全書館選擇翰林諸臣并部員中多識能文者充纂修各員韙牛八月刑部郎中陸錫熊以總纂官改授翰林院侍讀明年充分校之進士邵晉涵周永年余集俱授翰林院庶吉士舉人戴震楊昌霖賞給進士與乙未科一體殿試并選庶吉士【嗣於四十二年十一月以纂修官吏部表事程晉芳學問素優在館五年纂校甚多且協同總纂辦理總目改授翰林院編修四十五年雲南巡撫孫士毅罷任來京特授翰林院編修在四庫全書處行走與總纂紀昀陸錫熊一同列名按孫士毅先由進士授中書起家亦不由翰林出身故為特典】 \\n （臣）等謹按舊制翰林官員皆由館選進身不以庶僚遷敘所以重文學侍從之選也康熙中張允欽王士禎皆以部曹改官翰林出自聖祖仁皇帝特達之知我皇上宏開冊府網羅遺編金匱石渠咸臻美備儲書之富遠非前代所及而編排考訂必資著述之才諸臣得自庶僚改官詞苑為一時榮遇臣等彙集編次以誌其盛并以備國朝優除之一格焉 \\n 是月廣東布政使姚成烈請商籍中式歸籍之員銓選時并迴避行商省分從之五月定月選吏兵二部堂官掣籤之例從御史魯贊元請也【向例選人自掣故議更定】又御史魯贊元請月選官員製籤後及截缺後告病應即照現任告病之例概令坐補原缺以防規避從之七月給事中富爾敏等奏順天府府尹府丞缺出直隸人員應概行迴避無庸開列從之三十九年四月定外省題陞官員送部引見統不得逾一年之限如有任意遷延將該員照赴補遲延例議處又敕分部學習人員三年報滿各堂官務須核實甄別四十一年正月敕定王大臣驗看月官如人缺不當即酌議對調仍令派出驗看之九卿科道覆看武職內有應分別營衞者亦一併酌核二月敕各部堂官截取俸滿應陞知府之司員務須秉公察核分別宜繁宜簡及不勝外任據實辦理不得仍前濫送適貴州巡撫裴宗錫奏石阡府知府洪彬由刑部司員截取知府該員才質中平辦事竭蹷難勝表率之任請以府佐降補上是其奏并嚴定濫行保送司員之堂官處分四月吏部奏滿洲蒙古筆帖式外陞知縣向例由吏部論俸截取二十員令各衙門堂官保送堪勝外任之員咨部約計俸次必須在二十餘年以上但該員等積俸既深年力多有就衰請嗣後筆帖式截取知縣令各該衙門歷俸五年以上人去得堪勝外任者出具切實考語六部理藩院都察院各保送三員其餘各衙門各保送二員吏部會同大學士揀選二十員帶領引見請旨記名陞用倘有以不勝外任題參者即將濫行保送之堂官照例議處從之七月敕奉天各州縣員缺仍以滿洲漢人通行補用敕滿洲蒙古道府丞倅州縣人員丁憂回旗已滿百日在部行走者吏部於每年十月帶領引見一次九月敕六部京察一等滿漢主事仍准保舉直隸州知州其小衙門主事等官概不准陞用直隸州如京察保列一等者准調補六部主事十月清查赴選人員籍貫寄籍祖籍一體迴避十二月按察使李承鄴奏請旨道府缺出其應行開列人員內查係曾任繁缺道府以及調繁卓異并部員外用從前原保送繁缺者准其開列名單進呈恭候簡用其原缺未經調繁卓異者遇有請旨之缺俱毋庸開列從之四十三年六月吏部奏各省州縣及佐雜選缺調缺不得妄請更改如有今昔情形實在不同必須繁改繁簡之處應令各督撫分別缺之大小如丞倅牧令之缺應請改繁者即於丞倅牧令缺內改簡互換其佐雜之缺以佐雜內酌改互換從之又定京官外姻迴鳥之例母之父兄弟妻之父兄弟已之女壻嫡甥同衙門令官小者迴避同官令後進者迴避是月朝考八旗各省拔貢生一二等揀選引見以部員知縣教職分別錄用經吏部議以部員用者分派各部在七品小京官上學習行走三年期滿該堂官確加考核如行走勤慎留心部務准其奏明留部授為七品小京官食俸辦事再行歷俸三年該堂官復加甄核果能始終奮勉熟習部務準其遇有本部主事缺出保題陞用從之四十五年五月暫停員外郎論俸截取知府之例十月吏部請佐貳首領曾經卓異及俸滿保薦或歷俸五年以上者方准題陞知從之十一月敕各部司員陞調別處不准奏留仍兼原衙門行走至刑部理藩院必得諳悉之員欲行奏留者帶領引見欽定又吏部奏請凡修書優敘即用之員應請與正班人員分缺簡簡用遇有各項應得缺出先用即用一人次用正班一人輪流間用從之又敕緣事降革人員呈請捐復該部核明情節無論應准應駁俱著具奏請旨准捐人員並著該部帶領引見十二月敕各督撫題請實授人員有與例不符者吏部議駁外即將該督撫議處四十七年十二月御史李翮請嗣後庶吉士散館改部以到部之日為始捐納議敘與學習期滿人員以奏留之日為始一同較其行走年分淺深按次題補以杜夤緣躐等之漸經吏部議覆應如所奏辦理但查此等人員之外尚有選拔貢生學習六年期滿及現任小京官中式進士以部屬用及現任小京官由各處保奏分部補用並留部陞用各項人員自應一體辦理以歸畫一從之四十八年三月敕定滿漢官員放出家奴三世後准其出仕京官不得至京堂外官不得至三器以示限制著為令十二月敕科道有糾核之責概不准仍兼各衙門司員行走刑部理藩院出力之員該堂官奏聞引見以四五品京堂酌用仍兼部行走四十九年十一月吏部奏各館修書及各處捐輸議敘人員酌量與以正班分班選用從之御史馮堉奏委署州縣請照實缺之例俱令迴避原籍五百里以內從之五十年十月御史梁景陽奏月選人員告病無論何項官員概定以一月之限逾限不痊即行開缺將來病痊照例以原缺坐補從之 \\n 皇朝通典卷二十 \\n  \\n   \\n  "}
{"章节": "●皇朝通典卷二十一", "正文": "  \\n ●皇朝通典卷二十一 \\n 　 \\n  \\n 選舉四 \\n ○選舉四 \\n 選舉制【武選】 \\n △選舉制【武選】 \\n （臣）等謹按武選之制歷代不一唐則兵部主之課試之法如舉人之制取其軀幹雄偉應對詳明有驍勇材藝及可為統帥者宋初武臣則樞密院掌之其後分典選之職為四武選曰審官西院曰三班院金具文武選俱屬吏部元則領于樞密院明仍歸兵部國朝兵部四司武選掌銓選職方掌考察凡滿洲蒙古漢軍八旗護軍前鋒步軍健銳火器諸營并各處駐防以及各省提鎮綠營咸隸焉竊考八旗官員與綠營武職不同綠營所司者惟士卒耳至於戶口田廬則州縣司之惟八旗佐領自訓練之外于本佐領下人隱然兼司牧之任焉是以旗職得與滿洲文職遷敘而司封之典所載封贈官階旗職皆與文員相同惟章服則等諸武職緣均隸兵部故也謹依類編次凡關八旗條例彙輯而總列于前其由旗員簡用綠營者亦并載焉至綠營武職之制則按年附列於後庶不致混淆無別云 \\n 太祖高皇帝乙卯年既削平諸國每三百人設一牛彔額真【後改為牛彔章京譯漢曰佐領】五牛彔設一甲喇額真【後改為甲喇章京譯漢曰參領】五甲喇設一固山額真【後改為固山按班譯漢曰都統】為一旗之總率左右設兩梅勒額真副之【後改為梅勒章京譯漢曰副都統】初設四旗旗以純色為別曰黃曰紅曰藍曰白至是添設四旗參用其色鑲之共為八旗 \\n 崇德七年七月新設漢軍八旗各設牛彔章京上曰漢軍旗內新設官員應用之人賢否朕未悉知著該部王大臣同漢軍固山額真梅勒章京等遴選用之于是多羅睿郡王多爾袞鎮國將軍承政阿拜參政滿珠錫禮啟心郎索尼等與漢軍固山額真梅勒章京公同遴選請旨補授 \\n 康熙八年六月停止阿思罕尼哈番【即男爵】阿達哈哈番【即輕車都尉】補授提鎮兵部奏各省提鎮所關甚重以後提督缺出應將八旗副都統現任總兵官論俸分缺推選其阿思罕尼哈番阿達哈哈番既令陞補副都統參領遇提鎮缺出應停止推選從之三十八年五月議准世職伯爵以下補用武職例伯子男參領俱以副將用伯子男參領兼都督僉事銜輕車都尉火器營參領俱以參將用兼參將銜佐領騎都尉等官俱以遊擊用兼署參將雲騎尉等官以都司守備用兼都司僉書銜護軍校驍騎校等官俱以守備用 \\n 雍正四年八月兵部議覆佐領一官非散職可比如兼散騎郎行走則佐領事務必致有悞應將現在佐領兼散騎郎者俱撤回嗣後散騎郎缺出不准佐領挑補十年十一月兵部議准八旗武舉應請派大臣驗看分別等次交與該旗以護軍校驍騎校等缺挨次委署補授現任內九門滿千總應請改補以昭畫一從之十一年七月八旗漢軍都統奉諭旨嗣後補授驍騎校如本佐領下不得其人即于合旗通行揀選如一佐領下人材果好即多補數缺亦無不可八月停止滿洲侍衞揀補綠營員缺例十二年十一月敕各省將軍于所屬協領內保舉堪膺外省副都統之任 \\n 乾隆六年敕八旗護軍統領前鋒統領于護軍前鋒內每旗各揀選四名內務府總管于內府三旗護軍內每旗揀選一名引見分發步軍統領及兩處陸寢令其在千總上效力行走十七年六月敕保舉副都統人員不得自行題奏如領侍衞內大臣處則于該旗侍衞內公同保舉都統副都統則于該旗參領內會同保舉左右翼及護軍統領處則按翼在于前鋒章京護軍參領內公同保舉圓明園健銳營章京則令該大臣保舉如本旗不得其人于別營別旗內有深知真切者亦可保奏三十二年六月敕東三省人員不必補用綠營將弁永著為例仍交兵部查明具奏十月兵部請將現在綠營所有東三省人等俱行撤回上以辦理拘泥諭八旗嗣後東三省人等移住京城者仍照前降諭旨毋庸陞用綠營若移住京城後所生子嗣既歷二代與京城久住之舊滿洲蒙古無異即與在京之滿洲蒙古一體揀選陞用外任三十七年四月步軍統領衙門具奏八旗漢軍武舉如有祖父伯叔兄弟在巡捕營為官者准其入營效力如當差奮勉效力五年之後咨部支給千總半俸與千總把總一體較拔從之八月敕八旗人等到外任後須謹守滿洲淳樸之舊習操演技藝毋效浮華糜費之惡習以作綠營表率四十年二月敕八旗各營大臣凡保送應用綠營人員務選年壯技優堪為表率者引見其五十五歲以上騎射技藝平常者不得保送五月軍機大臣會同兵部遵旨議定滿洲人簡放綠營將佐遇有應得卹蔭綠營都司守備千把等官奉旨以內用者仍以旗員對品補用以外用者交巡捕營學習三年期滿考驗分別如人材弓馬堪列一等者留該營以相當缺題補列二等者發往直隸督標題補列三等者該營帶領引見恭候欽定七月兵部尚書公福隆安奏八旗候選員弁應咨行該旗將各該員實在年貌履歷造冊先行送部以便投供時核對如隱瞞年歲希圖朦混即將該員及本旗出結之員從重參處從之四十一年八月敕八旗各營保送綠營外任有不願者即呈明該管大臣如不準所呈強行保送即在派出揀選大臣及兵部呈明如已至外任概不準具呈并嚴行參處四十二年兵部奏陝西西鳳協副將伸泰母老請終養上諭旗員向無終養之例有親老情願回京者督撫奏明送部引見文員以部屬用武員以侍衞或旗職候酌量降旨六月鑾儀衞請將應補放漢軍十缺內撥出三缺歸滿洲蒙古人員補用四月分參將一缺十月分都司一缺十二月分守備一缺其餘七缺仍歸漢軍人員補放并請將十月分漢軍應用都司一缺改為副將作為滿洲蒙古漢軍公缺遇有部推副將缺出即以滿洲蒙古漢軍等冠軍使擇其行走年久堪膺保送者各揀一二員咨送從之四十三年十月兵部奏漢軍人員必須歷俸三年方准保送外任兵部考驗弓馬好人去得者揀選引見如無歷奉三年之員即將員缺扣除另選從之四十八年十二月軍機大臣會同兵部酌議鑾儀衞領侍衞處滿洲蒙古漢軍應用綠營分缺之例得旨此項鑾儀衞應用綠營人員所議額缺內著將守備三缺撥歸綠營由部銓選其餘俱著分年輪用【以上八旗】　【官員選用之制】 \\n 順治元年十二月定武進士出身授官一甲一名授參將二名授遊擊三名授都司二甲授守備三甲授署守備十二年九月上諭文進士有考選庶吉士作養教習之例武進士亦應簡選教習隨侍衞學習騎射又本科武進士上諭于國柱等二十三名武藝可觀且係本朝初行殿試宜加優異第一名著授副將品級第二名著授參將品級第三名著授遊擊品級第四名以至二十三名俱照例授以應得品級伊等在京學習騎射贍養需資俱著先行照品級給俸祿頂帶俟滿一年該部題請選授 \\n 康熙二年三月定武職投供例上諭武官職任緊要居家候選縣缺遲久仍令單月投供雙月選授如投供不到者雖名次在前不准選授六年十一月定武舉與行伍分缺選用御史朱裴疏言國家開科取士文武相等查順治十五年以後歷科武舉武進士未經選用者甚多因部科效力及提督劄委之人混淆雜進躐等先用而科目反不得與較遲速非制科取士之本意也請將外委效力等與武進士武舉等較人數多寡倣二八分缺之例科目人員量行先選其外委各弁須有戰功及捕盜實績不可止憑該衙門一概咨送選補下部議行八年三月定提鎮會推例給事中張登選疏言提鎮統轄將領捍衞地方其權甚重不可不公同選擇請照順治年間定例提督總兵官仍著九卿會推開列恭候簡用至武官功績令兵部逐一詳開九卿會同查核則無功者不致倖進矣得旨提督及總兵官統轄邊疆地方關係重大以後缺出將應補授官員兵部冊內開載功績逐一開列著九卿科道會推九年四月敕各省武弁員缺不得概行題補兵部奏近見總督提鎮每遇標員缺出不問地方緩急不論銜缺相當輒將標員坐名題補其中恐有情弊且使歷俸年久及在部候補之人益多壅滯請敕下該督提鎮嗣後將副將以下守備以下缺出實係近海沿邊巖疆果屬人地相宜酌量題補外其餘員缺不得概行題補從之二十二年十月改定選用衞用之例兵部遵旨議准衞官缺出向以掌房貼案人等補授今應停止于漢軍漢人世職並武進士內選擇輪用二十七年十二月定武進士推選營衞守備例向例武進士分別名次在前半者候選營缺在後半者候選衞缺以營缺多而衞缺少至是定例嗣後不拘營缺衞缺將武進士挨次補用二十八年十二月發各省候選武舉分屬督撫提鎮標下效用如果騎射嫻熟即以千把總補用五十二年七月定揀選保送武弁例川陝總督鄂海疏言督撫提鎮揀選保送武弁請以曾出兵效力者保送如無出兵效力之人應論俸揀選保送以絕徇私之弊上諭國家承平日久行間效力之人所餘無幾前此保舉人員尚屬公平今漸滋流弊督撫提鎮等官皆各為其子弟夤緣保送者多即部院大臣亦多為其子弟互相援引此本著照鄂海所請行五十七年兵部題各衙門效力人員至推選時每有弓馬生疏年力衰邁之人請于單月考驗弓馬觀其年貌如有衰老病廢不堪者題明勒令休致其有軍功帶傷之員雖年老仍行推用從之五十九年三月兵部奏在部效力之武生及官員子弟停其取用專取武舉其武進士內有情願效力者亦准收錄宗人府鑾儀衞兵科俱照兵部一體取用效力三年後考試武進士一等者以營守備推用二等者以衞守備推用武舉一等者亦以營守備推用二等者以守禦所千總補用從之六十一年三月遵旨議定副參遊都守各官仍遵定例內應保題之缺揀選銜缺相當者題補其餘不應題補調補之缺及有事故並越銜保題者概行停止從之 \\n 雍正元年十二月上諭今科中式武進士係元年所取狀元授為一等侍衞榜眼探花授為二等侍衞二甲十三名授為三等侍衞令戴孔雀翎三甲記名三十六人俱授藍翎餘照例揀選補用二年三月敕各省督撫提鎮不准題留陞任官員惟水師緊要員缺仍許題請六月兵部遵旨議定每科武進士前半以營守備用後半以衞守備用今衞守備之缺既令裁減嗣後將以衞守備用之武進士內再分十五名以營守備用于雙月營守備各班之末另立一班推補守禦所千總裁減之外存缺無幾舊例糧船回空隨幫千總以衞千總推用此等人員總漕稱為明季世襲子孫今既非世職應停其頂補將揀選之武舉候推守禦所千總人員內頂補推用敕文官在軍前效力者著令兵部議敘著為例五年三月定武進士授官例【一甲進士照元年例補授一二等侍衞二甲挑選十名授三等侍衞三甲挑選十名授藍翎侍衞俱俟補營缺時照侍衞品級兼銜其三甲武進士候選守備者兵部奏請　欽點大臣會同兵部揀選一等二等者以營守備註冊三等者以衞守備註冊】十一月上諭隨軍效力之人往往有未諳營伍而具呈願往濫邀議敘者嗣後若有自備鞍馬願往效力之人俱不准行十二月上諭今科武進士揀選侍衞者少特廣為加恩將未選侍衞之滿洲蒙古進士授為藍翎交與領侍衞內大臣效力行走漢軍進士交與該旗以驍騎校補用其餘漢進士有人材可用者分發各省賞食千總俸令督撫提鎮試看如果材力壯勇效力勤慎者以守備題補六年十月宗室滿珠錫禮奏言京營武弁等官參將以下千總以上應參用滿洲不宜專用漢人上諭為治之道在開城布公遐邇一體自太祖高皇帝開國之初即將滿漢兼用是以規模宏遠中外歸心且滿洲人數本少今將中外緊要之缺補用已足辦理若參將以下員弁悉將滿洲補用則人數不敷勢必有員缺而無補授之人朕臨御以來以四海為一家萬物為一體于用人之際必期有濟于國計民生總無分別滿漢之見中外諸臣宜同寅協恭交相為濟則國家深有倚賴久安長治之道必由于此也七年正月上諭各省守備內有操守廉潔漢仗去得諳練營務熟習本師堪用遊擊之員飭兵部行文該提督出具考語分別水師陸路填寫年歲籍貫履歷照保舉副將參將分定等第之例開互一等者咨部俟降諭旨再行調來引見倘保舉之後有改易前轍不思奮勵精進者亦照副將參將更換等第之例咨部改定七月敕武舉本省學習之後該督撫等看其材技優嫻曉習營伍者送部考驗分發別省遇有千總缺出即行補授閏七月定滿洲武舉武進士補官例【滿洲武舉補授內九門千總者遇會試之年仍准入場考試平時令步軍統領考驗限以三年材技優長者補授巡捕營守備中平者補授佐領下護軍校并本旗驍騎校等缺平常者留門當差學習有成再行保送至滿洲武進士除選授侍衞外其餘仍以各營守備與驍騎校護軍校等缺補授】十年七月上諭分發各省試用之武進士必須弓馬優嫻熟諳營伍方可題補若科分不及應選日期即為不合例傳諭各省知之十一月敕各省督提保題將弁務重弓馬兼選漢仗不得以軟弱機巧之員濫行保題 \\n 乾隆五年十一月准武進士隨營差操向例各省兵丁應鄉試者中式武舉後仍准食本身馬糧若中式武進士除選取侍衞外皆離營候選開除名糧上諭伊等開糧之後衣食拮据且恐離營日久漸疏技藝嗣後兵丁中式武進士之後有情願回營效力者準仍留本身馬糧隨營差操遇有署事之處准一體酌量委署八年六月定疏通隨幫武舉之例漢軍漢人武舉及各省世職隨幫於會試之年赴部報名足有百人之數兵部奏請欽點大臣會同兵部堂官考試馬步箭分別一二三等均註冊歸入各班內選用衞千總至是上諭一等人數無多選用尚早其二等數十人三等多至二百餘人每年選用不過三四人甚為壅滯此項武舉既係隨幫年滿非閒散武舉可比若遲至二三十年之久方得錄用未免精力就衰難為國家宣力所當酌量疏通下部議行十四年八月上諭從前降旨令各省督撫于所屬副將內保舉堪勝總兵之員陸續保舉調來引見人皆平常著該督撫提督等再於所屬副將內擇其實在堪勝總兵者各保二三人倘副將內乏人即於參將內揀選亦可十五年五月以保舉將弁揀拔不得人申誡督撫提臣二十二年十二月敕各省總督提督于副將內歷俸五年以上者保舉堪勝總兵之任各一二人其參遊都守等官如果才略出眾足膺專閫之寄不拘資格並各保舉一人三十三年十二月直隸總督楊廷璋奏驗看得推陞遊擊之靜海營都司狄璋精力衰老弓馬不堪不特不宜陞任遊擊併難勝都司之任請勒令休致上是其奏并諭嗣後督撫驗看推陞武弁照此辦理著為令三十五年二月兩廣總督李侍堯奏推陞都司之守備高天琪于上年七月暴發眼疾迄今醫治未痊已成殘廢不便給咨送部請勒令休致上諭所奏非是李侍堯著交部察議嗣後各省督撫于所屬文武各員若平日不加察核直俟推陞引見時始行陳奏者俱照此行三十六年十月敕嗣後巡幸時遇有預保千總咨送到部即著留京辦事之王大臣照外省送到年滿千總之例驗看分別註冊給咨令其即回本任毋庸在京守候三十七年八月兵部將揀發雲南武職人員帶領引見內由綠營漢官揀用者止有一員上詢之該部因向來遇有揀選漢員內合例者甚少未經保送到部是以多將各處保送之滿洲人員揀補奉敕兵部將揀選武職人員令滿漢間用至巡捕營各員本在應行揀選之列京城人眾事繁巡捕營有察緝專司該員等易干吏議嗣後巡撫三營官員現有降級停陞處分者遇應行揀選時仍准其一體揀選其處分之案即令其帶于新任三十八年九月湖南巡撫梁國治奏應題應拔缺出令該總督巡撫將派往出征員弁與本省營員等核其人材弓馬一體揀拔俟凱旋之日補行引見副將以上遇非軍營所出之缺應由兵部開列請旨補放者請將出征人員得有功牌功加各員夾單一併進呈恭候欽簡從之又兵部奏河南山東江西湖廣江南俱係腹地閩浙兩廣等省半係水師均應停止揀發旗員材技本優兼有勞績其得缺陞用較速是以各省副將參將半屬旗員而綠營未免壅滯查甘肅四川幅■〈巾員〉遼闊差務殷繁有新疆屯種彈壓地方之責雲南貴州地接苗疆多邊防要隘之處實在需員之時仍准其聲明奏請宜定以限制副將參將不得過二員遊擊都司每次不得過四員守備一項自有候補候推人員足資差遣不得率行請揀所揀人員請仍照原例先儘在部候補候選及俸滿卓異一等預保各次之到部未經引見并引見後未經起身者揀選補放或人數無多不敷揀選再行咨取旗員一並揀發其到標合例後應與現任預保人員兩掣一題輪流補用其甘肅一省四川松藩一鎮揀發人員遇有旗員即以該處輪用旗員之缺補用不得更佔綠營之缺從之四十年五月戶部會同兵部議奏捐納衞所武職人員請准其加捐分發在標學習試用其加捐分發之守禦所干總俟分發漕標後遇部選三缺之後行文漕運總督題補一人從之九月兵部議奏請將漢員難廕都司守備照漢世職分發學習之例帶領引見其守備一項毋庸分別營衞俱發本省隨營學習以三年為限如果弓馬嫻熟諳練營伍都司守備送部引見或由部選用或發回本省題補恭候欽定至衞千總乃督理漕運之員尤非初登仕籍之幼官所克勝任請毋庸議以衞缺所有難廕千總把總亦復發營學習期滿即行在外拔補毋庸送部如弓馬營伍未諳者展限學習庸劣無能不堪造就者奏請休致從之【原例提督總兵官有身先士卒投賊陣亡者均廕子弟一人以都司推用副將參將遊擊等官陣亡者均廕子弟一人以守備推用都司守備陣亡者均廕子弟一人以衞千總用千總把總陣亡者均廕子弟一人以把總補用其在內洋遭風溺故之把總照軍功例減等卹廕者廕一子作監生准其應試難廕人員之子如有未任而故者准其補廕一次或殘廢不能承廕其孫生在伊祖題廕奉旨之後確查未曾請廕緣由與部冊相符併取有該地方官印甘各結咨送者亦准其補廕至是更定其例】閏十月兵部議奏揀選三等武舉例應以衞千總推用銓補需時請嗣後揀選衞千總之武舉有年力壯盛情願入伍效力者報明兵部考驗分發各省撫提鎮給與馬糧一分令其效力三年如果弓馬漢仗可觀以把總拔補從之四十三年二月兵部議定漢侍衞行走年滿由該管大臣出具考語分別保送兵部考驗弓馬將應用何官註冊之處帶領引見恭候欽定如遇應用之缺毋庸指定與候補候選人員一同掣簽從之六月兵部奏候補人員例歸雙月銓選如遇軍政之年二月四月六月十月此四月專用卓異不選候補八月十二月此二月專選候補不用卓異若八月十二月未有缺出必致守候需時請嗣後卓異人員與候補人員不必拘定月分按其應得缺數核計雙月分遇有缺出先用卓異二人後用候補一人如無候補專用卓異如無卓異專用候補從之又大理寺少卿江蘭奏嗣後選拔外委把總于補用三缺後選拔精習鳥鎗者一人併註明精于鳥鎗報部備查其步兵果能精習鳥鎗雖弓馬未能純熟亦准于三缺後拔補馬兵一名從之四十七年七月兵部奏定例營守備選用班次雙單月俱設有分發班係用年滿千總發回本省題補此項久經無人亦無抵補班次查雙月內設有勞班係以營守備用之效力期滿差官此項人員選用壅滯請將單月內分發班輪用無人時抵補一次又藍翎侍衞以都司守備用者俱與月選人員一同掣簽其原例內開單月都司守備之缺先將藍翎侍衞擬補一條應行刪除至難廕守備已停止衞缺選用其學習期滿引見奉旨留部以守備用者應仍照例于單月營守備缺出與澎湖臺灣俸滿千總相間輪補一員為劄班從之四十八年三月兵部奏查藍翎侍衞年滿後分別以都司守備用歸于正三五七九月內都司守備合選一員至歸班武進士以營守備用者歸于雙單月科班選用其藍翎侍衞以守備用者應選月分遇有都司之缺則以守備用者便當退班較之歸班進士得缺較遲請嗣後藍翎侍衞以守備用者按科分名次歸于雙單月科班內銓選以昭平允從之又兵部具奏歷科武進士向由兵部奏請欽派大臣揀選一二等者以營守備用三等者以衞守備用嗣因衞守備人多缺少選補無期于乾隆元年十六年三十六年俱經兵部奏明將以衞用之武進士奏派大臣復行揀選其有年力精壯弓馬可觀者拔置以營缺選用續于乾隆三十七年十月內欽奉諭旨新科武進士毋庸另派大臣揀選者兵部即于紫光閣較閱時將上屆分別營衞人數開單進呈候朕酌量分別錄用著為令查每科以營用之武進士約有十餘人一二年內俱已選用而歷科以衞用之武進士積有百餘人雖同一錄用而遲速縣殊應請仍照前例每屆十年奏派大臣復行揀選考驗人材弓馬其中拔置以營用者帶領引見恭候欽定交兵部註冊歸入本班選用其弓馬平常者仍以衞用如有年力衰老弓馬平庸飭令回籍將衞缺選用之人註銷從之又兵部奏嗣後各省揀發人員辭曾歷外任者到標後准其隨時選補其未歷外任之員到標二年後方准補缺如或題缺出一時未得合例之員其揀發人員內果有人地相宜而于年限未符者準該總督巡撫聲明先行題署俟扣滿年限再行實授又兵部奏預行保舉之例原為邊海要缺不便久懸令該總督巡撫等預保送部引見註冊遇缺掣補如雲南貴州四川廣東廣西陝西甘肅湖南等省及各省之內河外海諸缺應照向例預保陞補此外省分較近之陸路題缺其預保之例應請停止從之四十九年四月四川總督李世傑奏松潘鎮總兵劉俸舊傷舉發動履維艱請解任調理奏旨准其解任回籍調理並敕嗣級綠營告休人員年屆六十以上因老病乞休曾經打仗受傷者俱著照旗員之例一體給與全俸著為令五十年八月成都將軍保寧等遵旨奏請嗣後鎗兵止令專精鳥鎗迨拔補馬糧及外委千把時即以鳥鎗之精熟比較拔補無須兼試弓箭俾悉心講究自不至有生疏之慮其拔至外委千把總即令教演鎗兵更得用其所長于訓練較為有益如鳥鎗操練精熟誠如聖諭較弓矢尤為得力其由鎗兵出身拔至千總後六年俸滿時仍較閱弓箭如騎射未嫻只准留住若弓馬亦能一律純熟方准照例保送以昭激勸從之【以上綠營武職選用之制】 \\n 皇朝通典卷二十一 \\n  \\n   \\n  "}
{"章节": "●皇朝通典卷二十二", "正文": "  \\n ●皇朝通典卷二十二 \\n 　 \\n  \\n 選舉五 \\n ○選舉五 \\n 考績 \\n △考績 \\n （臣）等謹按三載考績肇自虞書六計尚廉傳於周禮迨漢法以六條察二千石令刺史歲終奏事舉殿最刺史得課郡國守相而丞相御史雜考郡國計書考課之法漸加詳矣唐考功之法掌於吏部流內之官敘以四善善狀之外又有二十七最善最相乘差以九等宋法以七事考監司以九事考縣令置審官院考課院考察中外職事受代京朝官引對磨勘金制凡內外官所歷資考及更代之期去就之故秩滿備陳於解由吏部據定能否又撮解田之要于銓擬時讀之謂之銓頭又會歷任銓頭書於行止簿泰和中定為四善十七最葢參用唐制而稍為簡易元太祖命宋子貞為右司郎中仿前代觀察采訪之制立糾察官吏程式黜貪惰獎廉勤至元初令官吏計月日以考殿最明制有考滿考察二者相輔而行考滿之法論一身所歷之俸分稱職平常不稱職三等三等初考六年再考九年通考考察者通天下內外官計之其目有八曰貪曰酤曰浮躁曰不及曰老曰病曰罷曰不謹分致仕降調閒住為民有差我朝考績之法在內曰京察在外曰大計各以三年為期武職曰軍政以五年為期自列聖以來省成慎憲大法小廉皇上澄敘官方內而閣部寺監以及曹司外而督撫提鎮以至小吏莫不奉職惟謹而每當考課之期聖訓諄諄不啻至再至三既清闒葺不職之員復存愛惜人材之意知明虎當勸懲互用固當永奉為成模已 \\n 天聰五年六月定考課黜陟等差六年二月定各處城守官員三年任滿者令赴瀋陽考察功過有功者賞有罪者革職仍令留任供職八年考察管轄漢民各官以撫養善否戶口繁減分別優劣 \\n 崇德八年十二月申三年考察之令又都察院奉諭旨爾等係朝廷風紀之官諸王貝勒貝子公等辦理國政朝謁勤惰應爾衙門稽察有事應糾參者據實奏聞 \\n 順治元年六月嚴犯贓官吏之刑八年二月敕吏部具列各部院堂官職名上親行更定五月吏部奏言京察應以皇上親政辛卯年為始六年一次遇寅申年舉行從之十年正月上幸內院閱大計疏謂大學士范文程等曰貪吏何其多也文程奏曰彼平居未仕時亦知貪吏不可為一登仕籍則見利智昏矣上曰此圈平素不能正心之故也苟識見既明持守有定安能為貨利搖奪乎又敕六科將六部都察院從前奉旨應銷事件挨順年月各造清冊逐月進呈以後俱照舊例嚴行註銷其行各督撫按者亦定限報完內無留滯外無推諉若瞻狥容隱罪必不宥又敕以後科道糾拾官員照大計一例處分科道官有挾私妄糾者著吏部都察院指實參奏【順治四年科道拾遺被處者多科臣魏象】　【樞疏奏拾遺緊要故有是旨】二月上諭國家設翰林院衙門原為儲養人材以充侍從之選今計三科之內有經六七年者有經三四年者朕親臨內院面試若不加分別伊等何由激勸今將通滿洲文義者三人不拘資俸以應陞之缺用其次可造者十二人仍各照原銜責令勉力學習俟再試分別其全未通曉不能成文者五人理應調外念伊等曾入詞林數月姑著調六部用三月上諭翰林官丕止百員其中通經學古與未嘗學問者朕何由知今將親加考試先閱其文繼觀其品再考其存心持己之實據預求其學備朕異日顧問自吏禮二部翰林侍郎及三院學士詹事府以下各候朕旨親試分別高下以昭慎重詞之意尋經考試御筆親定去留因諭吏部曰國家官人內外互用在內者習知紀綱法度則內可外在外者諳練土俗民情則外亦可內內外敭歷方見真才朕親試詞臣量為分別有照舊留任者有改授外任者編修以上官照詞臣外轉例優與司道等缺如年衰病弱者聽其請告朕仍優遣之四月上諭京官殿最亦當察核除吏禮侍郎及學士詹事等官朕親行考試區別外其六部等衙門有年老疾病不能任事及素行不孚眾論或才力可外任者俱令各部堂官自行詳察嚴核彙送吏部都察院同吏科河南道議奏其通政司大理寺太常寺太僕寺等衙門堂官開送吏部都察院同吏科河南道察核具奏嗣據各衙門甄別具奏照八法例分別辦理十一年十二月以考察言官申諭吏部曰近來言官未見有建白切當及糾參顯要者皆因懼被論之人反脣仇訐遂爾緘口自今以後凡被論者如有辨處止許就所參事欵據實剖白不許反脣仇訐有乖法紀言官亦不得挾私誣捏自取咎戾其參奏公私當否或現任或陞任考察京官之時該部分別核奏以為勸懲爾部即行嚴飭十二年四月上諭考選庶吉士原欲儲養真才以備任用除照舊教習館試院試外今後滿漢庶吉士同讀書一甲翰林每二月朕必面試一次以辨勤惰高下每歲六試著為令七月定官員考滿議敘例初次考滿大學士六部尚書有應加宮保銜者俱候上裁學士侍郎及通政司大理寺等衙門正卿有註優考者作何加銜亦候上裁二次考滿仍列優等加一級照舊供職二等者紀錄三次考滿一二等照前議加級紀錄滿啟心郎侍讀學士理事官初次考滿註優等者加正卿銜漢啟心郎副理事官內閣侍讀初次考滿註優等者加正卿銜俱照舊供職十三年二月上諭翰林習清書者將及一年頃經親試語句生疏皆因不肯專心工夫怠惰若不分別勸懲何以激勵此次考試前十名俱加賞賚後四名各罰俸三個月嗣以右春坊庶子王熙精通清書以御服貂褂賜之又諭吏部曰國家考績之典所以辨功能昭勸懲不可無畫一之程自今以後部院滿官除有事故罪過外三年俸滿者三品以上自行具疏吏部分別議奏四品等官各衙門咨呈爾部分別議奏朕悉覈其優劣定為勸懲其六年一次會行京察之例三品以上自陳爾部會同都察院察議具奏四品等官各衙門咨呈爾部爾部仍會同都察院察議具奏朕皆親覈優劣以定去留考核之時加陞者有罪者及才力不及老疾等項詳細開列永為定例遵行部院滿官今年即照此例考滿十六年十月上諭翰林院自乙未科以後所選翰林庶吉士令習清書朕今先加考試一次以後翰林院堂官仍不時考課務令純熟副朕簡拔之意十七年二月上諭在京各衙門官員宜加澄敘以勵官常大學士尚書等俱著自陳侍郎以下俱著開列職名候朕親行甄行嗣以吏部甄別京官開列各衙門職名進呈得旨三品以上各官開列職名候朕親加甄別四品以下各官吏部甄別具奏旋以外省各督撫任內功過稱職與否飭該部詳加甄別三月左都御史魏裔介疏言請行糾拾之法以補甄別之所未及內而京官外而督撫不拘現任丁憂告假養病應悉照京察事例令科道各官遇有見聞即據實糾劾下部知之十八年七月奉敕內三院滿漢大學士各部院尚書侍郎等官俱著自行陳奏具滿郎中向來亦係自陳今同漢郎中以下至筆帖式俱著部院堂官詳加考核稱職與否應去應留如草率徇情姑留即以徇庇治罪以後京察考滿郎中不許自陳永著為例 \\n 康熙元年五月敕京察考滿俱著堂官詳加察議註定考語日後陞轉即將稱職者照考語次序先合陞轉仍註明歷俸年月六月上諭內外大小官員歷俸三年考滿視其稱職與否即可分別去留以示勸懲此外又有京察大計之例實屬故套應行停止內外大小官員俱著三年考滿之時在外責成督撫在內責成各衙門堂官矢公矢慎開註事蹟考語移送部院嚴加考察分別去留以昭勸懲如開送不公併原衙門考察之官糾參治罪該部院詳議定例以聞尋議三年考滿滿漢三品衙門堂官以上及在外督撫俱各自陳其餘官員應立五寺考語一等稱職者皆紀錄一次辦事平常者仍留原任辦事不及者降一級調用不稱職者革職以後陞轉照考語次序一等者先用又在京四品僉都御史卿員國子監祭酒六科滿漢都給事中中書科行人司上林苑堂印官並在外兼僉都御史銜之巡撫任滿三年咨送部院考核填註考語此外各官在京者各部院堂官註考語在外者各督撫註考語仍咨送部院覆核如註考語官員徇情不公及明知屬員俸滿不考或地方盜案錢糧未清冒稱考滿及各官歷俸已滿規避不考者在內部院在外督撫及本官一併治罪從之旋奉特旨改定一等稱職者紀錄一次分別賞給表裏有差三年十一月改考滿除法為三年彙考敕內外大小文武各官除今年考滿外以後每三年彙考一次其到任未經三月者不必考向來自陳等官仍照舊例自行陳奏候旨定奪事下吏部兵部議覆在外各官每人一本具題事務繁多今定考一等二等平常及辦事不及不稱職者各一疏每省會齊具題其辦過事件功過亦造冊送部院部院官仍照例覆考從之四年正月停止考滿例從御史季振宜請也六年二月舉行京察大計軍政吏部兵部都察院奉諭旨議覆舊例三年一次大計六年一次京察自康熙元年停止京察內外官俱行考滿至康熙四年停止考滿今應照舊例舉行京察大計從之 \\n 雍正元年二月上諭國家養育人材首重翰苑著大學士張鵬翮等會同滿漢掌院學士將翰林院詹事府等官不安本分有玷官箴者勒令解退回籍無得徇情三年三月諭部院官之兼旗職者該旗保舉俱令部院衙門于京察時察覈五月敕嗣後降級留任官員遇有恩詔及議敘加級者俱準以加一級抵銷降一級至於降級後捐納加級者不得抵銷前案四年正月敕部院司官將本司之筆帖式分別勤惰優劣據實奏明所舉當否許筆帖式公同面質四月敕嗣後遇京察之年著內閣滿漢大學士吏部都察院吏科河南道公同閱卷著為令六月上諭凡因冤抑被參復職者嗣後除因公罣誤外若居官仍有貪酷不法者應從重治罪題參虧空革職之員補完開復與捐復者亦如之七月上諭居官立身之道自以操守清廉為本但封疆大吏職任甚鉅洪範所稱有猷有為有守三者並重則是操守者不過居官之一節耳安民察吏興利除弊其道多端倘但恃其操守博取名譽而悠悠忽忽于地方事務不能整飭經理苟且塞責姑息養姦貽害甚大葢此等清官無所取於民而善良者感之不能禁民之為非而豪強者頌之故百姓之賢不肖皆稱之無所取於屬員亦不能禁屬員之不法故屬員之賢不肖者皆安之大臣之子弟親戚犯法則姑容而不行參革地方之強紳劣衿生事則寬待而不加約束故大臣紳衿皆言其和平而望其久留甚至胥吏作姦而不能懲盜賊肆行而不能察故自胥吏至於盜賊皆樂其安靜而不欲其去任及至事務廢弛朝廷訪聞加以譴責罷斥而地方官民人等羣然嘆息以為去一清廉上司為之稱屈此則平日模棱悅眾違道千譽之所致也且操守平常者其心既不敢自恃心懷畏懼頗能整頓經理事務不致曠廢朝廷又時時留心訪察一有不善即有懲戒而在朝之官員及伊屬下之官吏紳衿人等皆伺察其過不肯為之隱諱是以此等之人貽累于地方者尚輕而潔己沽譽之巧官貽累于地方者更甚朕深望爾等為明體達用之全材而深惜爾等為同流合俗之鄉愿勉之勉之十月敕各部堂官將所屬各司詳加甄別有材具平常目前不能辦事將來不堪陞用者盡行舉出與應留辦事之人員一同帶來引見請旨各部堂官不得贍徇情面稍有容隱又敕向來革職留任官員從前無開復之例但年久奉職無愆亦應示以鼓勵嗣後革職留任之員如四年無過該督撫等題明準其開復著為定例五年三月敕嗣後凡遇御門理事之日著滿漢司官各四員輪流侍班引見若有條奏之事即于侍班時密封具奏八年三月敕嗣後在京文武各官有因公罣誤至於降革而任內無錢糧不清及治罪之案者準照外員之例令該堂官該旗大臣出具考語奏聞帶領引見或將該員仍留原任或另行試用或照例降革候朕降旨定奪 \\n 乾隆元年二月上諭翰林以讀書為職業古來制誥多出詞之手今翰詹官員甚多於詩賦外亦當留心詔敕掌院學士以下編檢以上可各以已意擬寫上諭一道陸續封呈朕覽即可以觀其文藝之淺深亦可以觀其胸中之蘊蓄倘有切于吏治民生者朕亦即頒發見諸施行則詞曹非徒章句之虛文而國家亦收文章之實用矣嗣後庶吉士散館後即照此例行五月上諭翰林乃文學侍從之臣所以備制誥文章之選非朕親加考試無以鼓勵其讀書向學之心自少詹講讀學士以上編修檢討以上著於本月初七日齊赴乾清宮候朕出題親試倘有稱病託詞者具奏以聞試畢尋進呈各卷上親加詳閱按其優劣分別陞降改補部屬知縣及原品休致有差嗣後如例考試皆分別黜陟焉十一月上諭京察各官才守兼優列為一等人員均以應留註冊而無優敘之例惟列在四等者照八法例處分未免有懲無勸不足以示鼓勵朕意京察列在一等者亦應酌量加恩尋議嗣後京察之年除三品以上自陳官員仍應照例舉行其各衙門四品五品京官并內閣侍讀學士及開坊翰詹官員以上俱係蒙恩特用之員官階體制與外省藩臬無異雖經列為一等無庸復行優敘加級又順天府奉天府所屬城內應入京察各官向例大計之年仍準保薦卓異亦無庸另議外其餘應行考察官奏準引見列為一等者準其加一級註冊以示獎勵至盛京五部等衙門三年期滿調回之時帶領引見準列一等並加一級以上人員遇有保舉之時該堂官即于此項人員內揀選薦舉從之三年三月上諭我朝國書義蘊精微向來工于繙譯者能得其神理于漢文大有裨益昔聖祖仁皇帝時常將滿洲官員考試分別優劣以示鼓舞皇考世宗憲皇帝特開繙譯之科俾人人奮勉向學以圖進取誠為盛典朕思現任官員不在鄉會試之例者若不特加考試則優者無以表見或至怠惰日漸荒疏著禮部通行傳諭除三品大臣外現任職官等有通曉繙譯者在部報名該部奏聞候旨考試五月鴻臚寺少卿查斯海奏外省官員有于六法者例得送部引見惟京察被劾向無引見之例內外似未畫一或以姿本英露而堂官性多沈抑即目之為浮躁或以質稍遲鈍而堂官識多明敏即棄之為不及且更有賦性戇直舉止率略不善應酬遂以嫌隙而加之吏議則廢置之中安知無片善寸長可以自效嗣後京察六法官員請照外省大計例令各該衙門咨送吏部引見恭候聖裁從之五年十月上諭郝玉麟鄂彌達從前議處之案皆從外省發覺廷臣並未有參奏之者又如王士任之劣蹟德沛參劾之岳濬之劣蹟楊超曾參劾之豈伊等未經敗露之前在廷大臣等竟一無聞見而必待督臣之舉發耶嗣後各矢丹誠無稍瞻顧則于朝廷進賢退不肖之道大有裨益六年四月上諭八旗記名人員內不無人材可用者著大學士等傳齊考試或能詩文或能繙譯各就所長不拘一格考試後分別等第呈八年十月敕大臣自陳乞罷斥者令各舉德行材能堪以自代之人隨疏奏聞若一人兼數職者材恐難全舉二三人或三四人者聽食祿及韋帶之士均許但不得舉同列及位在巳上者著為令十年五月敕清書留館各員既用三年之功仍應隨時溫習不使遺忘棄置數年之後當考試以分勤惰十一年十一月上諭察核司員惟堂官最為親切如上次定以一等者三年中行走平常即當改為二三等不得稍存姑息之心上次原列二三等者三年以來如能奮勉即當列為一等亦不得仍拘己成之見明歲又屆京察之期特先行傳諭各部院堂官知之十二年五月上諭京察之年令自陳大臣各舉賢自代本省督撫不得舉本省藩臬本省搢紳亦不許舉本省官員著為例十五年三月敕京察年分吏部開列王大臣等職名請旨特派數人將四五品京堂秉公分別一二三等及應留應去具摺奏聞帶領引見以定黜陟著為令十七年六月敕嗣後內而部院司員外而道府京察大計之例仍舉行以昭激勸其部院大臣各省督撫循例自陳繁文著停止武職五年軍政視此十八年二月上諭京察之年四五品京堂特派王大臣秉公分別去留奏聞引見至三品京堂令吏部于京察時將伊等事實另繕清冊候朕親為裁奪二十四年二月敕嗣後京察人員在新任衙門年例未滿移咨前任堂官出具考語其有列為一等者于帶領引見時另分一班但不得因有此分班之旨轉增額數【京察向例各部院堂】　【官將所屬官員分別等第若陞調未滿半年者則仍由原衙門堂官出具考語移咨新任衙門辦理故有是旨】又更定京察大計軍政開列大員之例敕嗣後吏部于京察時將在京之尚書侍郎以下至三品京堂以上在外之總督巡撫分別為二本兵部于軍政時將在京之都統副都統在外之駐防將軍都統副都統各省之提督總兵官分別為三本繕具簡明履歷清單進呈候朕鑒裁以重考績大典著為令三十年七月吏部議覆御史王懿德奏翰林院學士及詹事府庶子遇京察之年俱入于四五品京堂內一體請旨歸王大臣驗看列為等次分別去留帶領引見從之三十三年二月定京察二三等人員年老引見之例上諭向來部院各衙門京察屆期所有列入二三等留任各官並無引見之例其中即有年力衰庸不無稍為姑息嗣後京察二三等人員內凡年至六十五歲以上者並令吏部一併帶領引見三十六年敕停止庶吉士保列一等之例又敕此次兼部翰林之保列一等者俱著撤去不準帶領引見嗣後滿洲翰詹各員有兼部行走列在一等者即于各該部保送員數內一體比較其仍歸本衙門另班聲敘之例不必行又各部院衙門有到任未滿半年之員仍由原衙門註考者該堂官等往往因業經遷調曲為獎藉此等人員任事之日既淺即使才猷出眾何妨暫置二等視其人果能奮勉俟下屆再登薦剡亦未為晚奚事亟亟于此一時為耶著自今年為始即為查明改正所有原衙門註考之例永遠停止至各衙門人員在繙書房行走者因其給事勤勞亦準保送一等以示鼓勵向由該管大臣註考而引見則仍歸各本衙門并不于單內註明尤易混濫此後繙書房準其自為一項所有該處現保一等人員著吏部另行帶領引見又太常寺鴻臚寺讀祝鳴贊等官其職專於宣贊自以儀嫻聲亮者為優閒有陞任各部院衙門者仍兼本寺行走遇典禮執事如常並不藉其專心部務與翰林兼部者不同是其考察又當責之本寺堂官而不必歸于部院嗣後讀祝鳴贊等官陞任後仍兼本寺行走者俱由該堂官註考保送著為令四十年二月吏部遵旨酌議京察大典事闕考核其由別衙門陞調各員到任僅滿半年者賢否雖已可灼知任事究屬未久若即準保送一等誠恐易啟躁進之風請嗣後京察除在本衙門先經任事因出差假滿服闋仍回原衙門補用人員俱準其接算仍照舊例辦理外其別衙門陞調新任及由外陞補京職人員如定俟三年方準保送未免淹滯舊例半年亦覺過速應酌定在現任衙門歷俸已滿一年方準一體保送從之四十二年五月上諭向來各衙門保送京察一等人員俱照上次數目比較寧闕毋濫惟是每次與上屆相較固以防其濫額然或過泥成例此次比齒屆少一人下屆又比此次少一人遞行減少勢將無所底止亦非所以示鼓勵嗣後吏部引見進呈比較清單著將上兩次數目一并開列若此次比上屆多一人而較之再上次數仍相仿即可毋庸裁減如此酌中定制既無慮濫膺保薦亦不至屈抑人材著為令四十八年三月上諭三品京堂每逢京察屆期吏部不過照例具本開列嗣後京察時滿漢內閣學士副都御史仍著吏部開列題本外其餘大小三品京堂俱著吏部一體帶領引見註明履歷所有本年京察三品京堂即照此例行 \\n （臣）等謹按宋代考績不僅責之吏部端供四年制磨勘京朝官之司曰審官院詔翰林學士錢若水樞密直學士劉昌言同知審官院事凡京朝官考校功過以定任使皆其職掌京察之典己略備矣明於察典最重宏正嘉隆間士大夫廉恥自重以罣察典為終身之玷至萬曆時閣臣有所徇庇閒留一二以撓察典而羣臣水火之爭莫甚於辛亥丁巳黨局既成互相報復其弊有不可勝言者我皇上乾綱獨攬諸臣功過悉視其人之自取從無畸重畸輕之見而在廷大臣莫不奉法承流明季門戶陋習久己芟除淨盡謹依類編載為京察之典至考試翰林雖非察典亦京職考課之一故因類并載焉【以上京察之制】 \\n 順治三年七月吏部奏言朝覲官員俱限十二月到京賢否考語惟督撫註定考語用才守政年四格須按人指事明白直書從之四年二月以舉行大計敕諭天下朝覲官員十月定大計限期吏部請以三載考績為定制填註考語用才守政年四格凡大計處分官員不準還職八年閏二月敕督撫嚴行甄別屬員其不識文字聽信吏役害民者立行參劾九年四月敕朝覲計典止令藩臬各一員各府佐一員代覲免府州縣正官入覲之例十年十一月敕部院嚴行考核總督巡撫十三年四月以舉行大計敕諭各省監司守令十五年五月定督撫按臣舉劾例薦舉大省不過十人小省不過三四人有舉無劾者不淮註考 \\n 康熙六年四月議準卓異官以清操為首十一月復薦舉之例與卓異並行督撫司道薦舉不實降級調用二十四年九月上諭督撫藩臬官資相近請託易行每逢大計各省督撫多以藩臬舉報卓異不無結納徇情之弊著通行禁止二十五年三月左都御史佛倫請大計停止各省藩臬及各府佐人覲之例從之二十六年四月上諭直隸巡撫于成龍真實清廉毫無贍顧著加太子少保銜以為廉能稱職者勸三十一年十一月定河官大計歸河道總督考核從總河靳輔請也四十四年五月定薦舉卓異事實必無加派無盜案無虧空民生得所日有起色其他所開虛文俱不必入 \\n 雍正四年三月定計典舉劾官員引見例九月敕旗人外任文官仍須熟練騎射不能者劾之六年三月敕嗣後文武卓異官員有犯贓不法之款審訊確實者將從前薦舉之上司一併議處倘于該員未敗露之先能查出參奏者免其處分八月敕各省督撫甄別知府勝任者代之七年正月嚴學臣教職縱容劣生處分 \\n 乾隆元年六月定各省行取以主事用之知縣回任候陞二年二月吏部奏親老改補近地人員到任後停其陞轉俟丁憂服闋後坐補原缺再行論俸陞轉以杜規避得旨親老改近人員將來坐補原缺後若在任三年無過準其通算前俸陞轉三年六月敕督撫摺奏屬員賢否四年三月敕各省道府來京引見以觀其優劣六年五月甄別各省知府七年七月舉行大計川飭各省督撫十八年九月定六年甄別教職例保題及留任俱送部引見十九年湖廣總督開泰奏稱截取舉人李兆龍不特不堪知縣之任即改補教職并恐難司訓迪已勒令休致上諭知縣為舉人應選之缺改補教職已屬降等今開泰于截取之日未試以職即行陶汰未免過當此正所謂過猶不及也李兆龍既不勝知縣之任著仍以教職用二十四年敕督撫甄別截取舉人二十九年定俸滿教職留任者毋庸送部引見又定教職六年俸滿應行留任者分為勤職循分供職二項其才力衰庸及年老者即與休致四月定卓異附薦之例三十年四月敕督撫咨送道員副將引見聲明堪勝臬司總兵與否之處概行停止又定離任之員遇前任罣誤處分查照該員回籍時原隸之督撫考語送部三十五年七月給事中虞鳴球奏大計薦舉之員俸次顯然未滿三年者將該督撫查議照越次保題降一級留任從之五十年十一月議定直省保薦卓異官員按省分大小區定員數並裁去附薦之名一併歸入正薦定數之內 \\n （臣）等謹按宋置考課院以磨勘募職官縣官端拱四年以判流內銓翰林學士蘇易簡虞部員外郎知製誥王旦等同知考課院凡常調選人流內銓主之奏舉及歷任有私累者考課院主之治平中自發運使至知州皆歸考課院其監司以上則命御史中丞侍御史考校所以察外吏者詳矣明制外官三年一朝覲以辰戌丑未歲察典隨之撫按通核其屬事狀造冊具報麗以八法而處分焉謂之大計我朝考績之典尤重大計省朝覲之繁卓異嚴舉主之罰知縣停行取教佐定甄別法良意矣舉劾公當大小臣工罔不自勵于功之會已【以上大計之制】 \\n 天聰五年七月敕朝廷黜陟以昭勸懲而人才亦宜矜惜向日官員獲罪不論應贖與否概行削職似覺未當嗣後自總兵官以下備禦以上功績茂著者或宜超陞或宜敘陞量功遷擢若犯應坐者或宜削職或宜降級亦量罪處分 \\n 順治元年十月敕滿洲將領等官應得敘廕該部察例奏請施行十二年敕考選軍政照文官例卓異者賜服旌勸 \\n 康熙六年三月定舉行軍政事宜各衙門武職聽各該管官詳核填寫考語開明四柱一曰操守一曰才能一曰騎射一曰年歲并將各該員履歷及有無在軍前行走受傷得功之處註明分別應去應留送部其堪膺薦舉必有行止端方弓馬嫻熟管轄嚴肅當差勤慎不擾害該屬給賞無虛等考語方準薦舉其應行糾參之員必有貪酷不謹罷軟年老患病才力不及浮躁始行糾參又敕各省提督仍聽總督註考七年九月停總兵軍政自陳聽總督提督考核無總督省分聽提督巡撫考核六十一年十二月上諭在京武職官員亦當照外省武職官員例五年一次考選軍政尋議在京武職官員如領侍衞內大臣八旗都統前鋒統領護軍統領副都統步軍統領等俱係近侍大臣不必令其自陳遇五年考選軍政時各將屬員詳核填註考語照外省薦舉及八法例分別具奏各省駐防將軍副都統等照提鎮例自陳其屬員俱照京城之例舉行至德州等處之城守尉協領派大臣前往考選其屬員即會同城守尉協領詳核填註考語具奏從之 \\n 雍正元年十一月諭兵部有出兵效力年老俸深者諸事尚能坐理仍著留任再人雖年老衰頹而出兵交力之處甚多應另行分晰具奏候朕加恩二年七月諭各省副將以下遊擊以上人材可觀者每省陸續保送來京至伊等操守訓練何如之處各省將軍督撫提鎮于咨部引見時據實密奏三年三月敕管旗大臣不得徇情薦舉五年二月上諭向來千把總俱由督撫提鎮拔補往往以其家人長隨及私自效力請托夤緣之人補用而兵丁內年力精壯技勇可觀者轉不能得一官職著該督撫提鎮將千把總老弱不堪不能稱職者細加考驗盡行裁汰所出之缺從公拔補不得仍蹈故習八月敕各省副將參將著該省之督撫提鎮出具考語分別一二三等密送兵部進呈六年五月山西太原總兵袁立松奏平垣營守備梁玉年已六十八歲雖千八法而精力不衰且操守廉潔事敏練上諭八法內開列年老者謂其衰老不能辦事非限定年歲也若年老諳練尤為難得梁玉著仍留原任若可勝遊擊之任酌量題補 \\n 乾隆二年十月兵部議覆綠營軍政年老官內如從前曾經出兵效力者準其原品休致仍令其子弟一人入伍食糧如無子弟給與守糧一分以終養贍從之十五年三月敕御前大臣領侍衞內大臣御前侍衞乾清門侍衞等兼理閣部及八旗事務者遇大計軍政俱不必自陳三十九年十月定軍政六法官員引見以六個月為限十一月定綠營旗員弓馬生疏即行解任回京之例四十二年十月敕各總督將所屬總兵每屆五年出具考語分別等第密為陳奏一次無總督省分著兼提督之巡撫辦理 \\n （臣）等謹按以後各史志俱不載軍政之制惟明代武之軍政猶文之考察葢唐宋遼金元尚未嘗有定制也我朝整肅戎行雖總兵大員仍令督臣五年出具考語分別等第而守備分別營衞悉稟睿裁千把甄別拔補時廑聖慮八旗官員同外省軍政之例每屆五年一體舉行所以整飭營伍嚴明軍紀者至詳且盡固唐宋以來所未可並論者己【以上軍政之制】 \\n 皇朝通典卷二十二 \\n  \\n   \\n  "}
{"章节": "●皇朝通典卷二十三", "正文": "  \\n ●皇朝通典卷二十三 \\n 　 \\n  \\n 職官一 \\n ○職官一 \\n （臣）等謹按杜佑通典敘次職官首歷代官制次三公次三省次尚書次御史次諸卿次武官次東宮官次王侯封爵次州郡次文武散官次祿秩次秩品從前續修唐五季宋遼金元明歷代職官典悉遵杜佑原書體例臣等奉命纂輯本朝職官典一代之制創置實多古未有者於通典既闕其目今所有者於通典每異其名即使職掌可推要難體例悉合我朝官制增益省併至精至詳度越千古殊非通典職官所能限其類悉其制也故茲典編次未便仍襲舊章況通典雖載周秦以來制度而究必以唐代官名標首亦即張衡以漢次敘漢事之例未嘗舍當代職典反從異代也（臣）等謹據大清會典欽定職官表二書分門別序自宗人府官屬內閣官屬以至藩屬各官土司各官終之以文武官階祿秩秩品凡十八卷雖與通典首列公孤末載京尹進給事於三省退宗正於諸卿先後有異而各從憲典義本同也玉海載職官之書有曰漢官解詁漢官儀漢官典儀漢官儀式漢官名秩簿晉百官名魏官儀齊職官儀梁職官要錄若斯之類均各標一代典章與往古秩然不混矧我皇上德博化光因心作則內而閣部院司外而督撫司道守令丞尉靡不謹凜常箴各舉厥職乃知執秩正官古今所同而惟堯舜之君表正於上始克光乎官師之典遷秩之書然則創置沿革不特見盛代之軌範且以昭聖人之德業焉刊定職次著為格令杜典遺文豈足以賅我朝之政法乎 \\n 第一宗人府　師傅保加銜　內閣　翰林院　詹事府 \\n 第二吏部　戶部【附總督倉場】 \\n 第三禮部　兵部　刑部　工部　盛京戶部　禮部　兵部　刑部　工部 \\n 第四理藩院　都察院 \\n 第五通政司　大理寺　太常寺 \\n 第六光祿寺　太僕寺　鴻臚寺　國子監　欽天監　太醫院 \\n 第七內務府 \\n 第八武官上　鑾儀衞 \\n 第九武官下　八旗都統　領侍衞府　前鋒統領　護軍統領　步軍統領　火器健銳虎鎗各營 \\n 第十宗室封爵【王府官屬公主府官附】　世爵世職【聖賢後裔世職　并衍聖公官屬附】 \\n 第十一京尹【順天府附大興宛平縣奉天府附承德縣】　總督巡撫　漕運總督【官屬附】　河道總督【官屬附】 \\n 第十二學政【附各府州縣儒學官屬】　鹽政　關稅各差 \\n 第十三司道　府州　州縣 \\n 第十四直省武官上　盛京將軍等官　各處駐防武官　各處駐劄武官 \\n 第十五直省武官中　新疆各官 \\n 第十六直省武官下　提督　總兵副將　參將　遊擊等官 \\n 第十七藩屬各官　土司各官　僧錄道錄等司 \\n 第十八文武官階【命婦附】　祿秩　秩品 \\n 宗人府 \\n 師傅保加銜 \\n 內閣 \\n 翰林院 \\n 詹事府 \\n △宗人府【宗令　左右宗正　左右宗人　府丞　左右司理事官　副理事官　主事　經歷　堂主事　筆帖式】 \\n 宗人府宗令一人　左右宗正各一人　左右宗人各一人並順治元年置掌皇族之屬籍以時修輯玉牒辨昭穆序爵祿均其惠養而布之教令凡親疏之屬胥受治焉【初制宗令以親王郡王統理宗以貝勒貝子兼攝宗人以鎮國輔國公及將軍兼攝後擇賢任使不復以封爵為限】　府丞漢人一人順治九年置掌校理漢文冊籍【初制有覺羅啟心郎二員漢軍啟心郎二員與丞均為正官康熙十二年裁】　左右司理事官宗室各二人　副理事官宗室各二人　主事宗室各二人分掌左右翼宗室覺羅之籍並書其子女適庶生卒婚嫁官爵名諡以備玉牒紀載凡承襲次序秩俸等差及養給貧幼優恤婚喪之事時為稽核綜理焉【初制設郎中六員員外郎四員主事四員康熙十二年始分隸左右兩司三十八年兩司各裁郎中一員雍正二年改郎中為理事官改員外郎為副理事官惟主事仍舊名初制皆以覺羅為之後以覺羅滿洲參用雍正二年定以宗室滿洲參用乾隆二十九年定制悉以宗室為之】　經歷宗室二人掌出納文書【順治九年初制經歷三員其二員參用宗室滿洲一員用漢人康熙三十八年裁漢人經歷一員乾隆二十年定制以宗室為之】堂主事宗室二人堂奏疏稿案【初制以宗室滿洲參用乾隆二十九年定制以宗室為之】　漢主事二人掌漢文冊籍【雍正元年增置】　筆帖式宗室二十四人掌繙譯文書【初制以宗室滿洲參用乾隆二十九年定制以宗室為之】 \\n △師傅保加銜【太師　太傅　太保　少師　少傅　少保　太子太師　太子太傅太子太保　太子少師太子少傅　太子少保】 \\n 凡師傅保皆有少皆虛銜無職掌亦無員額凡大臣宣力中外勞績懋著者則奉特旨加銜或為贈典以示優寵焉 \\n △內閣【大學士　學士　侍讀學士　侍讀　典籍　中書　中書科中書】殿閣大學士滿漢各二人【兼各部尚書銜】 \\n 協辦大學士滿漢各一人掌宣綸綍贊理庶政內外諸司題疏到票擬進呈得報轉下部科凡上徽號進冊寶冊印俱由內閣撰擬文篆至皇子皇孫及王公公主名號俱承旨擬奏凡纂修實錄史志諸書充監修總裁官經筵領講官會試充考試官殿試充讀卷官凡擢任大學士膺簡命後奏請殿閣名及各部兼銜其協辦大學士以六部尚書簡充滿漢各一人均為贊理機務表率百僚朝位班次俱列六部尚書之上自國初置文館設八大臣及十六大臣凡事與諸貝勒會議天聰十年改設內三院曰內國史院曰內祕書院曰內弘文院各設大學士一人內國史院掌記注詔令編輯實錄史書撰擬郊祀祝文慶賀表文誥命印文冊文內秘書院掌撰外國往來書狀及敕諭祭文之屬內弘文院掌注釋歷代行事善惡進講侍講並教諸親王德行制度之屬順治元年二月增設內三院學士各一員二年以翰林官分隸之增侍讀學士侍讀等官九年設典籍十五年改內三院為內閣其大學士俱加殿閣銜殿名四曰中和曰保和曰文華曰武英閣名二曰文淵曰東閣仍分設翰林院十六年裁學士侍讀學士等官定內閣與翰林院各分職等十八年復改內閣為內國史院內祕書院內弘文院裁翰林院康熙九年十月內院仍為內閣復翰林院官如舊以圖海巴泰為中和殿大學士兼吏部尚書索額圖李霨為保和殿大學士兼戶部尚書魏裔介杜立德為保和殿大學士兼禮部尚書對哈納為文華殿大學士管刑部尚書事折爾肯哈占為中和殿學士塞赫達都為保和殿學士馬朗古張鳳儀為文華殿學士靳輔為武英殿學士田種玉為文淵閣學士陳敳永為東閣學士折庫納熊賜履為翰林院掌院學士俱兼禮部侍郎此為復內閣之始十年仍補授學士以下等官乾隆十三年十二月定殿閣大學士額缺奉諭大清會典開載內閣滿漢大學士員缺無定出自簡在等語本朝由內三院改設內閣大學士未有定數自是官不必備惟其人之意而康熙年閒滿漢大學士率用四員至雍正年閒以來多用至六員更或增置一二人協辦朕思內閣居六卿之首滿漢大學士應有定員方合體制嗣後著定為滿漢各二員其協辦滿漢或一員或二員因人酌派又大學士官銜仍兼殿閣會典所載四殿二閣未為畫一其中和殿名從未有用者即不必開載著增入體仁閣名則三殿三閣較為整齊再大學士出缺定例請旨開列亦有遲至一月後始行請旨者朕思大學士職司襄贊如其宣力有年遇有病休病故不忍遽行開列應俟至一月以後乃國家眷念舊臣加恩輔粥之意若緣事降革則機務重地未容久曠自應即行開列不必請旨將此載入會典永著為令遂定今制凡用御寶順治初內三院大學士學士公同驗用十年設尚寶監官承收十二年又設尚寶司卿滿漢各一人少卿各一人丞一人十三年裁尚寶司十八年裁尚寶監專令內監承收康熙九年題準內閣同內務府大臣在乾清門驗用凡每年封印日洗御寶前期大學士啟奏是日典籍隨學士赴乾清門內監捧出洗淨入匣如遇行幸駐蹕以內務府總管一人監視之　學士兼禮部侍郎銜滿洲六人漢人四人掌敷奏本章傳宣綸綍初制置漢學士三員漢軍三員自順治元年以後增減不一康熙九年定滿學士二員十年增四員又定漢軍二員漢人二員十二年以漢軍併於漢缺共四員今定滿六人漢四人兼禮部侍郎銜　侍讀學士滿洲四人蒙古二人漢人二人掌收發本章總稽繙譯順治二年置初兼太常寺銜後停兼銜八年設滿侍讀學士三員漢軍侍讀學士三員十八年增滿侍讀學士三員蒙古侍讀學士三員康熙九年定制滿侍讀學士滿文二員漢文二員共四員蒙古侍讀學士二員漢軍侍讀學士二員乾隆十四年改定滿四人蒙古二人漢二人漢軍侍讀學士缺出以漢軍漢人通行銓補　侍讀滿洲十人蒙古漢軍漢人各二人掌勘對本章檢校籤票順治二年置初兼太常寺少卿光祿寺少卿尋停兼銜滿侍讀初設滿文五員滿漢文六員共十一員康熙三十八年省滿文一員滿漢文二員共八員旋復增二員為十員雍正四年置漢侍讀二員今定滿十人蒙古漢軍漢人各一人　典籍滿洲漢軍漢人各二人掌收貯圖籍出納文移【內閣為典掌絲綸之地自大學士以下皆不置印惟典籍給印以鈐往來文牒】順治九年置初設滿洲漢軍漢人各三員康熙九年定各設二員今定滿洲漢軍漢人各二人俱以中書舍人掌理　中書滿洲七十人蒙古十有六人漢軍八人漢人三十人貼寫中書滿洲四十人蒙古六人掌撰擬紀載繙譯繕寫之事順治十六年置滿中書初設滿文撰文二十員辦事二十員滿漢文撰文十七員辦事十八員共七十五員康熙三十八年省清文撰文辦事各一員清漢文撰文一員辦事二員共七十員蒙古中書初設撰文九員辦事十員共十九員康熙三十八年省撰文一員辦事二員共十六員漢軍中書初設撰文五員辦事八員共十三員康熙三十八年省撰文一員辦事四員共八員漢中書初設撰文六員辦事三十員共三十六員康熙三十八年省四員乾隆十三年又省二員共三十員今定滿七十人蒙古十有六人漢軍八人漢三十人貼寫中書滿四十人蒙古六人　中書科中書滿洲二人漢人四人掌繕寫誥敕初設滿中書舍人一員漢中書舍人八員乾隆十三年省漢中書舍人四員十四年增滿中書舍人一員今定滿二人漢四人內閣自侍讀學士以下辦理本章分為五所曰滿本房專司繕寫清字校正清文曰漢本房專司繙譯清漢文曰蒙古本房專司繙譯外藩奏章及繕寫頒行西番屬國詔敕曰滿票簽處曰漢票簽處專司繕寫清漢票簽記載諭旨及撰文之事俱以侍讀學士侍讀司其事中書分任之其內廷批發紅本曰紅本房以內閣翰林等官司其事凡內外本章閣臣票旨進呈恭請裁定後即付批本處批清字於翼日下閣付內閣學士批漢字六科給事中受而行之凡所奉諭旨票簽處恭錄於絲綸簿若上諭由內閣頒發者則別錄為上諭檔中外奏摺下閣付外者存其底彙錄之曰外記檔俱以中書掌之而侍讀會其成焉又有稽察房稽察各部院遲延事件月終彙奏大學士酌委侍讀學士侍讀中書兼司之又稽察欽奉上諭事件處雍正八年置以滿漢大學士各部院堂官兼領其文移俱鈐以典籍印【按以上所列雖非設有專管而職守所存均關　綸扉典則謹識】軍機大臣無定員由滿漢大學士及尚書侍郎奉特旨召入自雍正十年三月大學士等遵旨議奏辦理軍機處密行事件所需鈐封印信謹擬用辦理軍機印信字樣移咨禮部鑄造貯辦理軍機處派員管理並行知各省及西北兩路軍營至乾隆初年停止改設總理乾隆二年十一月奉諭莊親王等奏辭總理事務朕勉從所請但目前兩路軍務尚未全竣且朕日理萬幾亦閒有特旨交出之事皇考當日原設有辦理軍機大臣今仍著大學士鄂爾泰張廷玉公訥親尚書海望侍郎納延泰班第辦理嗣後永以為制至軍機章京以內閣滿漢侍讀中書及各部郎中員外郎主事簡其賢能者奏充無定額【謹按軍機為機務要地不設專署即附載內閣之後】 \\n △翰林院【掌院學士　讀講學士　侍讀　侍講　修撰　編修　檢討　庶常館教習　庶吉士　典簿　孔目　待詔　筆帖式　經筵講官　日講起居注官　起居注主事　筆帖式　文淵閣領閣事　提舉閣事　直閣事　校理　檢閱　內務府辦事司員】 \\n 翰林院掌院學士滿洲漢人各一人　侍講學士滿洲二人漢人三人　侍講學士滿洲二人漢人三人　侍讀滿洲二人漢人三人　侍講滿洲二人漢人三人　修撰編修檢討無定員凡翰林官掌國史圖籍制誥文章之事南書房侍直尚書房教習自讀講學士以下咸得與選凡遇祭告郊廟神祗則擬上祝文恭上徽號冊立冊封則擬上冊文寶文內外文武官碑文祭文皆撰詞以進而行之修輯諸書則以掌院學士充總裁官讀講學士以下充纂修官其直省考官及提督學政磨勘鄉會試卷皆預焉庶常館教習大臣滿洲漢人各一人　小教習翰林官六人庶吉士無定員凡每科殿試傳臚後集諸進士于保和殿而試之錄其佳卷進御掌院學士乃以諸進士引見凡入選者改為庶吉士入館分清漢書肄業不任以事吏部疏請簡用大臣二人掌教習事月考其學業而成就之以侍讀侍講以下學優品端者分司訓課比三年期滿教習疏請散館試以詩賦上親定甲乙越日引見留館者授職餘以主事知縣用有差自國初設文館于盛京天聰十年改建內三院順治元年設翰林院置漢人掌院學士一人侍讀字士侍講學士各一人二年省併內三院十五年復設如元年制增置滿洲掌院學士一人漢人侍讀侍講學士各二人十八年仍省入內三院康熙九年始定設翰林院增置滿洲侍讀侍講學士各三人二十八年五月以大學士徐元文兼管翰林院掌院學士事始用重臣兼領自乾隆元年以來大學士及尚書侍郎特簡兼攝以重其任其學士員缺不別加除授焉侍讀侍講順治元年置漢人侍讀侍講各二人十五年各增一人康熙九年增置滿洲侍讀侍講各三人乾隆五十年二月裁滿洲侍讀學士侍講學士侍讀侍講各一人修撰以授第一甲第一名進士編修以授第一甲第二第三名及二甲進士檢討以授三甲進士皆以庶吉士散館者充之其試博學鴻詞科入式及奉特旨改館職者亦閒得除授不為定額國初教習多以內院學士為之侍讀等亦閒有預者自康熙九年後皆以掌院學士領其事而內閣學士時參用焉六十一年辛丑科始以工部尚書陳元龍領教習事嗣後尚書侍郎之不兼院事者均得為之皆由特簡無常制小教習始置於康熙三十三年雍正八年停罷乾隆十年復置如庚戌以前定例皆教習大臣會同掌院學士掄選奏充焉至翰林侍從禁近自康熙十六年命侍講學士張英等入直南書房始嗣後供奉者率由詞臣掄選即擢至卿貳亦稱內廷翰林實為西清專職云【謹按翰林院不設司屬凡有陳奏及往來文牒舊例以典簿筆帖式具稿呈堂雍正元年以官輕滋弊令掌院學士於俸淺編修檢討內擇才守優長者滿洲漢人各二人充作司官名曰辦院事後復增置協辦院事二人由掌院學士掄充有缺遞補以非院官正額謹附識】　典簿廳典簿滿洲漢人各一人掌出納文移　孔目滿洲漢人各一人掌收貯圖籍　待詔廳待詔滿洲漢人各一人掌校對章疏文史【順治元年增置漢人典簿孔目省待詔員額十五年復設待詔員額】　筆帖式滿洲四十人漢軍四人掌繙譯清漢章奏文籍【初制滿洲四十八人漢軍八人康熙三十四年省滿洲八人漢軍四人凡筆帖式職事並同後不悉載】經筵講官滿洲漢人各六人掌進讀講章敷陳典訓以奉侍經幄敬襄鉅典歲二月八月兩舉經筵講書滿洲漢人各一人講經滿洲漢人各一人由翰林院先期請旨簡派滿洲講官以內閣學士掌院學士讀講學士詹事少詹事及尚書侍郎左都御史副都御史通政使大理寺卿之由內閣翰林升任者列名漢人講官以內閣學士掌院學士讀講學士詹事少詹事祭酒及尚書侍郎左都御史等官之由翰林升任者列名以原銜兼充日講起居注官滿洲八人漢人十有二人掌侍直起居記言記動均翰林詹事坊局官以原銜兼充惟滿漢掌院學士例各兼一缺凡皇上御門聽政朝會宴饗大典禮大祭祀及每歲勾決重囚皆以日講官滿洲漢人各二人近前侍班謁陵校獵巡狩方岳則請旨扈從凡侍直敬聆綸音退而謹書之具年月日及當直官姓名於籍月成滿漢文各二帙至次年按月編排封鐍于匱送內閣尊藏焉起居注館主事滿洲二人漢人一人掌出納文移校對典籍【初制滿洲主事三人漢軍主事一人康熙三十八年省滿洲漢軍主事各一人五十七年俱省雍正元年復設滿洲主事二人十二年增設漢人主事一人】　筆帖式滿洲十有四人漢軍八人【順治初制滿洲八人漢軍四人康熙五十七年俱省雍正元年復設如今額】經筵講官員額順治十四年定置又設日講官十人康熙九年置起居注館于太和門西廊設滿洲記注官四人漢人記注官八人俱以日講官兼攝十二年增設滿洲記注官一人漢人記注官二人十六年又增設滿洲記注官一人二十年增漢人記注官至十八人三十一年定設漢人記注官十二人五十七年三月省記注官令翰林官五員於理事日侍班記注之事併歸內閣雍正元年詔復設日講起居注官如康熙五十六年以前故事乾隆元年增設滿洲記注官二人凡滿漢記注官均兼日講繫銜文淵閣領閣事滿洲漢人各一人以大學士協辦大學士掌院學士兼充掌總領祕書典司冊府文淵閣提舉閣事一人以內務府大臣兼充掌率內務府官屬綜理閣務焉文淵閣直閣事六人以科甲出身之滿洲漢人內閣學士內班出身之滿洲詹事少詹事讀講學士漢人詹事少詹事讀講學士兼充典司釐輯之事以時與校理輪番入直凡春秋曝書則董率而經理之文淵閣校理十有六人以內班出身之滿洲庶子侍讀侍講洗馬中允贊善編修檢討漢人庶子侍讀侍講洗馬中允贊善修撰編修檢討及科甲出身之內閣侍讀等官兼充分掌註冊點驗之事文淵閣檢閱八人以由科甲出身之內閣中書兼充掌排次清釐之事文淵閣辦理事務內務府司員四人筆帖式四人由提舉閣事大臣掄選奏充掌一切收發啟閉掃除及稽查宿直之事自國初定制大學士以文淵閣繫銜而閣制未建我皇上右文稽古修明典籍乾隆三十七年特詔直省守吏購訪海內遺書以廣石渠藏弆逸文墜簡奇祕響臻復允廷臣議採古書之散見永樂大典者重加釐訂成編爰敕館臣排校繕錄彙為四庫全書凡三萬六千冊而贏命於文華殿後鼎建文淵閣以貯之四十一年上以宋程俱麟臺故事所載秘書官品頗詳詔大學士等集議參仿其制剙置閣職定額有差用資典守蘭臺東觀永昭美備矣 \\n △詹事府【詹事　少詹事　左右春坊庶子　中允　贊善　司經局洗馬　主簿　筆帖式】 \\n 詹事府詹事滿洲漢人各一人【漢人詹事兼翰林院侍讀學士銜】　少詹事滿洲漢人各一人【漢人少詹兼翰林院侍講學士銜】掌經史文章之事凡充日講官纂修耆籍典試提學皆與翰林官同凡遇秋審朝審及奉旨下九卿翰林詹事科道會議之事咸入班預議焉順治元年初設少詹事一人掌詹事府事其年十一月省歸內三院九年置漢人詹事一人少詹事二人以內三院官兼之專設滿洲詹事一人以掌府印十五年復省康熙十四年奉旨復設詹事府置滿洲漢人詹事各一人少詹事各二人三十七年省滿洲少詹事一人乾隆十三年省漢人少詹事一人又國初設左右春坊各庶子一人諭德一人中允二人贊善二人皆漢人員缺以內三院官兼攝順治十五年省康熙十四年復置左右春坊官兼設庶子各一人諭德各二人中允贊善各四人三十七年省滿洲右諭德左右中允左右贊善各一人三十六年省漢人右中允右贊善各一人五十二年省漢人右諭德左中允左贊善各一人乾隆十三年省滿洲漢人左諭德各一人又初置司經局洗馬漢人一人康熙十四年置滿洲漢人各一人所屬有正字初置滿洲漢人各二人康熙三十七年省滿洲二人三十八年又省漢人一人所存一缺例以應選內閣中書者除授遂為中書兼銜至乾隆三十六年亦從部議裁省又初置有通事舍人順治十五年裁錄事康熙五十二年裁我朝家法相承具載儲貳金鑑書中而豫建至為嚴慎皇子皆在尚書房讀書各選翰林官分侍講讀日有課程擇大臣二三人為總師傅以綜領之凡詹事坊局之舊稱宮僚者但以備敘進之階云　左春坊左庶子滿洲漢人各一人【漢人左庶子兼翰林院侍讀銜】　左中允滿洲漢人各一人【漢人中允兼翰林院編修銜右春坊同】　左贊善滿洲漢人各一人【漢人贊善兼翰林院檢討銜右春坊同】　右春坊右庶子滿洲漢人各一人【漢人右庶子兼翰林院侍講銜】　右中允滿洲漢人各一人　右贊善滿洲漢人各一人掌記注纂修之事所職與翰林院講讀編檢同　司經局洗馬滿洲漢人各一人【漢人洗馬兼翰林院修撰銜】掌經籍圖書之事　主簿滿洲漢人各一人掌文移案牘【員額康熙十四年定又初置有錄事滿洲二人漢人三人康熙三十七年以後次第裁省】　筆帖式滿洲六人【康熙十四年初置十人三十八年省四人】 \\n 皇朝通典卷之二十三 \\n  \\n   \\n  "}
{"章节": "●皇朝通典卷之二十四", "正文": "  \\n ●皇朝通典卷之二十四 \\n 　 \\n  \\n 職官二 \\n ○職官二 \\n 吏部 \\n 戶部 \\n △吏部【尚書　侍郎　文選司郎中　員外郎　主事　考功司郎中　員外郎　主事　稽勳司郎中　員外郎　主事　驗封司郎中　員外郎　主事　堂主事　司務　筆帖式】 \\n 吏部尚書滿洲漢人各一人掌中外文職銓敘勳階黜陟之政釐飭官常以贊邦治其屬有文選考功稽勳驗封四清吏司初天聰五年十月議定官制建六部每部各一貝勒主之吏部設滿洲承政一員戶禮兵刑工五部承政二員蒙古承政六部各一員漢承政吏戶禮丘工各一員刑部二員崇德三年更定六部設滿洲承政一員順治五年停貝勒總理例改六部承政為尚書五年定六部滿漢尚書各一員七年各部增設滿洲尚書一員八年仍令親王郡王兼攝部務九年停十年復裁各部滿洲尚書一員雍正元年以來常以大學士兼理部務與尚書率其屬以敘正羣吏焉至親王郡王奉命總理部務皆由特簡無常員　左右侍郎滿洲漢人各一人掌佐理銓衡以貳尚書崇德三年定六部承政外皆為左右參政順治元年改左右參政為左右侍郎十五年定滿漢左右各一人七年增滿洲一人十年裁漢右侍郎初兼翰林院學士銜其非翰林出身者不兼尋罷兼銜【又各部初設有啟心郎三員滿一人漢二人順治十五年裁】文選清吏司郎中滿洲三人蒙古漢人各一人　員外郎滿洲漢人各二人　主事滿洲一人漢人二人掌班秩遷除均平銓法　考功清吏司郎中滿洲三人漢人一人　員外郎滿洲二人蒙古漢人各一人　主事滿洲一人漢人一人掌論劾考察旌別功過　稽勳清吏司郎中滿洲漢人各一人　員外郎滿洲二人漢人一人　主事滿洲漢人各一人掌更名改籍終養服制兼稽在京文員俸廩　驗封清吏司郎中滿洲漢人各一人　員外郎滿洲二人漢人一人　主事滿洲蒙古漢人各一人掌封贈襲廕土司嗣職　堂主事掌文案者滿洲二人掌章奏者滿洲二人漢軍一人初崇德三年定制吏部設理事官四員副理事官六員戶部理事官十員副理事官十六員禮部理事官四員副理事官七員兵部理事官十員副理事官十六員刑部理事官六員副理事官八員工部理事官九員副理事官十二員順治元年改理事官為郎中副理事官為員外郎吏部設滿洲郎中四人漢軍郎中二人滿洲蒙古員外郎八人漢軍員外郎六人十二年增滿洲郎中四人員外郎停兼用蒙古十八年復設蒙古員外郎一人康熙元年仍省三十八年裁漢軍郎中員外郎四人五十二年增設蒙古郎中一人員外郎一人雍正五年裁漢軍郎中員外郎至吏部主事順治元年設漢軍四人康熙五十八年增設蒙古一人四司主事滿漢各一人雍正五年增設考功司漢主事一人堂主事滿洲四人漢軍一人初制滿洲蒙古漢軍司屬六部皆統為員額不分專曹悉聽堂官調撥後始分司定缺其漢人司屬則順治元年即隨曹置額凡吏禮二部漢缺郎中員外郎主事皆以由科甲出身者注授　司務廳司務滿洲漢人各一人掌出納文移稽察胥吏凡司務職掌並同後不悉載　筆帖式滿洲五十七人蒙古四人漢軍十二人掌繙譯清漢章奏文籍初天聰五年令六部辦事筆帖式各酌量補授吏部滿洲初設六十五人後省八人蒙古初設二人後增二人漢軍初設十六人後省四人 \\n △戶部【尚書　侍郎　十四司郎中　員外郎　主事　堂主事　司務　筆帖式　內倉監督　管理三庫事務大臣　三庫郎中　員外郎　堂主事　大使　司庫　筆帖式　庫使　督理錢法侍郎　寶泉局監督　大使　監鑄官　總督倉場侍郎　坐糧廳　大通橋監督　京通各倉監督　倉場筆帖式】 \\n 戶部尚書滿洲漢人各一人掌天下土田戶口錢穀之政平準出納以均邦賦所屬有山東山西河南江南江西福建浙江湖廣陝西四川廣東廣西雲南貴州十有四司　左右侍郎滿洲漢人各一人掌審計國用以貳尚書滿漢右侍郎兼管理錢法堂事務初制增減不一順治時更定滿漢左右各一人　山東清吏司郎中滿洲二人漢人一人　員外郎滿洲三人漢人一人　主事滿洲漢人各一人掌稽山東布政使司及奉天民賦收支奏冊青州德州駐防盛京吉林黑龍江將軍所屬兵糈出納並參票畜稅之事兼覈長蘆等處鹽課請引疏銷　山西清吏司郎中滿洲漢人各一人　員外郎滿洲蒙古漢人各一人　主事滿洲漢人各一人掌稽山西布政使司民賦收支奏冊兼覈游牧察哈爾地畝土默特地糧喀爾喀四部定邊左副將軍辦事官屬張家口賽爾烏蘇臺站官兵俸餉及烏里雅蘇台科布多屯田官兵番換之事　河南清吏司郎中滿洲漢人各一人　員外郎滿洲二人漢人一人　主事滿洲漢人各一人掌稽河南布政使司民賦收支奏冊兼覈河南城守尉游牧察哈爾官兵俸餉勾檢各省採買事彙而奏之江南清吏司郎中滿洲漢人各一人　員外郎滿洲三人漢人一人　主事滿洲漢人各一人掌稽江寧蘇州安徽三布政使司民賦收支奏冊兼覈江寧蘇州織造支銷奏冊江寧京口駐防官兵俸餉　江西清吏司郎中滿洲漢人各一人　員外郎滿洲二人漢人一人　主事滿洲漢人各一人掌稽江西布政使司民賦收支奏冊　福建清吏司郎中滿洲漢人各一人　員外郎滿洲五人漢人一人　主事滿洲蒙古漢人各一人掌稽直隸福建二布政使司民賦收支奏冊兼覈東西陵及熱河密雲駐防等處官吏兵丁俸餉與乳牛馬牧之政令文武鄉會試支供五城賑粟皆屬焉浙江清吏司郎中滿洲漢人各一人　員外郎滿洲二人漢人一人　主事滿洲漢人各一人掌稽浙江布政使司民賦收支奏冊兼覈杭州織造支銷奏冊杭州乍浦駐防官兵俸餉　湖廣清吏司郎中滿洲二人漢人一人　員外郎滿洲二人漢人一人　主事滿洲漢人各一人掌稽湖北湖南二布政使司民賦收支奏冊兼覈荊州駐防官兵俸餉凡各省耗羨之數合其籍帳以時奏之　陝西清吏司郎中滿洲蒙古漢人各一人　員外郎滿洲三人漢人一人　主事滿洲漢人各一人掌稽西安甘肅二布政使司民賦收支奏冊并行銷鹽引兼覈伊犁烏嚕木齊屯田支銷奏冊在京漢官俸廩外藩俸幣及巡捕五營俸餉各衙門經費　四川清吏司郎中滿洲漢人各一人　員外郎滿洲二人漢人一人　主事滿洲漢人各一人掌稽四川布政使司民賦收支奏冊兼覈兩金川等處新疆屯務本省關稅在京入官戶口贜罰銀兩各部院衙門紙硃支費察直省郡縣之豐歉水旱歲具其數而上之　廣東清吏司郎中滿洲漢人各一人　員外郎滿洲三人滿人一人　主事滿洲漢人各一人掌稽廣東布政使司民賦收支奏冊兼覈八旗斷嗣歸宗更正戶口及壽民孝子節婦之受旌者給以坊直諸倉諸局諸關差之滿歲者則以期請代焉　廣西清吏司郎中滿洲漢人各一人　員外郎滿洲四人漢人一人　主事滿洲漢人各一人掌稽廣西布政使司民賦收支奏冊差覈京省錢局運銅鼓鑄及內倉支放供應芻豆　雲南清吏司郎中滿洲二人漢人一人　員外郎滿洲三人漢人一人　主事滿洲漢人各一人掌稽雲南布政使司民賦收支奏冊兼覈山東河南江南江西浙江湖廣等省歲運漕糧京通倉儲及江寧水次六倉收支考核　貴州清吏司郎中滿洲漢人各一人　員外郎滿洲三人漢人一人　主事滿洲漢人各一人掌稽貴州布政使司民賦收支奏冊兼覈太平二十有四關征收稅課　堂主事直南檔房者滿洲二人掌八旗編審直北檔房者滿洲二人漢軍二人掌酌撥餉銀校勘奏章戶部初設滿洲郎中十八人蒙古郎中四人漢軍郎中二人滿洲員外郎三十八人蒙古員外郎五人漢軍員外郎六人康熙三十八年裁蒙古漢軍郎中員外郎五十七年復設蒙古郎中一人員外郎一人至十四司主事初設滿洲十四人蒙古一人康熙五十七年增設蒙古一人漢主事缺自順治元年即隨司定額十四司事三人十一年裁漢人主事各司一人康熙六年又裁江南浙江江西湖廣福建河南陝西廣西四川貴州司各一人三十八年又裁山東山西廣東雲南司各一人今漢主事各司一人堂主事滿洲四人漢軍二人　司務廳司務滿洲漢人各一人　筆帖式滿洲百人蒙古四人漢軍十有六人戶部滿洲初設九十有九人後增至一百三十有五人續改定員額百人蒙古初設二人後增二人漢軍初設十有六人後增至三十二人續裁定員額如初　戶部自十四司外其別領者有三曰井田科掌覈八旗土田內府莊戶凡入官房宅地畝及歲租斂給之數悉以咨之雍正十二年置曰俸餉處掌覈八旗官兵俸餉庫銀丁冊視所由牒請畫一而給受之曰現審處掌治八旗戶口田房之訟會刑部以聽其成皆鑄給關防乾隆十三年置堂官遴司屬分治其政令無定員內倉監督滿洲二人【內倉本明內官監倉順治十年改今名專隸本部】掌供內府奉祭祀待外藩屬國朝貢之饔餼教習官役之廩粟牧馬之豆咸貯焉監督應時而給之初屬之廣西滿漢司員康熙三十二年定於應除小差之滿洲蒙古漢軍年久司員內次除一人管理雍正元年定於本部滿洲司員內委用二年而代管理三庫大臣無定員於大臣內簡用掌綜理三庫之政令稽其財用出入之數月有要歲有會皆覈實以聞雍正元年始置特鑄管理三庫銀印以授之　銀庫郎中一人　員外郎二人　司庫一人　大使二人皆滿洲員額掌銀貨解納收支之政凡直省田賦及關市鹽茶之稅課咸入焉歲有常數本部覈數無闕乃移庫準部定權衡受之知啟櫝驗封有作弊及數不實者論【初順治元年止設後庫置滿洲郎中四人員外郎二人司庫六人十三年分建三庫置理事官二人以總其事增司庫二人康熙二十五年定制三庫各置郎中一人員外郎一人司庫二人雍正二年三庫各增員外郎一人置大使各一人省銀庫司庫一人乾隆三年增銀庫大使一人凡郎中員外郎缺各部院於所屬諸司遴選賢能者送部引見補用閱三年更選以代司庫大使亦如之】　縀疋庫郎中一人　員外郎二人　司庫二人　大使一人皆滿洲員缺掌幣物解納收支之政令凡歲用縑帛紗穀咸入焉由織造市絲民閒織染輸部本部移庫受之所需財用皆給公帑具冊達部以待稽覈有造作不如法者論　顏料庫郎中一人　員外郎二人　司庫二人　大使一人皆滿洲員額掌雜物解納收支之政令凡器用所需百物之良若銅錫鉛鐵丹青赭綠香楮茶蠟之屬咸入焉直省有司各以其土產歲支正賦市自民閒大者疏聞下部小者以冊達部覈其數移庫受之採擇不精良者論　三庫堂主事一人滿洲員額掌三庫文案凡財賄之受藏於庫及取用於庫者皆書其數歲終乃執其總會三庫羣吏之籍而參考之以待奏銷雍正二年置　三庫筆帖式十有五人　庫使二十有六人皆滿洲員額分隸三庫各佐其長以行遣文書稽考出納【筆帖式初置十人順治十二年增置二人康熙二十五年定置二十二人雍正二年省九人庫使初置三十二年雍正二年增顏料庫一人省銀庫六人縀疋庫一人】 \\n （臣）等謹按明之內府十庫雖稱隸於有司其實皆以中官司其出納葢即如前代之內藏庫而太倉銀庫主之戶部則如前代之左右藏庫也但太倉祗貯銀兩而縀疋在承運庫顏料在甲字庫仍與右藏之專受縑帛者其制相等 \\n 本朝順治初祇設後庫十三年分為三庫銀庫在部署內即後庫故地縀疋庫在東華門外即舊裏新庫顏料庫在西安門內即舊甲字庫而承運庫分貯紙張乙字庫分貯布麻諸物以及供用庫之承造香蠟者並屬焉故附於戶部之後戶部督理京省錢法右侍郎滿洲漢人各一人凡京師鼓鑄統設二局隸戶部者曰寶泉局歲鑄錢六十一卯【以萬二千四百八十緡為卯】遇閏則加增四卯滿漢右侍郎掌其局之政令【初止漢人右侍郎一人康熙十八年令滿洲右侍郎一人公同督理十九年以給事中御史稽察錢局雍正二年停遣乾隆二十六年戶部錢法堂置掌稿司官滿洲漢人各一人於各司屬中選委】　戶部寶泉局監督滿洲漢人各一人　大使滿洲五人掌鑄造緡錢收納銅課以裕國儲以利民用其監督無專員由六部司員遴選保舉引見簡用二年而代大使由筆帖式選委咨吏部註冊五年而代稱職者以應陞官用【大使初設漢人一人雍正四年以寶泉局分設四廠增置漢人大使四人七年改漢大使俱為滿大使】各省錢局監鑄官十有八人【凡天下鼓鑄緡錢者十有四省新疆則開鑪伊犁如各之制皆隨其地之宜作之泉布以交易流通前民利用以布政使總其成而受□式於戶部各置監鑄官以判局事直隸寶直局一人以保定府同知充山西寶晉局一人陝西寶陝局一人江蘇寶蘇局二人俱以佐貳官選充浙江寶浙局二人以同知通判選充福建寶福局一人亦以佐貳官選充江西寶昌局一人以南昌府同知充湖南寶南局一人以長沙府同知充湖北寶武局一人以武昌府同知充廣東寶廣局一人四川寶川局一人俱以同知通判選充廣西寶桂局一人布政使于所屬官內任便選充雲南寶雲局一人以雲南府知府充東川局一人以東川府知府充貴州寶黔局一人以貴陽府知府貴筑縣知縣或通判縣丞選充伊犁寶伊局一人以伊犁同知充】總督倉場戶部右侍郎滿洲漢人各一人掌總稽歲漕之入以均廩祿以儲軍餉凡南北漕艘京通倉庾悉隸焉【順治元年初設漢倉場侍郎一人九年設滿洲漢軍倉場侍郎各一人尋裁漢軍員額康熙七年復裁漢人員額止設滿洲侍郎一人八年定制設滿洲漢人侍郎各一人又有總理滿洲侍郎一人順治四年置與總漕同理漕務八年裁十二年復置十八年仍裁】　坐糧廳滿洲漢人各一人以給事中御史各部郎中員外郎掄選簡充二年而代掌北河濬淺修築堤岸牐壩催趲漕艘抵壩回空督令經紀車戶轉運輸倉兼司通濟庫銀出納及抽收通州稅課之事所屬有通濟庫大使一人通流慶牐官各一人【順治元年通州坐糧廳止差戶部漢人司官一人康熙二年添差戶部滿洲司官一人二十六年定制依各關差例以各部院官員通行差遣又初制有坐糧廳筆帖式一人尋裁】　大通橋監督滿洲漢人各一人以各倉監督掄選調充凡石壩運到漕白二糧抽驗斛面督催車戶分運京倉及隨糧松板收支之事屬焉【初差戶部漢人司官一人康熙二年改設滿洲漢人監督各一人尋省四十七年以通州大通橋會清河相隔甚遠事難兼辦仍設滿洲漢人監督各一人管理】京通各倉監督滿洲漢人各一人在京倉十有三曰祿米倉曰南新倉曰舊太倉曰富新倉曰興平倉曰海運倉曰北新倉曰太平倉【以上八倉均國初建】曰本裕倉【康熙四十五年建】曰萬安倉【雍正七年建】曰儲濟倉曰裕豐倉【俱雍正六年建】曰豐益倉【雍正七年建】凡八旗三營兵食官軍牧馬豆貯焉通州倉二曰西倉曰中倉【均國初因明制建舊有南倉乾隆十八年省】凡王公百官俸廩米貯焉其十五倉監督以內閣中書部院監寺屬官掄選引見注其名於冊籍有闕員則戶部掣籤以授三年而代掌漕白二糧交納上倉及收貯支放之事【初制差戶部滿洲漢人司官管理諸倉或一人或二人增損不一康熙五十年始定每倉置滿洲漢人監督二人五十七年令九卿各舉其屬以待簡用雍正元年選部曹之候補者充其任二年置副監督以預監督選者於應代先一年為之稱職則如期交替不及者罷免四年復以滿洲各部筆帖式及漢人之候補道府同知知州者掄選充補勤職者擢用之尋改定如今制又各倉原設筆帖式一人後俱省】　倉場筆帖式滿洲四人掌受遣文書之事 \\n （臣）等謹案今定制稽察倉儲京倉以都統副都統通倉以通永道通州副將專司其事若倉有滲漏米有盜竊者移倉場之滿漢御史則每倉歲差一人通稽一歲內收漕發米釐剔弊端以重天庾儲備葢即唐監倉明巡倉之職而立法周詳視前代益昭嚴慎云 \\n 皇朝通典卷之二十四 \\n  \\n   \\n  "}
{"章节": "●皇朝通典卷之二十五", "正文": "  \\n ●皇朝通典卷之二十五 \\n 　 \\n  \\n 職官三 \\n ○職官三 \\n 禮部 \\n 兵部 \\n 刑部 \\n 工部 \\n △禮部【尚書　侍郎　儀制司郎中　員外郎　主事　祠祭司郎中　員外郎　主事　主客司郎中　員外郎　主事　精膳司郎中　員外郎　主事　鑄印局員外郎　署主事　大使堂主事　司務　筆帖式　總理樂部大臣　神樂署署正　署丞　協律郎　司樂　和聲署署正　署丞　供用　鑾儀衞掌樂官　提督　會同四譯館郎中　大使　序班　通事官】 \\n 禮部尚書滿洲漢人各一人掌吉嘉軍賓凶之秩序學校貢舉之法以贊邦禮所屬有儀制祠祭主客精膳四清吏司乾隆十四年定制禮部滿洲尚書以兼管樂部太常寺鴻臚寺入銜永為定式左右侍郎滿洲漢人各一人掌祇若彝典以貳尚書初制增減不一順治時更定滿漢左右各一人漢人左右侍郎初俱兼翰林院學士銜其非翰林出身者不兼尋罷兼銜　儀制清吏司郎中滿洲二人漢人一人　員外郎滿洲三人漢人一人　主事滿洲漢人各一人掌嘉禮軍禮凡朝廷典禮具上其儀而辨其名數以頒式于諸司三歲大比天下士則掌其名籍焉　祠祭清吏司郎中滿洲二人漢人一人　員外郎滿洲三人蒙古漢人各一人　主事滿洲漢人各一人掌吉禮凶禮凡大祀中祀羣祀以歲時辨其序事與其用等以詔執事者而共其職喪祭之式拯卹之禮皆眡其數而為之制天下術數醫卜僧道則司其禁令焉　主客清吏司郎中滿洲蒙古漢人各一人　員外郎滿洲二人　主事滿洲漢人各一人掌賓禮凡四夷朝貢之儀封冊之命館餼賜予之數高下之等悉隸焉　精膳清吏司郎中滿洲漢人各一人　員外郎滿洲二人　主事滿洲蒙古漢人各一人掌五禮燕饗之儀與其牲牷　鑄印局員外郎漢人一人　筆帖式署主事滿洲一人　大使漢人一人堂鑄造金寶金印及內外百司之印信【順治元年設鑄印局滿洲員外郎一人尋省雍正十三年定于禮部司屬內遴選一人以司局事一年而代乾隆二年復設漢員外郎一人以筆帖式行主事事二年稱職者擢之大使由儒士選充五年稱職以應陞官用】　堂主事滿洲三人漢軍一人分掌章奏文案禮部初設滿洲郎中四人員外郎六人蒙古章京四人漢軍郎中八人員外郎五人順治十二年增設滿洲員外郎四人十八年增設滿洲郎中二人康熙九年裁蒙古章京二人以一人改為郎中一人改為員外郎又裁漢軍郎中七人三十八年裁蒙古郎中員外郎漢軍員外郎各二人五十七年復設蒙古郎中一人員外郎一人雍正五年裁漢軍郎中員外郎至四司主事順治七年設滿洲四人康熙五十七年增設蒙古二人漢人主事每司各一人以科甲出身注授堂主事滿洲三人漢軍一人　司務廳司務滿洲漢人各一人　筆帖式滿洲三十四人蒙古二人漢軍四人【按禮部初設馬館二于宣武廣渠門儲峙牧芻以待外藩朝覲置正監督一人以本部司官充副監督一人以理藩院司官充均一年更代乾隆二十七年省監督官以馬館歸理藩院經理又禮部初設滿宣表官四人後裁二人今亦省併太常寺又初設有行人司司正一人司副一人俱乾隆三年裁行人四十九人順治五年裁一人十五年裁六人康熙三十八年裁四人五十二年裁四人乾隆三年悉裁謹附錄】總理樂部事務禮部滿洲尚書一人各部院內務府大臣無定員乾隆七年直樂部凡郊廟祠祭之樂神樂署司之殿廷朝會燕響之樂和聲署司之宮中慶賀燕饗之樂掌儀司司之鐃歌鼓吹前部大樂【即大罕波】鑾儀衞司之均隸于樂部特簡典樂大臣以治樂政考五音六律以合陰陽之聲應天地之和凡大祭祀大朝會則立于宮懸之次歲春秋仲月大合樂于掌儀司則率所屬蒞視而協其律呂焉　神樂署署正漢人一人　署丞漢人一人　協律郎漢人五人　司樂漢人二十有五人掌祠祭樂章佾舞之數習其聲容辨其條理以詔樂工凡樂生一百八十人舞生三百人咸隸焉【順治元年設太常寺協律郎五人司樂二十六人神樂觀提點一人左右知觀各一人康熙三十八年省協律郎一人司樂二人雍正二年復置如初額乾隆二年增設司樂三人八年改神樂觀為神樂所知觀改為知所九年省司樂六人二十年改神樂所為神樂署提點改為署正知觀改為署丞】　和聲署署正滿洲漢人各一人　署丞滿洲漢人各一人【以禮部內務府司官充】　供奉供用無定員【以太常寺鴻臚寺內務府司官充】掌朝會樂律及諸隊舞儀節【順治元年沿明制設教坊局以掌宮懸大樂置奉鑾一人左右韶舞各一人左右司樂各一人協同官十五人俳長二十人色長十七人歌工九十八人尋省協同官五人俳長無定員雍正元年始除樂戶籍更選精通音樂之人充教坊樂工七年改教坊司為和聲署除奉鑾韶武等官名乾隆七年定設署正署丞侍從待詔供奉供用官均以禮部內務府太常寺鴻臚寺官兼攝其侍從待詔無正員以為署正署丞之加銜所屬署吏百二十八】提督會同四譯館禮部郎中兼鴻臚寺少卿銜二人掌四夷朝貢之國設廣廈以待貢使之至置象譯以通言語習番夷書凡貢使就館率大使庀治屋宇稽其出入五市之事視其脯資餼牽毋有不給若朝見及賜燕頒賞皆館卿率使臣以行禮焉初制會同四譯分設兩館會同館自順治初置即隸禮部以主客司滿洲漢人各一人提督館事十四年設員外郎品級通事一人掌會同館印尋省雍正十年改定會同館監督由部掄選改見簡用一人四譯館則國初沿明制置隸于翰林院設太常寺漢少卿一人提督館事立回回緬甸百夷西番高昌西天八百暹羅八館以譯遠方朝貢文字乾隆十三年以四譯館閒冗無事詔下大學士禮部定議省提督館事太常寺少卿員額併入禮部為會同四譯館改八館為二曰西域館百夷館以禮部郎中一人兼鴻臚寺少卿銜兼攝之于滿漢郎中內掄選引見請旨簡任三年而代　會同四譯館大使漢人一人　序班漢人二人　朝鮮通事官滿洲十有二人掌治館舍委積以接待人使通外國語言繙習文字【大使員額順治元年定序班初設二十人十五年定設正教序班八人協教序班八人康熙三十八年五十二年又先後省至九人仍以一員管典務廳典務事乾隆十三年省典務一人序班六人定設序班二人朝鮮通事官初置六人後增至十六人凡六品十人七品六人二十三年省六品四人七品二人增設八品二人朝鮮譯學置譯生二十人于下五旗朝鮮子弟內選充西域館置譯生四人百夷館置譯生四人均于順天府屬儒童內選充凡大使員缺咨吏部以序班序補通事官及序班員缺均以譯生選補咨吏部註冊】 \\n △兵部【尚書　侍郎　四司郎中　員外郎　主事　堂主事　司務　館所監督　筆帖式】 \\n 兵部尚書滿洲漢人各一人掌中外武職銓選簡覈軍實以贊邦治其屬有武選車駕職方武庫四清吏司　左右侍郎滿人漢人各一人掌釐治戎政以貳尚書初制增減不一順治時更定滿漢左右各一人　武選清吏司郎中滿洲三人蒙古一人漢人一人　員外郎滿洲四人漢人二人　主事滿洲漢人各一人掌武職除選封廕及征伐訓誥頒其政令　車駕清吏司郎中滿洲三人漢人一人　員外郎滿洲二人蒙古一人　主事滿洲漢人各一人掌驛傳郵符及中外牧馬之令　職方清吏司郎中滿洲四人漢人二人　員外郎滿洲三人蒙古一人漢人一人　主事滿洲蒙古各一人漢人二人掌天下輿圖以周知險要敘功覈過以待賞罰黜陟　武庫清吏司郎中滿洲三人漢人一人　員外郎滿洲蒙古各一人　主事滿洲漢人各一人掌兵籍戎器鄉會武科及編發戍軍之事　堂主事掌文案者滿洲二人掌章奏者滿洲二人漢軍一人兵部初設滿洲郎中員外郎各八人蒙古郎中員外郎各四人漢軍郎中二人員外郎六人順治十二年增設滿洲郎中三人員外郎五人康熙三十八年裁滿洲員外郎三人蒙古郎中員外郎及漢軍員外郎各四人五十七年復設蒙古郎中一人員外郎一人雍正五年裁漢軍郎中員外郎員額至四司主事初設滿洲四人康熙五十七年增設蒙古一人漢人主事共五人堂主事滿洲四人漢軍一人　司務廳司務滿洲漢人各一人　館所監督滿洲漢人各一人掌驛馬傳車之政令以待使命及急遽之用順治八年設滿洲監督一人乾隆十八年增設漢人監督一人俱于本部司員內遴選引見歲周而代　筆帖式滿洲六十有二人蒙古八人漢軍八人【按兵部初設督捕侍郎滿洲漢人各一人以掌旗人逃亡之事有左右理事官滿洲漢人各一人郎中滿洲漢人各一人員外郎滿洲十五人漢軍八人漢人一人主事滿洲三人漢軍一人漢人六人司務滿洲漢人各一人筆帖式滿洲三十四人漢軍十六人司獄漢人二人康熙三十八年俱省其職事併入刑部為督捕清吏司又初設有會同館大使一人亦係康熙三十八年省又京城九門步軍及巡捕營初制以兵部職方司主事總司之後歸入步軍統領衙門謹識于此】又國家凡有征討之事特命大將軍經略輔以參贊大臣領隊大臣皆由王公大臣大學士尚書侍郎并八旗武職大臣選賢能而任之係臨期暫設平解職【按此條有關軍務其命將出師凱旋獻俘等典禮兵部堂司皆襄其事故附載兵部之後】 \\n △刑部【尚書　侍郎　十八司郎中　員外郎　主事　堂主事　司務　筆帖式　提牢主事　司獄　贓罰庫司庫　庫使　律例館總　裁　提調　纂修　收掌　繙譯　謄錄】 \\n 刑部尚書滿洲漢人各一人掌折獄審刑簡核法律受天下奏讞咸閱實而上其辭以肅邦憲所屬有直隸奉天江蘇安徽江西福建浙江湖廣河南山東山西陝西四川廣東廣西雲南貴州督捕十有八司【初置刑部設江南等十四司康熙三十八年省兵部督捕衙門以督捕前司後司及督捕廳改隸刑部為十六司雍正元年增置左右二現審司凡囚繫之待讞者則主其鞫訊之事十二年析江南司為江蘇安徽二司罷督捕前司及督捕廳併其事于後司仍省後字但曰督捕司乾隆二年改右現審司為直隸司七年復改左現審司為奉天司始定為十八司】　左右侍郎滿洲漢人各一人掌迪播祥刑以貳尚書初制增減不一順治時更定滿漢左右各一人　直隸清吏司郎中滿洲漢人各二人　員外郎滿洲一人蒙古一人漢人二人　主事滿洲漢人各一人掌順天直隸及八旗游牧察哈爾左翼【正黃東半旗鑲黃正白鑲白正藍四旗】所屬刑名　奉天清吏司郎中蒙古一人漢人一人　員外郎滿洲漢人各一人　主事滿洲漢人各一人掌盛京黑龍江吉林將軍及奉天府所屬刑名兼宗人府理藩院文移關白之事　江蘇清吏司郎中滿洲漢人各一人　員外郎滿洲二人漢人一人　主事滿洲漢人各一人掌江蘇所屬刑名凡奉德音肆眚則審定其條格而頒之于四方　安徽清吏司郎中滿洲漢人各一人　員外郎滿洲漢人各一人　主事滿洲漢人各一人掌安徽所屬刑名兼鑲紅旗文移關白之事　江西清吏司郎中滿洲漢人各一人　員外郎滿洲漢人各一人　主事滿洲漢人各一人掌江西所屬刑名兼正黃旗中城御史文移關白之事　福建清吏司郎中滿洲漢人各一人　員外郎滿洲漢人各一人　主事滿洲漢人各一人掌福建所屬刑名兼戶部戶科倉場衙門左右兩翼鑲藍旗文移關白之事　浙江清吏司郎中滿洲漢人各一人　員外郎滿洲一人漢人二人　主事滿洲漢人各一人掌浙江所屬刑名及都察院刑科南城御史文移關白之事兼司本部條奏彙題及各司爰書駮正者會其成比年一奏　湖廣清吏司郎中滿洲一人漢人二人　員外郎滿洲二人漢人一人　主事滿洲漢人各一人掌湖北湖南所屬刑名　河南清吏司郎中滿洲漢人各一人　員外郎滿洲二人漢人一人　主事滿洲漢人各一人掌湖南所屬刑名兼禮部禮科太常寺光祿寺鴻臚寺國子監欽天監太醫院東城御史正紅旗文移關白之事凡夏令熱審則布告各司頒行天下欽卹如制　山東清吏司郎中滿洲漢人各一人　員外郎滿洲二人漢人一人　主事滿洲漢人各一人掌山東所屬刑名兼兵部兵科太僕寺文移關白之事凡步軍營捕獲盜窩歲登其數請敘　山西清吏司郎中滿洲漢人各一人　員外郎滿洲漢人各一人　主事蒙古一人漢人一人掌山西及八旗游牧察哈爾右翼【正黃西半旗正紅鑲紅鑲藍三旗】定邊左副將軍綏遠城將軍歸化城副都統科布多大臣庫掄大臣所屬刑名兼軍機處內閣翰林院詹事府起居注館內務府上駟院武備院鑲白旗北城御史文移關白之事　陝西清吏司郎中滿洲一人漢人二人　員外郎滿洲二人漢人一人　主事滿洲漢人各一人掌陝西甘肅及伊犁烏嚕木齊塔爾巴哈台葉爾羌喀什噶爾烏什阿克蘇庫車吐魯番哈喇沙爾和闐哈密所屬刑名兼大理寺西城御史文移關白之事兼稽覈囚糧出納俾無侵冒　四川清吏司郎中滿洲漢人各一人　員外郎滿洲漢人各一人　主事滿洲漢人各一人掌四川所屬刑名兼工部工科文移關白之事秋審則會九卿詹事科道於朝房以定爰書　廣東清吏司郎中滿洲漢人各一人　員外郎滿洲二人漢人一人　主事滿洲漢人各一人掌廣東所屬刑名兼鑾儀衞正白旗文移關白之事　廣西清吏司郎中滿洲漢人各一人　員外郎滿洲漢人各一人　主事滿洲漢人各一人掌廣西所屬刑名兼通政使司文移關白之事及以時散給囚衣朝審則會九卿詹事科道于朝房以定爰書　雲南清吏司郎中滿洲漢人各一人　員外郎滿洲漢人各一人　主事滿洲漢人各一人掌雲南所屬刑名兼鑲黃旗文移關白之事　貴州清吏司郎中滿洲漢人各一人　員外郎滿洲漢人各一人　主事滿洲漢人各一人掌貴州所屬刑名兼吏部吏科正藍旗文移關白之事　督捕清吏司郎中滿洲漢人各一人　員外郎滿洲一人　主事滿洲漢人各一人掌八旗及各省駐防逃人之事　堂主事掌文案者滿洲二人掌章奏者滿洲三人漢軍一人刑部初設滿洲郎中六人員外郎八人漢軍郎中四人員外郎十有二人順治五年增設滿洲郎中八人員外郎十人十八年增設蒙古員外郎八人康熙元年裁雍正五年裁漢軍郎中員外郎員額至十八司主事初設滿洲十四人漢人每司各一人順治十五年裁漢主事四人康熙三十九年增設督捕司主事滿漢各一人五十七年又增設蒙古主事一人雍正三年又增設漢主事四人十一年增設江蘇司滿漢主事各一人安徽司滿漢主事各一人乾隆二年增設直隸司滿漢主事各一人六年增設奉天司滿漢主事各一人堂主事滿洲五人漢軍一人　司務廳司務滿洲漢人各一人　筆帖式滿洲百有五人蒙古四人漢軍十有五人刑部滿洲初設九十有六人後增九人漢軍初設十有九人後省四人　提牢主事滿洲漢人各一人掌稽覈罪囚于額外及試俸主事內掄選引見補充歲周更代咨吏部議敘　北所司獄滿洲二人漢軍漢人各一人　南所司獄滿洲二人漢軍漢人各一人分掌南北監禁督禁卒更夫晝夜巡警凌虐需索者問如法【順治元年置漢軍漢人司獄四人康熙五十一年增置滿洲司獄四人三年而代咨吏部敘陞又置官醫二人分隸南北所以療囚之疾病】贓罰庫司庫滿洲一人　庫使滿洲二人掌收見審贓罰銀錢會其數以送戶部律例館總裁無定員【以本部尚書侍郎兼之】　提調官一人　纂修官四人【以本部司員充】　收掌官四人　繙譯官四人　謄錄官六人【以本部筆帖式充】掌修明法令刊定條式隨時審訂以詔有司設館西長安門外凡歲五周則彙輯而排比之謂之小修比十年乃重編新格增損刪定勒為憲典頒行天下謂之大修皆月給餐錢期年而畢初順治二年特置律例館敕修律官撰定律書四年書成名曰大清律集解附例其後次第刊修皆特簡王大臣為總裁以各部院通習法律者為提調纂修等官凡額設十有八人乾隆七年始以其館併隸刑部復改定員額如今制焉 \\n （臣）等謹按定制錄直省獄囚曰秋審錄刑部獄囚曰朝審歲以八月刑部會九卿詹事科道于天安門外金水橋西公閱其爰書而覈定之初以四川廣西兩司分掌案牘雍正十二年始別選司屬滿洲漢人各二員主其事曰總辦秋審處尋佐以協辦者四員歲滿則交替乾隆十九年以後凡核直省審冊辨實緩矜疑之當否以白于長官皆以總辦司員任之先後增至十六人學習者無定員其職雖出堂官掄派而專司秋讞所繫綦重至如三法司會議凡刑部重辟囚先以御史大理左右寺官會刑曹察其辭辨其死刑之罪而要之曰會小三法司及致辭于長官都御史大理卿迺詣刑部與尚書侍郎會聽之各麗其法以議獄曰會大三法司迨三司合議而後上之我皇上矜慎庶獄猶必推勘至當以期合乎辟以止辟刑期無刑之意惟明惟允洵遠軼三代盛軌矣 \\n △工部【尚書　侍郎　四司郎中　員外郎　主事　節慎庫郎中　員外郎　司庫　庫使製造庫郎中　司匠　司庫　庫使　料估所　琉璃廠監督　木倉監督　皇木廠監督　管理錢法侍郎　寶源局監督　大使】 \\n 工部尚書滿洲漢人各一人掌天下工虞器用辨物庀材以飭邦事所屬有營繕虞衡都水屯田四清吏司　左右侍郎滿洲漢人各一人掌綜事訓工以貳尚書滿漢右侍郎兼管理錢法堂事務初制增減不一順治時更定滿漢左右各一人　營繕清吏司郎中滿洲四人蒙古一人漢人一人　員外郎滿洲五人漢人一人　主事滿洲二人蒙古一人漢人二人掌繕治壇廟宮府城垣倉庫廨宇營房辨飭物材而司其禁令凡工作之籍以時會而上之　虞衡清吏司郎中滿洲四人漢人一人　員外郎滿洲四人蒙古一人漢人一人　主事滿洲三人漢人二人掌山澤採捕及陶冶器用修造權衡武備之事若葦蓆竿繩之屬則儲以待用應時而給之　都水清吏司郎中滿洲五人漢人一人　員外郎滿洲五人漢人一人　主事滿洲四人漢人二兩掌河防海塘及直省河湖淀泊川澤陂池水利之政令凡道路之平治橋梁之營葺舟楫之制度咸總而舉之歲十有二月則藏冰夏而出之以供祭祀宮府之用焉　屯田清吏司郎中滿洲四人漢人一人　員外郎滿洲五人漢人一人　主事滿洲三人漢人二人掌陵寢大丁及王公百官墳塋之制凡大祭祀則供其薪炭百司歲給亦如之工匠之餼于官及以時和僱者皆量其工役而為之程度焉　節慎庫郎中滿洲一人　員外郎滿洲一人　司庫滿洲二人　庫使滿洲十有一人掌出納金錢月要歲會以上其數郎中員外郎俱于各司屬中簡調一年而代【初設有漢人大使一人順治十五年裁】　製造庫郎中滿洲二人漢人一人　司匠滿洲二人　司庫滿洲二人　庫使滿洲二十有二人掌攻治金革所領銀工之屬十有二■〈釒受〉工之屬九皮工之屬十有三繡工之屬五甲工之屬八凡車閣儀仗之制展采備物皆辨其名數而供之漢人郎中初以虞衡司員額管製造庫事乾隆十九年改為製造庫郎中皆於本部司員內掄選補授　料估所司員滿洲漢人各三人掌審曲面埶量丈尺權物價計庸直以授成于督工之官工竣則覆覈之皆于本部司員內簡委一年而代　琉璃廠監督滿洲漢人各一人掌陶琉璃官器按其模式辨其等差以供大工之用順治初專差漢人司官康熙元年改差滿洲漢人司官各一人一年而代　木倉監督滿洲漢人各一人木倉在天安門右干步廊外凡各省歲輸木材自張家灣運京者謹其儲偫以待各工順治初專委漢人司官一人康熙六十年改定以滿洲漢人司官各一人管理二年而代皇木廠監督滿洲一人木廠初設于通州及張家灣各遣筆帖式二人驗收運京木材康熙二十六年停遣筆帖式通州廠以通惠河分司主之尋改歸通永道張家灣廠本部遴滿洲司員一人管理凡運木至水次本部委官驗視如式則令監督受之核其數以運入木倉一年而代　管理街道廳御史一人本部司員一人步軍統領衙門司員一人掌平易道路清理溝洫歲時相度疏濬滌泥渫潦以利車馬初委本部司員滿漢各一人乾隆五十年定制令都察院掄選御史滿洲漢人各一人工部步軍統領衙門各掄選司屬二人引見簡派以專責成一年而代　堂主事掌章奏者滿洲一人漢軍二人掌案牘者滿洲二人工部初設滿洲郎中八人蒙古郎中一人滿洲員外郎九人蒙古員外郎三人漢軍郎中二人員外郎六人順治十二年增設滿洲郎中九人員外郎十人康熙三十八年裁蒙古郎中員外郎員額又裁漢軍員外郎四人五十七年復設蒙古郎中員外郎各一人雍正五年裁漢軍郎中員外郎員額至四司主事順治元年設滿洲一人康熙二十二年增設滿洲每旗各一人五十七年增設蒙古一人漢人司屬初設營繕司主事六人虞衡司主事三人都水司主事十有一人屯田司主事三人順治十四年增設營繕司主事三人十五年裁都水司主事一人十六年裁營繕司主事二人康熙元年又裁營繕司主事一人六年又裁營繕虞衡屯田三司主事各一人都水司主事四人十三年又裁都水司主事四人堂主事滿洲三人漢軍一人　司務廳司務滿洲漢人各一人　筆帖式滿洲九十三人蒙古二人漢軍十有二人工部滿洲初設九十人後增三人漢軍初設十有四人後省二人【按工部舊設營繕所所正一員所副一員俱順治十五年省所丞二員順治十四年置以一員管清江甎廳一員管臨清甎廠尋省臨清廠一員清江廠一員中罷復置雍正四年俱省又舊沿明制有文思院廣積庫柴炭司通州抽分竹木局大使各一員後俱省又初設有柴薪正副監督各一人以本部司員充煤炭監督二人一以本部司官兼攝一以內務府司官兼攝掌預時給直採取薪炭以儲備內廷之用乾隆四十六年以其司併歸內務府經理焉】工部督理京省錢法右侍郎滿洲漢人各一人凡京師鼓鑄統設二局隸工部者曰寶源局歲鑄錢七十一卯【以六千二百四十九緡二百七十文為卯】遇閏則加鑄四卯滿漢右侍郎掌其局之政令【初制具戶部篇】　工部寶源局監督滿洲漢人各一人　大使滿洲二人掌鑄造緡錢收納銅課以裕國儲以利民用其監督無專員【初置三人康熙十七年改定二人】由六部滿漢司員遴選保舉引見簡用二年而代大使由本部筆帖式選委【初止設筆帖式一人雍正七年改設大使二人】咨吏部註冊五年而代稱職者以應升官用【各省監鑄官見戶部篇】盛京五部官屬盛京五部侍郎一人【滿洲員額五部同】掌盛京賦稅之出納及官莊旗地歲輸之數謹其儲積辨其支給以時稽核而會計之歲終則要其成以聽于在京戶部焉盛京自國初設有六部承政參政等官順治元年世祖章皇帝定都燕京悉裁諸舊制官不備設以內大臣等官鎮守戶禮兵工四曹咸屬焉十五年復設禮部十六年復設戶部工部康熙元年復設刑部皆置侍郎及其官屬三十年又設兵部侍郎雍正八年設滿洲尚書一人以總五部尋罷之　戶部經會司郎中一人　員外郎一人　主事一人　糧儲司郎中一人　員外郎一人　主事一人　農田司員外郎二人　主事一人　堂主事二人初制郎中十三人員外郎二十三人順治十四年置戶部滿洲郎中二人員外郎五人康熙二十九年增設員外郎四人雍正五年增設漢人郎中一人員外郎二人乾隆三年改戶部滿洲員外郎為銀庫員外郎八年裁漢人員額又裁滿洲員外郎四人禮部員額係順治十四年定兵部員額係康熙三十年定惟員外郎初置六人乾隆八年裁二人刑部郎中初置二人康熙二十八年增二人員外郎初置四人康熙二十八年增四人乾隆八年又增蒙古二人裁滿洲四人又雍正五年增設刑部漢人郎中一人員外郎二人乾隆八年裁工部員額順治十四年定惟員外郎初置六人乾隆八年裁二人至五部主事順治十四年設戶部滿洲主事二人雍正五年增設漢人主事一人乾隆八年裁漢人員額增設滿洲主事二人堂主事二人禮部設堂主事一人兵部設滿洲主事四人堂主事一人刑部初置滿洲主事三人雍正五年增設漢人主事一人乾隆八年裁漢人員額增設主事三人【內蒙古二人漢軍一人】堂主事二人工部初置滿洲主事四人雍正五年增設漢人主事一人乾隆八年裁漢人員額增設滿洲主事二人初五部司屬皆以本地人員除授雍正五年命在京各部掄員往補其本地人員皆撤回以京員調用 \\n 乾隆八年詔以京員與本地人員參半除用十八年諭吏部定議用京員十之七本地人員十之三以歸平允焉　銀庫掌關防一人　司庫二人　庫使八人　掌官莊六品官二人　筆帖式二十三人初設十有五人康熙二十九年增八人　內倉正副監督二人分掌錢糧倉庫租稅徵收及關支存貯之政令 \\n 盛京禮部侍郎一人掌盛京祭祀朝會燕饗之儀式及園池果蓏畜牧之用咸辨其物以供時薦焉　禮部左司郎中一人員外郎二人　右司郎中一人　員外郎二人　掌主事一人　讀祝官八人　贊禮郎十有六人　筆帖式十人初設十有二人乾隆八年省二人　管于丁六品官一人　鳳凰城迎送朝鮮官三人　助教四人分掌朝儀祀典職貢教習之事又有牧務總管一人掌牧場乳牛以錦州副都統兼管其屬有六品翼領一人七品牧長十有七人八品副牧長十有七人牧副三十有四人皆總轄于禮部焉 \\n 盛京兵部侍郎一人掌盛京武備及郵驛邊防之政　兵部左司郎中一人　員外郎二人　主事二人　右司郎中一人　員外郎二人　主事二人　堂主事二人　筆帖式十有二人　驛站正副監督各一人　驛丞二十九人分掌駐防驛遞簡稽軍實之事員額俱康熙三十年定惟員外郎初置六人乾隆八年省二人 \\n 盛京刑部侍郎一人掌盛京旗民之獄訟會奉天府共讞之邊外蒙古訟者會扎薩克副台吉共讞之秋審則定其爰書送在京刑部與各直省同　刑部肅紀前司郎中一人　員外郎一人　主事一人　肅紀左司郎中一人　員外郎二人　主事一人　肅紀右司郎中一人　員外郎二人　主事三人　肅紀後司郎中一人　員外郎一人　主事一人　堂主事二人【以上員外郎內置蒙古二人主事內置蒙古二人漢軍一人】　筆帖式三十人【內蒙古二人漢軍五人】　贓罰庫司庫一人　庫使一人　司獄二人【內漢人一人】分掌訊囚斷獄贓罰禁繫之事 \\n 盛京工部侍郎一人掌盛京營造工作製器物料及諸色工匠之屬凡黃瓦廠席廠灰廠缺廠炸子廠木炭等壯丁咸司其役籍焉　工部左司郎中一人　員外郎二人　主事二人　右司郎中一人　員外郎二人　主事二人　堂主事二人　筆帖式十有七人【內漢軍一人】　銀庫司庫二人　庫使八人　掌千丁四品官一人　管理燒造瓦料五品官一人　管理匠役六品官一人　看守大政殿六品官一人分掌營繕製造之事 \\n 皇朝通典卷之二十五 \\n  \\n   \\n  "}
{"章节": "●皇朝通典卷之二十六", "正文": "  \\n ●皇朝通典卷之二十六 \\n 　 \\n  \\n 職官四 \\n ○職官四 \\n 理藩院 \\n 都察院 \\n △理藩院【尚書　侍郎　六司郎中　員外郎　主事　堂主事　司務　筆帖式　銀庫郎中　員外郎　蒙古繙譯房員外郎　唐古特學司業　助教　筆帖式　稽察內外館監督烏蘭哈達等處司官　察哈爾理事官　張家口等處驛站員外郎　圍場總管】 \\n 理藩院尚書一人　左右侍郎各一人【均以滿洲蒙古補授】 \\n 額外侍郎一人【特簡蒙古貝勒貝子之賢能者任之】掌內外藩蒙古回部及諸番部封授朝覲疆索貢獻黜陟徵發之政令控馭撫綏以固邦翰所屬有旗籍王會典屬柔遠徠遠理刑六清吏司自國初設蒙古衙門承政參政等官崇德三年六月定蒙古衙門為理藩院七月定置承政一員左右參政各一員順治元年改承政為尚書左右參政為左右侍郎十五年以禮部尚書銜掌理藩院事以禮部侍郎銜協理理藩院事十八年仍為理藩院尚書侍郎雍正元年以王公大學士兼理院事【又初設滿漢啟心郎順治十五年裁】 \\n 旗籍清吏司郎中滿洲二人蒙古一人　員外郎滿洲三人蒙古二人　主事滿洲一人掌漠南諸藩科爾沁扎賚特杜爾伯特郭爾羅斯敖漢柰曼翁牛特巴林扎嚕特喀爾喀左翼阿嚕科爾沁克什克騰土默特喀喇沁烏珠穆沁阿巴噶浩齊特蘇尼特阿巴哈納爾四子部落喀爾喀右翼烏喇特茂明安鄂爾多斯歸化城土默特二十五部落五十一旗之禮籍疇其封爵正其等次辨其世系三歲會盟則遣大臣奉敕往蒞之以同好惡而頒禁令焉若歸化城土默特及索倫除授官校則敘而正之如歲有不登則辨其輕重而賙卹之　王會清吏司郎中滿洲一人蒙古二人　員外郎滿洲二人蒙古三人　主事蒙古二人掌科爾沁等諸部落每歲朝覲之儀貢獻之式燕饗賜予舍館饗餼皆眡其等次以禮之　典屬清吏司郎中滿洲蒙古各一人　員外郎滿洲五人蒙古四人　主事滿洲蒙古各一人掌蒙古北部喀爾喀後路圖謝圖汗喀爾喀東路車臣汗喀爾喀西路扎薩克圖汗喀爾喀賽音諾顏扎薩克親王等列爵之位盟會之制其青海四部落賀蘭山厄魯特烏蘭烏蘇厄魯特推河厄魯特額濟訥土爾扈特杜爾伯特土爾扈特等部胙土錫命亦如之諸喇嘛番僧之受號者則辨其名數授以印劄有差凡烏嚕木齊伊犁防守屯田之政庫掄恰克圖互市之事咸綜其法式以頒布焉　柔遠清吏司郎中滿洲一人　員外郎滿洲三人蒙古三人　主事蒙古一人掌喀爾喀等部落及喇嘛番僧朝貢祿賜之事　徠遠清吏司郎中滿洲一人　員外郎滿洲三人蒙古二人　主事滿洲蒙古各一人掌嘉峪關以西回部回城及四川諸土司之政令凡諸回舊若哈密闢展吐魯番則爵其長而領以扎薩克如蒙古之制新疆若哈喇沙爾庫車沙雅爾賽哩木拜阿克蘇烏什喀什噶爾葉爾羌和闐諸城則因俗設官皆辨其等秩而祿命之田賦征榷則準式定制而頒布焉四川諸土司奉歲事以入覲於廷釐其班位而詔之儀節凡哈薩克左右部布嚕特東西部安集延瑪爾噶朗霍罕那木千四城塔什罕拔達克山博羅爾愛烏罕齊齊玉斯諤爾根齊諸部落汗長重譯以時朝貢者各以其國之籍禮之　理刑清吏司郎中滿洲蒙古各一人員外郎滿洲二人蒙古三人　主事滿洲一人掌蒙古及番部刑罰之事　堂主事滿洲二人蒙古三人漢軍一人掌校繕章疏又有校正漢文官二人於內閣翰林院侍讀學士侍讀內奏委三歲而代初制順治十八年置滿洲蒙古郎中十有一人員外郎二十七人其後增減不一今定滿洲蒙古郎中十三人員外郎五十九人至主事分錄勳賓客柔遠理刑四司初設滿洲主事四人漢人主事四人其後增減不一康熙三十八年裁漢人主事員額後又析柔遠司為二曰前司後司乾隆二十二年改錄勳司為典屬賓客司為王會柔遠後司為旗籍柔遠前司仍為柔遠二十六年併旗籍柔遠為一司增設徠遠司二十七年旗籍柔遠仍分為二司二十九年復改典屬司為旗籍司其舊旗籍司仍改為典屬司旗籍司滿洲主事一人王會司蒙古主事二人典屬司主事滿洲蒙古各一人柔遠司蒙古主事一人徠遠司主事滿洲蒙古各一人理刑司滿洲主事一人堂主事滿洲二人蒙古三人　司務廳司務滿洲蒙古各一人【順治元年置司務三人為滿洲蒙古員額院判一人知事一人副使一人為漢人員額康熙三十八年俱省雍正十年復設滿洲司務蒙古司務各二人】 \\n 題署主事滿洲三人蒙古五人乾隆三十六年置由筆帖式內題補　筆帖式滿洲三十六人蒙古五十五人漢軍六人初制滿洲十有一人蒙古四十一人漢軍二人康熙二十八年增設漢文筆帖式每旗各一人漢軍筆帖式每翼各二人雍正十一年復增滿洲筆帖式十七人蒙古筆帖式十四人分隸各司隨事之繁簡以為額　銀庫郎中一人　員外郎一人【俱於本院司官內奏委】 \\n 司庫滿洲一人　筆帖式滿洲二人　庫使滿洲二人掌帑金出納初制蒙古王台吉等人朝由戶工二部及光祿寺庀器用具廩餼康熙四十六年始立銀庫設官如今額計賓館所需按直給貲以惠遠人焉　蒙古繙譯房員外郎一人　主事一人【均於本院司屬內掄選簡委】掌繙譯章奏文書　唐古特學司業一人　助教一人　筆帖式蒙古四人掌學習唐古特字以譯西藏章疏文移順治十四年初設唐古特學給教習人六品俸後改為司業其助教初以他官兼乾隆五年始定為額設之官　稽察內外館監督二人【由科道及各部司官內掄選奏委】掌致館於賓繕完滌除以待行李　烏蘭哈達駐劄司官一人　三座塔駐劄司官一人　八溝駐劄司官一人　筆帖式一人【分駐塔子溝】分掌諸蒙古部落與民人交涉之事則聽其訟而平之歲則徧巡所屬以周知其風俗兼掌榷百物之稅以待蒙古贍恤歲周而代　察哈爾游牧處理事員外郎蒙古十有六人掌治游牧察哈爾獄訟之事以在京蒙古各旗與察哈爾各旗官員掄選由院引見除授自護軍校驍騎校選用者即授員外郎自中書筆帖式選用者先授主事三年稱職乃授員外郎又雍正七年置巡察游牧御史或部院司官一人每歲更替今改定五年掄遣一次　張家口喜峰口獨石口殺虎口古北口管理驛站員外郎各一人掌蒙古各處郵驛之政令以宣傳命令通達文移凡百里為一傳自喜峰口至扎賚特置郵十有六自古北口至烏珠穆沁置郵九自獨石口至浩齊特置郵六自張家口至四子部落置郵五自殺虎口至烏喇特置郵九又自歸化城至鄂爾多斯置郵八【仍為殺虎口路】均於水泉形勢之地安設五路各設員外郎一人由本院司官內奏委司其事筆帖式一人佐之三歲而代　圍場總管一人　左右翼長各一人　章京八人　驍騎校八人木蘭圍場在蒙古各部落中周一千四百餘里國語謂哨鹿為木蘭故以得名聖祖仁皇帝因喀喇沁敖漢翁牛特等諸部落所獻牧地置歲行秋獮康熙四十五年設圍場總管一員六品官八員率官兵駐守以司譏察巡察之禁令皇上式遵前制每以八月行圍肄武凡內扎薩克蒙古王公台吉及喀爾喀青海尼魯特並輪年入覲之都爾伯特土爾扈特回部伯克等咸會朝行在所櫜鞬執役歲以為常乾隆十四年始以圍場總管屬理藩院統轄十八年升總管等品秩增設翼長二人驍騎校每旗各一人 \\n （臣）等謹按我朝威德廣被其內扎薩克諸蒙古久受疆索比於內臣而聖武所昭無思不服北踰瀚海西越流沙亦莫不碁布星羅咸歸版籍設官黚吏多因其俗以治之臂指相維不殊郡縣如蒙古諸旗之扎薩克官及新疆回城之伯克等官皆領屬於理藩院今以其本由各部落選置與內地注授者不同故別繫之藩屬諸官篇內云 \\n △都察院【左都御史　左副都御史　六科給事中　十五道監察御史　經歷　都事　筆帖式　巡倉科道　巡漕科道　巡察科道　巡視五城御史　五城兵馬司指揮　副指揮　吏目】 \\n 都察院左都御史滿洲漢人各一人　左副都御史滿洲漢人各二人掌察覈官常整飭綱紀國初都察院置承政一員左右參政各二員順治元年改承政為左都御史參政為左副都御史員數增減不一三年定設左副都御史滿洲漢人各二人五年定設左都御史滿洲漢人各一人舊有滿洲啟心郎一員漢軍啟心郎二員順治十五年省又有漢人左僉都御史一員乾隆十年省其右都御史為總督坐銜右副都御史為巡撫坐銜俱無京員故都察院長官皆以左繫銜焉　吏科戶科禮科兵科刑科工科掌印給事中滿洲漢人各一人　給事中滿洲漢人各一人掌傳達綸音稽考庶政吏科分稽銓衡注銷吏部順天府文卷戶科分稽財賦注銷戶部文卷禮科分稽典禮注銷禮部宗人府理藩院太常寺絖祿寺鴻臚寺國子監欽天監文卷兵科分稽戎政注銷兵部太僕寺鑾儀衞文卷刑科分稽刑名注銷刑部通政使司大理寺文卷工部分稽工程注銷工部文卷國初沿明制六科自為一署順治十八年設滿洲漢人都給事中各一人滿洲漢人左右給事中各一人漢人給事中二人康熙四年六科止留滿洲漢人給事中各一人餘俱皆五年復增設掌印給事中滿洲漢人各一人雍正元年始奉詔以六科隸都察院聽都御史考核焉　京畿道掌印監察御史滿洲漢人各一人監察御史滿洲漢人各一人分理本院事及直隸盛京刑名稽察內閣順天府大興宛平縣　河南道掌印監察御史滿洲漢人各一人監察御史滿洲漢人各一人分理河南刑名照刷部院諸司卷宗稽察吏部詹事府步軍統領五城　江南道掌印監察御史滿洲漢人各一人監察御史滿洲漢人各三人分理江南刑名稽察戶部寶泉局左右翼監督在京十有二倉總督漕運磨勘三庫月終奏銷之籍　浙江道掌印監察御史滿洲漢人各一人監察御史滿洲漢人各一人分理浙江刑名稽察禮部都察院　山西道掌印監察御史滿洲漢人各一人監察御史滿洲漢人各一人分理山西刑名稽察兵部翰林院六院中書科總督倉場坐糧廳大通橋監督通州二倉　山東道掌印監察御史滿洲漢人各一人監察御史滿洲漢人各二人分理山東刑名稽察刑部太醫院總督河道催比五城命盜案牘緝捕之事　陝西道掌印監察御史滿洲漢人各一人監察御史滿洲漢人各一人分理陝西刑名稽察工部寶源局覆勘在京工程　湖廣道掌印監察御史滿洲漢人各一人監察御史滿洲漢人各一人分理湖廣刑名稽察通政司國子監　江西道掌印監察御史滿洲漢人各一人監察御史滿洲漢人各一人分理江西刑名稽察光祿寺　福建道掌印監察御史滿洲漢人各一人監察御史滿洲漢人各一人分理福建刑名稽察太常寺　四川道掌印監察御史滿洲漢人各一人分理四川刑名稽察鑾儀衞　廣東道掌印監察御史滿洲漢人各一人分理廣東刑名稽察大理寺　廣西道掌印監察御史滿洲漢人各一人分理廣西刑名稽察太僕寺　雲南道掌印監察御史滿洲漢人各一人分理雲南刑名稽察理藩院欽天監　貴州道掌印監察御史滿洲漢人各一人分理貴州刑名稽察鴻臚寺又八旗事務每歲以滿洲科道四員專司稽察一年又宗人府事務以宗室御史稽察內務府事務初設御史四員稽察後省今以協理陝西道掌貴州道滿洲御史二員兼管皆不為專缺焉國初設滿洲御史二人順治五年增置十七人康熙二十八年又增一人雍正五年始置宗室御史二人蒙古初置章京二人康熙元年省五十七年增置蒙古御史二人漢軍御史初置八人康熙三十九年省三人雍正初俱省統歸漢人額缺內補用漢人御史順治初置六十九人旋省二十九人康熙初又省十六人雍正四年增置八人乾隆十三年又省九人十四年定設滿洲漢人員額如今制宗室蒙古御史俱統於滿洲員額之數四十六年復增置宗室御史二人而省滿洲員缺二人又舊制御史分設十四道而以河南江南浙江山西山東陝西為六掌道分稽在京諸司及各直省刑名河南道仍參治院事京畿道惟司照刷卷宗六掌道或以二員或一員協理依次遞遷其他則謂之坐道皆不理本道之事惟存空銜而已乾隆十四年特詔釐正按道定額各給印信而以職事分隸之二十年復命以京畿道改列河南道之前俾互易所掌而官署亦從對換至京畿河南二道員闕皆由長官掄選疏請簡調各道掌印則以資深者遞轉其四川廣東廣西雲南貴州五道滿漢員額本各一人今制即以新授者掌印不復由他道轉補　經歷滿洲漢人各一人初設司務後改為經歷員額順治元年定　都事滿洲漢人各一人分掌董察胥吏繕寫章疏而行遣文書之事則兩廳分理之初制滿洲二人漢軍一人康熙三十九年省漢軍員額乾隆十七年省滿洲都事一人改為滿洲漢人各一人　筆帖式滿洲三十五人蒙古二人漢軍五人　六科筆帖式滿洲八十人初制滿洲五十一人漢軍七人康熙三十八年省滿洲十有六人漢軍二人雍正十二年增設蒙古筆帖式二人六科筆帖式初制百有七人乾隆二年省二十七人其分隸之制堂筆帖式十人京畿道江南道各三人河南浙江山西山東陝西湖廣江西福建四川廣東廣西雲南貴州道各二人吏科戶科兵科刑科各十有五人禮科工科各十人　巡察京通各倉科道十有四人掌稽察在京祿米等十有二倉通州中西二倉覈其出納而禁其盜竊以釐剔弊端歲以十月引見派往一年而代　巡視淮安漕務科道一人【舊駐淮安今移揚州】　巡視濟寧漕務科道一人【駐濟寧】　巡視天津漕務科道一人【舊駐天津今移楊村】　巡視通州漕務科道一人【駐通州】掌催督糧運凡官吏需索稽留及旗丁私挾禁物者咸糾治之濟寧巡漕兼掌運河水道董察有司以時其疏濬焉每歲以次奏請簡派給欽差官員關防以行事竣而納之　巡視盛京科道滿洲一人【雍正三年置】　巡察吉林黑龍江科道滿洲二人【雍正元年置】　巡視臺灣科道滿洲漢人各一人【康熙六十一年置】掌巡省風俗釐察奸弊考覈稽違凡地方興革事宜及吏治民情皆以實採訪而入告焉初制盛京巡察吉林黑龍江巡察每歲更代後改定俱五年掄遣一次臺灣巡察初制亦每歲更代雍正五年以漢人巡察兼理臺灣學政乾隆十七年改定三年掄遣一次三十年復命屆期奏請應否派往均候旨以行【按各省巡按御史　國初因明舊制凡自郎中以下各官皆得選任兼憲銜以行順治十八年定議永行停止又有巡江御史巡視屯田御史俱順治初停止督理茶馬御史康熙初停止又雍正三年設各省巡察以督捕盜賊由科道及小京堂部屬各官掄遣江寧共一人湖北湖南共一人山東河南共一人又四年設直隸巡查御史順天永平宣化二人保定正定河間二人順德廣平大名二人又有巡視山東河湖工務御史一員雍正元年置直隸巡農御史一員雍正七年置又順治十一年設直省恤刑同巡察御史審錄罪囚刑部差郎中員外郎大理寺差寺正寺副雍正四年設觀風整俗使乾隆八年設宣諭化導使嗣俱先後停止謹附識】　巡視五城科道滿洲漢人各一人掌彈壓地方釐剔奸弊凡中東南西北五城分蒞而治之中城轄中西中東二坊東城轄崇南朝陽二坊南城轄東南正東二坊西城轄宣南關外二坊北城轄曰南靈中二坊皆布其禁令而聽其獄訟大事奏聞小事則牒刑部結正而月具事目上都察院堂官考覈焉有缺則以六科給事中十五道御史引見簡用二年而代初制以新資御史巡城後改用滿洲漢軍漢人御史每城各一人雍正元年改定每城二人以漢軍歸併漢人班內又初制有五城筆帖式後裁　五城兵馬司指揮漢人各一人　副指揮漢人各一人　吏目漢人各一人掌緝捕兆盜糾詰奸宄初制指揮吏目分治各坊乾隆三十一年移東南西北四城副指揮於朝陽永定阜成德勝諸門外鈐轄關廂而城內事宜則以吏目專治各鑄關防條記以授之惟中城如舊副指揮每城初設二員順治十五年各省一員 \\n 皇朝通典卷之二十六 \\n  \\n   \\n  "}
{"章节": "●皇朝通典卷之二十七", "正文": "  \\n ●皇朝通典卷之二十七 \\n 　 \\n  \\n 職官五 \\n ○職官五 \\n 通政使司 \\n 大理寺 \\n 太常寺 \\n △通政使司【通政使　副使　參議　經歷　知事　筆帖匡　登聞鼓廳筆帖式】 \\n 通政使司通政使滿洲漢人各一人　副使滿洲漢人各一人　參議滿洲漢人各一人掌受天下章奏校閱送閣稽其程限而按其違失有不如式者劾論之順治元年初設通政使滿洲漢人各一人左通政滿洲漢人各一人右通政漢人二人左參議滿洲漢人各二人右參議漢人二人康熙三十八年省漢人右參議一人五十二年省漢人左參議一人乾隆十年省漢人右通政一人十三年省右通政員額改左通政為通政副使又省參議滿洲漢人各一人並去左右銜　經歷滿洲漢人各一人　知事滿洲漢人各一人掌出納文移承受案牘【經歷初稱司務後改為經歷知事初置滿洲二人漢軍一人後省漢軍員缺乾隆十七年改滿洲知事二人為滿洲漢人各一人】筆帖式滿洲六人漢軍二人【初制滿洲八人漢軍二人後省滿洲二人】登聞鼓廳筆帖式滿洲漢軍各一人凡軍民實有冤抑所司不受理擊登聞鼓陳訴者由司覈實奏聞下所司昭雪誣控越訴者論如法初順治元年設登聞鼓於都察院門日以御史一人監之十三年移置長安右門外以給事中或御史一人更替管理康熙六十一年始以其事併入通政使司置筆帖式以掌之 \\n （臣）等謹按我朝定制凡臣工封事皆許詣宮門由奏事處直達御前其陳事之疏在內各部院徑送內閣惟在外督撫等章奏通政司校閱送閣其向來是本奏本之目概併為題以省繁冗謹附識 \\n △大理寺【卿　少卿　左右寺丞　左右評事　堂評事　司務　筆帖式】 \\n 大理寺卿滿洲漢人各一人　少卿滿洲漢人各一人掌平反重辟以貳邦刑與刑部都察院為三法司凡直省案件寺受其牘下左右寺官準律定讞卿受其中竣刑部簡正既孚致辭於寺迺參覈焉議合者弊之不合者反之凡刑部重辟囚以左右寺司讞者暨御史會刑司察其辭辨其死刑之罪而要之致辭於卿迺詣刑部暨都御史會聽之各麗其法以議獄議合者弊之不合者覆之必盡合乃會疏以上異則另為一議具奏凡有應議大政大獄與大部都察院通政使司稱九卿會議焉大理寺卿順治元年置額少卿初設滿洲一人漢人二人乾隆十三年省漢人少卿一人　左等丞滿洲漢軍漢人各一人　左評事漢人一人　右寺丞滿洲漢軍漢人各一人　右評事漢人一人　堂評事滿洲一人分掌京師五城順天府屬直省府州縣衞死罪之刑【初置左右寺正左右寺副左右評事等員後改左右寺正為左右寺丞康熙三十八年省左寺副尋並省右寺副又有漢軍堂評事一人亦康熙三十八年省】　司務廳司務滿洲漢人各一人掌收發文移承受案牘　筆帖式滿洲四人漢軍二人【滿洲筆帖式初置六人後省二人漢軍筆帖式順治元年定額】 \\n △太常寺【卿　少卿　寺丞　博士　贊禮郎　讀祝官　典簿　司庫　庫使　筆帖式　壇　廟　各陵　陵寢各官】 \\n 太常寺卿滿洲漢人各一人　少卿洲漢人各一人掌典守壇壝廟社以歲時序其祭祀而詔其行禮之節祭日則帥其屬以分司厥事凡牲牢之數籩豆之實咸準儀式而為之供備焉國初太常寺隸禮部置卿少卿等官凡祭祀事宜由禮部掌行順治十六年改歸本寺康熙二年復以寺事屬禮部十年仍歸本寺雍正元年始特簡大臣總理寺事乾隆十四年定禮部滿洲尚書以兼管太常寺入銜永為成式　寺丞滿洲一人漢人二人掌祭祀之儀式辨其職事以詔有司及遴補員吏鉤稽廩餼之事【初設滿洲寺丞一人漢人左右寺丞各一人皆堂上正官乾隆十三年改為屬官】　博士滿洲一人漢軍一人漢人一人掌繕寫章牘有祀事則具儀以進品物所須咸應時而供其直焉　贊禮郎滿洲二十二人漢人十四人　讀祝官滿洲八人　學習贊禮郎讀祝官滿洲各二人掌相儀序事備物潔器凡國之大禋祀則分充典儀典樂通贊引禮傳贊司香司玉帛司爵司祝司饌掌燎掌瘞進俎挈壺司拜牌拜褥等官共其職無有不恪凡中祀羣祀咸準式而差次之以奉殷禮焉【滿洲贊禮郎初置十六員讀祝官初置四員又有禮部讀祝官二員康熙二年以禮部讀祝官改隸太常寺尋又增置額外讀祝官二員雍正十一年增置贊禮部八員改額外讀祝官二員為正額乾隆三十七年以贊禮郎二員分隸鑾儀衞司贊鳴鞭四十年增置學習贊禮郎謮祝官各二員漢人贊禮郎順治初十六員康熙三十八年省二員雍正元年復置乾隆二年又增置二員九年復省四員又初制尚沿明舊凡郊壇執事率用道流乾隆七年奉詔凡充太常樂員者毋得仍習道教如有不願改業者削其籍聽為道士】典簿廳典簿滿洲漢人各一人掌行遣文移凡祭祀則辨籩豆牲牷之位而陳之　司庫滿洲一人　庫使滿洲二人掌祭器儀服之屬各以其物而分貯之歲支銀於戶部鉤考出入以供祀事【司庫員額順治元年置庫使員額雍正七年置】筆帖式滿洲九人漢軍一人【滿洲筆帖式初置十八員康熙三十八年省九員漢軍筆帖式初置二員康熙三十八年省一員謹按太常寺初設有犧牲牧滿洲漢人各一人從七品掌繫牲牷而芻牧之以待祭祀乾隆二十六年省以其事改入內務府慶豐司管理】天壇尉滿洲八人地壇尉滿洲八人太廟尉滿洲十人社稷壇尉滿洲五人【右俱隸太常寺】堂子尉滿洲八人【右隸禮部】掌管鑰守衞直宿之事朔望則奉薌以行禮凡祀日則守門以司其開闔出入之節焉員額順治元年定凡四品尉闕員以五品尉序陞五品尉闕員以六品尉序陞惟太廟五品尉闕則以各壇六品尉及各部院休致郎中員外郎閒次選授六品等尉闕吏部牒八旗掄送除授天壇祠祭署奉祀漢人一人　祀丞漢人一人地壇祠祭署奉祀漢人一人　祀丞漢人一人朝日壇祠祭署奉祀漢人一人夕月壇祠祭署奉祀漢人一人先農壇祠祭署奉祀漢人一人帝王廟祠祭署無專員【以漢人贊禮郎司樂內一人委理右俱隸樂部】掌典守神庫以時巡祀而督其灑掃之役若葺治墻宇樹藝林木咸白於長官而敬供其事焉順治初置奉祀五人祀丞五人尋省祀丞二人凡奉祀員闕以祀丞序陞祀丞員闕以祝版生掄選除授【謹按順治初設　太廟首領內監一人內二十九人今省內監九人社稷壇首領內監一人內監九人今省內監五人又康熙二十五年　傳心殿告成設首領內監二人內監八人今省首領一人內監四人又順治初各　壇設壇戶各　廟設廟戶以給掃除乾隆六年以原額過冗量加裁省今定設壇戶　天　地壇各十八人社稷壇十五人朝日夕月壇各十二人先農壇二十人廟戶帝王廟十二人　關帝廟五人　都城隍廟六人又雍正閒設昭忠祠賢良祠戶各二十八今省十人謹識於此】 \\n 永陵掌關防官一人　副關防官兼內管領一人　副關收官兼尚茶正尚膳正二人　筆帖式四人永陵總管一人　翼領二人　防禦十有六人福陵掌關防官一人　副關防官二人　尚茶正尚膳正各一人　內管領一人　筆帖式四人福陵總管一人　翼領二人　防禦十有六人　世襲騎都尉一人　雲騎尉品級官七人　六品官一人　七品官五人　八品官四人昭陵掌關防官一人　副關防官二人　尚茶正尚膳正各一人　內管領一人　筆帖式四人昭陵總管一人　翼領二人　世襲一等侍衞兼二等輕車都尉一人　防禦十有六人　世襲六品尉四人　雲騎尉品級官二人　世襲六品官七人【右俱滿洲員額】掌守衞三陵凡班直之令饗獻之禮灑掃之節咸以時分司其事焉永陵總管等員康熙九年置掌關防等員康熙十一年置福陵昭陵掌關防總管等員俱順治十三年置又永陵有副總領司香尚膳及國戚章京等員福陵有副茶領副膳領尚茶尚膳司香管千丁佐領等員又國戚章京六十五員昭陵有副總領尚茶尚膳司香管千丁佐領等員恩賜國戚防禦品級三員國戚章京二十員俱順治初年以來先後增置東陵泰陵管理承辦事務衙門宗室貝勒貝子公均無常員東陵泰陵內務府總管各一人掌帥其屬而嚴衞護時薦享以祗奉陵寢初康熙二年始除內大臣侍衞等守護孝陵康熙六十一年十二月建景陵特命以王公守護別置大學士尚書侍郎領侍衞內大臣內務府總管副都統散秩大臣清門侍衞御前侍衞侍衞等員皆月闕不除乾隆二年定守護泰陵人員貝勒二人公一人大臣官員十人侍衞十人皆奉旨除往尋設東陵泰陵承辦事務衙門各鑄給印章以守陵之貝勒貝子公及內務府總管等同領其政令焉守陵寢總兵官馬蘭鎮泰寧鎮各一人掌督帥官兵巡防遊徼以翼衞陵寢其內務府總管奉命兼攝者皆由特簡不為例所轄將弁職制詳具武職篇 \\n 昭西陵奉祀禮部郎中一人　員外郎二人　讀祝官二人　贊禮郎四人　筆帖式二人孝陵奉祀禮部掌關防郎中一人【兼管孝東陵事務】員外郎二人　讀祝官二人　贊禮郎四人　筆帖式二人孝東陵奉祀部員外郎二人　讀祝官二人　贊禮郎四人　筆帖式二人景陵奉祀禮部郎中一人　員外郎二人　讀祝官二人贊禮郎四人　筆帖式二人景陵皇貴妃園寢讀祝官二人　贊禮郎三人景陵妃園寢讀祝官二人　贊禮郎三人奉陵奉祀禮部郎中一人【兼管泰東陵事務】員外郎二人　讀祝官二人　贊禮郎四人　筆帖式四人泰東陵奉祀禮部員外郎二人　讀祝官二人　贊禮郎四人　筆帖式四人泰陵妃園寢主事一人　讀祝官二人　贊禮郎三人孝賢皇后陵寢奉祀部郎中一人　員外郎二人　讀祝官二人　贊禮郎四人　筆帖式二人純惠皇貴妃園寢讀祝官二人　贊禮郎三人端慧皇太子園陵讀祝官二人　贊禮郎三人東陵承辦事務衙門主事二人　筆帖式二人西陵承辦事務衙門主事一人　委署主事一人　筆帖式四人【右東陵宗室郎中一員外郎一主事一泰陵宗室員外郎一主事一餘俱滿州員額】郎中員外郎主事掌判署文案監視禮儀歲供其品物以序祀事讀祝官掌讀祝辭奉制帛贊禮郎掌讚唱導引以詔行禮之節筆帖式掌繕錄文移員額自康熙二年以來先後置乾隆二年定以孝陵奉祀禮部郎中為掌關防郎中凡各陵事務皆令會同辦理有闕則掄選引見請旨簡補四十六年改置宗室郎中員外郎主事共五人東陵工部郎中一人　外郎四人　筆帖式四人泰陵工部郎中一人　外郎一人　筆帖式四人泰東陵工部員外郎一人泰陵妃園寢工部主事一人掌歲時修葺繕治之事祭祀則供其楮幣官府所須咸給其器具焉員額自康熙二年以來先後置昭西陵內務府郎中一人　員外郎一人　主事一人尚茶正尚膳正各一人　內管理一人　筆帖式二人孝陵內務府郎中一人　員外郎一人　主事一人　尚茶正尚膳正各一人　內管領一人　內副管理一人　筆帖式二人孝東陵內務府郎中一人　員外郎一人　主事一人　尚茶正尚膳正各一人　內管領一人　筆帖式二人景陵內務府員外郎一人　主事一人　尚茶正一人尚膳正二人　內管領一人　內副管理一人　筆帖式二人景陵皇貴妃園寢內務府員外郎一人　尚茶副尚膳副各一人　委署內副管理一人泰陵內務府員外郎一人　主事一人　尚茶正一人尚膳正二人　內管領一人　內副管理一人　筆帖式二人泰東陵內務府郎中一人　員外郎一人　主事一人尚茶正尚膳正各一人　內管領一人　筆帖式二人泰陵妃園寢內務府主事一人　內副管理一人孝賢皇后陵寢內務府郎中一人　員外郎一人　主事一人　尚茶正尚膳正各一人　內管領一人內副管理一人　筆帖式二人純惠皇貴妃園寢尚茶副尚膳副各一人　委署內副管領一人端慧皇太子園寢內副管理一人　尚茶副尚膳副各一人【右俱內務府員額】郎中員外郎主事掌奉祭祀奠享之禮掃除開闔之節藝林木薙草萊皆因時經理之尚茶尚膳正副掌熟俎之具蔬茹之品酏漿之用咸潔治而敬共之內管領副管領掌餅餌飴蜜之物以時薦之筆帖式分掌文案員額自康熙二年以來先後置昭西陵防禦十有六人　驍騎校二人　筆帖式二人孝陵總督一人　翼領二人【俱兼管　昭西陵　孝東陵事務】防禦十有六人　輕車都尉一人　雲騎尉二人　驍騎校二人　筆帖式二人孝東陵防禦十有六人　驍騎校二人　筆帖式二人景陵總管一人　翼領二人　防禦十有六人　驍騎校二人　筆帖式二人景陵皇貴妃園寢防禦四人　騞騎校一人泰陵泰東陵總管一人　翼領二人　防禦四十人　驍騎校五人　筆帖式二人孝賢皇后陵寢總管一人　翼領二人　防禦十有六人　驍騎校二人純惠皇貴妃園寢防禦八人　驍騎校一人端慧皇太子園寢防禦委署翼領一人　防禦七人委署驍騎校一人【右俱滿洲員額】總管翼領掌帥八旗官兵巡視守護防禦驍騎校掌守衞門戶庫藏祭祀則供其几筵筆帖式分掌文案員額自康熙二年以來先後置 \\n 皇朝通典卷之二十七 \\n  \\n   \\n  "}
{"章节": "●皇朝通典卷之二十八", "正文": "  \\n ●皇朝通典卷之二十八 \\n 　 \\n  \\n 職官六 \\n ○職官六 \\n 光祿寺 \\n 太僕寺 \\n 鴻臚寺 \\n 國子監 \\n 欽天監 \\n 太醫院 \\n △光祿寺【卿　少卿　四署署正　署丞　典簿　司庫　庫使　筆帖式】 \\n 光祿寺卿滿洲漢人各一人　少卿滿洲漢人各一人掌大內膳羞及祭祀朝會燕饗酒醴饔餼之需辨其物品釐其法式以待供饋凡大祀則視刲牲祭之日以卿二人進福酒福胙而頒其膰肉於百執事之人凡蕃國貢使廩于館者則序其等而為之庀具焉所屬有大官珍羞良醞掌醢四署順治元年置光祿寺卿滿洲漢人各一人少卿滿洲一人漢人二人寺丞漢人一人康熙三十八年省寺丞員額少卿亦省漢人一人乾隆十三年以來以大臣總理寺事皆由特簡無常員　大官署署正滿洲漢人各一人　署丞滿洲二人掌肉脩蔬茹之屬辨其物而共之祭祀燕饗則陳其几席焉【初順治元年定四署置署正滿洲漢人各一人署丞各滿洲二人漢人一人又漢人監事各一人十三年省漢人監事員額十五年又省漢人署丞四人】珍羞署署正滿洲漢人各一人　署丞滿洲二人掌及時獻其禽鱻以薦新于廟祭祀則共兔醢若燕饗之品物各準其度數以差次之　良醞署署正滿洲漢人各一人　署丞滿洲二人掌共祭祀燕饗之酒醴酒庫于西安門內授之灋式而頒其政令焉　掌醢署署正滿洲漢人各一人　署丞滿洲二人掌共百事之鹽及果實飴蜜醯醬之屬咸以時按式而告備焉　典簿廳典簿滿洲漢人各一人掌章疏文移【順治元年又置司牲漢大使一人十五年省】　司庫滿洲二人　庫使滿洲八人掌庫帑出納　筆帖式滿洲十有八人【順治元年置滿洲筆帖式二十有一人漢軍二人康熙三十八年省漢軍員額省滿洲筆帖式三人】 \\n （臣）等謹按周禮膳夫有惟王不會之文說經者或以為疑不知當時九式掌于冢宰人主自不得恣其費用所以用皆合式不必以有司之法會之並非蕩然無節也三代以後侈汰漸萌至明嘉隆閒歲用逾四十萬廚役多至四千一百餘名奸蠹叢生實為弊藪我朝自康熙初定制錢糧皆歸戶部光祿以時支取儲用歷加撙節歲祗支銀二萬兩月要其數以奏務使品式有定出入有經冗費盡除成規共守信足永昭儉德矣 \\n △太僕寺【卿　少卿　左右司員外郎　主事　主簿　筆帖式　統轄總管　兩翼總管翼長　護軍校　辦理牧塲主事　筆帖式】 \\n 太僕寺卿滿洲漢人各一人　少卿滿洲漢人各一人掌兩翼牧馬塲之政令凡遇車駕行幸以卿少卿一人隨蹕司幔城網城馱載櫜駝每歲夏季則以卿少卿一人率屬赴牧塲稽其孳生斃損之數分註于冊三年乃均齊之以定賞罰焉國初太僕寺附于兵部武庫司設卿滿洲漢人各二人少卿滿洲二人漢人一人寺丞滿洲漢人各一人順治元年省太僕寺九年復置十五年省寺丞員額十六年復置康熙二年仍省雍正三年始建衙署于正陽門之東乾隆十三年省滿洲少卿一人又初設各牧監監正康熙二年省近歲以來以大臣兼管寺事皆由特簡無常員【按　國初別設宛馬寺置卿及主簿監正等官康熙二年裁謹附議】　左司員外郎滿洲蒙古各一人　主事滿洲蒙古各一人掌馱載幔城網城之駝隻以備巡幸之用【初制不分司設滿洲員外郎八人雍正三年省二人改設蒙古員外郎二人乾隆六年始置左右二司各分職掌給以印信十三年定原設員外郎八人改為滿洲員外郎二人蒙古員外郎二人滿洲主事二人蒙古主事二人】　右司員外郎滿洲蒙古各一人　主事滿洲蒙古各一人掌察驗牧塲馬匹盈虧以時印烙　主事滿洲一人掌章奏文移【初置漢人主簿一人康熙二年省雍正二年復置滿洲主簿一人】　筆帖式滿洲八人蒙古八人【初制滿洲筆帖式十有一人蒙古四人漢軍二人康熙二年省滿洲筆帖式三人雍正三年省漢軍員額乾隆三年增置蒙古筆帖式四人　謹按太僕寺初置常盈庫以直隸山東河南額徵馬價銀六十餘萬解寺貯庫歲終覈銷設漢大使一人掌之尋以馬價銀歸併戶部省常盈庫大使員額謹識】　統轄兩翼牧塲總管一人【以察哈爾副都統兼管】　兩翼總管各一人　翼長各一人　護軍校各四人【以上皆蒙古員額】　駐劄張家口辦理牧場事務主事一人　筆帖式一人牧塲置于張家口外左翼四旗在哈喇尼敦井東西百五十里南北百三十里右翼四旗在齊齊爾漢河東西百五十里南北三十二里馬羣百九十二每羣牧長牧副各一人牝馬羣百六十每羣牧丁八人牡馬羣三十二每羣牧丁十有四人護軍三百十有四人總管翼長居適中之地綜治牧政護軍校協領等各巡牧所禁盜馬及墾耕者統轄總管乾隆十三年置以察哈爾副都統兼理總管康熙四十四年置護軍校等員雍正元年置又原置有副管二人防禦二人翼領四人驍騎校三人今俱省凡總管員闕于察哈爾佐領世爵及牧場翼長等官內選用翼長以下員闕于護軍校等官次第選用皆由寺引見除授張家口辦理牧場事務官于本寺主事筆帖式內各揀選一員五年輪請更換 \\n △鴻臚寺【卿　少卿　鳴贊　序班　主簿　筆帖式】 \\n 鴻臚寺卿滿洲漢人各一人　少卿滿洲漢人各一人掌朝會賓客祭祀燕饗之儀詔之著位而贊其升降拜跪之節有失朝及不如儀者糾之順治元年置鴻臚寺設滿洲漢人卿各一人滿洲少卿一人漢人左右少卿各一人左右寺丞各一人十五年省漢人少卿一人寺丞一人康熙五十二年罷寺丞官不設乾隆十四年定以禮部滿洲尚書兼管鴻臚寺事永為恆式　鳴贊滿洲十有四人漢人二人掌儐導及行禮唱贊之事滿洲鳴贊順治初置十六人乾隆三十七年以二人改屬鑾儀衞司贊鳴鞭其留寺者實十有四人漢人鳴贊初置八人自順治二年至十三年先後省四人乾隆七年又省二人　序班漢人四人掌序百官之班位初置二十二人順治十五年省十人康熙三十八年省六人乾隆七年省二人又有學習序班以直隸山東山西河南儒學生內考取初置十有二人乾隆十七年改定專用直隸諸生以八人為額序班缺以學習者選授鳴贊缺以序班遞升咨送吏部題補　主簿廳主簿滿洲漢人各一人掌行遣文移繕寫章牘順治元年置額初又設有各館主簿後俱省　筆帖式滿洲四人【滿洲初置十人後省四人又有漢人二人後俱省】 \\n △國子監【祭酒　司業　監丞　博士　典簿典籍　教　學正　學錄　算法館助教　筆帖式】 \\n 國子監祭酒滿洲漢人各一人　司業滿洲蒙古漢人各一人掌成均之法以教國子及俊選之士八旗官學亦隸屬焉分經書文藝以課諸生月有試季有考以辨其詣力之勤惰學業之優劣而董勸之國初設國子監祭酒滿洲蒙古漢人各一人司業滿洲二人蒙古漢人各一人順治十七年省蒙古祭酒司業員額雍正五年復置蒙古司業一人乾隆十三年省滿洲司業一人其總理監事大臣自雍正三年始置皆由特簡無定員　監丞滿洲漢人各一人掌學規以督教課察勤惰均廩餼核支銷有不如規者糾治之　博士滿洲漢人各一人掌闡明經說以助教迪與六堂助教學政學錄並司學舍經義事宜【初置滿洲博士一人漢人博士三人順治十五年省漢人一人康熙五十二年又省一人】　典簿廳典簿滿洲漢人各一人掌簿書以稽文移之出入典籍廳典籍漢人一人掌藏弆經史以備諸生誦習凡書籍之刻板于者則主其摹印之事以備流傳　率性堂漢人助教一人學彳一人修道堂漢人助教一人學正一人誠心堂漢人助教一人學正一人正義堂漢人助教一人學正一人崇志堂漢人助教一人學錄一人廣業堂漢人助教一人學錄一人八旗官學助教滿洲十有六人蒙古八人六堂助教掌教八旗直省俊選之士學正學錄為之貳凡諸生之學于黌舍者百五十六人在外講肄而以時赴學考核者百二十人其持州縣牒赴監考到分堂學習者無員數每旬以制藝策論試所習業三年期滿視其等第移吏部註籍而錄用之八旗官學助教掌分教八旗子弟旗各有學選滿洲六十人蒙古漢軍各二十人以充學生清文國語滿洲助教詔立蒙古語言文字及騎射蒙古助教詔之經書文藝漢人教習詔之三年學成升其尤者於太學漢人助教初設十有二人順治十二年省六人學正初設十有二人康熙三十八年省六人五十二年又省二人學錄初設六人順治十五年省四人滿洲助教順治元年始設二人于太學尋立八旗官學令六堂分教十五年八旗各建學舍乃省太學員額而別置官學助教十有六人康熙五十七年省四人雍正三年復置蒙古助教六人亦順治元年置十八年省四人雍正二年復置　算法館助教一人掌分教算學諸生初康熙九年始選八旗官學生習算法雍正十二年增置教習十有六人乾隆三年罷八旗官學算法教習別立算學設肄業生滿洲漢人各十有二人蒙古漢軍各六人附學生二十四人以漢人教習二人佐訓課助教綜司之凡線面體三部各限一年業成七政共限二年滿五歲乃甄錄之視出身有差以欽天監博士天文生敘用　俄羅斯館助教滿洲漢人各一人掌教俄羅斯所遣入學子弟於官學及六堂助教內掄選二員兼司之不為額闕又琉球等國有遣子弟入學者選貢生一人教習而以博士一人董率之　筆帖式滿洲四人蒙古二人漢軍二人【滿洲漢軍員額順治元年置蒙古員額順治十八年置】 \\n △欽天監【監正　監副　時憲科五官正　五官司書　天文科五官靈臺郎　五官監候漏刻科五官挈壺正　五官司展　博士　主簿　天文生　陰陽生　筆帖式】 \\n 欽天監監正滿洲一人西洋一人　監副滿洲漢人各一人　左右副監各西洋一人掌測候推步之法觀察星辰稽定節序占天象以授人時所屬有時憲天文漏刻三科順治元年設欽天監監正等官皆以漢人除授康熙四年定置滿洲漢人監正各一員滿洲漢人左右監副各二員八年以西洋人充漢監正員額尋又增置西洋監副一員雍正三年以西洋人實授監正乾隆十八年省監副滿洲漢人員額各一增置西洋左右監副各二員其總理監務王大臣自乾隆十年以來始置皆由特簡無定員　時憲科五官正滿洲二人蒙古二人春夏中秋冬五官正漢人各一人　秋官正漢軍一人　五官司書漢人一人　博士滿洲三人漢軍二人漢人十有六人掌推天行之度驗歲差以均節氣凡時憲書之以國書蒙古文譯布者滿洲蒙古五官正司之推算日月交食七政相距衝退留仗交宮同度等事漢人五官正司之推驗日用五星相距等事漢軍秋官正司之校刊時憲書以頒四方五官司書司之博士歲以漢人二人直譙樓視更鼓之節餘各從其長以分典厥事【五官正滿洲蒙古漢人員額俱康熙四年定又初沿有制設有回回科順治初裁革以其職改隸漢軍秋官正五官司書初置二人康熙十四年省一人博士初置滿洲六人漢軍三人漢人三十六人康熙四年省漢人博士十有四人五年復增設漢人博士二人分隸三科如今額焉】　天文科五官靈臺郎滿洲三人漢軍一人漢人四人　五官監候漢人一人　博士滿洲三人漢人二人掌眡天象之垂書雲物以協歲占每日以滿洲漢人官各一人率天文生十有五人登觀象臺考儀器以窺乾象每時以四人分觀四方晝夜輪值凡八節風占及雲氣流星諸象當奏者送監密題以聞【五官靈臺郎五官監候各員額俱康熙四年定又原設有漢人五官保章正二人康熙十四年省】漏刻科五官挈壺正滿洲漢人各二人　五官司晨漢軍一人　博士漢人六人掌調壺漏測中星審緯度相陰陽以諏時日而卜營建焉【五官挈壺正員額康熙四年定五官司晨初置漢軍漢人各一人康熙十四年省漢人員缺】　主簿廳主簿滿洲漢人各一人掌章奏文移【主簿員額康熙四年定】食俸天文生滿洲十人蒙古六人漢軍八人漢人二十四人　食糧天文生漢人五十六人　食糧陰陽生漢人十人滿洲蒙古漢軍天文生俱以算學生充補視筆帖式食俸漢人天文生陰陽生以算學生暨肄業生選充食俸者視從九品食糧者亦以九器頂帶給之均與世業子弟分班補用天文生分隸三科各司推算觀候之事陰陽生隸漏刻科主譙樓直更監官以時考其術業而進退之　筆帖式滿洲十有一人蒙古四人漢軍二人【筆帖式員額俱康熙四年定】 \\n △太醫院【院使　院判　御醫　吏目　醫士　醫員】 \\n 太醫院院使漢人一人　左右院判漢人各一人掌醫之政令率其屬以供醫事　御醫十有五人吏目三十人【八品十五人九品十五人】　醫士四十人　醫員三十人以上俱漢人員額掌九科之法以治疾曰大方脈小方脈傷寒科婦人科瘡瘍科針灸科眼科口齒科正骨科自院使至醫士皆以所業專科分班侍直曰宮直曰六直其道次曰外班房曰東藥房各以其次更代供使令焉又有效力醫生無定員掌炮製之法院使考其術而進退之又設教習廳簡御醫吏目之能者二人為教習以課醫人自順治元年初設御醫十人吏目三十人豫授吏目十人醫士二十人十八年省吏目二十人並省豫授吏目員額康熙九年復設吏目豫授吏目各十人十四年省吏目十人三十一年又省豫授吏目六十一年增置醫士二十人雍正元年復增置吏四十人改豫授吏目為吏目七年增置御醫五人八年吏目改為八品九品者各十五人增置食糧醫員三十人凡醫員閒有蒙特旨加銜者不得過三品 \\n 皇朝通典卷之二十八 \\n  \\n   \\n  "}
{"章节": "●皇朝通典卷之二十九", "正文": "  \\n ●皇朝通典卷之二十九 \\n 　 \\n  \\n 職官七 \\n ○職官七 \\n 內務府 \\n △內務府【總管大臣　堂郎中　主事　廣儲司郎中　員外郎　主事　織造監督　會計司郎中　員外郎　主事　內總管　副內總管　掌儀司郎中　員外郎　主事　御茶膳房總管大臣　尚茶尚膳正副侍衞　主事　御藥房主事　內管領　都虞司郎中　員外郎主事　行宮總管　苑副　千總　養鷹狗處統領頭目　慎刑司郎中　員外郎　主事　營造司郎中　員外郎　主事　養心殿造辦處郎中　員外郎　主事　慶豐司郎中　員外郎　主事　各司庫掌催掌　各司筆帖式　上駟院　奉宸苑　武備院　盛京內務府官屬　太監職制附】 \\n 內務府總管大臣無定員以王公大臣兼攝或以侍衞府屬郎中內三院卿簡用掌理內府之政令凡職員選除財用出入宴饗祭祀膳羞服御賞賚賜予刑罰工作教習訓導之事皆綜理而受其成凡直宿日派總管大臣一人如因事不能入直以郎中等官代之所屬廣儲會計掌儀部虞慎刑營造慶豐七司及儲衙門上駟院奉宸苑武備院並隸焉 \\n 國初置內務府順治十一年改置十三衙門曰司禮監尚方司御用監御馬監內官監尚衣監尚膳監尚寶監司設監兵仗局惜薪司鐘鼓司織染局十八年並裁仍設內務府以大臣總管　堂郎中一人　堂主事二人　委署主事一人掌治堂事凡府屬文職陞補【武職隸都虞司】及章奏文移皆隸焉【康熙四十二年設郎中一員後省雍正十三年復設堂主事康熙十六年設委署主事雍正元年設後乾隆二十二年復設即以筆帖式補放給以六品虛銜山缺各司主委署主事裁設皆同】　堂筆帖式三十八人　兼司缺筆帖匡四人掌理文案【順治十八年設堂事帖式十六員以後陸續增設至三十八員各司筆帖式因其事之繁簡以定額皆先後裁設兼司缺筆帖式雍正四年置】　廣儲司總管六庫【銀庫皮庫銀庫衣庫磁庫茶庫】郎中二人部員兼管六庫郎中二人郎中四人員外郎十二人部員兼庫員外郎六人主事一人委署主事一人司庫十二人無品級司庫十二人筆帖式二十六人總管六庫郎中掌總核六庫出納事務郎中員外郎主事掌分理各庫部員兼庫郎中員外郎掌兼綜庫事以資糾查司庫掌儲藏出納初名御用監順治十八年分為銀庫皮庫縀庫衣庫康熙十六年改定為廣儲司四庫二十八年分設磁庫茶庫共為六庫初設郎中三人雍正十三年增設總管郎中二人員外郎初設八人康熙二十八年增設四人部員兼庫郎中員外郎乾隆三十三年設司庫康熙九年設八人二十八年增四人無品級司庫康熙四十四年設自後陸續增設寧壽宮總管務郎中二人員外郎二人主事一人委署主事一人筆帖式四人學習筆帖式四人內管領二人郎中員外郎主事掌稽查看守寧壽宮陳設輪流直宿及造具檔冊之事內管領掌分地掃除乾隆四十年以寧壽宮地方緊要派內務府大臣二人專管並設立郎中員外郎主事筆帖式內管領等員以專司其事其檔籍清冊鈐用廣儲司印四十四年增設委署主事一人學習筆帖式四人　織造監督江寧府蘇州府杭州府各一人於內務府司員內簡用帶原銜管理司庫各一人筆帖式各二人庫使各二人掌分司所駐劄地方供奉上用縀疋及應用官用縀疋皆監視而督理之歲終奏銷造冊呈內務府以副冊送廣儲司察覈順治初年設三處織造官監督筆帖式庫使各一人三年更代十八年定一年更代康熙元年各增庫使一人二年奏定三處織造不限年更代各增筆帖式一人六年各增庫使一人　會計司郎中二人員外郎六人主事一人委署主事一人筆帖式二十六人催長五人掌核理內府帑項出納之數及莊園田畝戶口徭役定其籍而受其要焉初名內官監順治十七年改為宣徽院康熙十六年改定為會計司初設郎中三人康熙三十八年裁一人雍正元年復設一人乾隆四十年裁一人員外郎員額順治十七年定初設總催八人後裁尋復設五人後改為催長　內管領掌關防一人於各司院郎中內揀選兼管協理關防事務二人於各司院員外郎內揀選兼管內管領三十人副內管領三十人筆帖式八人內管領副內管領掌承應內廷灑掃糊飾官三倉出納酒菜器皿皆司之並管理該管領下戶口田產官員俸餉兵丁錢糧之收發出入國初設內管領四員順治閒增十六員康熙二十三年每管領下增設副內管領一員嗣後陸續增置有官三倉酒醋房青菜庫外餑餑房車輛庫家伙倉蠟備倉冰窖蠟票蘇拉處諸專司之事雍正元年以一員管理關防二員協理關防事務乾隆十五年以各司院郎中揀選一員掌管理關防員外郎二員協理關防事務其掌關防之內管領仍專司本管領之事　管理三旗納銀莊郎中一人員外郎六人委署主事一人筆帖匡十有二人掌三旗各莊之糧稅徵收治其賞罰與其優恤之事初由三旗各佐領管理康熙三年設員外郎六人專管十六年隸會計司雍正二年另設衙門置郎中一員乾隆元年設主事一人後裁　掌儀司郎中二人員外郎八人主事一人委署主事一人筆帖式二十一人司俎官五人贊禮郎十有七人掌內府祭祀筵宴禮儀樂舞之事初名禮儀監順治十七年改為禮儀院康熙十六年定為掌儀司初設郎中三人員外郎八人康熙三十八年裁郎中一人司俎官初為司胙官設四人後增設一人並改為司俎官贊禮郎初設十二人雍正十年增五人御茶膳房總管大臣無定員尚膳正尚茶正頭等侍衞各一人二等侍衞各二人尚膳副尚茶副三等侍衞各二人尚膳三等侍衞四人藍翎侍衞七人尚茶三等侍衞三人藍翎侍衞四人主事一人委署主事一人筆帖式十有二人掌敬設上用茶品供奉御饌及供應賜茶筵宴之事初設飯房總領茶房總領各三人飯上人三十五人茶上人十七人康熙二十八年定飯上人委署總領一人雍正元年定飯房茶房俱授為二等侍衞飯上人授三等侍衞六人藍翎侍衞七人茶上人授三等侍衞三人藍翎侍衞四人又定茶房侍衞內委署總領一人乾隆八年定飯房茶房二等侍衞內各授一等侍衞一人十五年改飯房為外膳房二十四年改飯房總領為尚膳正副總領為尚膳副茶房總領為尚茶正副總領為尚茶副主一人雍正二年設中正殿管理事務員外郎二人筆帖式四人【內務府三人外旗蒙古一人】雍和宮管理事務郎中一人員外郎一人筆帖式三人掌造辦佛像供應念經事務中正殿員外郎康熙三十六年設雍和宮郎中等員乾隆九年以司官兼管十八年定為額設咸安宮官學管理事務大臣一人協理事務大臣一人【以內大臣簡派兼充】滿漢總裁六人【以翰林院官充滿洲二人漢人四人】管理事務郎中二人員外郎二人筆帖式一人滿洲教習十三人【繙譯六人清語三人弓箭四人】漢人教習九人官學生一百十八人蒙古學總裁二人管理事務司官二人教習二人官學生二十四人凡內府三旗八旗滿洲蒙古之秀穎者咸與焉雍正七年立乾隆元年定咸安宮官學生內務府留三十人增設八旗滿洲各十人十三年增設蒙古官學員額皆陸續增置景山官學兼管事務司官五人【以郎中員外郎派充】滿教習九人漢教習十二人官學生三百八十八人景山官學掌訓迪內府三旗之俊秀教之書射以作人材康熙二十四年立御藥房兼管司官二人內管領一人主事一人委署主事一人副內管領二人庫掌二人委署庫掌二人筆帖式十有二人掌詳慎供用藥料和合丸散之事順治十四年設以總管首領太監管理康熙三十年改歸府屬員額陸續增置　都虞司郎中二人員外郎四人主事一人委署主事一人筆帖式二十六人催長八人掌府屬武職陞補及三旗禁旅訓練調遣供應畋漁之禁令初名尚膳監順治十八年改為採捕衙門康熙十六年改定為都虞司初設郎中三人員外郎五人後各裁一人　內務府鑲黃正黃正白三旗護軍營護軍統領各一人護軍參領各五人副護軍參領各五人孔雀翎委署參領各三人前鋒委署參領各二人鳥鎗護軍校各二十人舊營護軍校各十三人前鋒護軍校各二人前鋒戴藍翎委署護軍校各二人舊營戴藍翎委署軍各五人筆帖式各十人圓明園內務付三旗護軍營夸蘭達一人護軍參領各一人副護軍參領各一人委署參領各一人護軍校各三人副護軍校各一人筆帖式四人護軍營統領參領等官掌率其屬以宿衞宮禁導引扈從及訓練察班之事國初每旗編為五甲喇設參領一人順治九年立鳥鎗營每旗添設參領委署參領護軍校等員十三年鳥鎗護軍撥回舊營以委署參領為副參領乾隆十三年立前鋒營設前鋒委署參領護軍校等員圓明園內三旗護軍營夸蘭達及參領等官掌率其屬以翊衞園苑及訓練稽察之事雍正三年以京城內護軍營分駐設參領護軍校等員九年設執掌關防夸蘭達一員熱河行宮總督二人【由尚書都統內務府簡放者仍各帶原品職銜】苑副四人千總十一人副千總二十二人喀喇河屯常山峪兩閒房巴克什營中關波羅河屯濟爾噶朗圖阿穆呼朗圖張三營等處行宮千總各一人副千總各一人王家營釣魚臺黃土坎十八理汰等處行宮副千總各一人溥仁寺普樂寺安遠廟普陀宗乘廟殊像寺千總各一人副千總各一人普寧寺廣安寺羅漢寺把總各二人【會典載東路七處西路四處北路六處千總委署千總各一人】行宮總管苑副掌總理翊衞各處行宮及陳設稽察之政令千總副千總把總掌典守陳設稽察內圍董率掃除之事熱河總管康熙四十二年設苑副乾隆三十五年設各處千總康熙四十一年以來陸續增設養鷹鷂處管理事務三人【以王公御前大臣侍衞等官管理】協辦事務兼鷹上統領二人【副都統一人二等侍衛一人】藍翎侍衞頭領五人六品職銜副頭領五人筆帖式二人內養狗處頭目二人【兼三等侍衞一人兼藍翎侍衞一人】副頭四二人外養狗處頭目六人副頭四六人筆帖式三人掌飼養鷹狗隨圍進哨以供蒐畋之事鷹房鴉鶻房及養狗處員額俱係國初設立乾隆十一年改鷹房鴉鶻房為養膺處養鴉鶻處三十七年裁養鴉鶻處其員額轉補養鷹處　慎刑司郎中二人員外郎四人主事一人委署主事一人筆帖式二十人掌府屬例名審讞定擬之事凡審擬罪案皆依刑部律例其有情罪重大者移咨三法司會審題結初名尚方司順治十二年改為尚方院康熙十六年改定為慎刑司員額順治以來前後增定　營造司郎中二人員外郎七人主事一人委署主事一人筆帖式二十六人掌繕修工作及薪炭陶冶之事所屬有六庫三作曰木庫司物材曰鐵庫司鑄造鐵器曰器皿庫司藤竹木器曰柴庫司薪材曰炭庫司煤炭石灰曰房庫司涼棚席篷檾麻曰鐵作司打造鐵器曰花爆作司造煙火花爆曰油漆作司繪堊六庫各設庫掌庫守三作皆設司匠領催皆未入流惟鐵作司匠給八品虛銜初名惜薪司順治十八年改為內工部康熙十六年改定為營造司初設郎中三人後裁一人員外郎六人復增一人　官房租庫值年總管內務府大臣一人郎中一人員外郎三人【以各司兼管】筆帖式七人庫掌一人掌內外城官房之租課按月徵收以供營造司之用初屬營造司管理康熙六十二年立租庫各員額乾隆三十六年以內務府大臣值年管理御書處管理事務大臣一人兼管郎中員外郎無定員監造一人署監造一人庫掌三人署庫掌六人筆帖式二人掌敬刊御筆裱搨之事員額康熙四十九年定造庫掌品級 \\n 乾隆四十三年定武英殿修書處管理事務王大臣一人造造二人庫掌四人署庫掌六人筆帖式四人掌繕刻裝潢各館書籍及宮殿陳設書籍之事員額康熙十九年定監造庫掌品級乾隆四十三年定設總裁二人【請旨欽點】提調二人【於纂修內奏充】纂修十二人【以翰詹衙門各官奏充專司校對】養心殿造辦處郎中三人員外郎二人主事一人委署主事一人庫掌六人筆帖式十五人掌造辦供御物件監督工作管理儲藏之事初設造辦活計處管理事務無定員乾隆二十四年定設員額慶豐司郎中一人員外郎八人主事一人委署主事一人筆帖式十五人廄長十人廄副十九人掌蕃息牛羊羣牧供用考成之事順治初年設內牛圈三於西華門外設外牛圈三供乳餅牛圈一於南苑設牛圈六於豐臺管牛隻羊隻各設員外郎三人及廄長筆帖式等員康熙十六年歸併掌儀司管理二十二年設慶豐司置郎中二人增置員外郎四人主事一人不隸內務府雍正元年歸併內務府管理乾隆四十年裁郎中一人員外郎二人 \\n （臣）等謹按內務府之制七司各掌府事其餘分建衙門並鑄給關防印信統轄於總管大臣而不與七司相隸屬惟是事類相近允宜依次分序如寧壽宮事務檔冊用廣儲司鈐印監督織造由縀庫郎中察覈內管領之錢糧納銀庄之奏銷皆由會計司辦理御茶膳房中正殿雍和宮管理事務皆掌習禮儀之事而官學藥房附焉官房租庫本由營造分設御書處武英殿修書處養心殿造辦處均掌內廷書籍典冊修造之事茲並遵大清會典成例以類序次惟內三旗護軍營圓明園護軍營暨各行宮千總會典序官別著於武職篇而奉行則例仍載於都虞司卷以府屬武職陞遷諸事均隸都虞司也茲並從類序於七司之後至府屬之三院及盛京內務府官屬並附卷中 \\n 上駟院兼管事務大臣無定員卿二人掌總理御廄事務供直扈從應用諸馬政皆總司之及廄屬官員選除賞罰之事所掌有上乘御馬一廄皇子乘馬一廄南苑御馬六廄御騾二廄小馬一廄駑馬六廄儀仗馬一廄又有大凌河牧羣上都達布遜諾爾達里崗愛牧羣各設有總管翼領牧長牧副等員皆歸上駟院統轄上駟院初名御馬監順治十八年改為阿敦衙門以大臣侍衞等官管理無定員康熙十六年改為上駟院三十三年額設堂官一人雍正六年定為三品卿職乾隆十四年定為卿二人由侍衞補授一人由內務府司官補授一人　掌郎中一人主事一人委署主事一人掌辦理揀選補放及稽查馬匹錢糧文移檔案之事　左司員外郎一人主事一人委署主事一人掌內外羣廄游牧處馬駝數目及定議賞罰之事　右司員外郎一人主事一人委署主事一人掌員役俸廩馬駝草豆及稽察奏銷之事【康熙十六年設員外郎四人主事一人二十四年設郎中一人增設員外郎二人三十三年分為左右二司增設主事三人三十八年裁員外郎二人五十九年設委署主事三人雍正元年增一人尋裁乾隆二十二年仍設委署主事二人】　筆帖式二十二人【員缺自康熙十六年以來陸續增置】　上駟院侍衞二十一人司鞍長三人掌演習御馬　廄長十七人牧長五人副牧長五人牧廄副四十五人蒙古醫生頭目三人掌時其芻牧謹其出入以聽堂司之政令【康熙三十三年設辦理堂務上駟侍衞四人辦理二司事務各二人復增設七人乾二年增設六人廄長牧長以下康熙六十年以來陸續增置】奉宸院兼管事務內大臣無定員卿二人掌總理苑囿事務及本苑職官遷授陞除之事所隸有景山瀛臺長河玉泉山稻田廠南苑圓明園暢春園清漪園等處事務奉宸苑初名尚膳監所管係景山瀛臺事務康熙十年以內務府總管管理十六年歸併都虞司二十三年設立奉宸苑仍以內務府總管管理印信雍正六年設奉宸苑堂官定為三品卿職乾隆十四年定為卿二人由侍衞補授一人由內務府司官補授一人　郎中二人員外郎四人主事一人委署主事一人苑丞十三人筆帖式十五人玉泉山稻田廠庫掌一人筆帖式三人郎中主事掌本苑題奏咨行及補授職員之事員外郎掌分管各處園囿河道事務苑丞掌看守直宿陳設器皿之事【康熙三十三年設郎中一人乾隆十六年增設一人員外郎主事俱康熙二十三年設委署主事四十年設雍正十二年裁乾隆二十二年仍設初設催總二人雍正二人以後陸續增設乾隆十七年改名總領二十四年改為苑丞筆帖式　國初以來先後增置】南苑郎中一人員外郎二人主事一人委署主事一人苑丞三人苑副六人筆帖式五人郎中員外郎主事掌本苑官職陞除及分管九門草甸園墻樹木牲獸之事苑丞苑副掌看守直宿陳設器皿之事初屬內監管理順治十八年屬採捕衙門康熙二十三年歸併奉宸院【員額順治十八年以來先後增設】圓明園管理事務大臣無定員郎中一人協理事務郎中一人主事一人委署主事一人苑丞六人苑副十七人筆帖式九人庫掌二人長春園　熙春園　綺春園　春熙院管理事務員外郎一人苑丞三人苑副九人筆帖式四人暢春園管理事務郎中一人苑丞四人苑副六人署苑副十六人筆帖式六人清漪園　靜明園　靜宜園兼管大臣無定員辦理事務員外郎各一人苑丞九人苑副十人筆帖式四人學習筆帖式二人催長二人郎中員外郎等官分掌園庭事務職守與本苑司官同【　園明園額雍正三年以來先後置設　暢春園額康熙年閒定　清漪園額乾隆十六年以來陸續增定】　織染局員外郎無定員【由總管大臣　奏委】司庫一人筆帖式三人庫使六人司匠二人領催二人掌織造上用縀紗染綵繡繪之事順治十八年設康熙三年歸內務府管理乾隆十六年移織染局於萬壽山【初設員外郎一人乾隆十六年裁以　萬壽山總理大臣兼管其辦事員外郎由該大臣奏委司庫以下員缺康熙三年以後陸續增定按　國初別設有上林苑監監丞一人康熙三十七年裁屬官林衡嘉蔬二署設漢署丞各一人順治十五年裁良牧蕃育二署設漢署丞各一人康熙三十七年裁謹附識】武備院兼管事務大臣無定員卿二人掌總理陳設御用武備修造器械及賞賜支放之事武備院初名鞍樓以侍衞三人員外郎等官掌理順治十一年改為兵仗局十八年改為武備院康熙五年隸內務府十五年分為鞍庫甲庫氊庫共三庫三十七年分鞍庫為北鞍庫南鞍庫雍正三年以侍衞三人定為正三器卿職乾隆十四年定為卿二人由侍衞補授一人由內務府司官補授一人　郎中二人主事二人委署主事一人筆帖式二十八人【內四庫各二人沙河氊作二人】掌本院題奉事件核銷錢糧總理四庫收發文移之事【郎中康熙二十一年設主事康熙十六年設委署主事六十一年設後省乾隆二十二年復設】　北鞍庫員外郎二人庫掌二人署庫掌一人傘房掌葢三人署掌葢三人班領三人署庫掌一人帳房處司幄三人署司幄三人鞍板司匠一人掌供奉上用鞍轡繖葢幄幕之事傘房帳房處鞍板作皆屬焉　南鞍庫員外郎二人庫掌二人署庫掌一人熟皮作司匠一人掌官用鞍轡各項皮張雨纓縧帶之事熟皮作屬焉【康熙十五年設鞍庫員外郎等官三十七年分為北南二庫四十三年添設員外郎二人初設掌傘帳房頭目匠役催領等員乾隆二十四年改為掌葢司幄司匠員額均先後增定】　四庫員外郎二人庫掌二人署庫掌一人鋄作司匠三人掌盔甲刀仗旗纛器械之事鋄作屬焉【員額康熙十五年以後陸續增定】氊庫員外郎二人庫掌二人署庫掌一人沙河氊作司匠一人司弓三人署司弓三人司矢三人署司矢三人骲頭作司匠一人靴皮作司匠一人掌弓箭靴鞋氊片之事骲頭作靴皮作屬焉【康熙十五年設員外郎及弓匠協領備箭協領等員乾隆二十四年弓箭協領改為可弓備箭協領改為司矢】盛京內務府鑲黃正黃正白三旗佐領各一人驍騎校一人廣儲司承管司庫二人庫使十有六人兼領三旗織造庫催總三人會計司承管催總二人筆帖式一人掌儀司承管催總二人筆帖式三人廣寧司承管催總一人都虞司承管催總二人筆帖式一人營造司承管催總一人堂主事一人委署主事一人管理三庫內管理一人筆帖式十有五人三旗內管領一人掌領達一人倉達三人筆帖式三人掌祗奉三陵守護宮殿凡營葺掃除之宜四時品物薦獻之事咸共其事粟穀果蓏鱻薧皮革之著於籍者則辨其類而納之以儲邦用皆佐領率其屬經理之而總其成於奉天將軍焉盛京內務府鑲黃旗正黃旗佐領順治三年置正白旗佐領雍正八年置各驍騎校康熙十九年置營造掌儀都虞三司總催初各置一員乾隆二十九年各增一員會計司總催初置三員乾隆二十九年省一員廣儲司司庫初置三員後省一員庫使初置十員乾隆九年增六員堂主事內總管等員俱乾隆十九年以來先後增置太監職制四品總管太監銜二曰宮殿監督領寺曰宮殿監正侍【亦有以七品執守侍充者】　六品副總管銜曰宮殿監副侍【亦有係執守侍銜者】　首領太監銜二七品曰執守侍八品曰侍監　副首領【八器侍充亦有無品級者】　筆帖式【八品侍監充惟敬事房有之】　太監【無品級】凡總管首領初定品級皆有正從雍正八年更定品級不分正從乾隆七年定宮內等處太監官職以四品為定又頒定則例七條宮殿監處分例十一條又凡例四條各處首領太監處分例十六條永遠遵守錢糧俱按現行則例內額數不許增添其錢糧之額以銀五錢米半斛銀自每月八兩至二兩凡十三等米自每月八斛至一斛半凡十四等其人之數總管十四人副總管八人首領一百八十九人副首領四十三人筆帖匡四人太監無定額順治年定制不過千餘其職掌惟敬事房辦理宮內一切事務禮儀及承行內務府文移并收納外庫錢糧其餘專掌隨侍守護承應灑掃坐更等事 \\n （臣）等謹按我朝內治修明世祖章皇帝設立鐵牌裁定內官員數聖祖仁皇帝御極之初以內官吳良嗣狡譎盡罷十三衙門其七司三院特簡內大臣總督合於官奄寺隸屬太宰之意皇上親定條規爵秩永不得至三品列聖相承訓飭兢兢凡內務府官所司事明以宦官總領者胥為裁汰奄人不過供掃除使令之役其職制人數詳載宮史最為肅清云 \\n 皇朝通典卷二十九 \\n  \\n   \\n  "}
{"章节": "●皇朝通典卷三十", "正文": "  \\n ●皇朝通典卷三十 \\n 　 \\n  \\n 職官八 \\n ○職官八 \\n 鑾儀衞 \\n △鑾儀衞【常衞事大臣　鑾儀使　五所冠軍使　馴象所冠軍使　旗手衞冠軍使　陪祀冠軍使　王事經歷　筆帖式】 \\n 鑾儀衞掌衞事大臣一人無定員【以王公滿洲蒙古武大臣管理】鑾儀使三人【內二人以滿洲蒙古兼授一人以漢人漢軍兼授】掌供奉乘輿秩序鹵簿辨其名數與其班列凡祭祀朝會時巡大閱則率所司而敬供之既事復進而藏之所屬有左右中前後五所分鑾輿馴馬擎葢弓矢旌旛幢扇手斧鉞班劍戈戟十司馴象一所分東西二司旗手一衞分左右二司　左所掌所印冠軍使滿洲一人【凡滿洲員額皆以蒙古兼授各所衞同】掌鑾輿司馴馬司司印雲麾使滿洲二人閑散雲麾使滿洲一人雲麾使漢軍二人治儀正滿洲四人漢軍五人整儀尉滿洲二人漢軍八人掌乘輿輦輅之事【凡各所衞官制員額皆順治十一年定】　右所掌所印冠軍使滿洲一人掌擎葢司弓矢司司印雲麾使滿洲二人閒散雲麾使滿洲一人雲麾使漢軍一人治儀正滿洲三人漢軍二人整儀尉滿洲三人掌繖葢儀刀弓矢槍戟之事　中所掌所印冠軍使滿洲一人掌旌節司旛幢司司印雲麾使滿洲二人閒散雲麾使滿洲一人雲麾使漢軍一人治儀正滿洲三人漢軍二人整儀尉滿洲二人漢軍一人掌麾氅旛幢纛幟節鉞仗馬之事　前所掌所印冠軍使滿洲一人掌扇手司斧鉞司司印雲麾使滿洲二人閒散雲麾使滿洲一人雲麾使漢軍一人治儀正滿洲三人漢軍三人整儀尉滿洲二人漢軍二人掌扇鑪瓶盂杌椅星拂御仗椶薦靜鞭及品級山之事　後所掌所印冠軍使滿洲一人掌班劍司戈戟司司印雲麾使滿洲二人閒散雲麾使滿洲一人雲麾使漢軍一人治儀正滿洲三人漢軍三人整儀尉滿洲二人掌旗幟立瓜臥瓜吾仗之事　馴象所掌所印冠軍使滿洲一人掌東司西司司印雲麾使滿洲二人閒散雲麾使滿洲一人雲麾使漢軍一人治儀正滿洲二人漢軍二人整儀尉滿洲二人掌儀象騎駕鹵簿鐃歌前部大樂　旗手衞掌衞印冠軍使滿洲一人掌衞事冠軍使漢軍一人掌左司右司司印雲麾使滿洲二人治儀正滿洲二人漢軍二人整儀尉滿洲三人掌金鉦鼓角鐃歌大樂及午門司鐘神武門鐘鼓樓直更之事乾隆七年以鼓手旗尉八十人並頭尉八人隸樂部改名署史學習音律又民尉六十人舊以內府匠役閒散人借補者亦改用旗人並隸樂部焉　陪祀冠軍使漢軍二人駕儀管理雲麾使漢軍一人治儀正漢軍三人駕庫管理整儀尉漢軍二人各以其事隸屬於尉無專領職掌品秩與各所衞同【謹案以上八員雖定制額缺而與七所之各有司存者不同今据現在員數另為一條次於各所衞之後】　主事滿洲一人經歷漢人一人掌章奏文移【員額俱康熙十六年定】　筆帖式滿洲七人漢軍三人【員額康熙十六年定】　鳴贊官四人掌贊鳴鞭初制以本衛官八人兼之乾隆三十七年改定於太常寺鴻臚寺贊禮郎鳴贊官內送衛選擇補用　漢人侍衛無定員乾隆十三年定制每科以武進士簡拔侍衞者派撥數員在衞行走以備差委不為額缺其陞轉仍依侍衞之例初制自順治元年置錦衣衞指揮使等官二年改為鑾儀衞四年罷指揮使置鑾儀使及副使等官五年罷鑾儀副使定鑾儀使滿洲漢人員額各二九年始以內大臣掌衞事康熙三十年省漢人鑾儀使一人所隸有軍尉旗尉民尉凡陳設鹵簿儀仗弓矢殳戟用親軍豹尾槍仗馬用護軍蒙古畫角用蒙古畫角軍奉請乘輿用旗尉擎執各項儀仗用民尉【由內府選充者為旗尉五城選充者為民尉】奉輦旗尉百六十八人民尉六十人各執事旗尉二百四十六人民尉一千八百五十六人皆分隸各所【乾隆四十四年定凡民尉籍隸大興宛平者有缺仍以兩縣人充補其籍隸外州縣者有缺則以包衣閒散人等改補】三旗蒙古布勒器三十人漢軍更夫四十人 \\n 皇朝通典卷之三十 \\n  \\n   \\n  "}
{"章节": "●皇朝通典卷三十一", "正文": "  \\n ●皇朝通典卷三十一 \\n 　 \\n  \\n 職官九 \\n ○職官九 \\n 八旗都統 \\n 領侍衛內大臣 \\n 前鋒統領 \\n 護軍統領 \\n 步軍統領 \\n 火器健銳虎鎗各營 \\n △八旗都統【副都統　參領　副參領　佐領　驍騎校　筆帖式】 \\n 八旗都統滿洲蒙古漢軍旗各一人　副都統旗各二人分掌滿洲蒙古漢軍二十四旗之政令以宣布教養整詰戎兵釐治土田稽覈戶口　八旗驍騎參領滿洲旗各五人蒙古旗各二人漢軍旗各五人　副驍騎參領各如參領之數掌受都統副都統之政令以頒于佐領而行之　八旗佐領滿洲六百八十人蒙古二百有四人漢軍二百六十六人　驍騎校每佐領下一人掌稽所治人戶田宅兵籍以時頒其職掌　印務參領滿洲旗各二人蒙古旗各一人漢軍旗各二人【於本旗參領內選充】印務章京滿洲旗人各八人蒙古旗各四人漢軍旗各六人【於佐領驍騎校世職內選充】　印務筆帖式滿洲旗各八人蒙古旗各四人漢軍旗各六人【於生監甲兵內選充】隨印外郎漢軍旗各一人蒙古旗各一人【於漢軍官學生內考充】掌章疏文移案牘及繙譯行遣之事【雍正七年每旗設左右司掌關防參領章京及司務等員十三年俱省改設印務參領章京筆帖式員額乾隆元年定】聖朝定龍興東土諸部以次削平歸附日眾太祖高皇帝辛丑年始編三百人為一牛彔每牛彔設額真一先是我國出兵校獵不論人數眾寡各隨族黨屯寨而行每人各取一矢十人設長一領之其長稱為牛彔額真至是遂以名官尋復定戶籍分為四旗曰黃旗曰白旗曰紅旗曰藍旗以純色為辨乙卯年以初設四旗為正黃正白正紅正藍增設鑲黃鑲白鑲紅鑲藍四旗黃白藍均鑲以紅紅鑲以白合為八旗每三百人設一牛彔額真五牛彔設一甲喇額真五甲喇設一固山額真每固山額真設左右梅勒額真二人以佐之天聰八年改梅勒額真以下為章京惟固山額真如故其隨固山額真行營馬兵定為阿禮哈超哈【此為驍騎營之始】九年分設蒙古八旗旗色官制與滿洲八旗同崇德二年始立漢軍二旗四年以漢軍二旗分為四旗七年定設漢軍八旗旗色官制與滿洲蒙古八旗同順治十六年鑄給八旗都統二十四印十七年定制固山額真漢字稱為都統梅勒章京漢字稱為副都統雍正元年改八旗都統印滿文固山額真字為固山按班漢字如舊凡八旗序次以鑲黃正黃正白為上三旗正紅鑲白鑲紅正藍鑲藍為下五旗行軍蒐狩以鑲黃正白鑲白正藍四旗居左為左翼正黃正紅鑲紅鑲藍四旗居右為右翼至除授官職公差踐更以上下旗為辨朝祭班列旗籍界址以左右翼為辨京城八旗方位左翼自北而東自東而南鑲黃旗在安定門內正白旗在東直門內鑲白旗在朝陽門內正藍旗在崇文門內右翼自北而西自西而南正黃旗在德勝門內正紅旗在西直門內鑲紅旗在阜城門內鑲藍旗在宣武門內四周星拱以環衛宸居焉以下管甲喇者即為甲喇章京順治八年定甲喇章京漢字稱為參領滿字如舊康熙三十四年每甲喇增置委署參領各一人於世爵佐領等員內選用雍正元年改為副參領七年又增置左右司掌關防參領旗各二人十三年省至滿洲牛彔天命元年始編置八年增編蒙古牛彔天聰四年增編漢軍牛彔八年制管牛彔者即為牛彔章京順治十七年定牛彔章京漢字稱為佐領分得撥什庫漢字稱為驍騎校滿字如舊佐領所治以三百人為率丁口滋生則遞有增設今以現數計之滿洲佐領鑲黃旗八十六人正黃旗九十三人【內一人半個佐領一人兼辦番子事務】正白旗八十六人正紅旗七十四人鑲白旗八十四人鑲紅旗八十六人正藍旗八十四人鑲藍旗八十八人【內一人半個佐領】蒙古佐領鑲黃旗二十八人正黃旗二十四人正白旗二十九人正紅旗二十二人鑲白旗二十四人鑲紅旗二十二人正藍旗三十人鑲藍旗二十五人漢軍佐領鑲黃旗四十一人正黃正白二旗各四十人正紅旗二十八人鑲白旗三十人鑲紅正藍鑲藍三旗各二十九人佐領之制有世襲有公中世襲佐領有四等國初各部落長率其屬來歸授之佐領以統其眾爰及苗裔者曰勳舊佐領其率眾歸誠功在旗常得賜戶口者曰優異世管佐領其僅同弟兄族里來歸因授之以職奕葉相承者曰世管佐領其戶少丁稀合編佐領兩姓三姓迭為是官者曰互管佐領皆以應襲者引見除授公中佐領則以八旗戶口蕃衍於康熙十三年以各佐領撥出餘丁增編佐領使旗員統之有缺則以本旗不兼部務之大臣世爵及五品以上文武官內簡選除授焉滿洲蒙古每佐領下領催五人驍騎二十人弓匠一人鞍匠或鐵匠一人漢軍每佐領下亦領催一人鳥鎗驍騎四十一人擡鹿角兵八人每旗藤牌兵一百人礮手四十人又定制八旗有值年公署歲列都統副都統銜名奏請簡派掌八旗會理之事選左右翼官校之賢能者分治之領催驍騎掌書鈔各舉職以從其長課事考成歲終則會已結未結之事彙疏以聞所屬之稱職者於每歲更代日咨本旗以應陞註冊立法最為詳備云 \\n △領侍衛內大臣【內大臣　散秩大臣　御前乾清門侍衛　一等侍衛　二等侍衛　三等侍衛　藍翎侍衛　親軍校　侍衛處主　筆帖式】 \\n 三旗領侍衛內大臣六人【鑲黃正黃正白三旗每旗各二人】掌統領侍衛親軍　內大臣六人散秩大臣無定員俱掌先後宸御左右翊衛出入扈從國初以八旗將士平定海內鑲黃正黃正白三旗皆勳戚大臣而宗室之秀外藩之侍子亦咸得以選預環列焉凡輪直殿廷以領侍衛內大臣等總統之若朝會燕饗時巡大閱則率其屬以執事領侍衛內大臣皆由特簡內大臣亦如之散秩大臣由特恩簡授無定額其勳舊後裔世襲者以次承襲御前侍衛乾清門侍衛俱無定員【於三旗侍衛內擢用】一等侍衛三旗六十人宗室九人二等侍衛三旗一百五十人宗室十八人三等侍衛三旗二百七十人宗室六十三人藍翎侍衛三旗九十人漢人侍衛無定員【分一二三等及藍翎侍衛】掌宿衛扈從更番輪直凡六班班分兩翼宿衛乾清門內右門神武門寧壽門為內班宿衛太和門為外班行幸駐蹕宿衛如宮禁之制扈從前導領侍衛內大臣侍衛班領帶領執豹尾槍侍衛佩長把刀侍衛扈從隨行侍衛班領委署侍衛班領侍衛按隊扈從隨行其散秩大臣侍衛什長帶領執纛親軍扈從隨行大閱則按隊環衛各共其事其分司職守者有粘竿處侍衛三十四人上駟院侍衛二十四人養鷹狗處侍衛九人善撲處武備院及諸達侍衛無定員皆統於三旗員額順治初以漢廕生遴選侍衛尋罷康熙二十九年以武進士之嫻騎者擢置侍衛附於三旗三十七年設宗室侍衛雍正三年於藍翎侍衛中選其才技為四等侍衛後仍為藍翎侍衛五年定制武進士一甲一名授一等侍衛二名三名授二等侍衛在二甲者得選三等侍衛三甲者選藍翎侍衛七年以宗室侍衛併入三旗舊設三旗印務班領十二人班領十二人乾隆三十六年改印務班領為一等侍衛班領為二等侍衛凡侍衛十人則設之長三旗侍衛什長六十人宗室侍衛什長九人　親軍校鑲黃旗二十五人正黃旗二十六人正白旗二十五人掌率其屬隨侍衛以執事所轄藍翎長三旗各八人親軍鑲黃旗二百七十七人正黃旗二百九十五人正白旗二百八十七人舊設親軍校四十五人後增置乾隆四十年增設委署親軍校七十七人【鑲黃旗二十五人正黃旗正白旗各二十六人】　主事一人署主事二人【於筆帖式內題署】　筆帖式三旗各四人貼寫筆帖式三旗各九人掌章奏案牘繙譯文移 \\n △前鋒統領【參領　前鋒侍衛前鋒校　筆帖式】 \\n 前鋒統領左右翼各一人以王公大臣兼領掌本翼四旗前鋒之政令【鑲黃正白鑲白正藍四旗為左翼正黃正紅鑲紅鑲藍四旗為右翼】　前鋒參領前鋒侍衛左右翼各八人【凡前鋒營各官皆滿洲蒙古兼用】　委署前鋒侍衛左右翼各四人【以前鋒校或親軍校選委給五品冠帶】　前鋒校左右翼各四十八人掌督率前鋒警蹕宿衛凡行幸止頓於御營一二里外安設卡論立前鋒旗以為門戶列帳守衛以前鋒參前鋒侍衛共四人前鋒校前鋒共百二十人董其役焉初制天聰八年定巴雅喇營前哨兵為噶布什賢超哈順治十七年定噶布什賢噶拉依按班漢字稱為前鋒統領每翼各設一人以總其事焉又國初設噶布什賢章京順治十七年定為前鋒參領並置前鋒侍衛前鋒校等員額乾隆十七年增置委署前鋒侍衛旗各一人前鋒軍八旗滿洲蒙古每佐領各二人分其半以兼習烏鎗設立什長隊長以時訓練而黜陟之　隨印協理事務前鋒參領侍衛左右翼各一人　隨印前鋒校左右翼各二人　隨印筆帖式左右翼各二人掌案牘文移 \\n △護軍統領【參領　司鑰長　副參領　護軍校　隨印參領等官　圓明園護軍營參領等官】 \\n 護軍統領每旗各一人掌護軍之政令　護軍參領每旗滿十人蒙古四人　內司鑰長署司鑰長每旗各一人【以前鋒參領護軍參領鳥鎗護軍參領遴選除授】副護軍參領每旗滿洲十人蒙古四人　委署護軍參領每旗各七人【以護軍校選委給五品冠帶】　護軍校滿洲蒙古每佐領各一人掌董率護軍守衛宮殿門戶及紫禁城外環列周廬番上宿直傳籌巡警凡禁門扃鑰啟閉以時置籍以驗出入車駕行幸則宿衛御營專司網城堆舖及清道警蹕之禁令　隨印協理事務護軍參領副護軍參領每旗各一人　隨印護軍校每旗各二人　隨印筆帖式每旗各二人門筆帖式鑲黃正黃正白三旗各十人掌案牘文移圓明園八旗護軍營總統無定員以王公大臣兼任掌圓明園翊衛之政令　營總護軍參領每旗各一人　副護軍參領每旗各二人　護軍校每旗各八　人副護軍校每旗各八人掌守衛御園番直巡警凡車駕出入則率其屬以司清蹕之事　隨印協理事務營總護軍參領各二人　隨印護軍校四人　隨印筆帖式八人掌案牘文移初設巴雅喇營統以巴雅喇纛章京順治十七年定漢字稱為護軍統領設員額如今制又初設巴雅喇營甲喇章京順治十七年定漢字稱為護軍參領又設署護軍參領乾隆十七年復設委署護軍參領員額護軍八旗滿洲蒙古每佐領各十七人初制以上三旗護軍參領護軍校護軍等守衛禁門下五旗各守王公府門遇行圍出征則八旗一列分撥雍正七年始定八旗護軍均司禁衛焉又隨印參領副參領及護軍校俱雍正三年定隨印筆帖式初制每旗各一人康熙四十六年省門筆帖式初制未設後增置又圓明園八旗護軍統雍正二年始置於禁苑周圍建營房八所選京中八旗官軍分地駐劄專司宿直以王公大臣統轄營務焉至營總副參領署副參領俱雍正三年置參領雍正十年增置護軍校初置八十人雍正十年增置三十二人乾隆十二年又增十六人副護軍校雍正七年置初定七十二人十年增置四十人乾隆十二年又增十六人護軍三千六百七十二人教養兵四百八十人又隨印營總護軍參領護軍校筆帖式員額俱乾隆十六年置御營嚮道總統無定員【以前鋒統領護軍統領八旗副都統兼任】　嚮道處參領侍衛各四人　前鋒校護軍校各六人【皆于前鋒護軍營內選用】嚮道之職凡遇時巡省方以總統一人先期率官校詣車駕經行之地周覽山川通橋梁夷險隘計程入告駕行佩櫜鞬前導每日駐蹕後以次日程途及駐蹕之所奏聞交兵部曉諭闔營回鑾亦如之凡御營及頓營看營均由嚮導總統先期指示飭所在有司敬謹修治焉【謹按嚮導雖無專設之員非定有常額者可比然翊衛　警蹕責任綦重今以隨時簡任者皆在前鋒護軍營官內謹附識】 \\n △步軍統領【翼尉　協尉　副尉　步軍校　城門領　城門吏　門千總　員外郎　主事　司務　筆帖式　巡捕五營副將　參將　遊擊　都司　守備　千總　把總】 \\n 提督九門巡捕五營步軍統領滿洲一人以親信大臣兼任之掌京城內外門禁鎖鑰統帥八旗步軍五營將備以徼巡京師詰禁奸宄平易道路肅清輦轂　左右翼步軍翼尉每翼各一人　八旗步軍協尉每旗各三人　步軍副尉每旗各三人掌董率守衛巡警掃除　捕盜步軍校每旗滿洲三人蒙古漢軍各一人掌緝捕盜賊稽察奸宄　步軍校每旗滿洲二十一人蒙古漢軍史八人　委署步軍校每旗滿洲五人蒙古漢軍各二人掌分汛警夜清道詰奸　城門領滿洲十八人漢軍七人　城門吏滿洲十八人漢軍七人　門千總漢軍三十二人掌內城九門外城七門晨昏啟閉之事以嚴出入稽詐偽　步軍統領衙門員外郎滿洲二人　主事滿洲二人掌勾撿旗營簿書　司務滿洲一人掌稽查簿籍兼理俸餉　筆帖式滿洲十有二人掌文移繙譯　信礮總管滿洲一人司信礮官漢軍旗各一人掌守白塔信礮　巡捕中營副將一人遊擊一人都司一人守備四人千總十人把總二十人　巡捕南營參將一人遊擊一人都司一人守備五人千總十二人把總二十四人　巡捕北營參將一人遊擊一人都司一人守備三人千總八人把總十六人　巡捕左營參將一人遊擊一人都司一人守備三人千總八人把總十六人　巡捕右營參將一人遊擊一人都司一人守備三人千總八人把總十六人掌分汛防守譏察巡邏緝捕姦匪初置九門步軍巡捕三營皆領於兵部職方司以漢人主事一員專司政令康熙十三年始改設提督九門步軍統領一員特簡八旗大臣綜理其事三十年以巡捕三營併隸於步軍統領乾隆四十六年以所轄三營地方遼闊增為巡捕五營舊設有協理步軍統理衙門刑名事務部臣一人乾隆四十三年省如步軍統領有以都統副都統任者仍用部臣一人協理至翼尉本名總殿康熙十三年置協尉本名副尉順治五年置副尉本名參尉雍正四年置乾隆十九年俱改今名步軍校順治中置捕盜步軍校委署步軍校俱康熙三十四年置所屬凡領催二千二十八人步軍一萬八千七百二十六人捕盜步軍三百二十人乾隆四十六年增步軍二千二十六人員外郎初置一人康熙六十一年增一人司務雍正十三年增置筆帖式初置四人康熙三十年增四人雍正十三年又增四人又城門領初名城門尉城門吏初名城門校乾隆十九年俱改今名其員額內城每門各二人外城每門各一人門千總初名指揮千戶順治四年改置內外城每二人所屬凡門甲三百二十人門軍六百四十人礮手每門各二人又順治十年定置信礮五于白塔山及內九門各置信礮五設信礮官漢軍左右翼各二人以司其事雍正二年改定員額如今制乾隆八年定歸于步軍統領管轄又紫禁城內西筩子河舊置步軍校二人步軍四十人以備緊急差傳乾隆四十八年增制協尉一員步軍六十名移駐造辦處外圍地方焉又初制巡捕分南中北三營轄十九汛置官七十員馬步兵五千一百名乾隆四十六年增為中南北左右五營分設二十三汛所置各汛名目中營汛五曰圓明園汛暢春園汛靜宜園汛樹村汛樂善園汛南營汛六曰東河沿汛東珠市口汛花兒市汛西河沿汛西珠市口汛菜市口汛北營汛四曰德勝汛安定汛東直汛朝陽汛左營汛四曰正陽汛東便汛廣渠汛左安汛右營汛四曰阜城汛西便汛黃寧汛永定汛共置官一百七十一員增兵四千九百名合為一萬分馬戰守糧額仍撥兵二千依健銳營制以時操演訓練武備各置有外委千總把總以司協防操演之事並募民充番捕人役以伺察旗民牙錯星羅法制益加詳密焉 \\n △火器健銳虎鎗各營火器營【總統　翼長　營總　鳥鎗護軍參領　副參領　委署護軍校　筆帖式　參領　護軍校　筆帖式　健銳營總統　翼長　前鋒參領　副參領　委署參領　前鋒校　副前鋒校　筆帖式　虎鎗營總統　總領　虎鎗長　副長　筆帖式　委署筆帖式】 \\n 火器營總統六人【以王公或領侍衛內大臣都統前鋒統領護軍統領兼任】掌教演火器之政令　火器營左右翼翼長各一人　八旗掌關防營總每旗各一人【委署翼長二人在內】　鳥鎗護軍參領每旗各二人兼管礮位每旗各一人　委署鳥鎗護軍參領每旗各四人　又五品頂帶花翎委署鳥鎗參領十人【由鳥鎗護軍校內放】　鳥鎗護軍校每旗二十八人　筆帖式每旗各二人【於護軍內選用】掌訓練火器較試以時每歲秋後於蘆溝橋演放子母礮咸率其屬以從事焉初康熙三十年始置火器營設鳥鎗護軍每人各給鳥鎗一八旗各給子母礮五專司練習火器以王公大臣兼領初無定員雍正年間始定置六人乾隆十年以朝陽門內隆福寺前官房一所為火器營公署三十八年移住一半於廣仁宮後之御河旁列為一營以去城市遠俾得專心訓練焉其所移住御河旁一營兼在昆明湖教習水戰營總乾隆二十九年置鳥鎗護軍參領初設十六人均以旗員兼任雍正三年省察哈爾八旗護領改入火器營定為專設之缺乾隆二十九年省八人又初制有鳥鎗驍騎參領二十四人鳥鎗驍騎校一百十二人乾隆三十五年省驍騎參領以驍騎校額併入護軍校內即以副護軍參領兼管礮位委署護軍參領如今額又有鳥鎗藍翎長每旗二十八人八旗滿洲蒙古漢軍每佐領下鳥鎗護軍六人礮驍騎一人　健銳營總統無定員【以公侯大臣兼任】掌健銳營之政令督率所屬以時訓練　健銳營左右翼翼長各一人　八旗前鋒參領每旗各一人　副前鋒參領每旗各一人　委署前鋒參領每旗各二人【即於前鋒校內選委】　前鋒梭共五十人　副前鋒校共四十人【即於前鋒內選用】　筆帖式四人【即於前鋒內選用仍食原餉】　前鋒軍演習水師教習漢人侍衛十人把總十人掌帥領營卒習雲梯馬步射鳥鎗馳馬躍馬舞鞭舞刀之技每遇巡幸則分其軍十之二以共隨扈之事又於昆明湖置趕繒紅八艘以教水戰駕船駛風咸精於其藝焉乾隆十四年於八旗前鋒護軍內簡雲梯精卒千人從征金川功成凱旋命以其眾特立為健銳雲梯營於香山實勝寺旁建屋以居之其官屬皆設為定額而以公侯大臣兼理營務有缺則請旨特簡焉至翼領等官俱乾隆十四年置委署前鋒參領副前鋒校水師教習侍衛俱乾隆十八年增置水師把總由天津及福建水師營選天津四人福建八人又藍翎長共五十人前鋒千人委署前鋒千人養育兵百人水手七十二人三旗虎鎗營總統一人【以公侯領侍衛內大臣簡任】　三旗總領各二人【以內大臣都統前鋒統領護軍統領副都統侍衛簡用】　虎鎗長每旗各七人　虎鎗副長每旗各七人【均於虎鎗人內選用】筆帖式三人　委署筆帖式三人掌以虎鎗翊從凡遇車駕蒐狩虎鎗總統總領日以十人佩虎鎗於前導侍衛前行安營後領虎豹出入備伏弩箭犁刀行田遇大獸則列鎗從之奉旨殪虎或追踪或尋山得則具奏以獻將首先刺虎一二人名奏聞初康熙二十三年黑龍江將軍進精騎射善殺虎新滿洲四十人至京分隸上三旗始制虎鎗營設官以領之三旗虎鎗人共六百人於侍衛參領親軍校親軍前鋒校前鋒護軍校護軍驍騎校驍騎領催及閒散人內選用初制設三百六十人雍正元年增置每旗各八十人內虎鎗人四百八十人學習虎鎗人一百二十人虎鎗總統總領馬褂以黃色鎗長以紅色虎鎗人以白色衿均鑲以青乾隆三年始鑄給關防焉 \\n （臣）等謹按荀子稱齊之技擊不可以遇魏之武卒魏之武卒不可以值秦之銳士自古有國家者於兵制常額之外必有選鋒之軍訓練之眾教養於平時而收其效於一旦以資指臂而壯聲靈所關甚鉅我朝法制周密軍威整肅康熙中特置火器營以練習鎗礮虎鎗營以格殪猛獸政一令專技精藝熟為前代所未有我皇上聖武維揚萬方震疊自歲己巳始以雲梯勝兵剙置健銳營於香山勁旅如雲無不一當千百復以歲時親臨簡閱號令嚴明節制有方屹為千城腹心之選嗣是王師撻伐所至蕩平搗穴擒渠是軍實宣勞著績仰見睿謨廣運條畫精詳儲材豫而收效遠洵為超軼前代云 \\n 皇朝通典卷三十一 \\n  \\n   \\n  "}
{"章节": "●皇朝通典卷三十二", "正文": "  \\n ●皇朝通典卷三十二 \\n 　 \\n  \\n 職官十 \\n ○職官十 \\n 宗室封爵 \\n 世爵世職 \\n △宗室封爵【王府官屬　公主府官附】 \\n 宗室封爵十有四等一和碩親王二世子三多羅郡王四長子五多羅貝勒六固山貝子七鎮國公八輔國公九不入八分鎮國公十不入八分輔國公十一鎮國將軍十二輔國將軍十三奉國將軍十四奉恩將軍天潢宗派以顯祖宣皇帝本支為宗室伯叔兄弟之支為覺羅宗室束金黃帶覺羅束紅帶諸王授封以素行為封號和碩親王親王世子皆金寶龜鈕多羅郡王餙金銀印麒麟鈕皇子生十五歲由宗人府請封其爵級出自欽定親王郡王適福晉所生子二十歲後由宗人府請考試親王適子奉特旨始封世子其未封世子者與餘子同授封爵餘子考授不入八分公【天命年間立八和碩貝勒共議國政各置官屬凡朝會燕饗皆異其禮　賜賚必均及是為八分　有功加至貝子准入八分如有過降至公仍不入八分】郡王適子奉特旨始封長子其未封長子者亦與餘子同授封爵餘子考授一等鎮國將軍貝勒適子降襲貝子餘子考授二等鎮國將軍貝子適子降襲鎮國公餘子考授三等鎮國將軍鎮國公適子降襲輔國公餘子考授一等輔國將軍輔國公適子世襲餘子考授二等輔國將軍不入八分鎮國公適子降襲不入八分輔國公不入八分輔國公適子降襲三等鎮國將軍餘子均考授三等鎮國將軍一二三等鎮國將軍適予各降襲一二三等輔國將軍餘子均考授三等輔國將軍一二三等輔國將軍適子各考襲一二三等奉國將軍餘子均考授三等奉國將軍一二三等奉國將軍適子均降襲奉恩將軍餘子均考授奉恩將軍其奉恩將軍既無可降之品級將奉恩將軍適妻所生子但准一予考試承襲奉恩將軍餘子停封為閑散宗室酌量人才優者奏請考試准食雲騎尉俸凡王爵由軍功得者世襲罔替由恩封者以次遞降以功加封者自奉恩將軍遞加一等至和碩親王親王有功酌賞金銀其以過降封者自和碩親王遞降一等至奉恩將軍無級可降則為閑散宗室亦月有贍銀歲給祿米婚喪嫁娶特加恩賜康熙二十七年定考試法王貝勒以上至奉恩將軍之子應授封者考試國語及馬步射優者封應得之爵平者降一旁劣者降二等封授乾隆八年定親王側福晉子考授二等鎮國將軍郡王側福晉子考授三等鎮國將軍貝勒側室子考授一等輔國將軍貝子側室予考授二等輔國將軍鎮國公側室子考授三等輔國將軍輔國公側室子考授一等奉國將軍親王妾媵子考授三等輔國將軍郡王妾媵子考授三等奉國將軍貝勒貝子妾媵子均考授奉恩將軍其餘妾婢所生子為閑散宗室不授封十一年定考試法其學業平庸者降等封授奉恩將軍無級可降如考試降等仍授奉恩將軍停俸三年又定世子之適子恩封不入八分公如未恩封與餘子同授封爵餘子考授一等鎮國將軍側福晉子考授三等鎮國將軍妾媵子考授三等奉國將軍長子之適子恩封一等鎮國將軍如未恩封亦與餘子同授封爵餘子考授二等鎮國將軍側福晉子考授一等輔國將軍妾媵子考授奉恩將軍三十九年又定親王世爵遞降之法親王遞降至鎮國公郡王遞降至輔國公貝勒遞降至未入八分鎮國公貝子遞降至未入八分輔國公鎮國公遞降至一等鎮國將軍輔國公遞降至一等輔國將軍俱世襲罔替四十三年以睿親王有贊翊功特命配享廟廷追諡續封豫親車肅親王鄭親王克勤郡王子孫皆復原封號以罪廢之果親王亦還其屬籍四十七年復定親車之子給以一品章服郡王貝勒以下俱照蒙古王公台吉塔布囊等嗣子之例給與三品頂帶其餘閒散宗室一概給與四品頂帶於四十八年新正賜宴乾清宮又廣宗室御史及陵寢官員額令咸得以才自効云 \\n （臣）等謹按宗室王公封爵雖與官制不同而杜氏通典及列代史志皆系之職官一門今從其體例詳加詮次並以王府官屬公主府官屬附後 \\n 長史親王府世子郡王府長子各一人　司儀長貝勒一人掌府中之政令率僚屬以各共府事員額並順治八年定乾隆十八年奏准諸王長史貝勒司儀係首領官若僅於所屬官內補授恐有遷就嗣後員缺於下五旗前鋒護軍驍騎各參領及世職官與所屬應陞人員簡擬正陪送部引見補授凡王府以下各官自五品以上出缺引見補授六品以下咨送兵部補授　散騎郎親王府四人世子郡王府三人長子二人掌佐長史理府事皆以世職領之初制每旗各設散騎郎無定員雍正四年定制各王屬下散騎郎仍舊選充貝勒貝子等散騎郎俱停止　護衛親王府二十人【一等六人二等六人三等八人】世子十七人【一等六人二等五人三等六人】郡王府十五人【一等五人二等四人三等六人】長子十二人【一等二人二等四人三等六人】貝勒十人【二等六人三等四人】貝子六人公四人【俱三等護衛】掌隨護宿衛王府護衛自二等以下均戴藍翎初制為正品乾隆十九年護衛典儀俱改為從品　典儀親王府六人【從四品二人從五品二人從六品二人】世子五人【從四品一人從五品從六品各二人】郡王府四人【從五品從六品各二人】長子三人【從五品二人從六品一人】貝勒三人【從五品一人從六品二人】貝子三人【從六品一人從七品二人】公三人【從七品一人從八品二人】掌儀節導引五旗王公府屬參領旗各五人佐領旗各七人驍騎校每佐領下一人掌王府所屬旗籍之政令凡田賦戶口出納盈縮之數綜其實而稽之　管領親王府四人郡王府三人掌王府文移及遣委之事　典膳親王府一人郡王府一人掌王府之膳羞　司庫親王府二人郡王府二人掌會計王府之庫藏　司匠親王府四人郡王府四人掌王府繕造修葺之事　牧長親王府四人郡王府三人掌王府之牧事親車府馬羣牧長二人牛羣羊羣牧長各一人郡王府馬羣牛羣羊羣牧長各一人公主府官長史固倫公主府一人【三品藍翎】和碩公主府一人【四品藍翎】　護衛固倫公主府五人【頭等一人二等二人三等二人】和碩公主府三人【二等二人三等一人】　典儀固倫公主府二人【俱六品】和碩公主府二人【六品一人七品一人】長史掌府中之政令護衛掌隨護宿衛府門典儀掌儀節導引凡公主下嫁此項護衛員數向未有等級例由陪嫁人戶內揀捕咨明內務府註冊乾隆五十一年定額不必拘定陪嫁人戶聽從公主揀放 \\n △世爵世職【聖賢後裔世職并衍聖公官屬附】 \\n 世爵世職之等有九曰公曰侯曰伯曰子曰男曰輕車都尉曰騎都尉曰雲騎尉曰恩騎尉自公至輕車都尉又各有三等【授爵自雲騎尉始雲騎尉襲一次加一雲騎尉則合為騎都尉襲二次再加為騎都尉兼一雲騎尉襲三次再加為三等輕車都尉襲四次再加為二等輕車都尉襲五次再加為一等輕車都尉襲六次再加為一等輕車都尉兼一雲騎尉襲七次遞加至三等男襲八次二等男襲九次一等男襲十次一等男兼一雲騎尉龍十一次三等子襲十二次二等子襲十三次一等子襲十四次一等子兼一雲騎尉襲十五次三等伯襲十六次二等伯襲十七次一等伯襲十八次一等伯兼一雲騎尉襲十九次三等侯襲二十次二等侯襲二十一次一等侯襲二十二次一等侯兼一雲騎尉襲二十三次三等公襲二十四次二等公襲二十五次一等公襲二十六次內有因陣亡給與者襲次已完仍受恩騎尉令其世襲】公侯伯子男輕車都尉騎都尉雲騎尉恩騎尉之爵以褒敘勳績酬庸懋賞次第其功績之大小而錫以世襲之等國初定世爵自公至拖沙喇哈番共八等凡授爵自拖沙喇哈番始如拖沙喇哈番加一拖沙喇哈番則合為一拜他拉布哷哈番再加則為拜他拉布哷哈番兼一拖沙喇哈番再加為三等阿達哈哈番遞加至一等阿達哈哈番如再加一拖沙喇哈番則為一等阿達哈哈番兼一拖沙喇哈番再加則為三等阿思罕尼哈番積拖沙喇哈番二十有六則為一等公開創功臣策勳錫爵與河山共永封爵在順治七年九年恩詔以前者世襲罔替或論功在詔後立功在詔前者亦世襲罔替其給予敕書注明世次者仍按次承襲自後凡有忠誠宣力懋建軍功膺授功爵者除奉特旨世襲罔替外其餘自拖沙喇哈番襲一次遞加至一等公襲二十六次至一等公以上爵無可加令以適子襲一等公以別子襲其餘爵康熙元年定凡世爵合併至公侯伯者其子弟承襲時照原繫幾人之爵仍與幾人分襲雍正元年定一二三等公各錫以美名【加褒績公忠達公等】其外戚則倣古恩澤侯義命為承恩公乾隆元年總理王大臣奏定精奇尼哈番以下世爵清文並改用漢文精奇尼哈番為一二三等子阿思罕尼哈番為一二三等男阿達哈哈番為一二三等輕車都尉拜他拉布哷哈番為騎都尉拖沙喇哈番為雲騎尉其清文從舊十四年定一二三等侯伯亦各錫以美名【如奉義侯敦惠伯等】自後膺封爵者凡勳猷殊等皆奉特旨定錫嘉號十五年定自一等公襲二十六次至雲騎尉襲一次均按所開襲次載入誥敕又定陳亡人等子孫襲次已完者賞七品京官令其世襲罔替十六年世襲七品官定為恩騎尉與國初所定共為世爵九等　凡軍功議敘授爵戰功有功牌五等自一等至五等皆全者授雲騎尉多一倍至數倍者由雲騎尉遞加攻城視城之大小攻之難易分六等自輕車都尉以次遞減水戰以舟之大小分三等自騎都尉以次遞減其升降又各視其官職之大小準其功之差等而上下焉【詳見大清會典】衍聖公【世襲正一品】掌奉至聖孔子闕里廟祀順治元年題准封爵一如前朝階正一品班列尚書上二年改賜三臺銀印十三年依例授光祿大夫十六年依例給清漢文三臺銀印乾隆十四年改給清漢篆文一品三臺銀印有大慶典衍聖公竝蒙錫蔭初公階正一品而蔭子則仍依正二器康熙六十一年始視正一器廕一子五品官著為例　聖賢後裔翰林院五經博士二十七人【正八品俱世襲】孔氏北宗一人掌奉中庸書院祀南宗一人掌奉衢州孔子廟祀元聖周公後裔二人復聖顏子宗聖曾子亞聖孟子先賢仲子閔子冉子伯牛冉子仲弓端木子言子卜子顓孫子有子周子明道程子伊川程子張子邵子後裔各一人朱子後裔二人先儒韓子後裔一人關氏後裔三人各掌奉其先後之祀孔氏北宗以衍聖公次子承襲餘並以嫡子襲孔氏顏氏曾氏孟氏東野式仲氏閔氏冉氏端木氏卜氏言氏顓孫氏有氏博士十五人屬於衍聖公餘各就其家除授有缺則督撫核明應襲之人咨部題請承襲　聖裔太常寺博士一人【正七品世襲】掌奉聖澤書院祀以衍聖公第三子承襲　聖裔國子監學錄二人【正八品】一奉尼山書院祀一奉洙泗書院祀並由衍聖公於族內選用　聖裔國子監學正一人【正八品世襲】掌俸儀封聖廟祀順治八年衍聖公奏准世襲如故　聖裔世襲六品官一人掌分獻祭聖祠國初仍前代曲阜用孔氏世職知縣乾隆六年山東巡撫白鍾山言曲阜知縣向由衍聖公保舉選用每多瞻狥請在外揀選調補不必拘用孔氏奉旨允行以現任世職知縣授為世襲六品官遇有缺出揀選調補悉照執事官之例　四氏學教授一人【正七品】學錄一人【正八品】教授掌訓課孔顏曾孟四氏生徒以學錄文行兼優歷俸六年者陞補學錄掌副教授訓迪生徒於孔氏歲貢廩生捐貢及廩生內選用初教授學錄止用衍聖公保舉咨部除授乾隆二十六年山東布政使奏定令衍聖公將揀選應補人員移送撫臣驗看送部具題　聖廟執事官四十人【三品二人四品四人五品六人七品八人八品十人九品十人】掌凡祭祀分獻及爵帛香祝之執事雍正四年特旨增設各按品級給章服著衍聖公於孔氏子孫內選擇人品端方威儀嫻雅者報部充補每年各給俸祿銀二十兩以曾經出仕而退休在籍或身有職銜而未曾出仕以及貢監生童等皆可入選　司樂一人掌樂章樂器而教肄業生　奎文閣典籍一人掌奎文閣書籍及禮　屯田管勾一人【以上並正七品】掌祀田錢穀之出入祭祀則供其牲牷粢盛濁膳羞醯醢之屬其屬有屯官八員鉅野鄆城平陽各二人東阿獨山二屯各一人分掌五屯以供祀事　孔林寺衛司百戶一人【秩視衛守備】掌稽察戶籍廿供其灑掃戶役之事主守禮器祭祀則司滌濯掌犧牲之宰割　知印一人掌書一人書寫一人掌公府文書信印　奏差一人掌齎衍聖公表箋奏章　隨朝伴官六人【以上並正七品】掌隨從衍聖公朝覲辦事自司樂以下為兵農禮樂四司初無常員遇朝覲輒咨部給銜乾隆十五年始額定六員以上官皆由衍聖公保舉咨部補授 \\n 皇朝通典卷三十二 \\n  \\n   \\n  "}
{"章节": "●皇朝通典卷三十三", "正文": "  \\n ●皇朝通典卷三十三 \\n 　 \\n  \\n 職官十一 \\n ○職官十一 \\n 京尹 \\n 總督巡撫 \\n 漕運各官 \\n 河道各官 \\n △京尹【府尹　丞　治中　通判　經厯　照磨　司獄　副使　京縣知縣　縣丞　主簿巡檢　典史　牐官　教授　訓導】 \\n 順天府尹漢人一人掌京畿治理凡田賦出納之政以時句稽會直隸總督而上其要於戶部凡師行則和雇民車歲以立春前一日率僚屬迎春東郊遂進春於宮門退而頒春於民間以勸東作耕籍則具耒耜絲鞭實青箱以穜稑奉之以從鄉試則充監臨凡考試咸司其供具焉　丞漢人一人掌學校之政令鄉試具充提調官以佐尹而經理之員額俱順治元年定雍正元年以來以部院大臣兼管府事皆由特簡無定員　治中漢人一人掌供文武鄉試之饔餼製卷以授諸生　通判漢人一人掌京城各市牙儈之籍而榷其常稅鄉試則治其名簿焉【初設治中一人通判三人推官一人順治六年省通判二人康熙六年省推官員額】　經厯司經厯漢人一人掌出納文移　照磨漢人一人掌鄉試繕冊彌封之事　司獄司司獄漢人一人掌刑部所送軍流徒罪人收繫而發遣之　崇文門副使漢人一人掌守崇文門庫藏員額俱順治元年定【舊設有知事一人檢校一人康熙六年省庫大使一人康熙三十九年省崇文門大使一人康熙四十年省】　大興縣知縣一人　宛平縣知縣一人各掌其縣之政令與五城兵馬司分壤而治撫輯良民緝禁姦匪以安畿輔品秩服章視外縣加一等　大興縣縣丞一人　典史一人　巡檢三人牐官一人　宛平縣縣丞二人　主簿一人　典史一人　巡檢四人　牐官一人咸佐知縣以分掌其事焉【初設有廣祿牐牐官順治十年省張家灣宣課大使一人康熙四十年省遞運所大使一人康熙三十八年省】　儒學教授滿洲漢人各一人訓導滿洲漢人各一人掌八旗及京師黌序訓課之政【初設府學教授一人訓導六人京衛武學漢人教授一人訓導二人順治二年省武學訓導員缺三年省府學訓導四人康熙四年又省二人十五年復設府學訓導武學訓導各一人雍正三年改京衛武學為順天府武學四年罷武學之制增置儒學滿洲教授訓導各一人　謹按順天府初止轄大興宛平二縣康熙十五年始以昌平良鄉等州縣併直隸順天府今所屬自大興宛平以外凡州縣二十有五設東西南北四路同知以分領之皆兼統於直隸總督其職制員數巳別載入州縣篇故不具於此卷】奉天府尹滿洲一人掌留都治化與其禁令　丞漢人一人掌學校考試以為之貳國初設遼陽府知府順治十四年改建奉天府置尹一人康熙三年增置丞一人乾隆三十年始以盛京侍郎兼管奉天府尹事務皆由特簡無常員　治中漢人一人　通判滿洲一人興京理事通判滿洲一人　儒學教授漢人一人　經厯司經厯漢人一人　司獄司司獄漢人一人分掌府屬之政令【治中通判康熙三年置　興京通判乾隆二十八年置教授經厯初皆屬遼陽府順治十四年改隸奉天府旋設訓導一人後省司獄康熙七年置又初設有奉天府推官一人康熙六年省】　承德縣知縣滿洲一人　典史漢人一人職掌品秩與大興宛平二縣同員缺俱康熙三年置【舊有縣屬巨流河巡檢一人乾隆四十二年省所屬府州縣俱詳府縣卷中】 \\n △總督巡撫 \\n 總督直隸一人【駐保定府】江南江西一人【駐江南江寧府】福建浙江一人【駐福建福州府】湖北湖南一人【駐湖北武昌府】四川一人【駐成都府】陝西甘肅一人【駐甘肅蘭州府】廣東廣西一人【駐廣東廣州府】雲南貴州一人【駐雲南府】掌總治軍統轄文武考覈官吏修飭封疆直隸初設巡撫後加總督銜後又改為直隸總督仍管巡撫事又有三省總督駐大名府兼轄山東河南又有宣大總督駐山西大同府以宣化府屬之後俱省兩江總督初兼轄河南府定為兩江總督轄江蘇安徽江西湖廣總督初為川湖總督後定為湖廣總督轄湖北湖南四川初設巡撫後裁設總督兼管巡撫事陝甘總督初兼轄四川改轄山西後定為陝甘總督轄陝西甘肅雲貴總督初兼轄廣西後定為雲貴總督轄雲南貴州又河南初設河東總督轄河南山東後省凡總督例兼都察院右都御史銜其應否兼兵部尚書銜由吏部請旨定奪間有擢任大學士奉特旨留任者巡撫直隸一人【總督兼】山東一人【駐濟南府】山西一人【駐太原府】河南一人【駐開封府】江蘇一人【駐蘇州府】安徽一人【駐安慶府】江西一人【駐南昌府】福建一人【駐福州府】浙江一人【駐杭州府】湖北一人【駐武昌府】湖南一人【駐長沙府】陝西一人【駐西安府】甘肅一人【總督兼】廣東一人【駐廣州府】廣西一人【駐桂林府】雲南一人【駐雲南府】貴州一人【駐貴陽府】掌宣布德意撫安齊民修明政刑興革利弊考羣吏之治會總督以詔廢置三年大比獻賢能之書則監臨之其武科則主考試直隸初設順大巡撫正保巡撫宣府巡撫後併定為直隸巡撫以總督兼管江南初設廬鳳巡撫後定為安徽巡撫江南初設南贛巡撫湖北初設鄖陽巡撫後俱省湖南初設偏沅巡撫後改湖南巡撫陝西初設延綏巡撫寧夏巡撫後俱省凡巡撫例兼都察院右副都御史銜其應否兼兵部侍郎銜由吏部請旨定奪 \\n △漕運各官【總督漕運　巡視漕務　糧道　管糧同知通判　押運通判　漕標副將以下官　領運守備　千總】 \\n 總督漕運一人掌督理漕輓以足國儲凡收糧起運過淮抵通皆以時稽覈催儹而總其政令【駐劄淮安】康熙二十一年定制糧艘過淮後總漕隨運北上率所屬官弁相視運道險易調度全漕察不用命者俾舳艫相接氧渡天津入覲述職以重官守　巡視漕務四人掌稽察所巡之地挑淺疏滯趲程糾弊以肅漕政以給事中御史掄選簡充一年而代順治初沿明制遣御史巡漕七年裁巡漕御史以糧道逐程分押雍正七年以糧船過淮抵通多有漏規分遣御史二人往淮安稽察二人往通州稽察乾隆二年定制巡漕御史四人一駐淮安巡察江南江口至山東界一駐通州巡察至天津一駐濟寧巡察山東臺庄至直隸界一駐天津巡察至山東界　督糧道江南二人山東河南江西浙江湖南湖北各一人掌監察兌糧督押運艘而治其政令江南江安糧道駐江寧蘇松糧道駐常熟山東糧道駐德州河南以開歸道兼理及江西浙江福建湖南糧道並駐省城每年糧船起幫督押過淮盤驗畢回任科理新糧山東河南糧道每年押運抵通雍正四年令總漕於江蘇二糧道內每年委一人親押過山東八牐俟江南糧船盡數過淮即回本任乾隆四十八年定各省糧道俱押本省糧船抵臨清盤驗方回本任惟山東糧道上下儹運俟總漕押送尾幫抵臨清然後回任【謹按明時十三省各以布政司參議督糧　國朝亦沿明制各省並設督糧道以司倉儲江南山東河南江西浙江兩湖而外若福建陝西廣東雲南貴州皆有糧道甘肅有巴里坤糧道然皆非總漕所轄於漕事無與】　管糧同知六人　通判三十二人掌監兌漕糧凡米色之美惡兌運之遲延及運軍橫肆苛求衙役需索姦蠹包攬攙和等弊皆司其禁戢之政初漕糧以府推官監兌康熙六年各府推官既裁改委同知通判山東以武定府同知濟南兗州東昌泰安曹州五府通判河南以歸德衛輝懷慶三府通判江南以江寧蘇州松江鳳陽四府管糧同知蘇州安慶寧國池州太平廬州揚州七府管糧通判松江鎮江徐州三府糧捕通判淮安府軍捕通判浙江以湖州府同知杭州嘉興二府通判江西以南昌吉安臨江三府通判湖北以武昌漢陽黃州安陸德安荊州六府通判湖南以長沙衡陽岳州三府通判　押運同知通判十六人掌督押糧艘管束運軍禁沿途遲延侵盜攙和之弊山東一人河南一人江南七人【舊制五人乾隆元年增二人】浙江三人江西二人【舊制一人乾隆元年增一人】湖北一人【舊制四人乾隆元年裁三人】湖南一人總漕會同督撫於各省同知通判內選委抵通日倉場侍郎送部引見部給限單管押回空到淮總漕察覈逾限者參處漕標副將一人遊擊一人都司二人守備二人管理塘務一人千總四人把總十人掌催護糧艘漕標副將所屬中營都司一人守備二人左營都司一人右營遊擊一人管理塘務一人左右哨千總四人把總十人領運守備五人衛守備九人守禦所千總十三人千總一百八十六人隨幫効力武舉每幫一人漕糧領運直隸通州左所右所天津左所右所領運千總各一人【均領河南運】山東濟寧州衛守備一人前後及前左後右漕船四幫任城一幫每幫領運千總二人德州衛德州左衛東平守禦所東昌衛濮州所平山前幫後幫領運千總各二人臨清衛山東前幫後幫【領本省運】河南前幫後幫【領河南運】薊糧幫【運送直隸薊州】每幫領運千總二人　江南江安糧道所屬興武江淮二衛守備各一人漕船各九幫淮安衛守備一人漕船四幫大河衛守備一人漕船三幫揚州衛守備一人漕船三幫儀徵一幫徐州衛守備一人本衛漕船一幫河南前後二幫【領河南運】安慶新安宣州建陽廬州滁州泗州七衛漕船各一幫鳳陽衛守備一人本衛漕船常州一幫原鳳中常州三幫長淮衛守備一人本衛漕船四幫宿州衛二幫每幫領運千總二人　浙江杭州衛漕船四幫嘉興衛湖州嚴州二所各一幫台州溫州二衛各二幫每幫領運千總二人紹興處州二衛漕船前幫領運守備各一人千總各一人後幫領運千總各二人海寧衛金衢所領運守禦千總各一人衛千總各一人　江西南昌衛漕船前幫領運守備一人千總一人後幫領運千總二人袁州贛州二衛漕船各一幫領運守備各一人千總各一人九江衛漕船二幫領運千總各二人吉安安福永新撫州建昌廣信鉛山饒州八所漕船各一幫領運守備千總各一人衛千總各一人　湖北武昌衛武昌左衛蘄州黃州襄陽沔陽岳州五衛荊州衛荊州左衛右衛湖南三幫領運千總各一人以上各省各幫每幫隨幫劾力武舉一人　白糧領運江蘇蘇州府太倉州運白糧船共一幫松江常州二府各一幫浙江嘉興湖州二府各一幫領運千總每幫各二人隨幫劾力武舉各一人 \\n △河道各官【河道總督　河庫道　河道　管河同知　通判　州同　知縣　縣丞主簿　巡檢　吏目　典史　牐官　河標副將以下官　河營參將以下官】 \\n 河道總督江南一人【駐淮安清江浦】掌黃淮會流入海洪澤湖汕黃濟運南北運河洩水行漕及瓜洲江工支河湖港疏濬隄防之事　山東河南一人【駐濟寧州】掌南河南下汶水分流運河蓄洩及支河湖港疏濬隄防之事　直隸一人掌漳衛入運歸海永定河疏濬隄防之事以總督兼管順治初止設總河一人總理黃運兩河事務駐劄濟寧州康熙十六年以後江南河工緊要移駐清江浦雍正二年以河南武陟中牟等縣隄工緊要設副總河一人駐劄濟寧州總河兼理南北兩河副總河為總督河南山東河道分管南北兩河初南北兩總河並兼兵部尚書右都御史銜乾隆四十八年奉旨以總河無地方之責況又有道員陞署及簡擢初任之員嗣後但給與兵部侍郎右副都御史銜著為令直隸河道總督雍正八年置河庫道一人河道十一人河庫道駐劄清江浦掌出入河帑而歲要其成於總督江西淮徐河道駐徐州淮揚河道駐淮安山東運河道駐濟寧直隸永定河道駐固安皆掌專理河務山東兗沂曹兼管黃河道駐兗州河南開歸陳道駐開封彰衛懷道駐武陟直隸通永河道駐通州天津河道駐天津清河道駐保定大廣順河道駐大名皆掌分巡所屬而兼理河務其山東運河道河南二道直隸五道又兼掌河帑之出納　管河同知二十七人通判二十五人州同十人州判二十人縣丞七十三人主簿六十九人巡檢二十五人吏目二人典史四人兼管河務知縣十八人江南淮徐河道轄銅沛邳睢宿虹桃源同知四人豐蕭碭宿遷運河通判二人二十四汛州同州判各一人縣丞五人巡檢一人內大壩運河二汛各巡檢二人主簿十有二人淮揚河道轄山清裏河山清外河山安海防江防同知五人高堰山旴桃源安清中河揚河揚糧水利通判六人三十八汛州同州判各三人縣丞十有四人主簿十人巡檢八人又西溪司安豐司管河巡檢各一人山東運河道轄運河郯沂海贛同知二人泇河捕河上河下河泉河通判五人二十八汛州同州判各三人縣丞九人內一丞管二汛主簿十有二人分理泉州州同二人府經歷三人縣丞六人巡檢一人兗沂曹道轄曹單黃河同知一人四汛縣丞一人主簿二人巡檢一人河南開歸道轄上南河下南河同知二人儀考商虞通判二人十二汛州判一人縣丞七人主簿四人彰衛懷道轄懷慶黃河開封上北河下北河同知三人彰德河務衛輝鹽河懷慶河務曹儀河務通判四人二十汛縣丞八人主簿十人巡檢二人又林縣管河典史一人直隸永定河道轄石景山永定河南岸北岸同知三人三角淀通判一人十五汛州判三人縣丞主簿各五人吏目二人通永河道轄北運河務關同知一人北運河楊村薊運糧河通判二人十三汛州同一人州判四人縣丞三人主簿五人天津河道轄南運河津軍河間河捕同知二人泊河子牙河通判二人西汛清河故城吳橋管河縣丞各一人東汛景州滄州管河州判各一人天津管河縣丞一人東光交河南皮青靜海獻管河主簿各一人青縣管河巡檢一人清河道轄保定河捕同知一人正定糧馬河通判一人分汛冀州祁州安州管河州判各一人武強隆平寧晉兼河務知縣各一人清苑蠡高陽新安雄安肅新城管河縣丞各一人保定任唐管河主簿各一人滿完方順橋管河巡檢各一人深澤管河典史一人大廣順河道轄廣大漳廣平河務漳河同知三人分汛永年刑臺沙河南河平鄉廣宗鉅鹿唐山內邱任元城大名魏長垣管河縣丞各一人永平成安管河典史各一人凡河務自管河同知以下為專司知縣為兼職各掌沿河堤堰壩牐歲修搶修及挑濬淤淺導引泉流并江防海防各工程同知通判總理督率州同州判以下分汛防守　牐官四十三人掌司牐之啟閉以時蓄洩江南十四牐牐官十有一人【內一官管四牐】山東四十八牐牐官三十一人【內一官管二牐者九一官管三牐者四】直隸一人　江南河標副將二人遊擊一人都司三人守備二人管理塘務一人千總八人把總十有六人管理塘務二人河東河標副將一人遊擊二人都司一人守備二人管理塘務一人千總六人把總十有二人掌催護工程江南河標中軍副將一人其屬中軍都司一人管理塘務一人左右哨千總二人把總五人河標左營副將一人其屬中軍都司一人千總二人把總三人右營守備一人千總一人把總二人蕭營都司一人把總二人河標右營遊擊一人其屬中軍守備一人左右哨千總三人把總四人河東河標中軍副將一人其屬都司一人管理塘務一人千總二人把總四人河標左營遊擊一人其屬守備一人千總二人把總四人右營亦如之　江南河營參將一人遊擊二人守備二十人千總十有七人把總三十人葦蕩營參將一人守備二人千總二人山東黃運河營守備一人千總五人把總二人東昌德州二衛管河守備各一人德州運河南北兩岸管河千總各一人河南豫河懷河二營守備各一人協辦守備各一人千總四人把總三人直隸永定河河營守備一人千總九人把總十有五人凡河營參將以下皆掌河工調遣及守汛防險之事葦蕩營參將以下掌採葦蘆以供修築隄埽之用江南河營參將周淮徐營遊擊一人九營守備九人二十一汛千總八人把總十有三人淮揚營遊擊一人十一營守備十有一人二十六汛千總九人把總十有七人葦蕩營參將轄左右營守備千總把總各二人山東黃運河營守備轄七汛千總五人把總二人河南豫河懷河二營守備轄七汛千總四人把總三人直隸永定河營守備轄南北岸淀河三汛千總把總各一人右景山汛千總一人北運河汛千總把總各三人南運河汛千總一人把總八人束淀垡船千總一人西淀垡船把總一人 \\n 皇朝通典卷三十三 \\n  \\n   \\n  "}
{"章节": "●皇朝通典卷三十四", "正文": "  \\n ●皇朝通典卷三十四 \\n 　 \\n  \\n 職官十二 \\n ○職官十二 \\n 司道 \\n 府州 \\n 州縣 \\n △司道【布政使　按察使　守道　巡道　布政使司經厯　理問　都事　照磨　庫大使倉大使　按察使司經歷　知事　照磨　司獄各道庫大使　倉大使】 \\n 承宣布政使司布政使直隸山東山西河南江寧蘇州安徽江西福建浙江湖北湖南陝西甘肅四川廣東廣西雲南貴州各一人掌一省之政事錢穀之出納朝廷有德澤禁令承流宣布以達於有司闔省僚屬以時頒其祿俸滿秩廉其稱職不稱職報督撫以達於吏部十年會戶版均稅役登民數田數以達於戶部凡諸政務與督撫會議經畫而行之國初每省設承宣布政使司置左右布政使各一人順治十八年分江南布政使司為江蘇安徽各二人康熙二年分陝西布政使司為陝西甘肅各二人三年分湖廣布政使司為湖北湖南各二人六年去左右繫銜每省止設布政使一人初以直隸近在畿甸不設藩司以口北守道兼山西布政司銜康熙八年增設直隸守道一人總司錢穀雍正二年改為布政使乾隆二十五年分江蘇布政使為江寧蘇州各一人　布政使司經厯直隸山東山西河南江蘇安徽江西福建浙江湖北陝西四　川廣東廣西雲南貴州各一人掌出納文移理問直隸江寧蘇州江西浙江湖南陝西雲南各一人掌勘核刑名　都事河南福建各一人掌受發文移　照磨山西福建浙江湖北甘肅四川廣東各一人掌照刷卷宗　庫大使直隸山東山西河南江寧蘇州安徽江西福建浙江湖北湖南陝西甘肅四川廣東廣西雲南貴州各一人掌司庫藏之出入　倉大使安徽一人掌檢稽倉庫【經厯等官員額俱康熙六年定直隸員額雍正二年定理問初各布政使俱設淮貴州不置康熙三十八年省福建廣東廣西四川各一人雍正二年又省山東山西河南安徽湖北甘肅各一人乾隆二十五年增設江寧一人又初置有副理問康熙三十八年省都事初置福建河南江西山西布政使各一人康熙三十八年省江西山西二人照磨初各布政司俱置康熙三十八年省山東河南廣西雲南江蘇安徽江西陝西湖南貴州各一人庫大使初置山西三人江南湖廣各二人浙江江西福建山東河南陝西廣東雲南貴州各一人後省山西二人乾隆元年又增置直隸甘肅四川各一人二十五年增設江寧一人又初置有各布政司檢校庫副使寶源局大使副使等官後俱省】提刑按察使司按察使直隸山東山西河南江蘇安徽江西福建浙江湖北湖南陝西甘肅四川廣東廣西雲南貴州各一人掌全省刑名按劾之事振揚風紀澄清吏治大者與藩司會議以聽于部院理闔省之驛傳三年大比為監試官大計為考察官秋審為主稿官與布政使稱兩司員額順治年間定江南陝西湖廣分省添設與布政使同初直隸不設臬司以大名巡道兼河南按察吏銜通永天津道俱兼山東按察使銜霸昌井陘道俱兼山西按察使銜康熙八年增設直隸巡道一人總理刑名三十八年省井陘道雍正二年改直隸巡道為按察使　按察使司經厯直隸山東山西河南江蘇江西福建浙江湖北陝西四川廣東廣西雲南各一人職掌與布政司屬同　知事江西一人掌勘察刑名　照磨安徽福建浙江湖南甘肅廣東貴州各一人職掌與布政司屬同　司獄道隸山東山西河南江蘇安徽江西福建浙江湖北湖南陝西四川廣東廣西雲南貴州各一人掌管理繫囚【經歷等官員額俱康熙六年定直隸員額雍正二年定知事初設江西福建山西廣東廣西各一人康熙三十八年裁福建山西廣東廣西各一人照磨每省一人康熙三十八年裁山東河南江西廣西雲南江蘇陝西山西湖北四川各一人又初置有各省檢校後供省】各道【初制參政道從三品副使道正四品參議道從四品僉事道正五品乾隆十八年省去兼銜俱改為正四品】直隸口北道霸昌道通永道天津道清河道大名道熱河道各一人山東督糧道濟東泰武營道登萊青道兗沂曹道各一人山西冀寧道河東道雁平道歸綏道各一人河南開歸陳許道糧鹽道南汝光道河北道河陝汝道各一人江南江安糧儲道蘇松糧儲道常鎮通道松太道鹽巡道鳳廬道寧池太廣道各一人浙江督糧道鹽法道寧紹台道溫處道杭嘉湖道金衢嚴道各一人江西督糧道鹽法道廣饒九南道吉金贛寧道各一人福建督糧道鹽法道興泉永道延建邵道汀漳龍道臺灣道各一人湖北督糧道鹽法道荊宜施道安襄鄖道武漢黃德道各一人湖南糧儲道鹽法長寶道衡永郴桂道岳常澧道辰永沅靖道各一人陝西督糧道鹽法道潼商道漢興道延榆綏道各一人甘肅甘涼道平慶道鞏秦階道蘭州道寧夏道西寧道安肅道鎮迪道各一人四川鹽茶馬道松茂道川東道建昌道永寧道川北道各一人廣東督糧道惠潮嘉道肇羅道雷瓊道南韶連道高廉道各一人廣西蒼梧道左江道右江道各一人雲南糧儲道鹽法道迤西道迤東道迤南道各一人貴州督糧道貴西道古州道各一人分守分巡及糧儲鹽法各道或兼兵備或兼河務或兼水利或兼學政或兼茶馬屯田或以糧鹽兼分巡之事皆掌佐藩臬覈官吏課農桑興賢能厲風俗簡軍實固封守以倡所屬而廉察其政治國初設布政司左右參政參議曰守道設按察使副使僉事曰巡道有通轄全省者有分轄三四府州者各以職事設立于要地後因時裁設銜額無定均視其陞補之本職為差如由京堂等官補授者為參政道由掌印給事中知府補授者為副使道由科道補授者為參議道由郎中員外主事同知補授者為僉事道守巡皆同乾隆十八年省去參政參議副使僉事等銜定為守巡各道　各道庫大使直隸山東江西福建浙江湖北湖南雲南各一人江蘇二人倉大使陝西廣東各一人庫倉大使掌各道之庫藏倉庾皆因所掌之事先後設定員額 \\n △府州【知府　直隸州知州　各府同知　通判　經歷　知事　照磨　司獄　宣課司大使引　稅課司大使　倉大使　檢校　庫大使　茶批驗所大使　長官司吏目　各直隸州州同　州判　吏目　巡檢　驛丞　閘官　稅課司大使】 \\n 各府知府奉天府一人直隸山東福建湖北廣東各十人陝西七人江蘇安徽各八人山西河南甘肅湖南各九人浙江廣西四川各十一人江西貴州各十三人雲南十四人掌一府之政統轄屬縣宣理風化平其賦役聽其獄訟以教養萬民凡闔府屬吏皆總領而稽覈之國初定制每府設知府一人順治十八年江南分省康熙二年陝西分省三年湖廣分省各以其府分隸之嗣後各府互有建置裁併員額亦因之增減焉又初制知府正四品乾隆十八年改從四品　同知直隸二十四人江蘇二十三人浙江十五人安徽貴州各七人山東十二人陝西六人山西江西各十一人河南甘肅廣西各八人福建湖北廣東四川各十人湖南九人雲南十三人分掌督糧捕盜海防江防清軍理事撫苗水利諸事　通判奉天府一人直隸安徽湖北各八人江蘇十六人山東河南各十一人山西浙江江西湖南各十人陝西三人甘肅廣西雲南貴州各六人福建廣東各七人四川九人分掌糧運督捕水利理事諸務均各量地置員以佐知府之政治其有兼理民事直隸于各省者其職如各府各直隸州之制而品級則同國初每府設同知通判或一二人或三四人不等嗣後酌量繁簡因時裁設又各府舊設推官專掌讞獄之事康熙六年裁　各府經歷直隸湖北湖南廣西各十人江蘇六人安徽河南廣東各八人山東山西甘肅福建各九人陝西四人浙江雲南各十一人江西四川貴州各十一人　各府知事江蘇三人浙江一人廣西二人雲南五人　各府照磨江蘇五人安徽河南各一人陝西浙江各四人甘肅貴州各二人江西十二人四川十人掌受發文移磨勘卷宗　各府司獄直隸四人江蘇安徽河南陝西四川貴州各一人山東十人山西廣西各三人浙江湖北各六人福建廣東各八人湖南二人雲南五人掌察理繫囚　各府宣課司大使江蘇三人　各府稅課司大使浙江四人廣東一人　各府倉大使直隸二人山西陝西各一人　各府檢校江蘇三人　各府庫大使山西一人　各府茶引批驗所大使江蘇一人　各府長官司吏目貴州三人各守其職以分理府屬之事各直隸州知州直隸甘肅各六人江蘇廣東各三人安徽陝西各五人山東福建各二人山西十人四川九人河南湖南雲南各四人江西廣西各一人掌直隸州一州之政令其規制與知府同惟無倚郭縣其所治州即以知州行知縣之事國初各直隸州俱置知州一人嗣後或以府改設析置或以府屬州升或省併入各府其員額亦因之增減焉　各直隸州同直隸安徽四川各三人江蘇山東陝西甘肅福建各一人河南廣東各一人　州判直隸五人江蘇安徽山東陝西廣東廣西各二人山西湖南各四人河南甘肅各三人江西雲南各一人四川七人所掌如府同知通判之職以貳各州而佐其政治其員額因事之繁簡並隨各州升改之制而建置焉　各直隸州吏目直隸六人江蘇廣東各三人安徽陝西甘肅各五人山東廣西各二人山西四川各九人江西一人湖南雲南各四人掌禁戢姦宄防護獄囚典司簿籍　各直隸州巡檢直隸山東甘肅江西廣西各一人江蘇七人安徽山西廣東四川各五人福建二人湖南雲南各三人　各直隸州驛丞直隸山西四川各一人　各直隸州閘官山東八人　稅課司大使江蘇山東各一人各掌其職與各縣所屬同員額隨州建置復因地裁減如今制焉 \\n △州縣【知州　知縣　各州州同　州判　吏目巡檢　驛丞　庫大使　閘官　各縣縣丞　主簿　巡檢　典史　驛丞　閘官　稅課大使　河泊所官　倉官】 \\n 知州順天府五人奉天府四人直隸十二人江蘇安徽湖南各三人山東九人山西陝西各五人河南六人甘肅湖北廣東各七人浙江江西各一人廣西二十六人四川十一人雲南二十七人貴州四人掌一州之政治以縣之地大而事繁者升而置之所統轄一如縣制國初每州置知州一人嗣後隨地制宜或由特設或由縣升或以屬州升為直隸州其員額亦因時而增減焉　州同順天府一人江蘇安徽各三人山東六人河南甘肅江西湖南四川雲南各一人陝西貴州各二人湖北四人廣西十人　州判順天府三人直隸七人江蘇甘肅湖南四川各二人山東河南廣西各五人陝西浙江江西各一人湖北廣東雲南各四人貴州三人分掌各州糧馬巡捕之事　州吏目順天府五人奉天府四人直隸十三人江蘇安徽湖南各三人山東九人山西陝西各五人河南六人甘肅七人浙江江西各一人湖北廣東各七人廣西二十一人四川十一人雲南二十七人貴州十四人掌輔理各州之刑禁　各州巡檢順天府一人奉天府一人直隸四川各五人江蘇廣西雲南各七人安徽六人山東四人山西江西各二人河南浙江各一人湖北廣東各十三人湖南貴州各三人　各州驛丞順天府一人河南陝西貴州各一人四川一人　各州庫大使順天府一人　各州閘官順天府一人江蘇二人山東三人各因所屬分地而掌其職事國初每州置州同州判各官因事之繁簡無定員惟吏目每州一人嗣後因時裁設凡縣之升為州者並置各屬員如今制焉各縣知縣順天府十九人奉天府八人【順天府奉天府京縣知縣已見前卷】直隸一百五人江蘇六十二人安徽五十人山東九十五人山西八十八人河南九十四人陝西七十三人甘肅五十二人浙江七十六人福建六十二人江西七十五人湖北六十人湖南六十四人廣東八十一人廣西四十九人四川一百十一人雲南三十九人貴州三十四人掌一縣之政令平賦役聽治訟興教化厲風俗凡養老祀神貢士讀法皆躬親厥職而勤理之國初每縣置知縣一人嗣後因地增設或屬於府或屬於直隸州繁要則升為州其州之簡者亦改為縣各因時裁置而定其員額焉　各縣縣丞順天府三人直隸十八人江蘇五十九人安徽十七人山東三十五人山西五人河南三十三人陝西十五人甘肅廣西各六人浙江四十六人福建二十九人江西五十五人湖北二十三人湖南十三人廣東二十人四川二十一人雲南四人貴州七人　各縣主簿順天府二人直隸五人江蘇三十七人安徽陝西甘肅省各三人山東河南各十三人山西福建湖北湖南廣東廣西各一人浙江十一人江西二人分掌糧馬征稅戶籍巡捕之事以佐其縣　各縣巡檢順天府四人奉天府六人直隸四十一人江蘇八十五人安徽五十三人山東二十人山西三十三人河南十五人陝西十三人甘肅七人浙江四十人福建六十六人江西八十八人湖北六十八人湖南六十五人廣東一百二十九人廣西六十人四川九十五人雲南十六人貴州四人掌緝捕盜賊盤詰奸偽凡州縣關津要害竝設之　典史順天府十五人奉天府七人各直省員數與知縣同掌監察獄囚如無丞簿則兼領之　各縣驛丞順天府一人直隸九人山西河南陝西各六人甘肅江西二人四川一人浙江四人典郵傳迎送　各縣閘官江蘇十一人山東十四人掌瀦洩啟閉事　各縣稅課大使江蘇二人浙江三人典商稅之事　各縣河泊所官廣東二人掌收魚稅　各省倉官奉天府九人國初每縣置縣丞各官因事多寡無定員惟典史每縣一人嗣後縣丞因時裁設竝因各縣之升改分併而定其員額焉 \\n 皇朝通典卷三十四 \\n  \\n   \\n  "}
{"章节": "●皇朝通典卷三十五", "正文": "  \\n ●皇朝通典卷三十五 \\n 　 \\n  \\n 職官十三 \\n ○職官十三 \\n 學政 \\n 鹽政 \\n 關稅各差 \\n △學政【府學教授　州學學正　縣學教諭　府州縣學訓導】 \\n 提督學政順天山東山西河南江蘇安徽江西福建浙江湖北湖南四川廣東廣西雲南貴州各一人陝西甘肅一人【以侍郎京堂翰林科道部屬等官由進士出身者充各帶原銜品級】奉天府一人【以奉天府府丞充】福建臺灣府一人【以臺灣道充】掌直省學校生徒考課黜陟之事以歲科二試巡歷所屬府州進諸生而論文藝程品行升其賢者能者斥其不率教者凡興革事宜皆會督撫以行之三年而代國初各省並設督學道帶按察司僉事銜以各部郎中由進士出身者循資擢用康熙二十三年御史張集疏請慎學政之選詔下九卿詹事科道等會議停論俸補授之例凡順天學政缺以侍讀侍講諭德洗馬等官簡用江南浙江學政以侍讀侍講諭德洗馬中允贊善等官簡用其餘各省學道將應陞之五部郎中及參議道知府等官選擇開列請用嗣後不拘省分凡由翰林科道出身者即為學院由部屬等官者則為學道雍正四年定制各省督學皆改為學院其以部屬簡任者依出身甲第各加翰林院編修檢討銜各府廳等儒學教授直隸十人奉天二人山東十人山西十人河南九人江蘇八人安徽八人江西十有三人福建十人浙江十有一人湖北九人湖南九人陝甘十有六人四川十有二人廣東十人廣西十有一人雲南十有五人貴州十有三人各州儒學學正直隸二十有二人奉天四人山東十有一人山西十有六人河南十人江蘇六人安徽九人江西二人福建二人浙江一人湖北七人湖南七人陝甘二十有三人四川十有八人廣東十人廣西十有六人雲南三十人貴州十有四人各廳縣儒學教諭直隸一百十有五人奉天一人山東九十有一人山西六十有一人河南九十有八人江蘇四十有六人安徽四十有八人江西七十有五人福建五十有八人浙江七十有六人湖北五十有四人湖南五十有七人陝甘六十有四人四川八十有六人廣東七十有三人廣西四十有二人雲南三十有二人貴州三十有三人各府廳州縣等儒學訓導直隸一百四十人奉天五人山東一百十人山西九十有五人河南一百五人江蘇五十有九人安徽六十有四人江西九十有一人福建七十有二人浙江八十有八人湖北七十人湖南七十有七人陝甘一百三十有四人四川一百二十人廣東九十有四人廣西六十有三人雲南七十有三人貴州六十人各掌其學校生徒訓迪之事凡儒學官除江蘇安徽兩省通用外其餘例用本省人惟同府州者避不用【初康熙三年裁各府州訓導又大縣裁訓導小縣裁教諭十五年均復設其後縣有析置者則訓導每移置所析縣而裁省之縣亦間存鄉學校諭或訓導焉又初設有各衛武學訓導康熙三十二年裁都司儒學教授雍正三年裁】 \\n △鹽政【都轉運鹽使司運使　鹽法道　運同　運副　運判　鹽課使提舉　鹽課司大使批驗所大使　庫大使經歷　知事　巡檢】 \\n 鹽政長蘆兩淮各一人【由特旨簡用或都察院奏差各帶原銜品級】福建甘肅四川兩廣以總督兼理兩浙雲南貴州均以巡撫管理河東以山西巡撫管理掌理鹽政而糾其屬吏徵收督催之不如法者以時審其價而酌劑之凡鹽賦之奏課與鹽法之宜更者以聞總督巡撫兼鹽政者亦如之國初各省置巡鹽御史後定為鹽政由特旨簡充其由都察院奉差者亦以鹽政名之由內務府官員簡充者仍帶御史銜各省以督撫兼管者皆因地制宜永為恆式焉　都轉運鹽使司運使長蘆山東河東兩淮兩廣各一人　鹽道兩浙福建陝西四川雲南各一人其餘各直省行銷地方鹽法多由駐劄省城守巡道兼理掌督察場民之生計與商之行息而平其鹽價水陸挽運必計其道里時其往來平其貴賤俾商無滯引民免澹食以聽於鹽政及監理鹽政之督撫焉國初定兩浙福建運使各一人康熙四十九年改兩浙運使為驛鹽道雍正四年改福建運使為鹽法道　分司運同長蘆山東河東兩廣各一人運副兩浙一人運判長蘆二人山東兩浙各一人兩淮三人掌分司產鹽之地而糾察之輔運使鹽道以分治其事長蘆分司天津運同薊永運判各治場四滄州運判治場二山東分司濱樂運同膠萊運判各治場五兩淮分司泰州運判治場十有一通州運判治場九海州運判治場三河東運同治山西解州安邑縣鹽池一場三兩浙分司寧紹運副治場二十嘉松運判治場十有二廣東分司惠潮汀贛運同治場十有三國初定兩淮兩浙長蘆河東山東兩廣運同各一人副使一人兩淮運判四人兩浙長蘆山東河東運判各一人康熙十六年裁各鹽運同副使十七年復設長蘆山東兩浙福建鹽運同知各一人兩浙副使一人三十八年裁兩淮運判一人四十三年裁兩浙福建運同雍正二年增設河東兩廣運同各一人　監掣同知兩淮二人掌掣鹽之政令　鹽課提舉司提舉雲南三人分轄鹽井之政職掌與運使所屬分司同國初定雲南提舉司三人廣東提舉司一人雲南廣東吏目各一人康熙三十二年裁廣東提舉一人吏目並裁　鹽課司大使長蘆山東各十人河東三人兩淮二十三人兩浙三十二人陝西一人廣東十三人福建十八人四川七人雲南九人【初設副使康熙五十年裁】掌鹽場及池井之務凡直省有沿海及有池之地聽民闢地為場置竈開畦為鹽而授之商或官出帑收鹽授之商而行之以鹽課大使掌其池場之政令與場地之徵收其有井者分掌其政令皆治其交易審其權衡而平準之日稽其所出之數以杜私販之源【按　設有衛稅課司大使雍正二年裁謹附識】國初設大使之職酌場地池井之多寡而為之額嗣後因時分併增設如今額焉　鹽引批驗所大使長蘆山東兩淮各二人兩浙四人兩廣一人掌批驗鹽引之出入　庫大使長蘆山東兩淮兩浙福建兩廣四川雲南各一人掌鹽課之收納而監理其庫貯　經歷長蘆山東兩淮兩浙兩廣各一人知事長蘆河東兩淮兩浙各一人掌稽核文書　巡檢兩淮二人掌巡察鹽場以上員額康熙以來陸續定設因其事之繁簡而置員其缺者則以運副運判及課大使兼理其事焉【按　國初別設有市舶提舉其屬有吏目康熙五年裁謹附識】 \\n △關稅各差【崇文門監督　左右翼監督　各直省關稅　各直省委道府州縣監收】 \\n 關稅各監督京師崇文門正監督一人【以大臣簡充】副監督一人【由總管內務大臣掄選奏充】左翼右翼各一人【以大臣簡充】直隸天津關一人【以長蘆鹽政兼管】通州二人【以滿漢坐糧廳兼管】山海關一人【以四五品滿京堂及各部院內務府司員差充】張家口殺虎口各一人【以部院司員差充】潘桃口一人【以多倫諾爾同知管理】龍泉紫荊奇峰五虎固關白石倒馬茨溝插箭嶺馬水口各一人【以提督兼管委參將都司守備把總監收】三座塔八溝烏蘭哈達各一人【以理藩院司員差充】奉天牛馬稅一人【以部院司員差充】中江一人【以　盛京將軍衙門章京及五都司員差充】山西武元城一人【以巡撫兼管委交城縣知縣監收】歸化城一人【亦以巡撫兼管委道員監收】山東臨清關一人【以山東巡撫兼管委臨清州知州監收】江南海關一人【以江蘇巡撫兼管委松太道監收】滸墅關一人【以蘇州織造兼管】淮安宿遷關一人【以內務府官員簡充】揚關一人【以江蘇巡撫兼管委常鎮揚通道監收】龍江西新關一人【以江寧織造兼管】鳳陽關一人【以蘆鳳道管理】蕪湖關一人【以安徽巡撫兼管委安徽寧池太道監收】江西九江關一人【以廣饒南九道管理】贛關一人【以江西巡撫兼管委吉南贛道監收】福建海關一人【以福州將軍兼管】閩安關一人【以巡撫兼管委福州府同知監收】浙江海關一人【以巡撫兼管委寧紹台道監收】南北新關一人【以杭州織造兼管】湖北武昌廠一人荊關一人【以巡撫兼管委員監收】湖南辰關一人【以巡撫兼管委辰州府知府監收】四川夔關一人【以總督兼管委夔州府知府監收】打箭爐一人【以同知兼管】廣東海關一人【以內務府官員簡充】太平關一人【以巡撫兼管委南韶連道監收】廣西梧廠潯廠各一人【以巡撫兼管委梧州潯州各知府監收】掌於水陸會衝之地設官置吏頒其治禁以安行旅以通財賄爰繫之稅以便詗幾以佐國家經費凡榷百貨者為戶部分司榷竹木及船鈔者為工部分司必行商大賈挾貲貨殖以牟利者乃譏而徵之物有精麤直有貴賤利有厚薄各按其時地以定應徵之數遵部貧科條刊示木榜俾商賈咸知而吏不能欺其有藏匿奸匪私冒越渡及漏應稅之物者俱論如法監督以一歲報滿則條析經徵之數具疏專達其隸督撫經理者歲周疏報亦如之皆以冊達部部受其要而會之定其殿最以聞初制關稅各差皆以戶工二部司員充之尋改差六部司員又改歸地方官管理嗣後隨時斟酌改定或特簡京員或由部院司員掄選引見除授或歸督撫總理或以將軍織造鹽政兼理京差由部疏請或更代或留任候旨遵行由督撫兼管者期滿奏明接管皆因地制宜永為恆式焉 \\n 皇朝通典卷三十五 \\n  \\n   \\n  "}
{"章节": "●皇朝通典卷三十六", "正文": "  \\n ●皇朝通典卷三十六 \\n 　 \\n  \\n 職官十四 \\n ○職官十四 \\n 盛京將軍等官 \\n 各處駐防 \\n △盛京將軍等官 \\n 盛京將軍一人【駐　盛京城】掌鎮撫留都安輯旗民董率文武凡軍師卒戌田莊糧糈之籍疆域之廣輪關梁之要隘咸周知其數以時簡稽而修飭之　副都統三人【一駐　盛京一駐錦州府一駐熊岳城】各守分地以贊其治初順治元年世祖章皇帝定都燕京以內大臣一員副都統二員及每旗駐防章京留守盛京三年改駐防大臣為按班章京給鎮守總管印康熙元年改為鎮守遼東等處將軍四年改鎮守奉天等處將軍乾隆十二年改奉天將軍為鎮守盛京等處將軍其副都統二員雍正五年以一員移駐錦州府又增置熊岳副都統一員盛京等處駐防城守尉十人協領十人佐領一百二十四人防禦九十二人驍騎校二百有四人凡盛京駐防之地自將軍所治外其所屬各城曰興京曰撫順曰遼陽曰海城曰葢州曰開元曰鐵嶺曰復州曰寧海曰旅順水師營曰岫巖城曰鳳凰城曰錦州城曰熊岳曰小凌河曰寧遠曰中前所曰中後所曰廣寧曰巨流河曰白旗堡曰小黑山曰閭陽驛曰義州邊門十六曰威遠堡曰英峨門曰鹻廠曰旺清曰靉河曰鳳凰城【右俱屬　盛京兵部而將軍兼統之】曰法庫曰松嶺子曰新臺曰梨樹溝曰白石嘴曰明水塘曰彰武臺曰清河曰白土廠曰九關臺【右俱將軍所屬】皆設兵駐守置城守尉協領佐領防禦等官各視兵數多寡定額有差以掌巡防譏察之事又有委官一百人皆以七品冠帶食領催前鋒錢糧乾隆二十七年置盛京將軍衙門主事一人筆帖式十有一人各處駐防衙門筆帖式十有三人倉官六人分掌行遣案牘及糧儲出納之事吉林將軍一人【駐吉林城】掌鎮守吉林鳥拉等處地方繕固鎮戌綏和軍民秩祀山川輯寧邊境　副都統五人【一駐吉林一丑寧古塔一駐伯都訥一駐三姓地方一駐阿勒楚喀】各守分地以贊其治初順治十年始設按班章京于寧古塔以鎮其地康熙九年改按班章京為鎮守寧古塔等處將軍十五年以寧古塔將軍移駐吉林乾隆二十二年改為吉林將軍吉林副都統康熙十五年置三十一年移駐伯都訥雍正三年復置寧古塔副都統順治十年置伯都訥副都統康熙三十一年自吉林移駐三姓副都統雍正十年置阿勒楚喀副都統乾隆二十一年置又初置有拉林副都統一員乾隆二十四年省　吉林等處駐防總管一人協領二十有五人參領一人佐領一百十九人防禦八十有一人驍騎校一百十六人管水手四品官二人五品官二人六品官二人凡吉林駐防之地自將軍所治外其所屬各處曰寧古塔曰伯都訥曰三姓曰阿勒楚哈曰拉林曰打牲烏拉曰伊屯曰額木赫索囉邊門四曰巴延鄂佛囉曰伊屯曰克爾素曰布爾圓庫蘇巴爾漢皆設兵駐守置總管協領參領佐領防禦等員各視兵數多寡定額有差職掌與盛京各駐防同　吉林理事同知一人獄官一人吉林將軍衙門主事一人筆帖式十有二人伯都訥副都統衙門委署主事一人各處駐防衙門筆帖式二十有八人管臺站筆帖氏十有八人管倉筆帖式十有二人倉官七人助教十人同知掌旗民獄訟之事主事等官分掌文案郵傳倉儲教習之事初雍正四年設永吉州于吉林長寧縣于伯都訥置知州知縣吏目典史等官俱屬奉天府乾隆元年省長寧縣併入永吉州十二年罷永吉州改設吉林理事同知隸於吉林將軍焉黑龍江將軍一人【駐齊齊哈爾城】掌鎮守黑龍江等處地方均齊政刑修舉武備綏徠部族控制東陲　副都統三人【一駐齊齊哈爾一駐墨爾根一駐黑龍江】　各守分地以贊其治初康熙二十二年始置黑龍江將軍及副都統二十九年移黑龍江將軍駐墨爾根三十八年復移駐齊齊哈爾城齊齊哈爾副都統康熙三十七年自墨爾根移置墨爾根副都統康熙四十九年置黑龍江副都統康熙二十二年置　黑龍江等處駐防副都統銜總管一人城守尉一人協領十有六人總管七人參領一人副總管二十有六人佐領二百三十八人防禦二十有四人驍騎校二百三十一人護軍校二人管水手四品官四人五品官二人六品官四人管造船四品官一人五品官一人六品官一人凡黑龍江駐防之地自將軍所治齊齊哈爾外其所屬各處曰墨爾根與黑龍江齊齊哈爾各置水師營曰呼倫貝爾曰呼蘭城曰布特哈曰博爾多皆設兵駐守沿邊卡倫四十有六皆遣官率兵防戌置城守尉總管副總管協領參領佐領防禦等官各視兵數多寡定額有差職掌與盛京各駐防同　黑龍江將軍衙門主事一人理刑主事一人銀庫主事一人筆帖式十有二人各處駐防衙門筆帖式二十人管臺站筆帖式三十有三人六品官二人臺站官二人管倉筆帖式六人管官屯七品官四人分掌刑名賦餉郵驛倉儲之事雍正四年于黑龍江置泰寧縣知縣七年省凡旗軍獄訟之事改設理刑主事治之 \\n △各處駐防【將軍　副都統　協領　城守尉　佐領　防禦　驍騎校】 \\n 直隸保定府城守尉一人防禦四人驍騎校四人　滄州城守尉一人防禦四人驍騎校四人　寶坻縣防守尉一人防禦二人驍騎校一人　東安縣防守尉一人防禦二人驍騎校一人　采育防守尉一人防禦二人驍騎校一人　霸州防守尉一人防禦二人驍騎校一人　雄縣防守尉一人防禦二人驍騎校一人　良鄉縣防守尉一人防禦二人驍騎校一人【謹案以上俱稽察九處駐防旗務大臣所屬故列於熱河密雲山海關三處副都統之前】 \\n 熱河副都統一人協領兼佐領五人佐領十五人防禦二十人驍騎校二十人　密雲縣副都統一人協領四人佐領十六人防禦十六人驍騎校十六人　分駐古北口防守尉一人防禦二人驍騎校四人　昌平州防守尉一人防禦二人驍騎校一人　山海關副都統一人協領兼佐領二人佐領六人防禦八人驍騎校八人　分駐喜峯口防守尉一人防禦二人驍騎校四人　泠口防守尉一人防禦二人驍騎校三人　玉田縣防守尉一八防禦二人驍騎校二人　三河縣防守尉一人防禦二人驍騎校二人　順義縣防守尉一人防禦二人驍騎校一人　永平府防守尉一人防禦二人驍騎校二人　羅文峪防禦一人驍騎校二人【謹案以上三處副都統皆自率所屬專鎮一方別無將軍都統以節制之其張家口都統惟轄察哈爾八旗別見各處辦事大臣篇中茲不復載】 \\n 陝西西安將軍一人副都統二人協領兼佐領八人佐領三十二人防禦四十人驍騎校四十人 \\n 甘肅寧夏將軍一人副都統一人協領兼佐領五人佐領十九人防禦二十四人步營防禦二人驍騎校二十四人 \\n 凉州副都統一人協領兼佐領二人佐領六人防禦八人驍騎校八人莊浪城守尉一人佐領四人防禦四人驍騎校四人【謹案各省副都統皆統於將惟涼州副都統不屬寧夏將軍節制】 \\n 江蘇江寧將軍一人副都統一人協領兼佐領八人佐領三十二人防禦四十人驍騎校四十人分駐京口副都統一人協領兼佐領二人佐領十四人防禦十六人驍騎校十六人 \\n 浙江杭州將軍一人副都統一人協領兼佐領九人佐領二十三人防禦二十人驍騎校三十二人分駐乍浦副都統一人協領兼佐領五人佐領十一人防禦八人驍騎校十六人 \\n 湖北荊州將軍一人副都統二人協領兼佐領十人佐領四十六人防禦五十六人驍騎校五十六人 \\n 廣東廣州將軍一人副都統二人協領兼佐領八人佐領八人防禦三十二人驍騎校三十二人水師營協領一人佐領二人防禦二人驍騎校六人 \\n 福建福州將軍一人副都統一人協領兼佐領八人佐領八人防禦八人驍騎校十六人水師營協領一人佐領二人防禦二人驍騎校六人 \\n 四川成都將軍一人副都統一人協領兼佐領五人佐領十九人防禦二十四人驍騎校二十四人 \\n 山東青州副都統一人協領兼佐領四人佐領十二人防禦十六人驍騎校十六人兼轄分駐德州城守尉一人防禦四人驍騎校四人【謹按山東駐防未設將軍惟以副都統管領與熱河密雲山海關諸處同例】 \\n 山西太原城守尉一人防禦四人驍騎校四人【謹案山西城守尉乾隆二十五年定歸巡撫節制】 \\n 河南河南城守尉一人佐領十人防禦十人驍騎校十人【謹案河南城守尉乾隆二十五年定歸巡撫節制】 \\n 各處駐劄大臣 \\n 喀爾喀軍營定邊左副將軍一人烏里雅蘇台參贊大臣一人科布多參贊大臣一人掌喀爾喀四部之軍政凡四部會盟參贊大臣間歲分駐會覈稽其邊防軍實之事總聽左副將軍裁決具疏以聞 \\n 阿勒台烏里洋海散秩大臣二人副都統一人總管四人佐領二十七人驍騎校二十七人 \\n 庫掄辦事大臣一人掌俄羅斯之往來明其禁令　司員一人掌庫掄貿易諸務稽察奸宄平其爭訟【謹按乾隆四十九年正月奉旨增派大臣二人同辦庫掄事務係出特簡不在定制之內故不列為額缺】　分駐恰克圖辦事司員一人掌俄羅斯貿易諸務聽節制於庫掄大臣 \\n 綏遠□將軍一人協領五人佐領二十人防禦二十人驍騎校二十人兼管歸化城土默特　歸化城土默特副都統一人參領十人佐領四十九人掌歸化城土默特之軍政以時巡閱邊方編審戶冊　石衛城守尉一人防禦四人驍騎校四人 \\n 游牧察哈爾都統一人副都統一人八旗游牧滿洲理事官八人八旗蒙古理事官九人護理都統關防筆帖式二人護理軍站印務筆帖式一人八旗總管八人參領三人佐領一百一十一人驍騎校一百一十七人護軍校一百一十七人捕盜六品官三人掌察哈爾之軍政東西各分四旗西四旗在山西多倫諾爾境東四旗則熱河道所屬境也 \\n 西寧辦事大臣一人司員一人筆帖式三人掌西寧之軍政凡青海三十六旗之會盟一如喀爾喀四部之制間歲舉行聽簡命大臣裁決具疏以聞西藏辦事大臣二人司員一人筆帖式一人掌西藏之政令凡噶卜倫代賁第巴堪布皆屬焉有事則與達賴喇定其賞罰由特旨簡派三年更代 \\n 皇朝通典卷三十六 \\n  \\n   \\n  "}
{"章节": "●皇朝通典卷三十七", "正文": "  \\n ●皇朝通典卷三十七 \\n 　 \\n  \\n 職官十五 \\n ○職官十五 \\n 新疆各官 \\n △新疆各官【伊犁將軍　參贊大臣　辦事大臣　協辦大臣　領隊大臣　總管　協領參領　佐領　印房章京　筆帖式　糧餉官　卡倫侍衛　辦事郡王　回部伯克】 \\n 總統伊犁將軍一人統掌新疆之軍政山北山南皆聽節制　參贊大臣一人【裁設無定】參贊軍務與將軍同駐伊犁　領隊大臣六人分統遊牧駐惠寧城者一駐惠遠城者五　印房司官二人筆帖式二人糧餉處司官二人筆帖式一人駝馬處司官一人筆帖式一人卡倫侍衛十二人　總管六人副總管七人分理營務錫伯一副一索倫達呼爾一副一察哈爾二副二厄魯特二副三　協領十有二人駐惠寧城者四駐惠遠城者八　佐領一百有八人惠寧城十六惠遠城四十錫伯八索倫達呼爾八察哈爾十六厄魯特二十　防禦五十有六人惠寧城十六惠遠城四十　驍騎校一百有八人各如其佐領之數　署理營務筆帖式十人滿洲蒙古二錫伯二布倫達呼爾二察哈爾二厄魯特二俱經制之缺由伊犁所屬之旗揀補又有領催委署前鋒校或給七品頂帶或給六品頂帶在卡倫侍衛上行走者舊無定額　總理回務頭等台吉三品阿奇木伯克一人總理回部諸務四品伊什罕伯克一人副之　五品噶匝納齊伯克二人掌理田賦　五品商伯克二人掌征輸　六品哈子伯克二人掌詞訟　六品都官伯克一人掌遞送兵馬糧餉文案一切官物及分攢差務　七品密喇布伯克六人掌水利　七品明伯克六人掌千戶之征輸一切雜務　七品什和勒伯克一人掌驛館薪芻諸務　七品帕察沙布伯克一人掌巡緝牢獄諸務　七品玉資伯克一人掌百戶之征輸一切雜務 \\n 烏魯木齊都統一人副都統一人掌烏魯木齊之軍政滿洲綠營官兵皆屬焉舊惟設安西提標綠旗五營乾隆三十六年始以滿洲兵駐防設參贊大臣一人三十八年又設領隊大臣二人四十二年始定為今制　協領六人佐領二十有四人防禦二十有四人驍騎校二十有四人九品筆帖式二人卡倫侍衛三人乾隆三十七年設管理厄魯特官兵總管一人副總管一人佐領四人驍騎校四人四十二年移駐塔爾巴哈台又有管理台站屯政廠務各員或由陝西甘肅二省除派或由伊犁調撥無定額　庫爾喀喇烏蘇領隊大臣一人舊以侍衛駐劄屬於烏魯木齊不得自奏事其文移亦由烏魯木齊轉行不給印信乾隆三十五年始請給印信仍屬烏魯木齊三十七年始定為今制　管理糧餉官一人有管理臺站屯政文武各員或由陝西甘肅二省除派或由伊犁烏魯木齊調撥無常員　塔爾巴哈台參贊大臣一人領隊大臣二人乾隆三十年設初駐雅爾後移駐今治　總管一人副總管一人佐領八人驍騎校八人卡倫侍衛十二人印房章京三人筆帖式三人管理糧餉官一人總管舊駐烏魯木齊乾隆四十二年移駐今治 \\n 巴里坤領隊大臣一人協領四人佐領十六人防禦十六人驍騎校十六人印房筆帖式二人竝乾隆三十九年設【謹按巴里坤今為鎮西府治巳列在郡縣且原隸版圖不在新疆之數以其為新疆北路之門戶而分設駐防亦與新疆一例故以領隊大臣列新疆卷中其駐守之官則各見本門茲不複載】 \\n 總理烏什等處參贊大臣一人協理大臣一【裁設無定】阿克蘇領隊大臣一人掌烏什之政令兼統賽哩木拜城其阿克蘇一城舊別設辦事大臣乾隆三十一年亦併隸烏什而裁舊設副都統一人改設參贊大臣以阿克蘇大臣移駐其領隊大臣則自喀什噶爾移駐　印房章京二人筆帖式三人管理糧餉官一人印房章京員額乾隆三十一年設筆帖式舊設一員乾隆三十一年增二員管理糧餉官舊調用陝甘二省典史一員亦乾隆三十一年改用部員其換防屯田等官由陝甘二省自副將以下除派舊無常員　協領一人佐領二人防禦二人驍騎校二人護送伯克侍衛一人卡倫侍衛十有一人軍臺委署筆帖式十人佐領防禦驍騎校員額俱乾隆三十一年由烏魯木齊巴里坤調撥移駐卡倫侍衛則舊所設也 \\n 管理回民五品阿奇木伯克一人六品哈子伯克一人七品明伯克一人七品密喇布伯克一人分理阿克蘇三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人六品巴濟吉爾伯克一人六品伯克二人七品訥克布伯克一人七品都官伯克三人七品莫提色布伯克三人七品木特幹里伯克三人七品明伯克二人七品阿爾巴布伯克一人七品帕察沙布伯克一人七品什和勒伯克二人七品伯克三人分理阿克蘇所屬六品阿奇木伯克一人喀勒喀勒六品阿奇木伯克一人七品哈子伯克一人七品密喇布伯克一人七品明伯克二人雅爾巴什七品密喇布伯克一人七品明伯克一人庫庫巴什七品密喇布伯克一人七品明伯克一人阿克雅爾七品密喇布伯克一人七品明伯克一人哈喇塔勒七品密喇布伯克一人七品明伯克一人哈爾噶額密什七品密喇布伯克一人雅爾賽喇木七品明伯克一人愛庫爾七品密喇布伯克一人英額阿里克七品明伯克一人赫巴額七品明伯克一人分理賽哩木三品阿奇木伯克一人四品伊什罕伯克一人五品噶匝納齊伯克一人六品哈子伯克一人七品密喇布伯克一人七品明伯克一人分理拜城四品阿奇木伯克一人五品伊什罕伯克一人六品噶匝納齊伯克一人七品密喇布伯克一人七品哈子伯克一人七品明伯克一人凡巴濟吉爾伯克掌稅務訥克布伯克掌營建莫提色布伯克掌回眾之教法不興政事木特斡里伯克掌售受田產與其稅務阿爾巴布伯克掌差役六品伯克掌修壩管臺七品伯克掌採銅餘伯克與伊犁同名者其所掌並同 \\n 葉爾羌辦事大臣一人協辦大臣一人乾隆二十六年設領隊大臣二人尋省以協辦大臣兼理領隊事務　印房章京二人筆帖匡三人委署筆帖式二十人管理糧餉官一人佐領二人驍騎校二人聽差坐卡侍衛十有三人佐領驍騎校員額並乾隆三十六年設由伊犁烏魯木齊等處調撥侍衛乾隆二十六年設初定十五員後減二員 \\n 管理回民三品阿奇木伯克一人四品伊什罕伯克一人四品商伯克一人五品密喇布伯克一人五品訥克布伯克一人五品木特斡里伯克一人五品哈喇都官伯克一人五品帕察沙布伯克一人五品哈子伯克一人六品巴濟吉爾伯克一人六品明伯克一人六品都官伯克一人六品莫提色布伯克一人六品什和勒伯克一人六品匝布梯墨克塔布伯克一人六品巴克瑪塔爾伯克一人六品哲博伯克一人六品阿爾巴布伯克二人六品賽特里伯克一人分理托克斯哈特五品阿奇木伯克一人六品哈子伯克一人六品明伯克一人分理英額齊盤五品阿克木伯克一人六品密喇布伯克一人六器明伯克一人分理哈爾噶里克五品阿奇木伯克一人六品哈子伯克一人六品密喇布伯克一人六品明伯克一人分理和什阿喇布五品阿奇木伯克一人分理伯什恰特五品密喇布伯克一人分理薩納珠五品阿奇木伯克一人分理舒帖五品密喇布伯克一人六品明伯克一人分理裕勒阿里克六品阿奇木伯克一人分理色哩克郭勒五品阿奇木伯克一人六品伊什罕伯克一人六品商伯克一人六品哈子伯克一人六品阿爾巴布伯克一人七品什和勒伯克一人七品巴匝爾伯克一人分理巴爾楚克六品阿奇木伯克一人分理塔克布依六品阿奇木伯克一人分理坡斯恰木六品哈子伯克一人分理阿喇巴特齊六品密喇布伯克一人分理鄂湍楚魯克六品密喇布伯克一人凡匝布梯墨克塔布伯克掌教習經館巴克瑪塔爾伯克掌果園哲博伯克掌修造甲械賽特里伯京掌巡察街道園林果木諸務巴匝爾伯克掌市肆細務餘與伊犁諸處同名者所掌並同 \\n 和闐辦事大臣二人委署筆帖式二人 \\n 管理回民三品阿奇木伯克一人四品伊什罕伯克一人五品哈什伯克一人五品木特斡里伯克一人六品哈喇都官伯克一人七品納克布伯克一人七品莫提色布伯克一人七品木特斡里伯克一人七品都官伯克一人七品哈喇都官伯克一人七品什和勒伯克一人分理額勒齊五品噶匝納齊伯克一人六品哈子伯克一人七品帕察沙布伯克一人七品明伯克一人分理額勒齊屬境七品密喇布伯克一人七品明伯克三人分理玉隴哈什四品阿奇木伯克一人五品商伯克一人六品哈子伯克一人分理玉隴哈什屬境七品密喇布伯克二人七品明伯克二人分理哈喇哈什四品阿奇木伯克一人五品商伯克一人六品哈子伯克一人七品帕察沙布伯克一人七品都官伯克一人分理哈喇哈什屬竟七品密喇布伯克三人七品明伯克四人分理齊喇四品阿奇木伯克一人六品哈子伯克一人七品密喇布伯克一人七品明伯克一人分理塔克四品阿奇木伯克一人六品哈子伯克一人分理克勒雅四品阿奇木伯克一人六品哈子伯克一人分理克勒雅屬境七品密喇布伯克一人七品明伯克二人內惟哈什伯克掌採玉哈喇都官伯克掌安設臺站修整兵械餘與伊犁諸處同名者所掌並同 \\n 喀什噶爾辦事大臣一人協辦大臣一人乾隆二十四年設參贊大臣一人總理各回城事務又設領隊大臣一人三十一年移駐烏什改設辦事大臣專司境內之事其協辦大臣則仍二十四年所舊設也　印房章京一人辦理回務章京一人筆帖式一人委署筆帖式六人軍臺委署筆帖式一人管理糧餉官一人印房章京及辦理回務章京員額俱乾隆二十六年設筆帖匡二十七年設管理糧餉官亦二十六年設又有駐防滿洲領隊官無常員　總管一人參領二人防禦一人驍騎校三人聽差守卡侍衛十有三人總管等官俱乾隆二十四年設侍衛乾隆二十六年設初十五員三十五年移駐塔爾巴哈台二員 \\n 管理回民三品阿奇木伯克一人四品伊什罕伯克一人四品噶匝納齊伯克一人四品商伯克二人五品哈子伯克一人五品訥克布伯克一人五品莫提色布伯克一人五品木特斡里伯克一人六品巴濟吉爾伯克一人六品明伯克一人六品都官伯克一人六品阿爾巴布伯克一人六品帕察沙布伯克一人六品克哷克雅喇克伯克一人六品什和勒伯克一人六品巴克瑪塔爾伯克一人七品明伯克一人分理牌租巴特四品阿奇木伯克一人七品明伯克一人分理塔什巴里克四品阿奇木伯克一人分理阿斯屯阿喇圖什五品阿奇木伯克一人六品哈子伯克一人七品明伯克五人分理玉嘶屯阿喇圖什六品阿克木伯克一人六品哈子伯克一人七品明伯克一人分理伯什克哷木五品阿奇木伯克一人六品哈子伯克一人六品密喇布伯克一人六品明伯克一人分理提斯袞五品密喇布伯克一人分理阿喇古六品阿奇木伯克一人六品哈子伯克一人分理鄂坡勒六品阿奇木伯克一人分理汗阿里克六品密喇布伯克一人六品哈子伯克一人七品明伯克一人分理霍爾千六品密喇布伯克一人六品明伯克一人分理克色勒布依六品密喇布伯克一人分理塞爾滿六品密喇布伯克一人分理托庫薩克六品密喇布伯克一人分理托普魯克七品明伯克一人分理岳普囉克七品明伯克一人分理英吉沙爾四品阿奇木伯克一人六品哈子伯克一人六品密喇布伯克一人總理英吉沙爾五處卡倫伯克一人英吉沙爾屬賽哩克七品密喇布伯克一人內惟克哷克雅喇克伯充掌商賈貿易收其稅入餘與伊犁諸處同名者所掌並同 \\n 庫車辦事大臣一人兼轄沙雅爾乾隆二十四年設　印房章京一人筆帖式二人委署筆帖式三人辦理糧餉官一人並乾隆三十一年設章京原設二員三十四年裁一員辦理糧餉官乾隆二十四年設二十六年定以陝甘二省縣丞典史差充管理回民三品阿奇木伯克一人四品伊什罕伯克一人五品噶匝納齊白克一人五品商伯克一人六品哈子伯克一人七品密喇布伯克二人七品訥克布伯克一人七品明伯克三人七品都官伯克三人七品木特斡里伯克一人七品莫提色布伯克一人七品阿爾巴布伯克一人七品帕察沙布伯克一人七品採銅伯克一人分理沙雅爾三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品密喇布伯克一人七品訥克布伯克一人七品都官伯克二人七品莫提色布伯克一人七品採銅伯克一人 \\n 哈爾沙爾辦事大臣一人　印房筆帖式六人管理糧餉官一人又有管理屯政等雪由陝西甘肅二省以參將遊擊除派無常員 \\n 管理庫爾勒回民三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品明伯克一人七品訥克布伯克一人七品玉資伯克一人六品伯克一人七品伯克一人管理布古爾回民三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品明伯克一人七品訥克布伯克一人七品玉資伯克一人六品伯克一人七品伯克一人自阿奇木伯克至玉資伯克所掌皆與伊犁諸處同其六品伯克則專司查臺七品伯克則專司採銅均乾隆三十一年設旋因移回戶于庫撤滿裁六品哈子伯克一員增四品阿奇木伯克一員併移五品噶匝納齊伯克一員七品玉資伯克一員前往治之後回戶仍移歸庫爾勒官制亦仍如舊額 \\n 吐魯番辦事大臣一人辦事大臣初駐闢展統綠旗兵三百名乾隆四十二年改定今制移駐吐魯番　參領二人佐領十有五人驍騎校十有五人印房章京一人正八品筆帖式一人委署筆帖式六人乾隆二十六年設印房筆帖式一員後改設章京二員四十一年裁一員其筆帖式一員四十年設委署筆帖式二十六年設初定十三員後裁七員又有聽差各員於內地鎮營員弁內派撥無定額 \\n 總理回務扎薩克郡王一人協理回務圖撒拉克齊二人分駐羅布淖爾五品伯克三人六品伯克七人【詳見藩屬】 \\n 哈密辦事大臣二人掌哈密之屯政與其諸積之數印文稱哈密辦理糧餉大臣而地方諸務亦並治焉　印房章京一人驍騎校一人筆帖式六人總理回眾郡王一人【詳見藩屬】管轄五堡回民屯眾諸務以聽於大臣【謹按哈密雖舊有之地以其為新疆南北兩路之門戶故列於新疆卷中】 \\n 皇朝通典卷三十七 \\n  \\n   \\n  "}
{"章节": "●皇朝通典卷三十八", "正文": "  \\n ●皇朝通典卷三十八 \\n 　 \\n  \\n 職官十六 \\n ○職官十六 \\n 提督 \\n 總兵副將 \\n 參將遊擊等官 \\n △提督 \\n 提督軍務總兵官直隸一人山東一人【以巡撫兼】山西一人【以巡撫兼】河南一人【以巡撫兼】江南一人江西一人【以巡撫兼】福建二人浙江一人湖廣一人四川一人陝西一人甘肅二人廣東一人廣西一人雲南一人貴州一人掌統轄本標官兵及分防營汛節制各鎮閱軍實修武備課其殿最以聽于總督直隸提督駐古北口節制馬蘭泰寧宣化天津正定五鎮本標四營山東提督駐濟南府節制兗州登州二鎮本標二營山西提督駐太原府節制太原大同二鎮本標二營河南提督駐開封府節制河北南陽二鎮本標二營江南水陸提督駐松江府節制崇明狼山壽春三鎮本標五營江西提督駐南昌府節制南昌贛州二鎮本標二營福建水師提督駐廈門節制金門海壇南澳臺灣四鎮本標五營陸路提督駐泉州府節制福寧汀州建寧漳州四鎮本標五營浙江水師提督駐寧波府節制黃巖定海溫州處州衢州五鎮本標五營湖廣提督駐常德府節制襄陽宜昌鎮筸永州四鎮本標四營四川提督駐成都府節制川北重慶建昌松潘四鎮本標五營陝西提督駐固原州節制延綏興漢河州三鎮本標五營甘肅甘州提督駐甘州府節制西寧寧夏凉州肅州四鎮本標五營安西提督駐迪化城節制一鎮本標五營廣東提督駐惠州府節制左翼右翼碣石潮州高州瓊州南澳七鎮本標五營廣西提督駐柳州府節制左江右江二鎮本標五營雲南提督駐大理府節制臨元開化騰越鶴麗昭通普洱六鎮本標五營貴州提督駐安順府節制安籠古州鎮遠威寧四鎮本標四營初提督帶左都督右都督衙者正一品帶都督同知銜者從一品帶都督僉事署都督事者正二品乾隆十八年省都督等銜定為從一品 \\n △總兵副將 \\n 總兵官直隸馬蘭鎮泰寧鎮宣化鎮天津鎮正定鎮各一人山東兗州鎮登州鎮各一人山西太原鎮大同鎮各一人河南河北鎮南陽鎮各一人江南崇明鎮狼山鎮壽春鎮各一人江西南昌鎮南贛鎮各一人福建金門鎮海壇鎮南澳鎮臺灣鎮福寧鎮汀洲鎮建寧鎮漳州鎮各一人浙江黃巖鎮定海鎮溫州鎮處州鎮衢州鎮各一人湖廣襄陽鎮宜昌鎮鎮筸鎮永州鎮各一人四川川北鎮重慶鎮建昌鎮松潘鎮各一人陝西延綏鎮興漢鎮河州鎮各一人甘肅西寧鎮寧夏鎮凉州鎮肅州鎮巴里坤鎮各一人廣東三翼鎮右翼鎮碣石鎮潮州鎮高州鎮瓊州鎮南澳鎮各一人廣西左江鎮右江鎮各一人雲南臨元鎮開化鎮騰越鎮鶴麗鎮昭通鎮普洱鎮各一人貴州安籠鎮古州鎮鎮遠鎮威寧鎮各一人各掌其鎮之軍政統轄本標官兵及分防各營協將弁而受成于提督馬蘭鎮駐遵化州之馬蘭關本標左右二營同城一營分防二營泰寧鎮駐易州之梁各莊本標左右二營分防九營宣化鎮駐宣化府本標中左右三營同城一營分防二協二十有四營天津鎮駐天津府本標左右二營同城一營分防二十有二營正定鎮駐正定府本標左右二營同城一營分防十有一營兗州鎮駐兗州府本標左右二營分防二協十營登州鎮駐登州府本標左右前三營分防二協九營太原鎮駐平陽府本標左右二營同城一營分防一協十有一營大同鎮駐大同府本標中左右前四營分防一協三十有一營河北鎮駐懷慶府本標左右二營分防七營南陽鎮駐南陽府本標左右二營分防七營崇明鎮駐崇明縣本標中左右奇兵四營狼山鎮駐通州本標中左右三營分防五營壽春鎮駐壽州本標中左右三營分防四營南昌鎮駐南昌府本標前後二營同城二營分防十有一營南贛鎮駐贛州府本標中左右三營同城一營分防十有二營金門鎮駐同安縣本標左右二營海壇鎮駐福清縣之海壇汛本標左右二營南澚鎮駐廣東潮州府之南澳兼屬兩廣總督及廣東提督節制本標左右二營臺灣鎮駐臺灣府本標中左右三營同城一營分防三協三營福寧鎮駐建寧府本標中左右三營分防一協一營漳州鎮駐漳州府本標中左右三營分防七營同城一營黃巖鎮駐黃巖縣本標中左右三營同城一營分防一協一營定海鎮駐定海縣本標中左右三營同城一營分防一協二營溫州鎮駐溫州府本標中左右三營同城一營分防三協三營處州鎮駐處州府本標中左右三營分防一協一營衢州鎮駐衢州府本標中左右三營同城一營分防三協三營襄陽鎮駐穀城縣本標中左右三營同城一營分防一協三營宜昌鎮駐宜昌府本標中左前後四營分防一協三營鎮筸鎮駐辰州府之鎮筸五寨司城本標中左右前四營分防二協二營永州鎮駐永州府本標中左右三營分防三營川北鎮駐保寧府本標中左右三營重慶鎮駐重慶府本標中左右三營分防一協五營建昌鎮駐寧遠府本標中左右三營分防十營松潘鎮駐松潘衛本標中左右三營分防一協七營延綏鎮駐榆林府本標中左右三營分防三協二十六營同城一營興漢鎮駐興安府本標中左右三營同城一營分防一協九營河州鎮駐河州本標中左右二營分防一協十有二營西寧鎮駐西寧府本標中左右前後五營同城一營分防一協十有二營寧夏鎮駐寧夏府本標左右前後四營同城一營分防二協十有一營涼州鎮駐涼州府本標中左右前後五營同城一營分防一協十有九營肅州鎮駐肅州本標中左右三營同城一營分防二協十有六營巴里坤鎮駐巴里坤城本標中左右三營分防一協三營左翼鎮駐東莞之虎門塞本標中左右三營分防三協四營右翼鎮駐英德縣本標中左右三營分防二協二營碣石鎮駐惠州府之碣石衛本標中左右三營分防一營潮州鎮駐捷勝所本標中左右三營同城一營分防一協四營高州鎮駐高州府本標左右二營分防三協八營瓊州鎮駐瓊州府本標左右二營分防六營廣東又有南澳鎮兼屬閩浙總督及福建水師提督節制本標左右二營分防一協二營左江鎮駐南寧府本標中左右三營同城一營分防三協五營右江鎮駐湘城府本標中左右三營分防一協三營臨元鎮駐臨安府本標中左右三營分防二營開化鎮駐開化府本標中左右三營分防一協一營騰越鎮駐騰越州本標中左右三營分防二協一營鶴麗鎮駐鶴慶州本標中左右三營分防一協一營昭通鎮駐昭通府本標中左右前四營分防二營普洱鎮駐普洱府本標中左右三營安籠鎮駐南籠府本標中左右三營分防四營古州鎮駐古州本標中左右三營分防二協四營鎮遠鎮駐鎮遠府本標中左右三營分防二協八營威寧鎮駐威寧州本標中左右三營分防二營副將直隸督標一人三屯協河屯協山永協河間協通州協大名張家口協獨石口協史一人山東文登協膠州協臨清協沂州協各一人山西蒲州協殺虎口協各一人江南督標一人江寧城守營京口協安慶協太湖協各一人江西九江協袁州協各一人福建督標一人閩安協臺灣協北路協水師協福州城守營興化城守營延平城守營各一人浙江杭州城守營嘉興協湖州協紹興協象山協台州協樂清協瑞安協平陽協金華協嚴州協各一人湖廣督標一人鄖陽協黃州協施南協長沙協洞庭協永順協辰州協靖州協沅州協永綏協衡州協寶慶協各一人四川督標將軍標各一人阜和協夔州協維州協各一人陝西將軍標一人靖遠協慶陽協潼關協波羅協神木協定邊協漢中城守營岷洮協各一人甘肅督標一人永固協永昌協中衛協西大通協金塔寺協西安協瑪納斯協哈密協各一人廣東督標一人廣州城守營肇慶城守營惠州協順德協香山協春江協南雄協三江口協龍門水師協羅定協黃岡協澄海協各一人廣西義寧協平樂協廣遠協潯州協梧州城守營新太協鎮安協各一人雲南督標一人曲尋協楚雄協永昌協龍陵協推西協各一人貴州清江協大定協銅仁協都勻協上江協黔西協遵義協平遠協定廣協各一人各掌其分地之軍政以整飭行伍參將以下之在其分內者胥隸焉【凡副將之為總督統理營務者曰督標中軍副將其為駐防將軍統理營務者曰將標中軍副將為河道總督漕運總督統理營務及稽核工汛催護漕船者曰河標中軍副將漕標中軍副將茲河標漕標副將巳別具河道漕運總督篇內故不贅列】 \\n △參將遊擊等官 \\n 參將直隸八人山東九人山西十有四人河南五人江南十有一人江西六人福建十有四人浙江七人湖廣十有三人四川八人陝西九人甘肅十有二人廣東十有六人廣西六人雲南十有二人貴州七人　遊擊直隸二十有三人山東八人山西七人河南三人江西二十有七人江西八人福建四十有一人浙江二十人湖廣三十有二人四川二十有二人陝西二十有八人甘肅四十有三人廣東二十有八人廣西十有一人雲南十有八人貴州十有五人　都司直隸五十有八人山東十有二人山西二十有七人河南六人江南二十有三人江西二十有四人福建十有七人浙江二十有五人湖廣二十有一人四川三十人陝西三十有八人甘肅四十有四人廣東三十有五人廣西十有九人雲南十有六人貴州二十有二人【初設有行掌印都司管田都司僉書及都司經歷斷事俱雍正二年裁】 \\n 守備直隸六十舒六人山東二十有一人山西二十有七人河南十有七人江南五十有七人江西十有五人福建六十有六人浙江五十有三人湖廣五十有三人四川四十有二人陝西四十人甘肅六十有九人廣東八十人廣西三十人雲南四十有七人貴州五十人　營千總直隸一百三十有六人山東四十有七人山西六十有四人河南二十有八人江南一百四人江西三十有二人福建一百四十有一人浙江一百七人湖廣一百三十有四人四川一百二人陝西六十有三人甘肅一百三十有七人廣東一百七十人廣西六十有七人雲南九十有七人貴州一百十有六人　把總直隸三百十有四人山東一百人山西一百三十有七人河南六十有一人江南二百十有七人江西九十有四人福建二百八十有三人浙江三百九人湖廣二百七十人四川一百九十有九人陝西一百四十有三人甘肅二百九十有八人廣東三百二十有四人廣西一百八十有一人雲南三百一人貴州二百三十有三人各掌其防汛之軍政練飭營伍以聽于其長【凡參將之為提督及巡撫統理營務者稱提標中軍參將撫標中軍參將遊擊之為總兵統理營務者稱鎮標中軍遊擊都司之為副將統理營務者稱協標都司其參將以下為河道總督漕運總督并各衙門守禦所官俱散見各門類此不贅入】又設有外委把總直隸三百二十有九人山東一百二十人山西二百十有八人河南六十有七人江南三百三人江西九十有四人福建四百六十有三人浙江三百九人湖廣二百七十人四川二百九十有四人陝西二百六十有二人甘肅四百六十有五人廣東三百九十有四人廣西一百八十有一人雲南三百一人貴州二百六十有一人 \\n 皇朝通典卷三十八 \\n  \\n   \\n  "}
{"章节": "●皇朝通典卷三十九", "正文": "  \\n ●皇朝通典卷三十九 \\n 　 \\n  \\n 職官十七 \\n ○職官十七 \\n 藩屬各官 \\n 土司各官 \\n 僧錄道錄等司 \\n △藩屬各官 \\n 外藩蒙科爾沁等二十四部四十九旗喀爾喀四部八十五旗青海四部二十九旗阿拉善厄魯特一旗烏蘭烏蘇厄魯特二旗額濟訥土爾扈特一旗杜爾伯特十六旗每旗扎薩克一人協理旗務二人或四人管旗章京一人副章京二人或一人參領每六佐領則一人佐領每百丁或二百丁或二百五十丁則一人驍騎校每佐領下則一人惟札薩克掌治一旗之政令或由世襲或由簡任不拘爵秩蒙古科爾沁等部四十九旗及青海四部落二十九旗每旗札薩克以王貝勒貝子公台吉為之惟喀喇沁添設一旗以一等塔布囊為之喀爾喀等部八十五旗及杜爾伯特十六旗每旗札薩克以汗王貝勒貝子公台吉為之阿拉善厄魯特以王及公烏蘭烏蘇厄魯特以貝子額濟訥土爾扈特以貝勒協理旗務掌佐札薩克之政亦以台吉以上為之自管旗章京以下至驍騎校皆掌統其所屬之眾以聽于札薩克惟青海達喇嘛察漢諾們汗所屬蒙古分四佐領不統于各旗給印令達喇嘛管轄每旗按丁數編為佐領設佐領一人驍騎校一人領催六人驍騎五十人六佐領設參領一人佐領多者設管旗章京一人副章京二人十佐領以下設章京副章京各一人並於每旗台吉內遴選以原爵兼任如台吉內無人於參領內遴選參領於佐領內遴選佐領於驍騎校內遴選以次遞升【按外藩蒙古自康熙三年以前來歸者稱內札薩克自康熙二十七年以後來歸者稱外札薩克設官雖同而分地各異其大別有三一為漠南科爾沁等部一為漠北喀爾喀四部一為青海四部若阿拉善厄魯特額濟訥土爾扈特皆在寧夏甘肅邊止亦漠南地杜爾伯特在喀爾喀疆理之內烏蘭烏蘇又喀爾喀賽音諾顏部所轄也故以漠南漠北青海等部區別為三】　回部哈密一旗札薩克一人協理旗務一人管旗章京一人副章京一人參領二人佐領十三人吐魯番一旗札薩克一人協理旗務二人管旗章京一人副章京二人參領二人佐領十五人伯克十人凡回部之久經內屬者一如蒙古之制編為旗分設札薩克以下等官哈密札薩克以功晉郡王貝勒吐魯番晉郡王【按哈密吐魯番二部雖並膺王封而實佐我駐劄大臣共理庶政故互見于新疆各官屬而其屬則冠以天朝之品秩仍存諸部之舊稱謹具列于此至于德威遐布西域蕩平二萬餘里安屯置郡土爾扈特復率眾輸誠全部歸順其間量材授職品秩昭然而悉　簡大臣往臨其政故並列新疆卷中而識其區別如右云】 \\n △土司各官 \\n 甘肅土指揮使八人指揮同知七人指揮僉事八人土千戶八人正千戶一人副千戶二人上百戶九人青海千戶一人百戶二十四人百長二十六人西藏百戶十六人百長十人　內土指揮使河州衛一人狄道衛一人平番縣三人西寧縣三人指揮同知河州衛一人平番縣一人西寧縣一人碾伯縣四人指揮僉事平番縣一人西寧縣二人碾伯縣三人洮州廳二人土千戶河州保安撒喇四房一人保安撒喇族五一人平番縣一人武威縣一人永昌縣一人古浪縣一人碾伯縣一人大通縣一人正千戶平番縣一人副千戶平番縣一人洮州廳一人上百戶河州癿藏一人平番縣二人碾伯縣二人岷州四人青海奇克巴彥南稱族千戶一人阿里克族百戶二人格爾吉族百戶三人蒙果爾津族邕希葉布族百戶各一人玉樹族百戶四人蘇魯克族尼牙木錯族庫固察族稱多族百戶各一人札武族百戶二人下札武族下阿拉克沙族上隆壩族下隆壩族蘇爾莽族多倫尼托克安都族百戶各一人葉爾吉族阿薩克族列玉族阿永族拉爾吉族丹巴族巴彥南稱界綽庫爾族桑博爾族隆東族百戶各一人洞巴族百長三人上隆壩族百長一人下隆壩族百長三人阿拉克碩族百長四人附住玉樹界內噶爾布族附住札武界內班石族白利族哈爾受族吹冷多爾族巴彥南稱界內拉布庫克百長各一人西藏納克書貢巴族納克書色爾查族納克書畢魯族納克書奔頻族納克書拉兢什族納克書達格魯克族勒納夥爾族邛布納克魯族夥爾族百戶各一人邛布噶魯族邛布色爾查族百戶各二人格魯克族上岡噶魯族夥爾遜提嘛爾族百戶各一人白臘岡札嘛爾族撲錯族三查族三納拉巴族上阿查克族下阿查克族上多爾樹族下多爾樹族夥爾彭他嘛族夥爾拉塞族百長各一人雍正十三年覆准清理西寧玉樹納克書等番子分界安插其千人以上之部落設千戶一人百戶以上之部落設百戶一人千戶之下設百長五人或六人百戶之下設百長三人或四人各給號紙凡土司各掌其所屬番夷軍民之政自知府以下至典史為文職隸於吏部驗封司自宣慰指揮使以下至千戶百戶為武職隸於兵部武選司而各省文武大員統轄焉各以其土之所有為貢或三年一貢或五年一貢其承襲按其支派宗圖定其當襲者不容混冐順治初定土司承襲由督撫具題將該土司宗圖親供司府州鄰印信甘結及舊敕印號紙送部親身赴京兵部查驗明確方准承襲康熙十一年題准土司襲職子弟年滿十五歲方許承襲未滿十五歲者督撫報部將土司印信事務令本族土舍護理俟年滿督撫題請承襲又題准土官襲職傳其親身赴京取具地方官保結並宗圖呈報該督撫保送到日許其承襲雍正三年覆准各處土司文武官員嫡長子孫承襲本職其支庶子弟有馴謹能辦事者俱許本職土官詳報督撫具題請旨酌量給與職銜令其分管地方事務其所授職視土官各降二等如文職土官係知府則所分者給通判職銜係通判則所分者給縣丞銜武職係指揮使則所分者給指揮僉事銜本土官係指揮僉事則所分者給與正千戶銜四年覆准土司土目有隨師効力應行議敘之員止就原土職加銜如宣慰使司宣撫使司安撫使司則有各司使副使同知僉事等員招討司則有招討使副招討使長官司則有長官副長官等銜指揮司則有指揮使同知僉事正千戶副千戶百戶等銜均照原官品級以次陞綬遞加至宣慰使指揮使而止如有餘功准其隨帶仍令以本土職管事及襲替時亦以原職承襲【各員額　國初以來隨時置設亦時有裁改今以現在部冊為定各省並同又初宣慰招討二司設有經歷雍正二年裁】 \\n 四川土通判二人土知事一人土巡檢一人土副巡檢一人宣慰使五人副使一人宣撫使五人副使三人安撫司二十人副使三人長官三十有七人副長官三人千戶四十人土千總二人土百戶一百六十有三人　內龍安府土通判一人土知事一人石砫土通判一人水草抨牟托土巡檢各一人竹土坎土副巡檢一人軍民宣慰使司一日明正長河西魚通寧遠宣慰使一人宣慰使司五曰董卜韓胡曰布拉克底曰巴旺曰梭磨各宣慰使一人曰德爾格忒宣慰使副使各一人宣撫使司五曰邛部曰沙罵曰綽斯甲並宣撫使一人曰裏塘宣撫使一人副使二人曰巴塘宣撫使一人副使一人安撫司二十曰長寧曰加渴瓦寺曰沃日曰瓜別曰木裏曰單東革什咱曰巴底曰瓦述餘科曰竹窩曰綽倭曰霍耳綽倭曰霍耳章谷曰霍耳孔撒曰霍耳甘孜磨書曰霍耳咱護曰霍耳林蔥曰上納奪各安撫司一人曰喇滾曰下瞻對曰春科各安撫使一人副使一人長官司三十有七曰阿都長官一人副長官一人曰靜州曰隴木曰岳希曰實大關曰松岡曰卓克塞曰党壩曰威龍州曰普濟州曰昌州曰沈邊曰冷卓曰瓦述崇喜曰瓦述毛了曰瓦述曲登曰瓦述色他曰瓦述更平曰霍耳納林冲曰霍耳白利曰霍耳東科曰春科高日曰上瞻對曰蒙葛結曰中瞻對茹色曰泥溪曰平茶洞曰平夷曰蠻夷曰沐川曰九姓曰河東曰嘉克杜時述曰石耶峝曰邑梅各長官一人曰地壩曰馬喇各副長官一人曰咱哩曰松坪曰雙則紅凹寨曰班佑寨曰川柘寨曰佘灣寨曰祈命寨曰寒盼寨曰商巴寨曰谷爾壩那浪寨曰竹當寨曰包子寺寨曰甲多寨曰墨蒼寨曰阿強寨曰呷竹寺曰丟谷寨曰雲昌寺曰沙壩曰阿思洞寨曰峩眉喜寨曰七布寨曰毛革阿按寨曰麥雜佘灣寨曰松林地曰暖帶密曰暖帶田壩曰酥州曰黎溪州曰迷易所曰鹽薩衛中所曰左所曰右所曰古柏樹曰瓦述寫達曰瞻對峪納曰上納奪曰中郭羅中押落寨曰中阿樹曰上瞻對撒敦土千戶各一人曰河西曰雷波千萬貫土千總各一人曰沙卡阿業曰木噶媽寺猛呷阿他曰瓦七立曰惡落曰白桑曰惡熱曰上八義曰下八義曰沙俁石曰作蘇策曰八哩籠壩曰上波噶喇佳寨曰中渡亞出卡曰他咳曰索窩籠巴曰惡拉曰八鳥籠曰拉里曰姆朱曰樂壤曰上渣壩惡疊曰上渣壩卓泥曰中渣壩熱錯曰中渣壩業窪石曰中渣壩沱曰下渣壩莫藏石曰扒桑曰木轆曰革窪卡巴曰呷那工輪曰吉增卡桑阿籠曰魯密東谷曰普共碟曰郭宗曰結藏曰初把曰祖卜柏哈日昌拉曰堅貞曰達媽曰格桑曰本滾曰長結杵尖曰長結松歸曰白隅曰梭布曰達則曰卓籠曰窪黑曰阿招曰膩乃窠曰旁阿孤曰明州樂土曰迪石洞穵希曰大羊暘曰斡田壩曰麻柳壩曰輸沃曰冷紀曰阿細柘弄寨曰巴細蛇任壩寨曰上作革寨曰合壩獨雜寨曰轄幔寨曰下作革寨曰物藏寨曰熱當寨曰磨下寨曰甲凹寨曰阿革寨曰郎惰安出寨曰下泥巴曰熱霧曰拈佑曰疊溪閫外曰沙壩曰大姓黑水曰小姓黑水曰疊溪閫內小姓曰松坪曰料林坪曰野猪塘曰白石村日前後山曰六翁曰老鴉漩曰阿得橋曰白路曰虛郎曰苗出曰太村曰糯白瓦曰窩卜曰迤東大鹽井曰熱即哇曰中村曰架州曰三大支曰河西地曰繼事田曰長村曰大石頭曰者保曰紅卜苴曰普隆曰披砂曰鹽井衛前所曰後所曰上撒路曰中撒路曰下撒路曰崇路各謨寨曰作路生納寨曰上勒凹曰下勒凹曰瓦述更平曰瓦述墨科曰霍耳孔撒科則曰蘇述曰霍耳圖根滿牒曰籠壩曰雜谷馬竹卡曰瓦述色他曰上郭羅克曰下郭羅克曰上阿樹曰下阿樹曰小阿樹曰鵲箇寨曰雲多曰儀蓋曰麻林曰瓦述毛茂丫曰上臨卡石曰下臨卡石曰岡裏曰桑隆曰上蘇阿曰下蘇阿曰郭布曰桑阿籠百戶各一人曰三舍羊峒曰瓦述更平東撒曰雜竹卡曰東署曰革齎曰下革齎曰黎州大田百戶各二人曰上納奪黎窩百戶三人曰上革齎百戶四人 \\n 廣西土知州二十六人土州同一人土州判一人土知縣四人土巡檢十二人長官二人副長官一人　其土州知州二十六人曰南丹州那地州田州歸德州果化州忠州萬承州全茗州憑祥州下石西州太平州安平州茗盈州結安州佶倫州龍英州都結州鎮遠州江州思州上下凍州下雷州上映州思陵州向武州都康州土州同一人曰上蘭州土州判一人曰陽萬州土知縣四人曰忻城曰羅陽曰羅白曰上林土巡檢十二人曰上龍司曰湖潤寨曰白山司曰興隆司曰那馬司曰定羅司曰舊城司曰下旺司曰安定司曰都陽司曰古零司曰遷隆峒長官司二曰永順長官一人副長官一人曰永定長官一人 \\n 雲南土知府四人土同知一人士通判二人土知事一人土經歷一人土知州四人土州同四人土州判二人土縣丞五人土主簿二人土巡檢十有九人土典史一人土驛丞三人宣慰使一人指揮使二人宣撫使五人副宣撫吏二人安撫使三人長官三人副長官二人土守備四人土千總二十有八人土把總五十有五人　內土府知府四人曰景東府曰永寧府曰蒙化府曰孟定府土同知一人曰廣南府土通判二人曰麗江府曰鶴慶州土知事一人曰景東府土經歷一人曰開化府土州知州四人曰富州曰北勝州曰灣甸州曰鎮康州土州同四人曰姚州曰順州曰北勝州曰鎮南州土州判二人曰新興州曰鎮南州土縣丞五人曰雲南曰平彝曰新平曰南澗曰楚雄土主簿二人曰雲南曰定遠土巡檢十九人曰練象關曰南平關曰定西嶺曰青索鼻曰鳳羽鄉曰上江觜曰下江觜曰箭杆場曰蒲陀崆曰納更山曰三岔河曰保甸曰猛麻曰猛猛曰觀音山曰鎮南關曰阿雄關曰回鐙關曰沙矣舊土典史一人曰浪穹土驛丞三人曰板橋驛曰在城驛曰觀音山軍民宣慰使司宣慰使一人曰車里指揮使二人曰整欠曰孟良宣撫使司宣撫吏五人曰千崖曰隴川曰南甸曰耿馬曰孟連副宣撫使二人曰盞達曰遮放安撫使司安撫使三人曰潞江曰猛卯曰芒市長官司長官二人曰戶撒曰腊撒副長官三人曰十二關曰那樓茶甸曰虧容甸土守備四人曰儒林等里一人麗江府一人迭巴二人土千總二十八人曰儒林等里曰永豐等里曰斗門磨沙曰喇博曰猛遮曰普藤曰檜溪阿興曰六庫曰老窩曰江邊曰格咱曰泥西曰魯掌登埂曰鎮遠各一人曰寶寧縣曰麗江府曰神翁曰奔子欄曰阿墩子各二人曰元江州四人土把總五十五人曰納更司曰寶寧縣曰永豐等里曰定南等里曰岩旺曰他旦曰老是達曰猗邦茶山曰猛腊曰易武曰猛阿曰猛籠曰打羅曰猛海曰猛混曰頂針曰猛旺曰整董曰猛鳥曰耿馬曰洗馬溪曰漕潤曰臨城曰瀾滄江曰其宗喇普曰奔子欄曰阿墩子曰次竹曰古勇曰明光關曰鎮遠曰橄欖壩曰烏得各一人曰六困曰大塘關曰威遠各二人曰迭賓十六人 \\n 貴州土同知二人土通判一人土推官一人土吏目一人土縣丞五人土主簿二人土巡檢二人長官司長官六十六人副長官二十一人　內鎮遠府土同知土通判土推官各一人獨山司土同知一人重安司土吏目一人安化縣土縣丞土主簿土巡檢各一人餘慶縣土縣丞土主簿各一人印江縣甕水司草塘司土縣丞各一人盤江司土巡檢一人長官司六十五曰爛土曰麻嚮曰豐寧上曰豐寧下曰上馬橋曰方番曰臥龍番曰小龍番曰金石曰大龍番曰程番曰小程番曰羅番曰韋番曰養龍曰大平伐曰小平伐曰新添曰沙營曰施溪曰邦水曰樂平曰平定曰楊義曰八舟曰中林驗洞曰古州曰新化曰亮寨曰頂營曰蠻夷曰慕役曰虎墜曰大谷龍曰小谷龍曰羊腸曰平伐曰岩門曰宣化曰龍里長官各一人曰盧番曰都坪曰都素曰黃道溪長官各二人曰木瓜曰底寨曰白納曰都勻曰歐陽曰湖耳曰省溪曰烏羅曰邛水十有五洞蠻夷曰提溪曰沿河佑溪曰郎溪曰潭溪曰洪州泊裏曰乖西曰平頭著可各長官一人副長官一人曰偏橋長官一人左右副長官二人曰石阡曰新西堡曰康佐副長官各一人思南府隨府屬辦事長官一人 \\n △僧錄道錄等司 \\n 僧錄司左右善世各一人左右闡教各一人左右講經各一人左右覺義各一人掌釋教之事　各直省府屬曰僧綱司都綱一人副都綱一人州屬曰僧正司僧正一人縣屬曰僧會司僧會一人各掌其屬釋教之事　道錄司左右正一各一人左右演法各一人左右至靈各一人左右至義各一人掌道教之事　各直省府屬曰道紀司都紀一人副都紀一人州屬曰道正司道正一人縣屬曰道會司道會一人各掌其屬道教之事【按善世正一俱正六品闡教演法俱從六品講經至靈俱正八品覺義至義俱從八品餘俱未入流各司其業不與職官並列謹附識】本朝凡緇黃之持修精進者俱蒙特恩錫以國師禪師真人之號非正員不具載惟正一嗣教真人國初曾授以光祿大夫誥命乾隆十二年議定正一真人有統率龍虎山上清宮道眾之責秩視太醫院院使為正五品令其世襲三十一年正一真人來朝京師特旨加恩晉視三品秩世襲如故其僧道等官自天聰六年始設順治年間定品制悉仿明舊謹依會典體例附于品官之後云 \\n 皇朝通典卷三十九 \\n  \\n   \\n  "}
{"章节": "●皇朝通典卷四十", "正文": "  \\n ●皇朝通典卷四十 \\n 　 \\n  \\n 職官十八 \\n ○職官十八 \\n 文武官階 \\n 祿秩 \\n 秩品 \\n △文武官階 \\n 文職正一品曰光祿大夫從一品曰榮祿大夫正二品曰資政大夫從二品曰通奉大夫正三品曰通議大夫從三品曰中議大夫正四品曰中憲大夫從四品曰朝議大夫正五品曰奉政大夫從五品曰奉直大夫正六品曰承德郎從六品曰儒林郎正七品曰文林郎從七品曰徵仕郎正八品曰修職郎從八品曰修職佐郎正九品曰登仕郎從九品曰登仕佐郎若吏員出身者其從六品正七品俱為宣德郎不及九品者為未入流初制一品正從俱光祿大夫從三品為中大夫後改定凡官階五品以上為誥授六品以下為敕授武官亦如之武職正一品曰建威將軍從一品曰振威將軍正二品曰武顯將軍從二品曰武功將軍正三品曰武義將軍從三品曰武翼將軍正四品曰昭武都尉從四品曰宣武都尉正五品曰武德騎尉從五品曰武德佐騎尉正六器曰武畧騎尉從六品曰武畧佐騎尉正七品曰武信騎尉從七品曰武信佐騎尉正八品曰奮武校尉從八品曰奮武佐校尉正九品曰修武校尉從九品曰修武佐校尉初制正從一品俱榮祿大夫正二品為驃騎將軍從二品為驍騎將軍正三品為昭勇將軍從三品為懷遠將軍正四品為明威將軍從四品為宣武將軍正五品為武德將軍從五品為武畧將軍正六品為昭信校尉從六品為顯忠校尉正七品為奮力校尉經乾隆二十年改定公侯伯及正一品俱光祿大夫從一品為振威大夫正二品為武顯大夫從二品為武功大夫正三品為武義大夫從三品為武翼大夫正四器為昭武大夫從四品為宣武大夫正五品為武德郎從五器為武畧郎正六品為武信郎從六品為武信佐郎正七品為奮武郎嗣以文職正一品起至從九品共十八階武職從一品起至正七品共十二階多寡懸殊體制未協經乾隆五十一年增設階品改定封典名號用昭畫一焉國朝定命婦之制凡封贈一品之妻為一品夫人二品妻夫人三品妻淑人四品妻恭人五品妻宜人六品妻安人七品妻孺人八九品止封本身 \\n （臣）等謹按續通典承杜佑通典之例備載散官蓋金元及明皆以官階為散也本朝增設官制凡文職十八階武職亦照文階釐定並為十八階初制凡遇覃恩及三年考滿均給封贈康熙九年停三年考滿之例止遇覃恩按品頒給一品封贈三代二品三品封贈二代四品至七品封贈一代凡貤封贈者聽均論服制不准旁推其八品以下亦得貤封贈父母 \\n △祿秩 \\n 宗宗歲支俸銀祿米親王【銀一萬兩米五千石】世子【銀六千兩米三千石】郡王【銀五千兩米二千五百石】長子【銀三千兩米一千五百石】貝勒【銀二千五百兩米一千二百五十石】貝子【銀一千三百兩米六百五十石】鎮國公【銀七百兩米三百五十石】輔國公【銀五百兩米二百五十石】一等鎮國將軍【銀四百一十兩米二百五石】二等鎮國將軍【銀三百八十五兩米一百九十二石五斗】三等鎮國將軍【銀三百六十兩米一百八十石】一等輔國將軍兼一雲騎尉【銀三百三十五兩米一百六十七石五斗】一等輔國將軍【銀三百一十兩米一百五十五石】二等輔國將軍【銀二百八十五兩米一百四十二石五斗】三等輔國將軍【銀二百六十兩米一百三十石】一等奉國將軍兼一雲騎尉【銀二百三十五兩米一百一十七石五斗】一等奉國將軍【銀二百一十兩米一百五石】二等奉國將軍【銀一百八十五兩米九十二石五斗】三等奉國將軍【銀一百六十兩米八十石】奉恩將軍兼一雲騎尉【銀一百三十五兩米六十七石五斗】奉恩將軍【銀一百一十兩米五十五石　謹按親王以下奉恩將軍以上俱係宗室封爵不入品秩內其俸銀俸米現據戶部則例編載】八旗世職歲支俸銀祿米一等公【銀七百兩米三百五十石】二等公【銀六百八十五兩米三百四十二石五斗】三等公【銀六百六十兩米三百三十石】閑散公【銀二百五十五兩米一百二十七石五斗】一等侯兼一雲騎尉【銀六百三十五兩米三百一十七石五斗】一等侯【銀六百一十兩米三百五石】二等侯【銀五百八十五兩米二百九十二石五斗】三等侯【銀五百六十兩米二百八十石】閑散侯【銀二百二十兩米一百一十五石】一等伯又一雲騎尉【銀五百二十五兩米二百六十七石五斗】一等伯【銀五百一十兩米二百五十五石】二等伯【銀四百八十五兩米二百四十二石五斗】三等伯【銀四百六十兩米二百三十石】伯品級官【銀二百五兩米一百二石五斗】一等子又一雲騎尉【銀四百三十五兩米二百一十七石五斗】一等子【銀四百一十兩米二百五石】二等子【銀三百八十五兩米一百九十二石五斗】三等子【銀三百六十兩米一百八十石】一等男又一雲騎尉【銀三百三十五兩米一百六十七石五斗】一等男【銀三百一十兩米一百五十五石】二等男【銀二百八十五兩米一百四十二石五斗】三男等【銀二百六十兩米一百三十石】一等輕車都尉又一雲騎尉【銀二百三十五兩米一百一十七石五斗】一等輕車都尉【銀二百一十兩米一百五石】二等輕車都尉【銀一百八十五兩米九十二石五斗】三等輕車都尉【銀一百六十兩米八十石】騎都尉又一雲騎尉【銀一百三十五兩米六十七石五斗】騎都尉【銀一百一十兩米五十五石】雲騎尉【銀八十五兩米四十二石五斗】恩騎尉【銀四十五兩米二十二石五斗】以上世爵俸祿俱由都統咨部支領其曾經効力行間致仕者或給半俸或給全俸由兵部奏請凡八旗武職皆同其或授外省文職者如世職之俸浮於外俸於任所支領外俸其世爵銀米仍留京支領若與外俸相等及外俸浮於世爵者俸銀均在任所支領其世爵祿米仍準留京【乾隆三年定】其或授外省武職者世爵祿米照文員例留京支領【乾隆四年定】漢世爵俸祿各由本省支給咨部察核凡擢用京營外省及選授侍衛者均食全俸其發標効力未經受職及自願効力非命往者均給半俸實授始給全俸如奉旨令其回籍及不能供職並未及歲承襲在家問住者均停給俸【雍正十三年定】至在京文武官員俸銀滿洲漢人俱一例按品頒發祿米即照俸定數每俸銀一兩支祿米一斛正從一品【銀一百八十兩米九十石】正從二品【銀一百五十五兩米七十五石五斗】正從三品【銀一百三十兩米六十五石】正從四品【銀一百五兩米五十二石五斗】正從五品【銀八十兩米四十石】正從六品【銀六十兩米三十石】正從七品【銀四十五兩米二十二石五斗】正從八品【銀四十兩米二十石】正九品【銀三十三兩一錢一分四釐米一十六石五斗五升七合】從九品【銀三十一兩五錢米十五石七斗五升】未入流俸銀祿米與從九品同又雍正五年二月議准盛京五部及守護陵寢文武官各俸銀照京員正俸一體頒給又十三年議准凡內府及王公府屬佐領照八旗佐領一體頒給俸祿又乾隆元年四月奏准七品筆帖式歲支俸銀三十八兩八品二十八兩九品二十一兩祿米照俸支給又凡在京官員於正俸外加倍賞給曰恩俸其數與正俸同雍正五年二月奉諭旨令乾清門侍衛照品加給俸銀一倍祿米不必加給又六年二月奉諭旨吏戶兵刑工五部堂官除差往外省署印外俸銀俸米著加倍給與其署理之大臣亦照此賞給若遇罰俸案件將分外所給之俸不必入議又乾隆元年六月奉諭旨禮部掌官照五部堂官例給與雙俸又八月奉諭旨從前在京文官俸入未足供其日用屢廑皇考聖懷是以雍正三年特旨增添漢官俸米而各部堂官又加恩給與雙俸其餘大小各員俸銀俱仰體皇考加恩臣工之意仿照雙俸之例加一倍賞給俾得用度從容專心官守所給恩俸自乾隆二年春季為始又近奉特旨凡在京文武各官降級革職留任者其應得俸米仍照原品支領以示體恤至八旗官員養廉之設自雍正五年二月奉諭將兩淮鹽課羨餘銀每旗賞給一千兩分撥都統副都統等員各有差三月又將兩浙鹽課羨餘銀賞給一萬兩分撥前鋒統領護軍統領等員各有差至乾隆十年奉特恩議定今制凡歲給在京旗員養廉領侍衛內大臣【九百兩】滿洲都統【七百兩】蒙古都統漢軍都統前鋒統領護軍統領【六百兩】滿洲副都統步軍統領【五百兩】蒙古副都統漢軍副都統步軍翼尉內大臣散秩大臣鑾儀使上駟院卿奉宸苑卿武備院卿【四百兩】參領【六十兩】副參領前鋒侍衛印房官【四十兩】至各直省大小文員俸銀俱照在京文員正俸按品支領在外武職俸銀正一品【九十五兩有奇】從一品【八十一兩有奇】正二品【六十七兩有奇】從二品【五十三兩有奇】正從三品【三十九兩有奇】正從四品【二十七兩有奇】正從五品【一十八兩有奇】正從六品【一十四兩有奇】正從七品【一十二兩有奇】薪銀正從一品正從二品【一百四十四兩】正從三品【一百二十兩】正從四品【七十二兩】正從五品【四十八兩】正從六品正從七品【三十二兩】乾隆十八年改提督為從一品總兵官為正二品各按品給俸如制至直省文員養廉之設始於雍正二年山西巡撫諾岷奏請以耗羨之存公者即其贏餘定為各官養廉嗣後各省大吏俱奏請仿效其法蒙世宗憲皇帝次第允行逮我皇上御極之初復增定佐雜各官養廉其多寡之數詳見戶部則例廩祿門內茲不悉載 \\n （臣）等謹按國朝定制於俸祿之外加給外吏養廉仰見加惠臣工及杜止貪墨之至意若夫酌耗羨之多寡分差務之繁簡同一省而官有等差同一官而數有等差自督撫司道以至佐貳雜職為數遞減不等皆核其籍於戶部至八旗武職大臣及各員舊給親兵隨糧直省武職自提鎮至將弁舊有親丁名糧另詳兵典又考杜典及五朝典秩祿後復有職田一門國初勳臣皆給莊田以代廩祿尋即按器給祿其莊田之數詳見田賦不另贅 \\n △秩品【滿漢文職　滿漢武職　土官武職】 \\n 滿漢文職 \\n 滿漢武職 \\n 土官武職 \\n ·滿漢文職 \\n 正一品 \\n 太師　太傅　太保殿閣大學士【初定滿洲一品漢人二品後俱改為正二品兼各部尚書銜今定正一品】 \\n 從一品 \\n 少師　少傅　少保　太子太師　太子太傅太子太保　各部院尚書　都察院左右都御史【初制尚書都御史滿洲俱一品漢人俱二品後俱改為二品康熙六年復改滿洲為一品九年俱定為正二品雍正八年俱升為從一品】 \\n 正二品 \\n 太子少師　太子少傅　太子少保　各省總督【加尚書銜者從一品】　各部院左右侍郎【初制滿洲漢軍二品漢人三品順治十六年改俱三品康熙六年復改滿洲為二品九年定俱為正三品雍正八年升為從二品乾隆十四年復升為正二品】　內務府總管【初定三品今定正二品】 \\n 從二品 \\n 內閣學士【初定滿洲漢軍二品漢人三品後改為正五品以兼禮部侍郎銜從侍郎品級為正三品今定從二品】　翰林院掌院學士【初定正五品以兼禮部侍郎銜從侍郎品級為正三品今定從二品無專員以閣部大臣翰林出身者領之】　各省巡撫【加侍郎銜正二品】　布政使司布政使 \\n 正三品 \\n 都察院左右副都御史　宗人府府丞　通政使司通政使【滿洲初係二品後改為三品復改為二品今定為正三品】　大理寺卿【滿洲初係二品後改為三品復改為二品今定為正三品】　詹事府詹事　太常寺卿　順天奉天二府府尹　武備院卿上駟院卿　奉宸苑卿　孔廟三品執事官　按察使司按察使 \\n 從三品 \\n 光祿寺卿　太僕寺卿　都轉鹽運使司運使 \\n 正四品 \\n 通政使司副使【滿洲初係三品後改為正四品】　大理寺少卿【滿洲初係三品後改為四品復改為三品今定為正四品】　詹事府少詹事　太常寺少卿　太僕寺少卿　鴻臚寺卿【滿洲初係三品後定為正四品】　順天奉天二府府丞　四品太廟尉陵寢掌關防官陵寢尚茶正陵寢尚膳正孔廟四品執事官　各省守巡道 \\n 從四品 \\n 內閣侍讀學士【初係三品後改為從五品兼太常寺卿銜尋停兼銜後定為從四品】　翰林院侍讀學士【初係從五品後定為從四品侍講學士同】　翰林院侍講學士　國子監祭酒【滿洲初係三品後定為從四品兼太常寺少卿銜後停兼銜】　都轉鹽運使司同知　各府知府【初係正四品今定從四品】 \\n 正五品 \\n 左右春坊左右庶子　通政使司參議【滿洲初係四品後定為正五品】　光祿寺少卿【滿洲漢軍初係四品後定為五品】　六科給事中【滿洲初係四品康熙二年改為七品六年復為四品九年定俱為正七品雍正七年升為正五品】　宗人府理事官【初係三品後改為四品今定為正五品】　各部院郎中【滿洲初係三品後改為五品復改四品復改為三品今定為正五品】　五品壇尉　五品太廟尉　順天奉天二府治中　內務府管領　欽天監監正【滿洲初係四品後改為三品今定為五品】　太醫院院使陵寢副掌關防官孔廟五品執事官盛京鳳凰城迎送官　各府同知　鹽運監掣同知 \\n 從五品 \\n 翰林院侍讀【初係六品後定為從五品侍講同】　翰林院侍講司經局洗馬　各道監察御史【滿洲漢軍初係三品順治十六年改為七品康熙六年改為四品九年復為正七品雍正七年定滿洲由員外郎漢軍由郎中升授漢人由內閣侍讀編修檢討郎中員外郎補授者為正五品由中行評傅行取知縣補授者為正六品乾隆十七年俱改為從五品】　鴻臚寺少卿　內閣侍讀【初係四品今改為從五品】　宗人府副理事官　各部院員外郎【滿洲初係四品後改為五品復改為四品今定為從五品】　鹽運使司副使　鹽課提舉司提舉　各州知州 \\n 正六品 \\n 左右春坊左右中允　國子監司業　各部院主事【滿洲初係四品後改為六品復改為五品今定為正六品】　宗人府經歷【初係四品後改為五品今定為正六品】都察院經歷　都察院都事大理寺左右寺丞【滿洲漢軍初係四品後改為六品復改為五器今定為正六品】　內務府副內管領　內務府司俎官　武備院掌蓋　武備院庫掌　奉宸苑六品苑丞　奉宸苑六品庫掌　太常寺寺丞　六品壇尉　欽天監監副【滿洲初係三品後改為四品今定為正六品】　欽天監春夏中秋冬官正　太醫院判　王府管領　孔廟六品執事官　京府通判　京縣知縣　兵馬司指揮　神樂署署正　六品朝鮮通事　盛京管京屯六品官　盛京管于丁六品官　盛京管理琉璃窑官　各府通判 \\n 從六品 \\n 左右春坊左右贊善　翰林院修撰　光祿寺署正【初係四品改為六品復改為五品今定為從六品】　欽天監滿洲五官正　王府典膳　王府馬羣牧長　布政使司經歷　布政使司理問　鹽運司運判　各州同知 \\n 正七品 \\n 翰林院編修　通政使司知事【初係四品後定為正七品】　通政使司經歷　大理寺左右評事【滿洲漢軍初係四品改為七品復改為五品後定為正七品】　內閣典籍【滿洲漢軍初係正五品後改為從八品今定為正七品】皇史宬尉　太常寺博士　太常寺典簿　七品堂子尉　國子監監丞　太僕寺滿主簿　各部寺內務府司庫　武備院司弓　武備院司幄　上駟院廄長　上駟院牧長　奉宸苑七品苑丞　奉宸苑七品苑副　奉宸苑七品庫掌　孔顏曾孟四氏儒學教授　孔廟七品執事官　孔廟司樂　孔廟管句　孔廟典籍　京府儒學滿漢教授　京府儒學滿訓導　兵馬司副指揮　京縣縣丞　各部院衙門七品筆帖式　七品朝鮮通事　盛京管理驛站官　盛京管千丁七品官　按察使司經歷　各縣知縣　各府儒學教授 \\n 從七品 \\n 翰林院檢討　內閣撰文辦事中書舍人　中書科中書舍人【滿洲初係四品後定為從七品】　國子監助教　國子監博士　詹事府主簿　光祿寺典簿　光祿寺各署署丞【初係六品康熙九年定為從七品】　鑾儀衛經歷　順天府經歷　奉天府經歷　京府儒學漢訓導　太常寺各祠祭署奉祀　欽天監五官靈臺郎　王府司庫　布政使司都事　鹽運司經歷　各州州判　衛經歷 \\n 正八品 \\n 翰林院五經博士　國子監學正　國子監學錄　欽天監主簿　各部院衙門八品筆帖式　八品朝鮮通事　太常寺協律郎　太醫院御醫八品　堂子尉　內務府司匠　武備院司矢　武備院司匠奉宸苑八品苑丞　奉宸苑八品苑副　孔廟八品執事官　布政使司庫大使　按察使司知事　各府經歷　同知經歷　各縣縣丞　各州儒學學正　各縣儒學教諭　鹽課司大使鹽運司批驗所大使　各部院司務【初係從九品今定為正八品】 \\n 從八品 \\n 翰林院典簿　國子監典簿　欽天監五官挈壺正　太常寺各祠祭署祀丞　神樂署署丞　太醫院八品吏目　王府司匠　王府牛羣牧長　王府羊羣牧長　布政使司照磨　鹽運司知事　各府州縣儒學訓導 \\n 正九品 \\n 禮部太常寺　盛京讀祝官【初係五品後定為正九品】　內務府太常寺　盛京贊禮郎【滿洲初係四品改為九品後改為六品復改為五品後定為正九品】　各部院九品筆帖式　寶泉寶源局大使　會同館大使　欽天監五官監候　欽天監五官司書　孔廟九品執事官　按察使司照磨　各府知事茶馬司大使　各縣主簿 \\n 從九品 \\n 翰林院待詔　國子監典籍　四譯館正教序班　太常寺司樂　鴻臚寺鳴贊　鴻臚寺序班　工部內務府製造庫司匠【初係七品後定為從九品】　欽天監博士　欽天監五官司晨　刑部司獄　京府照磨　京府司獄　太醫院九品吏目　府宣課司大使　布政司庫大使　按察司司獄　道庫大使　各府照磨　同知照磨　各州吏目　府稅課司大使　各府司獄　通判司獄　巡檢司巡檢 \\n 未入流 \\n 翰林院孔目　內務府庫掌　內務府署庫掌　內務府監造　奉宸苑未入流苑丞　奉宸苑未入流苑副　禮部鑄印局大使　兵馬司吏目　崇文門副使　各府檢校　各縣典史　府庫大使　鹽茶大使　驛丞　批驗所大使　鹽運司庫大使　州縣稅課司大使　牐官　遞運所大使　河泊所所官　道倉大使　州庫大使　州倉大使　縣倉大使　營倉大使　長官司吏目【謹按以上歷年裁省各官其沿革具詳各職篇中謹識】 \\n ·滿漢武職 \\n 正一品 \\n 領侍衛內大臣 \\n 從一品 \\n 內大臣　八旗滿洲蒙古漢軍都統　外省駐防將軍　烏嚕木齊都統　察哈爾都統　提督 \\n 正二品 \\n 左右翼前鋒統領　八旗護軍統領　提督九門巡捕五營步軍統領　八旗滿洲蒙古漢軍副都統　鑾儀使　外省駐防副都統　總兵 \\n 從二品 \\n 散秩大臣　副將【謹按舊辭署副將今停下署參將游擊都司守備並同】 \\n 正三品 \\n 一等侍衛　冠軍使　火器營翼長　健銳營翼長　步軍翼尉　包衣護軍統領　圓明園營總　鳥鎗營總　前鋒參領　護軍參領驍騎參領　陵寢總管　圍塲總管　黑龍江總船礮水手總管　察哈爾總管　城守尉　王府長史　參將 \\n 從三品 \\n 圓明園包衣營總　包衣護軍參領　包衣驍騎參領　吉林參領　黑龍江參領　察哈爾參領駐防協領　王府一等護衛　游擊【初係正三器後改從三品】 \\n 正四品 \\n 二等侍衛　雲麾使　前鋒侍衛　副護軍參領　副鳥鎗護軍參領　副前鋒參領　副驍騎參領　佐領　步軍協尉　信礮總管　南苑總管　陵寢副總管　陵寢司工匠　圍塲翼長　上都達布遜諾爾達里崗愛總管　太僕寺馬廠駝廠總管　防守尉　駐防參領　黑龍江吉林等處管水手四品官　貝勒府司儀長　都司【初係正三品後改為從三品復改正四品又改從三品今定正四品】 \\n 從四品 \\n 城門領　包衣副護軍參領　包衣副驍騎參領　包衣佐領【原列正四品查包衣副參領係從四品佐領與副參領體制相等乾隆五十一年改正】　察哈爾副參領【原列正四品查察哈爾參領係從三品副參領應列從四品以符體制乾隆五十一年改正】　察哈爾佐領【原列正四品乾隆五十一年改正】　王貝勒府四品典儀　王府二等護衛 \\n 正五品 \\n 三等侍衛　治儀正　步軍副尉　步軍校　監守信礮官　南苑門章京　陵寢防禦　陵寢管理燒造磚瓦官　分營佐領　蓋州牛莊二處滿洲掌印防禦　關口守禦　防禦　黑龍江吉林等處管水手五品官　守備 \\n 從五品 \\n 四等侍衛　委署前鋒參領　委署護軍參領委署鳥鎗護軍參領　王貝勒府五品典儀　王公府三等護衛　守禦所千總　河營委署守備 \\n 正六品 \\n 藍翎侍衛　整儀尉　親軍校　前鋒校　護軍校　鳥鎗護軍校　驍騎校　監造火藥官　陵寢祭祀供應官　太僕寺馬廠駝廠翼長　黑龍江吉林等處管水手六品官　門千總　營千總【原列從六品乾隆五十一年改正】 \\n 從六品 \\n 委署步軍校　內務府六品翎長　王貝勒貝子府六品典儀　衛千總【原列正六品乾隆五十一年改正】 \\n 正七品 \\n 城門吏　弓匠固山達　盛京游牧正尉　太僕寺馬廠駝廠固山達　七品廕監生　把總 \\n 從七品 \\n 盛京游牧副尉　貝子公府七品典儀 \\n 正八品 \\n 盛京養息牧左右翼長　八品廕監生　外委千總 \\n 從八品 \\n 委署親軍校　委署前鋒校　委署護軍校　委署驍騎校　副護軍校　公府八品典儀 \\n 正九品 \\n 各營藍翎長　外委把總 \\n 從九品 \\n 太僕寺委署固山達　額外外委 \\n （臣）等謹按八旗世爵查會典不載入官品內其公侯伯以下品級制度子爵視一品官男爵視二品官輕車都尉視三品官騎都尉視四品官雲騎尉視五品官恩騎尉本為七品官改設另詳世爵世職篇 \\n ·土官武職 \\n 正三品 \\n 指揮使 \\n 從三品 \\n 宣尉使　指揮同知 \\n 正四品 \\n 指揮僉事 \\n 從四品 \\n 宣撫使 \\n 正五品 \\n 千戶 \\n 從五品 \\n 宣撫副使　安撫使　副千戶 \\n 正六品 \\n 長官　百戶 \\n 從六品 \\n 安撫副使 \\n 正七品 \\n 副長官【土官文職自知府同知以下至巡檢等官俱與直省官品同其武職品級據現在官數另編如右】 \\n 皇朝通典卷四十 \\n  \\n   \\n  "}
{"章节": "●皇朝通典卷四十一", "正文": "  \\n ●皇朝通典卷四十一 \\n 　 \\n  \\n 禮一 \\n ○禮一 \\n （臣）等謹按杜佑通典首載歷代沿革禮於前次為開元禮纂於後誠以經制文章與儀節度數並相輔以行也欽惟我朝聖聖相承重熙累治規模隆盛載在冊府垂法萬世有大清會典則例以詳其制度有皇朝禮器圖式以著其形模悉經睿裁訂定損益折衷至為賅備至於儀文秩序條理燦然則大清通禮一書準彝章而垂定式並非前代禮書所能及其萬一焉謹考典文次第纂紀為皇朝禮典二十二卷凡五禮序次條目於杜典並有更定增刪各於本門加案聲明其儀注悉以通禮為準云 \\n △吉一 \\n 郊天 \\n ·郊天 \\n （臣）等謹按杜典郊天一門凡冬至大祀孟春祈穀並入焉今考漢代以後祈穀禮多不行而正月之祀且與冬至相混二祭不分相沿已久本朝郊天之禮冬至圜丘孟春祈穀鉅典並修敬勤之義斯為至矣伏惟列聖事天之誠迥超前代凡郊壇大禮歲皆親詣具著典策我皇上精虔昭格膺鴻眷而集繁釐自臨御以來無歲不躬親祀事珥筆之臣有紀纂所不能盡者茲篇於冬至南郊孟春祈穀敬詳肇舉之隆儀以及增修之懋制兼稽列聖升配舊典悉為恭載如左 \\n 天命元年貝勒以下諸臣奉上太祖高皇帝尊號立國建元行焚香告天禮 \\n 天聰十年王貝勒以下諸臣奉上太宗文皇帝尊號是年始建圜丘于盛京德盛門外制九成周圍一百十丈南門三東西北門各一太宗率王貝勒以下文武羣臣齋戒三日於四月乙酉以太牢親祀南郊建國號曰大清改元崇德是為本朝祀天於郊之始舊例以生太牢祭告即以祭肉分給眾官太宗諭曰古帝王當未知火食之前即行祭天之禮是以用生牢致享後世特踵而行之未之有易耳況以恭祀上天之胙分給眾官令各於其家享之是反污褻也可熟而薦之祭畢即於上帝神位前分享乃為潔誠於是定制祭天用太牢熟薦十一月乙丑冬至大祀天於圜丘時將征朝鮮並告征是為冬至大祀圜丘之始七年冬至以駐蹕納蘭遣官恭代齋戒如禮停止行獵 \\n 順治元年十月乙卯朔世祖章皇帝定鼎燕京親祀南郊告祭天地即皇帝位是年定制每歲冬至大祀天於圜丘以大明夜明星辰雲雨風雷為四從壇配享又定制每年正月上辛日祭上帝於大享殿祈穀禮儀與冬至大祀同惟不設從壇神位不燔柴圜丘在正陽門外南郊形圓象天南向三成內壝形圓周百有六丈四尺門四外壝形方周二百十丈一尺門四壝北門後為皇穹字南向形圓左右廡各五間圍垣形圓周五十六丈六尺八寸南向門三壝外圍垣門四東曰泰元南曰昭亨西曰廣利北曰成貞門北為祈穀壇形圓南向三成上建大享殿【今改為祈年殿】制圓左右廡各九間內壝周百九十丈七尺二寸門四北門後為皇乾殿殿五間壝外圍垣門四南接成貞門內外圍垣二重內垣周千二百八十六丈一尺五寸外垣周千九百八十七丈五尺西向門二南北並列南入圜丘北入祈穀壇十一月丁未冬至大祀天於圜丘親詣行禮二年十月定郊祀齋戒及設玉帛祝文香亭儀注三年四月設守視天壇地壇社稷壇官員四年三月禮部奏言國初定制祀南北郊及社稷壇向例俱用生牢今應如舊惟南郊以胙牛一進上得旨照舊例如朕親祀則照例進胙牛遣官則止五年十一月戊辰冬至大祀天於圜丘奉太祖高皇帝配享八年三月定祭祀齋戒例四月定諸王羣臣陪祭扈從及送駕接駕儀注六月定制凡祀圜丘方澤先期三日遣公侯伯一人眡牲前二日遣禮部堂官省牲十三年七月禮部奉諭旨致祭天地不可不虔嗣後凡祭圜丘方澤朕於五鼓出宮爾部先期一日奏聞十四年正月辛亥祈穀於上帝奉太祖高皇帝配享二月諭禮部南郊祀天理宜嚴重祀前一日朕親宿齋宮祀前五日朕親詣眡牲如遣官恭代亦著詣壇齋宿眡牲是年以後眡牲之禮前期五日遣官恭代為常三月禮部奉諭旨禮莫重於祀天孝莫大於尊親朕纘承鴻緒恪修典禮每歲郊祀皆奉太祖高皇帝配享今思太祖受命上天肇興帝業太宗繼志述業丕振皇猷功德並隆咸宜崇祀以後冬至祈穀祭天俱奉太宗同太祖配享夏至祭地亦奉太祖太宗配享著為定制部臣議奏肇行配享大典攸關現今夏至在邇冬至尚遙若先方澤而後圜丘於序少紊若俟冬至太宗配天之後明歲舉行方澤配享禮為期太遠應不俟冬至夏至即恭製太祖太宗神牌擇吉先行太宗配享圜丘祈穀壇之禮隨行太祖太宗配享方澤之禮奏上悉如所議至日親詣行禮恭奉太宗文皇帝神位配十七年二月諭禮部帝王奉天子民禮隆禋祀享帝大典所關尤重必儀物克備乃足昭對越之誠向來郊祀惟冬至用燔柴禮祈穀壇未經舉行雖祀典原有等差而同為祀上帝典禮不宜有異嗣後祈穀亦行燔柴禮四月合祀天地百神於大享殿先是二月諭禮部帝王父天母地禋祀大典務求至當朕稽考舊章洪武初原係孟春合祭南郊至嘉靖年間始定分祭冬至祀圜丘夏至祭方澤春分朝日秋分夕月而合祭之禮遂止朕思合祭之禮原以畢萃神祗普薦馨香不宜竟廢今欲祗申昭事之誠每年孟春合祭天地日月及諸神於大享殿但禮關重大爾部詳議以聞部臣議合祀事宜奏上奉諭旨合祭典禮已定於孟春舉行今雖時序已過大典肇修理應本年即舉爾部擇期速議又諭孟春祈穀向例於大享殿今大享殿合祭以後祈穀禮於圜丘舉行【謹案是年之後合祀旋罷祈穀禮仍於大享殿舉行】十八年正月己未聖祖仁皇帝登極遣官告祭昊天上帝尋以諸臣詳議祀典請罷禁中上帝壇及大享殿合祀從之十一月丙子冬至聖祖仁皇帝大祀天於圜丘親詣行禮 \\n 康熙六年十一月諭朕惟自古帝王建極綏猷保民圖治莫不以懋昭先德祗盡孝誠為務朕纘承丕基躬親庶政恭惟世祖章皇帝功德兼隆當崇配享是用上稽前典下協輿情謹告天地宗社率諸王貝勒文武羣臣於康熙六年十一月七日丁未冬至大祀天於圜丘恭奉世祖章皇帝配享祀日聖祖仁皇帝親詣行禮是月丙辰即舉行配享方澤禮九年正月辛丑祈穀於上帝奉世祖章皇帝配享十二年八月禮部奉諭旨議奏歷代致祭時辰俱未畫一詳定請照太宗文皇帝時壇廟用黎明夕月壇用酉時又言歷代致齋俱於別殿今凡遇祭祀皇上應於別殿齋戒從之二十五年十二月禮臣議請大祀陪祀官員不照加級止論職掌有失儀者監察御史及禮部指名題參其他中祀亦如此例行疏上從之二十八年十二月諭祈穀祝文每年皆用定式既為民祈求宜直抒情事去歲直隸亢旱已經蠲免賑濟但三冬雨雪甚少朕心仍切焦勞此祝文該衙門將朕肫懇卹民之意切實撰擬進覽二十九年正月辛丑祈穀於上帝親詣行禮御製祝文曰臣纘承鴻業撫育烝黎惟貴粟重農先務是亟荷天之眷歷紀順成率土元元久沾樂利頃者歲行在巳旱暵為憂畿甸之間阻饑尤甚臣覩災饉閔此窮簷宵肝省惟中情惶惕殫心賑救罔敢暇寧顧時閱三冬同雲鮮應側席減膳倍篤焦勞茲者候屆上辛田功肇始伏念天心仁愛必軫民力艱難苟非錫以豐穰何由共登康乂敢因祈歲展竭悃誠冀昭事之精虔荷穹蒼之鑒格謹率臣僚以玉帛牲醴粢盛庶品恭祀上帝仰祈右茲將享時若雨暘用觀百穀之登溥治三農之慶尚饗四十六年十一月丁丑冬至大祀羣臣請遣官恭代弗許諭內大臣大學士九卿等郊祀大典諸臣以天時嚴寒請朕勿親詣行禮朕身體彊健步履安和毫不知倦若果稍有患苦即遣皇太子或大臣代行典禮何不可之有今身既無恙可欺妄乎況年齒漸增正欲乘未老之時躬親行禮耳四十八年正月辛巳祈穀於上帝御製祝文曰臣仰承眷命撫育萬方念切民生亟圖康乂兩年以來江浙地方遭罹水旱民失生業去歲山東河南亦因被旱田禾歉收又去冬至今乾暵無雪臣雖抱病心切靡寧遡自順治二年以迄今日垂七十載承平日久生齒既繁野無曠土縱當大穫之歲猶慮民食不充倘或偶遇旱潦則臣雖竭力殫思蠲租散賑而窮鄉僻壤豈能保無轉於溝壑之人在臣憂國憂民之念即始終不渝而雨澤應期實惟上天仁愛愚民是賴茲者時屆上辛春耕將舉臣理應躬詣齋次祗修祀事但今幸荷天佑疾漸痊愈而肅將大禮尚未克勝身雖不能致齋而為萬民懇切禱祈之誠敢用攄布仰籲洪庥特命臣僚潔蠲敬戒虔備玉帛牲醴粢盛庶品恭祀上帝伏冀昭鑒俾雨暘時若百穀用成三農宏濟尚饗五十年十一月戊戌冬至大祀羣臣以聖躬違和請遣官恭代報可尋奉諭旨朕躬安好如常必親祭方展誠心朕今年已六十行禮時兩旁人少為扶掖可也至日遂親詣行禮五十四年正月辛酉祈穀於上帝是年正月十日上辛尚未立春諭旨以從前亦有用次辛下辛致祭者令諸臣議之乃以正月三十日下辛行禮十一月己未冬至大祀天於圜丘用御定雅樂【詳見樂典】五十七年十一月乙亥朔冬至大祀遣官恭代先是諭大學士等十一月冬至祀天明日即應齋戒朕因足乏力來至湯泉身雖在此瞻望郊壇不能釋懷爾等傳諭太常寺令將齋戒銅人照常送至乾清門朕在此照常齋戒其祭祀人員齋戒務令恭敬五十八年十一月庚辰冬至大祀天於圜丘命親王恭代仍親往瞻拜行禮先是諭大學士等敬天尊祖所關重大年來因多病足痛不能親往遣大臣恭代今冬至齋戒之時朕足雖不得力潔誠之念有餘擬於祭祀之前升壇瞻仰省視俎豆量力跪拜退處幄次俟恭代王行禮畢然後回宮此係創行之禮如漢大臣以從無此典引據書史為言朕年已老在位六十年矣豈易得此例乎諸臣覆奏聖體初愈天氣嚴寒請停親祭又奉諭旨朕必親往前者偶未親祭王以下公以上俱不齋戒此次著照常齋戒隨朕前往不必隨朕行禮朕行禮時不必贊禮作樂俟拜畢至更衣幄次派出親王偕眾行禮禮畢朕乃回宮將朕親詣之處著書於祝文內六十一年十一月世宗憲皇帝登極冬至大祀遣大臣恭代行禮 \\n 雍正元年正月辛卯祈穀於上帝世宗憲皇帝親詣行禮九月諭禮部自古祖功宗德制在不祧饗帝饗親理應並舉報本之情罔極配天之典宜隆我皇考聖祖仁皇帝允宜崇祀郊壇克配上帝以後冬至祈穀祭天祗奉聖祖仁皇帝同太祖高皇帝太宗文皇帝世祖章皇帝配享夏至祭地亦如南郊祈穀禮祇奉配享其詳議以聞十一月辛丑冬至大祀世宗憲皇帝親詣行禮恭奉聖祖仁皇帝配享二年正月辛巳祈穀於上帝奉聖祖仁皇帝配享七年正月詔嚴壇廟演禮之禁部臣議奏凡祭祀執事等官當在凝禧殿演禮如有特加祭典先期於神樂觀演習從之十二月奉諭旨定例正月上辛日祈穀於上帝若上辛在初五日以前則仿次辛行禮雍正三年五年俱以次辛祈穀仍舊章也但思元旦朝賀者朕躬之禮儀之辛祈穀者祀天之大典明年正月初二日上辛禮部請於十二日中辛行祈穀禮朕思以正月而論則十二日為中辛若以立春後而論則為下辛矣因朝賀筵燕而展祈穀之期朕心深有未安著於初二日上辛行禮先期照例敬謹齋戒停止朝賀筵燕嗣後若逢元旦上辛則於次辛祈穀如在初五以前或值初七日世祖章皇帝忌辰著兩奏請旨八年十一月冬至大祀前期奉諭朕自臨御以來每值圜丘大祀必親詣行禮至誠至敬以展對越上帝之悃忱今年冬至之日恭遇皇考聖祖仁皇帝忌辰禮部太常寺引康熙三十九年及四十五年正月初七日祭祈穀壇恭遇世祖章皇帝忌辰遣官恭代之例奏稱今年郊祀之期應照此例遣官恭代朕為此五中輾轉今年不親行郊祀之禮於心甚為不安其如何得展朕心而又符合典則著大學士九卿敬謹妥議具奏大學士等奏言記稱君子之祭必身親蒞之有不能親則使人攝可也周禮春官亦稱大祭祀若王不親則攝祀唐宋之制大祀與國忌同日者樂備而不作然議者謂饗神不可無樂未若攝祀之當乎禮也應仍遣官恭代以展明禋奏上從之十二年十二月奉諭旨前太常寺奏請於雍正十三年正月初十日恭祭祈穀壇今順天府尹奏於雍正十三年正月十二日進春朕思祈穀乃新春典禮似不應在立春以前其定議以聞部臣請以次辛二十日行禮從之十三年九月皇上紹登大寶逾三月後羣臣以祀典上請奉諭旨郊廟大祀朕不敢因一己孺慕之私情有缺天祖禘嘗之鉅典所議朕詣行禮甚是但先期齋戒所以潔齊心志對越神明朕意齋戒之日即當素服冠綴纓緯其視祝版亦當照例用禮服以昭敬謹 \\n 乾隆元年正月辛丑祈穀於上帝皇上親詣行禮十二月諭禮部仰惟皇考世宗憲皇帝德並高深恩覃海宇駿烈鴻功垂於萬世允宜配享郊壇永崇禋祀朕思來年三月升祔太廟之後配享之禮理宜敬謹舉行第其時夏至伊邇冬至尚遙敬稽我朝舊制順治十四年三月世祖章皇帝恭奉太宗配享圜丘翼日配享方澤康熙六年十一月丁未時屆南郊聖祖仁皇帝恭奉世祖配享越十日配享方澤兩朝典制均係特行禮隆儀備燦垂史冊且稽之經傳成周郊祀后稷以配天宗祀文王於明堂以配上帝即月令所謂季秋大享帝也名誥三月丁巳用牲于郊釋者謂非常祀而祭天以告即位也又宋仁宗皇祐二年以大慶殿為明堂合祭天地三聖並侑一如南郊圜丘之儀則是古來因事郊祀之禮不必定在二至之時明矣我朝舊制盡孝盡誠與古符合來年世宗憲皇帝配天大禮宜遵照奉行於是禮部議奉上奉諭旨爾部具奏皇考配享天壇儀注朕敬謹詳閱內稱配享時朕恭奉神牌陞壇奉安於東三青幄次並未議議及祗見上帝之儀朕思升祔太廟時先行祗見列祖列后禮畢然後陞座今配享圜丘亦應先行祗見上帝禮然後陞座於禮方協議政王大臣等遵旨議奏增入祗見上帝儀夏至配享方澤祗見皇地祇俱遵此儀至上辛配享祈穀壇不必再行祗見禮疏入從之二年四月甲戌大祀天於圜丘奉世宗憲皇帝配享三年正月辛酉祈穀於上帝奉世宗憲皇帝配享四年正月初四日上辛祈穀之期以前三日齋戒時值元旦改用次辛于十四日行祈穀禮七年十一月辛巳冬至大祀皇上親詣行禮前期奉諭朕惟郊壇祭祀必致誠敬以薦明禋歷來前明齋戒悉遵舊制住宿別殿今郊壇建有齋宮若於致祭之期親詣齋宮更為祗肅該部詳酌妥議具奏自是定制大祀前一日皇上親詣齋宿又是年始定乘輦之制舊例皆御禮輿至是禮臣議奏郊祀典禮最鉅是以歷代制度車輦儀仗備列尊崇所以肅明禋而重禮制也周禮祀天用玉輅晉宋以後並皆遵循無異唐宋參用大輦或乘輦自齋宮赴壇或祀畢御輦還宮雖儀節間有不同皆乘輦輅今親祀南郊前期詣齋宮請御玉輦為宜從之十一年正月以上辛在初四日照四年之例改用次辛日行祈穀禮十二年十一月丁未冬至大祀後六日奉諭旨古天地大祀前期有百官受誓戒之禮周官冢宰祀五帝則掌百官之誓戒唐宋則掌以太尉或於尚書省或於朝堂明初誓於中書省後於闕門宣制嘉靖中則親御奉天殿百官朝服聽誓戒所以聳眾聽而致肅共儆怠玩典至重也國朝祀典太常寺先期行文出示葢本古人誓戒遺意而集眾宣示儀章未舉朕思八政祀居其首而大祀莫重於郊嗣後有事於圜丘方澤祈穀雩祭應於午門前宣誓戒陪祀之王公文武大臣官員朝服齊集跪聽行禮以明齋明嚴敬之義大學士會同該部稽古具儀以聞尋具儀奏上行如儀十二月奉旨議定郊壇大祀省視神位上香及省視牲器之禮尋大學士等遵旨議奏皇帝詣齋宮日詣皇穹宇皇乾殿皇祇室內上香次詣壇視壇位又次閱籩豆畢詣齋宮從之十三年正月奉諭旨國家敬天尊祖禮備樂和品物具陳告豐告潔所以將誠敬昭典則也考之前古籩豆簠簋諸祭器或用金玉以示貴重或用陶匏以崇質素各有精義存乎其間歷代相承去古寖遠至明洪武時更定舊章祭器祭器悉遵古而祭器以甆代之惟存其名我朝壇廟陳設祭品亦用甆葢沿前明之舊皇考世宗憲皇帝時考按經典範銅為器頒之闕里俾為世守曾宣示廷臣穆然見古先遺則朕思壇廟祭品既遵用古名則祭器自應悉用古制一體更正以備隆儀著大學士會同該部稽核經圖審其名物度數制作欵式折衷至當詳議繪圖以聞朕將親為審定敕所司敬謹製造用光禋祀稱朕意焉十月奉諭朕敬天尊祖寅承毖祀壇廟祭器聿既稽考古典親為釐定命所司準式敬造質文有章精潔告備今歲圜丘大祀為始灌獻陳列悉用新成祭器展虔敬焉古者崇郊享則備法駕乘玉輅以稱鉅典國朝定制有大駕鹵簿行駕儀仗行幸儀仗其名參用宋明以來之舊而旗章麾葢視前倍簡今稍為增益更定大駕鹵簿為法駕鹵簿行駕儀仗為鑾駕鹵簿行幸儀仗為騎駕鹵簿合三者則為大駕鹵簿南郊用之方澤以下皆用法駕鹵簿五輅酌仿周官及唐宋遺制金玉象革各如其儀乘用亦自今歲南郊始光昭羽衞用肅明禋諭所司知之十四年五月內閣奉諭旨朕於兩郊大祀先御齋宮以齊一思慮聞之記曰齋者耳不聽樂孔子曰三日齋一日用之猶恐不敬二日伐鼓何居言不敢散其志也今齋宮宵漏下鳴畫角嚴鼓以為節雖異於宮懸合奏而吹角鼓鼜軍中之容豈所謂專致其精明者歟此葢相沿前明弊典未更後此嚴更鼓角不當用之齋次大學士其會同禮部定議以聞大學士等遵旨議定嗣後齋宮吹角嚴鼓悉行停止以昭肅穆是月皇上以夏至大祀方澤詣齋宮齋宿命大學士等議修兩郊壇宇尋遵旨議奏及時興修疏上上命和親王海望王安國三和總理其事十五年正月諭和親王等圜丘壇上張幄次及陳祭品處過窄既議鼎新可將圜丘三層臺面仍九五之數量加展寬則執事者得以從容進退益昭誠敬至椶薦向係滿鋪則臺面可以不用琉璃著改用金甎益經久矣王等奏上特命大學士等議奏大學士等奏言郊壇規制其意貴乎法古而數貴乎合宜謹按易大傳曰天數二十有五葢一三五七九皆奇屬陽而五為中數九為老陽是故洛書用五統奇大易用九策筮煌煌聖諭仍九五之數量加展寬至為精當查明時上成用五丈九寸當九五之數稍涉牽合而三成用十二丈則於奇義無取今據奏以古尺計度臺面上成徑九丈為取九數二成徑十五丈為取五數極為妥協惟三成徑十九丈雖亦為奇數然非由九而生謂為仍取九數未盡脗合擬請三成面徑用古尺二十一丈取三七之數上成為一九二成為三五三成為三七則天數一三五七九於此而全目合三成徑數共四十五丈於九五之數尤為脗合再考古尺制起黃鍾數協九九我聖祖仁皇帝審元音而定以作樂我皇上重郊壇而推以制禮義既法古而數更合宜應如所奏照依律呂正義所載古尺制度上成面徑九丈二成面徑十五丈惟三成面徑二十一丈確核今尺按數興修又查壇面甎塊原制上成圓面九重自一七遞加環砌以至九九其義甚精允宜仍舊至二成七重三成五重圍甎不拘未免參差臣等酌議壇面既加展寬二成三成擬合亦用九重遞加環砌二成自九十至一百六十二三成自一百七十一至二百四十三體制方為整齊再查金甎向例不過見方二尺餘今上成鋪面每塊長闊至三尺五六寸誠難燒造應如所奏用艾葉青石敬謹成造俾保永遠堅固又前奉聖諭臺面椶薦滿鋪是以改用金甎若欄板則係露明不便易用青石應請仍用瑠璃成造至原奏稱瑠璃欄板每塊長四尺五寸有餘難以燒造臣等伏思欄板扇數加多則尺寸自然減少擬請三成欄板共用三百六十扇應周天度數上成每面十八扇四面計七十二扇每扇之長得今尺二尺二寸餘二成每面二十七扇四面計一百八扇每扇之長得今尺二寸六寸餘三成每面四十五扇四面計一百八十扇每扇之長得今尺二尺二寸餘則扇數加多尺寸減少自然易於成造而每成每面亦皆與九數相合總計三百六十較之二百一十有六取義尤為明顯再查原奏三成徑數俱係古尺而所定中心圓面週圍壓面及九重之長則皆係今尺至三成臺高現今上成高五尺七寸二寸高五尺二寸三成高五尺並欄柱長闊高厚踏垛寬深亦係今尺臣等逐項悉按古尺核算略為增減皆與九數相合如此則郊壇重典制崇法象數協乾元允足昭盛代之宏規垂萬年之鞏固矣謹繪圖列數恭呈御覽奏上允之嗣瑠璃欄板難以成造經總理工程大臣奏明易用青白石須彌座用旱白玉石為欄板柱子添安出水龍頭至十八年工竣十六年正月初三日上辛係在立春以前改用次辛日行祈穀禮九月總理工程和親王等奏臣等奉修兩郊壇宇伏見祈穀壇匾額舊書大享二字殿與門相同竊疑名義未協詳考明史記載緣前明初建大祀殿合祀天地至嘉靖中定南北郊二至分祀罷大祀殿不用其後致仕揚州同知豐坊疏請復古明堂大享之制葢傅會孝經嚴父配天語以迎合大禮之議時明世宗已尊生父興獻王為皇帝因並議稱宗以配上帝明堂秋享即於大祀殿行之改大祀為大享此殿與門得名所自始也國朝既定南北郊祀奉祖宗升配爰舉祈穀之禮行禮之地即明之大享殿是以舊有題額襲用未改謹按大享之名見於禮記月令篇葢指季秋報祀而言與孟春祈穀異義仰惟皇上釐定典禮式煥郊壇理合仰請聖訓別薦嘉名庶於祭義協應上命大學士等議奏大學士等奏言祈穀壇額實起前明嘉靖中原取季秋享帝之說以崇興獻王已非成周明堂本制而殿宇告成以後每歲大享咸在元極寶殿隆慶初並罷元極享禮是即在前明時固已徒存虛名矣考祭法列敘禮神之處於祭天曰泰壇於祭地曰泰折於祭日曰王宮於祭月曰夜明雖郊壇不屋無事標題然循名足以見義未有不相應者宋儒朱子有言為壇而祭謂之天祭於屋下謂之帝天與帝其實一也隨地而異其名耳國朝孟春祈穀上帝因殿行事準諸朱子所論屋下祭帝義例正自相通敬稽禮部每歲恭進祝冊於冬書某日冬至大祀天於圜丘於春書某日祈穀典式備極昭著獨殿與門襲用大享名號覺未協仰請皇上欽定嘉名俾昭盛典尋奉諭旨改曰祈年十九年三月大學士等奏午門外宣讀誓戒之禮令各衙門恭錄敕諭製牌收每遇兩郊大祀太常寺豫奏通行令於致齋日恭設堂中隨時仰瞻其宣讀之儀請停止從之二十三年正月以上辛在初四日仍照四年十一年之例改用次辛日行祈穀禮二十四年十一月庚戌冬至大祀天於圜丘是歲西師告捷回部悉平時在冬至之前奉諭旨殊勳克奏茂典應修郊廟告功宜申昭報時當長至朕方躬祀圜丘其敕所司敬舉受釐宣捷之忱載諸祝冊用申懇欵告祭太廟朕親行展事方澤社稷照例遣親王恭代二十九年十二月諭禮部前經該部請於正月初五日舉行祭辛典禮但初五日在立春以前為時尚早應俟立春後初辛舉行於義方協所有祈穀壇典禮於十五日舉行三十五年三月奉諭先期赴壇時神位前允宜躬親展謁其省視籩豆應按例專遣臣工蒞視不必更行請旨至赴壇所經道路向由昭亨門外降輦步入第步履遙遠當質明行事轉恐失儀嗣後應改由廣利門入於向時祭畢乘輦處降輦三十七年十一月丙寅冬至大祀詣齋宮以石街積雪鑾儀衞奏請暫仍舊例乘用禮轎從之先是奉諭朕御極以來夙夜孜孜惟以敬天報本為念每屆郊壇大祀必躬親昭事用展悃誠三十七年於茲未敢稍懈向來詣壇行禮日用降輦進至拜位以迄薦獻禮成中間履蹈升降儀節最為繁重朕惟虔恪以臨無有愆忽今自念春秋已逾六旬其於動容周遊差不能及前此之從容中節幸朕躬康彊如昔仍得祗循儀度經久不渝第思敬意所持貴乎內外交養若精力過勞恐心志轉未能純一與其拘于行走末節弗克致其寅恭且或因此而憚於親詣何如酌損步陟繁文得專於升馨告備時肅將劼毖更足以嚴對越而抒誠愫乎自古帝王履帝位而臻壽考者載籍曾不多覯我朝景運遐昌化成熙洽上荷昊蒼鴻眷列祖貽庥朕周甲已逾勵勤未怠真可謂國家祥瑞之大者茲特降此旨非敢自惜其勞惟期要之於久從此更增年歲當永矢此昭格之誠我世世子孫承庥衍慶即可奉此為法守且知朕六十歲以前不憚經曲之繁六十歲以後冀申專壹一敬初無二致也所有升降次數及降輦步行之遠近無關大體諸儀節應如何酌定合宜之處著大學士會同各該衙門敬謹詳定妥議具奏大學士等奏言郊祀前一日皇上先期蒞齋宮乘步輦入自西天門由齋宮南御禮轎至神道西降輿步入琉璃左門詣皇穹宇上香禮成仍於降輿處御禮轎還齋宮其視壇位即令原遣視牲之親王恭代行禮祀日皇上自齋宮乘步輦行至神道西階下幄次相對處降輦升階由櫺星左門步入禮成仍於降輦處御禮轎還宮其行禮時皇上初升至二成拜位立贊引官奏陞壇皇上升階上香畢還至二成拜位行迎神禮典儀官唱奠玉帛皇上升階行奠玉帛禮還就讀祝位立以次進俎三獻及飲福受胙禮成仍還至二成拜位行謝福胙及送神禮並酌議祈穀前一日皇上乘輦入西天門於齋宮東御禮轎至西磚城左門間降輿步入琉璃左門詣皇乾殿上香其視壇位即令視牲之親王恭代祀日皇上自齋宮乘輦至東北甬道適中處御禮轎至南磚城門外神道西降輿由左門步入就幄次自祈年左門入行禮禮成仍於降輿處御禮轎還齋宮至酌減行禮升降儀節與圜丘儀同從之三十八年正月以上辛值元旦改用次辛於十一日行祈穀禮三十九年正月諭朕臨御以來恆以敬天報本為要不敢稍有怠惰凡壇廟大祀必親詣行禮自降輦以至禮成一切典禮必敬必誠四十年來未敢少有怠忽而一切禮儀宜盡之處靡不加增至三十七年朕年逾六旬始敕大學士及該部將降輦步行之遠近及升降之無關鉅典者酌減一二葢欲稍減步履之小節蓄養精力期於大典益致恪恭亦因朕年逾六旬始如此酌量節減所以益矢誠敬也萬世子孫其敬識朕意於諸大祀設非年至六旬一切典章斷不可稍減倘蒙上天眷佑年逾六旬方可遵朕現在所行舉行將此永著為例四十年四月諭朕每遇郊壇大祀必親詣行禮歷四十年如一日弗敢稍有懈弛一切儀文典禮悉本誠敬之心仰期昭格凡諸升降拜獻弗愆於儀實有可以自信者惟是行禮時諸皇子向不在陪祀之列無由知朕恪恭將事之忱著於本年冬至南郊勺諸皇子在旁侍立敬謹觀瞻祀事既蕆並令就壇位前恭閱朕所進之爵皆安奉端正無稍偏欹俾共體朕所以展精禋而答鴻貺者實在乎是其敬承毋忽四十二年正月以上辛在初四日仍照四年十一年二十三年之例改用次辛日行祈穀禮四十三年八月皇上恭謁祖陵至盛京命修葺盛京天壇四十四年十一月諭南郊典禮最為繁重恐過勞生憊轉非所以將誠意因思正位晉獻香帛爵自當躬致申虔至配位列祖列宗惟上香仍前親奉其獻爵進俎諸禮則命諸皇子恭代庶得少節煩勞以專心祼薦即自今歲冬至為始四十五年正月以上辛在初二日應於隔年齋戒時值祫祭太廟改用次辛日行祈穀禮四十六年十二月諭本月二十三日內閣進呈禮部具題壬寅各壇廟祭祀齋戒日期一本冊開正月十四日次辛祀祈穀壇所擬甚屬不當天子父天母地祇承之義不可稍弛從前雍正七年恭奉皇考世宗憲皇帝諭旨以定例正月上辛若在初五日以前則改於次辛但元旦朝賀乃朕躬之禮儀若因此而展祈穀之期於心實有未安著於上辛行禮煌煌聖訓實屬萬世不刊之論朕御極以來遇正月初三日以前上辛因必須隔年齋戒是以改用次辛其有初四日上辛亦改用次辛行禮者則因聖母皇太后祝釐初祉朕於元辰躬率王公大臣拜賀東朝儀節不容稍缺至明歲正月初四日上辛並非向年可比矣該部何得亦改次辛況冬至南郊禮成有於次日受賀者所謂禮緣義起而義以方外尤必敬以直內如謂臣下意在尊君不敢輕易朝正令典亦當備查往例具奏請旨乃禮部遽行題達何昧昧一至於此至閣臣職司票擬於此等典禮攸關之章疏何以並不細心請旨擬簽必待朕自行看出耶所有禮部堂官著交部嚴加議處大學士著交部察議至祀典本屬吉禮而上辛祈穀尤歲首鉅儀乃該部必於二十三日具題閣臣亦即於是日呈進朕雖不以責備而諸臣疏忽若是可謂不知仰體朕懷矣所有明歲祈穀行禮仍用上辛並著為令將此通諭中外知之又奉旨禮莫大乎敬天義莫隆於郊祀前以禮部具題壬寅年祭祀壇廟各日期將祈穀行禮改用次辛所擬不當已明降諭旨仍用上辛矣孟春祈穀所以迓陽氣而兆農祥考諸經傳葢指孟春以後之上辛雍正年間恭奉皇考聖諭飭禮臣定議允宜永遠遵守敬思其義若上辛在立春前舉行與來陽之義未為精當又上辛設在正月初三日以前則當於舊臘隔年齋戒而太廟祫祭為合饗大禮即宮中拜神亦屬國朝定例若於齋戒期內照舊舉行於專一致敬之道似猶未協其應如何斟酌古今益臻明備並百世遵守可行之處著大學士九卿詳晰妥議具奏尋大學士等奏言上辛祈穀以立春後所得之辛始為上辛若立春後之辛尚在上年十二月內則仍用正月之上辛以符歲首之義至正月初四日上辛應於初一日齋戒起是日皇上未入齋宮之前宮中拜神奉先殿行禮均可各昭誠敬即毋容改期從之又奉諭旨朕自臨御以來每遇郊祀大典無不蠲潔躬承四十六年如一日仰荷昊蒼眷佑壽古稀仍當躬親行禮而一切登降禮儀步履究覺稍遜於前若遣官恭代非朕勤於躬親昭事之初心而勉強將事復於精一凝承之意轉有未盡因諭該部前往敬視祈穀壇宿齋宮詣壇瞻拜日降輦處茲據福隆安等奏請擬由皇乾殿西牆門外降輿較為近便等語應如所奏交各該衙門遵照辦理此朕仰體上天眷愛朕躬長申寅恪之意將來朕子孫纘緒凝庥有壽登古稀者亦可欽承朕志於郊壇大祀每歲躬行率由此典以上邀皇天眷顧之隆庶幾無疆惟庥永膺昊貺垂裕萬年將此通諭中外知之四十九年正月諭朕臨御以來祗奉寅畏於郊壇大典罔不恪恭將事親詣行禮本年正月初五日上辛祈穀因去歲所患氣滯舊恙偶發誠恐登降儀節或愆轉不足以昭誠敬此次著派皇六子永瑢恭代行禮朕仍在齋宮敬謹齋宿屆期親詣大高殿行禮凡南郊祈穀及列聖升配儀節並具大清通禮 \\n 皇朝通典卷四十一 \\n  \\n   \\n  "}
{"章节": "●皇朝通典卷四十二", "正文": "  \\n ●皇朝通典卷四十二 \\n 　 \\n  \\n 禮二 \\n ○禮二 \\n 吉二 \\n △吉二 \\n 雩祀 \\n 朝日　夕月 \\n 天神　地祇 \\n 風師　雨師等祠 \\n ·雩祀 \\n （臣）等謹按古者龍見而雩以為百穀祈膏雨是孟夏之雩乃每歲常行之典至遇旱而禱則為大雲我朝列聖相承旰食宵衣勤求民瘼凡遇水旱躬詣圜丘祈禱即古大雩之義乾隆七年上命禮臣集議定制每歲孟夏行常雩禮儀與冬至大祀同旱至季夏祈禱既遍乃奉特旨敬舉大雩所以為民請命者益致精虔敬稽典制詳載于篇又凡祈雨之事義與雩同謹類紀云 \\n 順治十四年四月世祖章皇帝以旱禱於圜丘先期率羣臣致齋三日官民衣淺淡色服禁屠宰不理刑名至日皇帝素服詣圜丘不設鹵簿不除道不奏樂不設配位不奠玉不飲福受胙餘行禮如常遣官致祭方澤社稷壇神祇壇應時大雨越三日遣官行告謝禮十七年六月諭禮部今夏亢暘日久農事堪憂朕念致災有由痛自刻責穀為民天非雨不遂竭誠祈禱積有日時乃精誠未達雨澤尚稽晝夜焦心不遑啟處茲卜於月之十三日預行齋戒黎明步至南郊於夜子刻祭告圜丘懇祈甘霖速降以拯災黎若仍不雨則再行躬禱務回天意又諭祭告為民請命應先詣郊壇潔誠齋戒十三日步至南郊即於彼處齋戒三日以十五日之夜祭告至日皇帝率諸王文武羣臣素服步至南郊齋宿是日早四際無雲頃之陰雲密布甘霖大沛越三日行祭告禮於圜丘祭畢雨復降越四日遣官行告謝禮 \\n 康熙十年四月旱聖祖仁皇帝禱雨於圜丘前期致齋三日素服詣壇致祭旋以甘霖霑足遣官報謝如儀十七年六月諭禮部朕惟天人感召理有固然人事失於下則天變應於上捷如影響豈曰罔稽今天氣亢暘禾苗枯槁朕夙夜靡寧力圖修省躬親齋戒虔禱甘霖爾部擇期具儀來奏前期致齋至日聖祖仁皇帝自西天門步行至壇行禮時甘霖大沛仍步出西天門乘馬回宮自後十八年四月十九年四月皆以祈雨親詣圜丘行禮得雨告謝並同二十六年五月諭九卿等曰京師為天下根本之地乃幾月不雨朕甚憂之欲躬行祈禱大小臣小宜盡誠齋戒毋循故事至期素服乘馬自西天門步行至壇行禮御製祭文曰臣以眇躬仰承天眷撫育羣黎兢兢業業惟恐隕越邇者自春徂夏雨澤愆期京輔亢暘深懷疚懼良由眇躬不德政未咸宜大小臣工罔盡厥心惟君臣之咎於億兆何辜前者循省己過詔告四方而霖雨尚未霑足浹旬仰望彌切焦勞茲特潔蠲吉日率勵羣工實圖洗心齋祓將事呼籲上帝切望慈庥伏冀俯鑒誠懇大沛甘霖俾兆民之咸蘇惟邦家之有慶引領郊壇尚祈昭格謹告祭畢回鑾甘霖立降越日遣官告謝如儀五十五年五月駐蹕熱河以天旱減膳齋戒諭京師虔誠祈雨越七日雨始復常膳 \\n （臣）等謹按聖祖仁皇帝六十年中祈禱雨澤精誠感格史不勝書伏考康熙五十六年冬諭諸皇子及大臣等曰京師初夏每少雨澤朕臨御五十六年約有五十年祈雨每至秋成悉皆豐稔昔年曾因暵早朕於宮中設壇祈禱長跪三晝夜日惟淡食不御鹽醬至第四日步詣大壇虔禱油雲忽作大雨如注步行回宮水滿雨鞾衣盡霑溼後各省人至始知是日雨徧天下又諭人言每月十八二十二十二二十四等日往往有雨宜及此數日祈禱朕以為既知有雨而後禱此心便已不誠矣恭誦聖見仰見祈禱之誠有堯湯所弗逮者敬稽史冊所載謹識於此 \\n 雍正元年五月旱世宗憲皇帝減膳虔禱甘霖立沛二年二月親詣黑龍澤祈雨越數日親祭歷代帝王廟甘雨大■〈雨上澍下〉羣臣衣盡霑溼各加恩賜御製喜雨詩羣臣恭和九年六月旱命設壇祈禱即日大雨 \\n （臣）等謹按世宗憲皇帝十三年中偶值亢旱無不齋居虔禱立沛甘霖感格之誠昭垂史冊謹載數事以見聖心之敬天愛民始終如一日云 \\n 乾隆八年四月始行常雩禮於圜丘先是御史徐以昇奏言按春秋傳曰龍見而雩葢古者有雩祭之典所以為百穀祈膏雨也祭法曰雩宗祭水旱也月令仲夏之月命有司祈祀山川百源大雩帝用盛樂命百縣雩祭百辟卿士有益於民者以祈穀實是為常雩乃若偶逢亢旱則又有雩周禮稻人旱暵共其雩斂春秋書雩二十有一故有一月而再雩者旱甚也是又因旱而雩義雖不同要之雩祭之典自古有之考雩字為吁嗟求雨之義其制則為壇於南郊之旁故魯南門為雩門是雩壇實有其地矣自西漢之世雩禮始廢旱則禱祀天地宗廟晉永和時議制雩壇於國南郊梁武帝始移於東郊又改燎柴而從坎瘞唐太宗又雩祀於南郊宋制孟夏雩祀昊天上帝前明雩壇在泰元門外是歷代皆雩也我朝禮制具備會典載有躬禱之儀獨於雩祭尚未設有壇壝似屬缺典雖郊祀亦有雲雨風雷之神與嶽鎮海瀆之位而禮必有所專設乃於祈禱之典似更覺誠敬周詳伏乞敕下禮臣博求典故詳考制度於京城之內擇地建立雩壇倣古龍見而雩之禮每年及期擇日致祭偶遇亢旱愆陽雨澤稀少即於此望告嶽鎮海瀆及諸山川能出雲雨者以祈求雨澤毋庸於各宮觀處祈禱再者祈雨祈晴事同一體倘有雨水過多祈求開霽之處請照祭法雩宗祭水旱之例亦於雩壇致禱庶誠敬克伸於典禮似為允協至於直省州縣亦應並設雩壇俾展祈求之典疏上詔禮臣詳議尋議奏孟夏龍見擇日行常雩禮祀昊天上帝於圜丘以列聖配享四從壇從祀於下前旗禮部奏請皇上親詣行禮或遣親王恭代孟夏後旱則祈天神地祇太歲壇次祈於社稷壇次祈於太廟皆七日一祈不雨或小雨不足還從各壇祈禱如初旱甚乃大雩祀昊天上帝於圜丘先經祈禱太廟既已虔告列祖此次不設配位仍設四從壇於下雨足則報祀或已齋未祈而雨及所曾經祈禱者皆報祀如常儀其以前望祭四海之禮可以停止再考古大雩用舞童二佾衣元衣各執羽籥歌雲漢之詩今蒙皇上倣雲漢詩體御製歌詩八章聖念懇誠宸章剴切從古未有應令舞童習歌交內務府製辦教演若久雨祈晴之處歷攷前代皆無禜祭雩壇之禮請倣春秋左傳鼓用牲於社及文獻通考禜祭國門之禮但伐鼓禜祭於京師國門視水來涌集最多之門而祭仍雨不止則伐鼓用牲祭於社毋庸於各壇祈禱至直省州縣所有耕耤田中皆設有壇祀應令於孟夏擇日行常雩禮或有亢旱亦每七日先祭界內山川次祭社稷致齋虔禱雨澤但不得用大雩之禮其或淫潦為災則伐鼓用牲禜祭城門以祈晴霽不必另設雩壇至京師雨暘衍期皇上於大內祈禱其專祈禱之官天神地祇社稷太廟各壇遣王大臣一人太廟上帝遣親王一人應陪祀各官皆一體齋戒詣壇行禮如遇皇上親詣圜丘王以下俱陪祀疏上皆從之是歲初舉雩祭皇上已降旨親詣行禮太醫院臣奏聖體微患初愈不宜勞動左右大臣言皇上誠敬之心至肫至切足以昭格穹蒼雩祭為常行之典不必今歲一定親行乃遣恆親王弘晊恭代行禮九年四月皇上親詣圜丘行常雩禮先五日奉諭雩祭之典所以為百穀祈膏雨也從前定議禮儀悉照恭祀圜丘之制行朕思目下畿輔雨澤愆期此次舉行雩祭正望恩迫切之時非每夏常雩可比其先期前詣齋宮及祭畢回鑾朕俱御常服不乘輦不設鹵簿不作樂以示虔誠祈禱為民請命之意二十四年四月常皇上親詣行禮以天時亢旱步行致禱先三日奉諭旨日者恭逢雩祀農民望澤正殷朕宵旺靡寧仰祈靈貺宜從抑損以懋寅承前期詣壇齋宿所司應設法駕鹵簿一概停止視壇位拈香時服常服至翼朝由齋宮步行恭詣幄次行禮五月皇上步禱社稷壇御製祝文薦玉行禮【詳見社稷】六月大雩於圜丘前五日奉諭旨朕躬祭方澤值祈雨之時竭誠籲懇未獲甘霖夏至已踰迫不可待後日即進宮徹膳虔齋思過待命十一日敬舉大雩之禮以祈天佑御製祝文曰臣奉命嗣服今二十四年無歲不憂旱今歲甚焉曩雖失麥可望大田茲尚未種赤地里千嗚呼其惠雨乎常雩步禱未蒙靈祐方社方澤均漠弗佑為期益迫嗟萬民誰救敢辭再凟之罪用舉大雩以申前奏嗚呼其惠雨乎上天仁愛生物為心下民有罪定宥林林百辟卿士供職惟欽此罪不在官不在民實臣罪日深然上天豈以臣一身之故而令萬民受災害之侵嗚呼其惠雨乎謹以臣身代民請命昭昭在上言敢虛佞計窮力竭辭戇誠罄油雲沛雨居歆賜應嗚呼其惠雨乎謹告先一日皇上乘馬詣齋宮齋宿正祭日戴雨纓冠素服步詣圜丘壇行禮越日大雨露足乃令直隸總督飭所屬有司勸種晚禾酌借牛具耔種以待秋成二十八年四月微旱值常雩行禮皇上躬致祈禱成得雨復以雨未露足親詣玉泉及黑龍澤祈雨並遣官虔禱天神地祇各壇尋得渥雨報祀如禮三十二年四月常雩後十日親詣黑龍潭祈雨並遣官虔禱天神地祇各壇尋得大雨報祀如禮三十五年四月微旱常雩後旬日餘親詣黑龍潭祈雨並遣官致禱天神地祇各壇得雨報祀如禮四十三年四月常雩行禮皇上以雨澤稀少躬致祈禱越十日復親詣黑龍潭祈雨並遣官致祭天神地祇各壇請雨逾七日再禱如初又遣官往石匣龍潭虔祈尋得渥雨均報謝如禮凡雩祀儀節具大清通禮 \\n （臣）等謹按乾隆八年皇上肇舉雩祀以來孟夏常雩歲皆親詣惟巡幸之年遣官恭代二十四年六月旱甚特行大雩之禮並御製禱雨告風文仁愛相通感孚即應至每歲常雩閒值望雨之時詣齋宮日不乘輦不設鹵簿次日步行赴壇躬致誠祈甘膏即沛或以偶未優霑復親禱龍潭以期■〈雨上澍下〉並敕禮臣按例虔申祈請精誠感格無不立應記注所書有不能盡述者茲恭纂數次于篇以見敬勤之至五十年來常如一日又自畿輔　至各省雨澤或稍愆期即馳詢地方大吏並再三申諭毋許諱飾一經奏報優霑即御製詩篇以誌喜慰恭誦之下仰見聖心肫切所由感召天和綏豐屢慶億萬斯年常膺昊貺焉臣等又按杜典有大享明堂一條考明堂之制始於成周歷代有之而制度迄莫能定漢儒所述如大戴禮白虎通蔡邕之說各不相符朱子謂郊者古禮明堂者周制蓋周公以義起之其不必強行於後代可知矣我朝南郊大祀列聖配天極尊崇之鉅典明堂之制不復建立洵為超軼前古此條謹從刪去 \\n ·朝日　夕月 \\n 順治八年六月定春分秋分朝日夕月之禮先是初定祀典以日月從祀天壇罷春秋二分祀事至是年禮臣請照舊典以春分秋分日致祭於從祀天壇外仍立朝日壇於朝陽門外東郊立夕月壇於阜城門外西郊從之又定朝日壇以春分日卯時致祭值甲丙戊庚壬年皇帝親詣行禮餘年遣官夕月壇以北斗七星木火土金水五星二十八宿周天星辰共為從壇配享于秋分日酉時致祭值丑辰未戌年皇帝親詣行禮餘年遣官 \\n 雍正四年奏定朝日壇向係露祭請照社稷壇之例於壇下別設神龕以備風雨並香鑪上增設鑪蓋 \\n 乾隆三年七月諭今年夕月壇舊例係遣官之年但朕即吉之後初次舉行朕親詣行禮以展誠敬四年禮部奏夕月壇舊於酉時前六刻申時三刻請駕至壇尚隔酉時二刻此次親詣月壇行禮謹擬於酉時前四刻申時五刻請駕至壇適合致祭之時從之十一年二月春分皇上親祭朝日壇以次日日食不乘輦不設鹵簿不奏樂凡朝日夕月儀具大清通禮 \\n ·天神　地祇 \\n （臣）等謹按杜典朝日夕月後別立禋六宗一條其禮迄於後魏而止自唐以後罕有述者伏考我朝祀典有神祇壇以禱水旱有太歲壇以祭時並與六宗義合又雲雨風雷之祀世宗憲皇帝聖諭取義六宗尤炳然不易者茲謹分為天神地祇等門詳載於後 \\n 順治元年立天神壇於先農壇之南以祀雲師雨師風伯雷師立地祇壇於天神壇之西以祀五嶽五鎮啟運山積慶山天柱山隆業山四海四瀆京畿名山大川天下名山大川歲遇水旱則遣官祇告祈禱有應則報祀十四年以祈雨遣官致祭天神地祇得雨報謝如儀十六年停祭積慶山 \\n 康熙二年封鳳臺山為昌瑞山設位地祇壇二十九年以祈雨遣官致祭天神地祇得雨報謝如儀 \\n 雍正十年以祈雨遣官致祭天神地祇得雨報謝如儀 \\n 乾隆元年封泰寧山為永寧山設位地祇壇二年六月諭天時亢旱已逾兼旬見在虔誠祈禱尚未得霈甘霖朕心深為憂惕天神地祇壇應竭誠致祭著禮部太常寺即察明典禮具奏舉行禮部等遵旨議上遣官致祭天神地祇得雨報謝如儀七年五月旱命於神祇壇祈雨增用樂章【詳見樂典】十七年禮臣奏言神祇壇本無專祀惟祈雨則祗告於壇而不奏樂自乾隆七年始增設樂章揆之一應因事祗告之禮均不作樂殊未畫一至甘雨霑足報祭之時謹用酒果脯醢與祈告相同又與報祭之禮未稱請嗣後各壇告祭停止作樂至報祭時均應加籩豆牲牢即將神祇壇樂章用於報祭詔令更議之尋奏言凡祈雨之祭時當待澤孔殷蠲誠致禱與因事祗告之禮原有不同儀文自宜周備今奉諭旨祭祀用樂以導和氣而格神祇乃事神之禮與齋戒徹懸其義各異且樂足以宣通陰陽之氣祈雨致祭仍當用樂為是應遵旨仍用樂章奏上從之二十八年四月京師微旱遣官致祭天神地祇尋得雨報祭如禮三十二年四月三十五年五月四十三年四月均以微旱遣官致祭得雨報祀如儀凡祈祀報祭儀節具大清通禮 \\n 太歲 \\n 順治元年定每歲致祭太歲壇之禮太歲殿在先農壇東北正殿祀太歲之神雨廡祀十二月將之神每年正月初旬諏吉及十二月歲除前一日遣官致祭初春為迎歲暮為祖祖迎之禮歲有常舉遇水旱則遣官祭告祈禱報祀如儀 \\n 康熙二十九年以旱祈雨遣官致祭太歲之神尋得雨行報謝禮三十五年二月聖祖仁皇帝親征噶爾丹遣官致祭太歲之神 \\n 雍正十年以旱祈雨遣官致祭太歲之神尋得雨報祭如儀 \\n 乾隆元年十二月祭太歲壇遣親王行禮舊例遣太常寺堂官主祭是年太常寺照例題請奉旨遣親王行禮次年孟春亦如之二年六月以旱祈雨遣官致祭太歲之神尋得雨報祭如儀十六年禮部奏各壇圯神均有上香之儀太歲月將同屬天神則升馨求陽不應與他祭異況偶逢祈雨致祭儀注見載上香其春秋二祭應行上香禮兩廡分獻並同從之十八年禮部奏太歲暨十二月將神牌請於殿廡內供奉設神座於神龕前祭時請神牌奉安神座祭畢復龕恭遇皇上祀先農禮成至太歲殿上香時神牌安奉殿內不請出龕奉旨太歲月將神牌照所奏安奉又是歲禮部奏太歲殿現在樂章乃新正歲除通用與祈禱雨澤之義全不相涉應交樂部別撰照神祇壇皆用豐字以昭畫一從之【詳見樂典】二十年定太歲壇改遣親王郡王行禮二十一年太常寺奏承祭之官既改遣親王郡王而兩廡分獻仍如舊例派廳員行禮于體制未協請嗣級用太常寺堂官分獻臨時奏派從之二十八年四月三十二年四月三十五年四月四十三年四月均以微旱遣官致祭太歲壇尋雨報祀如禮儀具大清通禮 \\n ·風師　雨師等祠 \\n （臣）等謹按杜典六宗之外又有風師雨師及諸星等祠我朝定禮以雲雨風雷為南郊從位又專立天神壇以祀雲雨風雷之神至北斗五星二十八宿周天星辰之神並從祀於夕月壇已於各門詳載茲不重述惟風神雲神雷神均特建廟宇於京師又時應宮崇祀龍神恭繹世宗憲皇帝聖諭亦即以為雨神謹彙著於篇並附直省特祀之典即以風師雨師等祠一條移併於此 \\n 雍正元年奉世宗憲皇帝諭旨以西苑紫光閣北前後殿改建為時應宮前殿奉四海四瀆龍神後殿中奉順天佑畿龍神兩旁左右奉十有七省龍神每歲以六月十三日致祭遣內務府官行禮五年遷直省龍神位奉於各省增修後殿以奉八方龍神六年二月奉諭旨朕惟風雨時若百物繁昌皆由誠敬感格天心用能福佑下民時和歲稔而司天號令長養阜成風神之貺厥功尤懋頻年以來朕虔祀龍神有祈必應歷有明驗因思風神巽順和煦茂時育物亦宜特隆祀典以答洪庥考之周禮大宗伯以槱燎祀風神虞書禋于六宗劉歆鄭康成之說咸謂六宗之內風神其一也歷代各建壇兆至宋祥符閒曾立風伯廟近代及本朝俱列南郊四配之中典禮具備今欲於都城和會之地特建廟宇因時禱祀以展朕為民祈福之誠應如何攷據禮儀相度營建之處禮工二部會同內務付詳議具奏部臣等奏言伏查周禮以槱燎祀飌師註鄭康成以風師為箕星即虞書六宗之一孔安國蔡沈洪範傳皆云箕星好風而馬端臨郊社考亦謂周制以立春後丑日祭風師於國城東北葢東北為箕星位次丑亦應箕之位也漢劉歆等議立風伯廟於東郊而東漢縣邑常以丙戌日祀風伯於戌地唐開元禮則遵周制就箕星之位為壇祭之宋仍唐制祥符閒建風伯廟迨元及明亦各有祀典臣等會同詳議於都城內東北擇得景山東邊當東北箕星之位建廟甚宜其廟宇規制倣時應宮酌量營建每年於立春後丑日致祭由內務府敬謹備辦奏上允之乃封風神為應時顯佑風伯之神廟曰宣仁廟前殿奉風伯之神後殿奉八風之神又河臣齊蘇勒言淮安府清河縣清口地方乃洪澤湖水出口敵黃之所從前建有風神廟官民行旅皆致祭禱至於洪澤一湖諸水總匯全賴高堰大堤以為保障惟此堤工最忌西風鼓浪自昔傳有日費斗金之說比年每逢大汛從無西風湖工平穩轉險為安皆由我皇上念切民生懷柔百神感召天和之所致也伏查水道河神凡有捍災禦患者俱蒙敕賜爵號以彰神庥惟茲風神福國佑民潛維默護神功既懋褒錫宜隆伏乞一體敕封以崇祀典禮部覆議從之乃封為清和宣惠風伯之神七年二月奉諭旨朕惟雲雨風雷之神代夫司令俾百昌萬寶普含膏澤以錫福於烝民厥功並懋朕恭承天眷恪修祀典為四海蒼黎仰祈嘉佑已經特建廟宇崇祀龍神風伯而雲師雷師尚闕專祀嘗攷虞書禋于六宗之文漢人以乾坤六子釋六宗震雷巽風均列禋祀而易曰雷以動之風以散之則風雷之發生萬物功實相等禮記曰天降時雨山川出雲周禮亦以五雲辨年歲是雲與雷皆運行造化同昭天貺者也前代及本朝南郊大祀雲雨風雷俱列從壇之次式隆配享典禮亦既備矣邇年以來雲物兆祥雷行應候茂育庶彙宣暢陽和庇國佑民之德靈應顯然今欲特建廟宇虔奉雲師雷師之神因時禱祀敬迓洪庥以展朕為民祈福之意禮工二部詳議具奏部臣奏言伏查尚書洪範五行傳曰雷首長萬物為出入又論衡曰雷出地則養長華實發揚隱伏宣盛陽之德易乾卦曰雲行雨施品物流形左傳凡分至必書雲物以辨年歲是雲師雷師錫福蒼生厥功甚著唐天寶五載增雷師于雨師之次每歲於立夏後申日致祭宋元因之明集禮增雲師於風師之次郡縣立雷雨壇於稷壇西風雲壇於社壇東明會典載秋分後三日合祭雲雨風雷壇今雷師廟宇應建於西方立夏後申日致祭雲師廟宇應建於東方秋分後三日致祭從之尋擇地營建其規制祭儀俱倣宣仁廟乃封雲師為順時普蔭雲師之神廟曰凝和廟雷師為資生發育雷師之神廟曰昭顯廟十三年封廣東邊海郡縣廟祀風師為宣仁昭泰風伯之神封甘肅蘭州府廟祀雷神為顯仁應瑞之神並春秋致祭從督撫諸臣請也 \\n （臣）等謹按杜典有大■〈礻昔〉一門■〈礻昔〉古作蜡其典自元明以來久已停止我朝臣工有以蜡祭請者奉皇上諭旨詳悉指示不必舉行今謹載聖諭於篇中以見酌古準今折衷盡善之至意焉 \\n 乾隆十年十二月諭大學士等國家崇報之文明禋肇薦考議周詳凡祀典所關羣神咸秩即如雩祭諸禮事繫農桑近復議行有舉無廢皆以為民也邇年以來諸臣工有以蜡祭為請朕追惟舊制酌古準今有宜於詳慎者考大蜡之禮昉於伊耆三代因之所以報萬物之成也雖咏於詩詳於禮記周官而古制敻遠傳註參錯難以折衷所謂八蜡配以昆蟲後儒謂其害稼不當與祭月令祈年於天宗蜡祭也註云日月星辰則所主又非八神至謂合聚萬物而索饗之其神甚多尤難定位且蜡與臘冠服各殊有謂臘即蜡者有謂蜡而後臘者是古制己不可考終無定衡至於後世自漢臘而不蜡此禮已湮魏晉以來迄於唐宋時行時止或溺於五行之說甚且天帝人帝及於龍麟朱鳥多至百九十二座議者以為失先王之禮遠矣蘇軾曰迎貓則為貓之尸迎虎則為虎之尸近於倡優所為是以子貢觀於蜡言一國之人皆若狂以其沿習日久迹類於戲也蓋祀於南郊己不合於古制而蜡於四郊則惟順成之方始祭較量區別襍瑣細於義有乖於禮未治於神為褻自元明以來停止此典實有難以舉行之處況蜡祭諸神如先嗇司嗇日月星辰山林川澤今皆祀於各壇廟原於典文無闕即民閒秋成之後休息農功祀神報賽大抵借蜡之遺意以盡其閭井歡洽之情猶有吹豳擊鼓之風亦皆聽從民便未嘗禁止是蜡祭原行於民閒但田夫萃處襍以嬉戲各隨其鄉之風尚初不責以儀文若朝廷議祀潔蠲虔享必嚴肅整齊何至有一國若狂之論可知此祭即古亦閭閻相沿之舊俗詎可定以為郊廟典禮如以為有祈無報則方春而祈穀冬又有事於圜丘禮謂郊之祭為大報天又云萬物本乎天大報本也豈得謂之有祈無報乎況二仲薦馨並崇社稷班固所謂為天下求福報功者具在陳祥道所謂大社國社農之祈報在焉今社稷壇春秋兩祀祈報之禮己備至義近於重複事涉於不經者即下之禮臣亦難定議因諸臣但泥古制多未深攷是以特降此旨俾共知之 \\n （臣）等謹按杜典有靈星一門攷漢立靈星祠以天田主穀農祥晨見而祭之配以后稷蓋即祈穀之意我朝定制列星為圜丘從位孟春祈穀則已及之后稷為太稷配位春秋祈報祭典具備靈星之祀誠無事於複舉矣此條謹從刪去 \\n 皇朝通典卷四十二 \\n  \\n   \\n  "}
{"章节": "●皇朝通典卷四十三", "正文": "  \\n ●皇朝通典卷四十三 \\n 　 \\n  \\n 禮三 \\n ○禮三 \\n 吉三 \\n △吉三 \\n 北郊 \\n 社稷 \\n 堂子 \\n ·北郊 \\n （臣）等謹按方丘祭地見於周官杜典因之是也其附神州后土則以神州為北郊誤分祭地為二百神州之說出自鄭注讖緯之說未可為據至於漢代渭陽汾陰后土祠祀更為不經唐宋相沿至明始輟國朝定制夏至日大祭地於方澤是為北郊法占垂後準禮經而超百代矣欽維列祖親祀方丘鉅典煌煌允與圜壇並重皇上臨御以來歲必躬親展祀每以夏至正當盼雨之時寅衷默禱旋即甘■〈雨上澍下〉渥霑仰見昭格之忱五十年來精誠如一謹稽北郊祀典並列祖升配大禮恭著於篇而原書附見之神州后土則謹從刪去云 \\n 順治元年定每歲夏至日大祭地於方澤於五嶽五鎮四海四瀆為四從壇配方澤在安定門外北郊形方象地方折四十九丈四尺四寸深八尺六寸寬六尺澤中貯水方丘北向二成上成方六丈下成方十丈六尺均高六尺內壝方二十七丈二尺正北三門東西南各一門外壝方四十二丈與內壝同南門後皇祇室五間北向圍垣正方周四十四丈八尺北向一門內外圍垣二重內垣周五百四十九丈四尺北三門東西南各一外垣周七百六十五丈西向門三角門一又西有坊一曰泰折街【雍正二年改名廣厚街】八年尊封肇祖原皇帝興祖直皇帝陵山為啟運山景祖翼皇帝顯祖宣皇帝陵山為積慶山【十六年奉移二陵祔啟運山停積慶山從祀】太祖高皇帝陵山為天柱山太宗文皇帝陵山為隆業山附四從壇配享十四年三月壬子大祀地於方澤奉太祖高皇帝太宗文皇帝配享世祖章皇帝親詣行禮 \\n 康熙元年五月戊寅夏至大祀地於方澤聖祖仁皇帝親詣行禮二年尊封世祖章皇帝陵山為昌瑞山從祀三陵山之次六年十一月丙辰大祀地於方澤奉世祖章皇帝配享 \\n 雍正二年五月癸卯夏至世宗憲皇帝大祀地於方澤奉聖祖仁皇帝配享 \\n 乾隆元年五月丙午夏至大祀地於方澤皇上親詣行禮是月尊封世宗憲皇帝陵山為永寧山從祀四陵山之次二年五月辛亥夏至大祀地於方澤奉世宗憲皇帝配享皇上親詣行禮恭奉世宗憲皇帝神位行參拜皇地祇禮禮畢安奉配位如儀八年五月癸未夏至大祀方澤先期致齋于齋宮定制兩郊皆有齋宮是歲修葺北郊齋宮齋宿如禮九年五月戊子夏至大祀方澤先奉諭旨去歲新葺齋宮先期一日住宿但彼處樹木新植尚未成陰天氣炎熱扈從人多不免有病暍者今歲炎熱甚於舊歲此次不必前詣壇內齋宿仍在宮內齋宮住宿將來遇親祭之年該衙門兩請候旨俟樹木成陰仍照例齋宿壇內此次前往致祭正當祈雨之際不乘輦不設鹵簿傳諭各衙門知之十一年四月諭今歲夏至致祭地壇齋宮樹木漸次成陰扈從人等已有憩息之所況逢時雨之後天氣清涼朕仍照原議前往壇內齋宮住宿十四年五月諭稽古明禋肇祀郊壇各以其色地壇方色尚黃今皇祇室乃用綠瓦葢沿前明舊制未及致詳朕思南郊大饗殿在勝國時合祀天地山川故其上覆以青陽玉葉次黃次綠具有深意且南郊用青而地壇用綠於義無取其議更之至兩郊壇宇雖歲加塗塈而經閱久遠應敕所司省視所當修整者敬謹從事大學士會同各該衙門詳考典章具議以間尋大學士等奏言謹考禮經所載兩郊義類甚著故祭分二至以順陰陽之時壇釐南北以從陰陽之位制別方圜以則陰陽之象惟辨色亦然春官以玉作六器以禮天地四方蒼璧禮天黃琮禮地牲帛各從其器之色所謂依類求神者也制禮從類辨色從方原屬不易之道又況棟宇檐桷乃以藏神祇而昭妥侑其義尤謹明代南北兩郊分祀而皇祇室編次綠瓦臣等詳檢一切禮書並無考據查綠乃青黃閒色誠如聖諭於義無取坤卦天元地黃考工記天謂之元地謂之黃二者係乾坤正色今北郊壇甎壝瓦及牲帛幃幄色俱用黃乾隆十三年遵旨議定籩豆成式地壇祭器亦用黃質製造契合古制寧神與歆神不當有異應請易葢瑠璃黃瓦庶與坤卦黃中之義相符若天兩郊壇宇歲修答有著令而經閱久遠金碧采章或日久不鮮階級甎璧閒有損缺堊赤閒有漫漶均宜遵旨修整及時興工奏上從之十五年五月夏至大祀方澤以祈雨不乘輦不設鹵簿與九年同自後凡值祈雨皆如此例是年奏准方澤二成臺面琉璃惟中含六六陰數其餘皆係湊合於義無取請照圜丘壇制鋪石就壇面鑿眼以備安設幄次其石數一成正中仍照舊制用三十有六八方均以八八積成縱橫各二十四路二成倍上成八方八八之數半徑各八路庶與偶數相合而甎式勻稱益堪永久十六年修理北郊皇祇室擇吉興工前期遣官告祭天地太廟後殿奉先殿社稷屆期詣皇祇室以奉請神位祇告皇地祇列聖從壇神位禮部尚書率太常寺官恭奉神牌至暫奉神位所敬謹安設十七年北郊工竣擇吉恭請神位還御皇祇室遣官詣暫奉神位所祗告皇地祗列聖從壇神位禮部尚書率太常寺官恭奉各神牌還御奉安畢行一跪三叩禮其祗告天地宗社侯南郊工竣日舉行三十二年禮部奏夏至恭祭地壇齋宿齋宮恭候欽定奉諭宮內齋宮齋宿嗣後不必請旨三十六年太常寺奏皇上親詣行禮向由北門入禮畢由西門還宮今仰請皇上由西門入禮畢仍由西門還宮從之三十七年十一月大學士等遵旨議准郊天儀注並酌定方澤壇行禮儀節皇上初陞至二成拜位立贊引官奏陞壇皇上陞階上香還至二成拜位行迎神禮典儀官唱奠玉帛皇上陞階行奠玉帛禮還就讀祝位立以次進俎三獻及飲福受胙禮成仍還至二成拜位行謝福腓及送神禮 \\n （臣）等謹按是年大學士等遵旨議定壇廟大祀親詣行禮升降儀節酌減合宜所奉聖諭已於南郊篇中恭載又三十九年有年逾六旬始如此酌量節減之諭並詳著南郊篇云四十三年八月皇上恭謁祖陵至盛京命修葺盛京地壇四十五年五月定北郊大祀親詣正位晉獻香帛俎爵至配位列祖列宗前惟躬詣上香獻帛其獻爵進俎則命諸皇子恭代一如南郊之禮 \\n （臣）等謹按乾隆四十四年南郊大祀上以年屆七旬因稍省繁勞專心裸薦定為親承恭代之禮所奉聖諭巳恭載於南郊篇中至四十五年北郊大典一如此禮舉行云四十八年五月諭朕臨御以來祗畏寅恭凡遇壇廟大祀無不恪誠齋祓親詣行禮茲屆夏至北郊於十九日進宮齋戒適因氣滯舊病作痛現在令醫加意調攝尚未全痊誠恐升降儀節有愆轉不足以昭誠敬此次朕即在御園齋戒派皇六子永瑢敬謹恭代行禮若臨期氣體全安朕仍親往肅恭蒞祀凡北郊儀節具大清通禮 \\n ·社稷 \\n （臣）等謹按古者建國之制社稷為先祈福報功祀典最重我朝定制社稷壇為大祀凡列聖以來親祭社稷壇者國史所書不可勝紀茲惟恭載最初一次以見德馨誠格有終始如一者焉我皇上臨御五十年來凡春祀社稷皆躬詣行禮惟遇巡省之歲遣官恭代至每年巡幸塞外舉行大獮之典秋祀社稷皆遣官恭代又二十四年皇上以親祭社稷壇儀注無薦玉之禮諭以玉庇嘉穀於答陰之義為稱敕所司用玉將事載入會典禮儀益為隆備茲悉恭紀於篇 \\n 順治元年定祭社稷壇之禮每歲春秋仲月上戊祭太社太稷之神同壇同壝太社以后土勾龍氏配太稷以后稷氏配社主用石半埋土中【今全埋】稷主用木仍設太社太稷后土勾龍氏后稷氏神牌祭壇上壇在午門之右八年二月戊戌祭太社太稷世祖章皇帝親詣行禮飲福受胙如圜丘例八月上戊值太宗文皇帝忌辰行禮畢仍易素服 \\n 康熙元年二月戊申祭社稷壇聖祖仁皇帝親詣行禮三年八月上戊恭遇太宗文皇帝忌辰改期中戊致祭社稷壇十六年二月戊申親祭社稷壇定制祭日遇雨皇帝於拜殿內門檻南行禮陪陪王公在殿外中甬路兩旁各官在王公後行禮是日雨太常寺以舊例請命仍照常處行禮二十一年二月戊子親祭社稷壇前期齋戒恭值太皇太后聖節於行禮之後補行慶賀 \\n 雍正元年二月戊午祭社稷壇世宗憲皇帝親詣行禮二年閏四月以平定青海告祭社稷行獻俘禮六年議定太社太稷神牌均高二尺五寸神座尺有五寸共高四尺籩豆案僅高尺有二寸較各壇稍低應將神座加高一尺安奉神牌共高五尺以符土為五數之古制其籩豆等案應加高尺有三寸共二尺五寸以符五五之數配位神牌各高二尺四寸神座高尺有四寸籩豆案高尺有二寸應將神座及籩豆案均增高一尺以符體制十年三月詔直省郡縣修社稷壇敬謹行禮先是定制直省均設壇壝以祀社稷至是奉諭旨直隸各府州縣設立壇墠致祭社稷及風雲雷雨山川城隍之神每歲春秋展祀以崇報享典至重也從前初建之時有司或視為具文規制未必周備又未必及時修葺是以僻遠之郡縣規模簡略禮儀草率者往往有之甚非肅將禋祀之本意也著禮部行文各省督撫飭府州縣敬謹修理以重祀典 \\n 乾隆元年二月戊辰祭社稷壇皇上親詣行禮二年閏九月奉諭旨大清律載各府州縣社稷山川風雲雷雨諸神所在有司以時致祭所以肅祀典而迓休和禮至重也省會之地督撫司道駐劄同城向不與祭專屬府州縣官行禮督撫司道均有封疆守土之任自當虔奉明禋為民祈報凡春秋致祭督撫應率領闔屬文武大小官員敬謹行禮提鎮道員駐劄之地一體率屬陪祭其如何分別班次派員監禮及修整壇壝祭器之處該部詳議具奏奏上通飭行之八年七月頒發各省壇廟祝文十八年奏定增撰社稷壇祈雨報祭樂章皆以豐為名【詳見樂典】二十年六月以平定準噶爾獻俘社稷壇十月再行獻俘禮俱遣親王從事二十一年五月增社稷壇望瘞樂章【詳見樂典】二十四年五月諭朕此次親詣社稷壇祈求雨澤禮部所開儀注內無薦玉之禮詢其原委則係相沿舊規並無意義可考夫玉以庇蔭嘉穀使無水火之災載在傳記且於答陰之義更為相稱著飭所司敬用玉將事御製祝文曰臣聞人事失於下天變應於上茲亢暘之示警洵贊化之無能言念昨年秋霖缺而冬雪乏逮至今歲春望霈而夏未霑歷四時之久矣嗟三農其如何常雩步禱弗蒙矜不敢再三之瀆羣祀親藩徒致籲益增宵旰之憂敬念右壇為祈報之所載稽祭義司土穀之精蠲吉虔齋攄忱躬懇為民請命願代萬姓之災責已惟誠奚啻六事之舛重舉答陰之典冀施甘雨之滂雲作雷隨毋俾箕伯侵軼犧成粢潔尚敷帝里休和殷佇神歆立霑祥■〈雨上澍下〉謹告祭日皇上戴雨纓冠素服自右門由右路至御輦處步行詣壇行禮二十五年正月以平定回部獻俘社稷壇如二十年之禮三十七年大學士等遵旨議准郊天儀注並酌定社稷壇行禮儀節有司先設幄次於拜殿內皇上乘輦由闕右門入東北門至社稷壇外門外御禮轎入右門循戟殿東行至拜殿東階下降輿升階詣壇行禮禮成升輿亦如之 \\n （臣）等謹按是年大學士等遵旨議准郊天儀注並酌定社稷壇行禮儀節又三十九年奉諭年逾六旬始如此酌量節減並恭載於南郊篇內茲不重述云四十一年二月諭社稷壇之有拜殿原以備致祭之日或有風雨也今年偶值雨所司移拜位香案於殿中餘仍列於壇上是朕蔽棟宇而神位牲醪並習露設非所以昭妥侑朕心深切不安社稷之制不設棟宇以承天陽祇就壇壝而言至神牌平日原係尊藏神庫未嘗不在屋宇之內則祭享時偶因風雨移奉殿內又有何嫌忌乎且拜殿甚寬想當締造之初未必不預為臨時移奉計祇以未嘗經之事所司遂依例陳設不知所據嗣後祭時或遇風雨所有神位祭器應如何移就拜殿之處著大學士九卿會同太常寺敬謹詳議具奏尋大學士等遵旨議奏如祭日請駕前十刻值風雨太常寺將祭品樂簴移設拜殿奉安神牌於殿內致祭若驟遇風雨謹用神龕覆設神位另設香案於拜殿奏請皇上於拜殿行禮從之四月以平定兩金川獻俘社稷壇如二十五年之禮凡祭社稷壇儀節具大清通禮 \\n ·堂子 \\n 大內祀神（臣）等謹按欽定滿洲祭神祭天典禮一書知堂子之祭為我聖朝敬事天神之令凡遇大事及每歲元旦春秋二季有祈有報又凡大出征必告凱旋則列纛而拜皆親詣行禮祀典尊崇敬誠愨著謹考典文與郊社以義相從大內之祀即以類載儀節備詳永垂億禩焉 \\n 國朝初建堂子在盛京撫順門外太祖高皇帝建國之初有謁拜堂子之禮 \\n 天聰九年八月太宗文皇帝以征察哈爾奏凱師還親詣堂子行拜天禮崇德元年五月大軍征明太宗文皇帝親率王貝勒等詣堂子行禮拜纛出師是歲定制每年元旦皇帝率親王以下副都統以上及藩王等詣堂子上香行三跪九拜禮十二月親征朝鮮出師之日設鹵簿吹螺奏樂親詣堂子行禮於堂子外建立八纛吹螺奏樂拜纛啟行次年班師詣堂子行禮七年三月以錦州捷聞親率王貝勒等詣堂子行禮 \\n 順治元年四月世祖章皇帝命王貝勒帥師平定中原親詣堂子奏樂行禮拜纛出師九月既定燕京即建堂子於長安左門外玉河橋東街門北向內門西向正中為祭神殿南向前為拜天圜殿殿南正中設大內致祭立杆石座次稍後兩翼分設皇子致祭立杆石座次親王郡王貝勒貝子公各以次序列北向東南為上神殿南向 \\n 康熙十三年正月以吳三桂叛逆遣大將軍王等帥師出征聖祖仁皇帝親詣堂子行禮祭纛以行十四年閏五月以平定察哈爾凱旋聖祖仁皇帝率大將軍王暨諸大臣詣堂子行禮三十五年二月親征噶爾丹率諸王大臣詣堂子行禮祭纛出師六月凱旋詣堂子行禮五十七年十一月以遣大將軍王等帥師出征策旺阿喇布坦御太和殿設鹵簿出征大將軍王等以下俱戎服不出征者蟒服以從詣堂子行禮乃鳴角祭纛啟行 \\n 雍正七年六月以大兵進勦準噶爾遣大將軍出師北征世宗憲皇帝率大將軍以下及諸王大臣詣堂子行禮祭纛出師 \\n 乾隆十三年十一月以遣大學士經略金川皇上率經略大學士及王公大臣等詣堂子行禮祭纛出師次年凱旋祗告如禮十四年五月奉諭旨堂子之祭乃我朝先代循用通禮所祭之神即天神也列祖膺圖御宇既稽古郊禋而燔柴典重舉必以時堂子則舊俗相承遇大事及春秋季月上旬必祭天祈報歲首最先展禮定鼎以來恪遵罔怠且不易其名重舊制也考諸經訓祭天有郊有類有祈穀祈年禮本不一兵戎國之大事故命遣大將必有事於堂子正類祭遺意而列纛行禮則禡也我祖宗於行營中或別有征討不歸告堂子則望祭而列纛行事其誠敬如此朕思出師告遣則凱旋即當告至乃天地宗社俱巳祝冊致虔且受成太學而堂子則弗之及祠官疏略如神貺何祀典攸關彝章宜備著議政王大臣詳議具奏朕親為裁定王大臣等遵旨議上大兵凱旋皇帝告祭堂子之禮請載入會典從之十九年四月諭禮部等衙門王公等建立神杆理應按照爵秩等次設立整齊以肅觀瞻著每翼作六排每排六分乃以未分封皇子等列於前其次則親王郡王貝勒貝子公等分為六層設立神杆皇子內已受封爵者其神杆視所封爵立於應立之處所有石座不必移動神杆各按爵次更換每年修整一次交禮部會同內務府總管查看繪圖進呈著為例尋禮部等衙門議奏謹遵諭旨神杆立座每翼為六排每排為六分皇子神杆列於前其次親王郡王貝勒貝子公各按排建立但查左翼親王現有七位今一排建立六杆應將第七位親王神杆列於次排郡王之首其郡王貝勒貝子公俱按次接續右翼親王四位郡王六位貝勒二位貝子一位公十七位人數多寡不一不能每排俱得六人之數通將親王列於前其次郡王貝勒貝子公按一排六分之數通融接續敘立奏入從之四十三年八月皇上恭謁祖陵至盛京命修葺盛京堂子四十七年正月初四日祭祈穀壇仍于初一日親詣堂子行禮先是定制元旦行禮值祈穀壇齋戒將可否展期於初五日行禮之處具奏得旨遵行是年以元旦行禮禮成還宮時尚在未入齋戒以前仍導迎作樂用昭大典凡儀節制度詳具大清會典及欽定滿洲祭神祭天典禮大內祭神大禮肇自盛京既恭建堂子以祀天又於清寧宮正寢恭設神位以祀神至順治元年定為坤寧宮祭神之禮皆如清寧宮例每日奉朝祭神位於祭神殿西位東向日昧爽行禮奉夕祭神位於西北南向申刻行禮惟齋戒忌辰並禁止屠宰等日期不祭餘日皆祭每月朔則祭神翼日則祭天季春季秋月朔【或二四八十月或上旬諏吉】則立杆大祭前期一二日宮內報祭大祭之日恭請神位於堂子內祭畢復請入宮大祭翼日則祭天春夏秋冬四季則有獻神之祭均用馬牛金幣祗薦如禮歲於十二月二十六日恭請神位供於堂子正月初二日自堂子恭請神位入宮四月初八日浴佛節請神至堂子禮畢請神還宮其儀節並詳大清會典及欽定滿洲祭神祭天典禮 \\n 皇朝通典卷四十三 \\n  \\n   \\n  "}
{"章节": "●皇朝通典卷四十四", "正文": "  \\n ●皇朝通典卷四十四 \\n 　 \\n  \\n 禮四 \\n ○禮四 \\n 吉四 \\n △吉四 \\n 山川 \\n 耤田 \\n 先蠶 \\n ·山川 \\n （臣）等謹按禮經所載五獄四瀆望秩隆焉其餘山川之神亦咸崇報享本朝定制義法悉協敬稽祀典於嶽鎮海瀆有時巡展祭有因事遣祭有所專祭於名山大川有奉特典崇建廟祀者並著於篇至於封祀龍神原非即海瀆之本神而昭德報功載在祀典相沿巳久即鹽井之神亦與山川義近謹從類附惟黑龍潭玉泉龍神宜在京都祀典之列另立專門故不以附於此篇 \\n 順治元年定禮以五嶽五鎮四海四瀆配享方澤壇又立地祇壇以五嶽五鎮四陵山四海四瀆之祇為正位以京畿名山大川天下名山大川之祇為從位凡嶽鎮海瀆所在地方有司歲以春秋仲月諏日致祭祭東嶽泰山於山東泰安州【今升為府】祭西嶽華山於陝西華陰縣祭中嶽嵩山於河南登封縣祭南嶽衡山於湖廣衡山縣祭北嶽恆山於直隸曲陽縣【移祭見後】祭東鎮沂山於山東青州府祭西鎮吳山於陝西隴州祭中鎮霍山於山西霍州祭南鎮會稽山於浙江會稽縣祭北鎮毉巫閭山於遼東廣寧衞【今改為縣】祭東海於山東萊州府望祭西海於山西蒲州【今升為府】祭南海於廣東廣州府望祭北海於河南濟源縣【移祭見後】祭河瀆於蒲州祭江瀆於四川成都府祭淮瀆於河南唐縣祭濟瀆於濟源縣三年加封黃河龍神為顯佑通濟金龍四大王之神封運河龍神為延庥顯應分水龍王之神令河道總督以時致祭八年正月世祖章皇帝親政遣官致祭嶽鎮海瀆定制恭遇慶賀大典頒布恩詔則遣官致祭嶽鎮海瀆以各衙門四品以上堂官將軍諏吉將行先期陳祝文香帛於中和殿皇帝親閱遣之十七年三月以科臣粘本盛條奏下禮部議覆改祀北嶽於山西渾源州 \\n 康熙六年七月聖祖仁皇帝親政遣官致祭嶽鎮海瀆十六年四月命內大臣覺羅武默納侍衞費耀色等詣長白山審騐明晰酌行祀禮九月奉諭旨長白山發祥重地奇蹟甚多山靈宜加封號永著祀典以昭國家茂膺神貺之意禮部奏請依嶽鎮之例封為長白山之神照五嶽例春秋致祭令寧古塔將軍遣官在黑龍江地方望祭遇有慶典即令祭北鎮官前往望祭奏上從之十八年五月以湖南用兵屢捷咸言湖神助順敕封為洞庭湖之神遣官致祭二十一年二月以平定雲南遣官致祭嶽鎮海瀆長白山三月聖祖仁皇帝東巡盛京駐蹕吉林烏喇地方於松花江岸東南設幄次望祭長白山之神二十二年正月遣官往祀雞公山神令有司春秋致祭二十三年十月聖祖東巡躬祀泰山之神至黃河遣官祭河神廟十一月遣官致祭嶽鎮海瀆長白山嗣是東巡及南巡所過名山大川均照例致祭二十五年五月副都御史徐元珙疏言祀典所載致祭北海尚沿宋明舊制於河南濟源縣係在京之南於義未合況北嶽已改祀渾源州則北海應請改祀於混同江庶方位允協下部議行之二十七年十月以孝莊文皇后升祔太廟遣官致祭嶽鎮海瀆長白山三十五年封大沽海口之神遣官致祭時由天津海道運米盛京以備賑濟海神効靈往來迅駛立廟天津春秋致祭三月聖祖仁皇帝北征駐蹕噶爾圖遣大學士致祭山川之神及出卡倫遣祭域外山川之神聖駕至克嚕倫河遣祭河神均與因事遣祭嶽瀆禮同三十六年二月西巡至保德府及橫城均遣官致祭河神凡所過名山大川均遣官致祭七月以平定朔漠致祭嶽鎮海瀆長白山三十七年七月以霸州等處新河告竣賜名永定河封為永定河之神建廟於蘆溝橋祀之九月聖祖仁皇帝東巡遣大學士致祭松花江之神三十九年六月河臣疏言江南安東縣海口攔黃壩拆去水勢流通海神効靈請建廟崇祀詔改名大通口封為大通口海神春秋致祭四十年正月加黃河龍神昭靈効順封號四十二年三月聖祖仁皇帝五十萬壽遣官致祭嶽鎮海瀆長白山是年聖祖仁皇帝巡幸山西經過駐蹕地方應祭嶽瀆均遣官致祭又西巡至潼關遣官致祭西嶽華山四十三年二月封淮神為長源佑順大淮之神五十二年三月聖祖仁皇帝六十萬壽遣官致祭山川如四十二年之禮五十七年十二月以孝惠章皇后升祔太廟遣官致祭嶽鎮海瀆長白山六十年三月以御極六十年大慶遣官致祭山川如五十二年之禮六十一年建江海潮神廟於浙江之尖山春秋致祭十一月世宗憲皇帝登極遣官致祭嶽鎮海瀆長白山 \\n 雍正元年二月以恭上聖祖仁皇帝尊諡遣官致祭嶽鎮海瀆長白山十二月以冊立皇后遣官致祭如禮二年八月加四瀆封號江瀆曰涵和河瀆曰潤毓淮瀆曰通佑濟瀆曰永惠均遣官齎送祭文香帛令督撫布政使大員致祭又加四海龍神封號東海曰顯仁南海曰昭明西海曰正恆北海曰崇禮均遣官齎送祭文香帛令地方官致祭又加大沽海口神廣惠封號加洞庭湖神涵元匯利封號均致祭如儀又封雲南各鹽井神為普潤龍王之神令地方官立廟春秋致祭三年三月封山東臨清州河神為福漕漳河之神館陶縣河神為惠濟漳河之神又封青海水神為靈顯青海之神先是大軍西征道經青海於塞外嚴寒之候湧泉濟軍督臣奏請封號從之並令委官致祭又河南撫臣奏言百泉之上衞源神祠通漕濟通請列祀典從之五年二月以黃河澄清遣官分往江南清河河南武陟二縣致祭河神廟五月重修江南宿遷縣早河河神廟春秋致祭十二月遣官致祭河源之神於河州口外六年封河東鹽池神為昭惠阜裕鹽池之神七年建江神廟於湖北武昌府春秋致祭又封浙江蛟門山龍神為涵元昭泰鎮海龍神又封寧夏大渠龍神為寧渠普利龍王之神八年建海神廟於浙江海寧縣【今升為州】先是奉諭旨朕惟古聖人之制祭禮也凡山川嶽瀆之神有功德於民生能為之禦災捍患者皆載在祀典葢所以薦歆街昭格崇德報功也雍正二年浙江海塘潮水沖決發帑修築比年以來塘工完整災沴不作居民安業今年潮汛盛長幾至泛濫官民震恐幸而水勢漸退隄防無恙此皆神明默垂護佑惠我蒸民者也茲特發內帑十萬於海寧縣敕建海神之廟以崇報享著該督遴委賢員度地鳩工務期制度恢宏規模壯麗崇奉祀事用荅明神庇民禦患之休烈尋建廟工成御製碑文敕加寧民顯佑浙海之神封號遣官致祭是年又建湘江神廟於湖南長沙府春秋致祭又建河源神廟於甘肅河州加封為開津廣濟佑國庇民昭應河源之神先是奉諭旨古稱黃可之神上通雲漢光啟圖書禮曰三王之祭川也皆先河而後海此之謂務本惟神澤潤萬國福庇兆民自古及今功用昭著我朝自定鼎以來仰荷神庥尤為彰顯至於澄清於六省之遙閱歷於七旬之久稽諸史冊更屬罕聞朕思江南河南等處皆有廟宇而河源相近之處向來未建專祠考河源發於崑崙地隔遙邊人稀境僻其流入內地之始則在秦省之西寧地方朕意欲於此地特建廟宇專祀河源之神九卿詳議具奏尋議於河州口外擇地建廟春秋致祭御製碑文勒石從之又封直隸滹沱河神為長源永濟滹沱河神春秋致祭九年建永定河神惠濟廟於石景山遣大臣致祭十五閏五月建望祭長白山享殿於溫德亨山【今名望祭山】七月建洪澤湖神廟於高家堰春秋致祭是年又封廣西興安縣陡河海陽山神為安流襄績海陽山神十一年封廣西鬱林州泉神為昭德沛澤泉源之神十三年九月皇上登極遣官致祭嶽鎮海瀆長白山十一月以恭上世宗憲皇帝遵諡遣官致祭山川如禮 \\n 乾隆元年八月奉諭旨南北河工與浙江海塘關繫國計民生最為緊要當朕即位元年咸慶安瀾理宜虔修祀典以答神貺部臣議於清河武陟海寧三處神祠照例齎送祭文香帛令總督致祭又令直隸總督往石景山致祭永定河神從之二年四月以恭奉世宗憲皇帝配享南郊遣官致祭嶽鎮海瀆長白山十二月以冊立皇后恭上皇太后徽號遣官致祭山川如禮三年立海神廟於江南寶山縣春秋致祭八年八月皇上東巡盛京遣官致祭北鎮毉巫閭山長白山十二年六月諭內閣奉聖母皇太后懿旨泰山靈嶽坤德滋生近在魯邦宜崇報享朕不敢違爰遵慈訓親奉鑾輿秩於岱宗旋蹕青齊觀風澤以昭崇聖法祖教孝省方鉅典大學士等會議以聞尋議奏古者因名山以升中原有燔柴之禮聖祖仁皇帝因儀文度數書闕有間議封禪者尤多不經特允廷議以祀五嶽禮致祭今皇上東巡致祭泰山應遵康熙二十三年之例舉行惟是致祭方嶽向未用樂謹案周禮大司樂奏蕤賓歌函鐘舞大夏以祭山川是山川之祭自古用樂今特舉盛典秩於岱宗請用中和韶樂令儒臣增撰樂章太常協律郎率樂生豫習備用從之十三年二月諭稽古巡狩翕河喬嶽典禮攸隆朕茲親祀孔廟有事於泰山其嶽漬等祀皆宜薦馨用申誠敬著各該督撫就近遴委大員致祭東巡至泰安日親詣嶽廟於配天門降輿由仁安門入三上香行一跪三拜禮翼日致祭如儀十四年四月以平定金川恭上皇太后徽號遣官致祭山川如二年之禮十五年九月以冊立皇后恭上皇太后徽號遣官致祭山川如十四年之禮十月皇上巡幸中州親詣嵩嶽廟上香翼日致祭均與十三年祭岱宗禮同並以御道所經遣官致祭河瀆及衞源神祠十六年二月皇上南巡江浙凡鑾輿所經於山東遣官致祭泰嶽又親詣岱廟行禮於江南則河瀆淮瀆江瀆之神皆遣官致祭並親祭清河河神廟至浙遣官祭海神廟及南鎮會稽山如禮又凡往返渡河渡江致祭之處皆親詣上香行禮嗣是南巡所過名山大川均致祭如禮【二十二年二十七年三十年四十五年四九年六次　南巡並同】　是年六月封永定河神為安流廣惠之神廟名惠濟即將蘆溝橋石景山二處舊廟酌加修葺工竣遣官告祭並飭有司春秋展祀十二月以皇太后六旬萬壽恭上徽號遣官致祭山川如十五年之禮十九年八月皇上東巡盛京望祭長白山渡松花江祭江神九月祭北鎮毉巫閭山嗣是東巡盛京均致祭如禮【四十三年四十八年　四巡　盛京並同】　又吉林東門外有望祭北海之處遣官致祀如儀二十年六月以平定伊犁恭上皇太后徽號遣官致祭山川如十四年之禮是歲以遣大兵西征所過之山一曰阿勒台山一曰珠爾庫柱山一曰博克達山一曰阿拉克山皆以詔旨讀文致祭二十二年三月皇上南巡駐蹕杭州奉諭旨浙海之神自雍正八年海塘告成時特加褒封敕於海寧縣地方建廟崇祀邇年以來海皮不揚塘工鞏固朕省方浙中親臨踏閱見大溜直趨中小亹兩岸沙灘自為捍禦濱海諸邑得慶安瀾利及生民實資神明顯佑應於杭州省城之觀潮樓敬建海神之廟以昭朕崇德答佑至意應行事宜該部查例具奏禮部奏言悉遵雍正八年敕建海寧海神廟事宜舉行從之乃建廟於觀潮樓敕封為平潮利涉浙海之神嗣是南巡皆親詣行禮【二十七年三十年四十五年四十九年南巡至海寧並親詣海神廟行禮】四月皇上親臨徐州閱視河工以河溜刷深神明默佑令地方官建河神廟於雲龍山之北加封為顯佑通濟昭靈効順廣利安民金龍四大王之神二十四年十一月以蕩平回部遣官致祭山川如二十年之禮二十五年定西域山川祀典每歲春秋令駐劄大臣致祭其祭文香帛由京師齎往二十六年十二月以皇太后七旬萬壽恭上徽號致祭山川如十六年之禮三十二年三月諭東西二淀為畿輔匯萃清流之所邇年瀦蓄安恬節宣有藉近淀村莊田土泛溢無虞而菰蒲魚蠏之饒利賴於民生者更大茲者春巡郊甸循覽河堤鳳艇乘流祥飈助順尤足徵神貺之昭宜建專祠用答靈佑著該督方觀承卜地興工特崇廟祀以示妥神報功之典三十五年八月皇上六旬萬壽遣官致祭山川如禮三十六年二月以新葺泰山祠廟蕆工恭逢皇太后八旬大慶皇上祗奉安輿瞻禮岱廟並親詣嶽頂行上香禮十二月以恭上徽號遣官致祭山川如二十六年之禮三十九年四月封陝西太白山神為昭靈普潤太白山之神建祠祀之四十一年二月以平定兩金川集勳奏凱皇上親奉皇太后東巡展禮泰岱四月以恭上徽號遣官致祭山川如三十六年之禮四十二年二月陶莊開放引河工成命建河神廟歲以春秋致祭御製碑文紀之八月定兩金川山川祀典每歲春秋致祭十月陝西撫臣奏請修葺華嶽廟從之四十三年八月諭海為眾水朝宗最昭靈應乃各處海神咸有廟祀惟北海自山海關至盛京一帶向未專建廟宇以隆禋祀尚屬闕典朕叔次詣盛京恭謁祖陵蹕途循海而行瞻望甚近宜先申虔祭以迓靈庥著該部於濱海地方擇地望祭派莊親王永瑺行禮所有應行事宜各衙門即速照例備辦並著周元理於山海關澄海樓相近處所度地建立北海神廟即行繪圖呈覽候朕降旨發帑興工俾廟貌崇閎以妥神佑又諭遼河雙源遙引合而為巨流河襟帶神皋恬波涵潤實為陪都境內大川朕恭謁祖陵蹕路所經舟梁利涉緬念河神之功甚溥顧該處向無祠祀典尚闕焉著邁拉遜德成會同將軍府尹於勘估城工之便在瀕河高阜處所度地計工奏聞請帑專建河神廟以昭妥侑九月諭運河發源遙遠自東北來入英莪邊門西流幾及千里會遼入海縈護三陵滋演萬年靈脈長川襟帶並衞陪都厥功甚鉅自宜虔崇廟祀以答神庥著交邁拉遜德成會同將軍府尹於盛京城東度地鳩工奏聞請帑興建河神廟以昭妥侑又諭前己降旨於山海關之澄海樓旁建立北海神廟茲稽考祀典北海原於河南濟源縣望祭河南地屬中州且非濱海固於事理未協嗣今改於吉林東門外望祭雖屬北境然距海尚遠亦非所宜所有春秋秩祀及遇告祭典禮自應恭移於此以協方位至吉林之松花江導源長白襟帶神皋為本朝發祥之地綿演億萬載景祚靈長厥功甚鉅自宜虔崇廟祀用迓神庥己諭令吉林將軍福康安於吉林城外濱江處所度地鳩工興建松花江神廟其一切祀事即照從前望祭北海之制著禮部載入會典遵行四十五年二月皇上南巡渡河日親詣陶莊河神廟瞻禮 \\n （臣）等謹按四十二年陶莊開放引河工成敕建廟宇以答神貺至是年二月初十日親臨瞻禮以儀封漫工未成默致虔禱適引河放溜奏至御製詩以誌事十一日儀封兩壩自行合龍即告工成詳見御製河復記仰維聖神感召之速丕應傒志誠為史冊所罕聞四十五年八月皇上七旬萬壽遣官致祭山川如三十五年之禮四十七年二月命侍衞阿彌達馳往西寧務窮河致祭河神三月諭朕前歲南巡駐蹕金山即敬書金山靈區安瀾恆佑宏仁廣濟至德尊神牌位供奉神祠及回鑾渡江時雖有風濤而御舟穩渡實賴神佑不可不崇昭秩祀以答靈庥著該部載入祀典嗣後每遇致祭之期著該部封香帛祝文送往交該督撫親詣金山寺行禮四十八年三月河南撫臣奏言重修中嶽廟告成請賜碑記御製詩一章疊庚午禋祀詩韻命勒石四十九年十一月河南蘭陽睢寧新堤并引河工成命建河神廟於南岸御製碑文紀之五十年正月以御極五十年嘉慶疊臻遣官致祭山川如四十五年之禮【是年遣祀北海改於山海關致祭定為制】凡致祭山川儀節具大清通禮 \\n ·耤田 \\n 順治十年三月詔舉行先農祀典十一年二月世祖章皇帝行耕耤禮親祭先農壇壇在正陽門外太歲壇西南壇北為正殿東南為觀耕臺臺前為耤田東北為神倉前為收穀亭定制歲以清明節後亥日祭先農壇禮成即行耕耤禮及秋玉粒告成所司以聞擇吉收貯神倉以供天地宗廟社稷之粢盛 \\n 康熙十一年二月聖祖仁皇帝行耕耤禮親祭先農壇前期遣官祗告奉先殿雍正二年二月世宗憲皇帝行耕耤禮親祭先農壇躬耕三推畢復加一推頒發新製三十六禾詞使工歌左右隨行禮畢王以上行慶賀禮停止筵宴自是每歲皆親耕如儀是年耤田內產瑞穀一莖四穗者三本一莖三穗者三本一莖兩穗者十二本順天府尹張令璜奏進羣臣請宣付史館從之次年所產尤多有至一莖九穗者豐澤園所植稻亦然並以羣臣表賀宣付史館四年八月諭國以民為本民以食為天朕念切民依舉行耕耤之禮殫竭精誠為民祈穀於上帝乃 \\n 雍正二年三年耤田特產嘉禾今歲所產自一莖雙穗至九穗皆碩大堅好異於常穀朕見之心甚慰悅特令宣示廷臣葢實有見於天人感召之理捷於影響無纖毫之或爽朕以至誠肫懇之心每歲躬耕耤田以重農事即蒙上帝隆鑒疊產嘉穀以昭休應豈人力之所強為乎禮曰天子為耤千畝諸侯百畝則耕耤之禮亦可通於臣下矣朕意欲地方守土之官俱行耕耤之禮使之知稼穡之艱難悉農民之作苦量天時之晴雨察地方之肥磽凡為官者存重農課稼之心凡為農者無苟安怠惰之習於養民務本之道大有裨益九卿詳議具奏尋奏上請令奉天府尹各直省督撫及府州縣衞官於所治地方擇潔淨之地設立先農壇及耤田自雍正五年為始每歲仲春亥日各率所屬行禮如儀所收米粟敬謹收貯以供祭祀之粢盛其祭先農壇之禮如祭社稷凡大小武職官與文職官一體與祭俾知耕耤鉅典從之又以吉林黑龍江二處將軍皆有民社之任令照直省之例建立先農壇致祭耕耤以重農事 \\n 乾隆三年三月皇上行耕耤禮前期六日幸豐澤園演耕至日親祭先農壇遂詣耤田行三推禮畢復加一推禮成上御齋宮王以下行慶賀禮五年三月禮部奏親耕典禮原可閒歲舉行今逢閏歲春寒更衣行禮不無過於煩勞請暫行停止其致祭先農壇遣官行禮從之八年二月諭向來先農壇親祭始用中和韶樂遣官則同小祀之例不用中和韶樂按日月壇中祀雖遣官仍用中和韶樂惟不飲福受胙朕思國家之大事在農先農壇宜在中祀之例此次遣親王恭代即著照日月壇之例用中和韶樂永著為令十三年三月皇上東巡是年致祭先農壇遣官恭代順天府府尹率屬行耕耤禮自後恭遇時巡省方遣官恭代順天府府尹率屬行耕耤如禮十九年三月重修先農壇先是奉諭朕每歲親耕耤田而先農壇年久未加崇飾不足稱朕祗肅明禋之意今兩郊大工告竣應將先農壇宇修繕鼎新其外壖隙地老圃於彼灌園殊為褻瀆應多植松柏榆槐俾成陰鬱翠庶足以昭虔妥靈該部會同查明具奏總理工程王大臣等遵旨詳議次第修繕疏上從之二十三年二月諭吉亥耤畝所重劭農黛耜青箱畚鏄蓑笠咸寓知民疾苦之意而設棚懸綵以芘風雨義無取焉吾民涼雨犁而赤日耘雖襏襫之尚艱豈炎濕之能避且片時用而過期撤是中人數十家之產也其飭除之三十七年三月皇上行耕耤禮臣工以聖壽六旬以上請遣官恭代不許嗣是親耕皆依古制三推弗行加一之禮又是年大學士等遵旨議准郊天儀注並酌定躬詣先農壇行禮儀節皇上御禮轎自外北天門入內北天門循太歲殿後轉至先農壇東北隅降輿詣壇行禮禮成仍於降輿處御禮轎詣太歲殿上香 \\n （臣）等謹按是年大學士等遵旨議准郊天儀注並酌定先農壇行禮儀節三十九年奉諭年逾六旬始如此酌量節減謹詳載南郊篇云四十七年三月皇上親祭先農壇行耕耤禮五十年三月皇上親祭先農壇行耕耤禮十月諭每歲春三月應祭先農壇行耕耤禮禮部俱先期將祭祀日期及一應事宜預行具題雖屬照例辦理但國家典禮以實不以文朕臨御以來兢兢以敬天勤民為念郊壇大祀無不躬親即耤田親耕亦從未堂稍憚煩勞雖本年壽已七十有五猶親舉三推之典惟是春秋已高或恐步履稍遜若二三年後自揣精力如常偶一舉行豈非熙朝盛事至本年甫經親行耕耤明歲應否躬蒞自應候朕酌行乃禮部仍照例具題竟似每歲俱應親詣行禮者然豈不轉為具文耶我國家受命延洪純嘏敷錫世世子孫若能皆似朕之敬勤不倦自必景祚綿長享國久遠朕所用古稀天子之寶特於乾清宮存貯一分若我子孫內有享永祚而登上壽者亦得鈐用此寶洵為社稷靈長之福嗣後我子孫繼承亦禩惟當不懈益勤凡遇親耕典禮若年在六十以內禮部自應照例具題年年躬行耕耤若年逾六十令禮部先期以親蒞或遣官之處具本題請庶鉅典不尚虛文而展禮益昭誠敬著為令凡耕耤祭先農儀具大清通禮 \\n ·先蠶 \\n 乾隆元年建先蠶祠於安定門外北郊每歲季春已日遣太常寺卿一人以少牢致祭七年七月大學士鄂爾泰等奏言古制天子親耕南郊以共粢盛后親蠶北郊以共祭服我皇上親耕耤田以示重農至意乾隆元年議建先蠶祠宇所以經理農桑之道蚌為周備今又命議親蠶典禮伏思躬桑親蠶歷代遵行但蠶壇向在安定門外前明以來遺址久經罷廢考唐宋時后妃親蠶多在宮苑之中伏讀聖祖仁皇帝御製耕織圖序於豐澤園之北治田數畦環以溪水隴畔樹桑旁立蠶舍是育蠶之事聖祖仁皇帝親加講求今逢重熙累洽禮明樂備之時親蠶大典關係農桑自應遵旨舉行以光典禮請交內務府禮部詳議奏上從之乃建先蠶壇西苑之東北壇東南為先蠶神殿西向壇東為觀桑臺前為桑園浴蠶河在宮墻之東自北垣流入由南垣出設閘啟閉木橋二蠶署蠶室均在橋之東西向定制皇后親蠶之年豫日設立先蠶西陵氏神位於蠶壇之上前二日皇后於正殿致齋至日以一太牢親祀行三獻禮翼日【蠶未生則諏日】皇后詣桑壇行躬桑禮蠶事畢蠶母率蜸婦擇繭之圓潔者貯筐恭獻以告蠶事之登擇吉皇后復詣蠶壇親臨織室行繅三盆手禮遂布於蠶婦之吉者使繅而朱綠元黃之以供郊廟黼黻之用【蠶母二人於內外命婦中擇高年嫻禮儀者充之蠶婦二十七人擇內苑熟悉蠶事者充之】九年三月皇后親饗先蠶壇翼日行躬桑之禮十一年二月諭從前建立蠶祠未議皇后親蠶之禮是以照祭祀例遣官今既舉行皇后親蠶典禮若遇不行親祭之年自應遣妃一人恭代所有行禮儀注大學士會議具奏尋議上嗣後年皇后親蠶或遣妃恭代禮部兩請具題如遇遣妃恭代之年著內務府請旨十四年二月諭禮部奏稱本年三月內先蠶祭期請照例遣妃致祭此於禮意未協夫妃所恭代者代皇后也有皇后則妃可承命行事皇貴妃未經正位中宮則親蠶之禮尚不當舉行何得遣妃恭代應照皇帝不親行耕耤順天府尹致祭先農之例於內務府總管或禮部太常寺堂官奉宸苑卿內酌派一人致祭方足以明等威而昭儀制是年遣內務府堂官行禮十六年三月吉已宜饗先蠶恭逢皇上南巡禮部先期奏請照皇后不行親祭之年遣妃一人恭代奉旨皇后行禮後再遣妃恭代是年仍遣內務府堂官行禮儀具大清通禮 \\n 皇朝通典卷四十四 \\n  \\n   \\n  "}
{"章节": "●皇朝通典卷四十五", "正文": "  \\n ●皇朝通典卷四十五 \\n 　 \\n  \\n 禮五 \\n ○禮五 \\n 吉五 \\n △吉五 \\n 太廟 \\n 時享【薦新附】 \\n 大祫 \\n ·太廟 \\n （臣）等謹奉社典於天子宗廟一門具詳歷代建廟之制欽維本朝列祖以來太廟尊崇之典遠隆前代敬稽大禮一為升祔入廟一為加上尊諡一為恭進冊寶謹彙著於篇中至時享祫祭並倣杜典之例各列一門云 \\n 天聰十年四月太宗文皇帝受尊號建國大清改元崇德即盛京立太廟於撫近門東 \\n 崇德元年四月追尊始祖為澤王高祖為慶王曾祖為昌王祖為福王恭上太祖尊諡曰承天廣運聖德神功肇紀立極仁孝武皇帝廟號太祖皇太后尊諡曰孝慈昭憲純德貞順成天育聖武皇后前殿安奉太祖太后神位後殿安奉四祖神位太宗文皇帝親行大饗之禮 \\n 順治元年九月世祖章皇帝定鼎燕京立太廟於端門左南嚮恭奉太祖承天廣運聖德神功肇紀立極仁孝武皇帝神士孝慈照憲純德貞順成天育聖武皇后神主大行皇帝神主奉安太廟十月恭上大行寬溫仁聖皇帝尊諡曰應天興國弘德彰武寬溫仁聖睿孝文皇帝廟號太宗前一日遣官祭告天地社稷至日遣官祭告太廟二年七月恭進太祖武皇帝孝慈武皇后太宗文皇帝玉冊玉寶奉安太廟五年四月以重修太廟遣官祗告恭奉神牌暫安後殿六月工成遣官祗告奉安神位於正殿十一月追尊太祖以上四世始祖澤王為肇祖原皇帝始祖妣為原皇后曾祖慶王為興祖直皇帝曾祖妣為直皇后祖昌王為景祖翼皇帝祖妣為翼皇后考福王為顯祖宣皇帝妣為宣皇后世祖章皇帝親詣後殿奉安神位致祭如時享儀七年二月恭上大行皇太后尊諡曰孝端正敬仁懿莊敏輔天協聖文皇后八年正月恭奉孝端正敬仁懿莊敏輔天協聖文皇后神主升祔太廟前一日遣官祗告至日世祖章皇帝親詣恭行祗見太祖武皇帝孝慈武皇后太宗文皇帝禮恭奉神主奉安於太宗文皇帝神位之次行大饗禮如儀九年二月恭進肇祖原皇帝原皇后興祖直皇帝直皇后景祖翼皇帝翼皇后顯祖宣皇帝宣皇后孝端文皇后玉冊玉寶奉安太廟十年正月太廟懸慶成燈定制每歲懸燈自正月初七日起至十七日止十八年正月聖祖仁皇帝登極三月恭上大行皇帝尊諡曰體天隆運英睿欽文大德弘功至仁純孝章皇帝廟號世祖十一月恭奉世祖體天隆運英睿欽文大德弘功至仁純孝章皇帝神主升祔太廟聖祖仁皇帝恭代行祇見太祖武皇帝孝慈武皇后太宗文皇帝孝端文皇后禮恭奉神主奉安於太祖武皇帝神位之西旁東嚮行大饗禮如儀是月恭進世祖章皇帝玉冊玉寶奉安太廟 \\n 康熙元年四月恭改上太祖承天廣運聖德神功肇紀立極仁孝睿武弘文定業高皇帝孝慈昭憲敬順慶顯承天輔聖高皇后尊諡恭加上太宗應天興國弘德彰武寬溫仁聖睿孝隆道顯功文皇帝尊諡先是禮部奉聖祖仁皇帝諭我國家誕膺天命撫御寰區實由太祖皇帝神功聖德肇造丕基太宗皇帝偉烈顯謨恢弘大業暨世祖章皇帝克紹鴻緒奄有多方朕以眇躬纘承大統追思祖宗貽謀燕翼啟佑無疆欲抒孝悃仰報隆庥稽考古制宜進尊稱以昭功德於奕世茲宜加上太祖皇帝尊諡為二十字加上太宗皇帝尊諡為十八字庶展朕追享孝思應行典禮爾部即詳察開列具奏其舉行之期或在世祖章皇帝祔享之前或在祔享之後著一併察例具奏禮臣奏言加上太祖皇帝太宗皇帝尊諡典禮重大似應在世祖章皇帝祔享之後再為舉行得旨是至是舉行恭進冊寶奉安如儀二年五月恭上慈和皇太后尊諡曰孝康慈和莊懿恭惠崇天育聖皇后九年閏二月諭禮部慈和皇太后誕育朕躬未遂孝養思慕之忱每切於懷雖已上尊諡但今升祔太廟配食皇考典禮重大其應進諡號著議政王貝勒大臣九卿科道會同詳議具奏尋議上太祖高皇帝皇后稱高皇后太宗文皇帝皇后稱女皇后今慈和皇太后配祀世祖章皇帝前上孝康慈和莊懿恭惠崇天育聖尊諡亦宜加上尊諡為章皇后得旨是五月恭奉孝康慈和莊懿恭崇天育聖章皇后神主升祔太廟十三年恭進孝康章皇后玉冊玉寶奉安太廟二十七年十月恭上大行太皇太后尊諡曰孝莊仁宣誠憲恭懿翊天啟聖文皇后是月恭奉孝莊仁宣誠憲恭懿翊天啟聖文皇后神主升祔太廟大臣二人恭奉世祖章皇帝孝康章皇后神主避立於旁聖祖仁皇帝恭奉孝莊文皇后神主奉安於拜位恭代行祗見太祖高皇帝孝慈高皇后太宗文皇帝禮恭奉神主奉安於孝端文皇后神位之次大臣二人恭請世祖章皇帝孝康章皇后神主奉安於拜位孝康章皇后神主於寶座行大饗禮如儀三十三年恭進孝莊文皇后玉冊玉寶奉安太廟五十七年三月恭上大行皇太后尊諡曰孝惠仁憲端懿純德順天翼聖章皇后十二月恭奉孝惠仁憲端懿純德順天翼聖章皇后神主升祔太廟先是奉諭旨皇太后係朕嫡母神牌升祔太廟應安奉於慈和皇太后神牌之上王大臣等遵旨議奏得旨是五十九年恭進孝惠章皇后玉冊玉寶奉安太廟六十一年十一月世宗憲皇帝登極 \\n 雍正元年二月恭上大行皇帝尊諡曰合天弘運文武睿哲恭儉寬裕孝敬誠信功德大成仁皇帝廟號聖祖八月恭加上太祖承天廣運聖德神功肇紀立極仁孝睿武端毅弘文定業高皇帝孝慈昭憲敬順仁徽慶顯承天輔聖高皇后太宗應天興國弘德彰武寬溫仁聖睿孝敬敏隆道顯功文皇帝孝端正敬仁懿哲順莊敏輔天協聖文皇后孝莊仁宣誠憲恭懿至德翊天啟聖文皇后世祖體天隆運定統建極英睿欽文大德弘功至仁純孝章皇帝孝惠仁憲端懿慈淑純德順天翼聖章皇后孝康慈和莊懿恭惠溫穆崇天育聖章皇后尊諡於太廟並恭上仁孝皇后尊諡曰仁孝恭肅正惠安和儷天襄聖皇后孝昭皇后尊諡曰孝昭靜淑明惠正和欽天順聖皇后孝懿皇后尊諡曰孝懿溫誠端仁憲穆奉天佐聖皇后先是大學士等奉世宗憲皇帝諭朕仰荷祖宗眷佑纘承大統恭上皇考聖祖仁皇帝尊諡敬念太祖高皇帝太宗文皇帝世祖章皇帝三聖相承功高德盛載考典章加上尊諡因念孝莊文皇后肇基翊運啟佑兩朝朕在沖齡備膺慈愛孝康章皇后誕育先皇懿徽流慶孝惠章皇后德隆福厚篤愛朕躬朕意亦宜並加尊諡但追尊固出至情而推崇必遵定禮爾等酌古準今會同確議俾朕得稍展思慕之誠又念仁孝皇后作配皇考孝敬寬仁坤儀懋著孝昭皇后恪恭溫順樹範宮闈孝懿皇后徽音淑德慈撫朕躬恩勤備至均應恭上尊諡以昭示萬年內閣九卿翰詹科道會同詳察典禮具奏尋議上得旨是至是舉行世宗憲皇帝親詣行禮是月恭上大行皇太后尊諡曰孝恭宣惠溫肅定裕贊天承聖仁皇后九月恭奉聖祖合天強運文武睿哲恭儉寬裕孝敬誠信功德大成仁皇帝神主孝誠恭肅正惠安和儷天襄聖仁皇后神主孝昭靜淑明惠正和欽天順聖仁皇后神主孝懿溫誠端仁憲穆奉天佐聖仁皇后神主孝恭宣惠溫肅定裕贊天承聖仁皇后神主升祔太廟先是王大臣等奏恭請四后同祔聖祖廟尊諡並加仁字又奏恭上仁孝仁皇后尊諡仁字重複謹請改易恭上孝誠恭肅正惠安和儷天襄聖仁皇后尊諡奉諭曰朕惟母后升祔太廟大典攸關欲伸臣子之孝思必準前代之成憲務得情理允協乃可昭示萬年諸王大臣等奏請四后同祔太廟引據宋朝太宗真宗四后祔廟之禮朱子及有宋諸儒皆以為允當覽奏既得展朕孝敬無窮之心復合前代斟酌盡善之典不覺悲慰交集恭維孝誠仁皇后元配宸極孝昭仁皇后孝懿仁皇后繼位中宮孝恭仁皇后誕育朕躬母儀天下按先儒祔廟之議一元后一繼后一本生以次並列今母后升祔位次當首奉孝誠仁皇后次奉孝昭仁皇后次奉孝懿仁皇后次奉孝恭仁皇后如此庶於古禮符合而朕心亦安矣至是升祔太廟世宗憲皇帝恭代行祗見列祖列后禮於太宗文皇帝神位之次以次奉安神位行大饗禮如儀六年十二月恭進太祖高皇帝孝慈高皇后太宗文皇帝孝端文皇后孝莊文皇后世祖章皇帝孝惠章皇后孝康章皇后聖祖仁皇帝孝誠仁皇后孝昭仁皇后孝懿仁皇后孝恭仁皇后玉冊玉寶奉安太廟世宗憲皇帝親詣行禮先是大學士等遵旨議奏列祖列后玉寶修平舊篆敬鐫加上尊諡新造玉冊並舊進玉冊一同珍奉至是告成恭進如儀十三年九月皇上登極十一月恭上大行皇帝尊諡曰敬天昌運中表正文武英明寬仁信毅大孝至誠憲皇帝廟號世宗恭上孝敬皇后尊諡曰孝敬恭和懿順昭惠佐天翊聖憲皇后 \\n 乾隆元年正月諭國家式崇太廟並奉先殿妥侑列祖神靈歲時祗薦明禋典禮允宜隆備今廟貌崇嚴而軒櫺榱桷年久未經增飾理宜敬謹相視慎重繕修以昭黝堊示新之敬著該部會同內務府詳議具奏三月恭加上太祖承天廣運聖德神功肇紀立極仁孝睿武端毅欽安弘文定業高皇帝孝慈昭憲敬順仁徽懿德慶顯承天輔聖高皇后太宗應天興國弘德彰武寬溫仁聖睿孝敬敏昭定隆道顯功文皇帝孝端正敬仁懿哲順慈僖莊敏輔天協聖文皇后孝莊仁宣誠憲恭懿至德純徽翊天啟聖文皇后世祖體天隆運定統建極英睿欽文顯武大德弘功至仁純孝章皇帝孝惠仁憲端懿慈淑恭安純德順天翼聖章皇后孝康慈和莊懿恭惠溫穆端靖崇天育聖章皇后聖祖合天弘運文武睿哲恭儉寬裕孝敬誠信中和功德大成仁皇帝孝誠恭肅正惠安和淑懿儷天襄聖仁皇后孝昭靜淑明惠正和安裕欽天順聖仁皇后孝懿溫誠端仁憲穆和恪奉天佐聖仁皇后孝恭宣惠溫肅定裕慈純贊天承聖仁皇后尊諡於太廟先是諭禮部尊祖孝親誼應並重報本追遠禮有加隆茲者恭上皇考大行皇帝尊諡緬維貽燕之謨宜備追崇之典太祖高皇帝太宗文皇帝肇造洪基創垂大業世祖章皇帝統一方夏撫有萬邦駿烈鴻猷敷揚莫罄皇祖聖祖仁皇帝深仁厚澤淪浹寰區久道化成功齊覆載朕自沖齡仰蒙慈愛宮庭撫育厚眷獨鍾仰思聖德之難名恒念洪恩之莫報天宗廟之徽稱有制而報本之忱悃無窮應詳察典禮酌古準今恭議加上太祖太宗世祖聖祖尊諡以展孝思此朕追慕之至情崇先之特典後世子孫不得奉為成式又敬念列祖尊諡既己加崇列后並應恭議加上爾等詳酌典禮敬議具奏尋議上得旨是至是躬詣太廟致祭行禮二年三月恭奉世宗敬天昌運建中表正文武英明寬仁信毅大孝至誠憲皇帝神主孝敬恭和懿順昭惠佐天翊聖憲皇后神主升祔太廟皇上恭代行祗見列祖列后禮畢奉安神主於西旁世祖章皇帝神位之次行大饗禮如儀三年二月興工修太廟先期親詣祗告恭奉後殿四祖四后神牌中殿列祖列后神牌暫安前殿六月後殿工竣恭奉四祖四后神牌還御前一日親詣祗告四年九月前殿工竣致祭太廟皇上親詣行禮如祫祭儀是月恭進太祖高皇帝孝慈高皇后太宗文皇帝孝端文皇后孝莊文皇后世祖章皇帝孝惠章皇后孝康章皇后聖祖仁皇帝孝誠仁皇后孝昭仁皇后孝懿仁皇后孝恭仁皇后加上尊諡重造玉冊改鐫玉寶世宗憲皇帝孝敬憲皇后新製玉冊玉寶奉安太廟皇上親詣行禮四十二年三月恭上大行皇太后尊諡曰孝聖慈宣康惠敦和敬天光聖憲皇后五月恭奉孝聖慈宣康惠敦和敬天光聖憲皇后神主升祔太廟皇上恭代先行祗見列祖列后禮次行祗見世宗憲皇帝孝敬憲皇后禮奉安神位致祭如儀是月恭奉孝聖憲皇后玉冊玉寶奉安太廟四十七年七月諭前以列朝寶冊係隨時鐫造玉質顏色不能一律整齊特命英廉福隆安將和闐貢玉慎選良工敬造列朝寶冊一分以奉太廟其舊藏之冊寶恭送盛京太廟尊藏以昭祖宗功德之成於萬代意深遠也今據將列聖寶冊敬謹鐫造完成奏聞請旨朕惟我國家受天庥命列聖相承玉檢金繩虔申對越自朕躬繼序以來仰荷上蒼眷佑中外蒙庥迄今年逾古稀日理萬幾孜孜不倦無日不以敬天勤民為念皆祗承祖宗之彝訓永維餘慶篤念前徽所有此項鐫成寶冊本年孟冬時享閱視祝版之日著禮部堂官謹敬安設中和殿俟朕親加閱視後次日於朕行禮以前先派宗室親王齎捧供奉一切應行儀注俱照升祔之禮並著該衙門先期詳議具奏其舊藏一分冊寶仍照前旨於明歲敬諏吉日再行簡派皇子恭送盛京太廟尊藏以志文謨武烈顯承佑啟之盛禮部等遵旨議定奏上從之十月孟冬朔恭奉新造冊寶尊藏太廟皇上親詣行禮如儀四十八年七月奉旨派皇十一子皇十五子皇十七子及怡親王永琅等恭送舊藏冊寶至盛京太廟尊藏九月皇上駕至盛京入太廟詣冊寶案前行禮如儀 \\n （臣）等謹案杜典於天子宗廟後有后妃廟以下諸條其典為今之所無並從刪去惟親王以下家廟應從大清通禮之例退列於吉禮之末至升祔禮內列聖列后神主有製造書寫掃青等儀載在大清通禮茲不複述云 \\n ·時享【薦新附】 \\n （臣）等謹案杜典時享一門附入薦新葢詳歷代之制即隨文以見也欽惟我朝禮制隨時酌定條理具備當太宗文皇帝建國之初每歲清明除夕親祭太祖陵寢是即時享之始洎崇建太廟歲凡元旦清明中元除夕萬壽節以祭且薦新焉世祖章皇帝定為四孟月及清明除夕萬壽節之制太廟祭禮歲有七皆時享也敬考典策備載是篇迨後舉行祫祭則除夕之祭歸於祫祭門恭載又恭建奉先殿以後凡遇慶辰令節及每月薦新之禮俱於奉先殿恭行謹立奉先殿一門於後詳述其儀若夫列聖以來世隆躬祀皇上敬勤紹緒五十年來每歲親享太廟對越申虔聖孝之隆有紀載所不能盡者云 \\n 崇德元年四月太宗文皇帝親享太廟五月有以新櫻桃獻者命薦於太廟又命凡新進果品五穀皆先薦太廟然後進御著為令七月中元節親享太廟自後中元節致享並同十二月除夕祭太廟自後除夕致享並同三年正月祭太廟自後元旦致享並同十月萬壽節祭太廟自後恭遇聖節致享並同五年二月清明節祭太廟自後清明節致享並同 \\n 順治元年九月定太廟時享每歲孟春於正月上旬諏吉孟夏孟秋孟冬皆於朔日行禮又定宗廟樂章六奏用平字二年正月定萬壽節祭太廟儀二月禮部奏言凡遇清明等節盛京四祖廟令守廟總管官獻酒果從之【謹案是時於盛京太廟崇稱為四祖廟云】閏六月禮部以秋祭太廟奏上得旨太廟盛京四祖廟俱以七月朔用牛羊致祭七月時享太廟世祖章皇帝親詣行禮自後時享皆親詣如儀三年正月定制盛京祖廟於歲除清明及慶賀祭如京師例牲用生四年三月內院禮部會同議奏祭太廟應薦熟牛至於進上胙肉應停止得旨依議八年二月定制親享太廟飲福受胙如祀圜丘禮三月定制祀太廟齋戒三日上親詣或遣官恭代俱於太和殿設齋戒牌銅人各衙門亦設齋戒牌大內及宗室并齋戒官之家不祀神六月定歲暮之祭大月於二十九日小月於二十八日其清明祭各官不必陪祀十三年六月定制祭太廟日駕於黎明出宮 \\n 康熙元年正月時享太廟聖祖仁皇帝親詣行禮自後每歲時享皆親詣如儀十二年九月定祭太廟時用黎明先期齋戒皇帝於別殿致齋十二月定執事官及樂舞生之數二十四年正月聖祖仁皇帝親享太廟禮畢諭曰往見贊禮郎宣讀祝版至朕名聲輒不揚父前子名前經所載朕對越之次惟懼誠敬稍有未至無以昭格神靈為子孫者通名於祖父豈可涉於慢易嗣後俱應高聲朗讀無庸顧忌又諭內閣學士等曰前見太廟致祭時執事官奉福胙由雨神位閒趨走於尊祖敬宗之意未協且亞獻禮唱為次獻亦與漢文不符璽等會同禮部察例奏聞尋議奏執事各官應從外旁趨走唱次獻應改為亞獻得旨是 \\n 雍正元年正月時享太廟世宗憲皇帝親詣行禮自後行禮皆親詣如儀又命廟祭派王二人散秩大臣御史各二員部屬侍衞各四員稽察失儀及扈從人等任意行走著為例八年正月諭初五日時享太廟但朕頰旁偶長小熱顆二三日即可平復展期初十日至期親詣行禮十一年正月諭享祀太廟向無上香之儀朕意應確議增添至奠帛獻爵時恭立拜位無跪獻之儀大學士會同禮部酌古準今敬謹定議尋議奏唐以前典制尚有三代■〈火苪〉蕭之禮至宋代始有上香之儀並於每位前跪三上香其奠帛獻爵亦如之爵以三獻明洪武定制無上香奠帛之儀爵兩獻亦不跪至嘉靖改從宋制本朝會典因洪武所定而酌增之有奠帛有三獻爵而無上香之儀臣等敬謹詳議大祀莫重於郊壇而孝享莫大於配天至宗廟宜與社稷壇同查祭社稷壇時皇上親詣大社大稷前跪上香則太廟上香自應一例至奠帛獻爵太廟社稷俱不親獻是以皇上於拜位前恭立所以亞於郊壇也似應仍照舊儀奏上從之十三年九月皇上登極是月定三年內享太廟儀皇上親詣或遣官恭代俱用禮服作樂先期齋戒用素服冠綴纓緯視祝版用禮服 \\n 乾隆元年正月時享太廟皇上親詣行禮自後時享皆親詣如儀二年七月時享太廟是日大雨奉旨令陪祀王公於戟門分獻官陪祀百官於兩廡廊下行禮十二年十月諭曰向來祭享太廟獻爵獻帛例用侍衞及太常寺官朕御極後俱令用宗室人員葢因宗支繁衍實惟祖德所貽一氣感孚昭格尤為親切且使駿奔走執豆籩有事為榮亦得服習禮儀陶鎔氣質意葢有在但演習禮節太常實所專司宗室既非所屬未必聽其指授嗣後每逢祭祀之期著派宗人府王公一人前往監視俾進退優嫻執事有恪以昭誠敬十三年正月命審定壇廟祭器仿古製造大學士等遵旨議定太廟之籩編竹為之以絹飾裏頂及緣均髤漆畫以文采豆與簠簋皆用木髤漆飾以金玉豋用陶鉶則範銅而飾以金貯酒以尊孟春時享用犧尊孟夏時享用象尊孟秋時享用著尊孟冬時享用壺尊歲暮大祫用山尊皆範銅為之獻酌用玉爵十七年禮部等奏定太廟後殿奠帛獻爵一如前殿用宗室官之制均用覺羅官又奏定祭太廟日遇雨雪分獻官陪祀王公於兩廡廊下戟門行禮陪祀百官於左右門行禮三十七年十一月大學士等遵旨議定郊天儀注並議定時享太廟儀節皇上詣廟時乘輦由闕左門入西北門至太廟北門外御禮輿入左門循東墻行至戟門外東堦下降輿步入左門陞陛進殿行禮禮成升輿亦如之凡時享太廟儀具大清通禮 \\n （臣）等謹案乾隆三十七年大學士等遵旨議定郊天儀注並議定時享祫祭太廟儀節三十九年奉諭年逾六旬始如此酌量節減謹詳載南郊篇云 \\n ·大祫 \\n （臣）等謹案杜典列禘祫一門以敘歷代禘祫之制其為典禮本未能合一又眾說紛紜不皆合於古訓我朝定制行祫祭而未嘗行禘祭洪維世祖章皇帝推本太宗文皇帝除夕享廟之精意定為祫祭之禮每歲之中大祫時享為祭有五典制明備五年一禘之祭誠無俟於舉行矣且自世祖章皇帝肇舉祫祭以來聖祖仁皇帝世宗憲皇帝歲皆親詣行禮皇上御極五十年來思切奉先禮隆追遠每歲祫祭必親詣行禮茲恭書最初一次以見例至於合享即吉之禮敬惟世宗憲皇帝聖作於前皇上聖述於後孝治之隆超越萬古謹彙紀於篇 \\n 順治十六年七月世祖章皇帝定太廟祫祭之制每年歲除前一日奉後殿列祖列后神牌中殿列聖列后神牌於前殿行大祫禮前一日遣官告其致齋視牲請閱祝文等儀均與時享同是年世祖章皇帝親詣行禮十七年三月飭工部修造祫祭神位器皿十二月祫祭親詣如儀十八年正月聖祖仁皇帝登極十二月祫祭太廟親詣行禮 \\n 康熙元年十二月祫祭太廟聖祖仁皇帝親詣行禮自後每歲暮祫祭皆親詣行禮閒遣官恭代如儀四十年十二月祫祭太廟禮成諭曰朕自御極以來一切祀典必敬謹齋戒躬親展祭以盡昭事之誠四十年於茲矣每當臨祭之時朕無一事不敬此禮部太常寺起居注官所共知從來祭祀登降起立莫不如常這次行禮將畢微覺頭眩朕之身體稍遜於前於此可見祀典關係重大朕恐精力偶有不周諭諸大臣等著議奏自是閒行遣官恭代如儀 \\n 雍正元年十二月祫祭太廟世宗憲皇帝親詣行禮自後歲暮祫祭皆親詣如儀二年十二月吏部尚書朱軾言皇上至仁大孝居喪三年猶如一日今服制已滿請祫祭太廟即吉釋哀得旨朕覽朱軾所奏當之甚愧朕受皇考四十餘年顧復深恩罔極莫報諒陰三年祗以默盡一點私情非謂歷代帝王不能行之事朕能行之思欲立法定制以垂令名也且如祭祀朝會大禮不容久曠者朕亦勉徇諸王大臣之請照常舉行惟有齋居素服悲哀思慕盡一己之誠於宮禁之中古人云禮之至者無文哀之深者無節朕自嗣統以迄於今撫時生感觸物增悽僾見愾聞澘然出涕情不容以自禁心不能以自覺遑論其合於古制否乎昔世祖聖祖皆以沖齡登極一時禮制容有未備設世祖聖祖踐阼之日己若朕躬之年則盡禮盡制必有朕所萬不能逮者今朕抱歉之處尚多敢云盡禮乎至所奏三年以來深山窮谷無不哀思戀慕遏密八音等語此乃皇考六十餘年深仁厚澤浹髓淪肌四海臣民哀痛迫切感激思慕愈久不忘出於人心之自然非有所禁約而然也夫以薄海內外凡有知識之倫尚且哀慕不忘如此況躬為子臣欲報昊天罔極之德其終身哀慕復何時能己耶朕之衷曲非欲表暴於人特因奏章過於稱揚朕心滋媿故畧為宣寫以示中外三年二月世宗憲皇帝以聖祖仁皇帝服制二十七月期滿親詣太廟行祫祭禮禮成諭順天府尹直省督撫朕惟古昔帝王以孝治天下誠以孝者天之經地之義民之則也故魯論云慎終追遠民德歸厚矣朕以眇躬纘承大統永惟皇考聖祖仁皇帝顧復洪慈恩德罔極中心哀痛什伯恒情以日易月實所不忍特以郊廟大祀朝會重典不容久曠時亦勉從諸王大臣之請遵禮舉行惟於宮庭內素服齋居默盡此心每撫時觸景輒增悽愴僾見愾聞之際哀發於中澘然出涕古人云情之至者無文哀之至者無節實非有所倣而行亦非欲以立法定制垂譽於天下後世也終身孺慕寧有己時今諸臣據二十七月即吉之文合詞公請祫祭釋服朕以禮制情勉允所請於雍正三年二月十二日祫祭太廟釋服即吉伏念皇考聖祖仁皇帝御極六十一年深仁厚澤普遍寰區賓天之日凡京畿直省海澨山陬士農工賈白叟黃童莫不號呼哀泣孺慕之誠三年有如一日今舉行吉禮應敷告天下朕嗣位以來惟日兢兢嚴恭寅畏不敢怠息庶幾克荷皇考聖祖仁皇帝付託之重羣黎百姓受皇考聖祖仁皇帝教育深恩當勉勵忠誠勤守職業言慈言孝克友克恭農夫盡力於田畝工商致精於器用毋尚奢侈毋事游惰共期歸真還樸比戶可封以無負皇考六十餘年培養漸摩之至德於朕奉先思孝之心實有賴焉該地方官遍行曉諭俾薄海黎庶咸悉朕意十三年九月皇上登極十二月祫祭太廟皇上親詣行禮 \\n 乾隆元年十二月祫祭太廟皇上親詣行禮自後每歲暮祫祭皆親詣如儀二年十一月禮臣奏言古禮天子三年喪畢合先祖之神而饗之謂之吉祭今世宗憲皇帝服已二十七月請於親詣泰陵釋服後祫祭太廟恭行吉禮得旨於十一月二十四日親詣太廟行祫祭禮三十七年十一月大學士等遵旨議准郊天儀注並定祫祭太廟行禮儀節皇上親詣肇祖原皇帝前上香至列祖列宗位前欽派皇子親王分詣同時上香畢仍各復其位行禮如常儀又酌定詣廟時降輦降輿各儀節並與時享同凡歲暮祫祭太廟儀具大清通禮 \\n （臣）等謹案康熙年閒御史李時謙疏請舉行禘禮聖祖仁皇帝命下九卿等會議禮部尚書張玉書等議曰臣等綜考體制言禘者不一有謂虞夏禘黃帝殷周禘帝嚳皆配祭昊天於圜丘者有謂祖之所自出為感生帝而祭之於南郊者有謂圜丘方澤宗廟為三禘者先儒皆辨其非而言宗廟之禘又不一說有謂禘祭止及毀廟不及親廟者有謂長發之詩為殷之禘雍之詩為周之禘而親廟與毀廟皆兼祭者惟唐趙匡陸淳皆以為禘異於祫不兼羣廟王者既立始祖之廟又推始祖所自出之帝而以始祖配之故名為禘至於三年一祫五年一禘經無明文其說始於漢懦而後之議禮者咸宗之漢唐宋所行禘禮亦莫考始祖之所自出止於五歲之中行一祫一禘兩大祭於其宗廟而已大抵夏商以前有禘之祭而其制未詳漢唐以後有禘之名而與祫無別惟周以后稷為始祖以帝嚳為所自出之帝而太廟之中原無帝嚳之位故祫祭不及帝嚳至禘祭時乃詩設帝嚳之位以稷配焉行於後代不能盡合故宋神宗諭廷臣議罷禘禮明洪武初御史答祿與權請舉禘祭眾議亦以為不必行詔從其議至嘉靖中乃立虛位祀皇初祖帝而以太祖配享事屬不經禮亦旋罷洪惟我國家受天顯命世德相承定鼎之初追上四祖尊稱以肇祖原皇帝始基王迹故立廟崇祀以肇祖始夫太廟之中以受命之君為太祖允宜特尊者也我太祖高皇帝功德隆盛與天無極自當為太廟萬世之祖上而推所自出則締造之業肇祖為最著今太廟祭祀四孟分祭於前殿後殿以各伸其尊歲暮祫祭於前殿以同將其敬一歲之中自肇祖以下屢申祼獻仁孝誠敬己無不極五年一禘之祭不必舉行從之仰見聖祖禮制折衷盡善垂法於億萬世焉謹附識於此 \\n 功臣配享 \\n （臣）等謹案太廟時祫典有專隆茲已敬登於太廟之次至兩廡配享之禮則以侑食廟庭敬從附載並敘其蒙國厚恩列廡先後之次以昭勳伐又如開國時諸王近邀曠典追復封號並令配享用顯功宗謹詳錄聖諭於篇仰見我皇上彰闡忠勳恩眷宗親之至意焉 \\n 崇德元年四月以武功郡王禮敦巴圖魯配享太廟設位東廡【王妃並配】以直義公費英東宏毅公額亦都配享太廟設位西廡 \\n 順治元年以武勳王揚古利配享太廟設位西廡九年六月追諡功臣圖爾格為忠義公圖賴為昭勳公配享太廟設位西廡十一年三月以多羅慧哲郡王額爾袞多羅宣獻郡王界堪多羅通達郡王雅爾哈齊配享太廟設位東廡【王妃並配】 \\n 雍正二年正月以大學士一等公諡文襄圖海配享太廟設位西廡圖海子孫等具疏請恩世宗憲皇帝諭曰此出自聖祖皇考所遺恩旨爾祖茂著功勳爾等其法祖報効各本奮勉是年定功臣配享儀八年五月以怡賢親王允祥配享太廟設位東廡是年定王配享儀九年追加直義公費英東為信勇公忠義公圖爾格為果毅公昭勳公圖賴為雄勇公文襄公圖海為忠達公 \\n 乾隆十年以大學士鄂爾泰配享太廟設位西廡遵奉雍正十三年世宗憲皇帝遺詔舉行十五年二月以定邊左副將軍固倫額駙喀爾喀扎薩克和碩超勇襄親王策凌配享太廟設位西廡先是蒙古親藩未有與配享者諭以王係兩朝勳舊名勒旂常宜膺特典且示中外一體之意特令配享並照和碩王之例崇祀賢良祠二十年四月以致仕大學士張廷玉配享太廟設位西廡奉諭致仕大學士張廷玉歷事三朝宣力年久勤勞夙著受恩最深前以其年屆八旬精神衰憊特加體恤准令退休實朕優念老臣本懷至於配享太廟一事係奉皇考世宗憲皇帝遺詔遵行而恩禮攸隆則非為臣子者所可要請及朕賜詩為券又不親赴宮門謝恩自不得不示以薄譴用申大義今張廷玉患病溘逝要請之愆雖由自取皇考之命朕何忍違且張廷玉身在皇考時勤慎贊小心書諭原屬舊臣宜加優卹應仍謹遵遺詔配享太廟以彰我國家酬獎勤勞之盛典四十三年正月奉諭睦親彰善王政宜先繼絕昭屈聖經所重朕自臨御以來閒日恭閱列祖列宗實錄一冊因得備知祖宗創業艱難及爾時懿親藎臣勤勞佐命底定中原偉伐殊功實為從古所未有而當時策勳錫爵榮號崇封所以酬答者本從優厚迨其後或有及身緣事旋被降削者或有子孫承襲更易封號者迄今平情準理若不為之溯述闡揚追復舊恩於心實有未愜因念睿親王多爾袞當開國時首先統眾人關掃蕩賊氛肅清宮禁分遣諸王追殲流寇撫定疆陲一切創制規模皆所經畫尋即奉迎世祖車駕入都定國開基以成一統之業厥功最著顧以攝政有年威福不無專擅諸王大臣未免畏而忌之遂致歿後為蘇克薩哈等所搆授款於其屬人首告誣以謀逆經諸王定罪除封其時我世祖章皇帝實尚在沖齡未嘗親政也夫睿王果萌異志則方兵權在握何事不可為且吳三桂之所迎勝國舊臣之所奉止知有攝政王耳其勢更無難號召即我滿洲大臣心存忠篤者自必不肯順從然彼誠圖為不軌無難潛鋤異己以逞逆謀乃不於彼時因利乘便直至身後以歛服僭用黃龍袞指為覬覦之證有是情理乎況英親王阿濟格其同母兄也於追捕流賊回京時誆報李自成身死且不候旨班師睿王即遣員斥責其非並免王公等往迎之禮又因阿濟格出征脅令巡撫李鑑釋免逮問道員及擅至鄂爾多斯土默特取馬會議其罪降為郡王平日辦理政務秉公持正若此是果有叛志無叛志乎又實錄載睿王集諸王貝勒貝子公大臣等遣人傳語曰今觀諸王貝勒大臣但知諂媚於予未見有尊崇皇上者予豈能容此昔太宗升遐嗣君未立英王豫王詭請予即尊位予曰爾等若如此言予當自刎誓死不從遂奉皇上纘承大統似此危疑之時以予為君予尚不可今乃不敬皇上而媚予予何能容自今以後有盡忠皇上者予用之愛之其不盡忠不敬事皇上者雖媚予予不爾宥也且云太宗恩育予躬所以特異於諸子弟者葢深信諸子之成立惟予能成立之每覽實錄至此未嘗不為之墮淚則王之立心行事實能篤忠藎感厚恩深明君臣大義尤為史冊所罕覯使王彼時如宋太宗之處心積慮則豈肯復以死固辭而不為邪說搖惑耶乃王之身後久抱不白之冤於泉壤心甚憫焉假令當時王之逆跡稍有左驗削除之罪果出於我世祖聖裁朕亦寧敢復翻成案乃實由宵小奸謀搆成冤獄而王之政績載在實錄皆大有功而無判逆之跡又豈可不為之昭雪乎昨於乾隆三十八年因其塋域久荒特敕量為繕葺並准其近支以時祭掃然以王之生平盡心王室尚不足以慰彼成勞朕以為應加恩復還睿親王封號追諡曰忠補入玉牒並令補繼襲封照親王園寢制度修其塋墓仍令太常寺春秋致祭其原傳尚有未經詳敘者並交國史館恭照實錄所載敬謹輯錄添補宗室王公功績傳用昭彰闡忠勳至意又如豫親王多鐸從睿親王入關肅清京輦即率師西平流寇南定江浙實為開國諸王戰功之最乃以睿親王之誣獄株連降其親王之爵其後又改封信郡王雖至今承襲罔替但以王之勳績超邁等倫自應世胙原封以彰殊眷豈可以風影微眚輒加貶易乎朕以為應復其原封又諸王中披堅執銳拓土開疆共成一統之業者如禮親王代善後改封康親王鄭親王濟爾哈朗後改封簡親王肅親王豪格後改封顯親王克勤郡王岳托後改封平郡王當時具茂著壯猷克昭駿烈載在宗盟今其子孫所襲均非始封之名外人不知妄疑宗藩當國家締造時有大勳勞而後人均不得長延帶礪似為闕典即其本支承家襲慶以去祖漸遠幾忘其先世錫封之由弗克顧名奮效所係於宗室子孫者甚重況功臣世封內如揚古利之英誠公費英東之信勇公額亦都之果毅公俱以本號相傳其子孫承襲者各能溯勳閥以宣偉績不失故家喬木之遺今以親賢世冑竟改其初封嘉號何以垂詒奕禩示酬庸追本之義乎朕以為應復其原號著交軍機大臣會同宗人府悉心妥議具奏其餘宗室諸王貝勒等如有顯著功績其封爵後經降奪者除本人身罹重愆自不當復邀優典若係承襲之子孫獲咎議處著僅當斥其本身而不當追貶其祖宗封爵方為平允亦著一併會查議奏再配享太廟諸王僅有通達武功慧哲宣獻四郡王其太祖太宗世祖時戮力行閒櫛風沐雨之親藩如向所舉數人皆未之及葢由當時議禮諸王各懷私意遂爾沒其勳伐不得同侑馨香豈足以彰公道所有睿親王禮親王鄭親王豫親王肅親王克勤郡王俱著補置牌位配享太廟用以妥功宗而昭渥典至通達郡王係顯祖之子武功慧哲宣獻三郡王係景祖之子當時雖身與配享第以宗支而論則己在覺羅之列是以宗室王公表傳內未經列傳但思宗室傳既限於支派國史傳又以屬在宗潢令此四王無所附麗亦覺欠缺著併交國史館查明四王事實補為立傳列於國史諸大臣傳之前即或當時紀載簡少其功績無由稽核無妨不拘詳畧各立一傳以徵信實並將此通諭知之尋宗人府會同軍機大臣議奏禮親王代善睿親王多爾袞鄭親王濟爾哈朗豫親王多鐸肅親王豪格克勤郡王岳托奉旨配享太廟所有東敘敘次禮親王應在宣獻郡王之下睿親王等以次列敘得旨依議是年又奉諭超勇親王額駙策凌移于東廡怡賢親王之次凡功臣配享儀具大清通禮 \\n （臣）等謹案杜典功臣配享之後有天子七祀一條葢於五祀外增司命泰厲為七惟或祀行廢井或祀井廢行歷代相沿制各不同且四時分祭各於其所而歲暮合祀則即廟庭之中為位以祭其地亦復不一今考我朝自順治八年定制每歲正月祭司戶之神於宮門外道左南向四月祭司竈之神於大內大庖前中道南向六月祭中霤之神於文樓前西向七月祭司門之神於午門前西角樓東向十月祭司井之神於內府大庖井前南向中霤門二祀太常寺掌之戶竈井三祀內務府掌之其歲暮合祭之禮於是年停止十五年十二月復行合祭於太廟西廡階下神位俱東向遣太常寺堂官致祭十八年正月奉旨停其祭祀經議政王大臣奏罷太廟階下合祭之祀從之自後不復舉行謹附載於此以存典故至杜典雜議數條今無可採或有附見本門者亦無庸析出並從刪去 \\n 皇朝通典卷四十五 \\n  \\n   \\n  "}
{"章节": "●皇朝通典卷四十六", "正文": "  \\n ●皇朝通典卷四十六 \\n 　 \\n  \\n 禮六 \\n ○禮六 \\n 吉六 \\n △吉六 \\n 奉先殿 \\n 原廟 \\n ·奉先殿 \\n （臣）等謹按本朝崇建奉先殿與太廟同尊每歲萬壽聖節元旦冬至及國有大慶則於前殿祭饗如遇冊立冊封經筵耕耤謁陵省方諸典則於後殿告祗又列聖聖誕列聖列后忌辰上元清明霜降歲除等日立春端陽重陽等節暨孟夏八日並於後殿上香行禮每月薦新朔朢祭獻每日早晚燃香燭禮制備極周詳敬考典策自世祖章皇帝以來凡親享奉先殿及躬詣上香祗告行禮歲無虛月皇上繼述彌勤紹庭展拜禮用家人記注所垂筆難罄載仰見我聖朝世德相承仁孝之誠典文之備真堪垂憲萬古謹稽奉先殿禮制彙為一篇以次於廟禮之後 \\n 順治十三年十二月世祖章皇帝命建奉先殿於景運門之東立前殿後殿均九閒南嚮如太廟寢制禮部奉諭旨朕考往代典制歲時致享必於太廟至於晨昏謁見朔朢薦新節序告虔聖誕忌辰行禮等事皆另建有奉先殿今制度未備孝思莫伸朕心歉然爾部即察明舊典具奏尋以次年正月興工十四年正月禮部奏奉先殿初安神位皇上親詣致祭內大臣侍衞內府官隨行禮太常寺贊禮官贊禮樂舞生作樂各司其事以後親詣致祭俱行家人禮內大臣侍衞內府官不與陪祀應令內府官贊禮作樂如前行禮其元旦冬至萬壽係大節諸冊封係大禮及月朔朢俱應親詣致祭內府官贊禮作樂其供獻與太廟大祀同立春上元四月初八日端陽重陽係尋常節忌辰清明霜降十月朔係哀慕日期親詣致祭均不贊禮作業七夕不致祭止如常供中元中秋係朢日常祭日期不必重行每月隨時薦新上躬詣供獻但係常例供獻不必請神位於前殿即於後殿供獻上享太廟或祭畢俱應上香燭於奉先殿行躬告禮得旨奉先殿初次行禮宜用祝文餘俱如儀是年定每日供獻湯飯果五盤肉五盤上香行禮又定御經筵前期行幸前期還宮次日均於後殿讀祝祗告十一月奉先殿告成恭奉太祖高皇帝孝慈高皇后太宗文皇帝孝端文皇后神牌奉安奉先殿世祖章皇帝親詣行大饗禮如儀又諭奉先殿恭祭太祖太宗未經合祭四祖朕之孝思猶為未盡嗣後遇元旦皇太后聖壽及朕誕辰恭請太廟後殿四祖四后神位於奉先殿合享祀畢恭送神位於太廟後殿十七年五月諭工部奉先殿享祀九廟稽考往制應除東西夾室行廊中建敞殿九閒斯合制度前興工時該衙門未加詳察連兩夾室止共造九閒殊為不合今宜於夾室行廊外中仍通為敞殿九閒以合舊制爾部即會同宣徽院詳議具奏尋遵旨議上興工改建十八年正月聖祖仁皇帝登極十一月恭奉世祖章皇帝神牌升祔奉先殿前期祗告是日升祔太廟禮成聖祖仁皇帝詣奉先殿奉安神位行大饗禮如儀 \\n 康熙元年四月以加上太祖太宗廟號尊諡恭奉改題加上廟號尊諡神牌奉安於奉先殿後殿遣大臣行禮六年十一月恭奉孝康皇后神牌升祔奉先殿聖祖仁皇帝親詣行大饗禮如儀九年七月加上孝康章皇后廟號恭奉改題加上廟號神牌奉安於奉先殿後殿前期遣官祗告至日聖祖仁皇帝親詣行禮十一年二月聖祖仁皇帝行耕耤禮前期遣官祗告奉先殿定為例十三年定奉先殿早晚點香燭停止每日供獻每月薦新令內務府掌儀司官於後殿上香行禮十四年正月奉仁孝皇后神牌升祔奉先殿前期親詣祗告是日遣官行大饗禮如儀十五年定冊封等日停止大饗遣官於後殿祗告十八年四月奉孝昭皇后神牌升祔奉先殿一如仁孝皇后祔饗儀五月恭修奉先殿暫奉列聖列后神牌奉安於太廟中殿仁孝皇后孝昭皇后神牌並寶座仍奉安奉先殿東傍一閒用黃幄籠罩遮以步障自是暫輟朔朢時令祭饗每月令內府官照常薦新有事則告二十年二月以奉先殿工竣恭奉列聖列后神牌還御聖祖仁皇帝親詣致祭行禮二十七年十月恭奉孝莊文皇后神牌升祔奉先殿聖祖仁皇帝親詣行大響禮奉安神位如儀二十八年十一月奉孝懿皇后神牌升祔奉先殿一如仁孝皇后祔饗儀三十八年十二月諭元旦諸臣俱齊人眾煩擾從太廟請捧四祖神牌往來朕心不安著大學士內務府禮部太常寺會議具奏尋議奏請嗣後元旦萬壽聖節停止奉請太廟後殿四祖神牌即於太廟後殿一如奉先殿儀列籩豆讀祝奠帛獻爵遣官行禮從之五十七年十二月恭奉孝惠章皇后神牌升祔奉先殿是日遣和碩親王允祉恭代行禮 \\n 雍正元年七月以加上列祖列后尊諡恭奉改題加上尊諡神牌奉安於奉先殿行大饗禮如儀九月恭奉聖祖仁皇帝神牌孝恭仁皇后神牌升祔奉先殿是日升祔太廟禮成世宗憲皇帝詣奉先殿恭捧聖祖仁皇帝神牌親王四人恭捧孝誠仁皇后孝昭仁皇后孝懿仁皇后孝恭仁皇后神牌奉安於奉先殿行大饗禮如儀三年七月諭禮部據奏八月二十三日皇妣孝恭仁皇后服制期滿請照皇考聖祖仁皇帝釋服之禮祫祭太廟頒諭中外等語朕疊遭皇考皇妣大事追念罔極深恩莫由仰報三年以來祗於宮禁中齋居素服默盡思慕哀戚之忱非敢自謂遵循古禮更不欲宣播於眾也父母之喪人子之心則一而帝后之禮國家之制則殊今八月二十三日屆皇妣孝恭仁皇后釋服之期著擇日於奉先殿告祭自行家禮至於頒諭中外可不必行八月世宗憲皇帝躬享奉先殿釋服即吉九年奉旨嗣後恭遇聖祖仁皇帝聖誕於奉先殿後殿上香致祭十三年奉旨祭奉先殿遵太廟四孟時享之禮增上香儀 \\n 乾隆元年三月以加上列祖列后尊諡恭奉改題加上尊諡神牌奉安於奉先殿行大饗禮如儀是年奉旨列祖聖誕均應如聖祖仁皇帝聖誕儀於奉先殿後殿上香致祭世宗憲皇帝升祔奉先殿後聖誕日亦上香致祭二年三月恭奉世宗憲皇帝神牌孝敬憲皇后神牌升祔奉先殿是日升祔太廟禮成皇上親詣奉先殿行大饗禮奉安神位如儀七月以修奉先殿興工恭奉列祖列后神牌暫安太廟皇上親詣奉先殿祗告八月諭今因修奉先殿恭請列祖列后神牌暫安太廟中殿八月初九日太宗文皇帝忌辰十一日太祖高皇帝忌辰此二日朕親詣太廟中殿行禮著總理事務王大臣會同禮部查明禮儀具奏和碩莊親王允祿等奏言向來恭遇列祖列后忌辰皇上親詣奉先殿俱用素服至時享及告祭太廟皇上親詣俱用朝服並無素服人廟之制再禮部等前奏奉先殿興工告成之閒朔朢一切祭祀俱遵康熙十八年修奉先殿例彼時遇列祖列后忌辰聖祖仁皇帝未嘗親詣太廟中殿今太祖太宗忌辰未便於太廟素服行禮應請停止從之十月以奉先殿工竣恭奉列祖列后神牌還御皇上親詣奉先殿致祭行禮十七年月和碩親王允祿等奏臣等伏查本朝康熙十三年孝誠仁皇后山陵禮畢升祔奉先殿未祔太廟緣本朝既建奉先殿與太廟同尊是以孝誠仁皇后大禮酌定升祔奉先殿以安神爽臣等原議孝賢皇后神牌升祔太廟祗係據依戴禮今敬謹詳考具奏伏候訓示奉諭旨孝賢皇后神主遵照孝誠仁皇后之例奉安奉先殿十月皇上以孝賢皇后升祔親詣奉先殿祗告是日遣親王行禮四十二年五月恭奉孝聖憲皇后神牌升祔太廟禮成升祔奉先殿皇上親詣前殿行大饗禮如儀是日派出皇子一人恭捧孝聖憲皇后神牌進後殿又派出皇子一人恭捧孝賢皇后神牌先出祗竢孝聖憲皇后神牌至恭捧孝賢皇后神牌跪接候過隨行進右第二閒寢室皇子恭捧孝聖憲皇后神牌行祗見世宗憲皇帝孝敬憲皇后禮皇子恭代行三跪九叩禮恭捧孝聖憲皇后神牌奉安寶座皇子恭捧孝賢皇后神牌行祗見孝聖憲皇后禮皇子恭代行三跪九叩禮畢恭捧孝賢皇后神牌出進左第三閒寢室奉安原位如儀凡致祭奉先殿及上香祗告諸儀具大清通禮 \\n ·原廟 \\n 壽皇殿 \\n （臣）等謹按杜典宗廟門歷敘唐以前廟制即附載原廟於內以其事本略故無專條至唐宋以後別廟之建神御之奉典制遞增欽定續通典詳考為原廟一門以補杜典之所未備體例洵為盡善我朝既建奉先殿與太廟同申孝享儀文隆備巳於前篇恭述至崇奉聖容之禮則壽皇殿恩佑寺安佑宮永佑寺先後建立宮中苑中神御式憑如親陟降洪惟世宗憲皇帝孝思垂則禮展家庭我皇上繼述心虔追隆世德恭繹御製各碑記仰見仁孝誠敬之心無乎不達煌煌鉅典有非前代原廟之制所能擬其萬一者矣茲恭紀壽皇殿於前即恭紀恩佑寺安佑宮永佑寺於後與奉先殿典禮並隆焉 \\n 雍正元年四月世宗憲皇帝恭奉聖祖仁皇帝御容於壽皇殿中殿在景山之東北先是奉諭朕受皇考深恩四十餘年未嘗遠離皇考升遐無由再瞻色笑今追想音容宛然在目御史莽鵠立精於寫像昔日隨班奏事常覲聖顏皇考有御容數軸今皇考年高聖顏微異於往時著莽鵠立敬憶御容悉心薰沐圖寫莽鵠立恭繪聖祖仁皇帝御容成捧進於養心殿世宗憲皇帝瞻仰依戀悲慟不勝命俟梓宮發引後敬謹恭奉於壽皇殿至是親詣行禮自後歲時奠獻日以為常遇聖誕忌辰元旦令節世宗憲皇帝皆先詣奉先殿復詣壽皇殿展謁奠獻著為定禮凡親享親祫太廟禮成後及奉先殿行禮後皆親詣壽皇殿兼詣恩佑寺【恩佑寺見後】以時奠獻月必瞻禮或月至三詣焉四年五月孝恭仁皇后三週忌辰世宗憲皇帝詣壽皇殿行禮 \\n 乾隆元年正月元旦皇上詣壽皇殿行禮自後歲必親詣如儀十月恭奉世宗憲皇帝御容於壽皇殿東至皇上親詣行禮自後香燈供獻日以為常與中殿儀同二年八月世宗憲皇帝二週忌辰皇上詣壽皇殿行禮復詣雍和宮御容前瞻拜行禮前二日皇上詣雍和宮供奉世宗憲皇帝御容以是年興修奉先殿恭請列祖列后神牌暫安奉太廟中殿恭奉世宗憲皇帝忌辰定例素服不入廟爰有雍和宮特供御容之禮至十一月祫祭太廟即告後專奉御容於壽皇殿三年八月世宗憲皇帝忌辰皇上恭奉皇太后慈輿詣泰陵致祭先詣壽皇殿行禮啟鑾自後恭遇謁陵省方啟蹕回鑾皆行禮於壽皇殿四年八月世宗憲皇帝忌辰皇上詣壽皇殿行禮自後歲如聖祖仁皇帝忌辰儀恭行五年八月皇上萬壽聖節詣壽皇殿行禮如諸令節儀著為定禮七年十二月定每年除夕壽皇殿供九如燈一對十四年正月諭內務府移建壽皇殿於景山前正中如安佑宮規制【安佑宮見後】尋諏吉興工於是冬告成御製重建壽皇殿碑記曰予小子既敬循壽皇殿之例建安佑宮於圓明園以奉皇祖皇考神御重垣廣墀戟門九室規模略備而歲時朔朢來禮壽皇聿瞻殿宇歲久丹雘弗煥且為室僅三較安佑翻遜巨麗予心歉焉葢壽皇在景山東北本明季遊幸之地皇祖常親射較士於此我皇考因以奉神御初未擇山向之正偏合閟宮之法度也乃命奉宸發內帑鳩工庀材中峯正午甎城戟門明堂九室一仿太廟而約之葢安佑視壽皇之義壽皇視安佑之制於是宮中苑中皆有獻新追永之地可以抒忱可以觀德傳不云乎歌於斯哭於斯則壽皇實近法宮律安佑為尤重若夫奉敬神御之義則見於安佑宮碑記茲不複述惟述重建本意及興工始末歲月葢經營於己巳孟春而落成於季冬上澣之吉日云敬作頌曰惟堯巍巍惟舜重華祖考則之不競不絿仁漸義摩祖考式之弘仁皇仁明憲帝憲小子職之是繼是繩曰明曰旦小子恧之天遊雲殂春露秋霜予心惻之考奉祖御於是壽皇子仍即之制廣向正爰經爰營工勿亟之陟降依憑居歆攸寧羹牆得之佑我後嗣綿禩於萬匪萬億之觀德於茲無然畔援永欽識之十五年五月內閣奉諭旨壽皇殿恭奉皇祖聖祖仁皇帝皇考世宗憲皇帝聖容朕以時躬詣行禮愾聞僾見得伸逮事之忱仰惟太祖太宗世祖聖容列后聖容向於體仁閣函奉尊藏未獲修歲時展謁之禮粵稽前代安奉神御或於寺中別殿或於寺觀淨宇本無定所國家緣情立制宜極明備周詳敬念列祖創垂顯承斯在永懷先澤瞻仰長新式衷廟祫之儀斯協家庭之制應即於壽皇殿增修丹雘恭迎列祖列后聖容敬謹奉安於歲朝合請懸供肅將裸獻以昭誠愨所有應行典禮著大學士會同內務府王大臣等詳悉具議以聞七月和碩莊親王等議奏恭查太廟四孟時享歲除祫祭俱用太牢籩豆奉先殿前殿朔朢用籩豆奉先殿後殿節令用果品今壽皇殿恭懸聖容暨恭收聖容之日請如奉先殿後殿節令果供致祭大祭之日如奉先殿前殿朔朢獻磁器籩豆供品致祭每歲除夕恭請列祖列后聖容恭懸供獻如儀元旦大祭行禮作樂樂章用奉先殿前殿朔朢樂章初二日如除夕供行禮畢恭收聖容即殿尊藏元旦皇上詣奉先殿行禮後詣壽皇殿行禮除夕初二日俱命皇子輪班行禮歲秋季開晾聖容飭宮殿監督領侍等派內監敬謹執事十二月恭繪列朝聖容成大祭壽皇殿皇上親詣行禮 \\n 恩佑寺 \\n 雍正三年四月世宗憲皇帝敬即暢春園建恩佑寺四年三月恭奉聖祖仁皇帝御容於恩佑寺自後月必展拜或兩詣三詣焉 \\n 乾隆八年十一月皇上恭迎聖祖仁皇帝御容敬奉於安佑宮中室【安佑宮見後】 \\n （臣）等謹按雍正三年世宗憲皇帝敬即暢春園建恩佑寺以奉聖祖仁皇帝御容葢宮中則詣壽皇殿苑中則詣恩佑寺聖心思慕之誠永言惟則我皇上御極之初既恭奉世宗憲皇帝御容於壽皇殿東室御即圓明園建安佑宮恭奉世宗憲皇帝聖容葢苑中則時瞻聖祖仁皇帝聖容於恩佑寺時瞻世宗憲皇帝聖容於安佑宮猶我世宗憲皇帝純孝之聖心也繼又擴安佑宮制恭迎聖祖仁皇帝御容於恩佑寺虔奉於安佑宮中室奉世宗憲皇帝御容於安佑宮東室於是苑中瞻仰聖容始專禮於安佑宮兩聖神御瞻對同申聖人之孝永垂無極矣謹詳識於此 \\n 安佑宮 \\n 乾隆三年二月皇上敬奉世宗憲皇帝御容於安佑宮五年四月命重建安佑宮大殿九室如太廟規制七月興工八年十一月告成御製安佑宮碑文曰序昭穆以祀其先祖有功而宗有德建報本之義為萬古之經者宗廟之制三代以上即有之繼人之志述人之事者所當謹也設衣裳以如其生朔有酌而朢有獻盡事親之禮抒不匱之思者原廟之制西漢以來始有之繼人之志述人之事者弗敢廢也後世神御殿亦猶漢原廟之義耶然漢之原廟不過月出衣冠一遊耳至宋之時乃有神御之名葢奉安列朝御容所也上元結燈樓寒食設秋千其視漢為已備矣而徖建徧郡國奉祀或禪院識者多議其非禮焉我皇祖聖祖仁皇帝在位六十餘年恩澤旁覃僻邑窮谷圓頂方趾之眾飲其德而不知子孫臣庶躬被教育者宜其謳歌慨慕而無巳思也是以雍正元年我皇考世宗憲皇帝謹就大內壽皇殿奉安御容朔朢瞻禮牲新時薦而於皇祖所幸暢春園亦陳薦如禮非輕為此創舉也我皇祖有非常之澤及天下是以皇考合天下之情亦以非常之禮報之有漢宋備物備禮之誠而無宋代徧及郡國祀繁致褻之譏也予小子嬛嬛在疚顧諟皇考之陟降敕明旦澟紹庭良法美政布在方策者謹守而弗敢失既就壽皇殿東室虔奉皇考御容以配皇祖念茲圓明園我皇考向日遊觀在囿在沼之地也其何忍恝視爰擇爽塏之地具殿廡之規為室九敬奉皇祖御容於中奉皇考配東一室匪惟予小子罔極之思羹牆之慕藉以稍抒亦欲使後世子孫凜覲揚之志勤堂構之基所為禮以義起有其舉之莫敢廢也鳩工於乾隆庚申而蕆事於癸亥所司以碑文請乃序其事如左而繫之以詩懿茲苑囿皇考所作土階茅茨遵堯之約匪誇丹雘有窅谿壑匪沸管絃有唳雲鶴詎美之求惟聖所樂我龍受之中心惕若宅是廣居九有是度祖武斯繩宏規敢略爰相其地載斟載酌爰創其模載經載落廟貌巖巖堂皇綽綽有閑旅楹有梴松桷周之以郛其郛嶽嶽環之以池其池■〈氵虢〉■〈氵虢〉其水何有鳶飛魚躍其宇何有綱軒珠箔神御孔安心乎莫莫來覲來齋曰朢曰朔於萬斯年予誠永託是年定安佑宮供享儀恭請聖祖仁皇帝御容安奉中室世宗憲皇帝御容安奉東一室先期欽天監謹諏十一月十九日辰時安奉吉至日內務府大臣率屬蟒袍補服赴恩佑寺清淨地恭備彩亭駕衣從恩佑寺預備龍旗御仗鼓樂恭迎聖祖仁皇帝御容進圓明園西南門過清淨地恭請世宗憲皇帝御容同進安佑宮安奉恭引皇上供享行禮如儀每歲春正月皇上幸圓明園駐蹕之初詣安佑宮行禮上元日亦如之恭遇大駕謁陵省方秋獮自苑啟鑾及還駐蹕皆詣安佑宮行禮永佑寺 \\n （臣）等謹按康熙四十二年熱河建避暑山莊聖祖仁皇帝歲臨暑遂秋獮於木蘭用綏拊蒙古藩部我皇上法祖巡邊講武歲駐山莊式崇寶構虔奉聖祖仁皇帝神御名曰永佑繼又於寺樓東室敬奉世宗憲皇帝御容每歲躬謁紀以詩章皇上紹庭對越之思彌切於繼序省方之日茲用敬謹編載以誌聖孝於無斁焉 \\n 乾隆十五年皇上於避暑山莊躬度平敞地規建永佑寺以奉聖祖仁皇帝御容是年鳩工至十六年秋告成明年增建後樓至十八年夏工竣御製永佑寺碑文曰昔如來以法王御世宏濟人天徧現十方虛空不住顧其安立道場必在靈山寶地鷲峯鹿苑精舍莊嚴葢聖蹟所留尤福祐之所聚矣我皇祖聖祖仁皇帝以無量壽佛示現轉輪聖王福慧威神超軼無上省方覽勝乃睠熱河建山莊為清暑地因巖壑自然之勢示茅茨不翦之規養性怡神從容綜理而風雷之所鼓動雨露之所涵濡神化周通不疾而速猶佛之林閒燕坐灑落安禪而說法則聲震大千慶生則施洽羣有也予小子蚤年隨侍仰見我皇祖清晏娛遊無逸乃逸對時育物天地同流至於今彈指三十餘年秋獮之餘時復稅駕於此松雲如舊榱桷翹瞻感陟降之在庭思報恩而薦福遂即山莊內萬樹園之地創立精藍爰名永佑固不特鐘魚梵唄足令三十六景借證聲聞我皇祖聖日所照千秋萬歲後子孫臣庶無不永如在之思是即釋迦之耆闍崛山金剛法座天龍擁護相好依然而朕之繩武寧親祝釐養志者於是乎託庶其無忝前志云爾二十七年以每歲秋中駐蹕山莊八月二十三日屆世宗憲皇帝忌辰皇上思慕齋居時殷僾愾爰恭奉聖容於寺樓之東室至日上虔詣瞻拜用申依戀樓西偏精藍三楹額曰寫心精舍上謁神御時每臨憩焉至是恭奉世宗憲皇帝神御於東室自後每歲駕臨山莊先詣永佑寺瞻謁及中元日親詣行禮恭遇世宗憲皇帝忌辰上虔詣瞻拜一如安佑宮之禮 \\n （臣）等謹按壽皇殿恭安列聖列后神御惟除夕元旦敬奉瞻禮至圓明園之安佑宮避暑山莊之永佑寺則祗奉聖祖仁皇帝世宗憲皇帝御容而未及列后惟養心殿及圓明園之東佛堂世宗憲皇帝時曾恭奉孝恭仁皇后神位皇上因亦遵奉孝聖憲皇后神位自四十二年以後恭遇孝聖憲皇后聖誕令辰及上元節日皆詣壽康宮佛前展禮並瞻仰寶座行禮至圓明園之長春仙館避暑山莊之松鶴齋為孝聖憲皇后舊日寢宮則皆敬詣寶座前行禮又於暢春園之恩佑寺側敬建恩慕寺奉佛以報慈恩仰見我皇上聖心追慕永言不匱之誠于是乎在葢以禮緣義起恪奉前規未增神御之奉四十三年正月十四日御製詩有式禮敢遵神御屢之句注云壽康宮尊奉慈闈頤慶年久其地宜留為萬萬年奉養東朝所居奕禩所當敬守若於此安奉聖母御容神位何以示垂貽久遠之圖是以不敢輕率議加以協舊典又恩慕寺瞻禮詩注以暢春園避暑山莊之松鶴齋亦與壽康宮相同未敢增奉御容屢見於篇伏讀之下益以見皇上孝思維則而訓示億萬年之意至深且遠也恭述御製詩注詳識於此 \\n 皇朝通典卷四十六 \\n  \\n   \\n  "}
{"章节": "●皇朝通典卷四十七", "正文": "  \\n ●皇朝通典卷四十七 \\n 　 \\n  \\n 禮七 \\n ○禮七 \\n 吉七 \\n △吉七 \\n 謁陵 \\n ·謁陵 \\n （臣）等謹按杜典上陵一門旁註拜掃及諸節上食附伏惟聖朝尊祖敬宗孝思肫切太宗文皇帝屢詣山陵祗修時享聖祖仁皇帝親政以後仰承世祖章皇帝遺志三詣盛京詆謁祖陵至於孝莊文皇后暫安奉殿世祖章皇帝孝陵展謁之禮歲必舉行世宗憲皇帝御宇歲修謁陵之禮皇之御極五十年來東陵西陵歲時展謁且復四詣盛京親謁三陵禮儀至為崇備敬謹敘次以昭世德相承至誠至孝之義焉凡陵寢祭祀之典別為一門恭附於後 \\n 天聰六年十二月太宗文皇帝率諸貝勒大臣詣太祖陵行時享禮九年十二月上率諸貝勒大臣詣太祖陵以察哈爾舉國來歸兼獲玉璽上瑞及莽古爾泰等逆黨伏法告十年三月清明節上率諸貝勒大臣祭太祖陵 \\n 崇德四年四月以征明大捷祭告福陵親詣行禮 \\n 順治十年五月世祖章皇帝諭內三院朕仰承天眷統一區宇深惟我太祖高皇帝肇造艱難太宗文皇帝大勳克集誕佑朕躬以有今日自登極以來睠懷陵寢輒思瞻謁但彼時朕年冲幼未獲舉行每屆祀期瞻仰在天之靈徘徊几筵不禁隕涕以致寢食俱廢日夜靡寧今將躬詣山陵稍展孝思議政諸王大臣滿漢九卿等官其詳議以聞即傳諭禮部知之尋和碩鄭親王濟爾哈朗等奏言皇上思念太祖太宗日夜靡寧孝思誠篤虞舜之大孝武王之達孝不是過也茲欲躬詣山陵稍展孝思臣等仰體聖心敢不恭承但思我皇上為天下臣民之主親政以來因革損益各當天心太祖太宗在天之靈必然欣慰見今南方用兵吏治尚未全飭民生尚本全寧一日萬幾靡不出自親裁若聖駕遠行奏報未免稽遲稍需歲月再議舉行亦不為晚伏望皇上以太祖太宗安定天下之心為心天下太平百姓歌詠聖德即是太祖太宗之德永永與天罔極其為聖孝更大矣疏入得旨覽王等奏欲朕以太祖太宗安定天下之心為心具見為國悃忱但朕追念深恩昊天罔極顧瞻山陵以日為年即今未可必行擬於來年躬詣爾諸王大臣勿阻朕誠禮部屆期預行擇吉具奏十一年三月和碩承澤親王碩塞等奏言近承聖諭擇期躬詣太祖太宗山陵仰見皇上睠懷罔極之孝思但近因畿內水災方遣大臣賑濟又南方弗靖屢發禁兵若聖駕遠行旦夕奏報未免稽遲仍當稍緩俟南征大兵回京方可恭謁疏入得旨朕瞻仰山陵久思恭謁慕戀之誠無忘寤寐四月內朕必親往尋和碩鄭親王濟爾哈朗等復奏言聖駕躬詣山陵奉旨定於四月十一日啟行但經行郡縣值民閒粒食方艱恐難供應伏願稍需日月俟物力稍紓然後恭謁以展孝思疏入得□朕本欲早謁山陵以抒戀慕今覽王等奏暫停此舉俟於七月閒行七月諭禮部朕方在冲齡即值先帝晏駕終天抱恨時刻靡諼夢想音容涕泗橫集自元年定鼎以來綏輯多方焦心勞思不遑寧晷顧瞻陵寢渺在天涯雖歲時祭祀齋沐遣官而朕躬未行恭謁追慕之殷以日為歲每臨餐廢箸中夜以興所以擇吉東行必不獲己茲思太祖太宗創造丕基付託朕躬纘承非易目今方未靖師旅繁興兼之旱澇頻仍小民失所一應養兵恤民措置規畫朕與諸司夙夜圖維猶虞不給東行往返未免延曠時日有稽政務欲專心化理則難展至情若亟遂孝思又慮乖民望再四躊躇我太祖太宗原以天下生民為念如天下未安無以上慰太祖太宗在天之靈朕心亦何能安為此今歲停止東行俟他年有暇再行展謁爾部即行傳知九月遣輔國公班布爾善等恭代致祭福陵祝文曰恭荷皇祖考皇祖妣鴻庥獲承天眷慶衍眇躬繼登大位十有一年翹望山陵曷勝瞻戀頃於八月謹卜吉期虔申祭謁第念太祖太宗創興大業及茲纘承付託甚重今者方未靖水皇頻仍生民未得其所凡卹兵養民籌度未遑誠慮往來道遠動需時日或致有悞國事上負皇祖考皇祖妣又安天下之至意用是勉從羣議暫止茲行俟歲之暇必當躬往反覆思維不勝愾慕中心感傷茲遣官恭代用將悃誠伏祈神靈照鑒昭陵祝文同 \\n 康熙九年閏二月聖祖仁皇帝諭禮部皇考升遐倏經十載罔極之思時恫於懷山陵在望未一展祭尤切悽愴朕擬於今歲八月恭行謁陵禮又奉太皇太后旨思念情殷亦欲詣陵朕敬遵慈命躬侍前往應行典禮爾部詳議具奏八月聖祖仁皇帝恭奉太皇太后仁憲皇太后率孝誠仁皇后祗謁孝陵啟鑾前一日躬詣太廟祗告及詣陵之日太皇太后駕入隆恩門至明樓階前降輿仁憲皇太后駕入隆恩門至隆恩殿階東南降輿孝誠仁皇后至隆恩門燎爐旁降輿公主等至隆恩門外階下下車馬扈從婦女至三洞橋迤南下車馬太皇太后於方城上東旁坐祭酒舉哀仁憲皇太后率孝誠仁皇后暨公主等於明樓前正中行六肅三跪三拜隨舉哀祭酒時行三拜禮禮畢奉太皇太后陞輿還行宮聖祖仁皇帝至下馬石牌降騎王以下各官均在五洞橋迤北下馬躬謁行禮出乘騎還行宮次日於隆恩殿行大饗禮又次日於寶城前設黃幄行杰楮讀文致祭禮聖駕回鑾至京日親詣太廟祗告越二日御太和殿設鹵簿大駕王以下文武各官咸朝服進表慶賀自後躬謁孝陵歲必一行或至再三詣焉九月諭禮部太祖高皇帝創建鴻圖肇興景運太宗文皇帝丕基式廓大業克宏迨世祖章皇帝誕昭功德統一寰區即欲躬詣太祖太宗山陵以天下一統致告用展孝思因盜賊未靖師旅繁興暫停往謁朕以眇躬纘承鴻緒上託祖宗隆庥天下底定盜賊戢寧兵戈偃息每念皇考未竟之志朝夕寢食不遑寧處本欲先詣太祖太宗山陵再詣世祖山陵因奉太皇太后慈命以世祖升遐十年未得一詣陵寢於本年八月前往朕是以恭侍太皇太后先詣孝陵展謁禮成言旋今欲仰體皇考前志躬詣太祖太宗山陵以告成功展朕孝思著議政王貝勒大臣內院九卿科道各官會議具奏尋議政王大臣等議請暫停疏上得旨謁陵典禮關係甚大今且暫行停止其舉行日期著候旨行十年正月諭禮部朕仰體世祖章皇帝遺志欲躬詣太祖太宗山陵展祭以告成功前命議政王貝勒大臣等會議議政王等以去年各處多有水旱災荒且為時甚迫應用之物預備不及具題暫行停止今思太祖太宗創業垂統功德隆盛山陵在望刻不能忘去年恭謁孝陵禮成今巳數月若再久延孝思莫殫朕懷靡寧茲當海內無事欲乘此躬詣福陵昭陵以告成功用展孝思事關大典著議政王貝勒大臣內閣九卿科道各官會議具奏爾部即遵諭行九月聖祖仁皇帝啟鑾詣盛京謁陵前期親詣太廟祗告至盛京先謁福陵次謁昭陵翼日詣福陵昭陵隆恩殿行大饗禮次日於福陵昭陵隆恩殿前設黃幄焚楮帛行讀文致祭禮禮畢還行宮遣王大臣前詣永陵致祭如儀其致祭福陵昭陵時諸妃園寢照常致祭穎親王克勤郡王功臣直義公費英東宏毅公額亦都武勳王揚古利忠義公圖爾格墓各遣大臣祭酒回鑾時親詣福陵昭陵行告辭禮聖駕往返均詣孝陵祭酒行禮至京日祗告太廟禮畢還宮次日御太和殿設鹵簿大駕王以下文武各官咸朝服進表慶賀頒詔天下二十年三月奉移孝誠仁皇后孝昭仁皇后梓宮安葬陵寢聖祖仁皇帝親謁孝陵行禮次至皇后陵奠酒自後聖駕謁孝陵畢次至皇后陵奠酒儀同十一月以雲南報捷親謁孝陵二十一年二月以雲南底定親謁永陵福陵昭陵告祭前期祗告奉先殿啟鑾至遵化州詣孝陵祭酒三月至盛京恭謁福陵昭陵並諏日行焚楮帛讀文致祭禮次日行大饗禮如儀壽康太妃宸妃懿靖大貴妃園寢皆親詣祭酒康惠淑妃以下遣王等祭酒穎親王克勤郡王功臣費英東揚古利額亦都圖爾格墓遣大臣讀文致祭貝勒以下奉恩將軍以上一品官墓遣官祭酒駕至興京恭詣永陵行謁見禮次日行大饗禮如儀永陵內武功郡王恪恭貝勒墓遣大臣於殿外兩旁設筵致祭禮成賞賚永陵居住官員兵丁各有差次詣黑龍江地方望祭長白山四月至盛京詣福陵昭陵祭酒回鑾五月至遵化州復詣孝陵祭酒回京日祗告奉先殿其王以下文武各官表賀奉旨停止二十二年十一月以平定海疆親詣孝陵二十七年四月奉移孝莊文皇后梓宮於暫安奉殿五月聖祖仁皇帝恭謁暫安奉殿行禮次謁孝陵自後聖駕謁暫安奉殿次謁孝陵儀同二十八年十月奉安孝懿仁皇后梓宮於陵寢親詣暫安奉殿孝陵祭酒次至皇后陵祭酒三十五年二月以親征噶爾丹詣暫安奉殿孝陵行禮三十七年七月以平定噶爾丹恭奉仁憲皇太后謁陵先期諭大學士等曰朕三次親征勦滅噶爾丹皆祖宗庇佑所致朕奉皇太后躬詣盛京謁陵告祭但此時秋禾盛長若由山海關而行恐致踐蹈田畝可取道口外前往至是啟鑾出古北口經蒙古諸部落至松花江及吉林烏拉之地七月至興京展謁永陵行禮武功郡王恪恭貝勒墓遣官奠酒賞守陵官員人等銀幣有差至盛京謁福陵昭陵翼日行大祭禮親臨功臣擔古利費英東額亦都墓奠酒賜守陵官員人等銀幣有差回鑾入山海關十一月謁暫安奉殿孝陵行禮次至皇后陵奠酒禮成奉皇太后回京五十七年四月奉安孝惠章皇后梓宮於孝東陵十二月親詣孝東陵奠酒讀文致祭畢旋詣暫安奉殿孝陵舉哀奠酒行禮如儀六十年正月聖祖仁皇帝以御極六十年大慶命世宗憲皇帝詣盛京祭福陵皇子皇孫祭永陵昭陵諭大學士等曰諸王大臣為朕在位六十年奏請慶賀而於典禮之大者並未議及朕在位六十年皆祖宗積德陰佑所致幸而六十年來一無所失應在往盛京行大祭典禮但朕今年近七旬不能親謁三陵應遣阿哥等恭代告祭俟上元節後朕親往孝陵恭行大祭禮其祭陵撰文即將朕旨纂入【謹按　永陵　福陵　昭陵總稱　盛京　三陵】二月親謁暫安奉殿孝陵孝東陵行禮次至皇后陵奠酒次日行大饗禮如儀 \\n 雍正元年四月世宗憲皇帝恭謁暫安奉殿孝陵孝東陵次謁孝誠仁皇后孝昭仁皇后孝懿仁皇后陵是日奉安聖祖仁皇帝梓宮於景陵饗殿八月親謁暫安奉殿孝陵孝東陵遂詣景陵饗殿行禮九月奉安聖祖仁皇帝梓宮於景陵寶城地宮孝恭仁皇后同日祔葬二年二月以清明節親詣景陵至日恭謁暫安奉殿祭酒行禮以次恭謁孝陵孝東陵行禮如儀三年十一月奉移孝莊文皇后梓宮安葬於昭西陵是月世宗憲皇帝親謁昭西陵次謁孝陵次謁孝東陵次謁景陵行禮自後謁陵儀同 \\n 乾隆元年正月皇上恭謁昭西陵孝陵孝東陵景陵禮成諭王大臣等曰朕恭謁祖陵敬瞻廟宇規模崇整妥侑攸昭惟是榱題丹獲多閱年所似應重加藻飾以肅觀瞻但陵寢關係重大宜詳稽典制敬謹酌議方可舉行朕思祖宗福祚綿長萬年垂裕山陵廟貌靈爽式憑為子孫者以時修葺庶足以展孝思如典制應行則追遠崇先誼當均切永陵福陵昭陵殿宇並應一切修繕著總理事務王大臣敬謹定議具奏尋奏上諏吉興工二年十月以修理陵寢工程告竣親謁昭西陵孝陵孝東陵景陵行禮是年奉安世宗憲皇帝梓宮於泰陵孝敬憲皇后同日合葬三年二月以清明節躬詣泰陵展謁行禮十一月諭王大臣九卿等曰上年修理三陵工程告竣朕特降諭旨躬親展謁經王大臣九卿等議於來年秋閒前往嗣奉皇太后懿旨朕詣盛京時皇太后亦親往恭謁祖陵正擬降旨交王大臣等會議今思近年畿輔收成歉薄雖行營一切所需俱係官辦絲毫不以累民而沿途經過地方預先購備如米糧草束之類恐致價值高昂於民閒未便應俟豐稔之年朕另降諭旨前往展謁四年九月諭曰朕奉皇太后懿旨欲叩謁祖陵以展誠切朕奏奉天路遠且俟一二年之後今年請先謁孝陵景陵行禮已蒙俞允其起程日期著欽天監選擇具奏一切應行事宜著各該衙門先期備辦至日皇上恭奉皇太后展謁昭西陵孝陵孝東陵景陵行禮如儀八年七月皇上恭奉皇太后詣盛京恭謁祖陵先期大學士等議奏永陵殿宇稍狹拜褥照例鋪設殿外其降神之初應請皇上躬親上香以展誠孝以達馨聞再舊例祭昭陵因帛案前隙地雖窄原有跪獻帛畢擇隙地行三拜之例似與典禮未協恭按各陵隆恩殿大祭原與太廟禮同會典載躬饗太廟獻帛官跪獻帛三叩獻爵官立獻畢各退並未載有親獻禮儀此次躬謁祖陵請遵照太廟親祭典禮行從之前期親詣奉先殿祗告啟鑾九月至興京恭謁永陵儀與康熙二十一年禮同次日行大饗禮如儀禮成賞守陵官員兵丁等有差是日永陵內附葬之武功郡王恪恭貝勒墓各遣官致祭附近之覺羅等祖塋皆遣官往奠駕至盛京恭謁福陵儀與康熙十年禮同次日行大饗禮成即往謁昭陵儀與謁福陵同次日行大饗禮如儀壽康太妃宸妃懿靖大貴妃康惠淑妃並公主園寢各遣官致祭躬謁祖陵禮成擇日親臨功臣之墓奉旨朕親奠克勤郡王等園寢據禮部援引皇祖聖祖親奠功臣墳墓之例隨駕之皇子王等皆隨行禮此次隨駕之皇子王貝勒等應隨行禮具奏朕已降旨依議竊思從前駕之皇子王等皆係皇祖子孫是以均隨行禮此次隨行之王貝勒內有朕之叔輩或朕之兄弟輩非從前隨駕之皇子王等可比每祭酒時亦隨行禮似屬未便朕親臨祭酒功臣即為榮寵之至克勤王園寢王貝勒等仍隨往功臣揚古利等墳墓不必隨往此後朕之子孫若隨來朕降旨遵行再蒙古王額駙王大臣墳墓皆不必隨往著令禮部記載是日親臨克勤郡車功臣揚古利費英東額亦都之墓各祭酒三爵又親王貝勒以及大臣等墓以次遣官往奠回鑾次日親詣奉先殿告祭越二日行慶賀禮十四年二月諭曰金川大兵奏捷番酋歸誠皆蒙列祖皇考在天之靈默佑朕躬致此嘉慶理宜展謁陵寢以告成功擬於三月十三日起程恭謁孝陵景陵禮畢即由馬蘭峪前往易州恭謁泰陵所有應行一切事宜各衙門照例敬謹預備三月皇上恭謁昭西陵孝陵孝東陵景陵泰陵行禮如儀十五年八月諭曰朕恭承慈命繼冊中宮慶典既成禮宜詆謁先陵茲於八月十七日自京師啟程恭詣景陵行禮旋由海子西至泰陵行禮畢取道保陽巡幸豫省所有應行典禮所司敬謹預備屆期皇上恭奉皇太后祗謁昭西陵孝陵孝東陵景陵行禮九月奉皇太后恭謁泰陵行禮十七年十月皇上恭謁昭西陵孝陵孝東陵景陵行禮畢次至孝賢皇后梓宮前奠酒越日奉安孝賢皇后梓宮於陵寢自後聖駕恭謁昭西陵孝陵孝東陵景陵禮畢均隨詣孝賢皇后陵奠酒十九年七月皇上恭奉皇太后自避暑山莊啟行恭謁祖陵九月至興京謁永陵次日行大饗禮賞守陵官員兵丁有差遣官致祭附葬之武功郡王恪恭貝勒墓暨附近覺羅等祖塋駕至盛京先謁福陵次謁昭陵皆於次日行大饗禮賞守陵官員兵丁有差遣官致祭壽康太妃宸妃懿靖大貴妃康惠淑妃並公主園寢禮儀均與八年同皇太后謁陵行禮並如八年儀又遣官致祭克勤郡王功臣揚古利費英東額亦都墓禮成回鑾祗告奉先殿御太和殿行慶賀禮如儀是年定展謁祖陵之日皇上素服行禮大祭日皇上禮服凡陪祀及執事大臣官員咸朝服二十年五月諭曰平定準噶爾捷聞此皆仰蒙皇祖皇考謨烈顯承福貽宗社故得膚功迅奏荒服敉寧理應敬詣橋山躬申告祭因今春甫經展謁而目下青苗彌望農事方殷車駕所經恐滋踐蹈然朕仰慰先靈之意實切於衷告廟之典宜躬詣行禮孝陵著遣皇子永璋景陵著遣皇子永城泰陵著遣皇子永琪前往代行告祭又諭曰準噶爾用兵一事上年朕詣盛京恭謁祖陵時具已虔誠默禱今仰邀列祖福佑迅奏膚功荒服敉寧慶洽中外實我大清萬年宗社無疆之庥理應告祭三陵躬申謝悃惟是東巡尚未逾歲不欲以清塵除道重煩我邠岐父老永陵著派皇子永璋福陵著派皇子永琪昭陵著派皇子永珹代行告祭禮今秋諸皇子隨侍熱河即就近取道前往俾其周歷遼瀋仰思祖宗肇興之烈禮成後並可於奉天圍校獵用習武事而昭家法所有應行預備事宜著行文各該衙門照例辦理二十四年十月諭曰將軍富德等奏報巴達克山汗素爾坦沙將小和卓木霍集占逆屍獻出並生擒之俘馳送京師殊勳克奏茂典應修恭惟盛京三陵理宜親詣但以序屆冬寒恐勤屬車之眾特遣親王前往恭代東陵西陵即擬恭赴展謁而計程往返適屆慈寧萬壽慶辰以明年獻歲諏日親詣行禮【謹按　昭西陵　孝陵　孝東陵　景陵　孝賢皇后陵總稱　東陵　泰陵稱　西陵】二十五年二月皇上恭謁東陵泰陵八月諭曰明年恭逢皇太后七旬萬壽欽奉懿旨來歲春和虔諏吉日祗謁泰陵用申誠悃欽此所有應行典禮著該衙門照例敬謹預備二十六年二月皇上恭奉皇太后祗謁泰陵二十八年二月皇上恭謁東陵三月恭謁泰陵二十九年二月皇上恭謁泰陵三十一年二月皇上恭謁東陵泰陵三十三年二月皇上恭謁泰陵三十四年十二月諭明歲為朕六十慶節祗循彝典躬詣東陵西陵復據楊廷璋奏直隸臣民情殷瞻就籲請歡奉慈輦巡蒞天津以申祝釐望幸之忱巳降旨允行隨即奏聞聖母茲蒙皇太后以後歲為八旬萬壽亦欲於明春同朕展謁兩陵禮成再幸津門朕敬承懿旨益切欽愉謹涓吉於來年二月十八日恭奉皇太后聖駕啟鑾所有應行典禮著各該衙甫敬謹豫備三十五年二月皇上奉皇太后鑾輿恭謁東陵泰陵三十八年三月皇上恭謁泰陵禮成後恭奉皇太后鑾輿巡幸天津閱視河工三十九年二月皇上恭謁東陵四十一年二月以兩金川蕩平大功告成皇上恭謁東陵泰陵四十二年四月恭奉孝聖憲皇后梓宮奉安於泰東陵寶城地宮九月皇上恭謁泰陵泰東陵是月奉諭旨盛京乃我朝定都創業之地永陵福陵昭陵巍然在望皇祖聖祖仁皇帝御極六十一年曾經三次展謁孝思追遠常切欽承朕自乾隆八年及十九年恭謁祖陵以來迄今已二十餘年遙企橋山每深依戀常時恭閱太祖太宗實錄敬惟開創艱難佑啟萬年統緒茲際重熙累洽之庥溯念松雲蔥鬱向惟再蒞瞻仰心甚歉焉朕現在精力如前尚堪遠涉擬於明歲秋閒前詣盛京恭謁祖陵以申積悃所有蹕路往來俱由內地出山海關而行於置頓安營較為妥便尚在二十七月之內途次不行圍至盛京時不陞殿不筵宴朝鮮國毋庸遣使朝賀其札薩克蒙古王公等亦毋庸朝覲至啟鑾日期屆時再降諭旨四十三年正月皇上恭謁泰陵泰東陵致祭行禮三月清明節皇上恭謁泰陵泰東陵七月聖駕啟鑾展謁祖陵八月至興京恭謁永陵次日致祭行禮至盛京先謁福陵次謁昭陵翼日致祭行禮畢臨克勤郡王墓功臣揚古利費英東額亦都墓各酹酒九月奉諭嗣後每閱三月即派皇子二人恭謁祖陵屆期著軍機大臣請旨四十四年下月皇上恭謁泰陵泰東陵四月皇上恭謁泰陵泰東陵四十五年八月恭逢皇上七旬萬壽九月躬詣東陵西陵【謹按　泰陵　泰東陵總稱　西陵】四十八年二月皇上恭謁泰陵泰東陵八月自熱河啟鑾九月恭謁永陵福陵昭陵致祭如四十三年之儀恭詣盛京太廟行禮閱安奉五朝冊寶十月謁東陵回鑾致祭奉先殿凡上陵儀注詳見大清通典陵寢祭祀崇德元年四月定禮歲除清明日祭興京陵用牛一遣守陵官行禮東京陵用牛二遣宗室覺羅大臣行禮福陵用牛一羊二遣大臣一人行禮忌辰孟秋望日萬壽聖節點春燭獻酒果均遣大臣一人奠帛讀祝行禮每月朔望致祭用牛一點香燭獻酒不讀祝奠帛遣守陵官行禮 \\n （臣）等謹按肇祖原皇帝陵興祖直皇帝陵共一山在興京城西十里稱興京陵景祖翼皇帝陵顯祖宣皇帝陵共一山在盛京城東南百二十里稱東京陵 \\n 順治十五年奉移東京陵改祔興京陵稱興京陵曰永陵亦稱四祖陵順治二年二月禮部奏言凡清明等節令駐防盛京官祭福陵昭陵其興京陵東京陵令守陵官祭奠從之三年正月定每年歲除清明及慶賀祭昭陵如福陵禮每月朔望於福陵昭陵獻酒果燃香燭八年六月定祭興京陵東京陵冬至元旦清明用牛一獻酒果上飯上羹供香燭焚帛讀祝文中元十月朔用羊一獻酒果供香燭焚帛讀祝文俱遣宗室覺羅大臣行禮每月朔望薦熟羊一獻酒果供香燭令守陵官行禮祭福陵昭陵除清明中元歲墓照常致祭外十月朔冬至各致祭一次十月朔用酒果供香燭冬至用牛一羊一豕一獻酒果上飯上羹供香燭焚帛讀祝文十年定興京陵東京陵照福陵昭陵例停止元旦之祭豫於歲墓日行禮十二年定凡遇忌辰遣官三人於本陵獻酒果點香燭致祭或遺在京官前往或遺盛京官致祭具題請旨十五年奉移東京陵改祔興京陵安葬地宮十六年稱興京陵曰永陵遣官致祭十八年建永陵稱饗殿為啟運殿 \\n 康熙二年十一月禮部奏福陵昭陵孝陵四季大祭恭奉神牌安設寶座致祭其聖誕忌辰十月朔及每月朔望祭祀既無祝帛應不動神牌揭幔祭獻從之十五年定陵寢供獻酌定用五十盤每年清明孟秋望冬至歲墓陵寢各遣官一人陳太牢俎豆上香奠帛獻爵讀文致祭遣官由宗人府具題萬壽聖節及十月朔陵寢獻酒果不讀祝奠帛遣守陵官上香行禮各陵寢忌辰行禮同以上由太常寺具題每月朔望陵寢各廚羊一果實十二盤守陵官上香行禮十八年七月定盛京三陵每年四時祭祀令盛京將軍副都統侍郎內派出致祭孝陵仍遣在京大臣致祭如有大事致祭四陵俱於和碩親王以下鎮國將軍及文武大臣內遣祭【謹按永陵福陵昭陵孝陵總稱四陵下同】二十二年十二月定孝陵孝誠仁皇后孝昭仁皇后陵四時祭祀及遇大事致祭四陵俱將和碩親王以下宗室公以此派出遣祭四十八年二月禮部奏二月二十六日清明祭陵之期是日值孝昭皇后忌辰例應致祭查從前並無二祭相值之日且忌辰無祭文今或於前一日致祭或二祭並於一日伏候欽定得旨著前期一日致祭 \\n 雍正四年十一月世宗憲皇帝諭禮部曰皇考聖祖仁皇帝三年大禮己滿朕追念罔極深恩欲於皇考忌辰每歲遵照三年內祭禮舉行朕終身永慕豈三年祭禮所能限況億萬臣民感戴皇考深仁厚澤自古帝王罕能比並一切禮儀亦非定制所得拘也朕舉行此禮自展思慕誠切之衷至與舊制合否皆不遑計此禮亦惟朕躬特行於我皇考後世子孫不必奉為成例應行禮儀該部議奏尋禮部議每年聖祖仁皇帝忌辰照週年祭祀例讀文致祭其內務府禮部等衙門先期奏請遺堂官前往屆期於在京王公大臣內或陵寢王公大臣內恭候欽命一人致祭在京王公各官遣三分之一前往陪祭永遠遵行八年十一月十三日聖祖仁皇帝忌辰值冬至節先期於十一日行週年致祭禮十三年十月皇上諭王大臣等曰據禮部以十一月十三日恭遇皇祖聖祖仁皇帝忌辰或照陵寢忌辰祭祀禮致祭或照四時大祭禮致祭之處具奏朕思皇考誠孝純篤哀慕無窮三年之後每遇聖祖仁皇帝忌辰於景陵祭祀之禮特加隆備並降諭旨謂此禮惟朕躬特行之於皇考後世子孫不得奉為成例但朕仰體皇考孝思於皇祖聖祖仁皇帝忌辰祭祀之禮意欲仍照舊例舉行至於率親率祖理本同原孝饗明禋不容或異嗣後恭遇列祖列后忌辰應否遵照致祭景陵之禮一體舉行以展報本追遠之意王大臣會同禮部定議具奏尋王大臣議奏享祀固在備物而典禮尤貴酌中謹按各陵寢四時大祭牲用太牢獻帛爵讀祝致祭於隆恩殿具朝服行禮從前聖祖仁皇帝於孝莊文皇后忌辰此禮行之最久原與各陵忌辰祭祀之禮不同至遇聖祖仁皇帝忌辰致祭景陵乃奉大行皇帝諭旨於定例外仍照週年禮致祭是以又有不得奉為成例之旨謹詳酌典禮今十一月十三日聖祖仁皇帝忌辰應照陵寢四時大祭用太牢廚帛爵讀祝文遺官致祭其承祭官及執事官照例具朝服行禮陪祀大臣官員停其由京遺往在陵官員咸令陪祀祝文交翰林院撰擬進呈永遠遵行嗣後恭遇列祖列后忌辰均照陵寢四時大祭禮舉行從之 \\n 乾隆三年二月禮部奏清明山陵增土因沿前明舊制但負土十三擔往來二十餘次似覺煩數且十三擔並無取義恭擬每年清明於各陵皆增土一擔由四磴道升至石柵并為一筐令承祭官一人敬謹奉筐而升祗跪上土於寶頂仍由西磴道降庶踐履不致多人而保護鞏固之意益昭誠敬矣從之六年定永陵福陵昭陵四時大享福陵昭陵忌辰祭享均由盛京禮部於往駐盛京宗室將軍六人內按名擬定正陪咨送太常寺具題永欽命承祭行禮福陵每月朔望令掌關防官上香行禮昭陵陵每月朔望由禮部輪委宗室將軍二人行禮如欽定後遇有事故無應補宗室將軍請於奉天將軍副都統侍郎內酌補行禮將職名送太常寺奏聞其小祭酌補行禮大臣照常註冊 \\n 皇朝通典卷四十七 \\n  \\n   \\n  "}
{"章节": "●皇朝通典卷四十八", "正文": "  \\n ●皇朝通典卷四十八 \\n 　 \\n  \\n 禮八 \\n ○禮八 \\n 吉八 \\n △吉八 \\n 傳心殿 \\n 釋奠 \\n 闕里祀典 \\n 直省府州縣學釋奠 \\n ·傳心殿 \\n （臣）等謹按經筵之典始於宋代聖師之祭舉自明時葢文華秩祀與學宮釋奠禮不同而儀則一也我朝自順治十四年舉行經筵禮部疏請皇帝詣宏德殿行致祭先師孔子禮康熙十年舉行經筵亦遣官告祭先師孔子逮傳心殿既建而前期祗告始垂令典於聖學道統之傳益尊崇而光顯矣敬稽展祀之制增列太學釋奠之前以補杜典之所未有至經筵儀制別詳嘉禮焉 \\n 康熙二十四年於文華殿之東建傳心殿奉皇師伏羲式皇師神農氏皇師軒轅氏帝師陶唐氏帝師有虞氏王師夏禹王王師商湯王王師周文王王師周武王均正位南嚮先聖周公東位西嚮先師孔子西位東嚮每歲御經筵前期遣大學士一人行祗告禮二十五年定御經筵前一日皇帝親詣傳心殿祗告儀又定每月朔望太常寺堂官一人供酒果上香行禮 \\n 乾隆六年二月諭春秋舉行經筵例應先期祗告傳心殿當年皇祖曾經親詣行禮以昭誠敬今經筵屆期朕親詣傳心殿所有應行事宜著該衙門察例具奏禮部等遵旨議奏雍正四年定祗告之禮除祫祭太廟躬耕耤田仍於前一日祗告外其餘祭祀皆於本日祗告今年二月經筵應照例於本日祗告傳心殿皇上親詣行禮一應事宜均照康熙二十五年之例從之儀具大清通禮 \\n 臣（等）謹按杜典吉禮有太學一門今以貢士應歸選舉師儒亦繫職官至視學臨雍是為嘉禮不應與釋奠並列吉禮伏惟本朝德治熙洽重道崇儒以國子監為太學官司條教備極周詳並具選舉職官諸篇並不臚述謹稽太學掌故凡文廟規制與釋奠合為一甫敘列於後至臨雍典禮別詳嘉禮云 \\n ·釋奠 \\n （臣）等謹按唐代以前並尊周孔為先聖至貞觀中始以孔子為先聖眾儒為先師後世乃獨尊孔子為先聖是杜典所載釋奠之禮不皆專祀孔子故別立孔子祠一門凡褒贈錄後之典入焉伏惟我朝太宗文皇帝始剙大業即崇文重道建孔子廟於盛京行釋奠禮古文敷教開萬年有道之盛世祖章皇帝定鼎中原以京師國子監為太學親臨視學躬祭文廟聖祖仁皇帝臨雍釋奠典禮優隆世宗憲皇帝尊禮先師崇封五代且又特定春秋親祭之禮儀文益為隆備我皇上臨御之初加崇文廟詔易黃瓦繼又重新殿廡釐定題榜特頒法物以備禮器凡春秋丁祀屢經躬詣行禮近又新建辟雍親臨釋奠大典益昭至如駐蹕盛京躬詣文廟行禮又建學灤河親臨釋奠每歲遣官致祭並與在京禮同茲謹彙紀於篇若乃詣闕里酹孔林以及遣官告祭之儀並仿杜典舊例詳列闕里祀典篇中 \\n 崇德元年八月遺官釋奠於先師孔子以顏子曾子子思孟子配享五年定春秋仲月上丁日行釋奠禮 \\n 順治元年定每月朔望日國子監祭酒司業率屬員諸生拜謁文廟二年二月定每歲春秋仲月上丁日祭先師孔子遣大學士一人行禮翰林院官二人分獻國子監祭酒祭啟聖公於啟聖祠均以先賢先儒配享從祀如遇有事改用次丁或下丁通行府州縣衛各學遵行又定太學文廟每月朔日祭酒行釋菜禮望日司業行上香禮三年四月修盛京文廟九年二月世祖章皇帝視學釋奠於先師孔子四配十哲兩廡各遣官分獻王以上公以上文官二品武官二品翰詹官七品以上暨國子監官咸齋戒陪祭又題定視學前期行取衍聖公率孔顏曾孟仲五氏世襲五經博士孔氏族五人顏曾孟仲族各二人乘傳赴京凡五氏子孫現任京官者咸與祭是年定視學釋奠儀注十四年三月給事中張文光奏言我朝順治二年定孔子神位為大成至聖文宣先師孔子葢仍元之舊諡而不稱王耳臣謂追王固屬誣聖即如大成文宣四子亦豈足以盡孔子哉皇上事事稽古議禮制度考文務求至當宜仍改主為至聖先師孔子神位庶質之先聖而無疑傳之萬世而永遵矣從之十七年以修葺太學告成世祖章皇帝視學釋奠與九年禮同 \\n 康熙六年八月命頒中和韶樂於太學詔名樂曲曰平【詳見樂典】八年四月聖祖仁皇帝視學釋奠與順治九年禮同二十三年御書萬世師表扁額恭懸大成殿並頒發直省學宮二十六年四月頒御製孔子贊序及顏曾思孟四贊於國子監摹勒上石分頒直省三十六年七月以定厄魯特噶爾丹朔漠永清仿王制天子出征執有罪反釋奠於太學以訊馘告之禮遣官釋奠於先師御製碑文勒石太學五十一年二月升朱子配享位於大成殿十哲先賢卜子商之次五十四年十一月以宋儒范仲淹從祀文廟位列西廡先儒之次 \\n 雍正元年三月諭至聖先師孔子道冠古今德參天地樹百王之模範立萬世之宗師其為功於天下者至矣而水源木本積厚流光有開必先克昌厥後則聖人之祖考宜膺崇厚之褒封所以追遡前徽不忘所自也粵稽舊制孔子之父叔梁公於宋真宗時追封齊國公自宋以後歷代遵循而叔梁公以上則向來未加封號亦未奉祀祠庭朕仰體皇考崇儒重道之盛心敬修崇德報功之典禮意欲追封五代並享烝嘗用伸景仰之誠庶慰羹墻之慕內閣禮部可會同確議具奏尋議奏孔子先世五代應俱封公爵得旨五倫為百行之本天地君親師人所宜重而天地君親之義又賴師教以明自古師道無過於孔子誠首出之聖也我皇考崇儒重道超軼千古凡尊崇孔子典禮無不備至朕蒙皇考教育自幼讀書心切景仰欲再加尊崇更無可增之處故敕部追封孔子先世五代今部議封公上考歷代帝王皆有尊崇之典唐明皇封孔子為文宣王宋真宗加封至聖文宣王封聖父叔梁紇為齊國公元加封孔子為大成至聖文宣王加封齊國公為啟聖王至明嘉靖時猶以王係臣爵改稱為至聖先師孔子改啟聖王為啟聖公王公雖同屬尊稱朕意以為王爵較尊孔子五世應否封王之處著諸大臣議奏四月遵旨議定自叔梁公以上凡五代並封為王爵木金父公為肇聖王祈父公為裕聖王防叔公為詒聖王伯夏公為昌聖王叔梁公為啟聖王其啟聖祠向繫專祀叔梁公故以啟聖為名今合祀五代應更名為崇聖祠國子監之崇聖祠改造扁額添設神牌祭器擇吉入廟遣大臣一員讀祝祭告每年春秋牲牢酒醴籩豆簠簋每神位前俱照啟聖王例陳設將追封字樣通行直省府州縣一體遵行十月命頒文廟崇祀先儒位次及祭器祭品樂器圖於天下學宮十一月諭禮部孔子道冠古今為萬世師表薄海內外無不俎豆尊崇國學乃四方表率其制尤重聖祖仁皇帝臨雍釋奠典禮優隆朕纘承大統景仰先型羹墻如見念國學為造士之地聖教所被莫先於此恐歷歲既久有應加修葺之處爾部會同工部詳加閱視凡殿宇廊廡及講堂學舍務須整理周備俾廟貌聿新以申景慕朕將親詣焉二年三月世宗憲皇帝視學行釋奠禮與康熙八年同是月諭祔享廟庭諸賢皆有羽翼聖經扶持名教之功然歷代進退不一而賢儒代不乏人或有先罷而今宜復有舊缺而今宜增其從祀崇聖祠諸賢周程朱蔡外孰應升堂祔享者九卿翰林詹事科道會同國子監詳考定議以聞尋議奏上得旨先儒從祀文廟關係學術人心典至重也議復議增必詳加考證折中盡善庶使萬世遵守永無異議爾等所議復祀諸儒雖皆有功經學然戴聖何休未為純儒鄭眾盧植服虔范甯謹守一家言轉相傳述視鄭康成之淳質深通似乎有閒至若唐之陸贄宋之韓琦勳業昭垂史冊自是千古名臣然於孔孟心傳果有授受而能表彰羽翼乎其他諸儒是否允協著再公同確議務期至當不易具奏六月以平定青海遣官釋奠於先師御製碑文勒石太學八月九卿等遵旨再議從祀孔廟宜復祀者六人林放蘧瑗秦冉顏何鄭康成范甯宜增祀者二十人孔子弟子縣亶牧皮孟子弟子樂正子公都子萬章公孫丑漢諸葛亮宋尹焞魏了翁黃幹陳淳河基王栢趙復元金履祥許謙陳澔明羅欽順蔡清國朝陸隴其入崇聖祠者一人宋橫渠張子之父迪得旨朕念先賢先儒扶持名教羽翼聖經有關學術人心爰命九卿詳議今諸臣參考周詳評論公正甚合朕心著依議行四年八月仲丁世宗憲皇帝親釋奠於先師孔子行讀祝跪獻禮先是春秋二祭均遣大學士行禮未載有親詣儀注至是奉特旨親詣行禮禮部等奏言陳設犧牲籩豆仍照春秋丁祭禮儀請照雍正二年視學釋奠行二跪六拜禮立獻帛爵一次不讀祝不飲福受胙分獻四配以尚書分獻十一哲兩廡以侍郎又奏言視學釋奠舊儀不讀祝今親詣行禮實屬曠典請照康熙二十三年親祭先師闕里例讀祝文行禮從之世宗憲皇帝親詣行禮畢諭禮部太常寺儀注內開奠帛獻爵皆不跪朕今跪獻非誤也若立獻於先師之前朕心有所不安將此諭眾知之爾衙門可記載嗣後照此遵行六年二月仲丁親詣太學釋奠先師孔子御製詩一章勒碑國學是年御書生民未有扁額恭懸大成殿並頒發直省學宮七年十二月闕里文廟上梁以慶雲見告親詣太學致祭先師孔子十一年二月仲丁親詣太學釋奠先師孔子禮成諭禮部嗣後親詣行禮於香案前行三上香禮 \\n 乾隆元年二月禮部議增祭祀脯醢鹿脯鹿醢加增鹿二正位及四配崇聖祠正位仍用免醢十一哲兩廡崇聖祠配位兩廡易免醢為醓醢加增豕二其陳設向於前一日與各處例不畫一交太常寺照各廟辦理祭畢國子監官分胙二年九月奉上諭至聖先師孔子師表萬世尊崇之典至我朝而極盛皇考世宗憲皇帝尊師重道禮敬尤隆闕里文廟特命易葢黃瓦鴻儀炳煥超軼前模朕祗紹先猷羹墻念切思國子監為首善觀瞻之地辟雍規制宜加崇飾大成門大成殿著用黃瓦崇聖祠著用綠瓦以昭展敬至意又禮部議覆元儒吳澄應從祀太學位在西廡先儒趙復之次從之是年御書與天地參扁額恭懸大成殿並頒發直省學宮三年二月諭今年春祭先師孔子朕降旨親詣行禮舊例春秋二祭皆遣官我皇考尊師重道始定親祭之禮今覽太常寺奏進儀注朕躬獻爵一次其亞獻三獻之爵則豫設於案朕思既行親祭仍當從三獻之儀三月皇上視學釋奠行三獻禮餘儀均與雍正二年同又禮部議覆先賢有子若升配大成殿為十二哲在先賢卜子商之次移朱子神位於西在先賢顓孫子師之次從之五年八月仲丁皇上親詣太學釋奠行禮如儀八年九月皇上駐蹕盛京親詣文廟行禮九年二月上丁皇上親詣太學釋奠行禮如儀十四年五月以平定金川遣官釋奠於先師御製碑文勒石太學十八年八月上丁親詣太學釋奠行禮如儀先是改定太學春秋丁祭大成殿內十二哲東西各少牢一兩廡各少牢三崇聖祠四配兩廡東西各少牢一至是又改定兩廡各少牢二又向例十二哲東西各篚一帛一未免太簡應照崇聖祠配位各異帛之例每位一帛東西共篚二二十年六月以平定伊犁遣官釋奠於先師御製碑文勒石太學二十一年二月上丁親詣太學行釋奠禮如儀二十四年十一月以平定回部遣官釋奠於先師御製碑文勒石太學三十三年十一月諭修葺文廟現屆落成太學規模式昭輪奐惟甫殿題榜尚應詳考彝章用肅景仰向來正殿稱先師廟二門曰廟門而大門未有書額葢沿習明代舊文未加釐正夫廟門之號於禮經所稱祖廟既涉嫌疑而先師廟額揭諸殿楹名實尤多未稱應于大門增先師廟額其正殿改為大成殿二門改為大成門庶符會典定制朕親書榜字涓吉恭懸以彰崇道尊師之至意又諭國學崇祀先師規制法程美備是飭我列聖右文重道尊禮有加朕臨御初即詔易黃瓦儀惟其隆邇以殿廡歲久弗葺特發帑金二十餘萬鳩庀鼎新敕大臣董厥成輪奐視舊增益工就告蕆而門殿諸額向沿明張璁陋議非所以肅觀瞻明折中也既依會典定名躬為書榜並宣示釐正大指茲復親製碑記具修建原委且於幾暇手書付鋟表示鄭重將以明年仲春詣學釋奠落成之彰盛典焉遐稽闕里廟堂有後漢時犧象諸尊以為觀美爰擇內府所藏周范銅鼎尊卣壺罍簋觚爵洗各頒置太學陳之大成殿中用備禮器夫孔子志在從周楹間列姬朝法物於義惟允所司其敬謹將事典守弗替以克副朕意三十四年二月上丁親詣文廟釋奠行禮如儀四十一年三月平定兩金川大功告成御製碑文勒石太學七月命設學熱河建立文廟四十四年五月駐蹕熱河以新建文廟適屆落成親詣行釋奠禮如儀四十六年閏五月奉諭熱河自恭建文廟以來朕每年至山莊之日必即展誠祗謁用志景行嗣後仲秋丁祭著照在京文廟之例派扈從大學士一員前往行禮以襄大典四十八年二月上丁親詣文廟行釋奠禮如儀特命國學建立辟雍【詳嘉禮】五十年二月上丁以太學新建辟雍工成親詣文廟行釋奠禮凡釋奠禮儀具大清通禮 \\n ·闕里祀典 \\n （臣）等謹按杜典有孔子祠一門敘次於老君祠之後未足以昭尊聖之意伏考聖朝崇祀先師備極隆禮祠祭贈諡首自太學已恭載於前篇矣而曲阜之地里宅林泉聖靈所妥培切欽崇洪惟聖祖仁皇帝親祀廟庭儀隆幸魯世宗憲皇帝懋昭誠敬堂廡重新我皇上展禮告功鑾輿數詣躬修茂典萬禩欽承謹彙敘為一篇以次於釋奠之後至先賢先儒從祀之制己具釋奠篇中茲惟以四配專祠附焉 \\n 順治八年四月世祖章皇帝親政遣官告祭闕里 \\n 康熙六年七月聖祖仁皇帝親政遣官告祭闕里二十三年十一月聖祖仁皇帝東巡躬詣闕里致祭先師孔子禮成諭曰至聖之德與天地日月同其高明廣大無可指稱朕向來研求經理體思至道欲加贊頌莫能名言特書萬世師表四字懸額殿中非云闡揚聖教亦以垂示將來又特命以御前曲柄黃葢留設廟庭復詣孔林行三酹酒禮賜衍聖公以下陪祀五經博士等銀幣有差先是親詣闕里釋奠儀照視學釋奠之禮行二跪六拜禮是年奉旨尊禮先師應行三跪九拜禮二十六年四月建孔子廟碑聖祖仁皇帝親製碑文御書勒石二十七年十月孝莊文皇后升祔禮成致祭闕里二十九年四月建子思子廟於闕里仿顏曾孟三廟規制春秋致祀三十一年九月重修闕里聖廟成御製碑文勒石三十二年十月命皇子詣闕里告祭先師祭日具蟒袍補服於杏壇上行禮餘儀與遣官致祭同禮成詣孔林行三跪九叩禮跪祭酒三爵每祭酒行一叩禮三十六年七月以平定朔漠遣官告祭闕里四十二年三月聖祖仁皇帝五十萬壽五十二年三月聖祖仁皇帝六十萬壽均遣官告祭闕里五十七年十二月孝惠章皇后升祔禮成遣官告祭闕里六十一年十一月世宗憲皇帝登極遣官告祭闕里 \\n 雍正元年十一月聖祖仁皇帝升祔太廟配享南北郊禮成均遣官告祭闕里七年十一月闕里聖廟各工告成奉旨遣皇五子及郡王一人往祭是年定告祭闕里遣官分祭崇聖祠禮十二月命修孔林享堂墻垣九年頒發祭器於闕里凡登鉶簠簋籩豆尊爵均依照經圖舊式範銅為器俾藏諸聖廟永為世守十三年九月皇上御極遣官詣闕里致祭 \\n 乾隆二年四月世宗憲皇帝升祔太廟配享南北郊禮成遣官祭告闕里七年十月大學士等議中允于振奏闕里志樂章內稱惟王神明猶襲唐人稱王之舊恭請釐正曲阜及各省學宮並請另行撰擬頒發得旨依議十二年六月奉上諭朕幼誦簡編心儀先聖一言一種無不奉聖訓為法程御極以來覺世牖民式型至道願學之切如見羹墻辟雍鐘鼓躬親殷薦而未登闕里之堂觀車服禮器心甚歉焉仰惟皇祖聖祖仁皇帝巡幸東魯親奠孔林盛典傳於奕禩皇考世宗憲皇帝崇聖加封重新廟貌嘗遣朕弟和親王恭代展祀未以命朕意者其或有待歟朕寅紹丕基撫茲熙洽思以來年春孟月東巡狩因溯洙泗陟杏壇瞻仰宮墻申景行之夙志所有應行典禮大學士會同該部稽考舊章詳悉具議以聞尋大學士等奏闕里祀典康熙二十三年聖祖仁皇帝親詣致祭折衷盡善典文該洽應請遵例舉行從之十三年二月皇上東巡至曲阜先詣先師廟行上香禮次日詣先師廟行釋奠禮崇聖祠遣親王祭祭四配十哲兩廡遣官分獻禮成詣孔林行三酹酒禮又諭朕東巡躬詣闕里致祭先師顏曾思孟四賢作配殿筵雖從與饗但聞其故里尚有專廟應分遣大臣恭奉香帛前往致祭以展誠敬向在書齋曾製四賢贊景仰之忱積有日矣其勒石廟中致朕崇重先賢之意十四年五月平定金川遣官告祭闕里十六年三月皇上南巡十一月皇太后六旬萬壽均遣官祭告闕里二十年六月諭平定準噶爾捷聞以數十年逋寇迅就廓清荒服敉甯中外蒙福乃我國家無疆之庥緬惟皇祖聖祖仁皇帝削平三孽於康熙二十三年諏吉東巡親祭闕里武功文德彪炳史冊朕仰承先緒集此大勳保泰持盈彌深兢業親告成功於太廟郊社嶽瀆諸祀次第遣官敬謹舉行以昭茂典先師孔子闕里應恪遵成憲躬詣行禮用申誠敬且自瞻謁林泉巳逾六載仰止之念時切於懷擬於明歲春月自京起鑾躬詣曲阜翠華所經亦以體察吏治清問閭閻行慶施惠以稱朕法祖尊師之至意所有應行豫備事宜該部詳議以聞二十一年三月鑾輿親詣曲阜釋奠先師廟禮成復詣孔林酹酒又親祭元聖周公廟遣官分祭四配專祠禮儀與十三年同二十三年三月南巡迴蹕至山東詣闕里瞻禮二十四年十一月平定回部大功告成二十六年十一月皇太后七旬萬壽均遣官祭告闕里二十七年三月南巡至鄒縣展禮孟子廟至曲阜釋奠先師孔子遂詣孔林酹酒三十年二月南巡遣官告祭闕里三十六年三月皇上親詣闕里致祭先師行禮與二十一年同禮成奉諭前歲修葺太學告成因念闕里廟堂有犧象諸尊爰擇舊藏周范銅鼎尊等十事陳之大成殿用備禮器茲臨幸曲阜祗謁先師閱視所列各器不過後漢時所造且色澤亦不能甚古惟茲昌平聖里宜陳法物以備觀美著倣太學之例頒內府所藏姬朝銅器十事備列廟廷用愜從周素願俟回鑾後慎選郵發交與衍聖公孔昭煥世守勿替以副朕則古稱先至意十一月皇太后八旬萬壽遣官告祭闕里四十一年三月以平定兩金川大功告成皇上親詣闕里釋奠行禮如三十六年之儀四十五年二月南巡八月皇上七旬萬壽均遣官祭告闕里四十九年二月南巡至曲阜親詣闕里行釋奠禮如四十一年之儀五十年正月皇上御極五十年大慶遣官祭告闕里凡闕里釋奠及祭告諸儀具大清通禮 \\n ·直省府州縣學釋奠 \\n （臣）等謹按杜典太學之後有諸侯立學今欽定續通典改為郡縣學一門伏惟我朝德化覃敷崇尚儒術四海之內學校如林聖天子揆文舊武拓地二萬餘里崑崙濛氾皆我膠黌文治之隆亘古未有謹彙考直省府州縣學釋奠典制載於篇至於建立學校及弟子員額考核課試之條別詳選舉諸篇茲不重述焉 \\n 順治二年定直省府州縣釋奠於先師之禮每歲春秋仲月上丁日行釋奠禮以地方正印官主祭陳設禮儀均與國子監丁祭同十一年定提學按臨次日祗謁先師行禮 \\n 康熙二十三年頒御書萬世師表扁額恭懸直省文廟二十五年定直省武官協領副將以上遇文廟祭祀照例文東武西陪祀行禮二十九年四月頒御製孔子贊序及顏曾思孟四贊橅本于直省學宮三十七年十月頒御製平定朔漠碑文於直省學宮四十九年諭直省府州縣春秋致祭先師凡同城大小武官均照文官例入廟行禮五十年禮臣奏言直省府州縣文廟樂章令改用平字以歸畫一從之 \\n 雍正元年三月定崇聖祠追封五代字樣通行直省府州縣畫一遵行二年六月頒御製平定青海碑文於直省學宮三年八月頒御書生民未有扁額恭懸直省文廟五年定每歲春秋上丁日省會之祭督撫學政率司道府州縣官齊集致祭學政考試各府即於考試處文廟行禮六年二月頒御製仲丁祭文廟詩章石刻於直省學宮 \\n 乾隆二年頒御書與天地參扁額恭懸直省文廟六年定學宮從祀先賢先儒神位次序以京師太學成式通行直省府州縣遵照書題按東西先後次序安設十四年十二月頒御製平定金川告成太學碑文於直省學宮二十年十月頒御製平定準噶爾告成太學碑文於直省學宮二十六年六月頒御製平定回部告成太學碑文於直省學宮凡直省府州縣釋奠儀具大清通禮 \\n 皇朝通典卷四十八 \\n  \\n   \\n  "}
{"章节": "●皇朝通典卷四十九", "正文": "  \\n ●皇朝通典卷四十九 \\n 　 \\n  \\n 禮九 \\n ○禮九 \\n 吉九 \\n △吉九 \\n 祀歷代帝王【名臣附】 \\n ·祀歷代帝王【名臣附】 \\n （臣）等謹按杜典有祀先代帝王一條於祠廟之外兼及陵寢茲從其例以次彙載伏惟聖朝禮祀歷代帝王既立廟於京師春秋致享聖祖仁皇帝詔定祭典上自伏羲下逮有明凡曾在位者除無道亡國之君皆得奉主入廟增至一百四十三位我皇上祗繹聖訓折衷至當特諭增入東西晉元魏前後五代與遼金一體列祀又命撤出漢之桓憲與明神熹二宗同黜祀典彰癉之義為益昭矣至于前代陵寢所在歲時專祭或時巡躬祀或因事遣告禮典至為詳備又自列聖以來防護修葺之命史不絕書我皇上隆禮前朝特發百萬帑金修復前明諸陵殿宇俾臻完固仰見恩禮渥厚為非常之曠典恭錄諭旨詳著於篇 \\n 天聰三年十二月太宗文皇帝征明至燕京遣貝勒阿巴泰薩哈廉往祭金太祖世宗陵 \\n 順治元年五月以禮葬明崇禎帝后又詔明十二陵潔禋祀禁樵牧設司香官及陵戶給以香火地畝仍命戶部給歲時祭品二年正月命祭金太祖世宗陵於常用祭品外加太牢一著為例三月定每歲春秋仲月諏日遣官祭歷代帝王廟祭祀遼太祖金太祖世宗元太祖明太祖五帝增遼代功臣耶律赫嚕【原作律曷魯今改正】金代功臣尼瑪哈【原作粘沒忽今改正】斡里雅布【原作斡里不今改正】元代功臣穆呼哩【原作木華黎今改正】巴延【原作伯顏今改正】明代功臣徐達劉基等從祀是月遣官祭歷代帝王廟十月建明崇禎帝享殿八年二月定直省所在歷代帝王陵寢遇大慶典遣官分詣河南淮寧縣祭伏羲氏山西趙城縣祭女媧氏河南酃縣祭神農氏陝西中部縣祭軒轅氏山東曲阜縣祭少昊氏河南滑縣祭高陽氏高辛氏山東東平州祭陶唐氏河南寧遠縣祭有虞氏浙江會稽縣祭夏禹王山西榮河縣祭商湯王河南內黃縣祭商中宗西華縣祭商高宗陝西咸陽縣祭周文王武王成王康王涇陽縣祭漢高祖咸寧縣祭漢文帝長安縣祭漢宣帝孟津縣祭漢光武富平縣祭後魏孝文武三原懸祭唐高祖醴泉縣祭唐太宗蒲城縣祭慶憲宗涇陽縣祭唐宣宗河南鄭州祭後周世宗鞏縣祭宋太祖太宗真宗仁宗遼東廣寧衛【今為廣寧縣】祭遼太祖順天房山縣祭金太祖世宗宛平縣祭元太祖世祖江南江寧縣祭明太祖順天昌平州祭明宣宗孝宗世宗凡祭皆就享殿行禮或因陵寢設壇惟元陵望祭六月諭禮部順治元年定守明諸帝陵寢并祭典因神宗與我朝有嫌故裁之朕思前朝帝王陵寢理直防護況我朝凡事俱從寬厚神宗陵寢著照十二陵例以時致祭仍設太監陵戶看守十三年十二月諭禮部古來聖帝明王皆有大功德於民者所以累代相因崇祀不替今歷代帝王祭典雖已修舉但十三年來俱係遣官致祭朕今欲於明春親詣行禮以抒景仰前徽至意爾部即酌議禮儀具奏十四年正月定親祭歷代帝王廟儀又諭禮部金代帝陵在房山縣迨明季國衰因我朝先取遼東誤疑金代陵旺氣相關遂將地脈掘斷又因己已我太宗皇帝統帥入關念金代先德遣王貝勒大臣往陵致祭乃復將石柱等拆毀建關帝廟鎮壓朕思天祚本朝於金何與故明不思運數有歸輒毀及金代陵寢愚誕甚矣金太祖世宗入帝王廟祀其陵寢照舊守護地方官春秋致祭外爾部即遣官往房山視金陵周圍如切近處果有毀壞即酌量修整其關帝廟仍留存二月世祖章皇帝親祭歷代帝王廟六月立碑於金太祖世宗陵世祖章皇帝御製碑文勒石十六年三月命立明崇禎帝陵碑十一月親酹明崇禎帝陵遣官祭明成祖仁宗宣宗英宗憲宗孝宗武宗世宗穆宗光宗熹宗陵並命修葺守護永禁樵採十七年正月諭禮部前明崇禎帝厲精圖治十有七年不幸寇亂國亡身殉社稷考其生平無甚失德遘茲厄運殊堪矜憫宜加諡號以昭實行今諡為莊烈愍皇帝爾部即遵諭行尋遣官致祭於陵寢十一月遣官祭金太祖世宗陵 \\n 康熙元年九月聖祖仁皇帝諭歷代帝王陵寢原有祀典理宜虔肅舉行以昭追崇之意聞明朝陵向所給守護內員人戶地畝數少致各陵祭品備辦不敷止於大紅門外總祭殊於朕懷未愜嗣後萬歷陵不祭外每年應春秋二次太常寺差官致祭金朝陵亦每年春秋太常寺遣官致祭其元朝陵未知定所應行望祭禮至前代各陵近者亦應春秋差官致祭遠者著各該地方官春秋致祭六年七月聖祖仁皇帝親政遣官祭歷代帝王陵十一年正月遣官祭明諸陵十四年八月巡幸湯泉道經昌平親至明成祖陵酹酒分遣內大臣等致奠諸陵並敕加謹防護十五年十月駕幸昌平過明諸陵並躬親酹酒越日遣官讀文致祭二十一年二月以滇南蕩平遣官祭歷代帝王陵二十三年十一月南巡至蘇州諭曰明太祖陵代開創令主功德並隆朕巡省方域將及江寧鍾山之麓陵寢斯在朕優禮前代況於其君實賢可遣祀如禮又諭明太祖陵已遣官致祭但朕既抵江寧欲至其處親為拜奠至日躬詣行禮復諭地方官不時巡察務俾守陵人役用心防護二十七年十月孝莊文皇后升祔禮成遣官祭歷代帝王陵二十八年二月南巡有旨親祭禹陵祭文內可書御名至日親撰祭文躬詣致祭行三跪九拜禮又頒發御書地平天成匾額縣于饗殿並諭地方官即加修理增添守祀人役駕至江寧親祭明太祖陵三十六年七月以平定噶爾丹遣官祭歷代帝王陵三十八年四月南巡至江寧親往明太祖陵奠酒畢諭大學士等曰朕今日往明太祖陵寢致奠見其圯毀已甚皆由專司無人朕意欲訪察明代後裔授以職銜俾其世守祀事古者夏殷之後周封之於杞宋即今本朝四十八年旗蒙古亦皆元之子孫朕仍沛恩施依然撫育明之後世應酌授一官俾司陵寢俟回京日爾等與九卿會議具奏是日并頒發御書治隆唐宋匾額懸於陵殿四十一年十一月諭工部令杭州織造會同地方官修葺禹陵四十二年二月南巡至江寧遣官祭明太祖陵又命皇子往奠酒三月聖祖仁皇帝五十萬壽遣官祭歷代帝王陵十一月西巡遣官祭女媧氏陵周文王武王成王康王陵漢高祖文帝宣帝光武帝陵又諭文王武王皆古之聖君非他帝王可比且向以孔子聖人已書朕名致祭矣此祭文內亦須書名五十二年三月聖祖仁皇帝六十萬壽五十七年十二月孝惠章皇后升祔禮成均遣官祭歷代帝王陵六十一年四月諭大學士等曰朕披覽史冊於前代帝王每加留意書生輩但知譏評往事前代帝王雖無過失亦必刻意詣摘論列短長全無公是公非朕觀歷代帝王廟崇祀者每朝不過一二位或廟享其子而不及其父或配享其臣而不及其君皆因書生妄論而定甚未允當況前代帝王曾為天下主後世之人俱分屬臣子而可輕肆議論定其崇祀與不崇祀乎今宋明諸儒尚以其宜附孔廟奏請前代帝王既無後裔後之君天下者繼其統緒即當崇其祀典朕君臨宇內不得不為前人言也朕意以為凡曾在位除無道被弒亡國之主外應盡入廟崇祀爾等公同從容詳議具奏大學士等遵旨會議疏上諭明愍帝無甚過失國亡乃伊祖所致愍帝不可與亡國者例論神宗光宗哲宗三君不應入祀其歷代功臣有治安之世輔佐有功者量加增補十一月世宗憲皇帝登極遣官祭歷代帝王陵是月大學士等議覆歷代帝王廟增祀夏王啟仲康少康杼槐芒泄不降扃廑孔甲皋發商王太甲沃丁太庚小甲雍已太戊仲丁外壬河亶甲祖乙祖辛沃甲祖丁南庚陽甲盤庚小辛小乙武丁祖庚祖甲廩辛庚丁太丁帝乙周成王康王昭王穆王共王懿王孝王夷王宣王平王桓王莊王僖王惠王襄王頃王匡王定王簡王靈王景王悼王敬王元王貞定王考王威列王安王烈王顯王慎靚王漢惠帝文帝景帝武帝昭帝宣帝元帝成帝哀帝明帝章帝和帝殤帝安帝順帝冲帝桓帝靈帝昭烈帝唐高祖高宗睿宗元宗肅宗代宗德宗順宗穆宗文宗武帝宣帝懿宗僖宗遼太宗景宗聖宗興宗道宗宋太宗真宗仁宗英宗神宗哲宗高宗孝宗光宗寧宗理宗度宗端宗金太宗章宗宣宗元太宗定宗憲宗成宗武宗仁宗泰定帝文宗寧宗明成祖仁宗宣宗英宗景帝憲宗孝宗武宗世宗穆宗愍宗凡一百四十三位其從祀功臣增黃帝臣倉頡商臣仲虺周臣畢公高呂侯仲山甫尹吉甫漢臣劉章魏相丙吉耿弇馬援趙雲唐臣狄仁傑宋璟姚崇李泌陵贄裴度宋臣呂蒙正李沆寇準王曾范仲淹富弼韓琦文彥博司馬光李綱趙鼎文天祥金臣呼嚕【原作斛羅今改正】元臣博果密【原作不忽朮今改正】托克托【原作脫脫今改正】明臣常遇春李文忠楊士奇楊榮于謙李賢劉大夏凡四十人奉世宗憲皇帝諭是依議速行十二月增設牌位致祭遣履郡王允祹行禮世宗憲皇帝御製歷代帝王廟碑文摹勒上石 \\n 雍正元年二月恭上聖祖仁皇帝尊諡禮成遣官祭歷代帝王陵九月世宗憲皇帝諭朕近於聖祖仁皇帝所遺書笥中檢得未經頒發諭旨以明太祖崛起布衣統一方夏經文緯武為漢唐宋諸君之所未及其後嗣亦未有如前代荒淫暴虐亡國之跡欲大廓成例訪其支派一人量授官爵以奉春秋陳薦仍世襲之伏讀之下仰見我聖祖仁皇帝海涵天覆大度深仁遠邁百王超軼萬古朕思史紀東樓詩歌白馬商周以來無不推恩前代後世類多疑忌以致歷代之君宗祀殄絕朕仰體聖祖如天之心遠法隆古盛德之事謹將聖祖所貽諭曰頒發訪求明太祖支派子姓一人量授爵秩俾之承襲以奉春秋祭享但恐有明迄今年代久遠或有奸徒假冒致生事端大學士即會同廷臣詳明妥議以副聖祖仁皇帝寬仁矜恤之至意是日發出恭錄聖祖仁皇帝諭旨曰朕於宮中詳覽前史每見開國之君必英姿偉畧才識過人始能創肇丕基奄有天下其謨謀經畫間雖詳畧不同未有不期其子孫善克負荷以傳永久迨其嗣君習於晏安隳墮先業或縱恣嗜慾或委任非人遂致綱紀廢弛滅絕宗祀良可悼歎明太祖天授智勇崛起布衣緯武經文統一方夏凡其制度準今酌古咸極周詳非獨後代莫能越其範圍即漢唐宋諸君誠有所未及也乃至末葉衰頹災荒疊見臣工則門戶紛然盜賊則西北蠭起京師失守社稷顛覆考其嗣主實未有如前代荒淫暴虐亡國之跡葢亦曆數使然耶我朝殲逐逆寇入關定鼎明代諸陵特設人員守護守不湮於荒烟蔓草者亦已逾於舊典矣朕三經南巡皆詣明太祖陵園親行奠酹更令嚴禁樵牧歲加葺治緬惟明太祖曠世英雄超軼往昔規模典章我朝尚多徵據豈可使其宗祀渝絕承守無人今宜大廓成例訪其支派一人量授爵秩以奉春秋陳薦仍世襲之庶可慰明太祖英靈於九原亦以昭朕仁厚矜恤之懷使天下後世咸共曉焉爾內閣大學士即會同吏禮二部確議以聞十一月聖祖仁皇帝升配南北郊十二月冊立皇后禮成均遣官祭歷代帝王陵二年二月禮部等奏明代後裔有鑲白旗現任直隸正定府知府朱之璉一支乃明太祖第十三子代簡王之後譜牒明確請於此一支按譜揀選引見揀用一人從之三月世宗憲皇帝親祭歷代帝王廟七月諭禮部嗣後親祭歷代帝王廟日鹵簿大駕俱由廟門映壁外行十月吏部帶領明代後裔朱之璉等六人引見得旨朱之璉著為一等侯世襲其族准入正白旗是年授爵之後遣往江寧祭明太祖陵一次祭畢回京往昌平州祭明十二陵一次嗣後春秋二季於該旗都統處呈明前往昌平致祭遇有應往江寧祭明太祖陵之處禮部請旨令其前往三年九月四年二月五年三月七年十二月均親祭歷代帝王廟十三年九月皇上御極遣官祭歷代帝王陵十一月恭上世宗憲皇帝尊諡禮成遣官祭歷代帝王陵 \\n 乾隆元年二月命各省修理歷代帝王陵並添設陵戶六月皇上諭易名以諡古之制也自周公定為諡法後世帝王未有無諡者明建文為太祖之嫡孫纘承大統在位四年固儼然天下共主矣及成祖既有其天下并去其年號而史官所書則仍稱為建文元年二年三年四年此國之所賴有信史也然不係之以諡而稱曰建文皇帝此俗稱非史體也傳之後世殊為闕典考之太祖有元之天下而諡元主為順帝我世祖章皇帝代明之天下而諡明主為愍皇帝雖更姓改物之君尚且追諡而無所嫌忌况當其世者乎弘治以來如楊循吉諸人屢以為請迄寢不行皆以後世子孫席有成祖之業故不敢變亂舊章而不慮其貽譏來世也我國家諡崇禎而不諡建文者以明史未竣非當時所急今史書既成若不及此追諡良為遺憾大學士九卿會議確擬具奏候朕親加裁定尋議上得旨用恭閔惠皇帝諡九月詔以明恭閔惠皇帝入祀歷代帝王廟是年禮部議淮帝堯陵在濮州城東南六十里古雷澤之東地為穀林應即舊址加修照例設守陵陵戶春秋祭享嗣後遇遣官祭告大典即往穀林行禮至東平一陵或係昔時衣冠弓劍之所藏仍飭有司以時展祀二年五月世宗憲皇帝升配南郊十二月冊立皇后禮成均遣官祭歷代帝王陵三年九月皇上親祭歷代帝王廟八年九月皇上詣盛京於廣寧遣官祭遼太祖陵九年二月親祭歷代帝王廟十年九月諭從前聖祖巡幸路經昌平曾遣官致祭明陵此次進口路過昌平應如何遣官致祭該部查例具奏尋禮部覆奏得旨遣官分詣諸陵致祭十月侍郎錢陳羣奏言明莊烈愍皇帝陵享殿傾圯風雨剝落請重為修葺奉旨著照所請行十一年閏三月命陝西修歷代帝王陵十三年二月東巡至曲阜親祭少皞陵十四年以平定金川恭加上皇太后徽號遣官祭歷代帝王陵十五年八月聖駕巡幸中州遣官祭周文王廟漢光武帝陵周世宗陵十六年三月聖駕南巡至浙江親詣禹陵致祭奉諭朕時巡至杭州禹陵在望緬維平成之德萬世永賴皇祖聖祖仁皇帝曾親祀焉爰東渡浙江陟會稽式遵皇祖舊典躬薦馨於宇下厥有姒氏子姓世居陵側應世予八品官奉祀該督撫擇其有品行者一人充之用昭崇德報功至意駕至江寧親祭明太祖陵八月諭金朝陵寢近在房山歲久榛蕪未經修葺朕惟金太祖金世宗功德載在史書景仰傳之弈禩我世祖章皇帝聖祖仁皇帝勒石建亭以垂不朽顧念國家祀典光昭雖以時遣官將事而一切享殿繚垣儀制所存觀瞻宜備其令直隸總督方觀承前往相度有應增修除治者即行奏聞率屬鳩工庀事工竣之後朕將躬親展奠以昭敬禮前朝之意十一月皇太后六旬萬壽遣官祭歷代帝王陵十八年二月親祭金太祖世宗陵十九年二月皇上重詣盛京於廣寧遣官祭遼太祖陵二十年六月平定準噶爾大功告成遣官祭歷代帝王陵二十一年三月東巡至曲阜躬詣少皞陵上香二十二年二月南巡於浙江遣官祭禹陵於江寧遣官祭明太祖陵越一日親詣明太祖陵奠酒自後南巡江浙並致祭如禮二十四年十一月平定回部大功告成遣官祭歷代帝王二十六年十一月皇太后七旬萬壽遣官祭歷代帝王陵二十七年命重修歷代帝王廟並令改葢黃以崇典禮二十九年二月工竣御製碑文勒石三月親祭歷代帝王廟三十六年十一月皇太后八旬萬壽遣官祭歷代帝王陵四十年禮部准停止明世宗陵祭祀四十年三月親祭歷代帝王廟四十一年五月以平定金川遣官祭歷代帝王陵四十五年八月皇上七旬萬壽恩詔遣官祭歷代帝王陵四十八年三月親祭歷代帝王廟四十九年二月皇上南巡過曲阜親詣少皞陵行禮閏三月至江寧親詣明太祖陵行禮奉諭禮部奏詣明太祖陵儀注三奠酒每奠行一叩禮等語前代陵寢于經過時親詣拈香自應較本朝陵寢儀郎有別然朕加隆前代禮數從優昨經過曲阜親詣少皞陵孔林皆行二跪六叩禮嗣後遇親詣前代陵寢俱照此行禮不必奠酒著為令七月諭朕因覽四庫全書內大清通禮一書所列廟祀歷代帝王位號乃依舊會典所定有所弗愜於心敬憶皇祖實錄有敕議增祀之諭令查取禮部原議紅本則係康熙六十一年十一月內具是爾時諸臣不能仰體聖懷詳細討論未免因陋就簡我皇祖諭旨以凡帝王曾在位者除無道被弒亡國之主此外盡應入廟即一二年者亦應崇禮煌煌聖訓至大至公上自羲軒下至勝國其間聖作明述之君守文繼體之主無不馨香妥侑不特書生臆論無能仰喻高深即歷代以來升歆議禮未有正大光明若此者也乃會議疏內聲明偏安亡弒不入祀典而仍入遼金二朝不入東西晉元魏前後五代未免意有偏向視若仰承聖意而實顯與聖諭相背朕意若謂南北朝偏安不入正統則遼金得國亦未奄有中原何以一登一黜適足啟後人之訾議即因東西晉前後五朝有因篡得國擯而不列如操丕不得為正統之例殊不知三國時正統在昭烈故雖以陳籌三國志之尊魏抑蜀而卒不能奪萬世之公評至司馬氏篡竊以還南朝神器數易如宋武帝崛起丹徒手移晉祚自不能掩其篡奪之罪其他雖祖宗得國不正而子孫能繼緒承休即為守文中主亦不可概從缺略況自漢昭烈以至唐高祖統一區夏時之相去三百餘年其間英毅之辟節儉之主史不絕書又安可置而不論至於後五代如朱溫以及郭威或起自寇竊或身為叛臣五十餘年更易數姓中華統緒不絕如綫然周世宗承藉郭氏餘業憑有疆域尚不失為令主此而概不列入則東西晉前後五代數百年間創守各主祀典缺如何以協千秋公論他若元魏雄據河北地廣勢強太武道武勤思政理講學興農亦可謂偏安英主並當量入祀典以示表章朕前命館臣錄存楊維楨正統辨諭內詳晰宣論以維楨所辨正統在宋不在遼金元之說為是所以存春秋綱目之義見人心天命之攸歸且檢閱孫承澤春明夢餘錄所載明代崇祀古帝王位號原未列遼金二朝今通禮內崇祀遼金而不入東西晉前後五代似此互相入主出奴伊於何底是皆議禮諸臣有懷偏見明使後世臆說之徒謂本朝於歷代帝王未免區分南北意存軒輊甚失皇祖降諭之本意也至明之亡國由於神熹二宗紀綱隳而法度弛愍帝嗣統時國事已不可為雖十七年身歷勤苦不能補救傾危卒且身殉社稷未可與荒淫失國者一例而論是以皇祖睿裁將神熹二宗撤出而愍帝則特令廟祀褒貶予奪釐不爽實千古大公定論乃諸臣於定議時轉復將漢之桓靈增入豈未思炎漢之亡亡於桓靈而不亡於獻帝乎從前定議未將東漢全局詳審論斷轉吏昏闇之君濫叨廟食所議未為允協夫自古帝王統緒相傳易代以後饗祀廟庭原以報功崇德至於嚴篡竊之防戒守成之主或予或奪要必衷於至當而無所容心於其間方協彰癉之義所有歷代帝王廟祀典著大學士九卿更行悉心詳議具奏並著於定議後交四庫館恭錄皇祖諭旨並朕此旨於通禮卷首以昭殷鑒歷朝垂示萬年之至意尋大學士等議奏酌擬增入廟祀晉元帝明帝成帝康帝穆帝哀帝簡文帝宋文帝孝武帝明帝齊武帝陳文帝宣帝元魏道武帝明元帝太武帝文成帝獻文帝孝文帝宣武帝孝明帝唐明宗周世宗共二十三帝又唐憲宗金哀宗二帝應否增入廟祀恭候欽定得旨據大學士九卿等會議增祀兩晉元魏前後五代各帝王一摺並聲請唐憲宗金哀宗應否一體增祀等語憲宗處唐中葉各鎮節度憑陵跋扈僭叛不臣憲宗命將專征削平淮四厥功頗偉在有唐一代中尚屬英王其末年被弒係禍變猝乘與荒亂失德召變致衅者不同至金哀宗處衰弱之時國勢已不可問推其致敗之由實田熙宗海陵淫虐階厲哀宗自縊殉國與明之愍帝事同一例自應一體增祀餘俱著照所議行五十年正月皇上御極五十年大慶恩詔遣官祭歷代帝王陵二月親詣歷代帝王廟致祭行禮御製祭歷代帝王廟禮成恭記文曰予小子既敬遵皇祖聖訓增祀歷代帝王以今年二月春祭之吉奉神主入廟禮以克成祭不欲數於是退而恭記曰皇祖之聖允符我皇考所尊稱大成有類先師孔子而無以復加也即此增入之旨實出大公至明乃稱歷代之名義而非有意於其間也夫歷代者自開闢以來君王者之通稱非如配享先師孔子有所旌別彰癉於其間也夫有所旌別彰癉於其間則必有所進退而是非好惡紛然起矣入者主之出者奴之將無所底止且以旌別彰癉言之湯武即有慙德則歷代開創之君湯武且不若審如是三皇五帝之外其宜入廟者有幾是非祭歷代帝王之義也故我皇祖謂非無道亡國被弒之君皆宜入廟者義在此但引而未發予小子攻不敬申其義乎葢自洪武建廟南京以來北京祖之所祀者寥寥【明洪武六年始建歷代帝王廟於南京崇祀者三皇五帝夏禹王商湯王周文王武王漢高祖光帝帝隋高祖唐高祖太宗宋太祖元世祖十九帝已而罷周文王隋高祖唐高祖之祀嘉靖九年罷南京廟祀建歷代帝王廟於北京二十四年又罷元世祖之祀】及我世祖定鼎燕京幼齡即位百度畢舉爾時議禮之臣於議歷代帝王廟位次亦頗有所出入【我世祖定鼎燕京因明代祀典順治二年增祀遼太祖金太祖金世宗元太祖明太祖凡五帝】而我皇祖之諭亦因近大事之際在康熙六十一年十一月諸臣未能仰遵聖意其出入亦頗不倫【會典載康熙六十一年皇祖諭旨凡帝王在位除無道被弒亡國之主外盡宜入廟崇祀爾時廷臣不能仰體　聖意詳細討論且疏奏在十一月　大事前數日所議增祀夏商以來帝王一百四十三位并漢之桓靈皆入之實不倫矣】予小子於昨歲閱大清通禮始悉其事因命大學士九卿更議增祀而以仲春躬祀入所增神主於廟【昨歲因閱大清通禮見崇祀歷代帝王位次有不愜於懷者如漢之闌入桓靈而於前後五代全未議及因敕大學土九卿等更議增祀晉元帝以來二十五帝而於桓靈則撤出之以昭公論今歲仲春入　神主於廟躬禮致祭詳見禮成述事詩并序】予嘗論之洪武之去遼金而祀元世祖猶有一統帝繫之公至嘉靖之去元世祖則是狃於中外之見而置一統帝繫於不問矣若順治初之入遼金而去前五代則爾時議禮諸臣亦未免有左袒之意孰若我皇祖之大公至明詔示千古為一定不易之善舉哉夫天下土天下人之天下也非南北中外所得私舜束夷文王西夷豈可以東西別之乎正統必有所繫故予於通鑑輯覽之書大書特書一遵春秋不敢有所軒輊於其間【子於歷代通鑑輯覽一書自隆古以至本朝四千五百餘年於南北朝及宋元遼金正統偏安　天命人心繫屬存亡之際大書特書必公必平如南宋自德佑以前尚有疆域可憑至臨安既破帝■〈顯，去頁〉見俘宋統始絕故自丙子三月以前為宋帝■〈顯，去頁〉德佑二年三月以後為元世祖至元十三年至於元順帝北遷沙漠委棄中原則自至正二十八年八月以後正統乃歸之叨為洪武元年至我朝世祖定鼎京師在甲申五月惟時明福王尚監國南京故通鑑輯覽仍書明以別之直至乙酉五月大清兵下江南福王就執始書明亡折衷義例惟嚴惟謹一遵春秋之法無所容心曲徇於其間也】以為一時之雖權萬古之論不可欺也然則歷代帝王之祀果即非如配享先師孔子漠無旌別彰癉於其間乎曰不然也歷代帝王胥祀於景德之殿其有德無德若南若北曰曰外是一家非一家章章如昭昭如孰可以為法孰可以為戒萬世之後入廟而祀者孰不憬然而思惕然而懼耶是即不明示旌別彰癉而已寓旌別彰癉於無窮矣其有不憬然思惕然懼者則是無道之倫必不能入此廟矣嗚呼可不懼哉可不懼哉雖然予更有後言焉葢宜入廟與不宜入誠昭然應知懼而我大清國子子孫孫祈天永命所以綿萬禩無疆之庥者更當以不入斯廟為棘安不忘危治不忘亂用慎苞桑之固思及此有不忍言而又有不忍不言者世世子孫其尚懍難諶之戒乎三月駕幸湯山道經昌平親酹明成祖陵奉諭直隸昌平州為前明陵寢之地本朝定鼎後我世祖章皇帝即命以帝禮改葬思陵並敕工部修葺諸陵親臨奠酹併禁止樵採添設陵戶我皇祖聖祖仁皇帝亦曾親臨致奠並飭地方官加意防護所以加禮前代者最為優渥朕此次行幸湯山取道昌平躬詣長陵致奠見諸陵寢明樓亭殿多有損壞神牌龕案亦遺失無存為之慨然弗忍視葢由明代中葉以後國事廢弛全不以祖宗為念于陵寢並未修葺至末年復經流寇擾亂亦無人守衛以致日就傾圯若其後代之君果能歲加繕治整齊完固逮今不過百有餘年亦何致頹剝若此又諸陵前雖建有碑座均未鐫泐未審彼時是何意見今親臨奠醊周覽之下深為軫惻自應重加修葺增設龕位俾臻完備再我朝開剙之初睿親王以我師克取遼東時期之君臣惑於形家謬說疑金代陵寢與本朝王氣相關將房山縣金陵拆毀是以爾時亦將定陵享殿撒出停其祭祀然明樓寶城仍存其舊未壞也維時我世祖尚未親下其事實由睿親王建議亦非世祖意也今國家一統已歷百數十年勝朝陵寢自應一體修復所有定陵享殿著仍行修建春秋祀事如故又明世宗永陵前因尹嘉銓條奏將其祭祀裁撤但前明之亡不亡於崇禎而亡於萬曆天啟是以歷代帝王廟中撤其位祀而陵寢仍前致祭明世宗雖溺意齋醮尚不至如萬曆天啟之昏庸失德其陵寢自應照前一體致祭以昭大公我國家受天眷命世德顯承於前代陵寢繕完保護禮從其厚此次修復諸明陵殿宇等工即費至百萬帑金亦所不靳所有此項工程著派尚書劉墉德保金簡侍郎曹文埴德成董率經理務期完固工成後飭該地方官隨時稽察小心防護嚴禁樵蘇用副朕隆禮勝朝之至意 \\n （臣）等謹按杜典祀先代帝王之後有老君祠一條彼以一時所尚用加纂輯本非典要又孔子嗣後有太公廟一條亦非定禮前明罷之甚當伏考本朝祀典並無與此相類者應刪其目至杜典以巡狩入吉禮亦於義理未協茲謹從大清通禮之例凡巡幸盛典恭載於嘉禮門內若封禪之說不見經傳附會無稽莫甚於此杜典載之陋矣良出秦漢以至有唐多襲行之甚且以古帝王巡狩望祀之禮妄加緣飾誇耀當世愚惑後人宋代真宗踵行陋轍今欽定續通典載之葢存其事正所以黜其非也欽惟本朝受命聖德神功超越前代禮天祭地致敬郊壇大典煌煌義昭崇報聖祖仁皇帝省方登岱慶行惠施斥封祀之文而弗舉我皇上法祖時巡瞻禮泰岱茂典重光望秩懷柔與詩書比烈矣伏讀辛卯春東巡御製登泰山即事言志詩有那舉升中禮之句注云多有引升中語為幸泰山數典者不知升中乃燔柴告天即為封禪之說所自昉向嘗斥為不經是以前者兩陟岱頂及此次登嶽祝釐不過瓣香展敬並無所謂升中之事其誤不可不正大哉聖言折衷經訓而益精之允為卓越萬古恭識于此益以見杜典封禪之議可不待加闢而自明矣 \\n 皇明通典卷四十九 \\n  \\n   \\n  "}
{"章节": "●皇朝通典卷五十", "正文": "  \\n ●皇朝通典卷五十 \\n 　 \\n  \\n 禮十 \\n ○禮十 \\n 吉十 \\n △吉十 \\n 告禮 \\n 禜祭 \\n 祈禱 \\n 羣祀 \\n 親王郡王家廟 \\n 貝勒貝子宗室公家廟 \\n 品官家廟 \\n 庶士寢薦【庶人附】 \\n ·告禮 \\n （臣）等謹按杜典所載歷代告禮惟就當時有所議定者採錄數條其餘皆不復著蓋以散見各門無庸複述也伏考國朝定制有大典先期祭告於圜丘方澤太廟奉先殿社稷及陵寢或親詣或遣官隨時協宜律昭誠敬又因事祭告則嶽鎮海瀆歷代帝王陵寢先師闕里亦皆載在彝章並以各具本門茲不備述謹稽列聖以來告禮有特舉而非常行者恭紀於篇 \\n 天命元年正月太祖高皇帝受覆育列國英明皇帝尊號行焚香告天禮 \\n 天聰十年四月太宗文皇帝受寬溫仁聖皇帝尊號建國號曰大清改元崇德先期祭告天地 \\n 崇德元年十一月以征明大捷祭告太廟自是大兵頻捷並告太廟八年正月太宗文皇帝聖躬違和遣官祭告太廟 \\n 順治元年七月以中原平定遷都燕京遣官祭告盛京圜丘太廟並祭告福陵太宗文皇帝寢殿十月世祖章皇帝以定鼎燕京祭告圜丘方澤太廟社稷十二年正月以營建乾清宮景仁宮承乾宮永壽宮遣官祭告圜丘方澤太廟社稷十一月冬至郊祀禮成奉諭朕自即位凡郊祀大典必誠必敬間有遣代亦必如禮致齋今冬至祀天遣額爾戴青恭代但因駐蹕南苑致齋日期爾部未經題明內院諸臣亦未奏知偶失記憶忽然猛省不勝悚惕朕為天之子昭事當虔既有疏忽何敢自隱即選擇吉日祗申祭告於是以後四日己酉遣官申告十四年十二月諭禮部皇太后聖體違和荷蒙天地祖宗社稷眷佑今已康寧朕心欣慶應躬行告謝禮爾部擇吉以聞尋禮部議奏以十五年正月戊午謝圜丘己未謝方澤辛酉謝太廟社稷十七年正月諭禮部朕荷天眷佑纘承祖宗鴻緒統御天下夙夜乾惕圖所以又安海內永底昇平十有七年於茲乃民生尚未盡遂貪吏尚未盡改積習相承未臻丕變且滇黔雖入版圖而伏莽未靖征調猶繁焦思竭力治效未孚負上天之簡畀愧祖宗之寄託虛皇太后教育之恩孤四海萬民之望非朕未嘗厲精求治實由涼德所致反覆循省罔敢即安茲欲引咎自責祭告天地太廟社稷布告中外部即擇期具奏尋禮部議奏奉諭宜簡日行禮於是以丙子告圜丘丁丑告方澤己卯告太廟社稷十八年正月聖祖仁皇帝登極遣官祭告圜丘方澤太廟社稷 \\n 康熙元年三月以明桂王朱由榔就擒親告世祖章皇帝寢殿遣官祭告圜丘方澤太廟社稷福陵昭陵六十年二月以御極六十年大慶遣官祭告圜丘方澤太廟奉先殿社稷六十一年十一月世宗憲皇帝登極遣官祭告圜丘方澤太廟奉先殿社稷 \\n 雍正十三年九月皇上御極遣官祭告圜丘方澤太廟奉先殿社稷 \\n 乾隆三年正月以興工修太廟親詣祭告遣官祭告圜丘方澤奉先殿社稷工竣祭告同十三年十一月冬至遣官祭告奉先殿皇上命於祭文中增敘入大學士傅恒經畧金川啟行之期以謹告十六年正月以興修皇乾殿祈年殿遣官祭告圜丘方澤太廟後殿奉先殿社稷閏五月以興修方澤皇祗室祭告禮同十七年十二月以興修圜丘皇穹宇祭告禮同工竣祭告咸如初禮 \\n （臣）等謹按杜典有歷代所尚一條今考五德之運說本無稽蓋自漢儒始以為言後且流於讖緯杜典侈陳之惑已甚矣宋初尚沿其陋至元明而服御專尚黃色不取五行生剋之說制度始合正則國朝因之以定一尊之義而闢萬古之疑杜典歷代所尚一條無庸增輯也至於司寒之祀國朝並未舉行惟祭太歲及四時月將之神禮意相近已見太歲門茲不重述 \\n ·禜祭 \\n 乾隆七年御史徐以升請立雩壇行雩祭并請祈求晴霽亦於雩壇致禱下禮部議以久雨祈晴前代皆無禜祭雩壇之禮請仿古制禜祭國門仍不止則伐鼓用牲於社令直省遵制行之尋以神位字樣為請禮部議令閒行禜祭則書城門之神字樣得旨允行 \\n ·祈禱 \\n （臣）等謹按杜典有祈禳一條今從其例立祈禱門敬考策府所載備紀於篇仰見列聖以來精禋致禱皆本誠敬之實意自與杜典所載有迥異者至於祈禱旱潦已見雩祀諸篇茲不具述云 \\n 崇德八年四月太宗文皇帝聖躬違和命禱於盛京各廟 \\n 順治十三年三月世祖章皇帝諭禮部曰朕自親政以來鳳夜冰兢罔敢怠忽務求克當天心光昭祖德民安安物阜旱底治平乃近者冬雷春雪隕石雨土所在見告變非虛生皆朕不德所致用是恐懼靡寧撫躬自責披瀝悃誠冀回災變欲昭告於上帝祖宗實圖省改爾部擇吉具奏四月乙卯祭告南郊太廟 \\n 康熙十八年九月乙巳聖祖仁皇帝諭禮部曰前以地震示警朕恐懼修省夙夜靡寧巳經遣官虔告郊壇乃精誠未達迄今時復震動未已朕心益用悚惕茲當虔誠齋戒躬詣天壇親行祈禱爾部擇期具儀來奏越五日庚戌親詣天壇行祈禱禮二十六年十二月以太皇太后聖體違和步禱南郊祝文曰臣仰承天佑奉事祖母太皇太后高年荷庇藉得安康今者疹患驟作一句以內漸覺沈篤旦夕可慮臣夙夜靡寧寢食捐廢虔治藥餌徧問醫方罔克奏效五內憂灼莫知所措竊思天心仁愛覆燾無方矧臣眇躬夙蒙慈養憶自弱齡早失怙恃趨承祖母膝下三十餘年鞠育教誨以至有成設無祖母太皇太后斷不能致有今日成立罔極之恩畢生難報值茲危殆方寸憒迷用敢潔蠲擇日謹率羣臣呼籲皇穹伏懇憫念篤誠立垂昭鑒俾沈疴迅起遐算長延若大數或窮願減臣年冀增太皇太后數年之壽為此匍伏壇下仰祈洪佑不勝懇禱之至行禮讀祝伏地誠懇涕泗交頤諸王大臣等莫不感泣 \\n 雍正十年三月京師旱多風世宗命祈於風神廟 \\n 乾隆九年五月皇上諭京師自春徂夏雨澤愆期風霾時作朕心憂惕親製祭文遣平郡王福彭虔禱於風神廟 \\n ·羣祀 \\n （臣）等謹按杜典載高禖祓禊兩門今無其事應從刪去至於雜祠淫祠析為二條亦多不經之祭伏考國朝祀典所載凡皆有功於國有德於民春秋享報於禮為宜其間或從舊加封或因事特命揆禮度義具有本末謹依會典通禮所載考其由來詳厥典禮彙為羣祀篇云 \\n 順治元年定祀先醫之神之禮每歲春二月冬十一月上甲日致祭先醫於太醫院署之景德殿殿中安奉太昊伏羲氏神位於正中炎帝神農氏神位於左黃帝軒轅氏神位於右東配句芒風后西配祝融力牧東廡僦貸季天師岐伯伯高太師太乙雷公伊尹倉公淳于意華陀皇甫謐巢元方藥王韋慈藏錢乙劉完素李杲西廡鬼臾區俞跗少俞桐君馬師皇神應王扁鵲張機王叔和抱朴子葛洪真人孫思邈啟元子王冰朱肱張元素朱彥修均東西向以禮部堂官一員主祭太院堂官二員分獻 \\n 雍正十二年令太醫院御醫吏目等官咸齋戒陪祀 \\n 順治元年定祀關帝之禮建廟於地安門外歲以五月十三日遣官致祭九年敕封忠義神武大帝 \\n 雍正三年敕封關帝曾祖為光昭公祖為裕昌公父為成忠公製造神牌安奉後殿於五月致祭外增春秋二祭又以後裔之在洛陽者授為五經博士世襲罔替四年以關帝原籍山西解州後裔照洛陽世襲之例授為五經博士七年定直省關帝廟歲三祭皆用太牢十年令於湖北當陽縣增置五經博士以奉冢墓之祀 \\n 乾隆二十五年易關帝原諡為神勇三十三年三月敕加忠義神武靈佑關聖大帝封號四十一年七月諭關帝在當時力扶炎漢志節懍然乃史書所諡並非嘉名陳壽於蜀漢有嫌所撰三國志多存私見遂不為之論定豈得謂公從前世祖章皇帝曾降諭旨封為忠義神武大帝以褒揚盛烈朕復於乾隆三十三年降旨加靈佑二字用示尊崇夫以神之義烈忠誠海內咸知敬祀而正史猶存舊諡隱寓譏評非所以傳信萬世也今當抄錄四庫全書不可相沿陋習所有志內關帝之諡應改為忠義第本傳相沿已久民間所行必廣難於更易著交武英殿將此旨刊載傳末用垂久遠其官版及內府陳設書籍並著改刊此旨一體增入 \\n 順治二年八月定祀都城隍之神之禮以八月二十七日遣太常寺堂官致祭行禮自後歲以為常廟在都城宣武門內八年定萬壽聖節遣官致祭之禮 \\n 雍正四年建禁城城隍神之廟九年建皇城城隍神之廟一在禁城西北隅一在西安門內曰永佑宮歲以萬壽聖節及季秋遣內務府總管各一人致祭如祭都城隍廟之禮 \\n 順治八年定祀北極佑聖真君之神廟在地安門外日中坊橋東曰靈明顯佑宮每年萬壽聖節遣官致祭 \\n 順治八年定祭東嶽之神之禮廟建朝陽門外每年萬壽聖節遣官致祭 \\n 康熙二年定祀火神之禮廟在地安門外日中坊橋西歲以六月二十三日遣官致祭 \\n 雍正八年定祭禮加少牢為太牢 \\n 乾隆十八年定祀火神廟改用紅色禮神制帛二十三年二十四年皇上親詣廟拈香 \\n 康熙二十年以都城西北三十餘里金山之麓舊有黑龍潭禱雨輒應重建祠宇聖祖仁皇帝御製碑文勒石 \\n 雍正二年世宗憲皇帝親詣致禱澍雨立應重修工竣御製碑文親灑宸翰勒石廟庭 \\n 乾隆五年三月皇上親詣祈雨五月諭黑龍潭龍神福國佑民靈顯素著每遇京師雨澤愆期祈禱必應是明神功德實能膏潤田疇順成年穀為萬姓之所仰賴昔年皇祖式廓廟貌建立豐碑皇考又復易以黃瓦用昭敬禮今應加封號以示尊崇著大學士會同該部定議具奏尋大學士等議奏得旨封為昭靈沛澤龍王之神每歲春秋致祭二十五年二月諭歲祭黑龍潭龍神遣內務府圓明園大臣行禮二十八年四月親詣黑龍潭祈雨得雨報謝如初禮自後偶遇微旱均親詣祈雨甘澍立應 \\n 乾隆九年封玉泉山龍神為惠濟慈佑龍神廟建於靜明園內玉泉山十六年奉諭旨京師玉泉靈源濬發為德水之樞紐畿甸眾流環匯皆從此瀠注朕歷品名泉實為天下第一其澤流潤廣惠濟者博而遠矣上有龍神祠已命所司鳩工崇飾宜列之祀典其品式一視黑龍潭該部具議以聞尋議奏謹案玉泉出西山東流環注京師抵通州合白潞以達於海靈源濬發流澤布惠利賴於畿輔實多允宜列之祀典俟廟工完竣照例遣官往祭并請敕賜鴻文勒石祠左以昭神功從之二十五年二月諭歲祭玉泉山龍神遣內務府圓明園大臣行禮 \\n 康熙二十八年定祀礮神之禮每歲九月初一日陳礮位於盧溝橋沙鍋村由太常寺奏請遣漢軍都統將事八旗按翼排列承祭都統於鑲黃旗礮位前行禮七旗都統各於本旗礮位前隨承祭官上香行禮副都統以下咸陪祀三十五年聖祖仁皇帝親征噶爾丹遣官致祭火礮之神讀祝行禮如儀三十六年凱旋遣祭如初 \\n 雍正三年定每三年一次遣官致祭 \\n 乾隆十四年定滿洲火器營祭八旗子母礮神每年請旨舉行以火器營總統一人承祭祭品禮儀均與漢軍祭礮儀同十八年定八旗漢軍都統致祭礮神各遣一人承祭祝文內書皇帝遣某官某等【書鑲黃旗都統名如有故則書次旗都統名由太常寺臨時開列具奏】三十年定致祭礮神用祝版并製祭器八旗漢軍都統并滿洲火器營皆同 \\n 順治初定制遇大興作隨其營造所在各建采棚致祭后土司工之神又凡大工迎吻祭琉璃窯神並經由一路門神各遣官一人將事禮儀與祭司工之神同 \\n 順治十六年織造局設機祭告司機之神遣官行禮 \\n 雍正七年以國家漕運之利遠軼前代儲積盈溢分建各倉以貯之倉中或舊有神祠未列祀典司事者以奏請下禮部議通州三倉惟大西倉舊有倉神祠在京城內七倉惟右翼興平倉舊有太倉神祠俱應重加修葺左翼擇於海運倉城外五倉擇於新建之儲濟倉各建廟宇每歲春秋致祭敕封通州倉為均調顯佑司倉之神左翼倉為豐儲裕餉司倉之神右翼倉為佑農廣惠司倉之神新建二倉為凝禧阜眾司倉之神各賜書匾額載入祀典 \\n （臣）等謹按以上所列均為羣祀或由太常寺請旨遣官致祭或令所司以時專祭載在會典至如昭忠祠以上皆奉特旨建祠京師春秋致祀謹各條列於後 \\n 昭忠祠 \\n 賢良祠 \\n 雙忠祠 \\n 旌勇祠 \\n 功臣專祠 \\n 盛京賢王祠 \\n 蘭州忠勇祠 \\n 直省所在神祠 \\n 昭忠祠 \\n 雍正二年十月諭朕惟周禮有司勳之官凡有功者書名太常祭於大丞祭法曰以死勤事則祀之凡以崇德報功風勵忠節也我太祖高皇帝肇造鴻圖太宗文皇帝式廓區夏世祖章皇帝奄有萬邦自創業以至定鼎將帥之臣致命立功者不少聖祖仁皇帝臨御六十一年中間殲滅三逆永清朔漠以及平定西藏臺灣雖天戈所指如疾風振槁而師旅之臣捐軀馬革及守土之官見危授命者所在多有邇者青海蕩平西域效順然自用兵以來將士奮勇前驅亦有沒於行陣者此皆盡忠報國之臣朕甚嘉之亦甚憫之當於京師建立祠廟春秋妥侑世世血食其偏裨士卒力戰敵愾舍生取義者亦附列左右用褒崇大節揚表芳徽俾遠近觀聽勃然生忠義之心於治道亦有裨益仍令翰林官纂其籍貫事蹟各為立傳彙成一編垂諸永久九卿詹事科道悉心詳議具奏尋議覆凡文武諸臣臨陣捐軀守土授命及偏裨士卒赤心報國奮不顧身者令兵部查案行文八旗直省將籍貫事蹟繕冊具奏交工部於京城內度地立祠製牌位恭請欽定匾額文武諸臣牌位設正祠偏裨士卒牌位設兩廡入祠日遣官祭每歲春秋二祭太常寺司其事仍令翰林院詳攷史冊立傳從之六年工竣祠立崇文門內欽定曰昭忠御賜表獎忠勳匾額七年諏吉將議定王公大臣官員兵丁牌位入祠安設前室正中和碩敬謹莊親王尼堪英誠武勳王場古利定南武壯王孔有德追贈忠勇王黃芳度武襄公巴爾堪五人東次龕贈太傅一等公安北將軍諡忠勇佟國綱等三十人西次龕續順公沈瑞等二十四人東又次龕前鋒統領騎都尉劉哈等十八人西又次龕福建提督段應舉等十八人東末龕贈左都督太子少保總兵官諡忠愍吳萬福等十八人西末龕贈雲騎尉護軍參領署護軍統領郭色等十七人後正室備禦尼馬禪等一百十五人左次龕贈雲騎尉護軍參領倭赫等七十人右次龕一等輕車都尉季普哈達等八十人左又次龕參將劉衍等四十五人右又次龕二等輕車都尉莽儀祿等四十人東配樓贈雲騎尉七品官覺羅星德等七十四人左次龕贈雲騎尉護軍校德赫得等六十九人右次龕贈雲騎尉驍騎校花色等七十二人左又次龕贈雲騎尉護軍校艾塔等一百八人右又次龕贈雲騎尉五品官薩郭等一百十三人西配樓贈雲騎尉護軍校雅思哈等一百十九人左次龕護軍校胡紐等七十一人右次龕贈七品官護軍覺和托等九十四人左又次龕干總李龍等七十三人右又次龕典史贈主簿諸士英等一百一人東廡三等輕車都尉赫爾德等五十六人左次龕騎都尉贈雲騎尉汪騰高等七十七人右次龕騎都尉吳魯禮等五十五人西廡守備劉澤久等五十六人左次龕雲騎尉贈騎都尉牛默淳等六十九人祔祀兵丁分別東西房共一萬三百有七人八年二月春祭遣官奉旨嗣後著將各部滿尚書八旗都統開列請旨後祠兩廡著太常寺派官分獻十一年令入祠滿漢諸臣子孫在京居官及有頂帶者均於祭日隨班行禮 \\n 乾隆元年諭昭忠祠崇祀忠節諸臣原屬酬勳之曠典其子孫內或有寖至衰替不克振其家聲者情殊可憫著將崇祀昭忠祠各員之子孫除見在出仕者無庸具奏外其子孫內如並無出仕之人而貧乏不給才尚有可用者各該旗簡選引見候旨以示朕崇獎忠勳之至意十三年七月諭經略大學士等奏稱署總兵任舉統兵攻昔領石城親身督戰奮往直前多所斬獲乘勝追殺致被槍傷陣亡等語考之典禮以死勤事者祀之本朝特建昭忠祠用享疆埸効命之臣任舉著入祠從祀又禮部遵旨議奏四川軍營三等侍衛丹泰奮勇攻擊殺死賊番三人矢盡力戰槍傷陣亡應入祀昭忠祠仍交翰林院立傳從之是年定八旗世爵官員有年久絕嗣將原立官之人入昭忠祠設立牌位一體饗祀以昭勞績十四年正月諭金川逆囚窮蹙乞命朕已網開三面允准納降現在振旅班師但念自用兵以來已逾二載將弁兵丁有攻碉奪卡奮不顧身以致陣亡者深堪憫惻著四川總督等詳察報明經略核定具奏交部從優議卹尋議覆陣亡傷亡官員兵丁等均入祀昭忠祠交翰林院立傳從之十五年以駐藏都統加贈一等伯傅清左都御史加贈一等伯拉布敦入祀昭忠祠十八年定昭忠祠前殿正龕內武襄公巴爾堪西第一龕內輔國公巴賽皆追封簡親王應改題封號移巴爾堪位於英誠武勳王揚古利之上移巴賽位於定南武壯王孔有德之上前室左右各三龕祀公侯以上至二三品官向皆以爵秩尊卑為序不論時代先後遂至淆雜無倫應將入祠大臣官員自天命年以來按代序官同代同官則序年月再前室內見設神牌內有贈襲公侯伯子男世爵而官兼尚書都統侍郎副都統者有任尚書都統等官而世爵不及五等者亦有贈襲世爵而別無兼銜者更有官爵本小以子孫貴顯追封加大者位次最難允協應照賢良祠按代序官之例公侯伯居首大學士內大臣次之尚書都統將軍總督一品子爵前鋒統領護軍統領侍郎巡撫副都統二品男爵三品京卿提督總兵官及武職加贈至正從一品等官皆依次序列於前室四品卿翰林院學士藩臬一等侍衛參領輕車都尉及武職二品之副將等官皆列後正室五品少卿二等侍衛道府佐領騎都尉及武職三品之參將遊擊等官皆列後左室講讀御史部員三等侍衛雲騎尉及武職四品之都司等官皆列後右室同知知州通判驍騎等校及武職五品之守備等官皆列前東配室知縣筆帖式州同縣丞以上及武職六七品之千把總等官皆列前西配室以上均按時代官爵為序庶位次秩然而忠義之靈益昭妥侑至祠內兵丁設位計前後廡共八處應將各龕皆以橫板隔別次第安設春秋配食可垂永久又奏定昭忠祠改用報功制帛二十年平定準噶爾以出師陣亡傷亡官員兵丁等入祀昭忠祠交翰林院立傳二十一年以死事義烈公班第剛烈伯鄂容安入祀昭忠祠二十四年平定回部以出師陣亡傷亡官員兵丁等入祀昭忠祠交翰林院立傳三十二年以將軍公明瑞都統扎拉豐阿護軍統領觀音保總兵李全王玉廷副都統尹柱入祀昭忠祠四十一年平定兩金川以出師陣亡傷亡官員兵丁等入祀昭忠祠交翰林院立傳凡昭忠祠祭儀具大清通禮 \\n 賢良祠 \\n 雍正八年七月諭國家效忠宣力之臣勳績懋著必膺崇報之典令其世享烝嘗雍正二年朕已敕建昭忠祠自開國以來致命立功盡忠報國之臣皆得春秋妥侑世世血食顧念古者大烝之祭凡法施于民以勞定國者皆得並列祀典永受明禋則我朝名臣良弼其經邦佐治黼黻昇平者皆祭法所必登朕欲為之建立祠宇久矣即如怡親王之精白一心忠誠體國勳在社稷澤被生民其功德隆盛又豈一切効忠宣力者之所可比論乎洪惟太祖太宗創業垂統厥有一德佐命之良世祖撫綏萬邦實多奮庸熙載之彥迨我聖祖臨御六十餘年其間良臣碩輔後先相望據朕所深知者舉其一二如大學士公圖海公賴塔大學士張英尚書顧八代馬爾漢趙申喬河道總督靳輔齊蘇勒總督楊宗仁巡撫陳璸等持躬正直奉職公忠或垂節鉞之勳或勵冰霜之節俯仰無愧為朝野所共欽終始不渝無瑕疵之可指此等靖共爾位不愧古大臣之風者正不乏人既樹羽儀於一世宜隆俎豆於千秋且使世世為臣者觀感奮發知所慕效羣以□夔稷契共相期待則明良喜起之盛朕於斯有厚望焉著於京城內選擇吉地特建廟宇命名賢良祠春秋以時展祀其應入祠之人著大學士會同該部察明本朝滿漢文武大臣才德著聞完名全節者詳慎開列具奏請旨將來繼起之臣亦並得沾被恩光永為盛典是年遵旨議准以怡賢親王允祥大學士公諡文襄圖海一等公諡襄毅賴塔大學士諡文端張英尚書諡文端顧八代尚書馬爾漢尚書諡恭勤趙申喬河道總督諡文襄靳輔河道總督諡勤恪齊蘇勒總督諡清端楊宗仁巡撫諡清端陳璸入祀賢良祠十年諭賢良祠之王大臣應各立小傳以紀生平事蹟是年奉旨以將軍諡僖恪阿爾納都統馮國相大學士諡文肅范文程大學士諡文成榜式達海大學士諡文清阿蘭泰大學七諡文襄李之芳大學士諡文端吳琠大學士諡文貞張玉書大學士諡文貞李光地大學士諡文恭富寧安大學士諡文端張鵬翮領侍衛內大臣一等公福善一等公諡襄壯費揚古尚書諡文恪勵杜訥尚書徐潮尚書諡端恪姚文然尚書諡敏果魏象樞尚書湯斌提督諡襄壯張勇提督諡忠勇王進寶提督諡襄武孫思克總督諡襄忠趙良棟總督諡情端于成龍總督諡清端傅□塔大學士諡文毅甯完我大學士魏裔介都統諡敏壯李國翰提督諡襄壯施琅護軍統領莽依圖一等公諡靖康愛星阿將軍佛尼勒總督諡忠毅孟喬芳大學士諡文恪額色黑大學士諡文靖王熙總督諡襄勤李國英都統諡襄壯褚庫巴圖魯領侍衛內大臣二等公尹德均入祀賢良祠十一年賢良祠工竣祠立地安門外之西御賜崇忠念舊匾額禮部會同工部太常寺堂官將王公大臣牌位入祠按次安設奏請遣官致祭得旨賢良司之王公大臣等著於本家各賜祭一壇又議令賢良祠諸臣入祠日後裔均齊集行禮春秋二季亦照例陪祀十二年奉旨以大學士諡文端田從典大學士諡文恪高其位入祀 \\n 乾隆元年正月諭易名之典古昔所重我朝賜諡尤為謹嚴亦有當時未蒙錫予而追諡於數十年之後者蓋以事久論定協乎懿好之公也皇考世宗憲皇帝風勵臣工肇舉賢良祠祀誠曠古鉅典其列祠者如一等公福善大學士魏裔介將軍佛尼勒莽依圖尚書湯斌徐潮馬爾漢等其歿時皆有卹而無諡朕思諸臣既與賢良之祠似宜邀易名之典其應否追諡之處著九卿會議具奏尋議上予一等公福善諡恭懿大學士魏裔介諡文毅將軍佛尼勒諡恭靖將軍莽依圖諡襄壯都統馮國相諡桓僖尚書湯斌諡文正尚書徐潮諡文敬尚書馬爾漢諡恭勤是年奉旨以尚書銜兼祭酒諡文定楊名時大學士諡文端朱軾內大臣一等男諡恪僖哈世屯尚書一等男諡敏果米思翰入祀【謹按以下祀王公大臣均由奉旨之後禮部題請諏吉入祠各於本家賜祭一次令翰林院照例立傳】五年以總督諡敏達李衛入祀六年奉旨以巡撫徐士林尚書諡文定徐元夢入祀十年禮部議奏前殿祀怡賢親王後祠四龕祀賢良諸臣五十八人請合為一龕首供世之最先者餘則左右分行各按世序爵大學士居前領侍衛內大臣次之尚書都統將軍總督前鋒統領護軍統領提督侍郎巡撫副都統以次安設至奸爵有子男授尚書都統者有侯伯為侍郎副都統者應以尚書都統秩為序以昭畫一從之十二年以大學士二等伯諡文穆馬齊大學士諡文端伊桑阿入祀十四年以總督諡愨鄞那蘇圖入祀十五年以和碩超勇襄親王策凌都統諡襄烈傅清左都御史諡壯果拉布敦入祀禮部議准前殿五間中供怡賢親王位今超勇親王策凌入祀應設位前殿左次間十六年以總督諡文肅陳大受入祀十七年以巡撫諡敏惠潘思榘入祀二十年以大學士諡文端福敏一等伯西路將軍諡武烈和起入祀二十二年以總督諡愨勤喀爾吉善總督諡文勤鶴年入祀二十三年以尚書諡文端汪由敦入祀二十四年以大學士伯諡文襄黃廷桂入祀二十六年以尚書諡勤恪李元亮大學士諡文恪蔣溥入祀二十八年以大學士諡文靖史貽直總督諡勤肅鄂弼大學士諡文莊梁詩正入祀二十九年以大學士諡文端來保協辦大學士一等武毅謀勇公諡文襄兆惠入祀三十四年以尚書果毅公諡襄壯阿里袞入祀三十五年以大學士一等忠勇公諡文忠傅恒入祀三十六年以大學士諡文端伊繼善入祀三十七年以總督諡勤毅吳達善入祀三十八年以大學士諡文定劉綸大學士諡文正劉統勳入祀三十九年以尚書銜諡文端錢陳羣巡撫諡恭惠何煟入祀四十二年以大學士諡文襄舒赫德入祀四十四年以大學士諡文端高晉入祀【按是年以大學士諡文襄于敏中入祀五十一年奉旨撤出】四十八年以總督諡清愨袁守侗大學士諡文肅英廉人祀四十九年以巡撫諡恭毅李湖入祀凡賢良祠祭儀具大清通禮 \\n 雙忠祠 \\n 乾隆十六年四月諭駐藏大臣等奏朱爾墨特那木扎爾自立名號潛遣其心腹堅參扎錫等通款準噶爾稱策旺多爾濟那木扎爾為汗且求其發兵至拉達克地方以為聲援幸值準夷內潰所遣使人回藏被獲得其逆書並餽獻諸物是其陰蓄異志句結準夷罪不容誅設非都統傅清左都御史拉布敦協力同心決計先發則其貽害藏地將不可言是二臣之心甚苦而有功於國家甚大應特建雙忠祠合祀二人春秋致祭丕昭勸忠令典傅清既有專祠著不必從祀家廟尋禮部遵旨會同內務府建祠於崇文門內春秋致祭 \\n 旌勇祠 \\n 乾隆三十三年二月諭將軍公明瑞夙秉忠誠歷著勳績昨命統兵進勦緬匪明瑞身先士卒屢挫賊鋒乃以懸軍深入而額爾登額等有心逗遛後援不繼因於猛腊地方保護諸軍身留殿後衝冒矢石以致受傷身殞已降旨加恩優卹並入祀昭忠祠以酧忠藎從前駐藏大臣傅清拉布敦鋤凶死事曾敕建雙忠祠秩在祀典茲明瑞勤事捐軀義烈尤堪嘉尚著循前例於京師特建專祠舉行歲祀其先後陣亡之都統扎拉豐阿護軍統領觀音保總兵李全王玉廷均予入祠從祀用慰忠魂所有應錫祠名及建祠事宜各該衙門察例具奏尋建祠於地安門外之西賜名曰旌勇三十四年奉諭據經畧大學士傅恒等奏總兵德福攻打賊寨勇往爭先受傷陣亡等語德福身先士卒奮勉捐軀深為軫惻著入祀旌勇祠 \\n 功臣專祠 \\n 順治十一年十月諭禮部定南武壯王孔有德審時率眾航海來歸屢建功績迨朕平定天下有德勦巨寇靖南服開闢廣西勳勞懋著不意桂林之役眾寡不敵靖忠自矢竟以身殉義烈允彰稽考舊典有立祠致祭之例爾部詳察具奏尋議建祠於廣寧門外春秋致祭得旨允行並命以定南王妃白氏李氏配饗 \\n 康熙十八年三月諭禮部自古帝王敦重倫常篤念勳舊必有褒嘉之典以示推恩孝昭皇后德著椒宮母儀天下懿範如在每切追思其父遏必隆簪纓世裔宣力累朝忠殫謀猷功存弼亮況篤生賢淑佐理宮闈宜加表揚垂諸久遠已敕所司特為建立祠堂其妻縣主夙懋溫恭克昭家訓宜並祔享朕親製碑文勒之貞珉告成之日應賜諭祭祠建於安定門外歲以春秋遣官致祭 \\n 雍正元年三月命建定南將軍一等公諡勤襄佟圖賴安北將軍內大臣都統一等公諡忠勇佟國綱領侍衛內大臣一等公諡端純佟國維祠祠在朝陽門外祠內三案勤襄公佟國賴居中以一品夫人覺羅氏配忠勇公佟國綱左以一品夫人他塔剌氏溫都氏配歲以春秋遣官致祭是年命建一等公大學士諡文襄圖海祠祠在德勝門外祠內一案以一品夫人覺爾禪氏鈕祜祿氏配歲以春秋遣官致祭 \\n 乾隆二年命歲祭宏毅公額亦都祠祠在安定門外春秋諏吉即其本宗祠遣官致祭十四年三月諭人子報本之忱必念爾祖國家酬庸之典爰及所生大學士公傅恒夙夜宣猷贊襄機務前因金川番蠻不靖丹誠奮勉自請督師維時朕以其世篤忠貞服勞王家鍾慶椒塗聯輝懿戚悉由乃祖乃父積厚流光誕茲良弼陛辭之際朕欲加恩賜立祠堂秩於祀典大學士公傅恒奏稱臣仰蒙高厚榮賁先人實出至願如果憑仗天威肅清荒徼凱旋之日擬當懇請殊恩今威信遠孚番酋效順膚功克奏美著旂常宜考彝章以示優錫其照勳臣額亦都佟國維之例敕建宗祠春秋致祭增光俎豆用漿忠勳尋建祠於東安門內正祠五間太子太保內大臣議政大臣內務府總督一等男追封一等公諡恪僖哈世屯居中以一品夫人覺羅氏配戶部尚書內務府總管一等男追封一等公諡敏東米思翰左以一品夫人穆溪覺羅氏博爾濟吉特氏配一等男兼察哈爾總管追贈一等公諡壯愨李榮保右以一品夫人覺羅氏配春秋諏吉遣官致祭三十五年十一月諭前以大學士忠勇公傅恒體國公忠鞠躬盡瘁已降旨入祀賢良祠復念傅恒曩者金川奏績時以其祖父世篤忠貞流絖鍾慶曾諭令建立宗祠自其曾祖哈世屯以下定為春秋致祭今傅恒自應令其一體入祠酬庸俎豆至尚書果毅公阿里袞宣力殫忱克彰勞勩昨歲賜卹時曾令入祀賢良祠今思其先世額亦都遏必隆並以崇勳建有宗祠得膺祀典阿里袞亦宜附食邀榮而其父領侍衛內大臣尹德尚未列入著與阿里袞一併入遏必隆宗祠用獎勳藎該部即照例行 \\n 盛京賢王祠 \\n 乾隆十九年九月實諭朕由吉林至盛京周覽山川形勝敬稽列錄所載仰見祖締造艱難維時宗室諸王克奮忠勤功成百戰開國翊運之勳彪炳簡冊深切景念思盛京為龍興重地國初諸王功烈懋著如此並宜建祠以酬舊勳而示來許此地現有怡親王祠應將太廟配享之通達郡王武功郡王慧哲郡王宣獻郡王及禮烈親王饒餘親王鄭簡親王穎毅親王一併崇祀即命曰賢王祠令所司春秋致祭應行典禮該部詳議以聞祠內碑文可移於正中鐫勒此旨永昭我朝宗功元祀之鉅典四十三年八月大學士等遵旨議奏睿親王豫親王肅親王克勤郡王一併入祀盛京賢王祠從之儀具大清通禮 \\n 蘭州忠勇祠 \\n 雍正九年正月命建忠勇祠於蘭州以祀西征陣亡將士世宗憲皇帝諭曰朕命以酒三爵遙酹陣亡將士鄂善將酒齎往軍營凡陣亡將士每名以羊一隻奠祭宣朕憫惻傷悼至意儀具大清通禮 \\n （臣）等謹按以上所列並皆特建祠宇列於羣祀者至直省祀典附載於後 \\n 直省所在神祠 \\n （臣）等謹按直省禦災捍患諸神於民有功德者加封號立專祠謹按年月先後彙次如左 \\n 順治三年以黃河著異加封浙人謝緒為顯佑通濟之神廟祀江南宿遷縣【互見山川門】 \\n 康熙十九年六月以平定臺灣封海神天妃為護國庇民妙靈昭應弘仁普濟天妃遣官詣福建莆田致祭 \\n 雍正三年六月浙江撫臣疏請廟祀江海保障諸神乃封春秋吳國上大夫伍員為英衛公廟祀錢塘縣唐吳越王錢鏐為誠應王廟祀臨安縣宋張夏為靜安公廟祀蕭山縣明紹興知府湯紹恩為寧江伯廟祀紹興府四年河臣奏言明工部尚書宋禮開會通河用汶上老人白英策分水濟運事載史冊舊有廟祀請加封號乃封宋禮為寧漕公白英為永濟之神於汶上縣祠廟祭之五年九月四川撫臣疏稱都江堰口廟祀李二郎有功蜀地請加封號下禮部議言史記漢書載蜀守李冰鑿離堆穿三江功績可考灌縣志內有使其子二郎鑿山穿江之語元至順初曾加封號今應並崇祀典請封李冰為敷澤興濟通佑王其子二郎為承績廣惠顯英王廟祀灌縣從之八年加封浙江顯佑侯戴繼元為保濟顯佑侯廟祀德清縣又封故廣東雷州府海安營水師副將姜起龍為英佑驍騎將軍之神廟祀徐聞縣海口十二年以江西鄱陽湖舊祀唐代忠臣張巡封為顯佑安瀾之神廟祀浮梁縣 \\n 乾隆二年加封天妃為護國庇民妙靈昭應弘仁並濟福佑羣生天后三年四月以河臣疏言河神靈應封河南人黃守才為靈佑襄濟之神廟祀陳留縣四年四月河臣疏言清口廟神張祥濟漕有應封為彰靈衛漕之神廟祀清河縣八年封故蜀漢裨將武當為顯佑英濟廣福王廟祀廣西義寧縣二十二年加封天后為護國庇民妙靈昭應弘仁普濟福佑羣生誠感咸孚天后四十七年三月以陳留河神舊封靈佑襄濟王屢著靈應奉旨於其子孫內賞給奉祀生一人世傳勿替又以順治年間總河朱之錫功著南豫二省沒為河神屢著靈應封為助順永寧侯令有司照例致祭 \\n 直省聖賢忠烈名臣祠墓 \\n 康熙二十年二月聖祖仁皇帝詣盛京駐蹕灤州日遣官往伯夷叔齊廟行禮諭曰伯夷叔齊古之聖人清風可仰爾等前往可焚香展敬三十六年西巡至陝西奉諭趙良棟乃為國宣力之臣來朝經過其門遣皇長子及部院諸臣往奠致祭一次陳福曾為國効力適至此地亦著致祭一次 \\n 乾隆十五年八月皇上巡幸中州於御道所經三十里內前代名臣忠烈先賢祠墓遣官致祭名臣以從祀帝王廟者為斷如伊尹周公許遠呂蒙正范仲淹司馬光王曾韓琦岳飛九人先賢以從祀聖廟者為斷如子貢韓愈程顥程頤邵雍朱子許衡七人其祠墓均遣官祭醊又如殷比干墓漢關帝墓晉嵇紹祠唐顏真卿墓並以忠義卓越千古一體遣官致祭又直隸省御道所經三十里內有唐宋璟墓國朝魏裔介墓一以從祀帝王廟一以入祀賢良祠均照例遣祭十六年聖駕南巡遣官於山東祭元聖周公廟於江南祭周泰伯季札言子游晉卞壺宋曹彬范仲淹宗澤韓世忠明常遇春方孝孺國朝于成龍傅臘塔湯斌張伯行陳鵬年等祠墓於浙江遣官祭唐陸贄錢鏐宋岳飛明于謙王守仁國朝徐潮等祠墓皆如中州遣祀之例二十二年二十七年三十年聖駕南巡凡御道所經三十里內先賢忠烈名臣祠墓均遣祭如例特命以故大學士徐本入祀本省賢良祠並遣官致祭其墓四十五年四十九年聖駕南巡御道所經三十里內聖賢忠烈名臣祠墓均遣祭如禮 \\n 直省賢良祠 \\n 雍正十年二月諭我朝從前文武大臣持躬正直奉職公忠樹績建勳完名全節者朕已降旨於京師建賢良祠永遠展祀因思外任大臣鎮撫封疆宣猷布化忠勇効命威愛宜民其政績卓然可紀者若於身故後立賢良祠俾永膺祀典既足慰兵民懿好之公亦足為後來居官者之勸如近日將軍蔡良提督張起雲總兵蘇大有魏翥國皆素有賢聲勤勞王事而歿於官者允宜在賢良之例著直省各於省會之地立祠其與祀之人追溯從前恐稽查未確或致濫膺即從近年為始而後有應請入祠者該督撫於一人具一本請旨不必彙奏 \\n 直省忠義節孝等祠 \\n 雍正二年諭旌表節義給銀建坊民間往往視為具文未曾建立恐日久仍至泯沒不能使民間有所觀感著於學宮內建忠義祠一所立石碑一通於學宮附近處購買基地建節孝祠一所立大牌坊一座其石碑牌坊將前後忠孝節義之人悉標姓氏於其上已故者設牌位於祠中春秋祭祀用闡幽光以垂永久 \\n 直省祭厲 \\n 順治初年定直省府州縣各立厲壇於北郊府稱郡厲縣稱邑厲咸以有司承祭 \\n ·親王郡王家廟 \\n （臣）等謹按杜典宗廟門有諸侯大夫士宗廟一條今以臣下家廟應退附吉禮之末我朝親王郡王皆令立家廟蓋即古者諸侯立廟之禮至品官之家祭及士庶之寢薦載在大清通禮者亦即古者大夫士庶家祭之禮謹稽定制具載於篇 \\n 崇德元年定宗室封王者立家廟致祭 \\n 順治五年定宗室封王無嗣者於太廟後殿兩廡祔祭有嗣者令其子孫立廟致祭又定莊親王立一廟禮親王巽親王謙郡王共立一廟肅親王立一廟饒餘郡王端重親王共立一廟穎親王顯承郡王共立一廟豫郡王立一廟克勤郡王衍禧郡王共立一廟 \\n 雍正九年定怡賢親王立一廟凡親王郡王廟制廟七間南向中五間為堂左右二間為夾室堂後楣以北分五室中奉始封之王世世不祧高曾祖禰依世次為二昭二穆昭東穆西親盡則祧由昭祧者藏王於東夾室由穆祧者藏主於西夾室庭繞以垣南為中門又南為廟門左右各設側門東西廡各三間東藏遺衣冠西藏祭器樂器廟重簷丹楹彩桷綠瓦紅堊壁階戺三出陛各七級門繪五色花草出陛如之焚帛鑪在中門之內庭東南隅刲牲房在中門之外西間歲以四時仲月諏吉祭其始封祖及高曾祖禰五世仲春之祭並出祧主合食儀具大清通禮 \\n ·貝勒貝子宗室公家廟 \\n 貝勒貝子宗室公家祭立廟五間南向中三間為堂後楣以北分五室奉始封祖暨高曾祖禰兩旁為夾室奉始封而下親盡祧主廟及大門均綠瓦紅堊壁陛五級廟不重檐門不備采餘如前制儀具大清通禮 \\n ·品官家廟 \\n 品官家祭立廟於居室之東一品至三品官廟五間中三間為堂左右各一間隔以墻北為夾室南為房堂南檐三門房南檐各一門階五級庭東西廡各三間東藏遺衣物西藏祭器庭繚以垣南為中門又南為外門左右各設側門四品至七品官廟三間中為堂左右為夾室為房階三級東西廡各一間餘制與三品以上同【世爵公侯伯子視一品男以上按品為差等】八九品廟三間中廣左古狹階一級堂及垣皆一門庭無廡以篋分藏遺衣物祭器陳於東西房餘與七品以上同【在籍進士舉人視七品拔歲副貢生視八品】堂後楣北設四室奉高曾祖禰四世皆昭左穆右妣以嫡配南向高祖以上親盡則祧遷室祔廟均依昭穆之次東序西序為祔位伯督祖之成人無後者伯叔父之成人無後及其長殤【十六歲至十九】者兄弟成人無後及其長殤中殤【十二歲至十五】者妻先歿子姓成人無後及其長殤中殤下殤【九歲至十一】者皆以版按行年墨書男統於東女統於西東西向歲以春夏秋冬仲月擇吉致祭儀具大清通禮 \\n ·庶士寢薦【庶人附】 \\n 庶士【貢監生員有頂帶者】家祭於寢堂之北為龕以板別為四室奉高曾祖禰皆以妣配位如前儀南嚮前設香案總一服親男女成人無後者按行年書紙位祔食男東女西事至則陳已事焚之不立版歲以春夏秋冬節日出主而薦庶人家祭於正寢之北為龕奉高曾祖禰神位歲逢節序薦新儀具大清通禮 \\n 皇朝通典卷五十 \\n  \\n   \\n  "}
{"章节": "●皇朝通典卷五十一", "正文": "  \\n ●皇朝通典卷五十一 \\n 　 \\n  \\n 禮十一 \\n ○禮十一 \\n 嘉一 \\n △嘉一 \\n （臣）等謹按杜典嘉禮一門凡寇婚朝會之儀尊崇冊封之典章服車輅之制節文度數靡不詳備顧冠禮自宋明以來雖或考定其制而當世鮮有行之者伏惟國朝典章明備宜古宜今要皆崇實斥虛以為億萬世遵守冠禮今既不行自無庸纂述茲敬考冊府所載列聖繼承嘉慶疊臻彝章隆洽儀文之盛並敬謹纂紀焉至於冠服輦輅旗章之制悉經睿裁以次釐正彙為皇朝禮器圖式一書謹稽圖說詳著於篇並從會典通禮之例按次編載於杜典名目條例亦多有增刪更定仍各加案聲明於後至杜典所載雜議各條多出臣下一時之論我朝禮典悉遵皇制所有雜論無待採輯茲不復編列云 \\n 元正冬至朝賀 \\n 聖節朝賀 \\n 皇太后三大節朝賀 \\n 皇后三大節朝賀 \\n ·元正冬至朝賀 \\n （臣）等謹按杜典有元正冬至受朝賀一條列於服章名物之後今以朝會之儀典禮尤大謹首載於篇以為嘉禮之冠伏考國朝定制元正歲始臨御正殿王公百官及外國陪臣慶賀行禮中外一家整齊嚴肅儀至隆也冬至朝賀則以南郊大祀歲必親行用是改於次日行禮準古酌今允堪垂憲萬世凡朝賀禮儀歲恒舉行茲不臚述惟恭載始制及更定諸大端並祗奉諭旨遵行者以昭典則焉 \\n 天命元年正月丙辰朔太祖高皇帝御殿行慶賀禮始定朝儀 \\n 天聰元年正月己巳朔太宗文皇帝御殿受朝不作樂停筵燕六年正月己亥朔御殿受朝賀次日筵燕 \\n 崇德元年定元日長至進表行慶賀禮惟長至不設燕又定元旦前三日至第九日各官皆朝服 \\n 順治元年正月庚寅朔世祖章皇帝御殿受朝賀停筵燕免上表并年例進獻十一月戊申以南郊禮成御殿受朝賀二年十二月定元旦前後七日王公百官皆朝服凡元旦慶賀先御武英殿內大臣兩翼護軍統領護軍參領侍衛等內三院都察院大臣及禮部執事各官行禮畢御太和殿眾官跪迎及陞座諸王貝勒貝子公等奉表於階上行禮次兩翼滿洲蒙古漢軍各官次漢文武百官次朝鮮國進貢使臣次外國諸王使臣次吐魯番回回哈密衛人及棟蘇固爾地方喇嘛等行禮八年四月定元旦冬至禮儀上詣皇太后宮行禮畢還宮御太和殿鳴鐘鼓作樂諸王文武百官行慶賀禮又定長至節於次日御殿受賀如元旦儀九月頒慶賀表箋式於各藩王及督撫提鎮等衙門又定元旦長至及萬壽聖節為三大節在外直省文武官均設香案朝服望闕行禮與京朝官同 \\n 康熙六年十一月丁未冬至戊申聖祖仁皇帝御殿受朝賀以世祖章皇帝配天禮成頒詔大赦 \\n 雍正元年正月辛巳朔世宗憲皇帝詣壽皇殿行禮不陞殿受賀禮部等奏言帝王即位首重元正元者歲之始正者月之始也故曰春王正月所以紀即位之始也雍正元年為龍飛之首歲皇上孝思罔極即不陞殿受賀而羣臣奏表之禮斷不可缺臣等請雍正元年元旦在京諸王百官恭進皇太后表文皇上表文仍照例呈覽交內閣收貯將此表文式頒示朝鮮及直隸各省於雍正二年具奏冬至萬壽節雖不受賀其表文亦照例具奏交內閣收貯從之十一月辛丑冬至壬寅御殿受朝賀以聖祖仁皇帝配大禮成頒詔天下先是諭大學士等曰朕惟聖祖仁皇帝大禮告成普天同慶朕陞殿頒布恩詔蓋以賀列祖之鴻禧慰萬方之誠悃也然朕思念顧復深恩中心哀慕今未滿三年不忍陞殿受賀著內閣九卿等詳察典禮酌古準今務期於理允協庶朕心得安尋大學士等奏言謹按漢禮儀云冬至之日宗祀明堂登靈臺大赦百官稱賀此冬至配天行慶之明文也自晉至唐宋皆隆其議宋仁宗皇祐二年以大慶殿為明堂合祭天地三聖並侑大慶禮成百官奉表上賀其後仍之名曰慶成禮明會典載大祀禮成次日御奉天殿受賀我朝會典載冬至南郊禮成次日御殿百官進慶賀表臣等伏思先王制禮原以節情鉅典攸宜古今不易懇祈俯允禮臣所請以二十六日御殿諸王羣臣上表行禮頒聖祖仁皇帝配天恩詔誠於典禮符協得旨諸臣酌古準今詳察典禮具奏朕今亦難固卻但朕中心實甚不安著允諸臣所請行二年正月丙子朔御殿受朝賀宣表十二月諭大學士等曰朕即位之初諸王大臣奏請元旦陞殿受賀至再至三朕無可如何准於次年受賀今年元旦陞殿讀表時朕聽之不禁心傷淒然垂淚今尚未過三年著停止行禮諸王大臣復請陞殿行禮又諭曰諸王大臣雖請朕俯順輿情亦當思仰體朕意朕意以為行慶賀禮以示萬國不若盡孝道以示天下二年元旦因行元年之禮故允所請去年允行長至之禮因聖祖仁皇帝配天大典朕不得巳勉從眾請至於御殿進表受賀不比尋常之御殿謝恩行禮也朕降此諭旨諸王大臣著即遵行諸王大臣又奏孝經言天子之孝得萬國之懽心以事其先王今元旦陞殿受賀錫福兆人聖祖仁皇帝在天之靈必為欣慰與孝經之義相合得旨諸王大臣引據經典陳懇再三著准行禮其表文但行呈進不必宣讀七年十二月諭元日朝賀凡三品以上之大臣年逾七十者不必隨班行禮俟百官朝賀禮畢朕還宮後至乾清門行禮八年正月元旦令節以逢祈穀齋戒日期改於初六日行朝賀禮十二年正月元旦令節遇祈穀齋期改於初九日行朝賀禮 \\n 乾隆元年正月丙申朔皇上御太和殿中和韶樂設而不作諸王公文武各官朝鮮使臣進表行慶賀禮表文不宣讀十二月諭今歲元旦乃朕御極元年朝正大典禮制攸關且在皇考大事百日之外是以勉從諸王大臣所請御殿受朝明年元旦尚在二十七月之內陞殿受賀朕心不忍不必陞殿行禮三年十一月庚申冬至壬戌御殿受朝賀是以冬至次日恭遇聖祖仁皇帝忌辰改於後二日行禮十八年十一月諭元旦長至萬壽三大節外省文官臬司以上武官副將以上例得隨進表箋稱賀朕思督撫提鎮封疆大吏事皆專達表賀為宜藩司副將既不得專達章疏其由督撫附進表箋亦可不必且不過由部送閣存貯並不呈覽此亦向來虛文陋習甚無取焉其概行停止二十四年十一月庚戌冬至辛亥御殿受朝賀以回部平定頒詔中外二十七年八月通政使司奏言此次貴州巡撫喬光烈慶賀本章面用黃綾內加黃簽與各省督撫本章互異請欽定式樣以昭畫一得旨嗣後慶賀本章著照喬光烈之式二十八年二月通政使司奏言凡恭逢慶賀之期在京各部院衙門陳奏尋常事件俱用黃擢況慶賀本章事關大典請嗣後恭遇慶賀皇太后皇上本章及貼黃俱用黃幾其面頁仍用黃綾黃簽本內及貼黃俱無庸另行加簽從之四十五年禮部議奏東三省地方所進慶賀表文改用清文至各省凡有駐防處所慶賀表文俱改用清文以昭畫一從之四十六年十二月諭明年元旦係上辛祈穀齋戒日期所有元旦應行拈香各處仍親詣行禮初五日陞殿受賀凡朝賀儀節具大清通禮 \\n ·聖節朝賀 \\n （臣）等謹按杜典不載聖明朝賀而開元禮則有千秋節朝賀儀唐以後聖節上壽禮與元正等自應別立專條以昭盛典洪惟我朝定制萬壽聖節進表慶賀與元正冬至並稱三大節聖祖仁皇帝御極六十餘年深仁厚澤淪浹人心恭逢聖節慶洽敷天康熙癸巳歲以六旬萬壽特頒恩詔遐邇均霑至羣臣請上尊號則謙而不居詳載萬壽盛典一編世宗憲皇帝於萬壽之年屢頒諭旨禁止慶賀我皇上仁壽凝禧誕膺景福自臨御以來每遇旬慶之年皆先期諭止祝頌歲庚子七旬萬壽億兆臣庶願効歡舞用申祝嘏之忱既有詔勿事恩澤覃敷凡慶典所宜舉行咸秩維昭臣等恭紀大典仰見皇上以聖繼聖行慶施惠壽宇熙洽純嘏綿長為從古所未有自今以始億萬斯年盛典延洪曷勝無疆之頌云 \\n 崇德元年定萬壽聖節進表朝賀儀與元日同 \\n 順治八年四月萬壽聖節鹵簿大駕全設世祖章皇帝先詣太廟行禮次詣皇太后宮行禮畢御殿受朝賀 \\n 康熙元年三月萬壽聖節聖祖仁皇帝率諸王大臣詣太皇太后仁憲皇太后慈和皇太后宮行禮畢御殿受朝賀自是恭遇萬壽聖節皆詣兩宮行禮如儀四十二年三月聖祖仁皇帝五十萬壽詣皇太后宮行禮停止朝賀筵燕頒詔天下五十年三月萬壽聖節前期諸王貝勒文武大臣等奏言今當五十年昇平之會中外臣民喁喁引領懇祈誕受尊號以慰興情我皇上德盛不居屢詔未允臣等不敢更請恭遇萬壽聖誕乃敷天率土衢歌封祝之時仰祈御殿受賀以愜中外諸臣及士子兵民人等之望得旨朕於壽日停止朝賀巳三十餘年該諸王羣臣以今歲當五十年昇平之會特請御殿行禮以愜中外官員士子及兵民人等仰望之心公疏奏陳詞意誠懇朕勉順羣情應如所請屆期親率諸王貝勒貝子公內大臣大學士侍衛等詣皇太后宮行禮畢御殿王以上文武諸臣上表慶賀如儀停止筵燕五十一年十一月諸王貝勒貝子公文武諸臣等以明歲萬壽六旬聖誕請上尊號詔不許五十二年三月直省官員紳士耆庶咸赴京分建綵棚自西直門至暢春園相屬二十里禮部奏言每歲恭遇萬壽聖節王以上文武各官朝服七日在暢春園蟒袍補服今歲恭遇萬壽六旬大慶非尋常可比應自三月初一日至三十日咸朝服蟒袍補服嗣後每遇十年照此例行旨著自初一日至二十日前期親奉皇太后御輦陳大駕鹵簿由暢春園回宮直隸各省官員士庶夾道跪迎耆老等跪獻萬年壽觴賜老人等壽桃及食品皆徧諸王貝勒貝子公文武大臣官員兵丁皆於誦經處跪迎並賜以食品是日遣官祗告天地太廟社稷頒詔天下又命查八旗滿洲蒙古漢軍漢人大學士以下民以上年逾六十五歲者奏間擇日賜燕再查七十以上老婦另日宣至皇太后宮賜燕【詳見優老】至日親率諸王公大臣等詣皇太后宮行禮畢御殿王以下文武各官及致仕官員行慶賀禮八旗兵丁直隸各省耆老士庶齊集午門外大清門內叩祝行禮駕回宮內大臣侍衛內閣翰林院禮部都察院詹事府等衙門侍直官員詣乾清門行禮是日躬奉皇太后幸暢春園王以下滿漢文武官員直隸各省耆老士庶於各誦經處跪送六十年三月萬壽聖節諸王公大臣百官合詞請上尊號曰聖神文武欽明濬哲大孝弘仁體元壽世至聖皇帝聖祖仁皇帝謙讓不許並命停止慶賀直省老民等詣京叩祝並進土產諸物皆卻之仍賞賚有差 \\n 雍正元年七月諭諸王大臣及內外文武各官朕惟自古帝王撫御寰區治化隆盛中外臣民紀功述德頌禱情殷故天保之詩卷阿之什擬升恒於日月期純嘏之彌長祝釐之詞形諸歌咏者往往有之我聖祖仁皇帝御極六十餘年至治神功參兩天地深仁厚澤超邁百王薄海內外無不食德飲和淪肌浹髓臣工黎庶無以致其感激愛戴之誠故每於萬壽聖節京師暨直省各建道場誦經祝壽總因聖祖仁皇帝恩德及人者至久感人者至深諸臣於無可報答之中勉竭忱悃以普天同慶之心傚華封稱祝之意在諸臣亦藉以自盡其心耳今朕嗣位之初夙夜祗懼不敢少懈所以立政圖治者安能及聖祖之萬一爾諸臣於朕誕日倘仍照從前建立道場則自此以後將成定例在京王公以下及部院等官未免從事靡文稽遲公事在外文武大吏亦恐科派屬員貽累地方且以有用之財供無益之費既非朕以勤儉勵有位之心又非朕以康阜期海內之意尚虛文而無裨實政朕甚無取焉特宣布中外於朕誕日毋得建立祝壽道場但冀內外諸臣各殫厥心勉襄化理勤修職業利濟蒼生以慰朕宵衣旰食之焦勞即不啻天保卷阿之祝頌矣若不遵諭旨朕必加以處分不少寬貸五年閏三月諭內外諸臣曰朕聞會試舉人感朕特恩以今年為朕五十萬壽特於京城寺廟設立經壇以申頌祝之意此舉甚為虛妄朕臨御天下孜孜求治凡所行之事惟以循理為本誠以理之所在即天意所在感孚默應捷於影響若朕所行悉合於理則問心無愧之處即可以對越神明而輿情之頌祝與否皆可置之不問也朕儆戒乾惕之功無時或釋舉人乃平日讀書明理之人當傚法古之聖賢豈可為此世俗妄誕之舉且朕正念士子貧寒歸途艱於資斧是以賞給路費今乃費於無用之地尤不能體朕之心矣其所設經壇即行禁止朕又聞各省督撫因朕今年五十萬壽欲購覓玩好之物以為進獻者此舉尤為不可夫地方大吏偶有進獻方物土產者不過借此以達其瞻仰之意而朕之酌量收納則又復隨便分賜廷臣者亦所以聯君臣上下之情若今年亦只照每年之例備辦尚准其奏達朕前倘別有玩賞之物則槩不寓目朕仰賴皇考福庇在藩邸數十年所蓄器玩頗有及即位後見宮中傳貽古玩器皿皆質樸之物實無奇異為人所罕見者視朕藩邸所藏尚屬不逮朕深用抱愧於懷當日二阿哥在東宮時廣蓄奇巧珍貴之物數倍於皇考宮中之所有朕仰思皇考恭儉至德實可垂法萬世欽服之誠切於五內益覺二阿哥之所為當為鑒戒也朕既深知二阿哥之非若此時復留心玩好廣收進獻則將來子孫之賢而有識者豈不以此為朕躬之累乎朕意欲俟暇時將宮中所有之物或為皇考傳留或朕藩邸舊蓄一一分晰標記以明皇考之儉德俾世世子孫共知之又安肯多收玩好之滋朕心之愧乎朕澄清吏治令督撫諸臣共勵兼隅即量予公費不過供其日用之需安有餘資搜求玩器倘轉索之於屬員則又開下吏逢印奔競之漸尚望其秉公督率整飭官方乎朕心惟以民安物阜為美薦賢舉能為貴尚督撫等秉公察吏實心為國行一利民之政勝於獻希世之珍也薦一可用之才勝於貢連城之寶也當年皇考五十萬壽時朕再三懇請慶賀不蒙俞允今朕五十壽誕躬自舉行於心實有未安至於設立經壇建立碑亭等事在皇考當日甚鄙而厭之因見諸臣籲懇之切隨便聽其舉行乃朕所深悉者而其中羣下隱情在皇考實不能深知朕居子臣之位四十年與臣庶情形皆所親見是以不肯復為內外諸臣其共體朕心祗遵朕諭殫極誠意屏絕虛文勉之勉之四月復諭曰朕今年五十巳有諭旨不行慶賀禮昨楊名時南天祥奏摺俱稱今年進京慶祝萬壽朕思聖祖仁皇帝久道化成聖德神功際天蟠地當年五十聖壽之時尚未允行慶賀之禮朕臨御以來雖時時有勵精圖治之念又安海宇之心而實在善政善教可以造福于社稷蒼生者何事可以自信正當君臣交相儆勉期於有成又安可為此粉飾之事以滋煩擾乎朕之待下惟有一誠諸臣果矢誠懇之念於隱微寐寤之中尊君親上如詩書所載元后父母之誼豈不勝於拜舞彤墀效稱觴祝嘏之儀節乎外任諸臣俱不必具本奏請來京只照當年之例行若有因地方事務應來陛見者朕自另降諭旨其各省耆民等若有欲來京慶祝者地方官切止之高年之人長途跋涉未免勞頓非朕體恤之意倘違朕旨而來俱不許奏聞朕亦不加以恩賜伊等若果有感恩戴德之忱何不訓誨子弟勸導鄉人使各為善良各務本業而乃僕僕道路以為報効朝廷乎再各省地方若有指稱萬壽建立經壇或聚集梨園諠譁靡費者此皆生事不安本分之徒誘惑愚人希圖財利尤宜嚴禁地方官不行禁止經朕訪聞定照欺罔之律治罪將此通行各省並轉各府州縣咸使聞知 \\n 乾隆元年八月萬壽聖節皇上詣雍和宮行禮畢還宮詣皇太后宮行禮停止慶賀諭諸臣曰朕前降旨三年之內不行慶賀禮今八月十三日為朕誕辰禮部循例題請巳降旨停止行禮並令朝臣勿穿蟒袍補服所有外省慶賀本章俱著內閣發還五年八月萬壽聖節御殿受朝賀前期諭曰八月十三日為朕誕辰聞內外臣工以今年為三十萬壽之期欲行慶賀貢獻之禮朕甚不取今年春間外省督撫提臣中有請八月進京陛見者朕批諭此之蓋朕年甫及壯不言慶賀且朕所望於內外臣工者總在實心實政為國家宣猷効力不在稱觴祝嘏之儀文著即傳諭內外臣工等仍照常年之例行若有在常例之外者即俱著停止六年八月萬壽聖節上巡幸熱河詣皇太后行宮行禮畢御行殿扈從諸王公文武大臣官員暨外藩蒙古王以下從慶賀禮先是禮部奏言萬壽聖節恭遇聖駕巡幸扈從王大臣官員應於行宮前行慶賀禮其班位王公大臣在網城內三品以下官在網城外在京王公大臣官員於午門前行慶賀禮其筵燕應行停止從之自後每歲巡幸熱河恭遇聖節慶賀之禮俱照此行十五年四月諭曰今年八月為朕四十壽辰閱督撫諸臣奏摺有陳請來京慶祝者各省將軍督撫皆有封疆重任豈有槩離職守來京慶祝之禮一處陳請他處從而效之若明知不能悉允所請而各繕本章往來批答徒成具文豈君臣間以至誠相乎之誼耶當年皇祖聖祖仁皇帝四十五十聖壽皇考世宗憲皇帝五十聖壽具未行慶賀禮皇祖壽登六十始允臣民之請舉行慶賀今朕四十壽辰未屆應行祝嘏之時何必遽事紛紛陳奏著傳諭各省文武大臣不必具摺奏請來京諸臣其明體朕意八月萬壽聖節御殿受朝賀如常儀二十四年十月諭曰雍正五年恭值皇考五十萬壽因會試舉人請於京城寺廟設立經壇以申頌祝欽蒙頒諭禁止並敕各直省督撫毋得因萬壽進獻玩好聖訓有云朕心惟以民安物阜為美薦賢舉能為貴倘督撫等秉公察吏實心為國行一利民之政勝於獻希世之珍舉一可用之才勝於貢連城之寶仰見我皇考恭儉聖德實為萬世訓行朕嗣服以來屢諭各督撫等不得於方物之外別有進獻諒內外大小臣工無不明體朕意開歲八月為朕五十誕辰惟恐臣僚中或以萬壽聖節欲購覓珍奇共申祝嘏其各省士民或且有設立經壇建立碑亭之事非先期詳悉傳諭必將競事浮華徒滋糜費甚非所以勵官常惜物力也朕心深所不取其飭禁之至在籍年老諸臣如尚書沈德潛侍郎錢陳羣等若以隨班叩祝跋涉遠來亦非朕優禮老臣之意況辛巳恭遇聖母皇太后七十大慶以新春敬奉安輿時巡南服諸臣就近迎鑾相見不遠又何必僕僕道路為耶著將此通行傳諭知之二十五年正月諭來歲恭遇聖母皇太后七旬萬壽今年為朕五十誕辰仰荷上蒼福佑西陲大武告成普天同慶著於本年八月舉行恩科鄉試來歲三月舉行會試俾多士並得觀光益宏嘉禧該部即遵諭行七月諭今年為朕五十誕辰巳降旨臣工等不得以合詞慶祝踵事繁文至督撫等各進土宜方物朕不過以其封疆大吏藉聯上下之情未可徑斥若藩臬兩司其位次本不宜貢獻前庚午年早經傳旨飭禁惟託庸等數人以兼管關差織造故不在遣卻之列乃今日調任甘肅布政使許松佶具摺進貢微特不悉朕意於體制亦屬冒昧巳飭奏事處發還恐直省各員未能遍曉效尤之習不可不防其漸將此宣諭知之八月萬壽聖節御殿受朝賀如常儀三十四年八月諭昔者朕五十誕辰恐直省臣民有啟經壇立碑亭貢獻稱祝之事或致糜耗物力曾預敕禁止之明年八月屆朕六十正誕意中外耆庶必有以週甲聖節非五旬大慶比欲申祝釐以抒愛戴者情固難卻而非朕心所樂從用是明切宣示朕臨御三十四年以來承恩洽重熙之盛海宇乂寧民氣恬樂復仰荷上蒼眷佑連歲屢豐方思上答鴻庥宏敷闓澤以嘉惠吾民益臻熙阜國家之瑞莫大於此且越歲辛卯即恭遇聖母皇太后八旬萬壽璇闈慶典亘古稀逢勝將率天下臣民臚歡舞綵敬迓慈禧自當聽衢巷謳歌共展尊親之義又何必因朕躬慶辰頻年祝嘏多此繁文縟節為哉其布告天下咸體朕意一切仍遵二十四年所降諭旨不必舉行各省督撫亦不必以來京叩祝為請並不必進奉珍玩及細緞表裏等物至在籍大臣中如尚書沈德潛壽屆期頤錢陳羣亦年逾八袠不宜復以遠涉勞筋力巳諄復傳諭令其無庸親詣京師叩祝俾黃髮耆臣領袖江鄉父老攜杖呼嵩為熙朝盛事不亦美歟三十五年正月諭國家茂膺多福瑞祉駢臻思與海內同茲嘉慶粵在壬申辛巳兩遇慶典再開萬壽恩科今歲為朕六十誕辰明年恭逢皇太后八旬萬壽仰惟慈禧光被歡洽敷天允宜申錫無疆彙征叶吉用彰行慶作人之盛著於本年八月舉行恩科鄉試來歲三月舉行會試俾多士忭舞觀光副朕錫類延釐至意該部即遵諭行六月諭向遇國家慶典衍聖公及五經博士俱有來京朝賀之例創思五經博士雖膺章服之榮究與各省紳士無異且其品秩不崇非若衍聖公之身膺顯爵者可比伊等趨詣闕廷無由一體延見加恩徒令其跋涉往來致滋糜費甚無謂也嗣後五經博士凡遇慶典俱在各本籍隨班行禮其來京朝見之例著永行停止至衍聖公孔昭煥昨巳傳諭令其今年且不必來京將來遇有應行朝賀之事並著先期奏請候旨遵行著為令八月萬壽聖節上率王公大臣等詣皇太后宮行禮畢御殿王公文武大臣官員行慶賀禮賜宗室王公內廷大臣及諸外藩回部等燕四十三年十月兩江總督等以江浙臣民望幸甚殷恭懇于庚子春南巡並請舉行慶典得旨該督等以庚子年適逢朕七旬萬壽欲就近舉行慶典則斷不可朕本意以庚子年為朕七旬慶辰越歲辛丑恭逢聖母九旬萬壽斯則敷天同慶自當臚歡祝嘏以抒萬姓悃忱今既不能遂朕初願尚復何心為己稱慶況朕蹕途所經老幼歡迎扶攜恐後未嘗不顧而樂之若經棚戲臺侈陳燈綵點綴粉華飾為衢歌巷舞深所不取且非所以深體朕意也不特江浙臣民不當為祝釐之舉即凡內外大小臣工于朕七旬萬壽時亦均不得請行慶典以及進貢獻詩若伊等謂欲藉以申其尊敬之誠是轉增朕心之不悅尚得謂之忠愛乎但天下士民遇朕七旬皆不免望恩倖澤此則情理之常朕亦何肯因不舉行慶典并靳恩施乎著於己亥年八月舉行恩科鄉試庚子年三月舉行恩科會試以彰壽考作人之盛至各省漕運於乾隆三十一年普免一次茲蒙昊蒼眷佑累洽重熙敬體天心愛養億兆用是再霈恩膏著於庚子年為始復行普免天下漕糧一次俾藏富於民共享盈寧之福所謂歛福錫民慶莫大焉四十五年正月元旦御太和殿以七旬萬壽頒詔天下賜王公文武大臣官員及外藩王公等燕八月萬壽聖節恭逢駐蹕避暑山莊御行殿扈從諸王公文武大臣官員暨外藩蒙古王以下行慶賀禮凡朝賀儀節具大清通禮 \\n ·皇太后三大節朝賀 \\n （臣）等謹按禮莫大於尊親典尤隆於錫類粵稽史冊咸稱媺焉欽惟我朝以孝治天下自列聖尊奉慈寧定為三大節慶賀之禮聖祖仁皇帝孝養重闈數十年間儀隆典備皇上尊奉皇太后虔恭色養者四十一載問安視膳典禮光昭恭逢慈壽慶辰掖輦稱觴自六旬至八旬盛典頻仍元正長至歲必躬率羣臣慶賀行禮推恩錫愷周浹寰區不可勝紀謹稽三大節朝賀典禮以補杜典之所未備云 \\n 順治八年四月定皇太后三大節禮儀是日皇太后儀仗全設皇帝皇后詣皇太后宮皇太后陞內殿皇帝皇后先行禮畢還宮公主和碩福晉以下都統尚書子命婦以上俱詣皇太后宮行禮十年二月甲辰世祖章皇帝率內大臣侍衛等詣慈寧宮預行慶賀皇太后聖壽禮乙巳公主和碩福晉以下一品命婦以上行慶賀禮賜燕是年以皇太后聖壽節在社稷齋期改於前一日行禮 \\n 康熙八年定元旦冬至慶賀禮儀是日太皇太后皇太后儀駕俱全設皇帝御禮服率王公內大臣侍衛暨都統尚書子以上咸朝服先朝於太皇太后宮畢次詣皇太后宮行禮次皇后御禮服率公主福晉命婦咸朝服朝於太皇太后宮畢次詣皇太后宮行禮十七年二月太皇太后聖壽節聖祖仁皇帝親撰表文率王以下文武大臣侍衛等詣太皇太后宮上表行禮十八年二月太皇太后聖壽節懿旨以春分齋戒改於初十日行禮至日聖祖仁皇帝率諸王文武大臣侍衛等詣太皇太后宮行慶賀禮二十一年正月定太皇太后皇太后三大節慶賀行禮時令在京文武官員及直省進表官員於午門外行禮二十二年二月禮部議凡遇喜慶太皇太后皇太后宮行禮時王以下入八分公以上內大臣侍衛大學士等照常行禮八旗一品大臣及滿漢尚書俱令在午門外眾班內行禮從之又定寧壽宮行禮時置糾儀御史二人於寧壽門外二人於儀駕末二人於午門外監禮三十九年十月皇太后六十聖壽聖祖仁皇帝率王以下文武羣臣行慶賀禮四十九年十月皇太后七十聖壽儀與三十九年同六十一年十二月王大臣等奏請 \\n 雍正元年元旦詣皇太后宮行慶賀禮奉懿旨停止行禮 \\n 乾隆元年十二月諭內閣曰朕前降旨明年元日停止御殿受朝皇太后前照常行禮今奏知皇太后蒙降懿旨明年元日尚在世宗憲皇帝二十七月之內皇帝既不受朝其王大臣赴慈寧宮行禮亦著停止二年十一月禮部奏皇太后聖壽日皇帝詣皇太后宮進表儀注得旨每年用進表儀注遇大慶之年用宣表儀注五年十一月定皇太后萬壽聖節大小臣工咸服蟒袍七日不理刑名著為例六年諭曰本年十一月二十五日恭遇皇太后五十萬壽普天同慶伏查康熙四十二年聖祖仁皇帝五旬大慶曾經賞賚八旗年老人等今年朕亦欲將在京八旗官員及男婦太監等年六十以上者加以恩賞此等老人於皇太后自暢春園回宮之日欲瞻仰跪接者不必禁止其年老艱於步履者亦不必勉強十一月皇太后聖駕進宮皇上出西華門請安奉皇太后詣豐澤園進膳萬壽聖節上率諸王公大臣等行禮文武百官於午門外行禮七年十月禮部奏本年十一月二十五日皇太后萬壽聖誕次日適屆冬至令節皇上先期躬詣齋宮所有慶賀典禮請於二十二日預為舉行得旨是十二年禮部會議向例慶賀大典皇太后宮行禮公主福晉以下止及一品大臣命婦嗣後二品命婦亦准入班行禮從之十四年正月諭朕閱禮部所進儀注朝賀皇太后行禮之世職大臣止列入公侯伯子而男爵則未之及蓋因男爵原係二品向例惟一品大臣在長信門外行禮後以人數過少增入侍郎副都統而禮部所進儀注仍循前例不及男爵是五等之班竟闕其一未為允協著一并增入十六年十一月皇太后六十聖壽豫建壽安宮為奉觴之所上親製慈聖萬壽九如頌一篇以獻是月癸未皇上奉皇太后安輿自暢春園進宮上侍皇太后膳於壽安宮稱慶凡九日乙酉上率王公大臣詣慈寧宮恭上崇慶慈宣康惠敦和裕壽皇太后徽號進冊寶禮成頒詔天下戊子皇太后聖誕日上率王公大臣侍衛詣慈寧宮行禮宣表文文武百官等俱於午門外生監耆老於天安門門各行禮自是月十四日至二十八日王公百官咸蟒袍補服不理刑名二十六年十一月皇太后七十聖壽上親撰聖母皇太后七旬萬壽連珠詞製圍屏恭獻是月己酉上奉皇太后安輿自暢春園回宮每日上侍皇太后膳於壽安宮甲寅上率王公大臣詣慈寧宮恭上崇慶慈康惠敦和裕壽純禧恭懿皇太后徽號進冊寶禮成御太和殿頒詔中外是日上詣慈寧宮侍皇太后燕上綵衣躬舞捧觴上壽皇子皇孫額駙等以次進舞丙辰上率王公大臣詣慈寧宮行禮宣表文文武百官俱於午門外行禮生監耆老於天安門外行禮自是月初八日至二十八日王公百官咸蟒袍補服不理刑名是年以二十五日巳未皇太后聖誕日適逢南郊齋期改於二十二日丙辰預行慶賀禮二十八年二月通政使司奏言各省督撫慶賀皇太后本章及貼黃俱請純用黃紙其面頁仍用黃綾黃簽本內毋庸另行加簽從之三十六年十一月皇太后八十萬壽上親製恭祝聖母皇太后八旬萬壽鴻稱積慶頌一篇以獻是月丙辰上奉皇太后安輿自暢春園回宮是日上率王公大臣詣慈寧宮恭上崇慶慈宣康惠敦和裕壽純禧恭懿安祺皇太后徽號躬進玉冊玉寶行禮每日侍皇太后膳於壽安宮辛酉皇太后聖誕日上親撰表文率諸王公大臣詣慈寧宮行慶賀禮宣表文文武百官暨原任候補候選人員俱於午門外行禮生監耆庶於天安門外行禮禮成御太和殿頒詔天下是日上詣慈寧宮侍皇太后筵燕上綵衣躬舞捧觴上壽皇子皇孫皇曾孫以次進舞王公百官自是月初八日至三十日咸蟒袍補服不理刑名三十七年十一月諭本月二十五日恭逢皇太后萬壽慶節適當長至郊天齋戒之期禮部奏請予二十二日行慶賀禮茲朕敬擬先期二日詣壽安宮侍膳慶祝又奉諭奉皇太后懿旨向來每遇慶典令節皇帝詣慈寧宮朝賀至永康左門外即降輿步入今皇帝春秋巳逾六旬雖體氣強健精力如常而禮數過勞之處亦宜隨事撙節嗣後遇元旦行禮在慈寧門東階下降輿萬壽行禮在慈寧門西階下降輿並就門旁著內監設便座以資小憩以示惓惓愛護之意欽此朕欽承慈命敢不祗遵著傳諭各該衙門載入儀注敬謹遵照凡三大節皇太后宮朝賀儀具大清通禮 \\n ·皇后三大節朝賀 \\n （臣）等謹按杜典載開元禮有皇后至正受賀儀注而歷代則未詳焉國朝定制皇后宮慶賀禮以元旦冬至千秋節為三大節敬稽會典所載著於篇中 \\n 順治八年四月定皇后三大節禮儀是日皇后儀仗全設皇后詣皇太后宮行禮畢還宮公主和碩福晉以下都統子尚書命婦以上俱詣皇后宮行禮 \\n 康熙八年元日設皇后儀駕於太和殿前【時修　乾清宮尚本竣工】設丹陛大樂於中和殿前皇后詣太皇太后皇太后宮行禮畢公主福晉以下一品命婦以上咸朝服行禮冬至禮同十年定皇后儀駕丹陛大樂設於坤寧宮前十一年定皇后千秋節慶賀儀與元日同 \\n 雍正六年定皇后千秋節王公百官咸蟒袍補服 \\n 乾隆六年二月禮部奏皇后千秋節恭進慶賀箋文向未列班行禮於典禮未備嗣後文武各官擬於午門外齊集行禮得旨仍照舊例行二十八年二月通政使司奏言嗣後各省督撫慶賀皇后本章及貼黃請改用紅紙其面頁仍用紅綾紅簽本內毋庸另行加簽疏下大學士等集議應如所請惟面頁面簽亦用黃綾以昭畫一從之凡三大節皇后宮朝賀儀具大清典禮 \\n 皇朝通典卷五十一 \\n  \\n   \\n  "}
{"章节": "●皇朝通典卷五十二", "正文": "  \\n ●皇朝通典卷五十二 \\n 　 \\n  \\n 禮十二 \\n ○禮十二 \\n 嘉二 \\n △嘉二 \\n 御門聽政 \\n 常朝 \\n 朝位 \\n 皇帝登極 \\n 上皇太后尊號徽號 \\n 尊封太妃太嬪 \\n 冊立皇后　冊封妃嬪一 \\n ·御門聽政 \\n （臣）等謹按國初定制每日聽政必御正門九卿科道各員齊集啟奏以為常典至雍正初始定御門之制凡部院折本下內閣者積如千件始得旨舉行其儀至為整肅至每日召見大臣引對庶僚咨詢政治披閱章奏皆臨御內殿寒暑無閒仰見列聖相承敕幾凝績宵旰勤求有國史所不能盡書者茲恭纂御門典禮為一篇列於常朝之前 \\n 順治二年定每日奏事吏戶禮兵工五部輪流首奏刑部常列三班並令翰林科道同奏事官齊進侍班記注 \\n 康熙六年七月聖祖仁皇帝親政行慶賀禮畢御乾清門聽政嗣後日以為常十三年令各部院漢司官照滿司官例隨堂官入奏十八年九月諭大學士等朕每日聽政一切折出票簽應商酌者皆國家切要政務得失所係今後起居注官除照常記注外遇有折本啟奏俱令侍班記注二十一年九月諭朕御朝太早各官於三四鼓趨赴朝會殊為勞瘁自今以後朕每日御朝聽政春夏以辰初初刻秋冬以辰正初刻為期啟奏各官從容入奏九卿詹事科道原係會議官員仍每日於啟奏時齊集午門如有年力衰邁及偶患疾病俱向本衙門說明免其入奏齊集此外各衙門及部院司屬官員俱停其每日齊集著各赴本衙門辦事每月常朝仍應照舊行二十三年五月諭御史衞執蒲奏請御門聽政或以五日或以二三日為期其意蓋欲君臣之間政事餘暇稍得休息也朕躬親庶政宵旰弗遑念致治之道務在精勤勵始圖終勿宜有閒二十餘年以來於凡用人行政事無巨細罔不殫心籌畫早夜孜孜有如一日郊廟禋享必躬執事閒有不親詣之時皆甚非得已至於內殿齋居幾微悉謹左右贄御咸所稔知在朕未明求衣辨色視朝日與大小臣工率作省成用熙庶績近念爾諸臣奏事勞苦少展御門晷刻俾得從容入奏非圖便安邇年海宇敉寧政事漸簡頃復諭部院事務應得歸併者酌量合奏期於簡要清省從此民生日康刑清政肅部院章奏當不期省而自省若必預定三日五日以為奏事常期非朕始終勵精之意也二十四年五月九卿議言大朝之期皇上視朝最早回宮進講後仍御門聽政恐聖躬太勞今四海昇平政事簡少請以後大朝之期及大雨雪俱停止啟奏得旨朕御極以來孜孜圖治罔有暇逸惟期裨益國家乂安兆甫用臻上理非不自知其勞但念庶政叢集一日萬幾若從所請未免始勤終怠且恐不及詳察致有疏畧舛錯於政事得失所關非細自後大朝之期一切章奏交送內閣遇大雨雪臨時請旨其祁寒盛暑之時各部院果無應奏事宜方許暫止啟奏朕始終不欲一念倦怠晏安自便也二十九年十月給事中何金藺疏請酌定御門之期或三日或五日事應面奏者仍面奏請旨至尋常奏章俱交內閣照例送進諭曰朕惟致治務在精勤久道期於無斁朕躬親庶政早夜孜孜靡敢暇逸冀與大小臣工共圖熙績據奏用人行政條例具舉尋常奏章日煩臨御臣誼難安請酌定御門之期等語朕三十年來每晨聽政面見諸臣咨詢得失習以為常今若行更改非勵精求治初終罔閒之道且與諸臣接見稍疏朕衷亦深眷念此奏不准行三十二年十二月諭曰朕觀近日政務簡少每日啟奏部院大臣中有年邁者甚屬勞苦自後年逾六旬以外大臣令其量力閒二三日一來啟奏至折本內遇緊要事朕有旨傳進爾等方來請旨若無朕旨爾部將折本彙齊亦閒二三日一來啟奏尋大學士等奏言皇上宵旰勤勞勵精圖治天下巳享太平政務亦極清簡臣等敢請每日奏章交送內閣皇上隔三四日御門一次聽理引見人員與綠頭牌啟奏諸事似於政事亦不致有悞諭曰朕聽政三十餘年巳成常規不日日御門理事即覺不安若隔三四日恐漸致倦怠不能始終如一矣此乾清門乃朕宮中亦有何勞但念年老大臣黎明從家中入奏甚為勞苦故有此諭朕仍照常每日聽政 \\n 雍正元年四月總理事務王大臣等奏請世宗憲皇帝御門聽政得旨皇考梓宮尚在享殿安奉朕今即臨御正門理事心實不忍應俟奉安地宮之後舉行諸王大臣復援典禮懇請再三乃允之二年定吏部奏事在各部院衙門之後三年定聽政日於翰林院編修檢討內按俸以四人侍班班在科道之上七年十二月諭內閣十五日御門辦事奏事大臣及引見官員等俱著用補服嗣後朕臨御前殿照常用朝服至御門理事祗用補服遇應服蟒袍之日亦著補服蟒袍永著為例 \\n 乾隆元年十一月皇上御門聽政先是雍正十三年十二月諭曰據禮部奏請初十日御門辦事朕查雍正元年四月閒諸王大臣奏請御門聽政皇考聖意欲俟山陵禮成之後經王大臣再三懇請始降旨允行計已五閱月矣今百日甫過朕即臨御正門理事心實不安朕受皇考付託之重所有國家政務在便殿隨時辦理不敢略有曠廢其御門之典俟明春再行請旨至是年二月復奉諭曰禮部奏請二月十三日御門聽政朕思百日之後雖閱兩月但皇考梓宮現在雍和宮朕即御門聽政心實不忍可俟梓宮奉移山陵後再行請旨十月世宗憲皇帝山陵禮成至是月皇上始御門理事如儀二年六月御門聽政諭曰連日仰蒙上天降賜甘霖眾心感慶朕今日御門聽政復值澍雨再降更為優渥念諸臣衣服未免霑濕大臣等著賞紗二匹凡陪奏侍班引見執事官員及侍衞等俱著賞紗一匹十一月諭曰向來御門聽政大學士等俱不設氊墊惟圓明園奉皇考特旨鋪設而乾清門尚仍其舊原定制之意蓋以君尊臣卑豫防專擅之漸然亦不係乎此況古有三公坐論之禮大學士等皆年老大臣當此嚴寒就地長跪朕心特切軫念嗣後著鋪氊墊以示優禮至意又諭曰朕御門聽政之時翰林院修撰編檢與科道一同侍班翰林班次在科道之上科道懸帶數珠而翰林未有定制朕思侍從之臣理應畫一嗣後修撰編檢亦著一體懸帶數珠以肅朝儀凡御門聽政儀具大清通禮 \\n ·常朝 \\n （臣）等謹按杜典以朔望朝參及常朝附入元正冬至受賀之內伏考我朝定制以每月五日十五日二十五日為常朝之期先期鴻臚寺奏請御殿王公百官應謝恩者及外國陪臣以次行禮若不御殿則王公列坐於太和門外百官列坐於午門外糾儀官察其失儀者移時乃退常朝之外八旗官員則於月朔及十日二十日坐班左右翼王公分日坐班上三旗領侍衞大臣侍衞等每日坐班蓋即唐時朔望朝參之意茲立常朝一日彙著於篇與御門聽政並彰鉅典焉 \\n 崇德元年定凡王以下各官陞賞或因事謝恩者於每月初五十五二十五常朝日行謝恩禮親王郡王貝勒貝子等謝恩皆啟奏進內行禮官員有功陞賞謝恩者於大清門外行禮如革職官不許具朝服行禮外藩王貝勒貝子等及外藩官謝恩亦於常朝日行禮凡王以下文武官陞遷謝恩者行三跪九叩禮賜銀幣等物謝恩行二跪六叩禮賜食於一跪三叩禮凡賞賚謝恩皆常服不贊八年定常朝之期王貝勒貝子公等一次不到者有罰若借稱有事失誤朝會者送法司治罪 \\n 順治八年九月定王以下各官以上陞級授官謝恩王貝勒貝子公大臣等出師凱旋受賞謝恩王以下文武官以上及喀爾喀貢使朝見俱設鹵簿奏樂鳴鐘鼓御太和殿鳴贊官唱贊行禮王以下官員以上欽命婚娶者或於中和殿或於位育宮俱朝服行禮不唱贊其不時賞賚謝恩常服行禮亦不唱贊九年二月定每月初五十五二十五日御太和殿在京文武百官俱朝服入朝行朝參禮凡陞選起用及見朝鮮辭朝等官有應面者於太和殿前丹墀行禮其餘俱於午門外行禮八月定凡朝期御太和殿鹵簿全設奏中和丹陛樂鳴鐘鼓鳴鞭內大臣侍衞列殿內兩旁王以下輔國公以上集於朝房文武各官列午門外其謝恩辭朝陛見等官該部分別應在內在外行禮先期奏聞親王以下文武官進爵陞官及王貝勒貝子公大臣出征凱旋賞賚及謝恩賜俱於常朝日進內聽唱贊行禮漢軍漢人官員赴任及外省朝覲應行禮各官亦進內行禮應在外行禮各官俱於午門外行禮如是日不御殿赴任及朝見官員均在午門外行禮外藩王以下公台吉以上來朝及喀爾喀厄魯特諸部落入貢使臣亦於常朝日行禮又定八旗武官除大朝常朝外每月初一初十二十日具公服於午門外分翼坐班如遇巡幸除朝期外每日於午門外坐班用常服十年定常朝日謝恩及見朝辭朝文武官四品以上太和殿前行禮五品以下午門外行禮十二年定朝期王以上公以上在午門內朝房齊集又定常朝御殿謝恩各客行禮諸王貝勒貝子公等應進殿兩旁排立俟各官行禮畢賜茶候旨列坐俟駕回宮方出十八年定凡大朝及常朝親王以下入八分公以上在丹陛上行禮不入八分公以上於丹墀內行禮又定常朝日如遇御殿文武陞賞各官及京官外陞外官來京應行禮者不論品職皆於殿前行禮 \\n 康熙九年諭都察院曰國家朝儀大禮所在貴於整肅嚴飭不止係堂陛之觀瞻亦以見臣心之敬肆諸王大臣有踰越班行交相接語或輕佻嬉笑禮不踰階而相與言又況其甚乎爾衙門監察御史侍班切近見而不糾豈目未之睹皆緣畏事狥情所以如此都察院職任重大朕躬有失尚爾指陳王及諸臣乃不參奏揆之事理實所未協今後有失儀毋得容隱十四年定每月常朝日御殿行禮後羣臣入內奏事止具補服如不御殿仍具朝服二十年設常朝糾儀御史滿漢各二員吏部禮部亦各委滿漢司官監察 \\n 雍正二年定常朝日遣侍衞四人監看如有越班失儀御史指示侍衞即指名拿參交刑部治罪又定御殿日未明以前鴻臚寺官左右各二人引左右翼官從兩掖門入各就本班坐鼓嚴咸起立聽唱贊由仗南引進依次排班行禮 \\n 乾隆元年三月諭曰每月逢五朝期鴻臚寺照例奏請御殿朕雖未准行而未經降旨曉諭蓋此二十七月之內如遇國家重大典禮萬不可巳者閒一御殿外此概不舉行從前諭旨甚為明晰似此朝會常儀理應停止俟二十七月之後再行奏請二年定凡朝期除內廷行走各官外凡滿漢文武大小官均於黎明齊集坐班如有事故先期於朝單內聲明至期都察院吏禮二部官稽察有無故不到者指名參奏三年定每月八旗官員坐班日禮部兵部各派司官二人稽察又凡文武官選授之後吏兵二部開列名單知會鴻臚寺俟領憑領劄十日之內鴻臚寺傳集演禮四品以上於午門外五品以下於天安門外謝恩諭期不到者四品以上由鴻臚寺指名題參四品以下送吏兵二部察議彙奏七年六月諭內閣昨日陞殿遇雨謝恩大臣官員及御前侍衞乾清門侍衞內務府官員等冠服未免霑濕著各賞給正俸之半十六年七月諭此次陞殿行禮時遇雨霑濕衣帽之大臣官員等著各賞給正俸半年御前侍衞乾清門侍衞亦照此賞給十二月禮部奏上朝官員宜朝服親投職名以便稽察常朝坐班各部院大臣宜董率庶僚按期到班毋許曠闕從之十七年禮部奏常朝坐班向無定時今定春冬以辰正夏秋以卯正屆期各官依次列坐後至者指參又定各部院堂官惟實有事故不能到班方許於冊內聲明若遇本署奏事仍留一人率屬就列毋得曠闕二十八年七月定文武月選官於給發憑劄日齊集吏兵二部先期行知鴻臚寺派員率領謝恩其各省揀發陞調薦舉卓異豫行保舉人員例應給照者由部彙齊人數定期知照鴻臚寺率領謝恩再行給照赴任二十九年六月定凡外任文武各官引見後仍令吏兵二部將職名咨送鴻臚寺由寺定期傳示帶領謝恩三傳不到者鴻臚寺按季彙參凡常朝儀節具大清通禮 \\n ·朝位 \\n （臣）等謹按杜典賓禮有朝位一條蓋古者朝覲本列賓禮唐開元禮仍用其式杜典所載亦惟周及唐制而已今考大清會典朝賀班位定制載入嘉禮蓋班位之禮所以昭儀度而辨品秩自應與朝賀典制同繫一門又國朝定制大朝常朝行禮畢賜坐賜茶之儀茲著於朝位篇中以彰定制焉 \\n 順治九年定大朝常朝行禮畢賜羣臣坐郡王以上進殿內貝勒以下在丹陛上百官在丹墀內均照班次跪行一叩禮坐皇帝進茶王公百官均就坐次行一叩禮光祿寺執事授羣臣茶羣臣受茶就坐次行一叩禮飲畢行一叩禮十一年定凡朝期御殿王以下公以上進殿內兩旁序坐十八年定親王世子郡王長子貝勒貝子入八分鎮國公輔國公在丹陛上序立行禮賜坐進殿內序坐 \\n 康熙元年定凡大朝及常朝不入八分公民公侯伯鎮國將軍都統子尚書第一班輔國將軍護軍統領副都統前鋒統領侍郎男步軍翼尉大九卿第二班奉國將軍一等侍衞護衞參領輕車都尉步軍協尉小九卿郎中第三班奉恩將軍二等侍衞護衞騎都尉左領員外郎科道官第四班三等侍衞護衞雲騎尉鳴贊官主事步軍尉第五班護軍校驍騎校筆帖式第六班其次各照職銜不論加級違者察處十六年定凡大朝及常朝齊集滿官公侯伯鎮國將軍都統尚書左都御史子及凡一品官第一班輔國將軍護軍統領前鋒統領步軍統領副都統侍郎學士左副都御史通政使司通政使大理寺卿詹事府詹事男凡二品官第二班奉國將軍步軍翼尉長史參領一等侍衞護衞太常寺卿太僕寺卿光祿寺卿祭酒通政使司副使大理寺少卿少詹事侍讀學士侍講學士侍讀侍講庶子洗馬鴻臚少卿理事官郎中給事中監察御史太常寺少卿太僕寺少卿輕車都尉及凡三品官第三班奉恩將軍步軍協尉佐領司儀長二等侍衞護衞欽天監監正內閣侍讀司業光祿寺少卿鴻臚寺少卿通政使司參議中允員外郎騎都尉及凡四品官第四班三等侍衞護衞雲騎尉步軍尉贊善欽天監副太常寺丞主事大理寺正光祿寺署正都察院經歷及凡五品官第五班護軍校驍騎校通政使司知事大理寺評事鳴贊司務司庫等各職掌官及六品筆帖式第六班七品官及七品筆帖式第七班八品官八品筆帖式第八班九品官九品筆帖式第九班漢官尚書左都御史第一班侍郎學士左副都御史宗人府府丞通政使大理寺卿詹事第二班太常寺卿順天府尹太僕寺卿光祿寺卿通政使司副使大理寺少卿少詹事讀講學士祭酒庶子侍讀侍講洗馬鴻臚寺卿太常寺少卿順天府丞第三班通政使司參議大理寺丞中允贊善司業光祿寺少卿鴻臚寺少卿修撰編修檢討庶吉士給事中御史吏部司官五部郎中第四班五部員外郎宗人府經厯順天府治中欽天監正太醫院使光祿寺丞第五班五部主事都察院經厯都事理藩院判大理寺正欽天監副太醫院判太常寺丞京府通判京縣知縣兵馬司指揮欽天監五官正鴻臚寺丞大理寺副光祿寺署正第六班大理寺評事太常寺博士中書科中書內閣典籍撰文中書辦事中書各部司務大理寺司務通政使司經厯太常寺典籍京縣丞兵馬司副指揮鑾儀衞經厯詹事府主簿正字錄事翰林院典簿待詔京衞經厯欽天監五官靈臺郎祠祭署奉祀等官第七班五經博士國子監丞博士典簿助教學正學錄典籍理藩院知事欽天監主簿五官保章正太醫院御醫太常寺協律郎等八品官第八班理藩院副使太常寺贊禮郎鴻臚寺鳴贊等九品官第九班武職參將遊擊在三班守備等官在四班千總等官在五班隨旗上朝官照在部院衙門職掌品級其降級上朝官照所降品級部院衙門官有兼銜則從其銜之大者二十二年定直省行慶賀禮將軍總督加將軍銜提督為一班巡撫副都統提督加左右都督銜【乾隆十八年裁加銜】總兵官為二班加都督同知以下銜【乾隆十八年裁加銜】總兵官協領參領巡鹽御史織造郎中督關郎中布政使按察使各道為三班佐領督關員外郎知府副將參將為四班防禦督關主事司庫同知通判遊擊都司為五班驍騎校知州知縣守備為六班有品級筆帖式有品級庫使經厯州同州判縣丞千總等官為七班滿洲蒙古漢軍官分兩翼漢官分文東武西 \\n 雍正二年定朝期漢官以吏部禮部刑部宗人府通政使司翰林院詹事府太常寺光祿寺鴻臚寺國子監吏科禮科刑科內閣中書欽天監太醫院列左班戶部兵部工部都察院大理寺鑾儀衞太僕寺四驛館中書科戶科兵科工科行人司【乾隆三十年裁】順天府五城兵馬司三營【乾隆四十六年改設五營】列右班均立於鑾駕之末聽贊唱依次排班行禮六年定盛京文武各官朝賀照在京文武官品級序定班次 \\n 乾隆二年十二月諭朕御太和殿向來大學士皆立於殿外檐下即於殿外賜茶嗣後立位仍照舊例賜茶時令坐於殿內領侍衞內大臣之上又定漢官東西班位以吏部戶部禮部列左班兵部刑部工部列右班六年定行在恭遇萬壽聖節朝賀行禮班位王公大臣在網城內三品以下官在網城外【詳見聖節朝賀】七年定外省文武官或入覲或奉調在京者遇御殿日一例入班行禮總督加尚書銜者列六部尚書之末巡撫加侍郎銜者列侍郎之末加副都御史銜者列副都御史之末布政使按察使列小九卿之未道府列部郎之末將軍都統提督列都統之末副都統總兵官列副都統之末協領副將列參領之末八年諭嗣後御殿及筵燕日殿內止大臣賜坐侍衞等均著侍立不必賜坐賜茶時若侍衞輪流奉授不無舛錯遺漏嗣後授茶時著禮部前期取應坐之王公大臣數目每一人令侍衞一人授茶仍依次接回庶不致舛錯遺漏尋禮部議奏御殿日除文官三品武官二品以上照舊賜茶其四品以上官惟殿內之記注官丹墀內之外國使臣賜坐賜茶其餘百官但賜坐停止賜茶從之十一年以六科班次隨六部分別左右吏科戶科禮科列左班兵科刑科工科列右班十五年奉旨嗣後大學士坐次仍著在領侍衞內大臣之上協辦大學士事務尚書著在領侍衞內大臣之下署領侍衞內大臣之上十六年十二月禮部奏國家建官列品各有正從次第秩然順治初文官階未置一品惟加師保及宮銜者充之每常朝尚書左都御史以二品居第一班侍郎內閣學士副都御史通政使大理寺卿以三品居二班祭酒通政副使大理太常太僕少卿鴻臚卿以四品居三班其下五品居四班六品居五班位次率進本階一等此舊典所載朝班之位也雍正八年改大學士為正一品尚書左都御史從一品侍郎內閣學士從二品乾隆十五年又改侍郎為正二品翰林院掌院學士為從二品是今尚書左都御史之居一班侍郎學士之居二班適與本班相稱而副都御史以下班位仍舊實為越次臣愚以為官品既巳更改則朝班亦嘗釐定嗣後恭遇御殿日及每月常朝百官班次請旨依品序列正從一品為一班二品為二班遞至九品分為九班毋許越次至翰林詹事為文學侍從之臣體統視庶僚為優但舊典以五品列三班六七品列四班亦為太過今擬少詹事侍讀學士侍講學士仍舊列三班庶子侍讀侍講洗馬國子監祭酒改列四班中允贊善司業修撰編修檢討庶吉士改列五班其京營武職朝班及外省提鎮等官遇事入朝者請照康熙二十二年所定直省行禮班位提督二班總兵官三班副將參將四班遊擊五班守備六班千總等七班均附於右翼各班之末從之二十二年禮部奏陞殿日仗外百官班次恐有舛錯不齊應於儀仗之後昭德貞度二門階下東西各設滿漢御史二人禮部司官二人侍衞二人嚴行稽察從之二十四年七月禮部議覆御史史茂條奏凡大朝之期百官仗外侍立各有品級班次但從前未經標示一定地位恐百官站立不無舛錯嗣後遇陞殿日交鴻臚寺於儀仗之外照常朝坐班例設立紅漆本牌預先按次排班如有參差斷續錯綜者令糾儀官查參從之 \\n ·皇帝登極 \\n （臣）等謹按杜典不載登極儀然天子臨蒞萬國體元居正乃兵禮之最距者詎宜從略洪維皇朝肇興東土太祖建元受朝式剙受命之規太宗嗣位益擴丕基建有天下之號曰大清築壇告天誕受尊號世祖定鼎燕京告天即位遂成萬年一統中外之業聖祖世宗繼體踐阼統御寰區皇上寅承眷顧之隆紹登大寶祗告几筵御殿受朝所定儀注斟酌古今之宜至孝至仁超越千古茲按實錄起居注及大清會典敬謹編載以垂萬禩云 \\n 天命元年正月壬申朔太祖高皇帝即皇帝位建元天命貝勒羣臣上尊號曰覆育列國英明皇帝貝勒大臣率羣臣跪進賀表侍臣接表宣讀太祖高皇帝率貝勒羣臣告天行三跪九拜禮畢御寶座貝勒大臣各率本旗官員行慶賀禮十一年九月庚午太宗文皇帝嗣皇帝位屆日鹵簿大駕全設太宗文皇帝率貝勒羣臣告天行三跪九拜禮畢御寶座貝勒羣臣慶賀行三跪九叩禮禮成頒詔大赦 \\n 天聰十年四月乙酉建國號曰大清改元崇德和碩貝勒羣臣上尊號曰寬溫仁聖皇帝前期築壇於天壇之東設寶座於壇上設鹵簿大駕於壇前屆期太宗文皇帝率貝勒以下文武百官出德盛門詣天壇祗告天地禮成文武各官奉御寶先至天壇之東導引官二人恭導太宗文皇帝由中階陞壇御寶座貝勒大臣等行三跪九叩禮畢皆跪和碩貝勒等奉御寶跪獻太宗文皇帝受寶授內院官羣臣復行三跪九叩禮畢皆跪宣讀官奉滿洲蒙古漢字三體表文立於壇東以次宣讀羣臣復行三跪九叩禮畢復位乃列儀仗奏樂還宮次日行慶賀禮太宗文皇帝御殿樂作貝勒大臣率滿洲各官行三跪九叩禮畢奉表跪進侍臣接至御前跪宣羣臣復行三跪九叩禮畢退次外藩貝勒大臣進表行禮次漢官進表行禮均如前儀次執事各官行三跪九叩禮畢賜貝勒羣臣等燕禮成頒詔大赦 \\n 崇德八年八月丁亥世祖章皇帝嗣皇帝位前期遣宮祗告天地太廟屆日王公百官朝服齊集篤恭殿前世祖章皇帝乘輿由左翊門出羣臣跪迎世祖章皇帝御寶座王以下文武百官行三跪九叩禮次外藩王以下官屬行三跪九叩禮畢眾復跪乃頒恩詔大學士詣案前奉詔書至丹陛上立宣畢復行三跪九叩禮復位世祖章皇帝乘輿還宮王公百官跪送不設鹵簿不作樂不設燕 \\n 順治元年十月乙卯朔世祖章皇帝定鼎燕京祗告天地受朝賀前期設寶座於郊壇之東南嚮設寶案於座前屆日遣官祗告太廟社稷鹵簿大駕全設世祖章皇帝御祭服由大清門出親詣南郊祗告天地行禮畢內院大學士跪奏禮成禮部堂官恭導至天壇之東御幄次更禮服御寶座王以下文武百官皆跪禮部堂官引大學士一人由東階升正中北面跪學土一人自案上奉寶授大學土大學士奉寶致辭云皇帝君臨萬國諸王文武羣臣不勝歡忭奏畢奉寶授學士學土跪接陳案上退復位羣臣行三跪九叩禮畢駕還宮踰時鴻臚時設御座於皇極門正中設表案於檐東諸王貝勒貝子公序立於內金水橋之北文武各官序立橋南均東西面作樂世祖章皇帝御寶座樂止鳴鞭內大臣侍衞內院禮部都察院鴻臚寺執事各官先於階上行三跪九叩禮畢各就執事位王以上文武百官跪進表內院大學士奉王等所進表跪設案上鳴贊官贊宣表宣表官詣案前奉表大學士二人跪展表宣表官跪宣畢仍設案上行三叩禮復位諸王文武羣臣行三跪九叩禮畢鳴鞭駕還宮禮成頒詔天下十八年正月己未聖祖仁皇帝嗣皇帝位遣官祗告天地太廟社稷聖祖仁皇帝衰服詣世祖章皇帝几筵前行三跪九拜禮祗告受命詣側殿更禮服乃詣聖祖母太皇太后宮行三跪九拜禮次詣聖母仁憲皇太后宮聖母慈和皇太后宮各行三跪九拜禮先御中和殿內大臣侍衞內院禮部都察院執事各官行禮乃御太和殿即皇帝位王公百官上表行禮不宣表不作樂賜茶不設燕駕還宮反喪服就苫次以登極禮成頒詔天下 \\n 康熙六十一年十一月辛丑世宗憲皇帝嗣皇帝位禮儀與順治十八年同惟免賜茶屆日內監下乾清宮簾鑾儀衞於乾清宮丹陛中設金輿奏請世宗憲皇帝乘輿由乾清門中門出奉旨乾清宮雖下簾朕何忍於皇考前乘輿出中門朕從乾清門左旁門出外乘輿心中始安禮成頒詔天下 \\n 雍正十三年九月己亥皇上嗣皇帝位禮部遵照康熙六十一年禮議具奏奉旨是停止宣表免賜茶此奏內稱奉輿於乾清門正中今皇考梓宮見安奉乾清宮朕曷敢於乾清門中乘輿著安輿於左旁禮成頒詔天下凡登極儀具大清通禮 \\n ·上皇太后尊號徽號 \\n （臣）等謹按杜典有天子追尊祖考妣禮以上尊號附焉有天子崇母后禮追崇附焉今以追尊追崇之典應見廟制門我朝恭上列聖列后尊諡巳恭載於太廟篇中伏惟列聖以孝治天下尊奉慈寧遇大慶典晉上徽號聖祖仁皇帝孝事重闈則有恭上太皇太后徽號之儀彝章允洽備極崇隆皇上尊奉皇太后徽稱疊晉璚寶璆冊輝映萬禩謹述隆儀彙著於篇 \\n 崇德八年八月世祖章皇帝嗣位尊聖母皇后為皇太后聖母為皇太后 \\n 順治八年二月世祖章皇帝親政恭上聖母皇太后徽號曰昭聖慈壽皇太后進冊寶行禮禮成頒詔天下八月世祖章皇帝大婚禮成恭加上昭聖慈壽恭簡皇太后徽號奉冊寶行禮如儀次日御太和殿諸王貝勒文武羣臣上表行慶賀禮頒詔天下十一年六月世祖章皇帝大婚禮成恭加上昭聖慈壽恭簡安懿皇太后徽號奉冊寶行禮頒詔如儀十三年十二月冊封皇貴妃禮成恭加上昭聖慈壽恭簡安懿章慶皇太后徽號奉冊寶行禮頒詔如儀十八年正月聖祖仁皇帝嗣位尊聖祖母皇太后為太皇太后尊聖母皇后為皇太后聖母為皇太后 \\n 康熙元年十月恭加上聖祖母太皇太后徽號曰昭聖慈壽恭簡安懿章慶敦惠太皇太后恭上母后皇太后徽號曰仁憲皇太后恭上聖母皇太后徽號曰慈和皇太后奉冊寶行禮如儀太皇太后仁憲皇太后慈和皇太后僕駕皇帝鹵簿俱不設免諸王大臣官員朝賀禮成頒昭天下四年九月聖祖仁皇帝大婚禮成恭加上昭聖慈壽恭簡安懿章慶敦惠溫莊太皇太后徽號恭加上仁憲恪順皇太后徽號太皇太后皇太后儀仗全設宮門前設大駕鹵簿於太和門前聖祖仁皇帝率王公大臣等奉冊寶行禮如儀頒詔天下六年十一月聖祖仁皇帝親政恭加上昭聖慈壽恭簡安懿章慶敦惠溫莊康和太皇太后徽號恭加上仁憲恪順誠惠皇太后徽號奉冊寶行禮頒詺如儀十五年正月以冊立皇太子禮成恭加上昭聖慈壽恭簡安懿章慶敦惠溫莊康和仁宣太皇太后徽號恭加上仁憲恪順誠惠純淑皇太后徽號奉冊寶行禮如儀二十年十二月以滇黔蕩平恭加上昭聖慈壽恭簡安懿章慶敦惠溫莊康和仁宣弘靖太皇太后徽號恭加上仁憲恪順誠惠純淑端禧皇太后徽號前期遣大學士勒德洪明珠詣慈寧宮奏加上徽號禮儀太皇太后諭曰自叛逆搆亂於今八年皇帝焦心勞思運奇制勝故得寇盜削平海宇寧謐皇帝應受尊號以答臣民之望予處深宮之中不與外事受此尊號於心未愜此典禮不必行勒德洪等奉太皇太后旨還奏復遣詣慈寧宮奏曰厯稽往代國家凡有大慶必歸美於尊親太皇太后鑒臣微忱特允奏請臣雖無尊號傳示中外亦有榮光太皇太后復不允勒德洪等還奏復遣詣慈寧宮奏曰自寇亂用兵以來將士疲勞生民因苦瘡痍未復喘息未蘇雖兵戈乍戢疆宇初平國家紀綱正宜整頓地方元氣正宜培養臣何敢晏然自處以為太平無事受納尊號惟祈太皇太后聖心歡豫俯體羣情允行大典臣實幸甚天下幸甚太皇太后曰皇帝既惓惓懇請至於再三予亦不能固辭可照禮議行屆期恭奉冊寶詣太皇太后皇太后宮加上徽號行禮頒詔天下三十六年七月以朔漠平定請加上仁憲恪順誠惠純淑端禧皇太后徽號奉皇太后懿旨皇帝懋建宏勳予不勝欣悅際此昌期予心慰矣尊加徽號向雖有例並非斷不可已者著停止予心始安復遣大學士等奏請再三懿旨不允六十一年十一月世宗憲皇帝嗣位尊聖母為皇太后十二月禮部奏恭上皇太后尊號禮儀奉懿旨子自幼入宮蒙大行皇帝深恩備位妃列幾五十年雖夙夜小心勤修內職未能圖報萬一龍馭升遐即欲相從皇帝再三諫阻情詞懇至勉慰其心未伸予志今諸王大臣援引舊典請上尊稱此時梓宮大事正在舉行淒切哀衷何暇他及尊崇典禮實非予心所安況予戒慎居心謙沖訓子但願予子體先帝之心永保令名諸王大臣體先帝之心各抒忠悃則兆民胥賴海宇蒙休子躬大有光榮勝於受尊稱遠矣諸王大臣復叩請再三始蒙慈允恭上徽號曰仁壽皇太后奉冊寶行禮如儀 \\n 雍正十三年九月皇上御極尊聖母為皇太后十二月恭上聖母皇太后崇號曰崇慶皇太后奉冊寶行禮如儀禮成頒詔天下不御殿受賀 \\n 乾隆二年十二月冊立皇后禮成恭加上崇慶慈宣皇太后徽號奉冊寶行禮如儀次日御太和殿王公百官進表行慶賀禮頒詔天下十四年四月以金川平定恭加上崇慶慈宣康惠皇太后徽號奉冊寶行禮如儀次日上率王公大臣詣皇太后宮行慶賀禮百官於午門外隨行禮畢上御太和殿王公文武羣臣上表行慶賀禮頒詔天下十五年八月冊立皇后禮成恭加上崇慶慈宣康惠敦和皇太后徽號奉冊寶行禮頒詔如儀十六年十一月皇太后六十萬壽恭加上崇慶慈宣康惠敦和裕壽皇太后徽號奉冊寶行禮如儀越三日上率王公大臣等詣皇太后宮恭祝萬壽行慶賀禮上御太和殿王公百官上表行慶賀禮頒詔天下二十年六月以伊犁平定大功告成恭加上崇慶慈宜康惠敦和裕壽純禧皇太后徽號上率王公大臣恭進冊寶宣表行慶賀禮上御太和殿王公百官上表行慶賀禮頒詔天下二十六年十一月皇太后七十萬壽恭加上崇慶慈宣康惠敦和裕壽純禧恭懿皇太后徽號上率王公大臣恭進冊寶行禮越二日上率王公大臣詣皇太后宮恭祝萬壽宣表行慶賀禮百官於午門外隨行禮上御太和殿王公百官上表行慶賀禮頒詔天下三十四年十二月諭朕尊養璇瑋展愛承歡一切務臻隆備前者每逢慶典加上聖母皇太后徽號悉遵會典成規敬製金冊金寶以為準儀昭度程式宜然近檢稽體仁閣尊藏法物則孝莊文皇后玉冊玉寶俱存皆康熙年間皇祖厯次加奉太皇太后徽號所進者乃知冊寶原有刻玉之制恩思國家傳寶質皆琢玉而下逮親藩封爵冊寶亦得範金是嘉玉較良金尤為寶貴越歲辛卯恭遇聖母八旬萬壽朕將躬率羣臣恭加徽號用洽彝章所奉冊寶自宜備極珍崇以稱尊親茂慶之志著大學士會同該部博稽舊典敬謹詳議以聞尋大學士等遵旨議上從之三十六年十一月皇太后八十萬壽恭加上崇慶慈宣康惠敦和裕壽純禧恭懿安祺皇太后徽號上率王公大臣等詣皇太后宮恭進玉冊玉寶行禮禮成上詣慈寧宮率諸王公大臣恭祝聖壽宣表行慶賀禮御太和殿頒詔天下四十一年五月以平定兩金川大功告成恭加上崇慶慈宣康惠敦和裕壽純禧恭懿安祺寧豫皇太后徽號上率王公大臣恭進冊寶行慶賀禮如儀御太和殿頒詔天下是月諭茲因平定金川恭上皇太后徽號會典所載屆期應御太和殿閱視冊寶隨奉至慈寧宮躬進并宣表行慶賀禮昨奉皇太后懿旨是日儀典繁重皇帝春秋巳越六旬若拜跪太久予心憐之止須將冊寶豫陳殿中至時皇帝率王公大臣行禮即表文亦毋庸宣讀欽此仰見聖母慈愛備至體恤周詳但自念精力尚健拜跪不覺過勞因奏聖母云恪遵溫諭酌省恭閱冊寶一節以副慈懷其餘仍循儀典以展尊敬之忱至恭慶聖母九旬萬壽當悉遵此次恩訓而行仰邀俞允洪維萱庭集福承慶方長體懿慈更足以申愛慕著內閣禮部存記于辛丑年恭逢萬壽慶典加上徽號敬謹遵照具奏以聞凡加上尊號徽號儀具大清通禮 \\n ·尊封太妃太嬪 \\n （臣）等謹按尊封太妃前代厥有故事杜典闕焉伏攷國朝定制尊封太妃太嬪或遣官將事或至尊親自行禮其儀特為隆重今據會典所述彙列如左 \\n 順治九年十月世祖章皇帝尊封太宗文皇帝妃二位曰皇考懿靖太貴妃皇考康惠淑妃設黃幄二於昭聖慈壽皇太后宮前東西相向設太妃座於幄內太貴妃在東淑妃在西世祖章皇帝親奉冊寶行禮禮成次日御殿行慶賀禮十八年聖祖仁皇帝登極尊封太祖高皇帝妃為皇祖壽康太妃內院禮部官奉冊寶設黃案上舁送至太妃宮門前內監送入宮內太妃受冊寶訖內院禮部官各退 \\n 康熙十五年聖祖仁皇帝尊封世祖章皇帝妃四位曰皇考恭靖妃皇考淑惠妃皇考端順妃皇考寧愨妃典禮與順治十八年同 \\n 雍正二年世宗憲皇帝尊封聖祖仁皇帝妃四位嬪一位曰皇考皇貴妃皇考貴妃皇考密妃皇考定妃皇考通嬪典禮與順治十八年同 \\n 乾隆元年十一月皇上尊封聖祖仁皇帝妃四位曰皇祖壽祺皇貴太妃皇祖溫惠貴太妃皇祖順懿密太妃皇祖純裕勤太妃親詣寧壽宮行尊封禮以世宗憲皇帝服制不奏樂停止慶賀是月尊封聖祖仁皇帝嬪四位曰皇祖襄嬪皇祖熙嬪皇祖謹嬪皇祖靜嬪遣官行禮如儀二年九月尊封世宗憲皇帝妃二位曰皇考貴妃皇考謙妃典禮與雍正二年同八年十一月尊封皇祖溫惠貴太妃為皇祖溫惠皇貴太妃親詣行禮如儀四十三年二月諭曰裕貴妃母妃侍奉皇考誕育和親王淑慎素著朕御極之初即欽奉聖母皇太后懿旨晉封貴妃以申敬禮之意四十餘年慈寧隨侍親愛尤深茲年屆九旬實宮闈盛事宜崇位號以介蕃釐晉封為皇貴妃所有應行事宜各該衙門察例預辦屆期涓吉舉行十月上以裕皇貴妃九十壽日晉奉冊寶並御筆匾額御製詩草壽星親詣裕皇貴妃宮行禮凡冊封儀具大清典禮 \\n ·冊立皇后　冊封妃嬪一 \\n （臣）等謹按杜典有天子納妃后禮以冊后附之今考會典大婚之禮別有專條謹從茲例恭載冊立皇后典制而同日冊封妃嬪之禮附見於篇仍立專門於後 \\n 崇德元年四月孝端文皇后以嫡妃正位中宮行冊立禮屆日設黃幄於清寧宮前設黃案於幄內王公百官朝服序立崇政殿前太宗文皇帝御殿閱冊寶命正副使持節至清寧宮宣讀冊文行冊立禮禮成正副使持節復命孝端文皇后率公主福晉命婦於太宗文皇帝前行六肅三跪三拜禮諸妃率公主福晉命婦於孝端文皇后前行六肅三跪三叩禮太宗文皇帝御殿諸王大臣進滿洲蒙古漢字表文次第宣讀各行慶賀禮賜王公百官燕如儀 \\n 順治八年八月世祖章皇帝冊立皇后行大婚禮【詳見大婚】十一年六月冊立孝惠章皇后行大婚禮【詳見大婚】 \\n 康熙四年九月聖祖仁皇帝冊立孝誠仁皇后行大婚禮【詳見大婚】十六年八月孝昭仁皇后正位中宮行冊立禮同日孝懿仁皇后肇封貴妃又冊封安嬪敬嬪端嬪榮嬪惠嬪宜嬪僖嬪設節案於太和殿正中設冊寶案於左右稍前次設貴妃冊寶案嬪冊案左右稍後聖祖仁皇帝御太和殿閣冊寶王公百官咸朝服按翼序立乃宣制命正副使持節行冊立禮正副使至景運門內監接奉節冊寶入宮孝昭仁皇后受冊寶行禮如儀貴妃嬪各行冊封禮畢內監出景運門以節授正副使正副使還至後左門復命聖祖仁皇帝率王公大臣詣太皇太后仁憲皇太后宮行禮孝昭仁皇后禮服詣太皇太后仁憲皇太后聖祖仁皇帝前行禮各如儀公主福晉命婦免隨行禮禮成越三日聖祖仁皇帝御太和殿王公百官上表行慶賀禮免公主福晉命婦詣孝昭仁皇后宮行禮頒詔天下二十八年七月孝懿仁皇后正位中宮行冊立禮如儀 \\n 雍正元年十二月孝敬憲皇后以嫡妃正位中宮行冊立禮同日孝聖憲皇后肇封熹妃又冊封貴妃齊妃懋嬪裕嬪世宗憲皇帝御太和殿宣制命正副使持節行禮如儀惟慶賀禮奉旨俟三年後補行次日頒詔天下三年十月世宗憲皇帝御太和殿王公百官進表補行慶賀禮禮畢御乾清宮孝敬憲皇后率妃嬪於世宗憲皇帝前行禮孝敬憲皇后還宮妃嬪率公主福晉命婦於教敬憲皇后前行慶賀禮如儀 \\n 乾隆元年孝賢皇后以嫡妃正位中宮二年十二月行冊立禮同日冊封貴妃嫻妃純妃嘉嬪禮與雍正元年同上御太和殿宣制遣使持節將事皇后受冊寶行禮均如儀上率王公大臣詣皇太后宮行禮皇后率貴妃妃嬪詣皇太后宮行禮上御太和殿王公百官上表行慶賀禮頒詔天下皇后率貴妃妃嬪詣皇帝前行禮貴妃妃嬪及公主福晉命婦詣皇后宮行禮如儀十五年八月冊立攝六宮事皇貴妃為皇后禮儀與乾隆二年同凡冊封儀具大清通禮 \\n 皇朝通典卷五十二 \\n  \\n   \\n  "}
{"章节": "●皇朝通典卷五十三", "正文": "  \\n ●皇朝通典卷五十三 \\n 　 \\n  \\n 禮十三 \\n ○禮十三 \\n 嘉三 \\n △嘉三 \\n 冊立皇后　冊封妃嬪二 \\n 聖祖　世宗聖諭　皇上諭旨 \\n 冊封諸王貝勒貝子 \\n 冊封公主 \\n 婚禮 \\n ·冊立皇后　冊封妃嬪二 \\n 崇德元年孝莊文皇后肇封西永福宮莊妃暨冊封東關睢宮宸妃西麟趾宮貴妃東行慶宮淑妃是日設黃幄於清寧宮前設黃案於幄內太宗文皇帝御崇政殿閱冊寶宣制命正副使持節至清寧宮行冊封禮成妃等率公主福晉以下及大臣命婦於太宗文皇帝前行六肅三跪三叩禮又於孝端文皇后前行六肅三跪三叩禮次公主福晉大臣命婦於妃前各行四肅二跪二叩禮各如儀 \\n 順治十三年冊封皇貴妃世祖章皇帝駕幸南苑於行宮正殿閱冊寶遣使持節往封皇貴妃受冊寶行禮如儀禮成頒詔天下 \\n 康熙十六年孝昭仁皇后正位中宮同日孝懿仁皇后肇封貴妃又冊封安嬪敬嬪端嬪榮嬪惠嬪宜嬪僖嬪各行禮如儀其公主福晉以下及大臣命婦奉旨均免慶賀十八年孝恭仁皇后肇封德嬪行禮如儀二十年孝懿仁皇后以貴妃晉封皇貴妃孝恭仁皇后以德嬪晉封德妃同日封貴妃又惠嬪封惠妃宜嬪封宜妃榮嬪封榮妃均行禮如儀停止慶賀三十七年冊封貴妃和嬪良嬪均行禮如儀五十七年冊封宣妃和妃成妃密嬪定嬪勤嬪各行禮如儀是日諸嬪增給采仗視妃儀仗內減紅緞瑞草繖拂子各一對並命補給端嬪采仗 \\n 雍正元年世宗憲皇帝冊立中宮同日孝聖憲皇后肇封熹妃暨封貴妃齊妃懋嬪裕嬪各行禮如是日陳設貴妃儀仗福晉以下大臣命婦等行慶賀皇后禮畢於貴妃前行慶賀禮十二年冊封謙嬪行禮如儀 \\n 乾隆二年皇上行冊立中宮禮同日封貴妃嫻妃純妃嘉嬪均行禮如儀六年嘉嬪晉封嘉妃暨冊封愉嬪怡嬪舒嬪均行禮如儀十年貴妃晉封皇貴妃嫻妃純妃晉封貴妃愉嬪晉封愉妃暨冊封令嬪均行禮如儀十四年冊封攝六宮事皇貴妃同日嘉妃晉封貴妃令嬪舒嬪晉封妃暨冊封婉嬪均行禮如儀奉論禮部所進冊封皇貴妃攝六宮事及晉封貴妃儀注內稱公主福晉命婦皆詣皇貴妃貴妃宮行禮等語朕意初封即係貴妃者公主福晉命婦自應行禮若由妃晉封者儀節較當酌減此一定之差等且今皇貴妃及嘉貴妃同日受封而公主福晉命婦行禮畧無區別則於儀制亦未允協嘉貴妃前著照純貴妃之例不必行禮十六年冊封慶嬪穎嬪十九年冊封忻嬪均行禮如儀二十四年令妃晉封貴妃慶嬪穎嬪晉封妃暨冊封豫嬪均行禮如儀二十五年純貴妃晉封皇貴妃行禮如儀二十八年忻嬪豫嬪晉封妃均行禮如儀三十年令貴妃晉封皇貴妃行禮如三十三年慶妃晉封貴妃容妃晉封妃暨冊封順嬪均行禮如儀三十六年冊封惇嬪行禮如儀三十九年惇嬪晉封妃行禮如儀四十一年順嬪晉封妃暨冊封誠嬪循嬪均行禮如儀凡冊封貴妃妃嬪儀節具大清通禮 \\n ·聖祖　世宗聖諭　皇上諭旨 \\n （臣）等謹按杜典有冊命皇太子禮葢唐制如此今考史冊所載厯代建儲之事覆轍相尋其弊不可勝言欽惟我朝列聖嗣服均未明言冊立而天眷有德付託得人光啟億萬年無疆之祚聖祖仁皇帝時以理密親王之事上煩聖慮明示訓諭謂立儲之事未可輕定世宗憲皇帝聖鑒周詳特頒諭旨以示神明化裁之妙用我皇上睿照高深洞徹時勢再三宣諭深斥泥古建儲之失並命纂輯儲貳金鑑一書永垂萬世訓誡仰見本朝家法相承深識遠慮有超出於從古帝王萬萬者恭錄聖祖世宗聖諭及我皇上諭旨於篇所有冊立條目不復編列焉 \\n 康熙五十二年二月聖祖仁皇帝諭領侍衞內大臣大學士九卿等曰趙申喬陳奏皇太子為國本應行冊立朕自幼讀書凡事留意纖悉無遺況建儲大事朕豈忘懷但關係甚重有未可輕立者昔立允礽為皇太子時索額圖懷私倡議凡皇太子服御諸物俱用黃色所定一切儀注幾與朕相似驕縱之漸實由於此索額圖誠本朝第一罪人也宋仁宗三十年未立太子我太祖皇帝並未預立皇太子太宗皇帝亦未預立皇太子漢唐以來太子幼沖尚保無事若太子年長其左右羣小結黨營私鮮有能無事者人非聖人誰能無過安得有克盡子道如武王者今眾皇子學問見識不後於人但年俱長成已經分封其所屬人員未有不各庇護其主者即使立之能保將來無事乎且為君難為臣不易古來人君窮兵黷武者有之崇尚佛老者有之任用名法者有之朕御極五十餘年朝乾夕惕上念祖宗遺緒之重下念臣民仰望之殷乾綱獨斷柔遠能邇體恤臣庶毫無私心當吳三桂叛亂時已失八省勢幾危矣朕灼知滿漢蒙古之心各加任用勵精圖治轉危為安是以數十年來海寓寧靖今欲立皇太子必能以朕心為心者方可立之豈宜輕舉即臣僚為國為民念茲在茲先憂後樂者實不易得太子之為國本朕豈不知立非其人關係匪輕朕將允礽從幼教訓迨後長成變為暴虐無所不為不知忠孝不識廉恥行事乖戾有不可言者推其故皆由瘋狂成疾迷惑所致此疾有二十餘載矣凡人醉後傷人醒時知悔伊似長醉不醒所為過惡身不自知伊之儀表及學問才技俱有可觀今一至於此非瘋狂而何自廢而復立以來朕尤加意教訓心血耗盡因伊狂疾終不痊愈故又行廢黜孟子云父子之間不責善責善則離離則不祥莫大焉大學云人莫知其子之惡葢父之於子嚴不可寬亦不可誠為難事如朕方能處置得宜耳爾諸大臣俱各有子凡人幼時猶可教訓及其長成一誘於黨類便各有所為不復能拘制矣立皇太子事未可輕定特召集爾眾大臣明示朕意 \\n 雍正元年八月世宗憲皇帝御乾清宮西煖閣召總理大臣滿漢大臣九卿入諭曰我聖祖仁皇帝為宗社臣民計慎選於諸子之中命朕纘承統緒於去年十一月十三日倉猝之間一言而定大計薄海內外莫不傾心悅服共享安全之福聖祖之精神力量默運於事先貫注於事後神聖睿哲高出乎千古帝王之上自能主持若朕則豈能及此乎皇考當日亦曾降旨於爾諸臣曰朕萬年後必擇一堅固可託之人與爾等作主必令爾等傾心悅服斷不致貽累於爾諸臣也朕自即位以來念聖祖付託之重太祖太宗世祖創垂大業在於朕躬夙夜兢兢惟恐未克負荷向日朕在藩邸時坦懷接物無猜無疑飲食起居不加防範此身利害聽之於命葢未任天下之重也今躬膺聖祖付託神器之重安可怠忽不為長久之慮乎當日聖祖因二阿哥之事身心憂悴不可殫述今朕諸子尚幼建儲一事必須詳慎此時安可舉行然聖祖既將大事付託於朕朕身為宗社之主不得不預為之計今朕特將此事親寫密封藏於匣內置之乾清宮正中世祖章皇帝御書正大光明匾額之後乃宮中最高之處以備不虞諸王大臣咸宜知之或收藏數十年亦未可定諸王大臣等當各竭忠悃輔弼朕躬俾朕成一代之令主朕於爾等亦必保全成就篤厚恩誼豈非家國天下之大慶乎朕意若此諸王大臣其共議之諸王大臣奏曰皇上聖慮周詳臣下豈有異議惟當謹遵聖旨上曰爾諸臣既同心遵奉諭旨朕心深為慰悅乃命諸臣退仍留總理事務王大臣將密封錦匣收藏於乾清宮正大光明匾額後乃出 \\n 乾隆元年七月皇上御乾清宮西煖閣召總理事務王大臣九卿等人諭曰朕受皇考付託之重踐阼以來兢兢業業無刻不以敬天勤民為念宵衣旰食日理萬幾務期海宇又安庶政咸理仰副我皇考付託得人之聖心以綿宗社無疆之慶朕思宗社大計莫如建儲一事自古帝王即位首先舉行所以重國本而定鴻基也朕即位已逾半載而未經降旨者並非不稽古典而視此事為緩圖良以後世人心不古往往有因建儲太早以致別生事端者或本人恃貴驕矜漸至失德或左右逢迎諂媚誘引作非甚且有奸宄之徒窺視讒搆以搖動之是以皇祖當日於建儲一事大費苦心及授神器於我皇考時一言而定萬世之業我皇考御極之元年聖心即默注朕躬不肯宣布中外而傳集諸王大臣九卿特加訓諭親書密旨收藏於乾清宮正大光明匾額之後此我皇考鑒古宜今寶愛玉成之妙用也今朕當春秋方盛之時皇子年齒又尚沖幼揆之事勢雖若可緩而國本攸係自以預定為宜再四思維惟有循用皇考成式親書密旨照前收藏在我皇考神明化裁創舉於一時而朕繼志述事踵行於今日此乃酌權劑經之道非謂後世子孫皆當奉此以為法則也將來皇子年齒漸長日就月將識見擴充志氣堅定萬無驕貴引誘之習朕仍應布告天下明正儲貳之位若夫以建儲為嫌忌而不肯舉行者此庸主卑陋之見朕亦深鄙者也今傳集總理事務王大臣九卿等面降此旨非謂諸臣不知朕心必俟朕之諄諄告諭也誠恐天下讀書泥古者以朕不早建儲為疑用是特為宣曉如有拘牽舊制復行奏請者著該衙門將奏章發還今日朕親書密旨著總理事務王大臣親看宮中總管太監謹收藏於乾清宮正大光明匾額之後三年十月諭曰二阿哥永璉乃皇后所生朕之嫡子為人聰明貴重氣宇不凡皇考命名永璉隱然示以承宗器之意御極後不即冊立者恐年幼志氣未定恃貴驕矜或左右諂媚逢迎至於失德甚且有窺伺動搖之者故於乾隆元年七月初二日遵照皇考成式親書密旨召諸王大臣面諭收藏於乾清宮正大光明匾之後是雖未冊立朕已命為皇太子矣今於本月十三日偶患寒疾遂致不起深為悲悼一切典禮著照皇太子儀注行元年密藏之諭旨著取出將此曉諭天下知之十八年十一月諭會典館總裁官曰詹事乃東宮僚佐儲貳未建其官原可不設第以翰林敘進之階姑留以備詞臣遷轉地耳古稱建儲為國本大計朕酌古準今深知於理勢有所難行載在史冊者姑置勿論即如理密親王當皇祖時聖慈鍾愛初無間言嗣以東宮既建建狎昵匪人陷於失德再致廢黜然其先所置宮僚何嘗非一時之選如湯斌即所稱當代醇儒然亦何裨萬一葢別立宮府則僚屬多人賢否參雜斷難保其不滋事端夫以皇祖之包含宏大尚迫於宗社之重必不可容可見建儲一事亦如封建井田固不可行之近世也是以皇考鑒於前事默定宸衷不事建儲分府惟擇老成宿望大臣如朱軾鄂爾泰福建張廷玉蔡世遠等勸讀內廷聖謨深遠慈覆如天朕纘緒以來恪遵家法今皇子等讀書內廷亦惟慎簡師傅俾之薰陶德性講習經書日有程課其視出閣就傅有名無實者相去為何如耶夫豫教固所當重實則存乎其人此蒼穹之敷佑宗社之貽庥景運靈長有非人力所致者矣會典載詹事官春秋進講虛文縟節甚屬無謂又如皇太子賀箋論體制當由內閣撰擬乃由詹事頒發此亦前明坊局閒曹借以招事示權巳耳果爾則賀皇太后皇后表箋亦當由內務府頒發耶此皆沿襲之謬著該總裁官改正進呈四十八年九月上諭朕閱館臣所進職官表志詹事府一門其按語內稱詹事府為東宮官屬我國家萬年垂統家法相承不事建儲冊立詹事府各員留以備詞臣遷轉之階等語是書館臣因朕前降諭旨於建儲一事之斷不可行明切訓示故於按語內特為揭出其實書生拘迂之見豈能深計及此且使是書留傳後世安知不又訾議館臣為無奈迎合諭旨非其本懷耶用是不得不再為明白宣諭夫堯授舜舜授禹唐虞固公天天即禹之傳啟亦非於在位時有建之太子之事三代以後人心不古秦漢預立太子其後爭奪廢立禍亂相尋不可枚舉遠而唐高祖立建成為太子至於兄弟相殘建成被害近而明神宗朝羣臣奏請預立國本紛紜擾亂大率皆為後來希榮固寵之地甚至宵小乘閒伺釁釀為亂階如梃擊等案神宗召見太子泣為慰藉父子之間至於如此閱之真可寒心可知建儲冊立非國家之福召亂起釁多由於此即以我朝而論皇祖時理密親王亦嘗立為皇太子且特選公正大臣如湯斌者為之輔導乃既立之後情性乖張即湯斌亦不能有所匡救羣小復從而蠱惑遂致屢生事端上煩皇祖聖慮終至廢黜且即理密親王孝而無過竟承大統亦不過享國二年其長子弘皙縱欲敗度不克幹蠱年亦不永使相繼嗣立不數年間連遭變故豈我大清宗社臣民之福乎是以皇祖有鑒於茲自理密親王既廢不復建儲迨我皇祖龍馭上賓傳位皇考詔登大寶十三年勵精圖治中外肅清皇考敬法前徽雖不預立儲位而於宗祏大計實早為籌定雍正元年即親書朕名緘藏於乾清宮正大光明匾內又另書密封一匣常以隨身至雍正十三年八月皇考升遐朕同爾時大臣敬謹啟視傳位於朕之御筆復取出內府緘盒密記核對脗合人心翕然此天下臣民所共知者也朕登極之初恪遵家法以皇次子乃孝賢皇后所生嫡子為人重醇良依皇考之例曾封其名藏於乾清宮正大光明匾內後乃稟命不融未幾薨逝遂命大學士鄂爾泰張廷玉將其名撒出追諡為端慧皇太子是未嘗不立嫡也但不以明告眾耳嗣後皇七子亦孝賢皇后所出秉資純粹深愜朕心惜不久亦即悼殤其時朕視皇五子於諸子中覺貴重且漢文滿洲蒙古語馬步射及算法等事並皆嫻習頗屬意於彼而未明言乃復因病旋逝設依書生之見規倣古制繼建元良則朕三十餘年之內國儲凡三易尚復成何事體是以前於癸巳年復書所立皇子之名藏於匣內常以自隨是年南郊大祀命諸皇子在壇襄事曾以所定皇子默禱上帝若所定之子克承堂構則祈昊蒼眷佑俾得年命延長倘非天意所屬則速奪其算朕亦可另為選擇毋悞我國家宗社生民重寄本年恭詣盛京祗謁祖陵亦如告天之言默祝於太祖太宗之前仰祈靈爽式憑永垂昭鑒朕非不愛子也誠以宗社為重若朕之子孫皆以朕此心為心實大清國億萬斯年之福也今日召對諸皇子及軍機大臣面降此旨即朕前所默告上帝祖宗之言豈容有絲毫虛飾耶朕於天下一切庶務無不宵旰勤求悉心籌畫寧於繼體付託之重轉不早為定計乎秋間朕於避暑山莊河岸御鎗打鵁鶄失足落水溼衣此時不特御前王公大臣等聞知俱即趨至問安即漢軍機大臣亦接踵前赴該處朕仍率伊等談笑而行並未有因內廷禁地太監等敢於阻止者設朕起居偶有違和大臣等俱可直詣寢所此皆由朕平日君臣一體無日不接見諸臣面承諭旨何至有若前代夜半禁中出片紙之語為杞人之憂乎總之建儲一事即如井田封建之必不可行朕雖未有明詔立儲而於天祖之前既先為齋心默告實與立儲無異但不以往代覆轍之務虛名而受實禍耳故現在詹事官屬雖沿舊制而其實亦無職掌祗以備員為翰林陞轉之資耳因再明切宣諭撼子孫其各敬承勿替庶幾億萬年無疆之休其在斯乎總之此事朕亦不敢必以為是其有欲遵古禮為建立之事者朕亦不禁俟至於父子兄弟之間猜疑漸生釀成大禍時當思朕言耳並諭館臣將此旨冠於是編之首俾天下萬世咸知朕意十月諭曰朕厯覽前代建儲諸弊及我朝家法相承於立儲一事之不可行已明降諭旨宣示中外至史冊所載因建立儲貳致釀事端者不可枚舉自當勒成一書以昭殷鑒著皇子等同軍機大臣及上書房總師傅等將厯代冊立太子事蹟有關鑒戒者採輯成書陸續進呈即著皇孫等之師傅為謄錄書成名為古今儲貳金鑑 \\n ·冊封諸王貝勒貝子 \\n （臣）等謹按杜典有策拜諸工侯一條葢兼同異姓而言之今考我朝定制同姓封爵載在會典者和硯親王親王世子多羅郡王郡王長子多羅貝勒固山貝子鎮國公輔國公未入八分鎮國公未入八分輔國公鎮國將軍輔國將軍奉國將軍奉恩將軍凡十有四等親王以下貝子以上受封者旨下舉行冊封典禮謹據大清會典備列如左 \\n 崇德元年定冊封諸王貝勒貝子之禮屆日諸王貝勒及文武各官均於崇政殿前分翼序立內院官奉制冊印設殿內黃案上請旨授封內院官引諸王貝勒依次進跪殿前宣制冊官及奉制冊官於黃案東西面立次第宣制冊畢奉制冊印授諸王貝勒王等祇受轉授從官從官跪受王等次第各復原位立冊封禮成奉制冊印官前引王等隨後進至清寧宮前前引官分翼東西面立鳴贊官贊排班贊進贊跪叩興王等於皇帝前行三跪九叩禮前引官前行王等隨後由大清門次第出諸王貝勒相賀按班次序立互行二跪六叩禮各回府第諸王福晉貝勒夫人等各於王貝勒前行慶賀禮畢王府屬官僚各於本王前慶賀行二跪六叩禮貝勒府屬官各於貝勒前慶賀行一跪三叩禮 \\n 順治九年定諸王貝勒貝子公等受封謝恩禮部具題於每月常朝日進殿前行禮十一年定封親王世子給金冊封郡王給鍍金銀冊封貝勒以下皆給授誥命十四年定親王郡王嗣封者傳至宗人府禮部堂官授冊寶該嗣王跪受貝勒以下奉恩將軍以上傳至宗人府宗人府官頒給誥命均跪受若年幼者就府第宣賜十七年定凡封貝勒給紙制冊誥命 \\n 康熙十二年定封親王世子郡王欽點正副使持節往封受冊寶印禮儀封親王曰寶郡王曰印貝勒有制冊無印其行禮並同又定封親王世子郡王遣內大臣散秩大臣為正使禮部侍郎內閣翰林院學士為副使封貝勒貝子遣內閣侍讀學士侍讀翰林院侍讀學士侍講學士侍讀侍講為正使禮部郎中員外郎主事為副使封鎮國公以下奉恩將軍以上由宗人府禮部給綬誥命 \\n 乾隆三十九年十二月諭和郡王綿倫薨逝尹雖無子嗣現有親弟二人按兄終弟及之例應得襲爵著宗人府於綿循綿倬除服後帶領引見候朕簡定至向來王等襲爵惟軍功勳舊諸王例應世襲罔替此外如怡賢親王之公忠體國經皇考特恩有世襲罔替之旨亦應遵守勿替其餘恩封諸王襲爵時例應以次遞降葢承恩封爵宜有親疏之例若不限以等差則國家延祚奕世王爵愈積愈多既不免於冗濫且與勳勞世及者無所區分亦非所以昭獎勸此展親之恩不得不示之節制也即如和勤親王永璧襲爵時已應降襲郡王朕念其為和恭親王嫡長子朕之親姪不忍降封是以仍襲親王迨至綿倫則不得不遞減為郡王矣今繼綿倫襲爵者於例應降封貝勒但朕念其為和恭親王之且綿倫襲爵未久即嬰疾早逝弗克長享藩封殊為可憫今若照例改為貝勒則是和恭親王薨後未五年而王爵已失於心實有所不忍此次仍著加恩襲封郡王將來再遇應襲時即照例遞行降襲又念諸王遞降之例自貝勒貝子公以下至奉恩將軍不過六七傳即至奉恩將軍世襲罔替朕心仍有所不忍嗣後著加恩凡親王以次遞降者至鎮國公而止郡王以次遞降者至輔國公而止其公爵均著世襲罔替俾我大清國億萬斯年親王郡王之子子孫孫均得永延世澤恪守恩封以稱朕篤厚宗親至意著為令四十三年正月奉旨復還睿親王封號並令補繼襲封又信郡王改復豫親王原封康親王改復禮親王簡親王改復鄭親王顯親王改復肅親王平郡王改復克勤郡王原號宗人府會同軍機大臣遵旨議奏睿親王本無子嗣從前曾將豫親王之子多爾博承繼為嗣今應遵面奉諭旨即令多爾博之四世孫淳穎承襲睿親王爵其豫親王爵即令現襲信郡王之修齡承襲康親王改復禮親王等原給寶文印文交禮部改鐫其冊內亦止將奉旨年月及改復封號增鐫得旨允行三月諭朕因我朝開國時宗室懿親勤勞佐命其殊勳茂績實為史冊罕有如睿親王多爾袞受誣黜爵豫親王多鐸緣事降封朕為核其生平事蹟昭雪加恩復還原封世襲又禮親王代善鄭親王濟爾哈朗肅親王豪格克勤郡王岳托等並令稱其原號用昭惇敘酬庸渥典其餘諸王貝勒內或有顯著功績而封爵後經降奪者除本人身罹重愆不當復邀優典外若係承襲之子孫獲咎議處竟將初封褫革未為平允因命軍機大臣會同宗人府查明具奏今據開列清單進呈朕詳加閱核口饒親王阿巴泰及其子安親王岳洛俱屢著功績其子孫內止有奉恩將軍一人不足以酬勞閥著加恩賞封輔國公一人又敬謹親王尼堪功勳頗顯且以力戰捐軀其子孫內現在止有一輔國公亦著加恩晉封鎮國公至謙郡王瓦克達巽親王滿達海鎮國公屯齊從前亦均著有功績現無承襲之人並著加恩瓦克達子孫賞給一等鎮國將軍滿達海子孫賞給一等輔國將軍屯齊子孫賞給一等奉國將軍此次加賞之公爵世職俱著世襲罔替所有應襲之子孫均著宗人府照例揀選數人帶領引見凡冊封諸王貝勒貝子儀具大清通禮 \\n ·冊封公主 \\n （臣）等謹按杜典不及冊封公主禮今考大清會典所載凡冊封公主福晉夫人及郡主縣主縣君等儀節具備謹以次著於篇 \\n 崇德元年定冊封公主之禮是日內院官奉制冊設采亭內陳設崇政殿請旨授封持節官前行次冊亭次封使至公主府門公主率侍從等出儀門右迎入行受冊禮禮成封使持節復命公主送節至儀門外是日諸王貝勒文武各官咸於崇政殿前分翼序立皇帝陞殿諸公主由右門至崇政殿於皇帝前行六肅三跪三叩禮次進清寧宮皇后前行六肅三跪三叩禮次詣諸妃前各行四肅二跪二叩禮公主各回府第各府屬官於本府公主前行慶賀禮 \\n 順治十一年定封固倫公主和碩公主【同輩者封長公主長一輩者封大長公主】均給金冊又定封郡王縣主郡君禮儀均與公主同■〈日隹〉封郡王以下均給授誥命 \\n 康熙十二年定封內外固倫公主和碩公主奏遣往封正副使及宣讀制冊官均與封諸王例同封郡主縣主縣君奏遣正副使宣讀制冊官均與封貝勒貝子例同縣君鄉君由宗人府禮部給綬誥命三十九年定郡王縣主郡君未經受封五年一次由部彙題遣使往封冊封王等福晉貝勒貝子夫人 \\n 崇德元年定冊封王等福晉貝勒貝子夫人之禮封王福晉與公主同 \\n 順治十一年定封親王福晉世子福晉金冊封王福晉鍍金銀冊貝勒夫人以下均給授誥命 \\n 康熙十二年定凡封親王世子郡王福晉奏遣正副使及宣讀官與親王世子郡王例同封貝勒貝子夫人與封貝勒貝子例同鎮國公夫人以上奉恩將軍恭人以上由宗人府禮部給授誥命三十九年定王福晉以上貝子夫人以上未經受封者五年一次由部彙題遣使往封凡冊封公主福晉夫人等儀具大清通禮 \\n ·婚禮 \\n （臣）等謹按杜典納后冊后之禮並列一門今考大清通禮大婚冊立各具儀注自應分載凡冊立中宮之典已見前篇茲據會典所述順治八年十一年康熙四年大婚禮以冠於婚禮篇之首 \\n 大婚 \\n 皇子婚 \\n 皇孫　皇曾孫婚 \\n 親王以下婚 \\n 郡主以下出嫁 \\n 品官庶士庶人婚 \\n 大婚 \\n 順治八年八月世祖章皇帝大婚預擇吉行納采禮【采幣等物詳見通禮】前期一日行大徵禮【采幣等物詳見通禮】遣官各一人以大婚祇告於天地太廟至日早鹵簿大駕樂懸陳設如常儀鑾儀衞官陳皇后儀駕於皇后邸禮部官設案於太和殿正中又設案於皇后邸堂正中設冊寶盝於案上又設案於中案之東設采亭二於太和門外階下內院禮部官朝服奉冊寶由中道入太和殿陳於案王公百官咸朝服序立世祖章皇帝禮服御殿陞座內院官奉冊寶授冊封使臣使臣跪受興由中道奉出禮部堂官前導至太和門外設於采亭鑾儀衞校尉舁冊寶亭次第行前列御仗二對由協和門出詣皇后邸世祖章皇帝還宮遣親王二人奏請昭聖皇太后幸位育宮【今　保和殿】昭聖皇太后陞輿樂作儀駕前導世祖章皇帝恭迎於太和門內昭聖皇太后輿由御道進位育宮使臣至皇后邸后父率親屬朝服出迎於門外皇后禮服同后母朝服迎於庭使臣奉冊寶由中道入置東案上皇后就案南北面跪宣讀官立案左西面宣冊寶文畢次第奉授侍左女官跪接獻皇后皇后祇受轉授侍右女官女官跪接陳於案上盝內皇后興行六肅三跪三拜禮畢皇后陞輿女官奉冊寶盝設采亭內儀駕鼓樂前導至協和門儀駕止【交內執事人】女官奉冊寶前行皇后輿由中道入至太和殿階下降輿入宮禮部堂官奏請御殿世祖章皇帝禮服詣中和殿諸王入至中和殿世祖章皇帝率諸王詣昭聖皇太后前行禮諸王退出復原班立世祖章皇帝御太和殿午門鳴鐘鼓中和韶樂作世祖章皇帝陞座樂止嗚鞭賜后父及親屬燕王公百官咸與燕畢還宮皇后率后母暨公主福晉命婦朝昭聖皇太后於位育宮禮成皇后還宮昭聖皇太后賜后母燕公主福晉婦咸與燕畢昭聖皇太后乘輿還宮世祖章皇帝恭送如初越三日世祖章皇帝御太和殿王公百官上表行慶賀禮頒詔天下各如常儀是日賜后父母兄弟及從人等金幣有差十一年六月世祖章皇帝大婚禮並與順治八年典禮同惟孝惠章皇后行謁見昭聖皇太后禮於大婚之第三日昭聖皇太后御宮孝惠章皇后率公主福晉命婦行禮如儀乃設燕燕畢各退 \\n 康熙四年九月聖祖仁皇帝大婚預擇吉行納采禮【采幣等物詳見通禮】以禮部尚書內務府總管充使咸朝服齎至孝誠仁皇后邸后祖率后父朝服出迎於大門外使臣陳禮物於堂陳馬於庭授后父后父跪受訖率子弟望闕行謝恩禮是日設納采燕於孝誠仁皇后邸命公主三人輔臣命婦三人往與燕內大臣侍衞各旗民公以下武官二品以上滿漢文官侍郎以上咸朝服與燕大婚前期行大徵禮【采幣等物詳見通禮】以禮部內務府堂官為正副使咸朝服齎至孝誠仁皇后邸后祖率后父朝服出迎及以禮物授受儀與納采同是日賜后祖父母父母衣服各跪受訖后祖父率子弟於堂之南后祖母率諸婦於堂之北行謝恩禮如儀前期遣官祗告至日發冊奉迎閱冊寶儀均與順治八年同欽差命婦十一人四人前導七人後隨詣孝誠仁皇后邸襄事又以命婦十人恭侍執事於皇后宮以內大臣侍衞翊衞屆時聖祖仁皇帝御殿發冊孝誠仁皇后受冊寶行禮均如前儀欽天監官報時孝誠仁皇后陞輿前導命婦於輿前後隨命婦於輿後皆乘騎行內大臣侍衞咸從由大清門中門入至午門外儀駕止孝誠仁皇后輿入自中門至太和殿階下內大臣侍衞退孝誠仁皇后降輿內監奉冊寶前導由中道至中和殿前導後隨命婦退恭侍命婦祇迎入宮內監奉冊寶授守寶內監訖退聖祖仁皇帝禮服詣昭聖慈壽太皇太后宮仁憲皇太后宮行禮畢御太和殿賜皇后親屬暨諸王百官燕燕畢乃還宮仁憲皇太后率輔臣命婦詣昭聖慈壽太皇太后宮賜后母暨親屬燕如儀諸王百官免隨行禮公主福晉命婦免會燕至酉時宮中設合卺燕行合卺禮翼日孝誠仁皇后詣昭聖慈壽太皇太后宮仁憲皇太后宮行朝見禮越三日聖祖仁皇帝御殿羣臣上表行慶賀禮頒詔天下凡大婚禮具大清通禮 \\n 皇子婚 \\n （臣）等謹按杜典婚禮篇上自天子納妃后下迨公侯大夫婚禮而止至庶人則闕焉又公主以下于歸之禮或由唐代以前初無定制俱未備載伏考大清通禮凡皇子婚公主下嫁下逮品官士庶均附列於大婚禮儀之後葢男女婚姻人倫之始備立禮制是為切於前民茲從通禮之例以次附載並以補杜氏之闕云 \\n 康熙年定皇子婚禮由內務府承旨交欽天監擇吉具奏至日命大臣命婦偕老者一人傳旨福晉父祇受命行謝恩禮皇子往福晉父家行禮擇吉行納采禮【采幣等物詳見通禮】成婚禮均設燕皇子婚娶前期於皇太后皇帝皇后前行禮成婚次日偕福晉於皇太后皇帝皇后前行禮如行幸駐蹕時巡省方俟回鑾擇吉行禮凡皇子婚儀具大清通禮 \\n 皇孫　皇曾孫婚 \\n 康熙年定皇孫婚禮納采用表裏八十棉二百五十斤餘均與皇子同納采設筵三十席羊二十六酒四十缾成婚設筵四十席羊三十五酒五十缾餘均與皇子同 \\n 乾隆四十六年十月定皇曾孫婚禮納采用表裏五十棉一百七十斤餘均與皇孫同納采設筵十六席羊十二酒十六缾成婚設筵二十席羊十六酒二十缾餘均與皇孫同公主下嫁順治初定公主下嫁之禮有旨指婚乃擇吉令大臣命婦偕老者一人傳旨至日召額駙及其父兄至宮門前大臣傳旨訖謝恩行禮擇吉納采具駝馬筵席羊酒【詳見通禮】額駙於是日詣午門恭進乃設燕行禮如儀下嫁前一日額駙詣宮門前謝恩是日遣官齎送妝奩詣額駙第鋪設至日額駙恭進鞍馬甲冑馬駝筵席羊酒及設燕如納采儀【詳見通禮】下嫁日以皇子福晉近支王福晉貝勒貝子夫人內欽命三人送親合巹襄禮成婚後九日行歸寧禮凡公主下嫁儀具大清通禮 \\n 親王以下婚 \\n 崇德初定親王郡王親王世子郡王長子貝勒貝子鎮國公輔國公鎮國將軍輔國將軍奉國將軍閑散宗室婚禮【詳見通禮】又定覺羅婚禮有職者各照品級無職者與庶民同 \\n 順治九年定王以下公以上奉旨賜婚者咸朝服於中和殿或位育宮【今保和殿】謝恩行三跪九叩禮成婚日行禮同又定王公未受封之子婚禮視其父已受封者各從其爵 \\n 康熙元年定王以下入八分公以上有婚嫁事報禮部具題奉旨賜婚者咸朝服於太和殿或宮門前行謝恩禮凡親王以下婚儀具大清通禮 \\n 郡主以下出嫁 \\n 崇德初定郡主縣主郡君縣君鄉君于歸禮【詳見通禮】 \\n 順治九年定凡奉旨賜婚公主郡主等外藩王以下內外各官咸朝服於中和殿或位育宮謝恩行三跪九叩禮成婚日行禮同 \\n 康熙元年定奉旨賜婚者外藩王以下內外各官詣太和殿或宮門前行謝恩禮凡郡主以下出嫁儀具大清通禮 \\n 品官庶士庶人婚 \\n 順治九年定官員士庶婚禮公納采禮緞衣五襲緞衾褥三具金領終一具金簪二枝金耳飾全副是日具筵用牲九成婚日具筵二十席侯納采禮與公同納采日具筵用牲八成婚日具筵十有八席伯納采禮與侯同納采日具筵用牲七成婚日具筵十有七席一品官納采禮緞衣四襲餘與侯伯同納采日具筵用牲六成婚日具筵十有五席二品官納采禮緞衣三襲緞衾褥二具餘與一品官同納采日具筵用牲四成婚日具筵十席三品官納采禮與二品官同納采日具筵用牲三成婚日具筵八席四品官納采禮緞衣二襲緞衾褥一具金領約一具金耳飾全副納采日具筵用牲二成婚日具筵六席五品官納采禮與四品官同納采日具筵用牲二成婚日具筵五席六品以下官納采禮與五品官同納采日具筵用牲二成婚日用牲三軍民人等納采禮衣一襲衾褥一具金耳環全副納采日具筵用牲一成婚日用牲二 \\n 康熙七年定公納采禮緞衣五襲緞衾褥四具金領約一具金簪四枝金耳飾全副金指環四是日具筵十有六席成婚日筵二十六席侯納采禮緞衣五襲緞衾褥三具金領約一具金簪三枝金耳飾全副是日具筵十有三席成婚日筵二十席伯納采禮與侯同納采日具筵十有二席成婚日筵十有八席一品官納采禮緞衣四襲緞衾褥三具金領約一具金簪三枝金耳飾全副是日具筵十帝成婚日筵十有六席二品官納采禮緞衣三襲緞衾褥二具餘與一品同是日具筵八席成婚日筵十有二席三品官納采禮與二品官同納采日燕用牲八成婚日具筵九席四品官納采禮緞衣二襲餘與三品官同納采日燕用牲七成婚日具筵八席五品官納采禮與四品官同納采日燕用牲六成婚日具筵六席六品以下官納采禮與五品官同納采日燕用牲五成婚日用牲七 \\n 雍正元年定公納采禮金領約一具金簪三枝金耳飾一副緞衣四襲緞衾褥三具納采日燕用牲九成婚日具筵二十席侯納采禮與公同納采日燕用牲八成婚日具筵十有八席伯納采禮與侯同納采日燕用牲七成婚日具筵十有七席一品官納采禮緞衣三襲餘與伯同納采日燕用牲六成婚日具筵十有五席二品官納采禮緞衣二襲緞衾褥二具餘與一品同納采日燕用牲四成婚日具筵十有三席三品官納采禮金簪二枝餘與二品同納采日燕用牲三成婚日具筵八席四品官納采禮金領約一具金耳飾一副緞衣一襲緞衾褥一具納采日燕用牲二成婚日具筵六席五品官納采禮與四品同納采日燕用牲二成婚日具筵五席六品以下官納采禮與五品官同納采日具筵用牲二成婚日用牲三自四品以下領約耳飾各聽其力能具者備用軍民人等納采禮衣一襲衾褥一具具筵用牲一成婚日用牲二凡有品級官員婚嫁或用本官執事鼓樂人不得過十二名鐙不得過六對無品級人及生監軍民不得僭用執事鼓樂人不得過八名鐙不得過四對一應靡費概行嚴禁又定漢人婚娶納采及成婚禮四品官以上紬緞不得過八疋金銀首飾不得過八件食品不得過十五品以下官各減二八品官以下有頂帶人員以上又各減二軍民人等紬絹不得過四果合不得過四其金銀財禮軍民概不許用至庶民婦女有僭用冠帔補服大轎者禁違者罪坐夫男凡品官士庶婚儀具大清通禮 \\n 皇朝通典卷五十三 \\n  \\n   \\n  "}
{"章节": "●皇朝通典卷五十四", "正文": "  \\n ●皇朝通典卷五十四 \\n 　 \\n  \\n 禮十四 \\n ○禮十四 \\n 嘉四 \\n △嘉四 \\n 冠服 \\n 寶印 \\n ·冠服 \\n （臣）等謹按杜典有君臣服章制度一門又別立冠冕篇於冠禮之後所載多複今冠禮既無庸纂述冠冕篇亦應併入於冠服一門欽惟我朝鴻業肇興列祖列宗制作隆備衣冠法式釐定服用者百數十年於茲我皇上念切紹衣慎守成憲於序禮器圖式評通鑑輯覽訓誡輕易之弊俾子孫臣庶咸敬謹遵聽毋忘館臣續纂五朝禮典時於遼金元各代衣冠之制敘次未能明晰仰蒙訓諭改正且宣示本天本祖饗帝饗親之至論實為發從來所未發近復於御製全韻詩新建圜水辟雍記中重申祗述仰見皇上敬述前猷祗遵舊制聖心諄切如是所以綿景祚而昭來許者於鑠哉超越萬古矣茲（臣）等纂輯皇朝嘉禮典即恭載太宗文皇帝聖訓並乾隆三十七年所奉諭旨敬錄篇首以垂示萬禩 \\n 崇德二年四月諭諸王貝勒曰昔金熙宗及金主亮廢其祖宗時衣冠儀度循漢人之俗遂服漢人衣冠盡忘本國言語迨至世宗始復舊制衣冠凡語言及騎射之事時諭子孫勤加學習如元王馬大郭遇漢人訟事則以漢語訊之有女直人訟事則以女直語訊之世宗聞之以其未忘女直之言甚為嘉許此本國衣冠言語不可輕變也我國家以騎射為業今若不時親弓矢惟耽宴樂則田獵行陣之事必致疏曠武備何由而得習乎葢射獵者演武之法服制者立國之經朕欲爾等時時不忘騎射勤練士卒凡出師田獵許服便服其餘俱令遵照國初之制仍服朝衣且諄諄訓諭者非為目前起見也及朕之身豈有習於漢俗之理正欲爾等識之於心轉相告誡使後世子孫遵守毋變棄祖宗之制耳 \\n 乾隆三十七年十月諭朕閱三通館進呈所纂嘉禮考內於遼金元各代冠服之制敘次殊未明晰遼金元衣冠初未嘗不循其國俗後乃改用漢唐儀式其因革次第原非出於一時即如金代朝祭之服其先雖加文飾未至盡去其舊至章宗乃概為更制是應詳考詮次以徵蔑棄舊典之由並酌入按語俾後人知所鑒戒於輯書關鍵方為有當若遼及元可例推矣前因編訂皇朝禮器圖曾親制序文以衣冠必不可輕言改易及批通鑑輯覽又一一發明其義誠以衣冠為一代昭度夏收殷冔本不相沿襲凡一朝所用原各自有法程所謂禮不忘其本也自北魏始有易服之說至遼金元諸君浮慕好名一再世輒改衣冠盡去其純樸素風傳之未久國勢寖弱洊及淪胥蓋變本忘先而隱患中之覆轍具在甚可畏也況揆其所以議改者不過云袞冕備章文物足觀耳殊不知潤色彰身即取其文亦何必僅沿其式如本朝所定朝祀之服山龍藻火燦然具列悉皆義本禮經更何通天絳沙之足云即且祀莫尊於天祖禮莫隆於郊廟溯其昭格之本要在乎誠敬感通不在乎衣冠規制夫萬物本乎天人本乎祖推原其義實天遠而祖近設使輕言改服即已先忘祖宗將何以上祀天地經言仁人饗帝孝子饗親試問仁人孝子豈二人乎不能饗親顧能饗帝乎朕確然有見於此是以不憚諄覆教戒俾後世子孫知所法守是創論實格論也所欲奕葉子孫深維根本之計毋為流言所惑永遠恪遵朕訓庶幾不為獲罪祖宗之人方為能享上帝之主於以綿國家億萬年無疆之景祚實有厚望焉其嘉禮考仍交館臣確核遼金元改制時代先後逐一臚載再加擬按語證明改繕進呈候朕鑒定昭示來許並將此申諭中外仍錄一通懸勒尚書房 \\n （臣）等謹按皇朝冠服之制恭照欽定禮器圖式以類敘次于後 \\n 皇帝冠服 \\n 皇子冠服 \\n 親王以下冠服 \\n 固倫額駙以下冠服 \\n 民公以下凡品官冠服 \\n 士庶冠服 \\n 皇太后　皇后冠服 \\n 皇貴妃　貴妃　妃　嬪冠服 \\n 皇子福晉冠服 \\n 王福晉公主以下凡品官妻冠服 \\n 皇帝冠服 \\n 皇帝冬朝冠薰貂為之十一月朔至上元用黑狐上綴朱緯頂三層貫東珠各一皆承以金龍各四飾東珠如其數上銜大珍珠一夏朝冠織玉草或藤竹絲為之緣石青片金二層裏用紅片金或紅紗上綴朱緯前綴金佛飾東珠十五後綴舍林飾東珠七頂如冬朝冠端罩紫貂為之十一月朔至上元用黑狐明黃緞裏左右垂帶各二下廣而銳色與裏同袞服色用石青繡五爪正面金龍四團兩肩前後各一其章左日右月前後萬壽篆文間以五色雲春秋棉祫夏以紗終以裘各惟其時朝服色用明黃惟祀天用藍朝日用紅夕月用月白披領及袖俱石青冬用片金加海龍緣夏用片金緣繡文兩肩前後正龍各一腰帷行龍五衽正龍一襞積前後團龍各九裳正龍二行龍四披領行龍二袖端正龍各一列十二章日月星辰山龍華蟲黼黻在衣宗彝藻火粉米在裳間以五色雲下幅八寶平水十一月朔至上元披領及裳俱表以紫貂袖端薰貂繡文兩肩前後正龍各一襞積行龍六列十二章俱在衣間以五色雲朝珠用東珠一百有八佛頭記念背雲大小墜珍寶雜飾各惟其宜大典禮御之惟祀天以青金石為飾祀地珠用蜜珀朝日用珊瑚夕月用綠松石雜飾惟宜縧皆明黃色朝帶之制二皆明黃色一用龍文金圓版四飾紅寶石或藍寶石及綠松石每具銜東珠五圍珍珠二十左右佩帉淺藍及白各一下廣而銳中約鏤金圓結飾寶如版圍珠各三十佩囊文繡燧觿刀削結佩惟宜縧皆明黃色大典禮御之一用龍文金方版四其飾祀天用青金石祀地用黃玉朝日用珊瑚夕月用白玉每具銜東珠五佩帉及縧惟祀天用純青餘如圓版朝帶之制中約圓結如版飾銜東珠各四佩囊純石青左觿右削並從版色吉服冠冬用海龍薰貂紫貂惟其時上綴朱緯頂滿花金座上銜大珍珠一夏織玉草或藤竹絲為之紅紗綢裏石青片金緣上綴朱緯頂如冬吉服冠龍袍色用明黃領袖俱石青片金緣繡文金龍九列十二章間以五色雲頂前後正龍各一左右及交襟處行龍各一袖端正龍各一下幅八寶立水裾左右開棉祫紗裘各惟其時吉時朝珠珍寶隨所御吉服帶用明黃色鏤金版四方圓惟便銜以珠玉雜寶各從其宜左右佩帉純白下直而齊中約金結如版飾餘如朝帶常服冠紅絨結頂常服褂色用石青花文隨所御裾左右開常服帶如吉服乾隆十六年欽定雨冠之制二其一頂崇而前簷深其二頂平而前簷敞皆用明黃色氊及羽緞油綢惟其時雨衣之制六皆明黃色一如常服褂而長與袍稱以油綢為之不加裏自衽以下加博焉上襲重衣領下為襞積無袖斜幅相比上斂下遞豐兩重均加掩襟領及紐約皆青色一以氊及羽緞為之月白緞裏頂下為襞積無袖敘幅相比上斂下遞豐前加掩襟領及紐約如衣色或油綢為之不加裏紐約青色一如常服褂而加領長與袍稱以氊及羽緞為之月白緞裏領及紐約如衣色一如常服袍而袖端平前施掩襠油綢為之不加裏領用青羽緞紐約青色外加袍袖如衣色一如常服褂而加領長與坐齊以氊及羽緞為之領及紐約皆如衣色一如常服袍而加領長與坐齊以油綢為之不加裏袖端平前加掩襠領用青羽緞紐約亦青色雨裳之制二皆用黃色一左右幅相交上斂下遞博士前加淺帷為襞積兩旁綴以紐約青色腰為橫幅用石青布兩末削為帶以繫之一前為完幅不加淺帷均以油綢為之行冠冬以黑狐秋以黑羊皮或青絨均如常服冠之制夏織藤竹絲為之紅紗裏緣如其色上綴雨纓頂及梁皆黃色前綴珍珠一行褂色用石青長與坐齊袖長及肘行袍如常服長減十之一右裾短一尺色及花文隨所御棉祫紗裘各惟其時行帶色用明黃左右佩繫以紅香牛皮為之飾金花文鋄銀鐶各三佩帉以高麗布視常服帶帉微闊而短中約以香牛皮束綴銀花文佩囊明黃圓縧飾珊瑚結削燧雜佩各惟其宜行裳色隨所用左右各一前平後中豐上下斂並屬橫幅石青布為之氊祫各惟其時冬用鹿皮或黑狐為表 \\n 皇子冠服 \\n 皇子朝冠冬用薰貂青狐惟其時上綴朱緯頂金龍二層飾東珠十上銜紅寶石夏織玉草或藤竹絲為之緣石青片金二層裏用紅片金或紅紗上綴朱緯前綴舍林飾東珠五後綴金花飾東珠四頂如冬朝冠端罩紫貂為之金黃緞裏左右垂帶各二下廣而銳色與裏同龍褂色用石青繡五爪在面金龍四團兩肩前後各一間以五色雲朝服之制二皆金黃色一披領及裳皆表以紫貂袖端薰貂繡文兩肩前後正龍各一襞積行龍六間以五色雲一披領及袖皆石青冬用片金加海龍緣夏用片金緣繡文兩肩前後正龍各一腰帷行龍四裳行龍八披領行龍二袖端正龍各一下幅八寶平水朝珠不得用東珠餘隨所用縧皆金黃色朝帶色土金黃金銜玉方版四每具飾東珠四中飾貓睛石一左右佩縧如帶色吉服冠紅絨結頂蟒袍色用金黃版飾惟宜佩縧如帶色雨冠雨衣雨裳均用紅色氊及羽紗油綢惟其時雨冠頂平而前簷敞用藍布帶雨衣一如常服袍而袖端平一如常服褂而加領長與坐齊均前施掩襠雨裳前為完幅腰為橫幅用石青布自皇子至宗室公雨冠雨裳之制並同 \\n 親王以下冠服 \\n 親王朝冠與皇子同端罩青狐為之月白緞裏若賜金黃色者亦得用之補服色用石青繡五爪金龍四團前後正龍兩肩行龍朝服蟒袍藍及石青諸色隨所用若賜金黃色者亦得用之吉服冠頂用紅寶石若賜紅絨結頂者亦得用之餘皆如皇子親王世子朝冠頂金龍二層飾東珠九上銜紅寶石朝帶色用金黃金銜玉方版四每具飾東珠三左右佩縧如帶色餘皆如親王郡王朝冠頂金龍二層飾東珠八上銜紅寶石夏朝冠前綴舍林飾東珠四後綴金花飾東珠三補服色用石青繡五爪行龍四團兩肩前後各一朝帶色用金黃金銜玉方版四每具飾東珠二貓睛石一左右佩縧如帶色餘皆如親王世子貝勒朝冠頂金龍二層飾東珠七上銜紅寶石夏朝冠前綴舍林飾東珠三後綴金花飾東珠二補服色用石青前後繡四爪正蟒各一團朝服蟒袍不得用金黃色餘隨所用朝服通繡蟒文皆四爪蟒袍亦如之朝珠縧用石青色朝帶色用金黃金銜玉方版四每具飾東珠二佩縧皆石青色餘皆如郡王貝子朝冠頂金龍二層飾東珠六上銜紅寶石夏朝冠前綴舍林飾東珠二後綴金花飾東珠一吉服冠頂用紅寶石皆戴三眼孔雀瓴補服色用石青前後繡四爪行蟒各一團朝帶色用金黃金銜玉方版四每具飾東珠一餘皆如貝勒鎮國公朝冠頂金龍二層飾東珠五上銜紅寶石夏朝冠前綴舍木飾東珠一後綴金花飾綠松石一吉服冠頂入八分公用紅寶石未入八分公用珊瑚皆戴雙眼孔雀翎端罩紫貂為之月白緞裏補服色用石青前後繡四爪正蟒方補朝帶金銜玉方版四每具飾貓睛石一餘皆如貝子輔國公朝冠頂金龍二層飾東珠四上銜紅寶石餘皆如鎮國公鎮國將軍朝冠頂鏤花金座中飾東珠一上銜紅寶石補服前後繡麒麟吉服冠頂用珊瑚餘皆視一品輔國將軍朝冠頂鏤花金座中飾小紅寶石一上銜鏤花珊瑚補服前後繡獅吉服冠頂用鏤花珊瑚餘皆視二品奉國將軍朝冠頂鏤花金座中飾小紅寶石一上銜藍寶石補服前後繡豹吉服冠頂用藍寶石餘皆視三品奉恩將軍朝冠頂鏤花金座中飾小藍寶石一上銜青金石補服前後繡虎惟衣裾四啟帶用金黃色凡宗室皆如之覺羅帶用紅色自親王以下冬行冠如冬吉服冠之制氊貂各惟其時翎頂各隨其所得用夏行冠織玉草或藤絲為之上綴雨纓行褂色用石青長與坐齊袖長及肘行袍如常服袍減十之一右裾短一尺色隨所用棉祫紗裘各惟其時行帶佩帉素布視常服帶帉微闊而短版飾惟宜縧皆圓結帶色金黃石青各隨其所得用行裳藍及諸色隨所用左右各一前平後中豐上下斂並屬橫幅氊祫惟時冬以皮為表其制下達庶官凡扈行者冠服並如之乾隆四十七年奉旨宗室王公子弟各給官頂其餘閑散宗室概予四品頂戴 \\n 固倫額駙以下冠服 \\n 固倫額駙冠服視貝子吉服冠頂用珊瑚戴三眼孔雀翎朝帶色用石青或藍金銜玉圓版四每具飾東珠一左右佩縧皆石青色吉服帶色用石青或藍和碩額駙冠服視鎮國公吉服冠頂用珊瑚戴雙眼孔雀翎朝帶金銜玉圓版四每具飾貓睛石一餘皆同郡主額駙冠服視武一品朝帶用鏤金圓版四每具飾綠松石一縣主額駙冠服視武二品郡君額駙冠服視武三品縣君額駙冠服視武四品朝帶鋄金方鐵版四鄉郡額駙冠服視武五品朝帶視縣君額駙餘皆同若固倫額駙爵在貝子以上和碩額駙爵在鎮國公以上冠服各從其品郡主額駙以下皆如之乾隆四十年奉旨在京公主所生之子至十三歲時如係固倫公主所生即給予伊父固倫額駙品級和碩公主所生即給予伊父和碩額駙品級 \\n 民公以下凡品官冠服 \\n 民公朝冠冬用薰貂十一月朔至上元用青狐【文武一品以上皆同】頂鏤花金座中飾東珠四上銜紅寶石端罩貂皮為之藍緞裏補服色用石青前後繡四爪正蟒朝服藍及石青諸色隨所用披領及袖俱石青片金緣冬加海龍緣【文武四品以上皆同】兩肩前後正蟒各一腰帷行蟒四中有襞積裳行蟒八十一月朔至上元披領及裳俱表以紫貂袖端薰貂【文三品武二品以上皆同】兩肩前後正蟒各一襞積行蟒四皆四爪曾賜五爪蟒緞者亦得用之朝珠珊瑚青金綠松蜜珀隨所用雜飾惟宜縧用石青色【文五品武四品以上及京官翰詹科道侍衞國子監太常寺光祿寺鴻臚寺有職掌官皆得用】朝帶色用石青或藍鏤金銜玉圓版四每具飾貓睛石一佩帉下廣而銳吉服冠頂用珊瑚蟒袍藍及石青諸色隨所用通繡九蟒吉服帶佩帉下直而齊版飾惟宜雨冠雨衣及裳均用紅色侯朝冠頂鏤花金座中飾東珠三上銜紅寶石朝帶鏤金銜玉圓版四每具飾綠松石一餘皆如公伯朝冠頂鏤花金座中飾東珠二上銜紅寶石朝帶鏤金銜玉圓版四每具飾紅寶石一餘皆如侯子朝冠頂鏤花金座中飾東珠一上銜紅寶石補服前後繡麒麟吉服冠頂用珊瑚餘皆視一品男朝冠頂鏤花金座中飾小紅寶石一上銜鏤花珊瑚補服前後繡獅吉服冠頂用鏤花珊瑚餘皆視二品文一品朝冠頂鏤花金座中飾東珠一上銜紅寶石補服前後繡鶴惟都御史繡獬豸朝帶鏤金銜玉方版四每具飾紅寶石一餘皆如公武一品補服前後繡麒麟餘皆如文一品文二品朝冠冬用薰貂十一月朔至上元用貂尾【文三品以上皆同】頂鏤花金座中飾小紅寶石一上銜鏤花珊瑚補服前後繡錦雞朝帶鏤金圓版四每具飾紅寶石一吉服冠頂用鏤花珊瑚餘皆如文一品武二品補服前後繡獅餘皆如文二品文三品朝冠頂鏤花金座中飾小紅寶石一上銜藍寶石補服前後繡孔雀惟副都御史及按察使繡獬豸朝帶鏤花金圓版四吉服冠頂用藍寶石餘皆如文二品武三品朝冠冬惟用薰貂【文四品以下皆同】補服前後繡豹餘皆如文三品惟朝服無貂緣及無端罩一等侍衞戴孔雀翎端罩猞猁孫為之間以貂皮月白緞裏餘皆如武三品文四品朝冠頂鏤花金座中飾藍寶石一上銜青金石補服前後繡雁朝帶銀銜鏤花金圓版四吉服冠頂用青金石蟒袍通繡八蟒皆四爪四品以下惟京堂翰詹科道得用端罩猞猁為之間以貂皮月白緞裏武四品補服前後繡虎餘皆如文四品二等侍衞戴孔雀翎端罩紅豹皮為之素紅緞裏朝服翦絨緣色用石青通身雲緞前後方襴行蟒各一腰帷行蟒四中有襞積領袖俱石青糚緞冬夏皆用之餘皆如武四品文五品朝冠頂鏤花金座中飾小藍寶石一上銜水晶補服前後繡白鷴惟監察御史繡獬豸朝服片金緣【文武七品以上皆同】色用石青前後方襴行蟒各一中有襞積領袖俱石青糚緞冬夏皆用之朝帶銀銜素金圓版四吉服冠帶用水晶餘皆如文四品武五品補服前後繡熊餘皆如文五品惟無朝珠三等侍衞戴孔雀翎端罩黃狐皮為之月白緞裏朝服如文五品之制惟用翦絨緣餘皆如武五品惟得用朝珠文六品朝冠頂鏤花金座中飾小藍寶石一上銜硨磲補服前後繡鷺鷥朝帶銀銜閥瑁圓版四吉服冠頂用硨磲餘皆如文五品惟無朝珠武六品補服前後繡彪餘皆如文六品藍翎侍衞戴藍翎端罩朝服朝珠均如三等侍衞餘皆如武六品文七品朝冠頂鏤花金座中飾小水晶一上銜素金補服前後繡鸂■〈涑鳥〉朝帶素圓版四吉服冠頂用素金蟒袍通繡五蟒皆四爪餘皆如文六品武七品補服如武六品餘皆如文七品文八品朝冠頂鏤花金座上銜花金補服前後繡鵪鶉朝服用石青雲緞無蟒領袖皆青倭緞中有襞積冬夏皆用之朝帶銀銜明羊角圓版四吉服冠鏤花金頂餘皆如文七品武八品補服前後繡犀牛餘皆如文八品文九品朝冠頂鏤花金座上銜花銀補服前後繡練雀朝帶銀銜烏角圓版四吉服冠鏤花銀頂餘皆如文八品武九品補服前後繡海馬餘皆如文九品未入流冠服制如文九品凡雨冠民公侯伯子男一二三品文武官御前侍衞朝清門侍衞尚書房翰林南書房翰林奏事處批本處行走人員皆用紅色四五六品文武官雨冠中用紅色緣用青色七八九品文武官凡有頂人員雨冠中用青色緣用紅色凡緣皆前二寸五分後五寸軍民雨冠用青色凡雨衣雨裳民公侯伯子文武一品以上官御前侍衞各省巡撫皆用紅色二品以上文武官下至軍民皆用青色其明黃色行褂則領侍衞內大臣御前大臣侍衞班長護軍統領健銳營翼領及凡諸臣之蒙賜者皆得服之 \\n 士庶冠服 \\n 會試中式貢士朝冠頂鏤花金座上銜金三枝九葉吉服冠頂用素金舉人公服冠頂鏤花銀座上銜金雀公服袍青綢為之藍緣披領如袍飾公服帶如文八品朝帶吉服冠頂銀座上銜素金貢生吉服冠鏤花金頂餘皆如舉人監生吉服冠素銀頂餘皆如貢生生員公服冠頂鏤花銀座上銜銀雀公服袍藍綢為之青緣披領如袍飾公服帶如文九品朝帶吉服冠頂如監生外郎耆老冠頂以錫從耕農官袍青絨為之頂同八品補服色用石青前後繡彩雲捧日袍青絹為之上加披領腰為襞積不加緣月白絹裏祭祀文舞生冬冠騷鼠為之頂鏤花銅座中飾方銅鏤蔡花上銜銅三角如火珠形袍以綢為之其色南郊用石青北郊用黑祈穀壇太廟社稷壇朝日壇帝王廟文廟先農壇太歲壇俱用紅夕用壇用月白前後方襴銷石葵花帶綠綢為之武舞生頂上銜銅三稜如古戟形袍以綢為之通銷金葵花餘俱如文舞生袍之制帶如文舞生祭祀執事人袍以綢為之其色南郊用石青北郊用黑不加緣太廟文廟先農壇太歲壇俱用青色藍緣祈穀壇社稷壇朝日壇帝王廟俱用青色石青緣夕月壇用青色月白緣帶如文舞生樂部樂生冠頂鏤花銅座上植明黃翎樂部袍紅緞為之一前後方襴繡黃鸝中和韶樂部樂生執戲竹人服之一通織小團葵花丹陛大樂諸部樂生服之帶用綠雲緞為之鹵簿與士冬冠以豹皮及黑氊為之頂鏤花銅座上植明黃翎袍如丹陛大樂諸部樂生帶如祭祀文舞生鹵簿護軍袍石青緞為之通織金壽字片金緣領及袖端俱織金葵花鹵簿校尉冬冠平簷頂素銅上植明黃領袍及帶如鹵簿輿士 \\n 皇太后　皇后冠服 \\n （臣）等謹按杜典有后妃命婦首飾制度服章制度兩條茲據皇朝禮器圖式謹彙敘成篇首 \\n 大內冠服次公主福晉以下及命婦冠服列載于左 \\n 皇太后皇后冬朝冠薰貂為之上綴朱緯頂三層貫東珠各一皆承以金鳳飾東珠各三珍珠各十七上銜大東珠一朱緯上週綴金鳳七飾東珠各九貓睛石一珍珠各二十一後金翟一飾貓睛石一珍珠十六翟尾垂珠凡珍珠三百有二五行二就每行大珍珠一中間金銜青金石結一飾東珠珍珠各六末綴珊瑚冠後護領垂明黃縧二末綴寶石青緞為帶夏朝冠青絨為之餘皆如冬朝冠金約鏤金雪十三飾東珠各一間以青金石紅片金裏後繫金銜綠松石結貫珠下垂凡珍珠三百二十四五行三就每行大珍珠一中間金銜青金石結二每具飾東珠珍珠各八末綴珊瑚耳飾左右各三每具金龍銜一等東珠各二朝褂之制三皆石青色片金緣一繡文前後立龍各二下通襞積四層相間上為正龍各四下為萬福萬壽一繡文前後正龍各一腰帷行龍四中有襞積下幅行龍八一繡文前後立龍各二中無襞積下幅八寶平水領後皆垂明黃縧其飾珠寶惟宜朝袍之制三皆明黃色一披領及袖皆石青片金加貂緣肩上下襲朝褂處亦加緣繡文金龍九間以五色雲中有襞積下幅八實平水披領行龍二袖端正龍各一袖相接處行龍各二一披領及袖皆石青冬用片金加海龍緣夏用片金緣肩上下襲朝褂處亦加緣繡文前後正龍各一兩肩行龍各一腰帷行龍四中有襞積下幅行龍八一領袖片金加海龍緣夏片金緣中無襞積裾後開餘俱如貂緣朝袍之制領後垂明黃縧飾珠寶惟宜領約鏤金為之飾東珠十一間以珊瑚兩端垂明黃縧二中各貫珊瑚末綴綠松石各二朝珠三盤東珠一珊瑚二佛頭記念背雲大小墜珠寶雜飾惟宜縧皆明黃色綵帨綠色繡文為五穀豐登佩箴管縏袠之屬縧皆明黃色冬朝裙片金加海龍緣上用紅織金壽字緞下石青行龍糚緞皆正幅有襞積夏朝裙片金緣緞紗各惟其時吉服冠頂用東珠龍褂二皆石青色一繡文五爪金龍八團兩肩前後正龍各一襟行龍四下幅八寶立水袖端行龍各二一下幅及袖端不施章采龍袍三色用明黃領袖皆石青一繡文金龍九間以五色雲福禱文采惟宜下幅八寶立水領前後正龍各一左右及交襟處行龍各一袖如朝袍裾左右開一繡文五爪金龍八團兩肩前後正龍各一襟行龍四下幅八寶立水一下幅不施章采吉服朝珠一盤珍寶隨所御縧皆明黃色 \\n 皇貴妃　貴妃　妃　嬪冠服 \\n 皇貴妃朝冠頂三層貫東珠各一皆承以金鳳飾東珠各三珍珠各十七上銜大珍珠一朱緯上週綴金鳳七飾東珠各九珍珠各二十一後金翟一飾貓睛石一珍珠十六翟尾垂珠凡珍珠一百九十二三行二就中間金銜青金石結一飾東珠珍珠各四末綴珊瑚冠後護領垂明黃縧二末綴寶石青緞為帶金約鏤金雲十二飾東珠各一間以珊瑚紅片金裏後繫金銜綠松石結貫珠下垂凡珍珠二百有四三行三就中間金銜青金石結二每具飾東珠珍珠各六末綴珊瑚耳飾左右各三每具金龍銜二等東珠各二領約鏤金為之飾東珠七間以珊瑚兩端垂明黃縧二中各貫珊瑚末垂珊瑚各二朝珠三盤蜜珀一珊瑚二龍褂色用石青繡文五爪金龍八團兩肩前後正龍各一襟行龍四下幅八寶立水袖端行龍各二龍袍色用明黃領袖皆石青繡文金龍九間以五色雲福壽文采惟宜下幅八寶立水領前後正龍各一左右及交襟處行龍各一袖如朝袍裾左右開吉服朝珠一盤珍寶隨所御縧明黃色餘皆如皇后 \\n 貴妃冠服垂縧皆金黃色袍色亦用金黃餘皆如皇貴妃 \\n 妃朝冠頂二層貫東珠各一皆承以金鳳飾東珠共九珍珠各十七上銜貓睛石朱緯上週綴金鳳五飾東珠各七珍珠各二十一後金翟一飾貓睛石一珍珠十六翟尾垂珠凡珍珠一百八十八三行二就中間金銜青金石結一飾東珠珍珠各四末綴珊瑚冠後護領垂金黃縧二末綴寶石青緞為帶金約鏤金雲十一飾東珠各一間以青金石紅片金裏後繫金銜綠松石結貫珠下垂凡珍珠一百九十七三行三就中間金銜青金石結二每具飾東珠珍珠各六末綴珊瑚耳飾左右各三每具金龍銜三等東珠各二綵帨繡文為雲芝瑞草吉服冠頂用碧■〈王亞〉■〈王厶〉餘皆如貴妃 \\n 嬪朝冠頂二層貫東珠各一皆承以金翟飾東珠共九珍珠各十七上銜■〈石羅〉子朱緯上週綴金翟五飾東珠各五珍珠各十九後金翟一飾珍珠十六翟尾垂珠凡珍珠一百七十二三行二就中間金銜青金石結一飾東珠珍珠各三末綴珊瑚冠後護領垂金黃縧二末綴寶石青緞為帶金約鏤金雲八飾東珠各一間以青金石紅片金裏後繫金銜綠松石結貫珠下垂凡珍珠一百七十七三行二就中間金銜青金石結二每具飾東珠珍珠各四末綴珊瑚耳飾左右各三每具金龍銜四等東珠各二朝珠三盤珊瑚一蜜珀二綵帨不繡花文龍褂繡文兩肩前後正龍各一襟夔龍四袍皆用香色餘皆如妃 \\n 皇子福晉冠服 \\n 皇子福晉朝冠頂鏤金三層飾東珠十上銜紅寶石朱緯上週綴金孔雀五飾東珠各七小珍珠三十九後金孔雀一垂珠三行二就中間金銜青金石結一飾東珠各三末綴珊瑚冠後護領垂金黃縧二末亦綴珊瑚青緞為帶金約鏤金雲九飾東珠各一間以青金石紅片金裏後繫金銜青金石結貫珠下垂三行三就中間金銜青金石結二每具飾東珠珍珠各四末綴珊瑚耳飾左右各三每具金雲銜珠各二朝褂色用石青片金緣繡文前行龍四後行龍三領後垂金黃縧雜飾惟宜朝袍用香色披領及袖皆石青冬用片金加海龍緣夏用片金緣肩上下襲朝褂處亦加緣繡文前後正龍各一兩肩行龍各一襟行龍四披領行龍二袖端正龍各一袖相接處行龍各二裾後開領後垂金黃縧雜飾惟宜領約鏤金為之飾東珠七間以珊瑚兩端垂金黃縧二中各貫珊瑚末綴珊瑚各二朝珠三盤珊瑚一蜜珀二縧皆金黃色綵帨月白色不繡花文結佩惟宜縧皆金黃色冬朝裙片金加悔龍緣上用紅緞下石青行龍糚緞皆正幅有襞積夏朝裙片金緣緞紗各惟其時吉服冠頂用紅寶石吉服褂色用石青繡五爪正龍四團前後兩肩各一蟒袍用香色通繡九龍吉服朝珠一盤珍寶隨所御縧金黃色 \\n 王福晉公主以下凡品官妻冠服 \\n 親王福晉吉服褂繡五爪金龍四團前後正龍兩肩行龍餘皆如皇子福晉親王世子福晉朝冠頂鏤金二層飾東珠九上銜紅寶石朱緯上週綴金孔雀五飾東珠各六後金孔雀一垂珠三行二就中間金銜青金石結一飾東珠各三末綴珊瑚冠後護領垂金黃縧二末亦綴珊瑚金約鏤金雲八飾東珠各一間以青金石後繫金銜青金石結貫珠下垂三行三就中間金銜青金石結二每具飾東珠珍珠各四末綴珊瑚餘皆如親王福晉郡王福晉朝冠頂鏤金二層飾東珠八上銜紅寶石朱緯上週綴金孔雀五飾東珠各五後金孔雀一垂珠三行二就中間金銜青金石結一末綴珊瑚冠後護領垂金黃縧二末亦綴珊瑚金約鏤金雲八飾東珠各一間以青金石後繫金銜青金石結貫珠下垂三行三就中間金銜青金石結二末綴珊瑚吉服褂繡五爪行龍四團前後兩肩各一餘皆如世子福晉貝勒夫人朝冠頂鏤金二層飾東珠七上銜紅寶石朱緯上週綴金孔雀五飾東珠各三後金孔雀一垂珠三行二就中間金銜青金石結一末綴珊瑚冠後護領垂石青縧二末綴珊瑚金約鏤金雲七飾東珠各一間以青金石後繫金銜青金石結貫珠下垂三行三就中間金銜青金石結二末綴珊瑚朝褂繡四爪蟒領後垂石青縧朝袍藍及石青諸色隨所用領袖冬用片金加海龍緣夏用片金緣繡四爪蟒領後垂石青縧領約朝珠綵帨縧皆石青色吉服褂前後繡四爪正蟒各一團蟒袍藍及石青諸色隨所用通繡九蟒餘皆如郡王福晉貝子夫人朝冠頂鏤金二層飾東珠六金約鏤金雲六吉服褂前後繡四爪行蟒各一團餘皆如貝勒夫人鎮國公夫人朝冠頂鏤金二層飾東珠五金約鏤金雲五吉服褂繡花八團餘皆如貝子夫人輔國公夫人朝冠頂鏤金二層飾東珠四金約鏤金雲四餘皆如鎮國公夫人鎮國將軍夫人冠服均視一品命婦輔國將軍夫人冠服均視二品命婦奉國將軍淑人冠服均視三品命婦奉恩將軍恭人冠服均視四品命婦固倫公主冠服制如親王福晉和碩公主朝冠金約制如親王世子福晉餘皆如固倫公主郡主朝冠金約制如郡王福晉餘皆如和碩公主縣主朝冠金約制如貝勒夫人吉服褂制如郡王福晉餘皆如郡主郡君朝冠金約制如貝子夫人朝褂朝袍領約朝珠綵帨吉服褂蟒袍均如貝勒夫人餘如縣主縣君朝冠金約制如鎮國公夫人吉服褂制如貝子夫人餘皆如郡君鎮國公女鄉君朝冠金約制如輔國公夫入吉服褂制如鎮國公夫人餘皆如縣君輔國公女鄉君朝冠頂鏤金二層飾東珠三金約鏤金雲三餘皆如鎮國公女民公夫人冬朝冠薰貂為之頂鏤花金座中飾東珠四上銜紅寶石前綴金簪三飾以珠寶護領縧用石青色金約青緞為之中綴鏤金火焰飾珍珠一左右金龍鳳各一後垂青緞帶二紅片金裏耳飾左右各三每具金雲銜珠各二朝褂色用石青片金緣繡文前行蟒二後行蟒一領後垂石青縧雜飾惟宜朝袍藍及石青諸色隨所用披領及袖皆石青冬用片金加海龍緣夏用片金緣繡文前後正蟒各一兩肩行蟒各一襟行蟒四中無襞積披領行蟒二袖端正蟒各一袖相接處行蟒各二後垂石青縧雜飾惟宜領約鏤金為之飾紅藍小寶石五兩端垂石青縧二中各貫珊瑚末綴珊瑚各二朝珠三盤珊瑚青金綠松蜜珀隨所用雜飾惟宜縧用石青色綵帨月白色不繡花文冬朝裙片金加海龍緣上用紅緞下石青行蟒糚緞皆正幅有襞積夏朝裙片金緣緞紗各惟其時吉服冠薰貂為之頂用珊瑚吉服褂色用石青繡花文團蟒袍藍及石青諸色隨所用通九蟒皆四爪候夫人朝冠頂鏤花金座中飾東珠三上銜紅寶石餘皆如民公大人伯夫人朝冠頂鏤花金座中飾東珠二上銜紅寶石餘皆如侯夫人子夫人朝冠頂鏤花金座中飾東珠一上銜紅寶石餘皆如伯夫人男夫人朝冠頂鏤花金座中飾紅寶石一上銜鏤花紅珊瑚吉服冠頂鏤花珊瑚餘皆如子夫人一品命婦朝冠頂鏤花金座中飾東珠一上銜紅寶石餘皆如民公夫人二品命婦朝冠頂鏤花金座中飾紅寶石一上銜鏤花珊瑚吉服冠頂鏤花珊瑚餘皆如一品命婦三品命婦朝冠頂鏤花金座中飾紅寶石一上銜藍寶石吉服冠頂用藍寶石餘皆如二品命婦四品命婦朝冠頂鏤花金座中飾小藍寶石一上銜青金石朝袍片金緣繡文前後行蟒各二中無襞積後垂石青縧雜飾惟宜朝裙片金緣上用綠緞下石青行蟒糚緞皆正幅有襞積吉服冠頂用青金石蟒袍通八蟒皆四爪餘皆如三品命婦五品命婦朝冠頂鏤花金座中飾小藍寶石一上銜水晶吉服冠頂用水晶餘皆如四品命婦六品命婦朝冠頂鏤花金座中飾小藍寶石一上銜硨磲吉服冠頂用硨磲餘皆如五品命婦七品命婦朝冠頂鏤花金座中飾小水晶一上銜素金吉服冠頂用素金蟒袍通五蟒皆四爪餘皆如六品命婦 \\n ·寶印 \\n （臣）等謹按杜典有天子諸侯玉佩劍綬璽印今考列代之制天子所佩曰璽臣下所佩曰印唐時改稱璽曰寶至玉佩劍綬則今朝帶雜佩制似相近已詳見冠服篇茲據大清會典所述寶印之制敬謹編次首御寶次大內寶印次親王以下寶印次官員印信關防條記悉按等差詳著定式以彰昭代之法守並改杜典標目之舊以符今制云 \\n 皇帝御寶 \\n 親王寶郡王以下官員印信 \\n 皇帝御寶 \\n 國朝誕膺天命設御寶於交泰殿初立尚寶司其後以內監典守當用則內閣請而用之乾隆十一年皇上御定寶譜藏之交泰殿者二十有五藏之盛京者十 \\n 御定交泰殿寶譜 \\n 大清受命之寶以章皇序白玉方四寸四分厚一寸盤龍紐高二寸 \\n 皇帝奉天之寶以章奉若碧玉方四寸四分厚一寸一分盤龍紐高三寸五分 \\n 大清嗣天子寶以章繼繩金方二寸四分厚八分交龍紐高一寸七分 \\n 皇帝之寶以布詔赦青玉方三寸九分厚一寸交龍紐高二寸一分 \\n 皇帝之寶以肅法駕栴檀香木方四寸八分厚一寸八分盤龍紐高三寸五分 \\n 天子之寶以祀百神白玉方二寸四分厚八分交龍紐高一寸三分 \\n 皇帝尊親之寶以薦徽號白玉方二寸一分厚七分交龍紐高一寸三分 \\n 皇帝親親之寶以展宗盟白玉方二寸二分厚一寸二分交龍紐高一寸二分 \\n 皇帝行寶以頒賜賚碧玉方四寸八分厚一寸九分蹲龍紐高二寸五分 \\n 皇帝信寶以徵戎伍白玉方三寸三分厚六分交龍紐高一寸六分 \\n 天子行寶以冊外蠻碧玉方四寸八分厚一寸九分蹲龍紐高二寸三分 \\n 天子信寶以命殊方青玉方三寸八分厚一寸三分交龍紐高一寸七分 \\n 敬天勤民之寶以飭覲吏白玉方三寸一分厚一寸五分交龍紐高一寸七分 \\n 制誥之寶以諭臣僚青玉方四寸厚二寸交龍紐高二寸七分 \\n 敕命之寶以鈐誥敕碧玉方三寸五分厚一寸三分交龍紐高一寸八分 \\n 垂訓之寶以揚國憲碧玉方四寸厚一寸五分交龍紐高二寸 \\n 命德之寶以獎忠良青玉方四寸厚一寸四分交龍紐高二寸一分 \\n 欽文之璽以重文教墨玉方三寸六分厚一寸五分交龍紐高一寸六分 \\n 表章經史之寶以崇古訓碧玉方四寸七分厚二寸一分交龍紐高二寸二分 \\n 巡狩天下之寶以從省方青玉方四寸七分厚二寸交龍紐高二寸五分 \\n 討罪安民之寶以張征伐青玉方四寸八分厚二寸交龍紐高二寸五分 \\n 制馭六師之寶以整戎行墨玉方五寸三分厚一寸四分交龍紐高二寸二分 \\n 敕正萬邦之寶以誥外國青玉方三寸八分厚一寸五分盤龍紐高二寸三分 \\n 敕正萬民之寶以誥四方青玉方四寸一分厚一寸五分交龍紐高二寸 \\n 廣運之寶以謹封識墨玉方六寸厚二寸一分交龍紐高二寸 \\n 御製國朝傳寶記曰朝受天命采古制為璽掌以宮殿監正襲以重盝承以髹几設交泰殿中以次左右列當用則內閣請而用之其質有玉有金有栴檀香木玉之品有白有青有碧紐有交龍有盤龍有蹲龍其文自太宗文皇帝以前專用國書既乃兼用古篆其大小自方方寸至二寸一分不一嘗考大清會典載御寶二十有九今交泰殿所貯三十有九會典又云宮內收貯者六內庫收貯者二十有三今則皆貯交泰殿數與地皆失實至謂皇帝奉天之寶即傳國璽兩郊大祀及聖節宮中告天青詞用之此語尤誕謬大祀遵古禮用祝版署名而不用寶聖節宮中未嘗有告天事或道籙祝釐時一行之亦不過偶存其教耳未嘗命文臣為青詞亦未嘗用寶且此璽孰非世世傳守而專以一寶為傳國璽亦不經葢緣修會典諸臣無宿學卓識復未曾請旨取裁只沿明時內監所書冊檔承譌襲謬遂至於此甚矣紀載之難也且會典所不載者復有受命於天既壽永昌一璽不知何時附藏殿內反置之正中按其詞雖類古所傳秦璽而篆法拙俗非李斯蟲鳥之舊明甚獨玉質瑩潔如截肪方得黍尺四寸四分厚得方之三以為良玉不易得則信矣若諭寶無問非秦璽即真秦璽亦何足貴乾隆三年高斌督河時奏進屬員濬寶應河所得玉璽古澤可愛文與輟耕錄載蔡仲平本頗合朕謂此好事者仿刻所為貯之別殿視為玩好舊器而已夫秦璽煨燼古人論之詳矣即使尚存政斯之物何得與本朝傳寶同貯於義未當又雍正年故大學士高其位進未刻碧玉寶一文未刻則未成為寶而與諸寶同貯亦未當朕嘗論之君人者在德不在寶寶雖重一器耳明等威徵信守與車旗章服何異德之不足則山河之險土宇之富拱手而綬之他人未有徒恃此區區尺璧足以自固者誠能勤修令德繫屬人心則言傳號渙萬里奔走珍非和璧制不龍螭篆不斯籀孰敢不敬信承奉尊為神明故寶器非寶寶於有德古有得前代符寶君臣動色矜耀侈為瑞貺者我太宗文皇帝時獲蒙古所傳元帝國寶容而納之初不藉以為受命之符由今思之文皇帝之臣服函夏垂統萬世在德耶在寶耶不待智者而知之矣善夫唐梁肅之言曰賺之輕重璽之去來視德之高下位之安危則人君承祖宗付畀思以永膺斯寶引而勿替其非什襲固守之謂謂夫日新厥德居安慮危凝受皇天大寶命則德足重寶而寶以愈重璽玉自古無定數今交泰殿所貯歷年既久紀載失真且有重複者爰加考正排次定為二十有五以符天數并著成譜而序其大指如此 \\n 御定盛京尊藏寶譜 \\n 大清受命之寶碧玉方四寸八分厚一寸九分蹲龍紐高二寸四分 \\n 皇帝之寶青玉方四寸八分厚一寸九分交龍紐高二寸七分 \\n 皇帝之寶碧玉方五寸厚一寸八分盤龍紐高三寸 \\n 皇帝之寶栴檀香木方三寸八分厚六分素紐高五分 \\n 奉天之寶金方三寸七分厚九分交龍紐高二寸 \\n 天子之寶金方三寸七分厚九分交龍紐高二寸 \\n 奉天法祖親賢愛民碧玉方四寸九分厚一寸五分交龍紐高二寸 \\n 丹符出驗四方青玉方四寸七分厚二寸交龍紐高二寸二分 \\n 敕命之寶青玉方三寸七分厚一寸八分交龍紐高二寸五分 \\n 廣運之寶金方二寸四分厚八分交龍紐高一寸五分 \\n 御製盛京尊藏寶譜序曰乾隆十一年春閱交泰殿所貯諸寶既詳定位置為文記之其應別貯者分別收貯至其文或複見及國初行用者為數凡十雖不同於見用之寶而未可與古玩並列因念盛京為國家發祥地祖宗神爽實所式憑朕既重繕列祖實錄尊藏鳳凰樓上覲揚光烈傳示無疆想當開天之始凝受帝命寶符煥發六服承式璠璵孚尹手澤存焉記不云乎陳其宗器弘璧琬琰陳之西序崇世守也爰奉此十寶齎送盛京鐍而藏之而著其緣起如此十三年九月改鐫御寶始用清篆文左為清篆右為漢篆御題交泰殿寶譜序後曰寶譜成於乾隆十一年丙寅越三年戊辰始指授儒臣為清文各篆體書因思向之國寶官印漢文用篆書而清文則用本字者以國書篆體未備也今既定為篆法當施之寶印以昭畫一按譜內青玉皇帝之寶本清字篆文傳自太宗文皇帝時自是而上四寶均先代相承傳為世守者不敢輕易其檀香皇帝之寶以下二十有一則朝儀綸綍所常用宜從新制因敕所司一律改鐫與漢篆文相配並記之寶譜序後云是年內繙書房奏言謹將內閣頒發誥敕內制誥之寶四字遵照欽定玉筯篆體擬篆清文恭呈御定後交該衙門選擇吉期於大內祗領應鐫二十一御寶敬謹改鐫從之四十五年八月御製古稀說曰余以今年登七袠因用杜甫句刻古稀天子之寶其次章即繼之曰猶日孜孜葢予宿志有年至八旬有六即歸政而頤志於寧壽宮其未歸政以前不敢弛乾惕猶日孜孜所以答天庥而勵己躬也正壽之辰羣臣例當進獻辭賦於是彭元瑞有古稀之九頌既以文房等件賜之以旌其用意新而遣辭雅顧一再繙閱頗有不得不為之說以申予意者其辭曰古人有言頌不忘規茲元瑞之九頌徒見其頌而未見其規在元瑞為得半而失半然使予觀其頌洋洋自滿遂以為誠若此則不但失半又且失全予何肯如是夫由斯不自滿歉然若有所不足之意充之以是為敬天之本必益凜旦明毋敢或渝也以是為法祖之規必思繼前烈而慎聰聽也以是勤民庶無始終之變耳以是典學為實學以是奮武非黷武以是籌邊非鑿空以是制作非虛飾若夫用人行政旰食宵衣孰不以是為慎修思永之樞機乎如是而觀元瑞之九頌方且益深予臨深履薄之戒則其頌也即規也更惓思之三代以上弗論矣三代以下為天子而壽登古稀者纔得六人巳見之近作矣【自三代以下帝王年逾七十者漢武帝梁高祖唐明皇宋高宗元世祖明太祖凡六帝昨七旬慶典詩有七旬屈指數今古六帝因心驗法懲之句】至夫得國之正擴土之廣臣服之普民庶之安雖非大當可謂小康且前代所以亡國者曰強藩曰外患曰權臣曰外戚曰女謁曰宦寺曰姦臣曰佞倖今皆無一彷彿者即所謂得古稀之六帝元明二祖為創業之君禮樂刑政有未遑焉其餘四帝予所不足為法而其時其政亦豈有若今日者哉是誠古稀而巳矣夫值此古稀者非上天所賜乎天賜古稀於予而予設弗以敬承之弗勵慎終如始之志以竭力敬天法祖勤政愛民古云適百里者半九十里慄慄危懼誠恐耄荒而有所隕越將孤天恩予又何敢如是然則元瑞九頌有裨於予者大焉故為之說如右羣臣獻辭賦者甚夥大約不出於元瑞之九頌予將以是說概之則所謂有頌而鮮規者亦畢視之為進規而非啻頌矣四十六年正月皇上用乾隆宮西暖閣貯敬天勤民寶之例貯古稀天子之寶於東暖閣既刻古稀說於寶端並繫以御製詩曰祖宗貽玉寶敬天及勤民茲予逮古稀爰始刻貞珉敬勤傳家法奕世當永遵設我子孫中年或古稀臻此寶亦宜用弆之檀匣陳斯則待乾貺未敢預卜頻西清者恆守【謂西暖閣之敬天勤民寶】左个者偶循【謂東暖閣之古稀天子寶】嗣服祈承命鞏謙勗最寅 \\n 太皇太后寶 \\n （臣）等謹按康熙四年製 \\n 太皇太后金寶玉寶敬詳寶制於皇太后寶之前太皇太后金寶玉筯篆盤龍紐平臺方四寸四分厚一寸二分玉寶臺高一寸八分餘皆與金寶同 \\n 皇太后寶 \\n 皇太后金寶清文玉筯篆盤龍紐平四寸四分厚一寸二分玉寶同 \\n （臣）等謹按乾隆三十六年十一月皇太后八旬萬壽恭加上徽號所奉冊寶敬用刻玉之制詳見上徽號門 \\n 皇后寶 \\n 皇后金寶清漢文玉筯篆交龍紐餘與皇太后寶同 \\n 皇貴妃貴妃寶 \\n 皇貴妃金寶清漢文玉筯篆蹲龍紐平臺方四寸厚一寸二分貴妃寶同 \\n 妃印 \\n 妃金印清漢文玉筯篆龜紐平臺方三寸六分厚一寸 \\n 親王寶郡王以下官員印信 \\n （臣）等謹按國朝初制親王以下內外文職印信皆尚方大篆內外武職印信皆柳葉篆各關防條記亦如之至欽定國書篆體印文始兼用清漢篆並以品秩為序文職首尚方大篆次小篆次鋰鼎篆次垂露篆武職首柳葉篆次殳篆次懸針篆尊卑有差秩然不紊制度葢盡善矣茲謹次第纂紀凡印制方長厚薄分寸大小皆從數定之例條列於篇其序次亦遵篆體等差而以京官為先外官次之京官先文職次武職外官先駐防將軍副都統辦事大臣等次文職次武職至喇嘛僧道等則附見於後焉 \\n 順治元年置禮部鑄印局掌造印信滿文左漢文右字樣由內院撰發又定每歲封印開印先期禮部劄欽天監擇吉具題行知內外各衙門八年鑄行在六部都察院鑾儀衞印各衙門官員扈從令擕以行十六年鑄行在通政使司大理寺翰林院太常寺太僕寺光祿寺鴻臚寺欽天監太醫院各印 \\n 康熙二十九年諭凡差遣審事官員不必鑄給印信事完日其本章即繕明啟奏日期用地方督撫印信如事關督撫即用藩臬印信事關督撫藩臬則用提鎮印信 \\n 雍正元年諭印信乃一應事件憑據不惟藩臬印信即州縣印信亦屬緊要著禮部竢有數印一同交與欽天監選擇吉日鑄給尋禮部奏言凡鑄印信關防令欽天監擇吉日專委禮部官監造務期鑄刻精工字畫端楷鑄成禮部堂官騐明將監造官姓名書於冊如有銀色不足銅質不精及字畫模糊者將監造官參處並令加倍賠補從之三年以各處巡鹽御史舊例有二印新任布一印前往舊任帶一印回繳新舊官各有一印恐滋弊端定例嗣後止給一印令新舊官交代 \\n 乾隆七年議准凡內外官繳送舊印令於印文正中鐫一繳字送部銷燬十三年欽定清文篆書命改鑄百官印信清篆左漢篆古印文以品秩為序文職一二品尚方大篆內三品外布政使司按察使司提督學政尚方小篆內四五品外三四品鐘鼎篆內六品外五品以下垂露篆武職一二品柳葉篆三四品殳篆四五品以下懸針篆嗣是定和碩親王金寶龜紐平臺方三寸五分厚一寸親王世子金寶龜紐平臺方三寸五分厚一寸多羅郡王鍍金銀印麒麟紐平臺方三寸四分厚一寸朝鮮國王金印龜紐平臺方三寸五分厚一寸俱清漢文芝英篆琉球國王安南國王暹羅國王鍍金銀印駝紐方三寸五分厚一寸宗人府衍聖公銀印直紐三臺方三寸三分厚一寸俱清漢文尚方大篆公侯伯俱銀印虎鈕方三寸三分厚九分公三臺侯伯二臺經略大臣大將軍將軍領侍衞內大臣銀印虎紐二臺方三寸三分厚九分俱清漢文柳葉篆辦理軍機事務處銀印直紐二臺方三寸二分厚八分六部都察院銀印直紐三臺方三寸三分厚九分俱清漢文尚方大篆理藩院銀印直紐三臺方三寸三分厚九分兼清漢蒙古三體字清漢文尚方大篆蒙古字不用篆盛京五部銀印直紐二臺方三寸二分厚八分戶部總理三庫事務銀印直紐二臺方三寸二分厚八分翰林院銀印二臺方三寸二分厚八分內務府銀印二臺方三寸二分厚八分盛京內務府銀印直紐二臺方三寸二分厚八分景陵泰陵內務府總管東陵泰陵承辦事務督理京省錢法堂銅關防【凡關防皆直紐】長三寸闊一寸九分鑾儀衞銀印直紐二臺方三寸二分厚八分俱清漢文尚方大篆通政使司大理寺順天府奉天府銀印直紐方二寸九分厚六分五釐太常寺銀印直紐方二寸九分厚六分五釐詹事府銅印直紐方二寸七分厚九分光祿寺太僕寺武備院上駟院奉宸院銅印直紐方二寸六分厚六分五釐內繙書房銅關防長三寸闊一寸九分俱清漢文尚方小篆鴻臚寺國子監銅印直紐方二寸五分厚六分左右春坊司經局六科欽天監太醫院銅印直紐方二寸四分厚五分各道監察御史稽察內務府御史稽察宗人府御史巡鹽巡史銅印直紐有孔方一寸五分厚三分宗人府左右司六部理藩院各司太僕寺左右司鑾儀衞左右司銅印直紐方二寸四分厚五分內務府各司鑾儀衞馴象等所銅印直紐方二寸二分厚四分五釐提督會同四驛館崇文門稅務管理坐糧廳戶部分司工部木柴監督工部木廠監督管理館所車馬事務監督左右翼管稅戶部銀庫緞匹庫顏料庫戶部辦理八旗俸餉戶部辦理八旗現審工部管理街道各倉監督順天奉天府丞兼提督學政巡視臺灣御史各關稅監督銅關防長三寸闊一寸九分巡視五城御史管理古北口驛務管理獨石曰驛務銅關防長二寸八分闊一寸九分盛京工部銀庫盛京戶部金銀等庫織染局銅關防長二寸九分闊一寸九分暢春園圓明園清漪園官房稅庫銅條記【凡條記皆直紐】長二寸六分闊一寸九分欽天監時憲書銅印直紐方二寸一分厚四分四釐俱清漢文鐘鼎篆吏部兵部稽俸廳大理寺左右司光祿寺四署五城兵馬司樂部和聲署銅印直紐方二寸一分厚四分五釐中書科銅印直紐方二寸一分厚四分五釐內閣典籍廳銅關防長三寸闊一寸九分宗人府銀庫翰林院典簿禮部鑄印局刑部贓罰庫理藩院銀庫工部料估所各部院督催所工部製造庫銅關防長三寸闊一寸九分稽察盛京五部將軍衙門稽察黑龍江等處稽察寧古塔等處巡視歸化城等處巡察游牧等處順天府治中銅關防長二寸九分闊一寸九分管理殺虎口路驛站管理金周鄂佛囉等處總管大凌河牧場銅關防長二寸六分闊一寸九分兵馬司副指揮銅關防長二寸六分闊一寸六分宗人府經歷司銅印直紐方二寸四分厚五分都察院經歷司銅印直紐方二寸二分厚四分五釐通政使司經歷司鑾儀衞經歷司太常寺典簿光祿寺主簿詹事府主簿太僕寺主簿各部院寺司務廳銅印直紐方二寸一分厚四分四釐國子監繩愆廳博士廳典簿廳鴻臚寺主簿欽天監主簿各壇廟祠祭署銅印直紐方二寸厚四分二釐刑部司獄司光祿寺銀庫太醫院藥庫國子監典籍廳神樂觀犧牲所銅印直紐方一寸九分厚四分二釐管理寶泉局戶部分局管理寶源局工部分司銅關防方一寸九分厚四分二釐禮部鑄印局大使銅條記長二寸六分闊一寸九分兵馬司吏目銅條記長二寸四分闊一寸四分俱清漢文垂露篆都統護軍統領前鋒統領火器營統領嚮導總領銀印虎紐二臺方三寸三分厚九分提督九門步軍統領圓明園總管八旗內府三旗官兵銀印虎紐二臺方三寸三分厚九分總管雲梯健銳營八旗傳事銀關防直紐長三寸二分闊二寸俱清漢文柳葉篆總管御飯房茶房內府護軍統領參領協領雲梯健銳營翼長各處總管銅關防長三寸闊一寸九分俱清漢文殳篆八旗佐領宗室覺羅族長銅圖記【凡圖記皆直紐】方一寸七分厚四分五釐俱清文懸針篆咸安宮官學景山官學養心殿造辦處銅圖記方一寸七分厚四分看守通州三倉首領銅關防長三寸闊一寸九分旗手衞左右司銅印直紐方二寸二分厚四分五釐俱清漢文懸針篆鎮守將軍銀印虎紐二臺方三寸三分厚九分副都統銀印虎紐二臺方三寸二分厚八分俱清漢文柳葉篆察哈爾都統銀印虎紐二臺方三寸三分厚九分用滿洲蒙古二種字滿文柳葉篆察哈爾左右翼副都統銀印虎紐二臺方三寸二分厚九分用滿洲蒙古二種字滿文柳葉篆扎薩克盟長銀印虎紐二臺方三寸三分厚九分用滿洲蒙古二重字不篆總統伊犁等處將軍銀印虎紐二臺方三寸三分厚九分兼滿漢托忒回子四種字滿漢文俱柳葉篆托忒回子字不篆【下同】辦理伊犁烏嚕木齊等處事務大臣銀印虎紐二臺方三寸三分厚九分兼滿漢扎忒三種字滿漢文俱柳葉篆伊犁分駐雅爾城總理參贊大臣銀印虎紐二臺方三寸三分厚九分兼滿洲托忒回子三種字滿文柳葉篆辦理葉爾羌喀什噶爾阿克蘇諸處事務大臣銀印虎紐二臺方三寸三分厚九分兼滿漢回子三種字滿漢文俱柳葉篆辦理哈密糧餉事務大臣銀印虎紐二臺方三寸三分厚九分柳葉篆管理巴里坤等處事務大臣銀印虎紐二臺方三寸三分厚九分柳葉篆管理厄魯特二十一處內大臣銅印方三寸三分厚九分兼滿漢托忒三種字滿漢文柳葉篆駐防哈蜜統領銅關防長三寸闊一寸九分柳葉篆八旗游牧總管察哈爾總管城守尉銅印方二寸六分厚六分五釐殳篆辦理英阿雅爾和闐烏什庫車哈喇沙爾闢展等處事務銅圖記方二寸二分厚四分五釐兼滿漢回子三種字滿漢文俱殳篆駐防左右翼長協領參領銅條記長二寸六分闊一寸六分五釐興京等城守尉銅關防長三寸闊一寸九分錦州等城守尉銅關防長二寸九分闊一寸九分阿爾楚喀倉監督牛羊羣左右翼副總管上都達布遜馬駝總管牛莊城守尉銅關防長二寸八分闊一寸九分俱殳篆防守尉銅關防長二寸八分闊一寸九分駐防佐領銅條記長二寸六分闊一寸六分五釐俱清漢文懸針篆直省總督【直隸總督陝甘總督四川總督鐫兼巡撫字樣】倉場河道漕運總督巡撫【江西巡撫河南巡撫山東巡撫鐫兼提督字樣山西巡撫鐫兼提督鹽政字樣】銀關防長三寸二分闊二寸俱清漢文尚方大篆欽差大臣銅關防如督撫式三品以上用之各省承宣布政使司銀印直紐二臺方三寸一分厚八分各省提刑按察使司銅印直紐方二寸七分厚九分各省鹽運使司銅印直紐方二寸六分厚六分五釐各省提督學政銅關防長二寸九分闊一寸九分俱清漢文尚方小篆各處管理織造銅關防長二寸九分闊一寸九分各省守巡道銅關防長三寸闊一寸九分俱清漢文鐘鼎篆欽差官員銅關防如道員式四品以上用之各府銅印直紐方二寸五分厚六分各府同知通判淮南儀所監製官銅關防長二寸八分闊一寸九分各州銅印直紐方二寸三分厚五分京縣【大興宛平承德】銅印直紐方二寸二分厚四分五釐各縣銅印直紐方二寸一分厚四分四釐鹽課提舉司銅印方二寸四分厚五分布政使司經歷司理問所銅印方二寸二分厚四分五釐按察使司經歷司京府經歷司鹽運使司經歷司銅印方二寸一分厚四分四釐布政使司照磨所京府儒學各府經歷司銅印方二寸厚四分二釐京府照磨所司獄司按察使司照磨所司獄司各府照磨所司獄司各府儒學衞儒學布政使司庫大使府庫大使巡檢司都統司稅課司茶馬司銅印方一寸九分厚四分各州縣儒學銅條記長二寸六分闊一寸九分庫大使縣丞主簿吏目鹽課所批騐所各驛丞遞運所各局各倉各閘銅條記長二寸四分闊一寸三分俱垂露篆提督總兵官銀印虎紐三臺方三寸三分厚九分鎮守掛印總兵官銀印虎紐二臺方三寸三分厚九分鎮守總兵官銅關防長三寸二分闊二寸俱清漢文柳葉篆副將參將遊擊銅關防長三寸闊一寸九分宣慰司銅印方二寸七分厚九分俱清漢文殳篆都司銅關防長三寸闊一寸九分都司衞所千總銅關防長二寸八分闊一寸九分守備銅條記長二寸六分闊一寸六分五釐衞守備銅印方二寸六分厚六分五釐宣撫司銅印方二寸五分厚六分宣撫司副使安撫司領運千總銅印方二寸四分厚五分五釐長官司指揮僉事銅印方二寸二分厚四分五釐俱清漢文懸針篆衞經歷宣慰司經歷司銅印方二寸一分厚四分四釐垂露篆土千戶銅印方二寸三分厚四分五釐土百戶銅印方二寸厚四分二釐俱清漢文懸針篆管理京城喇嘛班第管理盛京喇嘛班第銅印方二寸二分厚四分五釐俱清文轉宿篆正乙真人銅印方二寸四分厚五分清漢文垂露篆十四年正月禮部奏理藩院堂印蒙古字應否仍照本文鐫刻得旨理藩院印文之蒙古字不必篆書外藩扎薩克盟長喇嘛並蒙古西藏一應滿洲蒙古唐寺文均亦不必篆書其在京扎薩克大喇嘛印滿文俱篆書蒙古文不必篆書六月諭近用新定清文篆書鑄造各衙門印信所司檢閱庫中所藏經略大將軍將軍諸印凡百餘顆皆前此因事頒給經用繳還未經銷燬者會典復有命將出師請旨將庫中印信頒給之文遂至濫觴朕思虎符鵲紐用之軍旅所以昭信無取繁多庫中所藏其中振揚威武建立膚功者具載歷朝實錄班班可考今擇其克捷奏凱底定迅速者經略印一大將軍將軍印各七分匣收貯稽其事迹始末刻諸文笥足以傳示奕禩即仍其清漢舊文而配以今製清文篆書如數重造遇有應用具奏請旨頒給一併藏之皇史宬其餘悉交該部銷燬此後若遇請自皇史宬而用者蕆事仍歸之皇史宬若遇因一事特行頒給印信者事完交部銷燬將此載入會典御定印譜欽命總理一切軍務儲糈經略大臣關防一奉命撫遠寧遠安東征南平西平北大將軍印各一鎮海揚威靖逆靖東征南定西定北將軍印各一 \\n 御製印譜序曰國家膺圖御宇神聖代興赫濯撻伐光啟鴻業時則有推轂命將之典及功成奏凱還上元戎佩印載在冊府藏之史宬葢法物留貽不啻如曩籍所稱玉節牙璋尚方齊斧者比乾隆十七年釐考國書篆字成因詳加酌定交泰殿所遵奉世傳御寶仍依本文不敢更易其常行誥敕所鈐用以及部院司寺巳下外而督撫提鎮已下咸改鑄篆文以崇典章昭法守而大將軍經略及諸將軍之印或存舊或兼篆一依交泰殿諸寶之例各以時代為次茲西陲武功將竣爰譜圖系說如左書曰其克詰爾戎兵以陟禹之迹方行天下至於海表罔有不服信大兵可百年不用不可一日不備披斯譜也必將曰是印也是我朝某年殄某寇定某地所用也又將曰是印也鑄自某年某官既奉以集事傳至某年某官復奉以策勵者也想見一時受成廟算元老壯猷豐紐重臺焜燿耳目繼自今覲揚光烈思所以宏此遠謨弼我億萬世丕丕基將於是乎在以視銘績鼎鐘圖形臺閣者不尤深切著明也歟然則觀於寶譜而一人守器之重可知觀於印譜而羣才翊運之殷又可知詩曰王之藎臣無念爾祖記曰君子聽鼓鼙則思將帥之臣一再披閱其何能置大風猛士之懷哉裝潢蕆事並令守者什襲尊藏為部凡四一皇史宬一大內一內閣一盛京也 \\n 皇朝通典卷五十四 \\n  \\n   \\n  "}
{"章节": "●皇朝通典卷五十五", "正文": "  \\n ●皇朝通典卷五十五 \\n 　 \\n  \\n 禮十五 \\n ○禮十五 \\n 嘉五 \\n △嘉五 \\n 車輿 \\n 皇帝鹵簿 \\n 皇太后　皇后儀駕 \\n 皇貴妃　貴妃儀仗 \\n 妃　嬪采仗 \\n 親王以下儀衞 \\n 固倫額附以上儀衞 \\n 民公以下儀衞 \\n 京官儀從 \\n 直省文官儀從 \\n 直省武職儀從 \\n 王福晉公主以下儀衞 \\n 頒詺 \\n 頒朔 \\n 進實錄 \\n 進玉牒 \\n 經筵 \\n ·車輿 \\n （臣）等謹案杜甫車輿篇先敘天子五輅次詳車制並自皇太后車以至主妃命婦等車一一載入而輦輿之制乃具於後今變通其例謹據皇朝禮器圖式首載皇帝五輅輦輿次皇太后輦輿次皇后及皇貴妃貴妃妃嬪車輿其餘公主以下等轎車之制並見儀衞篇茲不復載云 \\n 皇帝五輅 \\n 皇太后輦輿 \\n 皇后車輿 \\n 皇貴妃車輿 \\n 貴妃　妃　嬪車輿 \\n 皇帝五輅 \\n 國朝初制玉輅大輅大馬輦小馬輦香步輦並稱五輦大朝日設於太和門東乾隆八年改大輅為金輅大馬輦為象輅小馬輦為革輅香步輦為木輅玉輅仍舊並為五輅十三年欽定五輅之制玉輅木質髤朱圓蓋方軫飾以青銜玉圓版四冠金圓頂鏤金垂雲承之簷帖鏤金雲版三層青緞垂幨亦三層繡金雲龍及羽文相間繫繡金青緞帶四屬於軫四柱繪以金華門垂朱簾四面各三環座以朱闌飾間金彩闌內周布花毯中設金雲龍寶座兩輪各有十八輻鏤花飾金貫以軸轅二兩端飾金龍首尾後建太常十有二斿青緞為之縿繡日月五星斿繡二十八宿裏俱繡金龍下垂五彩流蘇杆攢竹髤朱左加闟戟右飾龍首並綴朱旄五垂青緌外用納陛五級左右闌皆髤朱飾金彩駕象一靷以朱絨紃陳設時行馬二承轅亦髤朱直竿兩端鉆以銅金輅圓葢方軫飾以黃銜金圓版四黃緞垂幨三層繫黃緞帶四屬於軫後建大旗十有二斿各繡交龍木輅圓蓋方軫飾以黑銜花梨圓版四黑緞垂幨三層繫黑緞帶四屬於軫後建大麾十有二斿各繡神武服馬二驂馬四設游環和鈴象輅圓蓋方軫飾以紅銜象牙圓版四紅緞垂幨三層繫紅緞帶四屬於軫後建大赤十有二斿各繡金鳳服馬二驂馬六設游環和鈐革輅圓蓋方軫飾以泥銀銜圓黃革四白緞垂幨三層繫白緞帶四屬於軫後建大白十有二斿各繡金虎服馬一驂馬三設游環和鈴餘具如玉輅大駕鹵簿法駕鹵簿用之遇大朝會則設於午門外皇帝輦輿國朝初制祀天地並乘涼步輦陞殿之日陳於太和門東乾隆七年定大祀親詣行禮均乘禮輿出宮至太和門乘輦又奉旨凡遇祀畢還宮均備禮輿永為定例十三年始造玉輦改涼步輦為金輦大祀南郊乘玉輦北郊太廟社稷壇乘金輦其餘朝日夕月耕耤以下等祀均乘禮輿遇朝會則並設於太和門外駕出入御步輿行幸御輕步輿是年欽定輦輿之制玉輦木質髤朱圓蓋方座飾以青銜玉版四冠金圓頂鏤金垂雲承之曲梁四垂端為金雲葉青緞重幨周為襞積繡金雲龍繫黃絨紃四屬於座隅柱繪雲龍冬垂青氊門幃夏易以朱簾黑緞緣四面各三座綴版二層上繪彩雲下繪金雲環以朱闌飾間金彩闌內周布花毯中設金雲龍寶座左列銅鼎右植服劍內列四轅兩端銜金龍首尾外用納陛五級左右闌皆髤朱亦飾金彩舁以三十六人大駕用之金輦圓蓋方軫飾以泥金銜金圓版四冠金圓頂黃緞垂幨冬垂黃氊門幃夏以朱簾黑緞緣四面各三座環以朱闌內外四轅舁以二十八人法駕用之禮輿稱質上為穹蓋二層上層八角飾金行龍下四角飾亦如之冠金圓頂鏤金雲承之銜以雜寶明黃緞垂幨繡金雲龍四柱飾蟠龍門端及左右闌飾雲龍皆鏤金內為金龍寶座幃用明黃雲緞紗氊各惟其時左右啟櫺夏用藍紗冬以玻瓈直轅二大橫杆二小橫杆四肩杆八皆髤朱繪以金雲龍橫鉆以銅縱加金雲龍首尾舁十六人法駕用之步輿木質塗金不施幰蓋中為蟠龍座冬施紫貂坐具夏以明黃粧緞四足為螭首虎爪承以圓珠用繪雲龍踏几寵以黃緞直轅二大橫杆二中為雙龍首相對小橫杆四舁以十六人鑾駕用之輕步輿木質髤朱不施幰蓋象牙為之座踏几髤以金直轅二加銅龍首尾大橫杆二小橫杆四肩杆八皆鈷以銅餘俱如步輿騎駕用之 \\n 皇太后輦輿 \\n 乾隆十四年欽定皇太后儀駕龍鳳輿木質髤以明黃穹葢二重上為八角各飾金鳳下正方四隅飾亦如之冠金圓頂鏤雲文銜以雜寶明黃緞垂幨上下皆銷金龍鳳四柱皆繪金龍鳳櫺四啟青細網之前為雙扉啟扉則舉櫺懸之內髤淺紅中置朱座坐具明黃緞彩繡龍鳳前加撫式亦髤明黃繪金龍鳳直轅二大橫杆二中為鐵鋄金雙鳳相向小橫杆四肩杆八皆髤明黃橫鉆以銅縱加銅鋄金龍鳳首尾舁以十六人龍鳳車木質髤以明黃穹蓋二重上繪八寶各飾金鳳下繪雲文四隅飾亦如之冠金圓頂鏤雲文銜以雜寶明黃緞垂幨蓋明黃絡四隅繫明黃絨紃屬於軫四柱左右及後皆繪金龍鳳中各啟櫺青紃網之門上鏤金龍鳳相向明黃緞幃黃裏坐具明黃緞彩繡龍鳳兩輪各十有八幅轅二鉆以鐵鋄金駕馬一儀輿木質髤以明黃上為穹蓋冠金圓頂塗金簷四隅繫黃絨紃屬於直轅明黃緞華幨明黃緞幃黃裏中置朱座坐具明黃緞繡龍鳳直轅二橫杆四中為鐵鋄金雙鳳相向肩杆四俱髤明黃兩端鉆以銅鋄舁以八人儀車木質髤以明黃穹蓋上圓下方冠銀圓頂塗金簷四隅繫明黃絨紃屬於軫明黃緞垂幨四柱不加繪飾裏髤淺紅明黃緞幃黃裏坐具明黃緞彩繡龍鳳輪各十有八輻轅二鉆以鐵鋄銀駕馬一十六年皇太后六旬萬壽皇上尊養祝釐鴻儀備舉預涓吉日自暢春園躬奉慈駕入宮皇太后御金輦明黃緞幃繡壽字篆文奉輦以二十八人二十六年三十六年皇太后七旬八旬聖壽並御萬壽輦自暢春園回宮 \\n 皇后車輿 \\n 乾隆十四年欽定皇后儀駕鳳輿木質髤以明黃穹蓋二重上為八角各飾金鳳下方四隅飾亦如之冠金圓頂鏤雲銜以雜寶明黃緞垂幨上下皆銷金鳳四柱皆繪金鳳櫺四啟青紃網之苛為雙扉啟扉則舉櫺懸之內髤淺紅中置朱座倚髤明黃繪金鳳坐具明黃緞繡彩鳳前加撫式亦髤明黃繪金鳳直轅二大橫杆二中為鐵鋄金雙鳳相向小橫杆四肩杆八皆髤明黃橫鉆以銅縱加銅鋄金鳳首尾舁以十六人親蠶御之鳳車木質髤以明黃穹蓋二層上繪八寶八角各飾金鳳下繪雲文四隅飾亦如之冠金圓頂鏤雲銜以雜寶明黃緞垂幨蓋明黃絡四隅繫明黃絨紃屬於軫四柱左右及後皆繪金鳳中各啟櫺青紃網之門上鏤金鳳相向明黃緞幃黃裏坐具明黃緞繡彩鳳輪各十有八輻轅二兩端鉆以鐵鋄金駕馬一儀輿木質髤以明黃上為穹蓋冠銀圓頂塗金簷四隅繫黃絨紃屬於直轅明黃緞垂幨明黃緞門幃紅裏中置朱座倚髤明黃繪金龍鳳坐具明黃緞繡彩鳳直轅二橫杆二中為鐵鋄金雙鳳相向肩杆四兩端鉆以銅鋄金舁以八人儀車木質髤以明黃穹蓋上圓下方冠銀圓頂塗金簷四隅繫明黃絨紃屬於軫明黃緞垂幨四柱不加繪飾裏髤淺紅明黃緞幃黃裏坐具明黃緞繡彩鳳輪各十有八輻轅二鉆以鐵鋄銀駕馬一 \\n 皇貴妃車輿 \\n 乾隆十四年欽定皇貴妃翟輿木質髤明黃緞繪飾彩繡皆金翟橫杆中為鐵鋄銀雙翟相向翟首鋄金凡杆皆縱加銅鋄金翟首尾肩杆四舁以八人餘俱如皇后鳳輿之制翟車木質髤明黃蓋飾金翟左右及後繪金翟門上鏤金翟相向坐具繡彩翟轅鉆以鐵鋄銀餘俱如皇后鳳車之制儀輿木質髤以明黃倚繪金翟坐具繡彩翟橫杆中為鐵鋄銀雙翟相向翟首鋄金餘俱如皇后儀輿之制儀車坐具繡彩翟餘俱如皇后儀車之制 \\n 貴妃　妃　嬪車輿 \\n 乾隆十四年欽定貴妃翟輿木質髤以金黃蓋幨坐具皆金黃緞繪飾彩繡皆金翟橫杆中為鐵鋄銀雙翟相向翟首鋄金凡杆皆縱加金翟首尾肩杆四舁以八人餘俱如皇貴妃翟輿之制儀輿木質髤金黃幨幃坐具皆金黃緞繪飾彩繡皆金翟橫杆中為鐵鋄銀雙翟相向翟首鋄金餘俱即皇貴妃儀輿之制儀車木質髤金黃幨幃坐具皆金黃緞繡綵翟餘俱如皇貴妃儀車之制 \\n 妃翟輿木質髤金黃冠銅圓頂塗金蓋幨坐具皆金黃緞繪飾彩繡皆金翟直杆加銅髤金翟首尾肩杆鏤翟首尾髤以金舁以八人餘俱如貴妃翟輿之制儀輿木質髤金黃冠銅圓頂塗金肩杆二舁以四人餘俱如貴妃儀輿之制儀車木質髤金黃冠銅圓頂塗金餘俱如貴妃儀車之制 \\n 嬪翟輿儀輿儀車同 \\n ·皇帝鹵簿 \\n （臣）等謹按杜典分旌旗鹵簿為兩門然旌旗即在鹵簿之內自不必分門別載以免互複惟前代定制凡后妃儀仗通名鹵簿至臣下儀從亦同鹵簿之稱更非所以辨等威而昭物采也伏考國朝定制皇帝大駕法駕鑾駕騎駕鹵簿凡有四等皇太后皇后前陳設者曰儀駕皇貴妃貴妃陳設者曰儀仗妃嬪陳設者曰采仗至親王以上及品官公主福晉以下及命婦俱稱儀衞謹據皇朝禮器圖式以次詳載如左 \\n 大駕鹵簿 \\n 法駕鹵簿 \\n 鑾駕鹵簿 \\n 騎駕鹵簿 \\n 大駕鹵簿 \\n 國初定大駕鹵簿朝祭均用行駕儀仗於巡幸皇城內用之行幸儀仗用以時巡省方乾隆十三年十月諭古者崇郊饗則備法駕乘玉輅以稱鉅典國朝定制有大駕鹵簿行駕儀仗行幸儀仗其名參用宋明以來之舊而旗章麾蓋視前倍簡今稍為增益更定大駕鹵簿為法駕鹵簿行駕儀仗為鑾駕鹵簿行幸儀仗為騎駕鹵簿合三者則為大駕鹵簿南郊用之方澤以下皆用法駕鹵簿五輅均仿周官及唐宋遺制金玉象革木各如其儀乘用自今歲南郊始光昭羽衞用肅明禋諭所司知之是年欽定皇帝大駕鹵簿玉輦一導蓋一拂塵二提鑪二香合二盥盆一唾壺一水瓶二馬杌一交椅一儀刀三十櫜鞬三十豹尾槍三十殳四戟四九龍曲蓋四翠華蓋二紫芝蓋二九龍蓋二十五色花蓋二十五色龍蓋十方繖八壽扇八爻龍扇二十八單龍扇十六孔雀扇八雉尾扇八鸞鳳扇八長壽幢四紫幢四霓幢四羽葆幢四信旛四絳引旛四豹尾旛四龍頭竿旛四教孝表節旌二明刑弼教旌二行慶施惠旌二褒功懷遠旌二振武旌二敷文旌二納言旌二進善旌二金節四儀鍠■〈敝上毛下〉四黃麾四八旗驍騎纛二十四八旗護軍纛八八旗前鋒纛八五色金龍纛四十儀鳳旗一翔鸞旗一瑞鶴旗一孔雀旗一黃鵠旗一白雉旗一赤烏旗一華蟲旗一振鷺旗一鳴鳶旗一遊麒旗一馴獅旗一白澤旗一角端旗一赤熊旗一黃羆旗一辟邪旗一犀牛旗一天馬旗一天鹿旗一青龍旗一白虎旗一朱雀旗一神武旗一江瀆旗一河瀆旗一淮瀆旗一濟瀆旗一東嶽旗一西嶽旗一南嶽旗一北嶽旗一中嶽旗一土星旗一木星旗一金星旗一火星旗一水星旗一角宿旗一亢宿旗一氐宿旗一房宿旗一心宿旗一尾宿旗一箕宿旗一斗宿旗一牛宿旗一女宿旗一虛宿旗一危宿旗一室宿旗一璧宿旗一奎宿旗一婁宿旗一胃宿旗一昴宿旗一畢宿旗一觜宿旗一參宿旗一井宿旗一鬼宿旗一柳宿旗一星宿旗一張宿旗一翟宿旗一軫宿旗一甘雨旗一乾雨旗一坎風旗一艮風旗一震風旗一巽風旗一離風旗一坤風旗一兌風旗一五色雷旗五五色雲旗五日旗一月旗一門旗八金鼓旗二翠華旗二五色金龍小旗四十出警旗一入蹕旗一鉞十六星十六臥瓜十六立瓜十六吾仗十六御仗十六引仗六紅燈六玉輅一金輅一木輅一象輅一革輅一寶象五導象四靜鞭四仗馬十後護豹尾槍十儀刀十櫜鞬二十黃龍大纛二 \\n 法駕鹵簿 \\n 皇帝法駕鹵簿金輦一禮輿一導蓋一拂塵二提鑪二香合二盥盆一唾壺一水瓶二馬杌一交椅一儀刀二十櫜鞬二十豹尾槍二十殳四戟四九龍曲蓋四翠華蓋二紫芝蓋二九龍蓋二十五色花蓋十五色龍蓋十方繖八壽扇八雙龍扇十六單龍扇十六孔雀扇八雉尾扇八鸞鳳扇八長壽幢四紫幢四霓幢四羽葆幢四信旛四絳引旛四豹尾旛四龍頭竿旛四教孝表節旌二明刑弼教旌二行慶施惠旌二褒功懷遠旌二振武旌二敷文旌二納言旌二進善旌二金節二儀鍠氅四黃麾四八旗驍騎纛二十四八旗護軍纛八八旗前鋒纛八五色金龍纛二十儀鳳旗一翔鸞旗一瑞鶴旗一孔雀旗一黃鵠旗一白雉旗一赤烏旗一華蟲旗一振鷺旗一鳴鳶旗一遊麒旗一馴獅旗一白澤旗一角端旗一赤熊旗一黃羆旗一辟邪旗一犀牛旗一天馬旗一天鹿旗一青龍旗一白虎旗一朱雀旗一神武旗一江瀆旗一河瀆旗一淮瀆旗一濟瀆旗一東嶽旗一西嶽旗一南嶽旗一北嶽旗一中嶽旗一土星旗一木星旗一金星旗一火星旗一水星旗一角宿旗一亢宿旗一氐宿旗一房宿旗一心宿旗一尾宿旗一箕宿旗一斗宿旗一牛宿旗一女宿旗一虛宿旗一危宿旗一室宿旗一璧宿旗一奎宿旗一婁宿旗一胃宿旗一昴宿旗一畢宿旗一觜宿旗一參宿旗一井宿旗一鬼宿旗一柳宿旗一星宿旗一張宿旗一翼宿旗一軫宿旗一甘雨旗四乾風旗一坎風旗一艮風旗一震風旗一巽風旗一離風旗一坤風旗一兌風旗一五色雷旗五五色雲旗五日旗一月旗一門旗八金鼓旗二翠華旗二五色金龍小旗二十出警旗一入蹕旗一鉞六星六臥瓜六立瓜六吾仗六御仗六引仗六紅燈六玉輅一金輅一木輅一象輅一革輅一寶象五導象四靜鞭四仗馬十後護豹尾槍十儀刀十櫜鞭二十黃龍大纛二 \\n 鑾駕鹵簿 \\n 皇帝鑾駕鹵簿步輿一導蓋一九龍蓋十雙龍扇十五色金龍纛十五色金龍小旗十鉞四星四臥瓜四立瓜四吾仗四御仗四後護豹尾槍十儀刀十櫜鞬二十黃龍大纛二 \\n 騎駕鹵簿 \\n 皇帝騎駕鹵簿輕步輿一導蓋一儀刀十櫜鞬十豹尾槍十五色花蓋十雙龍扇六單龍羽六五色金龍纛十五色金龍小旗十鉞六星六臥瓜六立瓜六吾仗六御仗六後護豹尾槍十儀刀十櫜鞬二十黃龍大纛二 \\n ·皇太后　皇后儀駕 \\n 乾隆十四年欽定皇太后儀駕龍鳳輿一龍鳳車一儀輿二儀車二九龍曲蓋一拂塵二提鑪二香合二盥盆一唾壺一水瓶二馬杌一交椅一五色九龍蓋十花蓋四花繖四龍鳳扇八鸞鳳扇八金節二龍鳳旗十臥瓜四立瓜四吾仗四 \\n 皇后儀駕鳳輿一鳳車一儀輿二儀車二九鳳曲蓋一拂塵二提鑪二香合二盥盆一唾壺一水瓶二馬杌一交椅一五色九鳳蓋十花蓋四方繖四龍鳳扇八鸞鳳扇八金節二龍鳳旗十臥瓜四立瓜四吾仗四 \\n ·皇貴妃　貴妃儀仗 \\n 乾隆十四年欽定皇貴妃儀仗翟輿一翟車一儀輿一儀車一七鳳曲蓋一拂塵二提鑪一香合一盥盆一唾壺一水瓶二馬杌一交椅一花蓋六瑞草蓋四鸞鳳扇四團扇六金節二鳳旗六彩旗四臥瓜二立瓜二吾仗二 \\n 貴妃儀仗翟輿一儀輿一儀車一七鳳曲蓋一拂塵二提鑪一香合一盥盆一唾壺一水瓶二馬杌一交椅一花蓋六瑞章蓋四鸞鳳扇四團扇六金節二鳳旗四彩旗四臥瓜二立瓜二吾仗二【自貴妃以下蓋繖俱用金黃色】 \\n ·妃　嬪采仗 \\n 乾隆十四年欽定妃采仗翟輿一儀輿一儀車一七鳳曲蓋一提鑪一香合一盥盆一唾壺一水瓶二馬杌一交椅一黃蓋二花蓋四團扇四金節二鳳旗四臥瓜二立瓜二吾仗二 \\n 嬪采仗翟輿一儀輿一儀車一七鳳曲蓋一提鑪一香合一盥盆一唾壺一水瓶二馬杌一交椅一花蓋四團扇二金節二鳳旗二臥瓜二立瓜二吾仗二 \\n ·親王以下儀衞 \\n 親王儀衞明轎一木質灑金不施幰蓋轅杆皆髤朱飾金煖轎一銀頂金黃蓋幨紅幃緞氊惟其時紅羅繡五龍曲柄繖一紅羅繡四季花繖一紅羅銷金瑞草繖二紅羅繡四季花扇二青羅繡孔雀扇二豹尾槍四旗十大纛二條纛二色名從本旗立瓜臥瓜骨朵吾仗各四儀刀四每出入前引十後從六親王世子儀衞明轎一【制同前】煖轎一紅蓋金黃幨紅幃紅羅繡四龍曲柄繖一紅羅繡四季花繖一紅羅銷金瑞半繖二花扇二孔雀扇二豹尾槍二旗八大纛條纛各一吾仗四立瓜臥瓜骨朵各二儀刀二前引八後從六郡王儀衞明轎一煖轎一紅蓋紅幨紅緯紅羅繡四龍曲柄繖一紅羅銷金瑞草繖二花扇二孔雀扇二豹尾槍二旗八條纛二吾仗立瓜各四臥瓜骨朵各二儀刀二前引八後從六郡王長子貝勒儀衞明轎一煖轎一紅蓋青幨紅幃【自貝勒以上用轎夫八】紅羅銷金瑞草繖二花扇二旗六條纛一立瓜臥瓜骨朵吾仗各二前引六後從六貝子儀衞明轎一煖轎一紅蓋紅幨青幃紅羅銷金瑞草繖一花扇二旗六條纛一立瓜骨朵吾仗各二前引四後從六鎮國公儀衞明轎一煖轎一皁蓋紅幨早幃紅羅銷金瑞草繖一孔雀扇一旗六骨朵吾仗各二前引二後從六輔國公儀衞明轎一煖轎一青蓋紅幨青幃【自輔國公以上用轎夫四】紅羅銷金瑞草繖一孔雀扇一旗六骨朵吾仗各二前引二後從六鎮國將軍輔國將軍儀衞【自鎮國將軍以下皆乘馬】杏黃繖一青扇一旗六鎮國將軍前引二後從六輔國將軍前引一後從六奉國將軍奉恩將軍儀衞青扇一旗六前引一後從四凡親王以上儀衞遇大典禮陳於府第出使用以導從在京師不得旗繖進皇城內不得用大扇及棍凡宗室覺羅之有官者各從其品扇柄及棍皆髤以朱自郡王以上乘馬用金黃韁自貝子以上用紫韁鎮國公以下用青韁蒙古親王銷金紅繖二條纛二旗槍十郡王銷金紅繖一條纛一旗槍八貝勒紅繖一條纛一旗槍六貝子鎮國公輔國公紅繖一旗槍六遇行圍出師俱用之馬韁不得用金黃色紫色 \\n ·固倫額附以上儀衞 \\n 固倫額駙儀衞紅繖一雲羅不施繡青扇二飾以方金四豹尾槍二旗槍十紅仗二前引二後從八和碩額駙杏黃繖二雲羅不施繡青扇二飾以方金四旗槍十紅棍四前引二後從八郡王額駙杏黃繖一青扇二飾以方金三旗槍十紅棍四前引二後從八縣主額駙杏黃繖一青扇一旗槍六前引二後從六郡君額駙青扇一旗槍六前引二後從四縣君額駙青扇一旗槍四後從二鄉君額駙青扇一旗槍二後從一 \\n ·民公以下儀衞 \\n 民公儀衞視和碩額駙侯金黃棍四餘視郡主額駙其有加級者棍得用紅伯杏黃繖一青扇二飾以圓金四旗槍十金黃棍四前引二後從八子杏黃繖一青扇二飾以圓金四旗槍八金黃棍二前引二後從八男杏黃繖一青扇二飾以圓金三旗槍八金黃棍二前引後從六 \\n ·京官儀從 \\n 京官一品儀從杏黃繖一青扇二飾以圓金四各用清漢文書銜【凡扇皆書清漢字官銜下同】旗槍八金黃棍二二品杏黃繖一青扇二飾以圓金三旗槍六金黃棍二三品杏黃繖一青扇二飾以圓金二旗槍六金黃棍二四品杏黃繖一青扇二灑以金旗槍四五品以下青扇一皆許於京城外排列常日惟用扇一品前引二後從八二品前引二後從六三品前引二後從四文官三品以上用甘蔗棍二武官三品以上用椶竹棍二四品以下不用前引滿官文武均乘馬惟親王郡王大學士尚書得乘驕貝勒貝子公都統及二品文大臣非年老疾病不能乘馬者均不得乘轎八旗大臣並不得乘車違者查旗御史參奏漢文官均許乘轎自大學士以下至三品以上轎用銀頂皁幃皁蓋轎夫四四品以下轎車用錫頂皁幃皁蓋轎夫二 \\n ·直省文官儀從 \\n 總督杏黃繖青扇飛虎旗兵拳鴈翎刀獸劍金黃棍桐棍槊迴避牌肅靜牌各二旗槍四青旗八巡撫杏黃繖青扇獸劍金黃棍桐棍槊迴避牌肅靜牌旗槍各二青旗八布政司按察司杏黃繖青扇桐棍槊金黃棍迴避牌肅靜牌各二青旗六道杏黃繖青扇各一桐棍槊迴避牌肅靜牌各二青旗四知府同府佐貳藍繖青扇各一桐棍槊各二肅靜牌二青旗四知州知縣並同縣丞藍繖一桐棍二學官藍繖一雜職竹板二河道漕運總督視總督學政鹽政織造暨各欽差官三品以上視巡撫四品以下視兩司督撫用轎夫八司道以上教職以上用轎夫四雜職乘馬 \\n ·直省武職儀從 \\n 提督杏黃繖青扇飛虎旗兵拳鴈翎刀獸劍刑杖迴避牌肅靜牌各二旗槍四青旗八總兵官杏黃繖青扇飛虎旗大刀獸劍迴避牌肅靜牌旗槍各二青旗八副將杏黃繖一青扇二金黃棍迴避牌肅靜牌各二青旗六參將遊擊都司杏黃繖青扇各一桐棍迴避牌肅靜牌各二青旗四守備減牌餘視都司各省駐防將軍副都統視在京都統副都統凡武官皆乘馬將軍都統副都統總兵官有老年不能乘馬者聽奏明請旨 \\n ·王福晉公主以下儀衞 \\n 親王福晉儀衞乘煖轎車朱輪紅蓋四角皁緣金黃幨紅幃紅羅曲柄繡寶相花繖一紅羅繡寶相花繖二青羅繡寶相花扇二紅羅繡孔雀扇二黑纛二紅仗二骨朵臥瓜立瓜各二【自親王以下貝勒以上各側室均降適一等】親王世子福晉乘煖轎車朱輪紅蓋四角皁緣金黃幨紅緯紅羅曲柄繡寶相花繖一紅羅繡寶相花繖二孔雀扇二黑纛二紅仗二骨朵臥瓜立瓜各二郡王福晉乘煖轎車朱輪紅蓋四角皁緣皁幨紅幃紅羅繡寶相花繖二孔雀扇二黑纛二紅仗二骨朵立瓜各二貝勒夫人乘煖轎車朱輪紅蓋四角皁緣紅幨皁幃寶相花繖一紅仗二立瓜二貝子夫人車朱輪紅蓋四角青緣紅幨青幃鎮國公夫人車朱輪皁蓋四角紅緣紅幨皁幃輔國公夫人車朱輪皁蓋四角青緣紅幨皁幃【自公夫人以上蓋幨幃均用雲緞鎮國將軍夫人以下用素緞】鎮國將軍夫人車朱輪皁蓋紅幨青幃輔國將軍夫人車朱輪青蓋紅幨青幃奉國將軍淑人奉恩將軍恭人車均朱輪皁幨皁幃固倫公主儀衞與親王福晉同惟煖轎及朱輪車用金黃蓋四角紅緣和碩公主儀衞與親王世子福晉同惟煖轎及朱輪車用紅幨縣主儀衞與貝勒夫人同惟煖轎及朱輪車紅蓋四角青緣青幨紅幃郡君車與貝子夫人同縣君與鎮國將軍夫人同鎮國公主鄉君與輔國將軍夫人同輔國公女鄉君與鎮國將軍夫人同民公夫人車黑轅輪綠蓋四角皁緣綠幨皁幃侯伯夫人車四角青緣餘同民公夫人子夫人車用皁蓋餘同侯伯夫人男夫人車皁蓋不緣餘同子夫人一品命婦車皁蓋四角青緣綠幨皁幃二品命婦車皁蓋不緣綠幨皁幃三品命婦車早蓋不緣皁幨皁幃四品命婦車皁蓋不緣皁幨青幃五品以下命婦車青蓋青幃【自三品命婦以下蓋幨幃均用布】凡民公夫人及文武各命婦車輪均不得用朱 \\n ·頒詺 \\n （臣）等謹按杜佑開元禮纂中載有宣赦書儀而禮典未著頒詔典制良以其事史瞥本門無庸複述伏考大清會典所述每遇大慶典則御殿頒詔己於各門恭載茲惟詳敘儀節以次增定之制康熙四十二年以河工告成特頒恩詔載在彜章我皇上德隆治懋壽逾古稀五世一堂推恩錫福歲乙巳元旦恭逢御極五十年大慶特沛絲綸尤為非常之曠典臣等恭紀之下曷勝欣忭云 \\n 順治元年定頒詔之日設鹵簿大駕於午門外設御座於皇極門正中設詔案於丹陛上東旁王以下文武各官咸集大學士奏請御門陞座鳴鞭執事各官行禮畢王以下文武各官皆跪大學士自案上奉詔書於丹陛上東旁立宣畢行禮各復原班立賜燕謝恩禮成鳴鞭駕還宮眾皆退頒詔天下八年定頒詔之日設鹵簿大駕於太和殿前設黃蓋雲盤於丹墀內設龍亭香亭於午門設宣詔高臺於天安門設詔案於太和殿內之東又設黃案於丹陛上下中王以下公以上咸朝服齊集於午門內滿漢文武各官咸朝服齊集於午門外領催耆老等齊集於天安門外內院官奉詔書至乾清門用御寶畢奉至太和殿陳案上皇帝陞殿王以下各官上表行禮畢大學士奉詔書至太和殿檐下授禮部堂書禮部尚書跪受至丹陛正中陳於案行禮畢由中階設雲盤內禮部官奉雲盤覆黃蓋由中道出文武各官後隨王公等進殿內序立賜茶畢鳴鞭駕還宮王公等各退禮部官至午門外奉雲盤設龍亭內至天安門外橋南奉詔書設高臺黃案上宣畢各行禮退禮部堂官奉詔書謄黃刊刻頒布天下又定如駕不御殿文武百官咸朝服齊集於天安門外金水橋南餘奉詔宣詔等儀與御殿同十一年定凡頒發詔書內院用寶畢由禮部敬領頒行外藩蒙古遣內院理藩院官各一人朝鮮國遣正副使二人具題請旨直省用行人司行人中書科中書及內院中書鑾儀衞國子監欽天監上林苑四譯館各屬官具題遣往是年定詔書所至地方官迎詔宣詔儀【詳見通禮】 \\n 康熙二年定凡詔書經過地方五里以內府州縣衞文武官咸出城迎送八年定凡頒詔漢督撫省分遣漢官滿督撫省分遣內院禮部筆帖式二十一年定頒行直省督撫詔書酌委內閣中書翰林院筆帖式前往并帶頒將軍提督等謄黃詔書詔書用御寶謄黃不用二十七年奏定頒詔官員人數得旨每處著一人去仍禁地方官藉端科派四十二年定頒詔官各省往返程限奉旨頒詔官如有迂道行走及沿途生事擾累驛迡者著該督撫即行指參是年以河工告成頒詔天下 \\n 雍正元年諭頒發詔書禮部筆帖式人少不足以供各處之用且必得少知自愛材尚可用者方可差往著將各部院筆帖式令各該堂官與總理事務王大臣會同簡選差往 \\n 乾隆十四年定頒詔儀奉詔官將詔書銜以金鳳承以朵雲由天安門上繫下餘如前儀十七年定各省頒詔直隸兩江閩浙湖廣陝甘四川兩廣雲貴總督齎詔官史一人附謄黃分頒巡撫將軍都統提督總兵等官漕運河道總督齎詔官各一人山東山西河南江西巡撫兼提督齎詔官各一人附謄黃分頒將軍總兵等官浙江廣西貴州巡撫齎詔官各一人附謄黃分頒將軍提督總兵等官四十一年平定兩金川大功告成頒詔天下其應頒朝鮮詔書交請封使臣恭齎回國四十九年十一月諭朕恭閱皇祖實錄 \\n 康熙四十二年南巡迴蹕河工告成特頒恩詔今國家重熙累洽承平百四十餘年朕寅紹丕基祗承世德御宇五十年以來無時不以民生為念仰荷天眷壽逾古稀五世元孫一堂衍慶明年正月六日繩祖武之丕休舉耆筵之盛典又以辟雍肇建於上丁釋奠禮成親臨講學所以引年敷教者既隆且備允宜嘉與中外臣民普沛恩施用昭敷錫著於 \\n 乾隆五十年元旦特頒恩詔所有詔內條款著大學士軍機大臣詳晰開列具奏五十年正月元旦御殿頒詔所有直省奏聞五世同堂者凡一百九十二戶詔內優予賞賚凡頒詔儀具大清通禮 \\n ·頒朔 \\n （臣）等謹杜典有讀時令一門蓋自東漢至唐乃行之非古制也今考大清會典載頒朔之禮與周官太史頒告朔于邦國之義允合國初至今百數十年來凡自朝鮮諸屬國及蒙古五十一旗外並及準部回城以至愛烏罕諸部悉為考定節氣詳列書中奉正朔者遠至數萬里以外尤從古所未有又時憲書紀年向惟六旬花甲自乾隆辛卯年皇上命欽天監加編至百二十歲每遇孟冬月頒朔凡躋耄耋期頤皆得披閱新書共慶增年以彰昇平之瑞謹彙紀于篇並增進春典禮於後云 \\n 順治二年時憲書成欽天監進呈御覽世祖章皇帝御武英殿文武各官咸朝服齊集午門外頒朔行禮是年定每年十月初一日黎明欽天監官恭進皇帝皇太后皇后時憲書及頒給王公以下各官時憲書儀【詳見通禮】十八年定朝鮮國每年十月朔遣使齎咨赴禮部恭領時憲書豫劄欽天監封送儀制司郎中朝服於司署頒發來使跪領齎回本國 \\n 康熙三十二年頒時憲書於內扎薩克科爾沁等二十五部落五十三年頒時憲書於外扎薩克喀爾喀等四部落均以各來使請安之便給發 \\n 雍正三年定頒給青海扎薩克王台吉等時憲書於每年頒俸帑時一同給發七年定每歲四月由欽天監頒發考定時憲書式令各布政使司敬謹刊刷鈐葢庫貯欽天監時憲書印信凡現任文武大小官及在籍有職官舉人貢生等各給一本並將所刻書版發貯公所聽匠役或書坊備紙刷印赴布政使司鈐葢欽天監時憲書印發賣以便民用仍飭地方官嚴禁偽造十二年以向例頒朔之日文武官各以其長一人跪領至是始令八旗都統各部院堂官各率所屬並諸王府祗領官咸朝服齊集午門外行禮頒給時憲書三品以上官於午門外祗領其餘滿漢文武官員照向例於午門外行禮後各赴欽天監祗領 \\n 乾隆二年定凡頒詔青海扎薩克王台吉等時憲書於每年十月將次年時憲書由兵部交驛站發往十六年定孟冬頒朔自貝子公以下俱令親領行禮又定直省時憲書頒到日督撫受朔儀注【詳見通禮】十九年定孟冬頒朔於午門親王郡王貝勒亦親領行禮是年頒時憲書於杜爾伯特部落二十八年頒時憲書於哈蜜喀什噶爾英吉沙爾葉爾羌和闐烏什阿克蘇喀喇沙爾吐魯番伊犁庫車沙雅爾凡十二處奉旨由理藩院給發三十五年正月諭國家熙治化成薄海其躋壽宇昇平人瑞實應昌期是以每歲題報直省老民老婦年至百歲及百歲以上者不可勝紀因思向來所頒時憲書後頁紀年祗載花甲一周為斷殊不知周甲壽所常有而三元之序數本循環成例拘墟未為允協著交欽天監自乾隆三十六年辛卯歲為始於一歲下添書六十一歲仍依干支以次載至一百二十歲則開袠犁然期頤並登正朔用符紀歲授時之義 \\n 進春 \\n 順治初定每歲立春日禮部會同順天府進春芒神土牛由順天府豫備前期行欽天監派天文生八名導引行順天府派生員七十五人舁案是日內務府豫派恭進芒神春牛內監竢於乾清門慈寧門屆時由長安左門天安門端門午門協和門永康左門進又立春時刻由禮部奏明擇寅卯辰等時恭進又定每歲各省府州縣迎春於東郊儀【詳見通禮】 \\n 康熙十三年令直省府州縣進春止用鼓吹采亭其裝潢故事臺閣藉端科派嚴行禁止 \\n ·進實錄 \\n （臣）等謹按國朝定制纂修實錄聖訓擇吉恭進典禮至重茲據會典所載敬謹編紀與進玉牒之禮各著於篇以補杜例之所未備 \\n 康熙十一年世祖章皇帝實錄成擇吉恭進聖祖仁皇帝御殿敬受行禮畢王公百官上表行慶賀禮是年定恭進實錄儀【詳見通禮】二十一年恭進太宗文皇帝實錄二十五年恭進太祖高皇帝實錄均於太和門行禮如儀 \\n 雍正元年恭進聖祖仁皇帝實錄聖訓世宗憲皇帝御殿敬受行禮畢王公百官上表行慶賀禮是年增定恭進實錄聖訓儀 \\n 乾隆六年恭進世宗憲皇帝實錄聖訓皇上御殿敬受行禮畢王公百官上表行慶賀禮如儀八年五月諭奉天乃我朝發祥之地歷朝實錄皆應繕清漢文各一部送往尊藏俟見在皇史宬內閣藏本繕成後即著在館人員敬謹謄錄其送往儀注大學士會同禮部詳議具奏尋大學士等奏言奉天尊藏之處惟崇政殿後有翔鳳樓高敞壯麗堪以尊藏請勅下奉天將軍會同盛京禮工二部奉天府尹敬謹辦理尊藏金匱照在京皇京宬內式樣製備應需官員專司守護均令該將軍等妥議具奏從之九年恭送世宗憲皇帝實錄聖訓尊藏皇史宬其副本送內閣敬十五年禮部奏言歷朝實錄聖訓恭送盛京尊藏請俟秋成後擇吉送往從之又定恭送實錄聖訓尊藏盛京儀是年恭送歷朝實錄聖訓尊藏盛京同日啟行皇上親詣上香於東華門外綵棚前行三跪九拜禮凡恭進實錄各儀節具大清通禮 \\n ·進玉牒 \\n 順治十八年纂修玉牒康熙元年告成擇吉恭進聖祖仁皇帝御殿閱畢送至皇史宬尊藏是年定恭進玉牒儀 \\n 十年纂修玉牒成擇吉恭進王以下各官咸朝服齊集聖祖仁皇帝御中和殿閱畢御太和殿總裁率纂修官行禮賜坐賜茶畢駕還宮諸王各官皆退恭送皇史宬尊藏如儀十八年二十七年三十七年纂修玉牒恭進禮儀俱與十年同五十四年恭進玉牒總裁王大臣捧玉牒於中和殿黃案上行禮畢恭捧玉牒至乾清門內監捧進聖祖仁皇帝在宮中閱畢送皇史宬尊藏 \\n 雍正三年纂修玉牒恭進儀與康熙十年同 \\n 乾隆三年纂修玉牒成皇上御中和殿恭閱送至皇史宬尊藏如儀九年奉旨將禮部尊藏玉牒恭送盛京尊藏自順治十八年以來共纂修八分並此次纂修玉牒告成一併恭送盛京嗣後每次纂成玉牒將禮部尊藏一分恭送盛京永為定例二十五年纂修玉牒成恭進如儀恭送王牒尊藏盛京既至盛京工部豫備綵亭更換行駕奉天府尹豫備鼓樂并派官二員導引至崇政殿陳設屆吉尊藏敬典閣三十四年纂修玉牒成擇吉恭進奉旨朕照康熙五十四年之例在宮中恭覽玉牒不必陞殿四十三年纂修玉牒恭進如儀凡進玉牒儀具大清通禮 \\n ·經筵 \\n （臣）等謹按經筵之禮至宋始舉以是為杜典之所未及伏惟我朝列祖以來崇經重道歲必舉行典至重也其祗告傳心殿禮已見吉禮茲祗載經筵典制於篇 \\n 順治九年定每歲春秋仲月各舉經筵一次大學士知經筵事以尚書左都御史通政使大理寺卿學士等官侍班以翰林官二人進講又定御經筵後行日講禮每日進講冬夏至前一日乃輟講又定滿漢進講官每日撰擬講章先以正本進呈御覽次奉副本詣乾清宮設於案行一跪三叩禮畢以次進講講畢行禮如前乃退十四年定每歲春秋行經筵禮豫期酌取講官人數具疏奏聞經書講章令講官撰擬內閣改定恭呈御覽 \\n 康熙十六年奉旨講官進講畢免行一跪三叩禮二十四年文華殿告成舉行經筵前期祗告傳心殿是年定以大學士尚書左都御史學士詹事翰林出身者充經筵講官 \\n 雍正三年諭禮部曰自古修己治人之道載在經書帝王御宇膺圖咸資典學我聖祖仁皇帝天亶聰明而好古敏求六十餘年孜孜不倦朕幼承庭訓時習簡編自即位以來更欲以研經味道之功為敷政寧人之本顧以亮陰之際未舉經筵今八月二十三日為釋服之期爾部可擇日舉行經筵典禮 \\n 乾隆五年八月諭經筵之設原欲敷宣經旨以獻箴規朕觀近日所進講章頌揚之辭多而箴規之義少殊非責難陳善君臣咨儆一堂之意人君臨御天下敷政寧人豈能毫無闕失正賴以古證今獻可替否庶收經筵進講之益若頌美過多不能實踐躬行反滋朕心之愧此後務剴切敷陳期有裨於政治學問勿尚鋪張溢美之虛文而無稽古典學之實義是年衍聖公入覲來京恭遇經筵即令入班聽講六年舉行經筵屆日皇上親詣傳心殿行禮七年二月諭今日舉行經筵典禮禮部據向例以天雨奏請改期朕思魏文侯出獵而雨左右不欲行文侯曰吾己與虞人期矣豈可無期會哉乃往身自罷之夫田獵之娛尚不以雨失期况經筵大典業經祭告自應舉行但執事諸臣例應在丹墀內行禮未免衣冠沾濕著衣雨服列班駕到即入殿進講講畢即奏禮成其階下行禮殿內賜茶諸儀停止嗣後遇雨皆照此例四十一年二月以新建文淵閣告成御經筵畢幸文淵閣賜講官及聽講諸臣燕四十四年正月諭經筵典禮兩年未舉行本年二月已過大祥且經筵為闡學崇經又無宮懸之奏自可如常行禮今以二月初四日御經筵所有應行事宜著各該衙門照例豫備四十七年二月御經筵禮畢御文淵閣賜四庫全書總裁等官燕並賞賚有差凡經筵儀節具大清通禮 \\n （臣）等謹按乾隆五十一年仲春皇上御經筵禮畢賜講官及聽講諸臣燕命歌抑戒之詩典禮光昭益彰至教茲以成書在五十年所有五十一年以後諸典禮應俟續纂時敬謹編載恭識于此 \\n 皇朝通典卷五十五 \\n  \\n   \\n  "}
{"章节": "●皇朝通典卷五十六", "正文": "  \\n ●皇朝通典卷五十六 \\n 　 \\n  \\n 禮十六 \\n ○禮十六 \\n 嘉六 \\n △嘉六 \\n 臨雍 \\n 闕里講學 \\n 巡幸 \\n ·臨雍 \\n （臣）等謹按杜典於吉禮釋奠之前立太學一門凡臨雍典禮悉入之今從大清通禮之例以臨雍入嘉禮伏考我朝列聖視學必行講書之禮於彝倫堂我皇上命稽禮經舊式於太學彝倫堂肇建辟雍殿規制崇備已互見吉禮太學篇茲恭稽列聖以來視學講書之禮仰見德教熙洽訓垂萬世皇上臨雍講學敷言錫福圜橋門而觀聽者凡三千餘人靡不涵詠聖涯沐浴教澤為從古未有之盛典彼史冊所稱永平聽講以億萬計紀載未免近誣且以辟雍為養老習射處支離傅會杜典亦宗其說陋矣（臣）等躬覩上儀祗聆聖訓纂述之下彌深欣仰云 \\n 順治八年七月世祖章皇帝幸太學行釋奠禮畢詣彝倫堂御講幄國子監祭酒講四子書司業講經宣敕以勉太學諸生凡衍聖公五經博士各氏後裔咸隨班聽講禮成衍聖公及祭酒等上表行禮賜燕於禮部賜衍聖公等金紵有差各氏後裔並送監讀書廣國子監諸生鄉試中額十五名賜敕勉勵師生等十七年重修文廟落成視學禮儀與八年同 \\n 康熙八年四月聖祖仁皇帝幸太學行釋奠禮畢御彝倫堂講學頒敕諭賜衍聖公國子監祭酒以下燕各式後裔送監讀書者十有五人廣國子監諸生鄉試中額八名 \\n 雍正二年二月諭帝王臨雍大典所以尊師重道為教化之本朕覽史冊所載多稱幸學近日奏章儀注相沿未改此臣下尊君之辭朕心有所未安今釋奠伊邇朕將親詣行禮嗣後一應奏章記注將幸字改為詣字以伸崇敬三月世宗憲皇帝詣太學行釋奠禮畢御彝倫堂講學如儀賜衍聖公國子監祭酒以下皆如例其在京進士舉人貢生與觀禮者並賜白金各式後裔送監讀書廣國子監鄉試中額十有八名先是奉諭曰朕於三月內舉行視學釋奠大典衍聖公例應陪祀聞孔傳鐸有疾且值守制之初可令伊子弟一人來京代伊行禮至是以衍聖公孔傳鐸子孔繼溥代行禮奉旨既代衍聖公行禮仍令在原班坐 \\n 乾隆二年十二月諭曰先師孔子聖集大成教垂萬世我皇祖聖祖仁皇帝皇考世宗憲皇帝親詣辟雍登堂釋奠儒臣進講經書諸生圜橋觀聽雍雍濟濟典至盛也朕祗承丕緒嚮慕心殷國學文廟特命易蓋黃瓦以展崇禮竢工程告竣之日朕躬詣釋奠用昭重道隆師作人至意三年三月上詣太學御彝倫堂講學如儀是年命東野氏閔氏卜氏端木氏言氏顓孫氏之五經博士均照五氏之例來京陪祀凡各氏後裔觀禮者三十一人均送監讀書廣國子監鄉試中額十有八名召見衍聖公孔廣棨等諭曰爾等皆聖賢後裔因朕視學來京特行召見爾等既為聖賢之後即當心聖賢之心凡學聖賢者非徒讀其書而己必當躬行實踐事事求其無媿方為不負所學况身為聖賢子孫尤與凡人不同不能實加體驗徒鶩讀書之名實與祖德家風不能無忝爾等務須勤思勉勵克紹先傳以副朕諄切期望之意賜衍聖公國子監祭酒以下如例加賜衍聖公暨聖裔五人五經博士等御製樂善堂文集各一部及徽墨貂皮有差四十八年二月諭稽古國學之制天子曰辟雍所以行禮樂宣德化昭文明而流教澤典至鉅也朕此次釋奠禮成念國學為人文薈萃之地規制宜隆而辟雍之立自元明以來典尚闕如自應增建以臻美備著派禮部尚書德保工部尚書兼管國子監事務劉墉侍郎德成敬謹前往閱視度地鳩工諏吉興建落成之日朕將舉行臨雍典禮以昭久道化成之盛尋禮部尚書德保等遵旨往國子監相度地勢於彝倫堂之南營建繪圖具奏得旨據德保等將辟雍圖式呈進自應仿照禮經舊制度地營建即著派德保劉墉德成總司其事敬謹承辦以光盛典四十九年工成御製國學新建辟雍圜水工成碑記曰名者實之賓實者名之主為學之方應務其實以蘄循其名不可炫其名以致亡其實興學之源綦要於國學國學者天子之學也天子之學曰辟雍諸侯之學曰泮宮北京之國學自元歷明以至本朝蓋五百餘年矣有國學而無辟雍名實或不相稱焉雖有建議請復以乏水而格部議至今未復癸卯春始有復建之諭甲辰冬乃觀新工之竣將於七已仲春行釋奠禮遂臨雍而落成焉夫北京為天下都會教化所先也大典闕如非所以崇儒重道古與稽而今與居也雖乏水然有不改之井汲以綆而用之無窮亦在人為之而已于是石之鱗次見圜斯池水之鏡澄見明斯漪殿之據中見隆其榱橋之通行見接其基上庠下庠雖難考二典之制而東序西序總不出三代之規則是工之舉也又予知過諭所謂於不可已者仍酌行之之意而物給價工給值原非勞民動眾之為若夫三老五更之說予以為括次養老化俗之儀而非天子臨雍所必應並行而不遺者蓋弗見於詩書乃特出杜氏通典之私耳且予向有三老五更之說巳明闢其謬茲不複綴乎辭雖然予更有所懼於是舉者夫是舉豈非復古興學之懿有何懼而予懼之者恐後之人執予復古之說於一切衣冠典禮皆欲效漢人之制則予為得罪祖宗之人匪教伊虐甚慮不宜也予之子孫臣庶體予此心於可復古者復之其不可復者斷不可泥古而復之夫徒慕復古之虛名而致有忘祖宗之實意非下愚而何予不為也予敬以是告子孫以保我皇清萬年之基也五十年二月丁亥皇上親詣文廟釋奠禮成御辟雍殿行講學禮命滿漢大學士二人以次講書滿漢祭酒以次講經皇上親製御論二篇闡發書義經訓宣示臣工王公衍聖公大學士以下及諸生均跪聆畢賜王公衍聖公大學士九卿詹事等官茶禮成回鑾【儀注詳後】是日奉諭朕此次釋奠禮成臨雍講學圜橋觀聽文教覃敷實為矞皇盛典且自冬春以來雨雪尚未霑足朕心焦切茲當俎豆馨聞恰值春膏霑霈深為欣慶第念隨從執事諸臣及觀禮多士衣履霑溼允宜廣錫恩施所有執事扈從王公大臣衍聖公並文武官員俱著紀錄一次其觀禮諸生及至聖各氏後裔並著查辭分別加恩賞賚次日衍聖公國子監祭酒率所屬官及諸生於午門外謝恩行禮賜衍聖公五經博士及執事諸臣燕於禮部賜衍聖公貂冠朝服頒發刊刻御論二篇加賞徽墨二匣貂皮四賜至聖後裔七人五經博士二十人各氏後裔三十八人緞各一頒發刊刻御論二篇加賞徽墨各二匣貂皮各二賜滿漢祭酒司業緞各二監丞助教等官緞各一賜肄業生及在京觀禮進士舉人貢監生廕生各官學教習及官學生等三千八十八人白金各一兩陪祀各氏後裔送監讀書者三十七人又命於乾隆五十一年丙午科順天鄉試皿字號廣中額十有五名又是日遇雪奉旨加賞朝鮮使臣大緞二從官通官緞四聖賢各氏後裔一百二十二人緞各一諸生三千八十八人紡絲各一 \\n 乾隆五十年臨雍講學儀是日早工部官設更衣御幄於大成殿階下之東南向樂部和聲署設中和韶樂於辟雍殿階下設丹陛大樂於太學門內武備院設寶座鋪陳鴻臚寺設經書案一於寶座前又設講案二於寶座下稍南東西向祭酒恭捧御覽講章陳於案上書左經右捧進講副本陳書於左案陳經於右案進講滿漢大學士二人位左案西面滿漢祭酒二人位右案東面左翼王公四人衍聖公內閣大學士吏部戶部禮部通政司詹事府堂官滿漢各一人位進講大學士之後西面右翼王公四人兵部刑部工部都察院大理寺堂官滿漢各一人位進講祭酒之後東面起居注官四人位西南隅亦東面侍儀給事中御史各二人位東西檐柱內聽講各官位橋南甬道東西六堂師生各序立六堂階下鴻臚寺鳴贊二人立東西檐柱外鳴贊官二人立於階下又鴻臚寺官四人分立辟雅橋南左右鴻臚寺官四人分立太學門外左右皆東西面屆時太常寺卿奏請皇上具禮服乘輿出宮午門鳴鐘鼓王以下文武各官於東華門外分翼排立候駕過跪送法駕鹵簿前導不作樂駕出東華門至成賢街國子監祭酒司業率所屬官俱朝服諸生俱公服於街左跪迎陪祀王公大臣百官俱朝服先至大成門外祗候駕入皇上至更衣幄次降輿贊引官二員恭導俟皇上釋奠於先師禮畢乘輿御彝倫堂更袞服各官咸更蟒袍補服王公大學士以下各官衍聖公率五經博士各氏後裔祭酒司業率所屬官及肄業諸生各學教習進士舉人貢生監生官學生均先至辟雍南分東西班序立起居注官侍儀給事中御史各按位立屆時禮部堂官奏請皇上臨辟雍行講學禮太學鳴鐘鼓禮部堂官恭導前引後扈如儀皇上御辟雍殿陞寶座中和韶樂作奏盛平之章對引禮部堂官前引內大臣趨至前廊下立侍衞於階下東西翼立樂止鳴贊齊班丹陛大樂作鴻臚寺官分引衍聖公進講大學士五經博士各氏後裔在東班祭酒以下各官在西班肄業諸生各隨東西班末聽鳴贊官贊行二跪六叩禮畢退復原位立樂止鴻臚寺堂官二員分引進講官四人由南橋升階鴻臚寺官二員分引王公衍聖公大學士九卿詹事由東西橋升階俱入左右門各就位立鴻臚寺堂官退就東西檐下立皇上賜王公大臣講官坐咸按班就位一叩坐鳴贊官贊進講滿漢進講大學士以次講四書皇上闡發書義宣示臣工王公衍聖公大學士以下及諸生跪聆畢王公等仍一叩坐圜橋各官師生俱興滿漢祭酒以次講經皇上闡發經義宣示臣工王公衍聖公大學士以下及諸生跪聆畢王公及各官師生俱興進講官退就橋南偕司業以下各就拜位北面立丹陛大樂作鳴贊官贊跪叩興行三跪九叩禮以次退樂止國子監師生先至成賢街序立祗候御前進茶中和韶樂作奏慶平之章皇上賜王公衍聖公大學士九卿詹事茶俱行一跪一叩禮坐賜茶畢樂止鴻臚寺堂官引王公大學士以下各官自左右門出至橋南東西序立禮部堂官奏禮成中和韶樂作奏道平之章皇上起座乘輿出太學門樂止祭酒司業率所屬官暨進士舉人諸生跪送候駕過興各官咸退 \\n ·闕里講學 \\n （臣）等謹按杜典吉禮有孔子祠一門祗述祠祭之典而天子親臨講學則歷代以來未之前聞洪惟我聖祖仁皇帝聖作於前皇上聖繼於後釋奠文廟御詩禮堂講學尤為千古曠典恭紀如左至釋奠已從杜典具吉禮篇云 \\n 康熙二十三年聖祖仁皇帝南巡回鑾至山東躬詣闕里致祭先師孔子御詩禮堂講學講畢宣敕禮成駕還行宮是年定宣講經書以聖賢後裔充進講官以大學士充宣敕官賜衍聖公蟒袍狐裘貂裘各一襲表裏各五端知曲阜縣事及五經博士等銀幣有差 \\n 乾隆十三年皇上東巡至曲阜致祭先師孔子御詩禮堂講學禮儀與康熙二十三年同是年設御案於詩禮堂御座南陳講章一本於御案凡東野氏閔氏用氏言氏卜氏端木氏各後裔照五氏之例同赴講堂聽講賜衍聖公蟒袍狐裘貂裘各一襲表裏各五端御製樂善堂全集御製日知薈說十三經二十一史明史唐宋文醇各一部曲阜縣知縣五經博士采幣一端衣一襲御製日知薈說朱子全書各一部各氏後裔在仕籍者及進士舉人各采幣一端衣一襲貢監生員衣一襲又賜孔氏及十二氏子孫官員各加一級進士舉人貢監生員賞白金有差增廣山東通省入學額數大學三名中學二名小學一名十二氏子孫由學政擇其文行兼優者數人貢入成均凡闕里講學儀節具大清通禮 \\n ·巡幸 \\n （臣）等謹按四巡之典載在虞書又古稱天子所至曰幸凡以觀民設教展義示度禮至重也杜典以巡狩入吉禮與封禪並舉頗為未當茲以巡典入嘉禮仰惟列聖相承以無逸作所為家法聖祖仁皇帝勤察吏治深恤民隱相度河防講求水利數十年中疊舉省方之典垂為成憲我皇上繩武時巡若河南若五臺若山東若天津鑾輅所臨慶惠優渥而於河工海塘尤深廑念六巡江浙指示機宜大建隄工不惜帑金數千百萬為小民農田衣食之計萬世永賴以是東南士庶喁喁望幸之誠至今彌切也臣等恭次盛典詳著於篇至於畿輔山莊歲常巡蒞祗恭載初次而行圍肄武之典則詳見軍禮云 \\n 順治八年四月世祖章皇帝巡幸塞外是年定諸王文武羣臣扈從及接駕儀又定乘輿經過地方文武各官均在百里以內朝服迎送儀【詳見通禮】 \\n 康熙十一年聖祖仁皇帝奉太皇太后幸湯泉往返每扶輦步行至坦道始乘馬先期諭有司動支帑銀前往攸理道路毋得擾民十六年九月聖祖仁皇帝巡視沿邊內外諸蒙古王公等並來朝貢駝馬二十年九月聖祖仁皇帝巡省畿甸自後以肄習水圍循視河隄歲常舉行二十二年二月聖祖仁皇帝巡幸五臺山諭巡撫穆爾賽等曰五臺繁峙靜樂崞縣等處地瘠民貧爾等既膺簡用必持己廉潔恪共職業務期利興害除使民生各得其所不然罪有所歸矣六月聖祖仁皇帝奉太皇太后出古北口避暑閏六月幸興安拜察地方召科爾沁達爾汗親王額駙班第阿嚕科爾沁多羅郡王額駙色楞翁牛特多羅杜楞郡王畢禮袞達賴喀喇沁多羅杜楞郡王扎什及公台吉官兵等諭曰人生以道理為重人為情Q欲Y所牽恣意妄為以致喪身者皆由不明道理故耳朕見其無知陷罪甚為憫惻即今阿嚕科爾沁翁牛特二旗盜賊甚眾為盜賊而致富者能有幾人身受惡名被獲則死凡貧富皆有天命違理妄求能必得乎爾等各遵法守分有牲畜者擇水草善地畜牧能耕田者勤於耕種則各得生理天亦佑之倘有貧困至極無以聊生者該管之主宜加撫恤使之得所坐視其迫於饑寒以致離散爾等之心何安朕本內外一視並無分別爾外國遇年歲荒歉朕即運糧米賑濟或有困乏即賜牲畜緞疋無非慮爾失所之意況此番巡幸爾等或有過犯朕並不執法治罪且頻加賞賚優待爾等於此可見嗣後爾等宜遵守教諭革除惡習以副朕好生之意及回鑾日復諭八旗護軍統領等曰穀者生民之命一歲不登則一歲乏食今正秋收之時田穀未穫向恐擅放馬匹蹂踐禾苗屢降明諭傳飭今觀隨從人等尚有未遵法令蹂踐民田者爾等各嚴緝以聞是年為巡幸熱河避暑之始自是每歲夏月啟鑾至秋則舉大獮之典【詳見軍禮大狩】九月聖祖仁皇帝奉太皇太后幸五臺山駕過涿州以長城嶺山徑險峻先往親視所修道路命裕親王福全恭親王常寧隨太皇太后駕行諭扈從各官凡經過地方不許隨從人等借名市物擾害小民犯者並其主罪之至曲陽縣以行近五臺戒扈從人等勿射生太皇太后駕至長城嶺聖祖仁皇帝躬侍左右親督校尉及隨從人等前後扶行太皇太后諭曰嶺路實險予及此而止積誠已盡五臺諸寺應行虔禮者皇帝代我行之猶我親詣也聖祖仁皇帝下馬受命躬送鑾輿還龍泉關仍命裕親王福全扈行駕幸五臺瞻禮諸寺發白金三百兩綿三百觔命有司分給所過地方貧民二十三年九月聖祖仁皇帝東巡前期頒詔天下駕發京師日鹵簿大駕照常陳設王以下文武各官跪送如常儀經過地方官員士民等跪迎跪送均如常儀至山東泰安州躬祭岱嶽渡黃河遣官祭河神至江南江寧府親詣明太祖陵奠酒諭江南督撫曰江南風俗奢華務令潔已愛民敦本尚實勒碑於江寧蘇州安慶三府回鑾至江都縣命吏部尚書伊桑可等往視海口議疏導之法至淮安府閱高家堰及黃河南岸諸險工至宿遷縣關隄工賜迎駕老民白金有差至山東曲阜縣親詣先師廟致祭御詩禮堂講學駕還京師王以下文武各官朝服跪迎如常儀二十八年正月聖祖仁皇帝南巡江浙先期諭曰朕統蒞寰宇二十八年於茲早作夜思勤求治理務恤黎庶永圖又安如黃運兩河運道民生攸係朕日切心勞比年工役雖漸有緒而應修應塞議論紛紜曩歲巡幸曾允淮揚士民所請疏濬下河前已興工尚稽底績屢經廷議請朕親行閱視今特諏吉南巡躬歷河道兼欲觀覽民情周知吏治所至沿途供億皆令在京所司儲偫一切不取之民閒即有日用應需該衙門於所在地方照市估平買不許錙銖抑勒小民猶恐地方官吏不能悉體朕懷借名科派供應今特頒諭嚴飭如有悖旨借端私徵者察實即以軍法從事地方文武大小官員不許與扈從官員指稱交戚輒通饋還違者並以軍法從事其扈從大小官員及隨往傔役如有生事擾民者一併從重治罪朕茲巡省原以軫恤編氓咨諏風俗凡經過地方百姓各安生業務令廛無廢市隴不輟耕毋得倉皇驚避輒滋煩擾其軍民人等懷奸挾詐希逞私憤擅於駐蹕虎所瀆行告訐者一概嚴禁倘有妄控除所告事不與准理外仍嚴加治罪爾部即傳諭各該督撫備行曉諭以副朕惠愛元元至意又諭部院本章仍日送內閣內閣彙齊三日一次驛送行在辦理駕過山東望祭岱嶽蠲山東二十九年正賦入江南境閱視河工至揚州府諭江浙督撫諸臣曰朕省察黎庶疾苦兼閱河工巡幸江南便道至浙觀方問俗簡約儀衞鹵簿不設扈從者僅三百餘人頃經維揚民間結綵歡迎盈衢溢巷雖出恭敬愛戴之忱恐至稍損物力甚為惜之朕視宇內編氓皆吾赤子惟使比戶豐饒即不張結綵幔朕心亦所嘉悅前途經歷諸郡邑宜體朕意悉為停止又見百姓老幼男婦奔走雜遝瞻望恐後未免諠譁擁塞念此行原以為民不嚴警蹕但人眾無所區別高崖水次或有傾跌之虞一夫不獲其所足軫朕懷此後止於夾道跪迎勿得紊亂追趨致有諸患自蘇州抵杭州府諭扈從部院諸大臣曰朕稽古省方咨求治理閱視河道期底平戊凡有利於民生必令羣霑實惠念政治所先在崇文教江南浙江為八文萃集之地入學額數應酌量加增永昭宏獎工寧鎮江杭州駐防滿洲漢軍兵丁鎮守要地久歷歲時深用軫念應加恩賚以彰優恤自南巡以來所經過地方官員除八法虎分及列欵糾劾外凡因公罣悞降級留任者俱准與開復降級調用者著帶所降之級留任其經過地方現在監禁人犯除十惡及詔欵所不赦等罪並官員犯贓者不宥外其餘自康熙二十八年二月十一日以前死置及軍流徒罪以下已結未結俱准寬釋以示朕赦罪宥過之意備辦船隻地方各官効力勤勞著該督撫會同奉差官員確查具題各加一級縴夫供役勞苦亦著該督撫察明人數量給恩賞朕廑念民依特蠲租賦總期實德潤澤蒼生近見民閒有建立碑亭稱頌德意者雖出羣黎愛戴之誠但各郡皆然未免致損民力誠使閶閻殷阜則裨益良多碑亭何與焉嗣後亦宜停止江浙錢糧既經蠲豁猶慮有不肖有司借端詞訟朘削民生著該督撫嚴行禁飭至各處榷關原有則例朕舟行所至諮訪過關商民每不難於輸納額稅而以稽留關次不能速過為苦榷關官員理宜遵奉屢頒諭旨恤商惠民豈可反貽之累自今應力除積弊凡商民抵關交納正稅即與放行毋得稽留苛勒以致苦累朕早夜孜孜惟冀官吏軍民士農商賈無一人不獲其所故於民生吏治圖維區畫務極周詳爾等可即傳諭俾一體奉行稱朕意焉賜扈從王大臣侍衞及部院諸臣銀幣至會稽親詣禹陵致祭至江寧府躬詣明太祖陵祭酒回鑾至淮安府閱視高家堰一帶隄岸指授河臣方略駕還京師三十七年四月巡幸五臺山三十八年二月聖祖仁皇帝奉仁憲皇太后南巡前期諭曰朕撫馭寰區孜孜圖治期於天下咸遂生成物無不得其所今邊烽永靖四方無事獨是黃淮為患衝決時聞下河地方田廬漂沒朕軫念民艱曩曾屢遣大臣督修不惜數百萬帑金務期早綏黎庶乃歷年已久迄無成功今水勢仍復橫溢浸漫城閭沈沒隴畝以致民多失業董其役者未有上策可以宜民時廑朕懷未嘗少釋在內諸臣咸請朕親臨指示為一勞永逸之圖方今春時水勢減少正宜講求疏濬以遂安瀾爰諏吉南巡親加勘閱更以吳地襟帶江湖乃江南奧壤勵俗省耕兼行臨視凡一切往返供億己皆俾辦於京師即途次日用所需亦令各衙門照本地時值採買總於民間一無所累仍恐沿途官吏藉名科派致累閭閻故特頒諭嚴行申飭如有悖旨假託派索者察實即以軍法從事其扈從大小官員隨行傔役人等如有橫行生事者一併從重治罪凡經過地方百姓各安生業皆如常時毋得惶遽引避其軍民人等懷挾私怨受人指使擅於駐蹕處所輒行告訐者一概嚴禁不准仍照例嚴加治罪爾部即傳諭通知以副朕體恤惠愛至意駕發京師由水路啟行至清河御舟前進臨閱高家堰歸仁隄等工畢回至清口迎仁憲皇太后舟渡河復臨視黃河隄岸命截留漕糧二十萬石於被水地方減值發糶至蘇州府諭前京口接駕兵丁朕恐踐傷麥田速行遣往今往浙省塘路狹隘不必設兵扈從又百姓欲覩朕顏踰疇越陌塞道聚觀不必禁止但令遵令而行又命蠲江南浙江累歲逋賦寬免官吏降罰軍民犯死罪以下概予宥釋賜杭州駐防兵丁老婦白金有差減免各關稅及鹽課增額至江寧府遣官祭明太祖陵回鑾仍由水路奉仁憲皇太后還京師四十一年正月幸五臺山回鑾至大城縣巡視子牙河諸隄九月南巡前期諭曰朕念黃淮兩河為運道民生所係屢次南巡親臨閱視以疏濬修築之法指授河臣開六壩以束淮敵黃通海口以引黃歸海比歲以來工程次第告竣修防漸有成效昨年冬月河臣張鵬翮曾以河工善後之策及應修之處請朕親閱指示茲當農事之隙減約從員輕裝南下自徐州一路循視隄堰沿途皆設營幄不御屋廬日用所需悉已儲偫經過地方一切供帳宜通行禁止倘有官吏借名科派累及小民或指稱預辦擅動庫帑察出定嚴加治罪地方大小文武官員託言親舊私相餽遺及隨從人等有妄行生事者俱以軍法從事閭閻百姓各事本業不須引避有懷挾私怨於駐蹕處所告訐者一概不准仍照治罪是月駕發京師至德州駐蹕十餘日諭扈從諸臣曰朕因閱河南巡今以皇太子允礽患病朕駐蹕此地為時已久應即回鑾明歲再閱視河工也四十二年正月南巡閱河至泰安州登岱遣領侍衞內大臣詣嶽廟致祭蠲山東四十一年未完額賦其東平六州縣並蠲本年正賦入江南境沿途閱視河防至蘇州府命鴻臚寺傳諭本地官員准其來朝浙江官員到杭州時來朝至杭州府遣官閱錢塘江隄至江寧府遣大學士祭明太祖陵回鑾以河工告成頒詔天下十月西巡前期諭曰朕統御寰區勤求治理鑾輿時邁省方觀民春月閱視河工自畿輔山東以及江浙地方皆經巡幸茲兩河漸已底績所至之地民生風俗亦因以周知念陝西省為巖疆重地當出師塞外時曾經歷其邊境而西安一路未及親蒞頃陝西督撫諸臣言秦民望幸之心至殷至切合詞陳奏河南山西巡撫等亦諄切具請乘此冬令農隙之際觀覽民風省察吏治簡閱禁旅整飭軍營實為要務用是輕裝約從諏吉西巡沿途一切供御皆內廷儲備纖毫不取辦於地方即偶有市易之物亦敕所司依市價給值不許錙銖抑勒所過大小官吏宜體朕愛民德意勿借詞供億私派閭閻如有悖旨科斂者察出即以軍法從事地方官不許與扈從人員指稱交戚私相餽遺違者並以軍法從事其扈從人員宜約束僕役勿使妄行如不遵法紀生事擾民一併從重治罪朕視民如子凡乘輿所至市廛隴畝宜各安生理米豆薪芻等物民間照常貿易不必禁止惟懷私挾詐衝突告訐者所告事不准理仍嚴加治罪爾等即傳諭扈從官員人等並行各督撫令於經過府州縣城市村莊徧示曉諭俾感悉朕懷駕發京師命給事中御史各一人於扈從後察不法者即時鎖拏至太原府閱官兵騎射復諭山西撫臣曰朕君臨天下四十餘載無一刻不以蒼生為念近因西省望幸甚切故於冬時農隙減從輕騎由晉及秦入境以來觀風問俗見民生略有起色閭閻之間俗樸尚儉朕心少慰朕自弱齡讀書往往以不知窮簷僻壤之疾苦為嘆息所以留心於宮方凡有往來者必先諮詢民情豐歉偶有失時定加蠲賑且思晉省不通水運歲或不登即難籌畫雖有州縣存貯之米穀未必實數具在反益不肖有司之虧空也今歲山西收成頗佳爾等仰體朕愛民如子之至意曉諭民間若歲豐用奢則荒年必致匱乏教之以禮義導之以守法重農務本藏富於民則朕無西顧之憂矣凡朕所歷之處必大沛恩澤其將四十二年以前山西所屬州縣未完銀兩米草盡行蠲免以示朕嘉惠黎元之念駕至潼關遣禮部侍郎祭西嶽華山賜百歲壽民及兵丁銀兩有差至西安府凡古帝王陵寢及巳故勳臣墳墓在百里內者咸祭之又命蠲陝西累歲逋賦駕由河南還京師過磁州賜先賢端木子後裔為五經博士四十四年二月南巡閱河前期諭曰朕廑念民生加意河道屢行親閱一切疏濬修築事宜悉經周詳指畫獲告成功前黃河之水往往倒灌清口者皆由仲莊閘與清口相對駱馬湖水勢湍急遂逼黃流灌入清口朕視河時躬臨相度命河臣移仲莊閘改建於楊家莊出口工竣之後河臣報稱黃水暢流入海絕無倒灌清口之患朕尚未經親閱今欲特涖其地察驗形勢用籌善後之規其中河黃河運河有應加修防者亦隨宜指示以圖經久至於山東省薦饑之民賴兩年來極力賑瞻繼以有秋幸皆得所其民間生聚果否殷阜並於沿途親行周覽焉乘茲仲春解凍減從輕裝循河南下往返皆用舟楫不御室廬經過地方不得更指稱繕治行宮妄事科斂其日用所需俱自內廷供御從無纖毫取辦於民前此屢次南巡閭閻皆所深悉倘有不肖官吏藉名預備擅動官帑並圖日後加派補償以為巧取侵漁之地者事覺嚴行治罪決不寬宥所在官吏私餽扈從人員及隨行人役生事擾民者俱如前旨以軍法從事奸民挾私妄訐者從重治罪是月駕發京師於張家灣登舟由山東入江南境臨視河工至蘇州府恭逢聖誕百姓爭獻食物奉旨朕因閱視河工巡訪風俗而來一切用物皆備自內府所過地方絲毫無擾爾等毋庸有所進獻至松江府諭江南學臣曰朕臨幸松江道經青浦據該邑貢監生員等奏稱青浦之北地名孔宅自漢時至聖苗裔避地居此奉至聖衣冠葬焉朕念孔子萬世之師既有遺蹟亟宜表彰因親書匾額對聯以示尊崇著選良工摹刻頒發至杭州府諭曰朕頃因親閱河工濟江而南見民生殷繁麥畦菜隴遠近彌望可冀豐穰朕心用慰凡車駕臨幸必沛恩膏各省錢糧屢次遞蠲浙江本年正賦又經全免惟是刑獄民命攸關今父老子弟夾道歡迎獨身陷囹圄之人自新無路朕甚憫焉浙閩兩省罪犯除詔欵所不赦外其餘死罪以下悉減等發落至江寧府躬祭明太祖陵自蘇州過江寧御試士子者三中選者給白金令赴京錄用有差又奉旨江南山東地方所屬人犯照浙閩例減等至清河復臨高家堰徧閱河隄仍由水路回鑾四十六年正月南巡前期諭曰朕念淮黃兩河工程為東南要務屢次躬臨河上相度指示一切修除疏濬業已次第奏功昨歲河漕督撫諸臣詳勘地形請於溜淮套別開河道直達張福口以分淮勢欲即令動帑興築而督撫諸臣又以事關創建合詞請朕親閱九卿等集議復再三陳請朕以諸臣之言奏聞皇太后祇遵慈命擇於本年正月二十二日啟行閱河舟楫往返不御室廬日用所需取辦內府經過府州縣毋得更以預備行宮供設御用冒侵庫帑科斂閭閻倘有不遵事覺定嚴加治罪其文武大小官員私相餽贈隨從人役生事擾民及奸惡挾私告訐者俱如屢次諭旨重處不宥是月啟鑾御舟至清口閱視溜淮套命停止開河至江寧府遣大學士祭明太祖陵復親往行禮幸演武場閱射賜扈從大臣侍衞護軍及執事人等金幣有至蘇州恭遇聖誕士民萬餘人集行宮前進表叩祝萬壽至松江府閱提標官兵射至杭州府閱浙江駐防官兵射賜扈從大臣侍衞護軍及執事人等緞疋有差諭浙江督撫曰朕因視河駐蹕淮上江兩省官員及地方官紳士軍民皆環道遠迎懇請臨幸朕勉順羣情涉江而南巡省風俗所至郡縣見雨暘應時麥苗蕃殖比閭樂業可冀盈寧雖山東一路尚未悉覩而江浙田疇鬱葱在望深愜朕懷方今二麥垂熟正將刈穫之時一切扈從人員皆以次舟行不致蹂踏恐百姓沿途迎送老稚扶攜動盈千萬越阡度陌不無踐傷朕心甚為軫惜凡所過地方悉令停止迎送且節候漸熱朕舟行乘夜迎涼亦未可定民雖遠來無由親見爾等督撫可張示徧加曉諭無負朕重農愛民之意四十九年二月巡幸五臺山五十七年七月左都御史蔡升元疏言皇上親閱河隄指示方略淮黃底定漕連無虞生民永賴至於翠華時巡察吏治訪民俗諮問必周芻蕘必納聖德神功洵可為萬世法恭請編纂省方盛典一書以光至治下禮部議請如所奏設局纂修從之 \\n 乾隆六年七月皇上奉皇太后巡幸避暑山莊諭免經過州縣地方本年額賦十分之三凡每年巡幸熱河蠲免歲賦並如此例是年皇上巡幸木蘭始舉秋獮之典自後歲以為常【詳見軍禮大狩】十一年九月皇上奉皇太后巡幸五臺山諭曰朕臨幸五臺觀風問俗蓋欲周知閭閻利病舉登之袵席之安山西地方風俗向為淳樸朕此次巡行親見民情頗為寧輯但敦龐之質在民而教養之責在上尤當加意撫循化導俾登上理撫臣乃通省之表率藩臬乃師帥之大員府州縣等皆有父母斯民之責其各仰體朕心力行實政教養兼施惟日孜孜罔敢怠佚而在小民亦應敦行孝弟崇習禮讓共為良民毋蹈澆漓獷悍之風以成熙皞盈寧之治朕有厚望焉回鑾閱滹沱河隄工改慶都縣曰望都諭曰朕自真定回鑾固城祁水之間有縣焉與堯母同名雖述古之意也觸目踟躕於意弗安其易之仍為望都十二年六月諭朕以來春孟月東巡狩因溯洙泗陟杏壇瞻仰宮牆申景行之夙志復遵慈訓親奉鑾輿秩於岱宗旋蹕青齊觀風布澤以昭省方鉅典其應豫備之各衙門檢察事宜先期請旨至行在所需悉出公帑無得指稱供頓儲偫絲毫貽累閭閻羽林衞士內府人役等各該管大臣嚴行稽察約束並令扈蹕文武臣僚嚴飭傔從毋使侵踐田疇致妨宿麥如有騷擾地方指名需索者立即參奏從重治罪十三年二月駕發京師諭令蠲免直隸山東經過州縣八年正賦十分之三至曲阜親詣先師孔子廟行釋奠禮畢御詩禮堂講學至泰安躬詣岱嶽致祭至濟南閱兵又諭東省本年錢糧現己普免曲阜泰安歷城三縣乾隆十四年應徵地丁錢糧全行豁免又諭山東直隸兩省監候斬絞人犯五次緩決者著該督撫分別情罪奏請減等其軍流以下人犯亦著減等發落賜德州青州及直隸天津滄州駐防官兵年七十八十以上銀兩有差又扈從王公大臣及官員兵丁均加賞賚十四年十月諭大學士等江南督撫以該省紳耆士庶望幸心殷合詞奏請南巡朕以鉅典攸關特命廷臣集議今經大學士九卿等援據經史且仰稽聖祖仁皇帝六巡江浙謨烈光昭允宜俯從所請朕念切民依省方問俗郊圻近省不憚躬勤鑾輅江左地廣人稠素所廑念其官方戎政河務海防與凡閭閻疾苦無非事者第程途稍遠十餘年來未遑舉行屢常敬讀聖祖實錄備載前後南巡恭侍皇太后鑾輿羣黎扶老攜幼夾道觀迎交頌天家孝德心甚慕焉朕巡幸所至悉奉聖母皇太后游賞江南名勝甲天下誠親掖安輿眺覽山川之佳秀民物之豐美良足以娛暢慈懷既詢謀僉同應允從所請但朕將以明年秋幸五臺經太原歷嵩洛趙魏回鑾己涉冬令南巡之舉當在辛未年春正我聖母六旬萬壽之年也將見巷舞衢歌歡騰獻祝稱朕以天下養之至意上以廣承歡之慶下以慰望幸之忱益深嘉悅屆期諏吉以聞嚮導人員朕酌量先期奏派前往清蹕所至簡約儀衞一切出自內府無煩有司供億至行營宿頓不過偶一經臨即暫停亦不踰旬日前歲山左過求華麗多耗物力朕甚弗取曾經降旨申飭明歲晉豫等省以及江南俱不可仿照至名山古蹟南省尤多亦祗掃除潔淨足備臨觀而已毋事崇飾倘有頹圯隨宜補葺悉令動用官項但當據實不得任有司浮冒其民間張燈結彩聖祖嘗以為戒載在方冊宜共恪遵其慎勿以華侈相尚所司通行曉諭其一切應行典禮著照所議行十二月諭朕前經降旨於來年秋間巡幸五臺由晉入豫省覽中州迴蹕畿輔近日嚮導人員回奏稱白太原一路至河南境經由太行山麓甚為崎嶇狹隘省方巡幸惟取便民若因攸治道途重煩民力非朕觀風問俗本意應於春間即詣五臺至秋間百穀登場後再幸中州又諭閩浙總督浙江巡撫奏請臨幸浙省閱視海塘前因江南督撫等奏請南巡特命大學士九卿會議詢謀僉同業經降旨俞允江浙鄰封接壤均係聖祖屢經巡幸之地且海塘亦重務也今據該省士民感恩望幸羣情踴躍督撫合辭代奏宜允所請於十六年春南巡便道前至浙省臨視塘工慰黎庶瞻依之意所至不煩供億勿事興修勿尚華麗已詳具前旨其共諭焉十五年二月皇上奉皇太后巡幸五臺山駕發京師諭扈從大臣等曰時屆春融正秋麥紐芽之後幸自去冬至今瑞雪頻沾土膏滋潤漸己青葱入望所有經過地方車馬僕從俱著嚴加誠飭毋得踐踏八月皇上奉皇太后巡幸中州親登嵩嶽遣官致祭河瀆衞水周漢帝王陵寢諭曰朕舉行秋獮覲岳省方蓋欲周覽民情懋登治理凡地方之利弊官吏之賢否與夫政令之得失清蹕所至日切疇咨河南地宅土中素稱淳樸今值雨暘協應禾稼告登巡幸之次親見閭閻望幸童叟歡欣而俗尚敦龐室廬寧輯朕懷深為欣慰雇惟因時保治之方其權實操之自上撫臣表率通省藩臬任寄旬宣以至郡守牧令與民愈親則導民尤切應仰體朕心力行善政敦本訓俗除慝安良教養兼施屏虛文以求實政其在小民亦當敦禮讓務農桑從儉去奢力田孝弟以期共享昇平之福朕於該省臣民有厚望焉又諭祥符為省會之區登封實望秩之所著將乾隆十六年二縣應徵地丁錢糧全行蠲免又凡鑾輿所經地方蠲免錢糧十分之三歉收者十分之五賞駐防官兵及百姓男婦七十以上者銀兩有差暨軍流以下減等發落辦差兵丁均賞給兩月餉豫省在籍廢員迎駕者賞給職銜十二月諭明歲恭逢聖母皇太后六十萬壽之年鑾輿巡幸江南浙江省方觀民入疆考績式遵祖烈慶典斯行東南父老共効嵩呼洵昇平之盛事惟念江浙二省襟帶江湖程途稍遠自皇祖聖祖仁皇帝南巡以來異數隆恩昭垂史冊迄今四十餘年朕俯從望幸之忱倍切勤民之隱前於大學士九卿等議准兩江總督黃廷桂等一摺已降旨諄切曉諭又特遣嚮導大臣兆惠努三等前往面傳諭旨務從儉約一切供頓絲毫不擾民間凡地方大吏職在旬宣自能仰體朕心遵旨辦理但恐地方有司奉行不善或窮鄉僻壤未及周知是用再行申諭各該督撫及所屬官民人等尚其稟遵前旨共期撙期以敦善俗以導淳風如所在行宮與其遠購珍奇雜陳好玩不如明窗淨几灑掃潔除足供信宿之適也經過道路與其張燈懸採徒侈美觀不若蔀屋茅簷桑麻在望足覘盈寧之象也轘闠通衢人煙稠密正以見懋遷有無之樂不得因道路湫隘俾遷移廛舍或致商民失業也朕翠華所至念切民依惟期宣達羣情勤求治道上以奉慈顏之悅豫下以答黎庶之瞻依凡屬虛文浮費概宜實力屏除用光鉅典其扈從滿漢文武大臣宮員侍衞等皆當奉公守法不得與地方官往來交際潛通餽遺兵丁以及隨從人等著該管大臣各嚴加約束經行所至不得稍有滋擾春苗遍野無得踐踏違者察出從重治罪務令白叟黃童普沾膏澤共樂恬熙副朕問俗觀風行慶施惠之至意十六年正月皇上奉皇太后南巡至江南境閱高家堰隄工諭督撫等朕命駕時巡周覽風俗觀民察吏惟日兢兢三吳尤素所廑念也粵自我皇祖聖祖仁皇帝巡幸東南先後六舉歷今四十餘年盛典昭垂衢謠在耳頃者入境以來白髮黃童攜扶恐後就瞻愛戴誠意可嘉朕已疊沛恩膏廣敷渥澤惟念大江南北土沃人稠重以百年休養戶口益增習尚所趨蓋藏未裕紛華靡麗之意多而樸誠之風轉有未逮夫去奢崇實固閭閻生計之常經而因時訓俗以宣風而布化則官茲土者之責也其尚勵乃實心以行實政無忝教養斯民之任凡茲士庶更宜各敦本業力屏浮華以節儉留其有餘以勤勞補其不足時時思物力之艱難事事惟侈犘之是戒將見康阜之盛益臻父老子弟共享昇平之福朕清蹕所至有厚望焉至浙江親詣禹陵致祭回鑾至江寧親詣明太祖陵致祭至淮安諭增築城北護城石隄閱視黃河南北岸隄掃各工鑾輿所過遣官致祭岱宗先師孔子廟元聖周公廟河瀆淮瀆江瀆海神南鎮會稽山及先賢名臣忠烈祠墓諭令截留漕糧十五萬石蠲免江蘇累年逋賦二百八十萬有奇安徽累年逋賦三十萬五千有奇浙江本年正賦三十萬兩經過直隸山東地方蠲免正賦十分之三鄒平等縣積欠穀九十七萬五千餘石概行蠲免江蘇宿遷清河桃源三縣被災貧民所借籽種均免徵還浙江溫台等處上年被災施賑者更予加賑直隸等省辦差兵丁各賞兩月餉江南牽纜河兵加賞一月餉駐防官兵年七十八十以上民間男婦年七十以上者均分別賞賚在籍官紳恭迎聖駕各加賞賚或量給職銜或以原官起用御試進獻詩賦士子中選者特賜內閣中書本年歲試增廣學額大學五名中學四名小學三名自後南巡江浙皆準此例二十年六月諭曰平定準噶爾捷聞以數十年逋寇迅就廓清荒服敉寧中外蒙福迺我國家無疆之庥緬惟皇祖聖祖仁皇帝削平三孽於康熙二十三年諏吉東巡親祭闕里武功文德彪炳簡冊朕仰承先烈集此大勳保泰持盈彌深兢業先師孔子闕里理應恪循成憲躬詣行禮用申誠敬且自瞻謁林泉已逾六載仰止之念時切於懷擬於明歲春月自京起鑾恭謁曲阜翠華所經亦以體察吏治清問閭閻行慶施惠以稱朕法祖尊師之至意又諭大學士等奏稱江浙士庶望幸情殷請於明歲再舉南巡一擢朕自乾隆十六年巡幸吳越迄今閱五載該督尹繼善喀爾吉善等均曾具擢奏請朕因西師尚未凱旋未經允准現今膚功迅奏荒服敉寧南省吏治民風時廑予懷而高堰隄工尤數郡生靈攸關上年告竣以後正當親加察看前降旨於明歲春月展謁孔林著照大學士等所請於禮成之後敬奉聖母皇太后鑾輿順道前往江浙以紓勤民之隱而慰望幸之忱朕省方觀民入境考績惟期勤求實政宣達羣情一切供頓皆出內府絲毫不以擾民地方官毋得指名儲備令眾商捐輸及抑各屬養廉察出定行嚴加究處前者巡南省時屢飭各督撫務從簡樸而所至尚覺過於華飾喧溷耳目此次行宮及名勝憩游之地悉仍舊觀但取灑掃潔除毋得增一椽一瓦毋陳設玩器城市徑途毋張燈演劇踵事增華巡覽所及各督撫等果能綏輯井疆康又烝庶俾人敦禮讓俗慶豐寧朕自深為嘉怳若其徒事華靡致飾觀美耗有用之財侈無益之費適以自滋咎戾甚無取焉各督撫及所屬官民人等尚其善體朕心以副朕觀風問俗行慶施惠之至意二十一年二月皇上東巡躬詣孔廟行釋奠禮成回鑾九月諭曰昨歲江浙督撫等據士民呈詞籲請南巡朕已降旨俞允後因江蘇所屬偶禮災祲地方各官皆有應辦賑務朕恐伊等因除道清塵之役轉於民事稍有妨誤則殊非朕眷顧羣黎之本意復經特諭停止今據兩江浙省督撫諸臣合詞奏稱西成有慶臣民望幸實深請以明歲再舉巡幸之典南省民風吏治時廑朕懷茲當歲美人和之候省方觀民入疆考績正可紓朕勤民之隱而高堰隄工告竣後亦當親加察看著允該督等所請於明春時巡至於一切供帳頓次絲毫不以累民地方官承辦差寧樸勿華從前所降諭旨甚明該督撫等其善體朕心以副朕觀風問俗加惠斯民之意二十二年正月皇上奉皇太后南巡至江南閱視河工至杭州遣官祭禹陵至江寧親詣明太祖陵致祭回鑾至徐州閱視黃河形勢指授方略至山東親詣闕里岱廟行禮駕還京師二十三年九月諭曰兩江總督尹繼善等以河工告竣年歲豐收臣黎望幸情殷請以庚辰之歲載舉南巡令典合詞具奏朕惟東南河道民生時縈宵旰前者翠華再蒞每切咨詢不敢自逸茲當大工既蕆澤國安瀾于焉攬轡觀風上以慰曩時往來指畫之勤下以考在事大臣宣化承流之績理亦宜之顧各督撫等前後奏報工程披章如睹而嵇璜裘曰修等又以親承訓示甫經復命回京條晰敷陳情形頗悉乃者大江南北年穀順成民氣和樂封函疊至仰見上蒼福佑額手為南黎稱慶此意與封疆諸大吏共之猶念積潦初除汙萊日闢正宜乘時勸諭俾瘠土並化膏腴以培元氣已降旨各督撫勘明濱河地畝有秋穫雖登而小民牛犁籽種不能接濟致曠土尚有未耕者並予格外加恩官為借給使得資東作而厚西成其果盈寧之象與歲俱增則機杼倉箱熙恬滿目其足以佐時巡風景者不更多耶且明歲車駕臨幸索約爾濟又再定伊犁後若左右哈薩克東西布嚕特及回部各城以次平定歸降不無覲謁宴賚之典車馬之煩所當少恤且歲屆辛巳即恭逢聖母皇太后七旬大壽普天同慶如於此年敬奉安輿重臨江浙庶幾省方問俗嘉地利之畢登喜民生之益懋於此仰悅慈懷壽祺康豫當推恩錫福俯慰元元望幸之忱侯臨期另行降旨所有庚辰年南巡之奏暫停舉行毋庸具擢固請先將此通行曉諭知之二十五年八月諭大學士等獻歲恭逢皇太后七旬萬壽擬於新春敬奉安輿時巡南服俯慰士民禺祝之忱并順道閱視徐州石隄及海寧塘工今歲大江以南在在豐收惟夏間雨水稍多河湖盛長高寶興太一帶低窪處所頗有漫溢恐地方有司承辦南巡差務轉於賑恤事宜不能盡心經理是以諭令該督將實在情形確查具奏今據奏到高寶等處被水較重該處俱現已成災亟宜以賑務為切要所有南巡應辦差務暫行停撤改於壬午春敬奉慈輦以慰輿情仍可覽民風而昭盛典大差既經停止自可專心辦理賑務該督等務宜仰體朕懷董率僚屬確按災地情形實力妥辦勿使窮黎稍有失所以副朕痌瘝在抱之意又諭明年恭逢皇太后七旬萬壽欽奉懿旨五臺顯通寺為文殊師利道場梵宇琳宮鳳昭靈應謁陵成禮後順道前詣拈香欽此所有應行各事宜著該衙門及地方有司照例謹預備二十六年二月皇上奉皇太后謁泰陵禮成取道幸五臺山諭曰從前兩次巡幸五臺帳殿周廬隨常頓宿今春恭奉皇太后前詣臺山巡幸該撫於菩薩頂側建蓋行宮並於臺麓寺旁添設坐起數楹以備安憩雖臣子之誼各盡其誠而詢其工料所費乃出自伊等養廉夫朕既不許派累百姓而各官養廉原為辦理公務及薪水之資今以之捐建行宮則甚不可著於存公項內撥賞銀二萬兩以供鳩工飭材之用二十七年正月皇上奉皇太后南巡至江南境渡黃河閱清口東壩木龍過揚州渡江閱水操諭曰向來巡幸所至地方大吏預備燈船烟火頗覺繁俗頃在揚州適於哈薩克陪臣入覲聊示民情和樂之意是以聽其預備倘蘇杭等處悉仿而行之原屬不必朕省方觀民勤救治理即以幾暇適情則山水名勝儘足以供吟眺之資又何事徒資繁費為耶自蘇州至海寧閱海塘至杭州閱兵至江寧諭督撫等朕車駕所經惟橋梁道路葺繕掃除為地方有司所宜修補其綵亭燈棚一切飾觀文具屢經降旨斥禁今江浙兩省塗巷尚有踵事因仍者此在蘇揚鹽市商人等出其餘資偶一點綴本地工匠貧民得資力作以霑微潤所謂分有餘以補不足其事尚屬可行若地方官專欲仿而效之以為爭華角勝則甚非奉職之道嗣後各督撫等其實力禁止一切屏浮靡以崇實政如有仍蹈故習者將惟該督撫是問至淮安閱高家堰命增築隄工五百餘丈命莊親王允祿等恭奉皇太后由水程回京聖駕登陸閱視掃工至徐州閱黃河岸新隄至山東詣闕里岱廟行禮二十八年十二月諭曰兩江總督尹繼善等合詞具奏請於乾隆乙酉年再舉南巡之典以慰臣民禺望一擢朕惟江浙地廣民殷一切吏治農功均關要計且襟江帶河濱湖近海之區籌畫澤國田廬無一不重縈宵旰前以壬午歲恭奉安輿時巡周覽凡淮河心誌節宣牐壩啟閉以及杭屬塘工勘建柴石料段諸事宜曾與封疆大吏目擊手畫以期利濟羣生年來疊經督撫等疏報下河郡邑汛水恬流並無漫溢惟是浙中海潮漲沙雖有起機大溜尚未趨赴中亹是深所廑念而修築柴石諸塘亦當親閱其工以便隨時指示又近日特遣大臣督修水利如濉河荊山橋等處亦為數省灌輸喫緊關鍵所以驗前工而程後效正惟其時矧東南歲事煩告豐登洪惟聖母皇太后福履康寧彌臻純嘏於是承歡行慶答士民望幸之忱稽典實為允協著照所請准於乙酉之春諏吉南巡其河工海塘應親臨省視者即行先期預備至前次燈綵繁文暨扈從人員僱覓巨舟并簽佔公館諸禁己屢頒諭旨即朕所過行宮道路距上屆為日匪遙祗須灑掃潔蠲足供頓憩不得稍事增華勞費副朕仰承慈豫俯順輿情之至意三十年正月皇上奉皇太后南巡至景州諭曰朕恭奉皇太后安輿省方問俗凡清蹕所經祗令灑掃潔淨毋事華飾及添建行宮屢經降旨申諭而地方大吏以慈駕臨駐旃廬究不若屋宇之安善尚有葺治行館以供憩息者因其義適溫凊且成事不說是以不復禁止茲停蹕景州見一切位置頗為妥適從前所賞公帑尚恐不敷應用在封疆大臣善體朕意雖不敢派累閭閽而各官或有捐廉經理亦非所以示體恤著加恩於直隸存公項內賞銀二萬兩以裕工作之費再山東亦有新建坐落之處經畫諒與直隸相同亦著於該省存公項內賞銀二萬兩充用該部即遵諭行至江南清河縣渡河閱清口東壩木龍至蘇州詣文廟行禮至海寧閱海塘幸尖山觀潮諭增築塘下石坦水三層以衞石塘至杭州閱兵至江寧閱兵回鑾至淮安閱高家堰隄工至徐州閱河工臨子牙河至格淀隄駕白德州登陸命簡親王豐納亨等扈從皇太后聖駕由水程回京三十二年正月諭朕子二月十五日啟鑾巡幸天津閱視河隄所有應辦事宜著各該衙門照例預備屆期自圓明園啟蹕越三日至趙北口御安福艫自趙北口至天津閱視全河形勢自莊兒頭迤南子牙入淀故道無隄者十餘里特命接築之又命特建淀神祠三月蒞天津幸觀海臺閱水操詔免天津所屬及直隸通省穎賦銀十二萬有奇穀二十萬有奇及增廣童子試額賜老民粟帛諸恩數並如南巡之例旋蹕至潞河命築筐兒港坦坡由南苑回鑾三十四年十二月諭據楊廷璋奏淀河神宇告竣請奉皇太后拈香祝釐一摺天津近因輦轂朕前此親臨巡視經理淀河工程俾得永資樂利復以神庥昭應歲稔瀾安敕建淀神祠宇用答嘉貺該督既稱茲當輪奐維新之會喜值普天同慶之時畿輔輿情願切瞻就自宜俯從所請於明春掖輦承觀祝延瞻禮以慰蒸黎望幸之忱明年為朕六旬慶節敬當展謁東陵西陵禮成旋蹕正屆春和即敬奉慈輿諏吉前往該督其飭所屬一切務從儉約毋事增飾繁文副朕行慶省方嘉惠甸民之至意三十五年三月皇上奉皇太后啟鑾恭謁奉陵禮成幸天津詣淀神祠瞻禮閱子牙河及筐兒港等隄工命免天津府屬積欠及直隸通省逋賦諸恩數並如前例八月諭今歲巡幸天津山東撫臣富明安至行在覲謁以明歲恭逢皇太后八旬萬壽普天同慶奏請登嶽祝釐且言該省臣民五年來幸之情實為誠切籲懇至於再三朕因奏聞聖母以泰山廟宇鼎新欲親詣拈香展敬朕亦以闕里久未臨謁便道往蒞於禮為宜而往返俱由水程兼可適高年頤養面諭該撫俟秋成後再行降旨茲該撫奏山左二麥俱穫大田豐稔比戶盈寧爰允所請於獻歲春和恭奉安輿撰吉啟蹕以臚歡忭面迓慈禧惟是連歲恭逢慶典業於春巡津淀時俯順輿情俾共伸巷舞衢歌之悃來年巡蹕所至非但畿甸境內不宜復事繁文即東省入疆以後亦不當綴景增華致滋糜費朕省方問俗念切觀民惟以閭閻恬熙羣情愛戴為樂若備承彩飾粉耀川塗不足美觀而徒耗物力實所不取該督撫其善體恪遵毋違朕命三十六年二月皇上奉皇太后東巡至泰安詣岱廟瞻禮至曲阜詣先師孔子廟釋奠禮成回鑾至天津諭改興濟捷地二閘為減水壩因罷芥園減水壩工恩免山東各屬新舊積欠並減本年正賦餘悉如前例三十七年九月諭昨據周元理奏請明春巡幸津淀仰懇敬奉皇太后安輿周覽畿甸以洽慈歡並請由趙北口登舟一路均係水程較為妥適朕俯循輿望恭請懿旨仰蒙慈諭欣悅允行明歲敬奉皇太后自京啟鑾由黃新莊涿州至紫泉一路于趙北口登舟所有應行預備事宜各該衙門照例敬謹預備三十八年三月皇上奉皇太后鑾輿巡幸天津閱視河工四十一年正月諭蕩平金川大功業已全定今諏吉於二月初九日啟鑾先謁東陵再謁西陵申達集勳忱悃禮成回至南苑恭奉皇太后聖駕由桐柏村登舟巡幸山東由德州遵陸掖輦展謁岱廟祗迓慈釐即詣闕里告成瞻禮仍於濟寧由水路回鑾計當將士凱旋之期即可舉行郊勞以彰定武鴻庸所有應行一切典禮各該衙門照例敬謹預備二月皇上謁陵禮成恭奉皇太后慈駕登舟巡幸山東至泰安詣岱廟瞻禮至曲阜詣文廟行釋奠禮回鑾至良鄉行郊勞禮【詳見軍禮】四十三年十月諭大學士管兩江總督高晉閩浙總督楊景素等合詞陳奏以江浙臣民望幸甚殷且河工海塘皆冀親臨指示懇請於庚子春再舉南巡盛典以愜輿情一摺朕於乙酉南巡回鑾時因耆孺攀戀情殷曾許以翠華再蒞然敬念聖母皇太后春秋已高難以再奉安輿長途遠涉遂諭江浙大吏不必更以南巡為請而江鄉土庶愛戴依戀之情狀未嘗不往來於懷距今已十有四年其禺望悃忱自益肫切且自前巡閱定五壩水誌以為展拓清口之準下河從此遂免水災嗣聞黃河倒漾所繫甚重因酌定挑濬陶莊引河面諭薩載籌辦河成而清黃交匯處移遠清口不復有倒灌之患但下游尚有渟淤亦不可不除其流弊而一切善後事宜若非臨蒞閱視究不能悉其實在情形至浙省海塘近來潮勢漸趨北岸深為廑念亦不可不親為相度機宜今高晉等既有此奏著照所請於乾隆四十五年正月諏吉啟鑾巡幸江浙便道親閱河工海塘所有各處行宮坐落俱就舊有規模略加葺治毋得踵事增華致茲煩費至該督等以庚子年適逢朕七旬萬壽欲就近舉行慶典則斷不可朕本意以庚子年為朕七旬慶辰越歲辛丑恭逢聖母九旬萬壽斯則敷天同慶自當臚歡祝嘏以抒萬姓悃忱今既不能遂朕初願尚復何心為已稱壽况朕蹕途所經老功歡迎扶攜恐後未嘗不顧而樂之若經棚戲臺侈陳燈綵點綴紛華飾為衢歌巷舞深所不取且非所以深體朕意也不特江浙臣民不當為祝釐之舉即凡內外大小臣工於朕七旬萬壽時亦均不得請行慶典以及進貢獻詩若伊等謂欲借以申其尊敬之誠是轉增朕心之不悅尚得謂之忠愛乎但天下士民遇朕七旬皆不免望恩幸澤此則情理之常朕亦何肯因不舉行慶典併靳恩施乎著於己亥年八月舉行恩科鄉試庚子年三月舉行恩科會試以彰壽考作人之盛至各省漕糧於乾隆三十一年普免一次茲蒙昊蒼眷佑累洽重熙敬體天心愛眷億兆用是再沛恩膏著於庚子年為始復行蠲免天下漕糧一次俾藏富於民共享盈寧之福所謂斂福錫民慶莫大焉其開科事宜著交禮部查例辦理其各省漕糧應如何分年輸免之處著交戶部詳悉妥議具奏四十五年下月祈穀禮成啟鑾南巡至山東詣岱廟瞻禮入江南境閱中河渡黃河閱木龍及清口出水誌及高家堰塘至蘇州詣文廟行禮入浙江境至海寧閱海塘命老鹽倉上下相地改建石塘至杭州閱兵至江寧閱兵又命大學士阿桂總督薩載同勘陶莊黃河及入海口至徐州閱隄工五月回鑾至圓明園四十六年三月巡幸五臺山四十八年正月諭兩江總督薩載閩浙總督富勒渾等合詞陳奏以江浙兩省臣民望幸情殷且河工海塘以次告竣一切善後事宜尤宜親臨指示懇請於乾隆四十九年春六舉南巡盛典以愜輿情一摺朕自庚子南巡時巡閱高家堰石塘及徐州城外石隄鉅工俱逐一親臨指示茲據奏以次告成所有一切善後事宜自應臨蒞閱視指授機宜俾河流永慶安瀾至浙省海塘前經降旨將柴塘四千二百餘丈一體改建魚鱗石塘為濱海羣黎次資捍衞今要工將竣亦不可不親為相度且自四十一年告功闕里閱時己久應行展謁孔林以申景仰今據該督撫等合詞陳奏江浙兩省耆庶望幸悃忱尤為肫切著照所請於乾隆四十九年正月諏吉啟鑾祗謁孔林巡幸江浙順道親閱河工海塘所有各處行宮坐落俱就舊有規模略加葺治毋得踵事增華致滋繁費該督撫等其善體朕意妥協辦理副朕省方問俗觀民孚惠至意四十九年正月啟鑾自直隸至山東親詣闕里行釋奠禮入江南境閱視河工指示修防蓄洩機宜至浙江海寧州閱老鹽倉新建石塘諭令柴塘之後連築土坡栽種柳樹俾石塘工益資障護又命於范公隄一帶添建石塘給帑興工限年告竣閏三月回鑾至江南復諭河臣疏濬天然閘下引河以備盛漲之年開放分洩又外河順黃壩接築新隄用資保障高堰石工培土栽柳俾益加蟠固並發帑金次第辦理五月回鑾凡省方慶典悉如五巡江浙之例儀具大清通禮 \\n （臣）等謹按乾隆五十一年皇上巡幸五恭俟續纂時敬載謹識於此 \\n 皇朝通典卷五十六 \\n  \\n   \\n  "}
{"章节": "●皇朝通典卷五十七", "正文": "  \\n ●皇朝通典卷五十七 \\n 　 \\n  \\n 禮十七 \\n ○禮十七 \\n 嘉七 \\n △嘉七 \\n 優老 \\n 燕禮 \\n ·優老 \\n （臣）等謹按杜典有養老一條今考古者養老之義雖載於禮經而三老五更之制諸說紛如杜典所載且有憑臆而害禮者皇上於戊戊歲御製三老五更說以闢之近復命刻於辟雍碑陰又御製三老記書張廷玉三老五更議後二篇煌煌聖訓實發千古未發之蘊茲恭錄篇端以正舊說之謬至若我朝定例民間壽躋百齡者題請建坊日昇平人瑞每年舉行不可勝數皇上於歲越期頤者賜詩賜額並加賞內府緞疋銀兩洵為異數又自聖祖肇舉耆筵皇上重修茂典尤從古未有之盛事茲悉恭紀為優老一篇云 \\n 御製三老五更說曰三老五更之說不見於詩書其見於禮記者蓋出乎漢儒非孔子之言惟左傳三老凍餒之文為最古然傳謂公聚朽蠹而三老反不見養遇非與五更相提並論也註三老五更者多矣或謂上中下壽或謂工商農而不及五更或謂明天地人與五行之事或謂取象三辰五星或謂知三德五事者各以臆度不堪縷指矣至蔡邕獨斷乃有父事兄者之說而白虎通之謬直以為老更各一人且曰父一而已不宜有三吁可怪哉天子養老即所以教孝於天下何至以父事之且即其說父一而已則天子已自有父今復事一人是非二父乎腐儒執虛文而謬大義真不直一噱耳邕復解更為叟謂豕亥之訛夫叟與老同既有老又何藉叟為哉予以為三者天地人之數養老自以三舉其數耳若夫五更則更事之說為近而五倫五常莫不具於此人數不必其備行之以敬誠愷悌則中和位育將在是矣後儒一切穿鑿之論何足數哉 \\n 御製三老記曰子既為三老五更之說以闢諸家之謬然以三老之稱數典於左氏其何以稱三老則求其解而終不得其辭茲以三餘之暇書辟雍詩冊有三老之語臨池下愰然悟曰三老之言實出孟子所謂老而無妻老而無夫老而無子此非三老而何孟子雖出左氏後而此語自由古以傳故即繼之曰文王發政施仁必先斯四者可知文王時即有三老之稱左氏提其綱孟子晰其目耳且晏子對叔向歎齊之將為陳氏所云公棄其民三老凍餒乃指一國鰥寡獨窮之民之無恤者設以上壽中壽下壽論之豈八十以下之老即可以弗恤乎其餘傅會之論愈說愈遠然總於辟雍養老興賢有何涉乎自是而三老之稱徧於鄉閭所謂三老董公壺關三老之類不一而足蓋耆艾而長於鄉者即可稱三老而非定三人也夫予三老五更之說成於戊戌逮今又六年求其說而不得而筆下偶得之是不可以不記且此六年中何嘗不讀孟子而未有會茲偶會之益見理不可不日窮書不可不日讀寧渠呈己之是顯人之非以為博聞廣識而已哉 \\n 御製題張廷玉三老五更議曰戊戌年為三老五更說亦既闢其踳駁而勒之新建辟雍之碑矣今秋駐避暑山羊檢續書之四庫全書內文穎集中有三老五更議之篇而挂漏其名因命檢文津閣之書乃知為張廷玉所撰憬然憶之事在乾隆戊午為廿七月既閱諸禮畢舉之時於視學之前曾向軍機大臣等談及三老五更而咨其可行與否彼時鄂爾泰依違其間張廷玉則斷以為不可於是奏此議而遂寢其說蓋鄂爾泰固好虛譽而近於驕者張廷玉則善自謹而近於懦者且二人彼時皆可望登此席者也以今觀之則廷玉之議為當設爾時勉強行之必有如廷玉所謂資後人之議者矣若朕戊戌年之所為三老五更說戊戌去戊午歷四十年其事早己忘之蓋戊午朕方廿八歲而戊戌則六十有八此亦足驗四十年間學問識見之效而年少時猶未免有好名泥古之意至今則灑然矣茲觀廷玉之議與朕之說不約而同樹之前旌焉因命並勒辟雍碑以識己學之淺深及弗掩人之善也夫廷玉既有此卓識何未見及朕之必不動於浮言遵皇考遺旨令彼配享太廟而臨休致歸里時乃有求入廟之請此所謂老衰而戒之在得乎朕又以廷玉之戒為戒且為廷玉惜之 \\n 順治元年十月恩詔軍民年七十以上者許一丁侍養免其差徭八十以上者給與絹一下緜一觔米一石肉十觔九十以上者倍之有德行著聞為鄉里所敬服者給冠帶榮身自後恭遇覃恩並如此例 \\n 康熙四十二年二月定百歲老民給與昇平人瑞匾額並紿銀建坊節婦壽至百歲者給與貞壽之門匾額仍給建坊銀兩命婦亦如之五十二年三月聖祖仁皇帝萬壽聖節諭大學士等今歲天下老人為朕六十大慶皆從數千里而來賜伊等筵燕遣回著查八旗滿洲蒙古漢軍漢人大學士以上民以上年逾六十五歲以上者奏聞擇日賜燕有不能來者朕另行按分額給再查八旗滿洲蒙古漢軍以至內府佐領下不論官員閒散人等年七十以上老婦亦著奏聞俟老人賜燕後再定一日送皇太后宮賜燕有貧乏不能來者著各屬協助車馬使之前來再敕宗人府諸王以下宗室子孫內二十歲以下十歲以上選擇聰明堪供使任者六七十人令於耆老前執爵即朕子孫皆令之出宗室外不用他人也越翼日燕直隸各省漢大臣官員士庶人等年九十以上者三十三人八十以上者五百三十八人七十以上者一千八百二十三人六十五歲以上者一千八百四十六人於暢春園正門前傳諭眾老人曰今日之燕朕遣子孫宗室執爵授飲分頒食品爾等與燕時勿得起之以示朕優待老人至意又諭曰書稱文王善養老孟子曰七十非帛不煖非肉不飽帝王之治天下發政施仁未嘗不以養老尊賢為首務近來士大夫只論居官之賢否而移風易俗之實政入孝出悌之本心未暇講究朕因今日之盛典特宣此意若孝悌之念輕而求移風易俗其所厚者薄而其所簿者厚矣爾等皆是老者比回鄉井當各曉諭鄰里須先孝弟倘天下皆知孝弟此誠移風易俗之本也命扶掖八十歲以上老人至御前親視飲酒賜年老諸大臣袍帽等物直省各老人白金有差命給年老致仕閒居大臣誥封及宮保銜以示優崇耆舊至意又八旗滿洲蒙古漢軍大臣官員護軍兵丁閒散人等年九十以上者七人八十以上者一百九十二人七十以上者一千三百九十四人六十五以上者一千十二人賜燕於暢春園正門前執爵頒賜飲酒一如前儀八旗滿洲蒙古漢軍老婦七十歲以上者齊集暢春園皇太后宮門前隨召九十歲以上者入宮門內八十歲以上者至丹墀下七十歲以上者集宮門外大臣命婦年老者亦皆召至宮門內賜坐皇太后親視頒賜茶果酒食等物其餘令諸皇子及宗室子弟以次頒給又賜命婦年老者衣飾彩緞素珠銀兩五十三年四月賜八旗滿洲蒙古漢軍老婦白金有差五月賜熱河居住耆老白金有差六十一年正月賜千叟燕召滿漢大臣文武官員及致仕退斥人員年六十五以上者計千餘人燕於乾清宮前命諸王貝勒貝子及閒散宗室等授爵勸飲分頒食品如前禮 \\n 雍下元年正月諭戶部恩賜老人原為崇年尚齒而地方賞老人者每州縣動支數千金司府牧令上下通同侵扣吏役任意需索老人十不得一今飭督撫嚴查不許絲毫侵扣再老人九十以上者州縣不時存問二年三月以向例老人年逾百齡者奏給坊銀三十兩並昇平人瑞匾額奉旨年至一百十歲加一倍賞賜至一百二十歲者加兩倍賞賜更有多得壽算者按其壽算加增著為定例 \\n 乾隆元年二月恩詔凡民人年七十以上者免一丁侍養年八十以上者頂帶榮身又特諭直省凡屬生監年七十以上者優免一丁年八十以上者給與八品頂帶七月河南新鄉縣老婦劉氏年一百十五歲因雍正十二年間曾經題准建坊賞賜至是恭遇恩詔定例不得入冊事聞奉諭劉氏躋此罕有之貞壽自應一體霑恩以昭曠典著該地方官仍造入恩賞冊內使伊得被光榮各直省老民老婦凡年登百歲已蒙旌表者俱仍加賞賜以示優待壽民之意永著為令五年七月命婦索綽羅氏年一百三歲其子孫五世同堂萬壽節扶掖入朝照例旌表加恩賞賜並御製詩章賜之六年九月巡幸熱河至常山峪耆民趙可立年一百二歲迎謁道左御製詩章賜之八年九月駐蹕盛京賜父老酺九年六月湖北巡撫以壽民湯雲山一百四十一歲奏聞得旨賞給上用緞五疋銀五十兩再加恩特賜再閱古稀匾額以旌人瑞並賜御詩一章十一年九月巡幸五臺經唐縣老民劉永壽一百一歲迎駕道左行不扶杖命賜之金與食御製詩一章十二年十一月禮部以致仕內務府總管丁皂保年躋百歲請例建坊得旨賜朝衣一襲上用緞十疋銀千兩並給期頤國瑞匾額十五年二月巡幸五臺唐縣老民劉永壽年百有五歲重迎聖駕恩加賞賚並御製詩章賜之十六年正月南巡江浙恩賞經過州縣老民銀牌白金並命照從前恩詔之例分別賞賚自後鑾輿所過地方並如之又翰林院侍講劉起振一百三歲自粵至浙迎駕恩加優賞並賜御製詩章十一月皇太后六十萬壽奉諭到京叩祝之老民老婦俱經賞賚仍令該地方官護送回籍其將次赴京稱祝之壽民俱著地方官從優送回十二月諭生員詹星斗年屆期頤實為膠庠人瑞著加恩給與國子監學正職銜仍於常例外賞給上用緞二疋十七年九月恩賞會試下第耆老諸生八十以上者給與翰林院檢討銜七十以上給與國子監學正職銜又七十歲以上之國子監學正王延年會試下第奉旨陞授額外司業十八年正月諭國子監助教曹洛禋年逾大耋精力康強分教成均蔚為耆宿著加恩授為國子監司業額外行走二十年十二月賜安徽百齡生員姚光虞緞一疋銀十兩二十二年正月諭顧棟高年登耄耋經術湛深著加恩賜以國子監祭酒銜二十四年十月諭禮部議覆福建巡撫題詔安縣民沈起龍年登百歲五世同居夫婦齊眉子孫繞膝洵屬昇平人瑞宜推優老之恩益懋敦倫之化親製詩章並書匾額以賜仍著賞上用緞三疋以示寵異二十六年二月廣東巡撫以南海縣民楊能啟暨妻黃氏百歲同臻奏聞特賜期頤偕老匾額並御製詩章賜之十一月皇太后七旬萬壽恩詔滿洲蒙古漢軍兵丁及內扎薩克喀爾喀等蒙古年七十八十九十以上分別賞賚至百歲題明給與建坊銀兩餘悉照前例詔舉九老會在朝王大臣九人共六百七十七歲在朝武臣九人共七百二十二歲致仕諸臣九人共七百四歲命遊香山以優遇之二十八年正月山東章邱縣壽民王欣然壽一百三歲弟瑞然壽一百歲上以昆季一堂期頤萃慶特加優賞並御製詩章賜之三月幸盤山寧津縣壽民李友益年一百三歲子三貴年八十六歲三剛年八十四歲三強年八十一歲姪孫知毅年八十歲奉旨每人賞給銀牌緞疋有差尋賜李友益匾額並御製詩章三十年閏二月南巡浙江遂昌縣訓導王世芳年一百七歲迎鑾奉旨賞紿匾額並緞二疋三十一年四月恩賞會試下第舉人八十以上者六品京官銜七十以上七品京銜六十以上及雖未六十而驗係實屬衰頹者八品京銜自後每科會試年老舉人恩賞京銜並同此例又敕直省督撫於每科驗看截取舉人時其年在七十以上者題請著給翰林院典簿國子監典簿等官職銜用昭優老至意五月山東鉅野縣民姚宏毅年一百一歲妻年一百歲上以齊眉難老人瑞所希御製詩章賜之三十五年正月安徽巡撫以太湖縣民朱憲章偕妻劉式同登百歲題請旌表御製詩章賜之八月御製賜百有十二歲老人王世芳詩序曰乙酉春南巡至浙江芳以遂昌訓導迎鑾年已百有七矣躋上壽而神明不衰特書黌帝期頤額以賜並加六品秩榮其身今年以朕六旬慶節詣闕稱祝計其齒復益五齡而康強如昔迺詔錫國子監司業銜且予在籍食俸示優老也國家熙洽百有餘年太和之氣蔚為耆儒用徵壽世固史冊所罕覯彼稱明歲復來京師恭祝慈寧八袠萬壽人瑞延洪式光慶典又豈香山九老所得差肩者哉因賜是詩以寵異之是年順天鄉試諸生年八十以上者特恩賞給舉人各直省亦如之自後每科鄉試耄耋觀光咸加恩賜並視此例三十六年四月江西興安縣舉人李煒年躋百齡來京應萬壽恩科會試榜發未經中式特賜國子監司業職銜加賞內府緞疋並御製詩章賜之十一月皇太后八旬萬壽詔再舉九老會在朝王大臣九人共六百八十八歲武臣九人共六百八十五歲致仕諸臣九人共七百二十九歲命遊香山並如前例四十五年正月安徽亳州壽民陳如壽百六歲妻王氏百一歲巡撫疏聞得旨優賞並御製詩以紀瑞四十九年三月南巡諭福建欽賜進士鄧鍾岳年屆百四歲茲來浙迎鑾皓首龐眉允稱人瑞著加恩賞給國子監司業職銜以示朕嘉惠期頤至意四月諭朕清蹕巡方優惠耆年江浙兩省已普加恩賞至直隸山東為經過地方向來不在此例仰承天眷喜得五世元孫嘉慶駢臻恩施宜渥所有直隸山東二省老民老婦俱著加恩一體賞賚用溥壽祺九月諭朝鮮國進獻年貢陪臣向例於歲底到京明正舉行千叟燕中外大小臣工耆庶年逾週甲者咸得預燕用溥壽祺朝鮮國素稱恭順比於內臣其陪臣亦應一體入燕以昭寵眷著禮部即速行文該國王所有今歲年貢正副使內酌派年在六十以上者一二員來京俾得預茲盛典共沐光榮以示朕嘉惠遠邦優禮耆年之至意十月諭繄古帝王御世建極凝庥上有敷錫之君下享盈寧之福洎乎近代史冊尠稱我皇祖冲齡踐阼統馭寰區仁漸義摩涵濡休養康熙年間曾舉行千叟燕與中外臣民躋壽宇而迓繁禧誠為千載一時之嘉會朕誕膺丕緒敬紹鴻圖仰承昊蒼眷顧福佑朕躬年逾古稀尚康強勤政惟是歛時錫福期舉世盛登仁壽著於乾隆五十年正月初六日舉行千叟燕盛典用昭我國家景運昌期重熙累洽嘉與中外臣民耆老介祉延禧之至意所有一切事宜著各該衙門敬謹預備十一月諭明歲舉行千叟燕原定四品以下官員年六十五歲以上者始准入燕現在人數已增至三千而官員與兵丁不同如必六十五歲以上方准入燕則年過六十之職官不得邀榮者甚多著加恩凡在京四品以下現任原任各員年過六十者俱准其入燕用昭普錫春祺加惠耆臣之至意又諭明歲舉行千叟燕現在已數三千之數所有年逾七十以上之各項兵丁在入燕人數之外者俱著加恩按年歲各賞給銀牌一面十二月諭薪正舉行千叟燕所有與燕之官員兵民年在九十以上者俱准其子孫一人扶掖入燕其文武大臣年逾七十者令其自行揣量如步履銷艱亦准子孫一人扶掖入燕以示朕優待耆臣有加無己之至意五十年正月初六日賜千叟燕於乾清宮几宗室王貝勒以下文武大臣官員予告大臣官員覃恩受封文武官階紳士兵丁耆農工商外藩王公台吉回部番部土官土舍朝鮮賀正陪臣共三千人坐席各以品級班位凡八百筵欽定千叟燕樂歌於升座韶樂奏隆平之章於大燕進茶清樂奏壽愷昇平瑞之章於進酒清樂奏紫禁春開之章於還宮韶樂奏慶平之章【詳見樂典】其有官躋一品年屆九十以上者召至御座前手賜之觴凡預燕三千人各賜鳩杖一並賚如意貂皮錦緞筆墨箋紙等物皆按品頒給有差禮成次日凡預燕王貝勒大臣官員人等均詣闕謝恩是月諭朕仰承天眷上年喜得五世元孫嘉慶駢臻恩施宜渥因令各省督撫查明所屬紳士庶民有身及五代同堂者加恩賞賚茲據造冊咨送軍機處彙奏共一百九十二戶內郭有英張羽劉湘鍾君寵四人俱壽逾百齡曾元繞膝洵為昇平人瑞朕製詩一章分賞四家並各御書匾額以賜用示寵榮所有應賞銀兩緞疋及建坊之處仍著該部照例具題其未屆百齡五代同堂之張文聚等一百八十八人並著各督撫分別年歲給予匾額賞給緞疋銀兩以昭錫福推恩同登壽宇之至意 \\n ·燕禮 \\n （臣）等謹案杜典不載燕禮而開元禮於朝賀後即有宴會儀注是所以通上下之情而示慈惠之意也伏考國朝定制有太和殿燕保和殿燕慈寧宮燕又有臨雍經筵修書凱旋等燕儀具大清通禮凡賜燕之典己於各門分載今惟稽會典所述誌其緣起以及更定諸儀制彙為燕禮一篇以補杜典之所未備至蒙古等外藩年班朝賀來京者除夕賜燕外又有紫光閣圓明園賜燕之例歲以為常茲不臚述惟惇敘殿賜燕聯句及乾清宮普燕宗室均為非常曠典恭紀於篇以仰誌皇上睦族敦親之至意若夫耆筵懋舉承祖德而彰國慶者已詳著優老篇云 \\n 崇德元年定元旦萬壽聖節大燕禮王貝勒貝子公等各進饌筵牲酒如停止筵燕即免進又定燕外藩禮及王府燕禮是年喀爾喀來朝五日賜燕一次諸王府皆設燕索倫部落進貢三日賜恩燕一次諸王府按旗燕七次又定皇后宮元旦千秋節設燕公主福晉以下至一品命婦咸齊集郡王以下至縣君候旨齊集三年定蒙古王貝勒貝子公台吉等朝賀元旦除元旦大燕外賜恩燕一次每旗王府各燕一次 \\n 順治元年定衍聖公來朝燕禮朝見後在部燕一次三年定殿試進士傳臚畢賜恩榮燕於禮部四年定會試主考各官入場出場燕八年世祖章皇帝大婚禮成御太和殿設慶賀禮與元旦同九年定冬至大燕禮與元旦同又定纂修實錄及臨雍賜燕禮十年定皇太后宮三大節燕禮十一年定蒙古王貝勒貝子公台吉都統等以事來京候常朝御殿日隨班行禮在內筵燕一次十四年定經筵賜燕禮 \\n 康熙七年定太皇太后皇太后三大節燕禮諸王各進筵席牲酒皇后率公主福晉大臣命婦詣宮行禮畢筵燕二十一年定外藩王以上台吉都統以上朝賀來京除夕於保和殿賜燕一次元旦後五旗王府筵燕五次六十一年正月賜千叟燕於乾清宮【詳見優老】 \\n 雍正二年纂修大清會典開館日筵燕一次四年定元旦賜王公百官燕儀五年奉旨外藩扎薩克王貝勒貝子公台吉等朝賀元旦來京明歲著左翼王等燕一次右翼王等燕一次七年纂修上諭開館日筵燕一次 \\n 乾隆元年定外藩蒙古王等慶賀元旦來京除夕在保和殿筵燕一次如奉旨停其來京將除夕筵燕停止其在京之蒙古王等應人燕者照例賜給筵燕二年定外藩王台吉等朝賀來京元旦後王府筵燕仍按旗各燕一次三年定元旦太和殿大燕饌筵二百有十席羊一百酒一百瓶親王每人進席八郡王席五均羊三酒三瓶貝勒進席三貝子席二均羊二酒二瓶入八分公進席一羊一酒一瓶又定正月初二日皇太后筵燕饌筵三十席羊二十酒二十瓶親王郡王每人進席一羊一酒一瓶八年奉旨嗣後御殿及筵燕日殿內止大臣賜坐侍衞等不必賜坐著禮部前期行取應賜茶之王大臣數目每人以侍衞一人授茶其筵燕日與燕大臣眾多若授茶侍衞不敷並令親軍奉授十一年八月賜燕宗室王貝勒貝子公以下一百三人於惇敘殿十五年定元旦太和殿筵燕親王十有一人郡王九人貝勒四人貝子二人入八分公十有二人照例其應進饌筵一百六十一席羊八十四酒八十四瓶光祿寺增備席四十九酒十有六瓶兩翼稅務增備羊十有六正月初二日皇太后宮筵燕奉旨二品大臣命婦咸令與燕按親王十有一人郡王九人應進席二十羊二十酒二十瓶光祿寺增備席二十交內務府收入陳設十九年賜杜爾伯特親王策凌等燕於熱河行宮與燕外藩蒙古同宗室王公暨四十九旗蒙古王公各設燕一次三十四年諭元旦太和殿筵燕所有丹陛上列坐之大學士尚書俱著列坐殿內著為令四十四年諭來年元旦應入太和殿筵燕大臣俱著殿內列坐尋禮部覆奏向在丹陛上之一二品文武大臣遵旨令其入殿內列坐至一二品世爵及侍衞仍於丹陛上列坐從之四十七年二月經筵禮畢以四庫全書第一部告成賜總裁總纂總校分校提調各官燕於文淵閣并頒賞總裁以下各官如意雜佩文綺筆墨硯箋等物有差四十八年正月賜燕宗室王貝勒貝子公以下至三四品頂戴者共二千人於乾清宮各頒賜如意朝珠等物及銀幣有差五十年正月賜千叟燕於乾清宮【詳見優老】 \\n 鄉飲酒 \\n 順治元年十月定鄉飲酒禮每歲於正月十五十月初一日舉行順天府以府尹為主直省府州縣以知府知州知縣為主擇鄉里年高有德之人為大賓其次一人為介又其次為眾賓司正一人以教職為之司爵贊禮引禮讀律令各二人以生員為之僚佐皆與列序坐以年高有德者居上其次論齒列坐有過犯者不得與 \\n 康熙元年正月定奉天府舉行鄉飲酒禮 \\n 雍正二年五月定例嗣後所舉賓介務貴齒德兼優允協鄉評者舉之如地方官徇情濫舉即應題參若所舉得人而不法之徒或藉端阻撓者著加究治 \\n 乾隆七年御製補笙詩六篇命於舉行鄉飲酒禮時奏之十八年禮部奏言各省舉行鄉飲酒禮事不畫一且竟有頻年不舉致曠大典者應令督撫轉飭各屬府州縣遵照定例於正月十月舉行二次其賓介之數據舊禮所載鄉飲酒有大賓介賓一賓二賓三賓眾賓與大僎二僎三僎之名按儀禮賓若有遵者諸公大夫則既一人舉觶乃入注言今文遵為僎又曰此鄉之人仕至大夫者來助主人樂賓主人所榮而遵法者也又曰不干主人正禮也又按經文主人親速賓及介而眾賓從之至於門外主人拜賓及介而眾賓自入其獻酬辭讓之儀甚繁及介己省至於眾賓升授坐祭立飲不酢而降皆無一言及僎者所謂不干主人正禮者也嗣後應令順天府及直省府州縣先期訪紳士之年高德劭者一人為賓次為介又次為眾賓皆由州縣詳報府尹督撫覆定舉行其本地有仕至顯官偶居鄉里願來觀禮者依古禮坐於東北順天府及直省會城一品席南嚮二三品席西嚮各府州縣三品以上席南嚮四五品席西嚮無則闕之不立一僎二僎三僎之名不入舉報之內仍將所舉賓介造具姓名籍貫清冊送部存案倘鄉飲後聞有過犯按所犯輕重詳報遞革咨部除名并將原舉之官議處從之二十五年九月令直省舉報鄉飲由儒學及州縣具詳責成布政使核實報明督撫察核存案不得其人即詳明停止不得拘於成例苟且塞責凡鄉飲酒儀具大清通禮 \\n （臣）等謹按乾隆五十年命歲時舉行鄉飲酒禮毋曠大典五十一年正月順天府舉行鄉飲酒禮恭奏御製補笙詩六章元音宣播禮典光昭洵為盛舉茲以成書在五十年應俟續纂時敬謹編載並識於此 \\n 皇朝通典卷五十七 \\n  \\n   \\n  "}
{"章节": "●皇朝通典卷五十八", "正文": "  \\n ●皇朝通典卷五十八 \\n 　 \\n  \\n 禮十八 \\n ○禮十八 \\n 軍一 \\n △軍一 \\n （臣）等謹按杜佑禮典以吉嘉賓軍為次今從大清通禮之例以軍禮移於賓禮之前考古者大師大田備禮於宗伯其典特重洪維聖朝武功赫濯凡講肄行圍師征受成諸禮尤為崇備恭稽國史參以會典敬謹纂紀篇目敘次於杜典稍為增補更定凡大閱大狩親征命將出征凱旋郊勞受降獻俘受浮馬政日月食救護共十篇杜典所有而今從節略者鄉射時儺二篇各申其說於後 \\n 大閱 \\n 大狩 \\n ·大閱 \\n （臣）等謹按杜典有出師儀制一條以揚兵講武附焉夫所謂出師儀制者即親征是也考杜典此條所載亦祇各代閱兵講武之典而已今從大清通禮之例改為大閱並移於軍禮之首伏考皇朝天聰年間太宗文皇帝率貝勒等演習行陣是為大閱之始列朝皆舉行之以為恆制皇上纘承前烈訓武習勤於南苑及暢春園西廠屢行大閱之禮敕定儀注益為完備茲悉恭紀於篇至於內而京營外而直省教閱之制別詳兵典云 \\n 天聰七年十月太宗文皇帝舉行大閱分八旗護軍為左右翼舊漢人馬步軍為一營滿洲步軍為一營俱四面環列前設紅衣礮三十位及各種小大礮隊伍既成乃上奏上擐甲乘馬率大貝勒代善及諸貝勒先周視眾軍畢陞御座諸貝勒率護軍如對敵狀護軍在前諸具勒率親軍立於後吶喊三次傳次聞礮聲三即喊而進聞蒙古角聲即退於是眾軍皆依令而進依令而退次舊漢人馬步軍次滿洲步軍亦如對敵三喊而進攻礮軍礮軍亦聲礮對戰閱畢頒諭申明軍令 \\n 崇德八年三月大閱於瀋陽城北郊兵部貝勒岳托率滿洲八旗蒙古二旗舊漢軍一旗共十一旗行營兵俱集前列舊漢兵礮手次滿洲蒙古步兵次騎兵次守城各處應援兵次守城礮兵以序列緜亙二十里餘上臨閱駐馬蒲河岡聲礮三眾軍吶喊亦如之步伐止齊軍威嚴肅特加獎賞 \\n 順治十六年世祖章皇帝諭大閱典禮三年一行己永著為例連年尚未修舉今不得再緩著即傳諭各旗官兵整肅軍容候秋月朕親行閱視尋舉行大閱禮如儀 \\n 康熙十二年正月聖祖仁皇帝大閱於南苑八旗王以下四品武官以上及前鋒護軍俱擐甲於晾鷹臺兩旁按隊排列漢漢大學士尚書以下三品官以上及各衙門堂官翰林科道等官於臺上分兩翼立鳥鎗手在臺西排列上擐甲登晾鷹臺御黃幄命上三旗內大臣都統護軍統領前鋒統領各領隊自西行至東排列諸王貝勒等亦各領本旗官員護衞按隊行至東排列鳥鎗齊發鳴號發喊自臺東結陣馳至西依兩翼排列閱畢諭曰今日陳列甚善可著為令又命樹侯臺下親發五矢皆中的又命內大臣護軍統領護軍參領侍衞等射上復騎射一發即中外藩王以下仰見上騎射超神軍容嚴整震讋悅服上乃卸甲復登臺御黃幄命諸王貝勒貝子公內大臣侍衞內閣都察院諸臣及外藩王貝勒等俱於臺上分兩翼坐八旗都統副都統尚書侍郎及文武各官俱於臺下分兩翼坐賜燕十六年二月大閱於南苑十九年二月大閱於南苑均如前儀二十四年十一月諭國家武備不可一日懈弛舊例每歲必操練將士習試火礮爾部即傳諭八旗都統等豫為整備朕將親閱焉時喀爾喀土謝圖汗子多爾濟額爾德尼阿海台吉等來京朝貢又厄魯特固魯木錫台吉噶爾丹博碩克圖汗來使塔西蘭和卓等咸奏請觀上命隨往是日上自午門出宣武門八旗都統各率所部將士擐甲冑屬櫜鞬建旗纛自灣子里夾道分別至拱極城前鋒官軍自蘆溝橋夾道分別至王家嶺山麓官軍排鎗列礮分東西次第布列上登王家嶺陞座軍中吹螺角者三發巨礮三排鎗相繼齊發已而命將士發巨礮八旗所列將軍礮位及諸火器一時並發凡二次乃御行宮召扈從諸王內大臣及阿海台吉等賜燕畢復御黃幄設布侯較射而還三十一年九月幸玉泉山大關八旗前鋒護軍驍騎及火器營兵皆擐甲冑分翼排列上由右翼至左翼周閱畢登玉泉山御黃幄官兵吹角發礮三次馬步軍鳥鎗齊發以次退立命八旗鳥鎗兵演習連環旋轉二式放鎗各一次翼日復閱於玉泉山三十四年十一月大閱於南苑西紅門內八旗官軍鎗礮按旗排為三隊第一隊以漢軍火器營鳥鎗步軍居中礮位排列左右滿洲火器營鳥鎗列於礮之兩旁第二隊以前鋒兵居中八旗護軍列兩旁第三隊列八旗護軍兩翼則設應援兵屆期上擐甲率皇子等均擐甲前張黃蓋內大臣侍衞大學士及各部院大臣均扈從繼以豹尾班侍衞後建黃龍大纛二上三旗侍衞擐甲冑均按次隨從先周視眾軍畢火器營立於馬軍之前正中鳴角者三擊鼓步軍舁鹿角大礮眾兵齊進鳴金而止發鳥鎗一次如是者九第十次火器營馬步軍鎗礮連環齊發無間鳴金而止開鹿角為八門後二隊馬軍隨出既成列鳴角呼譟而進復鳴角收軍立於本陣結隊徐旋其殿軍立於後閱畢駕還行宮特降敕諭申明軍令宣示於大閱之地是日未閱前官兵均賜食閱後賜酒 \\n 雍正六年兵部奏定大閱官兵數目及營伍器械之制【詳見兵典】十二月世宗憲皇帝大閱於玉泉山是日黎明命諸大臣巡視各官兵賜酒食俟日出和暖時始令披甲列玉泉山西南平曠之地前隊按旗列八旗紅衣大礮各火器及騎步鳥鎗第二隊第三隊護軍驍騎以次列前鋒護軍驍騎兵分翼列左右按旗各舉大纛軍容整肅屆時上擐甲冑御玉泉山巔黃幄賜諸王列坐幄中諸大臣列坐幄旁幄前吹海螺三官兵皆吹海螺三齊放大礮及騎步鳥鎗九進步連環齊放聲震山谷向前趨進時官兵齊聲發喊乃收兵復原伍閱畢頒賞有差七年五月大閱車騎營兵於南苑賜諸王文武大臣食畢大將軍傅爾丹等令車騎營車騎火礮鳥鎗並馬步軍士各按方位旗色於晾鷹臺前排列上御黃幄陞座賜諸王大臣等坐幄前鳴海螺三軍中相繼鳴海螺營內擊鼓展旗鎗礮齊發諸軍分隊各依旗色列陣操演畢乃吶喊仍歸本陣隊伍閱畢頒賞有差 \\n 乾隆三年兵部議奏大閱之禮照順治十六年定例三年一次具奏請旨其辦理事宜照雍正六年規制舉行奉旨朕於明年大閱嗣後遇朕親閱之年該部豫期具奏先命王大臣操演仍三年一次請旨四年兵部奏定大閱儀注【詳見通禮】十一月皇上大閱於南苑命大臣巡視官兵賜酒食日出官兵甲冑列南海子前隊按旗列八旗大紅衣礮各火器及騎步鳥鎗第二隊第三隊護軍驍騎以次成列前鋒護軍驍騎分翼列左右按旗各舉大纛軍威嚴整上躬擐甲冑連發五矢皆中的乘騎周視眾軍畢御晾鷹臺黃幄賜諸王列坐幄中諸大臣列坐幄旁幄前鳴海螺三軍中皆鳴海螺三齊放大礮及騎步鳥鎗九進步連環齊放向前趨進時齊聲發喊乃鳴金收軍復原伍大閱畢賜在事大臣官員貂皮俸銀及兵丁餉銀各有差二十年定大閱日陳騎駕鹵簿於行宮門外駕出作鐃歌大樂奏壯軍容之章回鑾作鐃歌清樂奏鬯皇威之章駕將出聲礮三駕御帳殿開操時軍中三舉礮大閱禮成駕回行宮聲礮三將士各歸營伍餘如前儀二十一年欽定大閱甲冑之制【詳見兵典】二十三年十一月大閱於南苑駕至南紅門御圓幄建龍纛上躬擐甲冑率王公大臣侍衞等射並命右部哈薩克使臣卓蘭等及布爾古特諾起等從觀上親發七矢皆中的大閱畢賜兵丁等銀兩有差復命行圍賞賚有差二十八年正月大閱於暢春園之西廠御大西門幄次賜愛烏罕來使和卓密爾哈巴達克山來使阿布都喇阿咱木霍罕來使巴巴什克西哈薩克諤爾根齊部來使塞德克勒啟齊玉斯部來使烏呼巴什布嚕特部及回部年班入覲之喀什噶爾諸城阿奇木伯克等燕命諸王滿漢文武大臣朝正外藩蒙古王貝勒貝子等入燕回部郡王霍集斯等並預坐燕畢上御幄次前帟帳閱健銳營八旗火器營前鋒護軍漢軍鎗礮陣法命諸回部使臣皆與觀大閱畢諭此次大閱於前一日晚間傳行次日兵丁即全帶器械前往伺候妥協此方不負滿洲世僕朕嘉悅焉著加恩將大閱內所有兵丁每人賞給半月錢糧其餘雖不在操演之內但聽傅即往亦著加恩每人賞給半月錢粮之半儀具大清通禮 \\n （臣）等謹按國朝定例每歲冬冬太液冰堅令八旗與內府三旗簡習冰嬉之技分棚擲彩毬互程趫捷並設旌門懸的演射校閱行賞御製冰嬉賦以示旌勇均賜而歸本於觀德之義今恭載於大閱篇後以昭典制 \\n 御製冰嬉賦【有序】 \\n 陸行之疾者吾知其為馬水行之疾者吾知其為舟為魚雲行之疾者吾知其為鵾鵬鵰鶚至如冰則向之族莫不躄躄膠滯滑擦而莫能施其技國俗有冰嬉者護膝以芾牢鞵以韋或底含雙齒使齧凌而人不踣焉或薦鐵如刀使踐冰而步逾疾焉較東坡志林所稱更為輕利便疾惜自古無賦者故賦之共辭云 \\n 歲墓星窮和叔告冬陰凝北陸律中黃鐘景長而土圭可測瑞兆而雲物皆同撫序兮羣辟殷聘考時兮三農蕆功有厲疾之征鳥鮮求信之蟄蟲叫嚴飈兮栗烈凜肅氣兮穹窿於斯時也火井無燠溫泉不熱何水不凝何波不結阻川之會海徒望奫潫勒奔峽之傾流惟聞幽咽凘盈九曲謝神禹之剔鬟凍合三山駐王喬之旌節躍魚之表孝曾傳覆鳥之昭祥見說則有鏡呈太液璧寫龍池占昏危之應宿值顓頊之司時沍有不流兮礙矜鱗之鯉凝而原澈兮疏倒影之梅【叶】皓皓皚皚兮暎白塔之孤矗溓溓泠泠兮隔玉蝀之橫欹載取載藏兮順彼月令以訓以賚兮陳我冰嬉爰答歲華率循舊典陳旅集眾既雷動而風行結部整行埒春蒐而秋獮元冥授律戢水族與波臣蚩尤秉旗乃暴禦而崇遣於是戎士憑怒武卒振拳渴思一試遑慮誰先齊撙撙其轇轕兮昈陸離以屬聯駭營營其佖路兮紛偨傂以羅駢祖劉呂之左右兮各殊事以布班焂陰陽之閉闔兮期奏結以勤宣衣短後膝蔽前鞾齒雙利鞵刀兩儇編伍森列齊隊便旋於斯少息以待號令之傳焉爾其屯萬人於中堅兮屬堪輿以壁壘奔八神以周衞兮招丁甲而發指亘長絙以節止兮羣總總而切儗驛綵旌以傳符兮看縱縱之立俟心無別營目不他視遂乃朱旂颭捷步騰緹衣揚輕武■〈輕上足下〉聳擢布濩豗逐■〈走周〉趟踧沑波流蠭軼猋驚閃如曳電疾若奔星蹂蹈雲衢揚揮玉京故其為聲也軯礚隱訇礌硠激越硡砰殷轔雜沓震疊營振天桭響匉地臬慴波底之娵隅墮林間之巢鶻元武縮殼而屏氣燭龍守珠而閉闕起湧泉會奔物雖天籟之毫竅比千鈞於一髮其為狀也似東皇整駕於若木之墟羲帝弭節於扶桑之津應真挂錫以凌虛茅君驂龍以羾天【叶】過驥羣而駿足搶捍上扶搖而鵬翼圖南【叶】蠖略迴翔演沲糾紛鏡大圓而晶晶皛皛珠萬琲而爛爛璘璘交差曼衍歷落皴麟突都盧兮輕趫迅龍驤兮麟振弈六虬兮沛艾御八風兮穆旼首進者卻視而小憩繼至者錯履而蹵跟虞後來之比肩更前往而擢身傑者得幟疇與比倫遺者失志第如逡巡復有革戲其名圓鞠漢家有執機之譬黃帝作練戎之俗武由是習兮其爭也君子好謀而成兮如祭則受福申明誓兮眾聽無譁陳廣場兮各司其局乃其冰牀駐於琉璃之界豹尾扈於鸑鷟之隈千官儼立於懸圃萬隊佇待乎瑤喈歷天之旗影捎朵殿昭雲之蓋光熻趯臺殆而容與惄若■〈彳亶〉徊執事者中立而不倚爭捷者有前而無回珠毬一擲虎旅紛來思摘月兮廣寒之窟齊趁星兮白榆之街未拂地兮上起忽從空兮下迴突神龍之變化蕤祥鳳之髤■〈髟上思下〉□■〈票鳥〉燕居姌嫋鴻猜恰情悅目有如是哉夫其伯仲分甲乙第併前行賞縱後亦逮【叶】勇者特旌任者均賜普被曰仁有差曰義則豈啻西苑飾紅板之柁溫泉設錦鞍之戲而己乎重曰仲尼有言射觀德兮安不忘危舊是式兮惟歲之宴以來以息兮一日之樂匪賚曷得兮敬告後人無或逾則兮 \\n ·大狩 \\n （臣）等謹按杜典有天子諸侯田獵一門蓋本周制兼諸侯以為言其於厯代則祗敘天子蒐狩之典也我朝以武功定天下太祖太宗時率貝勒諸臣親行校獵申嚴軍令賞罰必當世祖常幸南苑命禁旅行圍以習武事聖祖時巡塞外建避暑山莊於熱河蒙古諸部獻其牧地以為圍場歲於秋間舉行大獮依古三田之制神而明之柔遠示惠至意存焉世宗聖訓昭垂時以講武習勞為念皇上敬紹前徽每歲巡幸木蘭大舉狄獮之典內扎薩克王公台吉等各率所屬執役恐後加以天威遠暢西域蕩平凡年班回部伯克等咸在扈行之列而哈薩克布嚕特之屬遣使歸誠率皆朝覲於此並令侍獵觀圍繼之土爾扈特率全部歸順稽首塞垣倍蒙恩賚嗣是輪班入覲扈從行圍歲以為常蓋惠遠綏邊之略莫大乎此臣等恭加纂紀並從大清會典之例以大狩名篇云 \\n 天命十年四月太祖高皇帝自瀋陽城出獵時征東海瓦爾哈部軍還會於木戶落地命以所獵獸百餘賜之 \\n 天聰二年十二月太宗文皇帝率諸貝勒羣臣出獵於東北四百里外三窪地方親殪五虎羣臣皆驚服神勇四年十一月幸扎木谷行獵御窄帽手不入袖控縱馳射若不知寒漢人蒙古各官莫不欽服六年十月幸新哈達地方行獵至費德里山又躬率諸貝勒出地載門往獵於葉赫地方十二月上率諸貝勒出獵至撫順所又獵舫厄野地方以從獵者亂行諭每旗令大臣一人專司統轄有不隨扎蘭牛彔行走逗留失次者皆執治之七年十一月上率諸貝勒獵於葉赫地方八年十一月上率諸貝勒獵於蒙古地方諭從獵者曰蒐苗獮狩古人原以之講武須有紀律若猝遇猛獸不可輕射毋許一二人逗留在後有逗留者執之若遇黃羊勿逼近追逐恐逼逐之反致從後逸出爾等各按汛地分圍駐守帶傷之獸不可隱藏馬之羈靮鞍韉毋相私竊違者罪之十二月上率諸貝勒往獵於長嶺歷米鴉湖蒙古莫洛科及鳩綠哈達諸地射獵凡十有四日親殪虎四鹿麅野豕共一百二十八 \\n 崇德二年四月上率諸王貝勒往葉赫地方渡遼河行獵七年十一月上率諸王貝勒行獵勒克地方由鐵嶺至於開原 \\n 順治八年九月禮部擬奏儀注凡車駕出獵外藩王以上於行在朝見賜燕各官侍班鳴贊唱贊行禮如不賜燕不侍班亦不鳴贊從之十年三月世祖章皇帝幸南苑行圍 \\n （臣）等謹按南苑方一百六十里在永定門外二十里元為下馬飛放泊明永樂中增廣其地以為蕃養禽獸種植蔬果之所中有海子大小凡三有晾鷹臺亦名按鷹臺皆元舊也禁城北有海子故名南海子國朝設總管防禦等官守之周繚以垣四達為門時命禁旅合圍校獵其儀制具詳於後邇年春季皇子等於此行圍蓋即以肄武事也 \\n 康熙二十年十一月幸塞外至米峪口聞居民有為虎傷者圍獵南山親殪大虎二小虎一民絕虎患二十一年二月巡盛京出山海關行圍三月幸烏拉地方行圍二十二年六月幸古北口外行圍 \\n （臣）等謹按是年為塞外木蘭行圍之始嗣是蒙古諸藩獻遊牧之地周千有餘里規以為圍場即所謂木蘭也每歲幸塞外避暑至秋進哨行圍率以為常間於冬月再出口校獵 \\n 三十七年十月巡盛京於奇爾薩畢喇地方行圍上親射二虎俱殪四十年八月幸塞外行圍上發矢穿兩黃羊並射斷拉哈里木四十二年建行宮於熱河曰避暑山莊自古北口至熱河車駕頓宿之所曰巴克什營曰兩間房曰常山峪曰王家營曰喀喇河屯自熱河至圍場曰中關曰波羅河屯曰張三營皆有行宮四十八年九月行圍於巴顏陀羅海獲異鹿藏其角於內庫五十年八月行圍至鄂爾楚克哈達哨獲大鹿十一五十八年八月諭近御侍衞等曰朕於騎射哨鹿行獵等事皆自幼學習稍有未合式處侍衞阿舒默爾根即直奏無隱朕於諸事諳練者皆阿舒默爾根之功迄今猶念其誠實忠直未嘗忘也朕自幼至今凡用鳥鎗弓矢獲虎一百三十五熊二十豹二十五猞猁猻十麋鹿十四狼九十六野豬一百三十二哨獲之鹿凡數百其餘圍場隨便射獲諸獸不勝紀矣朕曾一日內射兔三百一十八若庸常人畢世亦不能及此一日之數也朕所以屢諭爾等者以爾等年少宜加勤學凡事未有學而不能者朕亦不過由學而能豈生而能者乎六十一年幸塞外行圍賞隨圍蒙古王貝勒貝子公台吉等衣物有差足為例諭議政王大臣等從前曾有以朕每年出口行圍勞苦軍士條奏者不知國家承平日久豈可遂忘武備前噶爾丹攻破喀爾喀并侵擾我內地扎薩克至烏蘭布通朕親統大兵征討噶爾丹敗走後又侵犯克嚕倫朕統兵三路並進至昭莫多剿滅之今策妄阿喇布坦無端侵犯哈密地方朕徵發阿爾泰及巴爾庫兩路兵進剿策妄阿喇布坦聞之心膽俱碎乃遣策凌敦多卜等潛往西藏劫掠毀壞寺廟土伯特地方已被殘蠹朕又道大兵前往擊敗策凌郭多卜等復取西藏救土伯特於水火之中我兵直抵西藏立幼絕域此皆朕平時不忘武備勤於訓練之所致也若聽信從前條奏之言憚於勞苦不加訓練又何能遠至萬里之外而滅賊立功乎爾等諸臣咸宜知之 \\n 雍正八年四月世宗憲皇帝諭步行較獵甚為善事人人既得學習而於行圍之道亦得嫻熟爾等每年與其較獵一次不若多演數次為善嗣後於初冬行步圍時每一旗令行圍二三次其行圍之時著各該旗大臣親身帶往於前一日奏聞每圍派侍衞打牲人鷹上人或二十名或三十名亦著前往如此則侍衞執事人等既得學習而兵丁等亦得嫻熟行圍之道矣 \\n 乾隆六年二月御史叢洞奏言皇上念切武備巡幸行圍誠安不忘危之至意第恐侍從以狩獵為樂臣工或以違遠天顏漸生怠安所關匪細方今紀綱整肅營務罔弛伏祈暫息行圍頤養天和得旨古者春蒐夏苗秋獮冬狩皆因田獵以講武事我朝武備超越前代當皇祖時屢次出師所向無敵皆因平日訓肄嫻熟是以有勇知方人思敵愾若平時將狩獵之事廢而不講則滿洲兵弁習於宴安騎射漸至生疏矣皇祖每年出口行圍於軍伍最有為益而紀綱整飭政事悉舉原與在京無異至巡行口外按歷蒙古諸藩加之恩意因以寓懷遠之略所關甚鉅皇考因雨路出兵現有徵發是以暫停圍獵若在撒兵之後亦必舉行况今昇平日久弓馬漸不如前人情狃於安逸亦不可不加振厲朕之降旨行圍所以遵循祖制整飭戎兵懷柔屬國非馳騁畋遊之謂至啟行時朕尚欲另降諭旨加恩賞賚令其從容行走亦不至苦累兵弁朕性耽經史至今手不釋卷遊逸二字時加警省若使逸樂自娛則在禁中縱所欲為罔恤國事何所不至豈必行圍遠出耶朕廣開言路叢洞胸有所見即行陳奏意亦可嘉但識見未廣將此曉諭知之三月工部奏今次大駕進哨行圍經由橋梁道路應飭地方官如式修墊其口外橋梁道路向係各蒙古修墊者令理藩院轉飭遵行得旨國家武備不可廢弛朕於本年秋月出口行圍原以訓練兵丁仿古獮狩之禮昔我皇祖每歲舉行所經由道路及一切事宜俱有章程朕今歲踵行悉遵舊制但恐歷年以久地方官員或借端派累隨從之人或有恣意需索及強買物件不按時價者著總督孫嘉淦不時查察毋得容隱七月皇上奉皇太后啟行幸熱河諭免所過州縣本年額賦十分之三【自後每年出口行圍蠲免例並同】八月幸木蘭行圍木蘭周一千三百餘里南北相距二百餘里東西相距三百餘里周遭設卡倫守之每歲白露後鹿始出聲而鳴效其聲呼之可至謂之哨鹿國語謂之木蘭今即為圍場之通稱矣圍場之名曰色埒曰呼魯蘇台曰巴爾圖曰岳樂曰珠爾圖曰巴顏木敦曰默爾根烏里雅蘇台曰巴顏郭【以上圍場東北界】曰巴顏布爾噶蘇台曰溫都爾華曰鄂爾根郭勒曰達顏德爾吉曰畢圖舍哩曰德爾吉曰多們曰布古圖曰威遜格爾曰阿濟格赳【以上圍場東界】曰錫喇諾海曰噶海圖曰巴顏喀喇曰察罕扎巴曰固爾班錫納曰永安莽喀曰坡賚曰巴顏錫納曰默爾根精奇尼曰固爾班固爾班曰克依哷曰喀喇楚古爾蘇曰愛里色欽曰庫庫哈達曰汗特穆爾曰塔哩雅圖曰布克曰布都爾日永安拜曰森機圖【以上圍場南界】曰們都阿嚕曰圖們素古圖曰哈達圖扎巴曰錫喇德十色克曰巴雅斯呼察罕曰庫爾圖察罕曰額埒蘇錫納曰額爾吉庫哈達曰鄂蘭素古圖【以上圍場中界】曰哈朗奎曰珠爾噶岱曰蒙奎色欽曰巴顏陀羅該【以上圍場西南界】曰桂齊曰德勒格楞圭鄂博曰明安阿巴圖曰喀喇瑪表哈曰齊老圖色欽曰巴顏圖庫們曰哈里雅爾曰永安拜色欽【以上圍場西界】曰沙勒富曰巴顏莽喀曰崆郭囉鄂博曰阿嚕布拉克曰鄂勒哲依圖察罕【以上圍場西北界】曰扎哈烏里雅蘇台曰都呼岱曰圖爾根伊昭爾【以上圍場北界】九月諭諸王大臣等曰朕行圍回京之後恭讀太宗皇帝實錄內載昔太祖時我等聞明日出獵即預為調鷹蹴毬若不令往泣請隨行今之子弟惟務出外遊行閒居戲樂在昔時無論長幼爭相奮勵皆以行兵出獵為喜爾時僕從甚少人各牧馬鞁鞍析薪自爨如此艱辛尚各為主效力國勢之隆非由此勞瘁而致乎今子弟遇行兵出獵或言妻子有疾或以家事為辭者多矣不思勇往奮發而惟躭戀室家偷安習玩國勢能無衰乎此等流弊有關滿洲風氣是以蒙太宗皇帝諄切訓諭朕此次行圍諸王大臣中竟有躭戀室家托故不願隨往者朕已為姑容亦不必明指其人夫行圍出獵既以操演技藝練習勞若尤足以奮發人之志氣乃滿洲等應行勇往之事若惟是偷安不知愧恥則積習相沿實於國勢之隆替甚有關係嗣後倘有不知悛改仍蹈前轍者朕斷不輕為寬宥十二年七月更定隨圍蒙古王貝勒貝子公等賞賜之例凡親王郡王賞上用蟒縀一疋大縀二疋綵縀二疋貝勒貝子公賞官用蟒縀一疋大縀一疋官用縀二疋額駙賞官用蟒縀一疋官用縀二疋扎薩克台吉薔布囊等賞官用蟒縀一疋官用縀一疋十七年七月幸木蘭行圍御製虎神鎗記曰虎神鎗者我皇祖所貽武功良具用以殪猛獸者也國家肇興東土累洽重熙惟是詰揚烈之則守而弗失皇祖歲幸木蘭行圍諸蒙古部落雲集景從予小子雖不敏纘承之志其敢弗寑故數年以來巡狩塞上一如曩時蒙業藉靈四十九旗及青海喀爾喀之仰流而來者亦較前無異焉若輩皆善射重武使無以示之非所以繼先志也圍有有虎未嘗不親往射之弓矢所不及則未嘗不用此鎗用之未嘗不中壬申秋於岳樂圍場中獵人以有虎告而未之見也一蒙古云虎匿隔谷山洞間彼親見之相去蓋三百餘步朕約略向山洞施鎗意以驚使出耳乃正中虎虎咆哮而出負嵎跳躍者久之復入復施一鎗則復中之遂以斃焉蓋向之發無不中乃於谿谷叢薄目所能見之地斯己奇矣而茲岳樂所中則隔谷幽洞並未見眈眈闕如之形於揣度無意間馥焉深入不移時而殪猛獸則奇之最奇其稱為神良有以也夫萬乘之尊詎宜如孟古特庫之流誇一夫之勇【孟克喀爾沁蒙古人特庫滿洲今為內大臣皆能獨搏猛獸如馮婦者】而習武示度必資神器以效奇而愉快則是鎗也與兌戈和弓同為宗社法守不亦宜乎二十年八月幸木蘭行圍時大兵平定準噶爾綽羅斯台吉噶爾藏多爾濟等入覲賜觀圍二十一年八月幸木蘭行圍時都爾伯特台吉伯什阿噶什來覲及土爾扈特汗敦嚕布喇什之使臣吹扎布入貢皆賜觀圍二十二年七月幸木蘭行圍時哈薩克汗阿布賴使臣肯集哈拉等人貢賜觀圍二十三年七月幸木蘭行圍時布嚕特使臣車里克齊等先後入貢皆賜觀圍上以西域諸部降附來朝自乙亥丁丑戊寅三年皆適會於布呼圖口地靈佳兆若有神異改其地名曰伊縣峪伊緜者國語會極歸極之義也十二月副都御史孫灝請停止巡幸索約爾濟諭曰孫灝奏請停止明年巡幸索約爾濟一擢朕初閱其詞以為無知罔識事體付之不問而己繼思孫灝此奏其所關於本朝家法及我滿洲風俗人心者甚大有不得不明白宣諭者我皇祖聖祖仁皇帝臨御六十一年惟恐八旗之眾承平日久躭於安樂不知以講武習勞為務是以省方問俗較獵行圍之典歲頻舉行聖壽既高猶不肯稍自暇逸其所以為萬世子孫計者意至深遠迨我皇考世宗憲皇帝十三年中朕與和親王等日聆庭訓每諄諄以皇祖之定制貽謀永當效法而深以未遑舉行為憾朕臨御以來思紹前徽早夜兢兢罔敢少懈如比年來戡定準夷兩路用兵我滿洲大臣官兵等皆能踴躍奉命克奏膚功亦由躬親整率習之有素是以臨事赴機人思自效即此亦其明驗矣如徒以恭己養安借口於文恬武嬉之說朕豈少御園別館足供覽憩而必親御鞍馬時勤弓矢轉以此為自娛計耶朕今日適閱聖祖仁皇帝實錄有天下雖太平武備斷不可廢如滿洲身歷行間隨圍行獵素習勤苦故能服勞若漢人則不能矣雖由風土不同亦由平日好自安逸所致之諭恭讀之餘凜然悚惕豈敢一日忘之今孫灝摺內以為索約爾濟地在京師直北遠與俄羅斯接界一似輕車前往不無意外之慮者此語尢為笑柄今額駙色布騰巴爾珠爾及喀爾沁貝子呼圖靈阿扎拉豐阿俱在朕前試問索約爾濟非即伊等之部落家室耶伊等非國家教養之子孫臣僕耶以伊等恭勤望幸迎請猶恐不及而謂有意外之慮當亦夢囈所不應出此者矣摺內又稱索約爾濟非江浙勝地可觀等語其言更為荒誕且南巡之舉豈僅為山水觀覽之娛上年朕臨徐邳淮泗沮洳之地為之相視求瘼疏洩修防次第興舉今歲農事倍收孫灝獨不聞之乎且果如孫灝所言南方為勝賞之地則索約爾濟之習勞練武所為固勝於彼益不可中止矣至稱隨從侍衞官員人等長途費重生計艱難則從前皇祖時獮狩之典歲率二三舉行彼時大臣中或有外來之助至于侍衞兵丁何嘗不以為苦然正所以教之節用知艱也且今預借俸餉額外賞給較昔實厚豈至苦累轉甚于前者若如孫灝之意將使旗人盡忘淳樸服勤之舊俗而惟漸染漢人陋習人人頹廢自安文既不文武亦不武如此而後快于孫灝之心則其心為何心乎至近年來朕每秋獮木蘭恭奉聖母皇太后安輿竊念聖躬或致勞勩懇請駐蹕山莊猶未蒙慈允且屢垂懿訓示以大義謂祖制不可少違安逸不可少圖惟恐朕之稍有廢弛此亦諸王大臣所共知者而孫灝顧以長途往返藉詞緣飾謂足聳動眾聽耶孫灝以上書房行走之員而識見舛謬害事如此若侍諸皇子教讀耳濡目染豈獨貽誤養正之功而已哉副都御史職佐風紀斷非謬妄之人所可濫竽孫灝著以三品京堂改用將此旨通行曉諭知之二十四年三月諭曰朕今歲將幸索約爾濟行圍已于上年降旨令所司預備馬匹牲畜事宜嗣因將軍兆惠等進勦逆回相持固守逆渠和卓木等尚未授首今年正當厚集兵力一舉勦滅方欲暫停巡幸專事軍儲乃當宵旰籌維未頒明旨而孫灝不知從何處得此信遂以停止巡幸索約爾濟瀆奏夫索約爾濟乃蒙古部落習勞講武之地朕躬巡幸亦為加恩眾蒙古及簡習兵丁校閱材藝計耳孫灝不知大體妄謂勞民動眾往可畏之地朕轉定欲今歲前往者以此近據科爾沁親王阿喇布坦奏到該處圍場曾被野燒因遣額駙色布騰巴爾珠爾等前往看視今據奏稱圍場雖有被焚之處青草繁廡無恙蒙古等望幸甚殷惟圍場野獸不無因火速出稀少等語往索約爾濟本為行圍今圍場牲畜既少則轉不如木蘭之可以肄習蒐獮矣今歲可停往索約爾濟俟一二年後酌量降旨秋成前往木蘭照例預備所省牲畜用濟軍需亦覺有益此非返顧卻慮依孫灝所奏也將此通行曉諭知之是年建濟爾哈朗圖行宮自波羅河屯入圍場有二道東道由崖口西道由濟爾哈朗圖每歲行圍多從崖口出入至是建行宮於濟爾哈朗圖自後聖駕行圍由崖口入則回鑾由濟爾哈朗圖由濟爾哈朗圖入則回鑾由崖口率以為例二十五年八月幸木蘭行圍時哈薩克汗阿布賴使臣都勒特克勒等入覲賜觀園二十七年八月幸木蘭行圍時哈薩克汗阿布賴遣使臣蘇爾統都勒特克勒等入覲賜觀圍三十二年八月幸木蘭行圍時哈薩克使臣都勒特克勒等入覲命扈行圍三十六年九月幸木蘭行圍時土爾扈特汗鳥巴什率全部歸順至伊緜峪朝覲御製詩以紀事 \\n （臣）等謹按哨鹿之法會典未載伏查木蘭圍場以哨鹿得名恭讀皇上御製哨鹿二賦仰見化工之肖物盡其性而察其情且以知聖天子之率典由舊意至重也茲謹載篇中以昭國制焉 \\n 御制哨鹿賦【有序】 \\n 賦者古詩之流詩以言志其有不能盡言之志則賦可以申之我皇祖昔喜哨鹿朕冲齡隨侍習聞其事年來乃親試為之喜其有合於聖經顧古人無賦之者故不愧無文其辭曰 \\n 伊白露宵中之候正伊尼孳之時生不息焉洪鈞運而誰測物雖蠢也氣機至而咸知故三序【春夏冬】則牝牡各從其類【謂牝隨牝羣牡逐牡侶】惟中【去聲】秋斯牝牡各媲其妃【謂牝各分羣而匹牡】強有力者不為挾兩而累十弱無能者或乏獨匹以相隨或依林而命侶或據嶺而分畿或悍害而傲眾或謹守而自持或豪敓而攘彼或竊取以私其萬態紛其莫窮一以音而宣之于是虞人善因聲以察情爰體情以斆聲喜金風之颯爽值玉宇之晶明霜重而不言其冷霧濃而那覺其零陵嶮巇而如登衽席冒蒙茸而不異戶庭慮吾遊之宴起虞原獸之怠鳴【鹿迨晨則懶鳴哨亦不進故哨鹿者恆于未曙前即往】夙戒僕而奚從欣戴月而披星舍從寬衣宜茲短服荷長哨于左肩【以木為哨鹿之具呦呦以鳴】出象首于右簏【象鹿之首人戴之則鹿不疑】躐嶒陟嵕沿溪穿谷攀蘿兮豈辭胼手履石兮何妨馗足蓋以暢茲心神詎惟饕其口腹於焉蹵乎崔嵬軼彼嵾嵳上干丹楓之巘下視白雲之隈上風餮切之避忌楊林晃耀則紆迴就叢薄之蔽翳及獺裘而毰毸眾條理焉畢會乃得傑雄之爭匹者呦踉蹌而徐來角八义兮嶷嶷耳雙聳兮溼溼挺強項兮莫攖矗靈鼻兮善■〈鼻及〉始嚇侶兮自嫻乃妒異兮矜急既漎漎兮疾赴復■〈脈上鳥下〉■〈脈上鳥下〉兮少戢蓋屢試兮絕猜遂銳志兮直入爾其動林無形匪風有響適其將至撇爾懼往奮角思觸瀏睨爭長則在夫能哨者善達變以隨機比用中而執兩或激其怒兮使進或示以弱兮令放惟察情之喜怒乃應聲為低仰蓋用心於既專斯通靈而不爽既然矣無動無慮不徐不遽驀黶合之前陳陡應叱而少住屏營收息量卑揣高傍斗窺星【槍上施星斗所以審高低】度分以毫審度發機馥焉中膏命處擇肥登于大庖若夫多疑旁剔既進中止膽劣心狷狐猜狼視未交戰而長跳毆叢樾而如駛則亦比之窮寇之莫追又何必焚林而盡取哉蓋嘗研精哨鹿之理而知五德焉取一以新匪二以頻仁也逆者斃之去者寘之義也爰登簠簋爰嘏福履禮也招之即至獲之即遂智也呼哨以進射宿凜訓信也如是者蓋有合于聖人之洪道而又豈潘岳躭盤流遁之所誡相如子虛上林之所嘲也哉 \\n 御製後哨鹿賦 \\n 或問哨鹿之時之法之義蓋已蘊賅前賦矣若夫冒凜冽之霜晨衝蒙翳之林薄踐岝■〈山上咢下〉之巉峰涉沮洳之幽壑十哨未必一來十來未必一獲獲乃心忻失斯興索多見其勞鮮聞其樂則何不張堂堂之圍按徐徐之度收藉藉之富免皇皇之謔而故為是寒征而曉作者何哉曰吁是何言耶是何言耶見土障葛燈而嗤為己過者非忘其先也耶逸則淫而勞則思季氏之婦猶聞之固可弛其惕乾耶或曰惕乾者蓋不若是矣意者慎大寶居法宮屏九御接三公劭農政熙天工豈謂當即鹿于隍中耶曰子知其一未知其二坐吾語汝賦以見茲若夫高談堯舜深處廟廊文恬武嬉內弱外強孰不喜夫逸體而庸詎知其頹綱也哉且也身歷其難者告之以人之難而知而不知人之餒者方謂何不食肉糜也是也神區天闢後法 \\n 先垂詰戎習眾謹度節時圍以示正哨以出奇得之艱者趣斯永躬其勞者樂亦隨蓋理境之當窮不絜矩而深思也於是秋本蕭長塞猶凄所宵風定兮林靜曉月上兮山岨儦儦者妬羣俟俟者攜侶遵彼■〈虫斷〉■〈虫斷〉之蹊如或殷殷而佇吹長哨以通情似應聲而答語去亦弗追來亦弗拒則有強者捍捩弱者趦趄猜者飄瞥怯者踟躕忼慨者者恲性昏瞀者模糊雖人情之萬熊亦奚有以異諸緣輳物來獲一勝百其來也亦惟去之是慮其獲也夫何失之足昔去與來固難期之儻然失與獲亦無定之屢易吾因以參如幻於現前愛景光而為適也爾其問夜宵衣據鞍策馬萬帳燈明七萃聲寡是則始出營而覽離奇晃耀之狀也若夫炬影漸遠夜色猶暝峰嶺纔分林樹未形乍如夢遊玉樓十二仙人京羽其曉蟾初吐或半或圓隔葉瀲露度水翻瀾又如虹橋可躡徑欲造廣寒高山出雲雲去山在變幻頃刻步步觀改則何異夫黃山之海赤烏扶桑露歛氛開攻瑰靺鞈熊熊回回又奚數其初陽之臺於焉入深樾凌崇巒密容單騎疏見線天干年落葉鱗祴谷填色作黃金風吹不翻臭如沉水履若罽氊■〈彳亶〉徊乎靜真乎忽訝夫身入布地之園而伊尼之羣方且左右前後與人周旋失兮獲兮勞兮樂兮率已相忘於無何有之禪矣問者茫然不知所謂懡■〈忄羅〉跼蹐唯唯而退 \\n 木蘭行圍儀 \\n 凡秋獮設圍場於古北口外曰木蘭以總管掌其地政歲遇皇帝行圍既奉旨總理行營王大臣奏請嚮導官一人先蒞圍場於鑾輿所經之地除道清軌行文所司儲備宗人府內閣部院奉請欽命扈從王公各官八旗護軍統領請命統領一人營總三人其參領以下及護軍由八旗酌委奏聞先期由兵部行文駐防將軍都統副都統各選所屬官兵材藝優長者分班遣赴京師隨圍學習理藩院行文扎薩克王公等選獵士一千二百五十人從【喀喇沁翁牛特共一千名敖漢五十名科爾沁一百名巴林克什克騰共一百名又哈喇沁派圍場夥記鎗手六名隨圍鎗手六名哈瑪爾三十名打鹿鎗手四十名喀喇沁土默特翁牛特派嚮導一百名長鎗手一百六十名】蒙古諸王公台吉應隨圍講安者令其至波羅河屯祇候先期一日遣官祇告奉先殿至日皇帝御征衣乘馬出宮翊衞諸臣前引後扈百官采服跪送均如巡幸儀行營駐蹕護軍統領營總各一人率護軍參領護軍校護軍先蒞其地度地廣狹以立御營禁隨駕官兵踐禾稼擾吏民營總巡警嚴譏察止夜行違者論如法既至行在兵部頒行圍禁令欽命統圍大臣數人先蒞圍場按旗為隊分兩翼斜行成列各建纛以為表前哨左右用藍兩協左白右紅中軍用黃前哨馳而進則後隊以次隨發繞圍場蟬聯環匝由遠而近毋差池毋間斷行圍之日五鼓管圍諸王公率獵士先往撒圍皇上臨圍場親御弓矢圍合獸突皇帝發矢殪之御前大臣侍衞皆射軼於圍外者從官追射遇大獸虎鎗官兵從之既獲獸各比次其類以獻駕還行營以所獲獸頒扈從諸臣大獮禮成賜宴賞賚有差 \\n 南苑行圍儀 \\n 凡田於近郊設圍場於南苑以奉宸苑領之統圍大臣督八旗統領等各率所屬官兵先蒞圍場布列鑲黃正白鑲白正藍四旗以次列於左正黃正紅鑲紅鑲藍四旗以次列於右兩翼各建纛以為表兩哨前隊用白兩協用黃中軍用鑲黃駕至圍場合圍校獵與前制同巡幸所至行圍儀凡巡幸所至各備圍場車駕東巡由兵部移文盛京等處將軍經行蒙古諸部由理藩院行知扎薩克王公等各率所屬官兵以從命統圍大臣分翼合圍均如前制駕幸木蘭行圍外藩進宴儀凡聖駕行圍木蘭蒙古卓索圖昭烏達二盟長例進宴一次設蒙古帳房六座白駝十八鞍馬十八驏馬一百六十二牛十八羊一百六十二酒八十一罈食品二十七卓撲跌人二十名歌蒙古曲人九名生駒一千匹騎生駒人二十名賽跑馬二百五十匹先期呈行在理藩院奏聞並列各蒙古王公職名具奏請旨派一人進爵屆期武備院官將所進蒙古帳房設行營月牙城內所進駝馬牛羊等俱列於道旁駕至理藩院官引蒙古王公台吉等在月牙城內跪迎駕陞帳殿寶座理藩院官引帳殿內應坐之蒙古王公等入列坐於左右其餘分坐於兩旁所設帳房內皇帝進茶諸王公等俱興行一叩禮次賜諸王公茶復叩飲畢坐皇帝進膳有司恭捧御爵實酒進爵者出班跪接爵恭進御前退復位跪一叩眾皆一叩進爵者興詣御座前受虛爵退有司承旨賜進爵者酒進爵者跪飲畢復叩首興復於原坐處賜蒙古王公台吉等食侍衞等分遞酒於蒙古王等各以次徧是時綽爾齊人及歌蒙古曲人以次入侑皇帝進膳畢獻茶乃陳相撲之戲次觀蒙古王公子弟騎生駒宴畢皇帝還行宮諸王公台吉等於原接處跪送如儀 \\n 皇朝通典卷五十八 \\n  \\n   \\n  "}
{"章节": "●皇朝通典卷五十九", "正文": "  \\n ●皇朝通典卷五十九 \\n 　 \\n  \\n 禮十九 \\n ○禮十九 \\n 軍二 \\n △軍二 \\n 親征 \\n 命將出征 \\n 凱旋郊勞 \\n 受降 \\n 獻俘 \\n 受俘 \\n 馬政【馬祭附】 \\n 日月食救護【直省附】 \\n ·親征 \\n （臣）等謹按杜典載周禮天子將出征類宜造禡并祭所過山川各條皆屬親征之禮歷代亦未能具舉也伏惟我朝武烈奮揚薄海震疊太祖高皇帝親履行陣職肇迹拓統太宗文皇帝征明征服朝鮮聖祖仁皇帝蕩平朔漠皆親統六師用彰撻伐殊勳偉烈載在實錄方略昭示萬年茲敬稽親征之禮著於會典者如告天及祭堂子皆類祭遺意告太廟告社稷即所謂宜於社而造於禰也至列纛行禮是為禡祭又遣祭道路之神而所過名山大川咸遣官致祭如禮及凱旋而告至受成儀悉備焉謹次第纂紀如左 \\n 崇德元年十二月太宗文皇帝親統大軍往征朝鮮先期告天告廟頒行軍律令諭朝鮮官民人等在城在野傾心歸服者即同內地臣民乃分兵為左右翼右翼兵由東京大路至渾河排列左翼兵由撫順大路排列聖駕出撫近門設鹵簿吹螺奏樂恭謁堂子行三跪九拜禮復於堂子外建立八纛吹螺奏樂行三跪九拜禮畢遂啟行大軍直抵南漢城西駐營朝鮮降服二年正月太宗文皇帝率從征王貝勒大臣等班師朝鮮國王率羣臣出王城十里外跪送太宗文皇帝下馬升座該王率羣臣行三跪九叩禮賜國王侍坐于御座之側賜茶國王起謝畢遣大臣二人送還國諭親王等各宜嚴束士卒毋得殺降擾民太宗文皇帝乃於軍中率諸王貝子羣臣以班師祭旗纛行禮沿途各地方官率眾遠迎跪候聖駕過隨大軍後至駐營處賜各官遙坐遣大臣賜酒次日駕發時地方官員進獻牛米等物率軍民道旁跪送留盛京鄭親王等於齎奏賀表後豫至盛京城二十里外除道設黃幄在盛京王貝子文武羣臣及土默特鄂爾多斯蒙古呼爾哈部長等皆前期祇俟聖駕將臨離營五里許跪迎道左候過隨行太宗文皇帝入黃幄陞座王等率眾排班贊禮官贊王等奉表跪進國史院大學士接表跪宣畢王等率眾行三跪九叩禮乃大燕燕畢起行至盛京日恭謁堂子行禮由懷遠門入還清寧宮 \\n 康熙三十五年二月聖祖仁皇帝以厄魯特噶爾丹悖天虐眾侵掠喀爾喀諸部落宜乘時翦滅輯寧疆圉遣發大兵分道並進躬統六師由中道聲罪致討令欽天臣擇吉啟行前期三日分遣官祇告天地宗廟社稷太歲頒行軍律令至日遣官致祭道路火礮之神鑾儀衞陳鹵簿自午門至堂子不從征王貝勒貝子公等於午門前齊集候聖駕出跪接隨行從征王貝勒貝子公等於外金水橋齊集候過隨往行禮八旗鳴蒙古畫角軍士每旗四名八旗吹海螺護軍每旗二十五名排列於堂子街門外八旗護軍火器營護軍參領各八人咸蟒袍補服持纛排列於堂子內門之外至吉時聖祖仁皇帝出宮午門鳴鐘不作樂至御河橋鳴角吹螺進堂子街門螺角止禮部堂官恭導就位行三跪九拜禮諸王大臣侍衞等按依序立隨行禮禮畢螺角齊鳴禮部堂官恭導至內門外致禮於旗纛之神畢螺角止鹵簿自堂子設至郭外聖駕出照常作樂由安定門街出德勝門八旗護軍分翼陳列先列鳥鎗護軍次鳥鎗驍騎出征皇子王等旗纛護衞各於本旗護軍之中排列其各旗鳥鎗護軍之下列滿洲礮兵次漢軍礮兵次漢軍火器營兵聖駕出郭三舉礮聖祖仁皇帝至陳兵處官兵皆於馬上俯伏候過方起其不隨征王以下有頂帶文武官以上咸蟒袍補服過大軍排列之前分翼跪送並令八旗官兵肅清道路嚴禁僕從馬匹喧雜之聲候聖駕過官兵各整隊伍相隨進發至駐營處前鋒軍過御營前駐劄為二營八旗軍及驍騎列為十六營火器營兵隨礮兵丁礮手棉甲兵列為四營部院堂司官員筆帖式等列為一營左翼察哈爾兵列為二營綠旗兵各為一營御營網城內建刁斗設巡警二十一處每處以旗員一人內府護軍及執事人十名守衞網城三門每門以護軍及執事人十名守衞外營安設巡警八處每處以旗員一人侍衞鑾儀衞官執事人共十名守衞外營四門共以護軍執事人四十名守衞馬匹牧場於鑲黃等三旗每旗以旗員一人侍衞鑾儀衞官執事人共三十名守之大軍分兩路出口並分翼牧馬前路牧馬路左必留路右以待後路之牧所過城池村舍嚴禁馳騁騷擾輜重出口皆按序結隊而行至居庸關及獨石口並遣官祭山川之神師次青城雨雪交作至駐營處聖祖仁皇帝御雨具佇立曠野竢軍士結營畢始入行營各營舉炊然後進膳復賜網城內帳房食物柴炭以給重車後至者駐蹕噶爾圖遇雨雪遣大學士致祭風雨山川之神風止雪霽自出卡倫後無水之地甘泉湧出不毛之土豐草茂生因復遣大學士祭告風雨暨城外山河川澤之神凡軍中斥哨望聖駕親行巡察申定軍伍常御旌門令諸將士乘騎徐進以次簡閱至西巴臺遣使齎敕往諭噶爾丹大軍進至庫庫車爾前遣去使臣還奏得噶爾丹所在實音躬率前鋒兵進發次八旗前鋒兵次綠旗兵居鹿角之中次左右翼八旗漢軍火礮鳥鎗兵次八旗滿州兵馬上馱載大礮其鹿角後頭隊兵前列各旗內鳥鎗護軍次列護軍次列鳥鎗驍騎二隊兵亦照前隊排列兩翼援兵每旗子母礮令滿州鳥鎗驍騎兼管此後三旗內大臣侍衞等率黃龍大纛行皇子諸王等各在纛前行內務府兵執事人等部院官及蒙古兵皆按行噶爾丹知聖駕親臨登北孟納爾山望見六師驚遁聖駕至克嚕倫可時己竄去數日盡棄鎧甲器械廬帳老弱于塗命大學士祭河神復率前軍追至拖諾分兵平北大將軍追躡五月聖祖仁皇帝自克哷和朔統軍回鑾內外諸王大臣文武各官於行宮東門跪奏厄魯特震驚天威望風逃竄大功已成請行慶賀禮奉旨朕預料噶爾丹必遁已密諭西路大兵截其歸路信息不久即至姑竢之聖駕駐蹕拖陵撫遠大將軍奏報祇遵廟算大破賊於昭莫多之地捷音至聖祖仁皇帝出行營南門外設香案率皇子諸王及蒙古王台吉等謝天行三跪九拜禮入行營大學士等進賀捷表文皇子在黃幔城內內外王公文武各官在黃幔城外三跪九叩行慶賀禮至錫喇布哩圖前留牧卡倫之蒙古王等恭迎聖駕在行宮前三跪九叩行慶賀禮喀爾喀扎薩克等及眾台吉之妻並攜所屬男婦齊集行宮東門跪奏噶爾丹恃其強悍虔劉我輩己極今皇帝從天而降滅此兇寇救我喀爾喀通國之患恭謝皇帝再造之恩懇請仰瞻天顏奏入命以次引入黃幔城進見眾皆叩首齊呼萬歲賜茶出復遣官賜燕並賚銀幣衣服有差自後每日王貝勒台吉等來迎行慶賀禮于行宮外燕賚皆同其有名喇嘛及王貝勒母福晉等挈羣來迎貢獻駝馬牛羊無算聖駕行時羅拜道旁絡繹不絕附近眾扎薩克及牧場蒙古率妻子迎獻酒漿酥酪者沿途環擁命以所獻分頒皇子諸王大臣侍衞凡執事以及僕從均得沾溉六月在京皇子諸王大臣等奉表稱賀聖駕至獨石口城中居民及二三百里居民列香案懽呼叩首是日在京皇子諸王大臣來迎駐蹕懷來縣時地方稍旱駕甫至即沛甘霖百姓踴躍跪叩駕發清河設鹵簿在京皇子王公文武羣臣咸蟒袍補服於郭外五里道旁跪迎八旗護軍驍騎步軍近京紳士商民耆老男婦焚香懸採扶攜跪迎命前驅勿警蹕環集者數萬人懽聲雷動聖駕由德勝門入鹵簿大駕自土城關設至堂子遵旨停排旗纛畫角作樂前導禮部堂官恭導詣堂子就拜位行三跪九拜禮禮成鹵簿大駕自堂子設至午門聖祖仁皇帝還宮是年九月噶爾丹敗遁後收集散亡復圖侵掠大將軍報至聖祖仁皇帝親巡北邊經理機務諭朕出塞試鷹當減從而往諸色人等不得告請從行部院官照秋圍例從少點出欽天監擇定軍行日期左翼於十七日起程右翼於十八日起程至十九日聖祖仁皇帝駕發京城十月至白塔向歸化城設鹵簿該副都統等率官兵來迎老少男婦皆執香擁集路旁跪接其城中大喇嘛等率其屬排列旛幢作樂迎拜聖駕於南關駐營四方來朝之蒙古王與福晉等及兵民喇嘛各進獻駝馬牛羊食物自歸化城駐蹕赫圖爾根之南前西路戰勝之右衞官兵皆至聖祖仁皇帝親臨賜食引官兵皆令近前坐徧賜之雖僕從無遺次日復賜官兵衣銀食物坐馬遣諸皇子至右衞軍營重賜茶酒又徹御膳分賜官兵十一月至湖灘河朔渡河幸鄂爾多斯地是時河水未凍獨於渡處數里結為堅冰車馬坦行駐營時該王貝勒貝子公及其母福晉等悉來朝覲貢獻駝馬諸物自是聖駕由河岸而行厄魯特人來降旨絡繹不絕噶爾丹知部由潰散遣使納欵復頒敕諭遣使齎往招撫乃自棟斯垓統軍回鑾十二月聖駕由德勝門進神武門還宮三十六年二月聖祖仁皇帝三舉北征仍分兩路出師聖駕巡晉及秦就近調遣二月初六日啟行陳設鹵簿由神武門出德勝門經過地方凡遇帝王陵寢先賢墳墓名山大川皆遣官致祭駐蹕保德州遣官祭黃河之神聖駕至橫城復遣大學士祭黃河之神遣皇子祭故將軍之有功疆圉者其前次寧夏陣亡官兵照例遣官奠醊口外王貝勒台吉等先傳諭旨止其請安進貢各地方大員止許單身至黃河兩岸迎接其餘兵丁止於進城地方排列迎接免其披執時哈密己擒逆子俘送軍前青海八台吉懇請來朝厄魯特之部長幸桑等皆納欵求降朔漠蕩平聖祖仁皇帝以六師大捷于行營外設香案率皇子諸王文武羣臣謝天行三跪九拜禮畢回行營羣臣在外行慶賀禮班師由邊外凱旋外藩蒙古王貝勒貝子公台吉等及其母福晉夫人等率眾進獻迎賀者所至無虛日聖駕至清河大設鹵簿皇子王公在京文武百官咸蟒袍補服出郭外跪迎道旁八旗護軍驍騎步軍及京城附近紳士農賈耆老設香案沿門結綵各執香跪迎聖駕由德勝門入詣堂子行禮畢由午門還宮禮部奏請舉行慶典遣官祇祭天地宗廟社稷永陵福陵昭陵暫安奉殿孝陵皇后陵寢及太歲旗纛礮神嶽鎮海瀆帝王陵寢先師闕里欽天監諏吉日御殿受賀皇子王公文武百官進表慶賀直省文武官員咸恭進慶賀表文是日頒詔天下復允羣臣所請宣付史館編集平定朔漠方略御筆勒銘磨崖刻石於察罕齊老拖諾昭莫多及狼居胥山並建碑太學垂文紀勳昭示萬世儀具大清通禮 \\n ·命將出征 \\n （臣）等謹按杜典有命將出征一條今仍其例敬考大清會典所載命將出征各條及乾隆十四年諭藏經略印一大將軍將軍印各七于皇史宬遇有應有具奏請給蕆事仍舊收貯以示昭信宣武之道其儀制彙具于篇 \\n 崇德元年太宗文皇帝命多羅武英郡王貝勒貝子等率諸大臣官兵出征蒙古親臨送出撫近門設鹵簿詣堂子行禮又於堂子外列護軍八纛行三跪九拜禮畢親送至演武場誡諭遣行是年命和碩睿親王和碩豫親王貝勒貝子公大臣等率大軍出征蒙古分兩翼前後啟行至日上親率出師諸王貝勒貝子大臣出撫近門謁堂子吹螺鳴角行三跪九拜禮外列八纛復吹螺行禮畢上親送出師諸王等至演武場上陞御座召諸王貝勒貝子大臣等近前誡諭諸王等率兵聲礮三啟行聖駕入地載門還宮 \\n 順治元年世祖章皇帝命攝政和碩睿親王多爾袞代統大軍往定中原授奉命大將軍印錫以御用纛葢一切便宜從事前期詣堂子奏樂行禮又陳列八纛行禮畢大軍聲礮啟行是年命和碩英親王為靖遠大將軍往征流寇賜之以敕是日鹵簿大駕全設於午門外設御座張黃幄於皇極門丹陛上以所頒敕印陳設簷下東旁黃案上王以下文武各官咸盛服齊集候聖駕出眾皆跪世祖章皇帝御門陞座大將軍率出征官員皆進詣拜位跪內院大臣奉滿洲蒙古漢字三體敕書次第宣畢奉敕印授大將軍王及出征各官行三跪九叩禮畢退啟行世祖章皇帝還宮眾跪候聖駕過皆退五年命都統為征南大將軍統兵征討西賜之以敕是年又命固山貝子為平西大將軍討陝西叛回賜敕均如元年儀十三年定命大將軍出征禮諸王貝勒貝子公於出師前一日將例賞衣服馬匹弓刀等物於午門前頒給領賞畢出征護軍校驍騎校等官以上詣御前諭行師方畧賜燕及出師日出征各官咸征服候於午門外是日鹵簿全設不出征諸王貝勒貝子公咸朝服集太和殿丹陛上文武各官咸朝服集太和殿丹墀內分班序立頒給大將軍敕印設於太和殿內東旁黃案上候聖駕御殿大將軍近前跪領敕印畢率出征官弁行三跪九叩禮禮成賜茶遣行 \\n 康熙十三年正月命多羅順承郡王為寧南靖寇大將軍帥師之湖廣都統為安西將軍帥師之四川是日鹵簿大駕照常陳設出征王及各官咸征服齊集午門外王以下文武各官咸蟒袍補服於常朝處分翼齊集內閣大臣設所頒敕印於太和殿外東旁黃案上鴻臚寺官引王貝勒貝子公等至太和殿丹陛上文武各官在丹墀內分翼序立次引出征王至丹陛上各官至丹墀內儀仗末序立禮部堂官奏請御殿陞座出征王及各官跪大學士奉敕印授王王跪受轉授從征內閣官行三跪九叩禮畢鴻臚寺官引王貝勒貝子公等進太和殿內都統以下營總以上在丹陛上參領等官在八旗班員分翼序立賜茶畢御中和殿鹵簿大駕嚮堂子排設出征王及諸王貝勒等在金水橋文武各官在午門外常朝處貝子公鎮國將軍都統尚書等官及出征輔國將軍都統護軍統領副都統在長安左門外均分翼序立禮部堂官奏請恭詣堂子行禮王以下各官候聖駕至跪送出征王及諸王貝勒都統尚書等官出征副都統以上各官咸隨至堂子禮部堂官恭導就位行禮王公大臣咸依次序立聖祖仁皇帝行三跪九拜禮王等均隨行禮興次吹螺於兵部所設纛前行三跪九拜禮聖駕出樂作進長安左門至天安門外橋前鹵簿大駕嚮內陳設樂暫止聖駕出長安右門外送行出征王以下副都統以上咸佩弓矢上馬隨行至駐馬處出征王疾馬趨過啟行聖駕還宮樂作午門外齊集各官跪迎候過皆退出征王及各官行至列兵處禮部預設祖帳光祿寺備茶內大臣禮兵二部堂官奉茶飲畢鴻臚寺官導引望闕謝恩禮行啟行是年八月命王貝勒為大將軍將軍領兵出征湖廣不詣堂子行禮不親送大將軍等出午門遣親王內大臣出長安右門往送餘儀皆同十月命和碩簡親王為揚威大將軍帥師之江甯和碩安親王為定遠平寇大將軍帥師之廣東聖祖仁皇帝御太和殿賜以敕印詣堂子行禮拜纛還出長安右門送之行十四年三月命多羅信郡王為撫遠大將軍大學士為副將軍往征察哈爾布爾尼二十九年命和碩裕親王為撫遠大將軍以皇子為副聖祖仁皇帝御太和門大學士二人一奉敕一奉印授王王跪受畢聖駕出東直門視大將軍王等啟行三十五年命領侍衞內大臣安北將軍伯為撫遠大將軍統西路大兵出征厄魯特噶爾丹令先自歸化城乘驛速赴京師至日大頒燕賚聖祖仁皇帝御太和門陞座內大臣大學士等列坐兩旁其出兵運米大臣官員按旗分坐於金水橋北之左綠旗提督總兵官等坐於金水橋北之右護軍參領護軍校護軍等亦分左右按旗坐於橋南効力官員鳥鎗驍騎火器營兵礮手等依次坐於午門外作樂陳百戲命大將軍進至御座前親賜以巵酒大將軍跪受退至階叩首飲都統大臣等均以次進前親賜巵酒副都統等亦近前侍衞賜酒自參領以下護軍校以上皆十人一班進至階上跪飲又命部院內務府大臣及侍衞等徧視眾軍士飲畢賜與燕大臣等御用蟒幣有差其官員及護軍等賜幣有差營兵礮手等均賜布畢大將軍率眾官兵進前謝敕印令自京復赴歸化城擇吉啟行五十七年聖祖仁皇帝命將進勦策妥阿喇布坦大兵起程前期設鹵簿率出征之王等以下咸征服其不出征之王公以下俱蟒袍補服以從聖祖仁皇帝親詣堂子行禮次鳴角拜纛禮成還宮是日撫遠大將軍王率兵起程命內閣大臣頒給大將軍敕印於太和殿其出征之王貝子公等以下咸征服齊集太和殿前其不出征之王貝勒貝子公並二品以上大臣等咸蟒袍補服齊集午門外大將軍上殿跪受敕印謝恩行禮畢隨敕印出午門乘騎出天安門由德勝門前往諸王貝勒貝子公等並二品以上大臣送至列兵處大將軍望闕謝恩畢肅隊啟行 \\n 雍正七年定命將出師之前日遣官行告廟禮啟行之日遣官祇告奉先殿其祝文均由翰林院撰擬又定命將出師授大將軍敕印拜纛儀又定命使齎送敕印大將軍於軍中恭送儀先期內閣將應行開列大臣恭請欽命正使一人副使一人齎送敕印諏吉遣往是日鹵簿大駕全設正使副使咸征衣王以下文武各官咸蟒袍補服齊集內閣設頒給敕印於太和殿內東旁黃案上鴻臚寺官引王以下公以上至太和殿丹陛上文武各官在丹墀內序立次引齎送敕印官於丹墀鹵簿下序立禮部堂官奏請御殿鴻臚寺官引齎送敕印正使副使至拜位行三跪九叩禮畢引至丹陛上北面跪大學士二人一奉敕授正使一奉印授副使次第恭受訖興恭奉敕印由左階降聖駕還宮敕印將至軍中大將軍恭受行禮如儀【詳見通禮】九年命撫遠大將軍出征準噶爾以內閣學士隨印遣中書翰林院筆帖式等隨征臨行世宗憲皇帝遣官祇告奉先殿又遣官祭纛於德勝門 \\n 乾隆十三年命大學士忠勇公傅恆為經畧統領大兵征討金川擇吉於十一月初三日出師前期賜食于瀛臺十月二十七日授敕印經畧大學士跪受出征大臣官員咸蟒袍補服行禮出師之日仍征衣隨皇帝先詣堂子鳴角吹螺行禮次祭纛畢駕至長安左門外御黃幄陞座親賜經畧巵酒遂啟行出阜成門至設祖帳處欽命大學士率侍衞等為經畧及出征大臣官員奉茶飲畢望闕謝恩如儀十四年定命將之儀三一曰授敕印經畧大將軍出師皇帝臨軒王公文武百官朝服侍班頒給敕印於太和殿經畧大將軍率隨征諸將於丹陛上跪受敕印行禮如儀二曰祓社經畧大將軍出師先期祇告奉先殿啟行之日皇帝親率經畧大將軍諸王貝勒貝子及隨征諸將詣堂子行禮鳴角吹螺祭纛於門三曰祖道經畧大將軍啟行鑾輿親餞于長安門外賜巵酒屬櫜鞬乘馬文武大臣承詔送至郊外有司具祖帳及燕禮部兵部堂官奉經畧大將軍茶望闕謝恩乃行【凡經畧與大將軍並設者禮同後仿此】又定徂征之儀二一曰整旅經畧大將軍前隊應列上賜軍械次令箭十二次敕印護敕印官內閣學士一人隨行經畧大將軍騎後建大纛參贊大臣及戶部司官一人兵部司官一人刑部司官一人記室官四人內閣中書二人翰林院筆帖式二人及侍衞等均隨纛行若蒙古地方並用理藩院官一人次標旗十二大隊軍旅殿一曰守土官相見經畧大將軍所過地方守土官將軍督撫蟒袍補服出郭迎候文官司道以下咸蟒袍補服武官總兵以下咸披執率弁兵列陣跪道迎接提督副都統近前問安經畧大將軍升官廳正坐將軍督撫旁坐文官司道以下武官提督副都統以下行庭參禮至啟行時將軍督撫以下各官候送如前儀又定專閫之儀三一日封章拜詔凡封奏記室官恭奉奏函安設帳中所設案上經畧大將軍行三跪及九叩禮畢兵部官恭奉奏函由中道出授臺站官齎馳若詔書至營經畧大將軍出營恭候兵部官接受黃篋安設帳中所設案上經畧大將軍行三跪九叩禮受篋啟閱一曰升帳接屬凡軍營設大幕議事時經畧大將軍正坐參贊大臣及一品官咸僉坐有問則起立參贊出入經畧大將軍起立不迎送提鎮等官稟事由傳宣官轉達令入則引進令坐則向上僉坐每月吉及逢五逢十常參之期參贊大臣等官入幕按品列坐待茶凡參贊大臣一品大臣於營門內下馬餘官於營門外下馬一曰簡閱凡簡閱營伍經畧大將軍啟行守營各大臣及官兵離營里許候送頭隊齎敕印前行十二標旗隨後周巡各提鎮等官屯營處所每至一營官兵皆離營一里外整隊列陣迎候經畧大將軍閱過提鎮等率所屬官兵隨行離本汛乃止 \\n ·凱旋郊勞 \\n （臣）等謹按國朝定制凡出征有功凱旋至京師命廷臣以茶酒出郭迎勞其有擒賊滅寇立勳尤大者皇帝親行郊勞并令成功將領行抱膝跪見禮以示優異典禮至為崇鉅茲敬稽國史所載次第詳著於篇 \\n 崇德元年和碩睿親王豫親王貝勒貝子等征蒙古大兵凱旋太宗文皇帝率王貝勒貝子公等及文武各官出城十里外迎勞其出征王貝勒貝子公大臣等至以次排列設八纛吹螺作樂太宗文皇帝率眾拜天行三跪九拜禮畢御黃幄陞座出征王貝勒等跪進獻捷表文大學士接表奉至御前跪讀畢行三跪九叩禮諭出征王貝勒大臣等近前行禮王等以次趨至御前一跪三叩畢賜坐王貝勒近御座右坐貝子公大臣等及有功將士皆序次在右坐大設燕上親賜出征王及貝勒貝子公大臣等酒燕畢謝恩及至京上躬率凱旋王貝勒貝子公大臣等謁堂子行三跪九拜禮成聖駕還宮眾皆退 \\n 順治二年定國大將軍和碩豫親王自江南班師還京世祖章皇帝出正陽門於南苑北迎勞陳設大纛十作樂率諸王貝勒文武百官拜天行三跪九拜禮畢御黃幄諸王列侍左右大將軍和碩豫親王及出師王貝勒各官朝見行三跪九叩禮和碩豫親王起近前跪行謁見禮投誠諸王亦行禮分坐賜茶畢還宮十三年定王貝勒貝子公大臣等凱旋遣王貝勒貝子公等一人或大臣出城迎勞禮部備茶酒同往到京次日在京王以下各官咸朝服齊集凱旋將軍等各具盛服御殿行三跪九叩禮復以次詣御前行禮畢賜燕凡兵丁曾在陣前先登効力者均令與燕于各該管官後序立 \\n 康熙元年撫遠大將軍多羅信郡王等征滅察哈爾班師凱旋聖祖仁皇帝率王公大臣迎勞于南苑之大紅門至京聖祖仁皇帝率王公大臣及凱旋王大臣等詣堂子行禮還宮十九年三月聖祖仁皇帝以定遠平寇大將軍和碩安親王自湖廣凱旋命議定郊勞禮儀屆日上率在京諸王公滿漢大臣出郊迎勞駐蹕蘆溝橋次日上自駐蹕所率諸王大臣等迎凱旋大軍于二十里外大軍既至率出迎諸王大臣及凱旋王大臣官員等拜天畢御黃幄大將軍和碩安親王率凱旋將士行禮次投誠將軍杜興珠行禮詔王近前親起抱見命近御座左側坐諸大臣依次列坐其行閒効力軍士亦依次列坐賜茶畢還宮九月大將軍和碩康親王自福建凱旋聖祖仁皇帝出郊迎勞儀同二十年十月聖祖仁皇帝以雲南報捷詣太皇太后皇太后宮奏聞行禮王以下文武各官集乾清門行慶賀禮聖祖仁皇帝詣孝陵躬行昭告是年十二月滇逆蕩平遣官祇告天地太廟社稷二十一年定遠平寇大將軍貝子征南大將軍都統等自雲南凱旋聖祖仁皇帝親至蘆溝橋迎勞是日鹵簿大駕全設王等常服於常朝處齊集都統滿大學士尚書子副都統侍郎男等官以上常服于長安右門內齊集文武各官朝服于午門外齊集禮部堂官奏聞鳴鐘作樂王以下文武各官咸於各齊集處跪候駕過王以下侍郎男以上隨行聖駕由長安右門出宣武門漢大學士尚書侍郎等官預赴行宮咸蟒袍補服聖駕至跪迎至蘆溝橋行宮駐蹕次日黎明禮部堂官奏請陞輿王大臣侍衞咸蟒袍補服齊集行宮前隨行聖駕至紅柱處鳴角吹螺鴻臚寺官引凱旋大將軍各官於紅柱內跪漢大學士尚書侍郎等官於紅柱外跪候過禮部堂官恭導詣纛前立聖祖仁皇帝率王以下各官凱旋大將軍以下各官拜天行三跪九拜禮畢御黃幄陞座螺角止鴻臚寺官引王公百官於各翼幄下序立引凱旋大將軍及各官排班行三跪九叩禮畢賜坐各行一跪一叩禮大將軍及各官于各翼班首坐其有功兵丁在各官班後坐賜茶畢謝恩禮部堂官奏禮成聖駕出黃幄吹螺候過螺止回鑾樂作午門外齊集各官跪候聖駕還宮樂止眾皆退三十五年撫遠大將軍伯大破厄魯特噶爾丹于昭莫多之地凱旋後留駐斥堠是歲冬巡狩至鄂爾多斯有旨著大將軍伯自軍中乘驛前來將至命皇子往迎聖駕出黃幔城大將軍伯趨進跪請聖安乃召入黃幔城賜坐賜茶遂扈從于湖灘河朔之南賜大將軍伯御佩櫜鞬弓矢復遣還軍 \\n 雍正二年平定青海世宗憲皇帝御殿受賀如儀 \\n 乾隆十四年平定金川經略大學士忠勇公傅恆凱旋還京皇上命王公大臣迎勞經畧于阜成門外至日御殿王公文武百官朝服侍班經略大學士忠勇公率凱旋諸臣咸朝服至丹陛上謝恩行三跪九叩禮翼日賜經畧及出征大臣官員將士燕于瀛臺頒賞有差王大臣等奏請御殿受賀奉旨統于恭上皇太后徽號舉行是年議准凱旋禮一曰告成之儀經畧大將軍奏凱功成應祭告天地廟社陵寢釋奠于先師孔子勒碑太學並命儒臣輯平定方畧以垂奕禩一曰勞師之儀經畧大將軍克捷師旋將入城應遣廷臣出郊迎勞上臨軒經畧大將軍還朝率凱文武諸臣咸朝服于丹陛上謝恩行禮恭繳敕印如受敕儀翼日賜燕經畧大將軍及凱旋大臣官員將士咸與燕王公滿漢大臣陪燕禮成經畧大將軍及隨征大臣並官弁等所立功勳由兵部考覈議敘爵賞各有差二十五年平定回部定邊將軍武毅謀勇公兆惠等凱旋回京皇上駐蹕黃新莊親行郊勞是日法駕鹵簿全設在京王公民公侯伯大學士尚書都統子侍郎副都統男等官預至郊勞處分翼排班候隨行禮滿漢三品以下文武官員咸蟒袍補服于行宮前齊集設黃幄御座於郊勞處正中南嚮兩翼設青幕各八東西向築臺于黃幄正南臺上設凱旋纛于左右設拜褥于臺上正中設下馬紅柱東西各一樂部設鐃歌樂于臺左右設凱歌樂于御道左右設鳴螺軍士按翼于臺左右屆時禮部堂官奏請上御龍袍袞服乘輿出行宮三品以下滿漢文武官員跪送駕至郊勞處軍士鳴螺鐃歌樂作鴻臚寺官引將軍及從征大臣官員兵丁咸甲冑于紅柱外跪駕至恭請聖安上于鋪椶薦處降輿禮部堂官恭導上升臺上拜位立鴻臚寺官引將軍從征大臣及從征官員在西班引王公滿漢大學士文武大臣在東班咸向上立上拜天行三跪九拜禮將軍及王公以下各官均隨行禮畢禮部堂官恭導上御黃幄陞座鴻臚寺官引王公滿漢大臣于東班幕下排立引將軍及從征大臣官員兵丁排班行三跪九叩禮畢候旨將軍大臣行抱見禮鴻臚寺官引將軍大臣等于西班青幕下立次引回部人等排班行三跪九叩禮畢賜坐凱旋將軍大臣官及回部人等在西班青幕下坐有功兵丁各隨後坐王公滿漢大臣在東班青幕下坐各行一跪一叩禮賜茶各于坐次跪行一叩禮禮部堂官奏禮成上出黃幄乘騎鐃歌鳴螺咸止馬上凱歌樂作奏鬯皇威之章在鹵簿前行凱歌樂隨駕左右行至黃新莊宮門外排立將軍王公滿漢文武大臣及從征官員咸從三品以下滿漢文武官員于行宮前跪迎如初儀駕還行宮凱旋歌止眾皆退四十一年四月平定兩金川將軍誠謀英勇公阿桂等凱旋恭遇皇上巡幸山左詣闕里告成回鑾行郊勞禮奉諭朕于本月二十七日由黃新莊行宮御龍袍袞服乘十六人金漆亮轎用騎駕鹵簿導至郊勞臺其大罵鹵簿即於郊勞處排設所有隨從之王公大臣俱穿蟒袍補褂禮成後仍乘十六人金漆亮轎騎駕鹵簿乃鐃歌樂導至行宮用膳更行衣隨從大臣官員及凱旋之將軍大臣官員等亦俱更換行衣隨從朕由行宮乘八人轎至趙興店頭分尖營換車所有二分尖營著移設於廣寧門關廂外其騎駕鹵簿即先赴彼處豫備朕至二分尖營後仍乘八人轎用騎駕鹵簿導行進宮大駕鹵簿宮內無庸再設是日凱旋定西將軍副將軍等及隨征大臣官員兵丁俱甲冑跪迎上登壇拜天行三跪九拜禮將軍等及王公以下各官俱隨行禮上御黃幄將軍等及王公以下各官行禮畢將軍等趨進御座前行抱見禮上慰勞有差賜坐賜茶禮成駕還行宮凡凱旋儀具大清通禮 \\n ·受降 \\n 天聰七年孔有德耿仲明率部下自皮島航海來歸太宗文皇帝賞馬二千餘匹陸續接應並備設供帳令暫駐東京休息從容來見勿致勞頓既至預設黃幄于渾河岸太宗文皇帝陞黃幄御座孔有德耿仲明率各官以次序立二人行朝見禮畢復近御座前叩頭抱膝見次各官行三跪九叩禮乃大燕以金巵酌酒親賜之燕畢各賜蟒袍貂裘鞍馬弓矢等物封孔有德為都元帥耿仲明為總兵官 \\n 崇德元年大封諸王時封孔有德為恭順王耿仲明為懷順王二年太宗文皇帝命致書切責朝鮮國王並齎敕文往諭朝鮮國車服罪請降于是禮臣擇漢江東岸築壇設黃幄聖駕出御營奏樂渡江登壇設鹵簿如常儀朝鮮國王率文武羣臣步行來朝遣官一人迎於一里外引至儀仗下太宗文皇帝降座率朝鮮國王及羣臣對天行三跪九拜禮還座該王率羣臣伏地請罪行三跪九叩禮畢命該王班次坐於左翼和碩親王之上朝鮮王長子坐於左翼貝勒之下次子三子坐於右翼貝勒之下乃賜燕盡還其俘賜該王王妃及三子大臣貂裘等物率眾謝恩畢聖駕還御營 \\n 康熙三十五年聖祖仁皇帝駐蹕中拖陵撫遠大將軍費揚古奏報勦滅噶爾丹于昭莫多之地遂命安插厄魯特降人于邊外諭駐扎歸化城安親王等著往阿巴該西喇穆楞之斥堠于大兵進斥堠之前暫行駐扎如有厄魯特潰散逃竄來投降者令其收受又諭歸化城留大臣一人受厄魯特降人完其夫婦給其衣食如有厄魯特降人兮上人下人各給以白金皮衣有差是年厄魯特降人丹巴哈什哈等一百六十口及大將軍送到伊家人一百六十一口均令於張家口外居住其所需衣服衾褥著于張家口司官處支領噶爾丹降人憨都等二百四十三口一同暫居張家口外應給口糧仍以張家口倉中所貯米計口頒發又安郡王解到降人厄魯特綽克圖巴圖爾唐古特宰桑等所屬弓箭手一百十有八人喇嘛四人婦女童穉五十四人奉旨著給綽克圖巴圖爾唐古特宰桑茶飯衣食帶此兩人赴安郡王所令酌發此次降人於厄魯特內配以蒙古兵收服厄魯特之離散者其厄魯特降人家口著善為防護還至張家口外與丹巴哈什哈等一同安插沿途給伊等行糧駐劄後照常給以口糧三十六年滅噶爾丹有阿喇卜坦等率部眾歸降諭以德意並加獎賞 \\n 乾隆十四年經畧大學士忠勇公傅恆平定金川番首莎羅奔等乞命投誠泥首請罪經畧奉詔受降遣官番眾于軍門外除道設壇鋪陳供帳至時經畧升帳出征大臣等同至營門莎羅奔等率眾喇嘛及頭人番眾跪迎皆服鮮衣舉香作樂至經畧帳下俯伏經畧責以抗拒之罪示以朝廷如天好生之恩皆泥首伏辜畏威懷德經畧遂大書靈布馳告京師是年定受降之儀凡克捷受降軍營應飛章入告得旨允降乃大書露布傳示中外築受降壇于大營之左壇方南向壇以南百步許樹大旗書奉詔納降字降者至兵部官率引立旗下經畧大將軍出營鼓吹聲礮參贊大臣及各官皆隨行兵部官命降者于受降旗旁北向跪匐伏候經畧大將軍登壇鼓吹聲礮參贊大臣及一品大臣分翼僉坐隊伍將領等官分兩旁肅立其餘官校兵丁分班排列兵部官引降者抵壇前匐伏經畧大將軍宣諭德意訖酌加賞賚軍門鼓吹降者泥首叩謝而退儀具大清通禮 \\n ·獻俘 \\n 雍正二年命將討平青海解送俘囚至京師擇日獻俘于太廟社稷 \\n 乾隆十四年議定獻俘之儀凡出師克捷如雍正二年平定青海之禮以俘獻于太廟社稷二十年六月擒獲叛逆巴朗孟克特穆爾並雍正年間叛逃之羅卜藏丹津獻俘於太廟社稷悉如雍正二年之禮十月平定準噶爾擒獲達瓦齊獻俘行禮亦如之儀具大清通禮 \\n ·受俘 \\n 康熙三十六年王師大捷哈密擒厄魯特噶爾丹之子色布騰巴爾珠爾俘獻于駐蹕之神木縣聖祖仁皇帝御行營一等侍衞學士以下諸臣侍立解俘將校引色布騰巴爾珠爾入伏地不敢仰視遂遣送京師遵旨拘禁於理藩院仍支給食物旋奉旨赦而不誅四十年宥釋授以一等侍衞給之妻室 \\n 雍正二年平定青海世宗憲皇帝御午門受俘是年定獻俘次日行受俘禮儀注 \\n 乾隆十四年定出師克捷于獻俘次日行受俘禮均如雍正二年之儀二十年六月擒獲巴朗孟克特穆爾羅卜藏丹津以俘來獻皇上御午門受俘悉如雍正二年議定之禮有赦而不殺者奉旨釋縛交理藩院十月平定準噶爾擒獲達瓦齊皇上御午門受俘行禮宥罪儀與二十年同二十五年正月平定回部函霍集占之首以獻皇上御午門受俘馘四十一年四月平定兩金川生擒逆酋索諾木等七人並函送逆酋僧格桑首級獻於闕下皇上御午門行受俘禮是年奉諭禮部等所奏二十八日受俘儀注將軍等應入百官班內在午門前行禮但將軍等于郊勞及凱燕兩次俱有行禮之處受俘時將軍及自軍營回京之在御前乾清門行走者俱著扈從登午門樓不必入班行禮止須令福康安帶領押俘將校等在午門前行禮其儀注具大清通禮 \\n （臣）等謹按杜典有天子諸侯大射鄉射一條葢據周禮射儀自天子以至卿大夫制咸備焉顧自漢以後其禮久廢間有舉行如唐開元禮宋史禮志明集禮所載大射儀亦徒效其儀節而於游藝觀德之實意均未有當恭惟我列聖家法相承世守滿洲舊制肄勤尚射太宗文皇帝垂諭煌煌皇上立碑箭亭鑴示子孫典至鉅也意良深也聖祖仁皇帝神勇天錫於行圍閱武之時每御天弧發無不中一日內射兔三百一十八凡外藩之隨侍者咸相視慴服以為自來神射所未有又命大臣侍衞等更番校射按第行賞垂為定制我皇上法祖肄武每幸木蘭行圍御箭射中虎豹熊羆應弦即仆者無日無之記注所書不可勝數歲時命射親御弧矢俾萬眾觀瞻知所效法常於大西門集近侍諸臣校射上連發二十矢中十有九是葢出聖德之緒餘而多能天縱神明獨擅超絕萬古矣至若侍衞官員每年隨圍必先期集射掄其能中鵠首優給路費又巡幸所至閱射頒賞並定十五善射之制皆於習勤示惠之中寓序賢選能之意視古射禮為益精矣又豈在虛文縟節之末哉謹闡載大畧其前典所有大射鄉射諸儀從刪節焉 \\n ·馬政【馬祭附】 \\n （臣）等謹按杜典有馬政一門旁注馬祭附其所述馬政祇周禮夏官數條而以隋唐馬祭附後凡歷代之沿革得失均未及焉伏考我朝馬政之善為從古所未有如上都達布遜諾爾達里綱愛大凌河各牧場則上駟院掌之張家口外左右兩翼各牧場則太僕寺掌之加以分給蒙古諸部落滋牧者其數共二十萬有奇歲有孳生隨時增額至於滿漢各營及各省驛遞塘站皆月給馬乾銀各就所在分飼其數亦二十萬有奇均資實用凡皆以時損益立定科條詳見兵典茲不具綴謹仿杜典之例敬稽欽定大清會典首載上駟院所掌內外諸廄以供御用者政悉具焉葢即周官校人所謂王馬及十有二閑之制也次太僕寺所掌諸牧場均齊賞罰之政亦即所謂趣馬贊正良馬之制也次附以禂馬之禮又即甸祝之掌所謂為馬禱無疾者也以杜典條制相合故仍其名焉 \\n 國朝定制設上駟院掌在京內廄外廄及邊外各牧場之政內廄設於皇城凡御馬廄一副馬廄一俱隨時增減無定額仗馬廄一馬三十匹川馬廄一無定額公馬廄五馬各二百匹駕車馬騾廄二馬各五十匹騾各五十匹其應差馬三十匹附各廄駝百匹附公馬五廄外廄設於南苑御馬內馬【備御馬之選及充皇子乘騎】廄六無定額其應差巡羣馬附各廄各三十匹■〈氵展〉河公馬廄一馬二百匹凡御馬中有不馴者汰入公馬廄上乘御馬闕以內廄御馬補內廄御馬闕以外廄御馬補外廄御馬闕簡內馬之良者奏補仗馬及祭神受釐四色馬闕行取大凌河良馬充補川馬闕行崇文門稅務駕車驘闕行戶部轉行左右翼稅各監督買補駕車馬闕以公馬補公差及應差馬闕彙數行各牧羣總管取補京城各廄每年於四月朔以公馬四百匹就草張家口外限九月望回廄見一月奏遣侍衞二人率廄長廄副經理出入南苑六廄內巡羣馬即於南苑就草出入期如之內廄駝以五十臣就草上都出入期亦如之內扎薩克蒙古王貝勒貝子公台吉及喀爾喀厄魯特青海朝鮮等處歲貢馬駝由理藩院具奏送上駟院行知掌試御馬大臣侍衞會同選者交理藩院給還入選者行廣儲司如例給賞駝發內廄馬發南苑六廄牧養又喀爾喀哲卜尊丹巴胡圖克圖歲貢馬駝陝西岷州衞二十四寺番僧歲貢馬均由理藩院咨送發各廄芻秣應管之大臣率本院侍衞詣廄驗試驗御馬內馬公馬之屬列其等次以聞乾隆二十二以後哈薩克巴達克山愛烏罕諸部先後遣使貢馬其尤者則御定囍名餘皆分入各廄每日供直以內廄御馬四匹齊其毛色具鞍轡列於院門外駐蹕圓明園以六匹預備如前每歲秋獮預于春月驅馬至喀喇河屯牧養備用聖駕啟鑾日以十馬備上乘御由掌御馬大臣奏請於御馬內馬中簡其尤良者以從其需用駕車馬公馬及橐駝之數附疏以聞由院奏遣卿及侍衞各一人掌御馬侍衞一人沿途監視支放芻菽凡扈從之尚茶尚膳各執事官役及內監所乘之馬由所司行院如數以公馬撥給回日繳院如不足具數行兵部以八旗官馬撥給遇皇子公行撥給官役應乘公馬如之每歲四孟月敬神各用青白馬二敬畢交會計司變價皇子分封初祭神薦以馬婚禮以馬充賞公主下嫁給馬生子彌月以馬充賞設太僕寺掌左右兩翼牧場之政左翼四旗牧場在張家口外東北一百四十里拉拉尼敦井右翼四旗牧場在張家口外西北三百十里齊齊爾罕河各該翼騍馬騸馬遊放其中彼此各有定界不得侵越亦不許私自墾種定為牧課騍馬羣每三年均齊時比原額滋生多者有賞少及缺額者有罰騸馬羣均齊時倒斃少者有賞倒斃多者有罰其馬駒內得調習馴良者進御廄備用禂馬之禮順治年間定每歲春秋二季禱馬於神第一日早以絳帛繫御馬鬣尾凡七十匹【乾四年減定三十匹】晚以青帛送大淩河騸馬羣繫三十匹次日早以絳帛晚以青帛送大淩河牝馬羣繫絳帛者千三百匹青帛者二百七十六匹 \\n ·日月食救護【直省附】 \\n （臣）等謹按杜典以合朔伐鼓入軍禮葢以古者救日月太僕贊鼓實夏官之屬也今大清會典所載日月食救護儀並用伐鼓謹從此例載於軍禮之後並以直省救護儀附焉 \\n 順治三年定日月食救護儀日食前期由禮部具題在京文武各官均赴禮部救護分行直省各官均於本衙門救護 \\n 康熙元年定月食於太常寺衙門救護十四年定日月食歸欽天監職掌前期欽天監推算分秒時刻奏聞禮部分行直省各官均於本衙門救護至期禮部遣司官一人前往觀象臺督同欽天監官測驗所食分秒仍令欽天監奏覆是年定日食集禮部衙門救護儀又定月食集太常寺救護儀六十年議定閏六月初一日日食欽天監推得京師盛京朝鮮日食四分五分餘者救護其日食二三分者皆不頒行六十一年奏定本年十一月十五日月食凡無執事之九卿詹事科道等官咸素服前往太常寺行三跪九叩禮不作樂仍擊金鼓救護 \\n 雍正十三年奏定本年九月初一日日食各官素服赴禮部救護如儀 \\n 乾隆二年奏定日月薄蝕官員齊集祗跪救護所以謹天戒嚴對越也但自初虧以迄復圓為時久暫不等每見應齊集各官多有因不能久跪推托事故不能齊集者或有年老衰病跪久委頓不能支持者又或徙倚蹲踞有礙觀瞻事關典禮豈容褻越請將吏戶兵刑工五部分為五班及文武各衙門亦各分配班次附于五部每班令禮部堂官一人領班祇跪禮部都察院監禮等及鴻臚寺贊禮官等官亦輪流更換初虧復圓行禮時五班官員咸就班行禮初虧行禮後五班官員內除年老不能久跪者退立外餘均輪替其更替之人暫退祇候勿使讙譁笑語其祇跪官員務必整齊嚴肅敬謹從事倘有託故不到及怠玩失儀者監禮官即糾參照例議處庶齊集各官無不祗畏恪恭始終無怠七年四月十五日月食二分一秒照康熙六十年之例均不頒行又議定救護日月食止擊鼓鳴金毋庸作樂十一年諭月朔之期朝臣例具補服若值日食仍具補服殊非敬畏之意嗣後月朔如遇日食皆常服永著為例十三年禮部奏准月食為月入地影本體失光故各省見食分秒皆同日食為月體掩日日距地遠月距地近人在地面有東西南北之殊故各省見食分秒各異舊例月食三分以上按各省見食時刻頒行日食三分以上按各省見食分秒時刻頒行不及三分者均不頒行但日體光盛人難仰窺月體光清人所共覩或遇輕雲薄霧日色亦有淡時若食在三分以內不預行傳知恐觀者致生駭異請嗣後凡遇日月交食無論一分以下及二分三分皆由欽天監前期五月具題請旨敕部通行直省盛京各衙門並朝鮮國一體欽遵三分以上者救護不及三分者不行救護仍繪圖進呈十四年諭凡日月交食授時者原可推算而得舊制交食分秒時刻頒行各省不及一分者不行救護後定為三分以上方行救護又經禮部奏定不見食省分並不及三分者皆不行知夫不先期行知則二三分者原可見食將至反生疑駭不以為靈臺失占即為有司怠事非所以克謹天戒也嗣後仍循曩制一分以上者即令救護前期五月具題請旨無論見食不見食省分皆頒行其不見食省分不必救護三十七年禮部議奏嗣後遇有救護典禮各部院滿漢堂官照常齊集外如該衙門堂官俱有兼管行走之處不克一體入班仍須酌以司官一員前赴行禮以符體制其該司官等並請責令各該堂官確查除有差使外所有每司滿漢官員屆期均嚴飭齊集不得僅以四五人或二三人充數倘有概入直本署及託別項事故者嚴加參處四十七年七月諭禮部具題本年八月十五日京師月食百官朝服齊集太常寺行救護禮一本雖係照例具題但日月薄蝕究非經行常度向來朕遇此等事皆於宮中素服拈香行救護禮百官齊集救護亦應素服將事以合奏鼓之義嗣後如遇日月食當應穿朝服之朝亦著用素服行禮著為令儀大清通禮 \\n （臣）等謹按杜典軍禮之末有儺一條雖索室驅疫本周官舊制而近代皆不行之今考大清會典亦未載時儺之制謹從刪去 \\n 皇朝通典卷五十九 \\n  \\n   \\n  "}
{"章节": "●皇朝通典卷六十", "正文": "  \\n ●皇朝通典卷六十 \\n 　 \\n  \\n 禮二十 \\n ○禮二十 \\n 賓 \\n △賓 \\n （臣）等謹按杜典賓禮七篇一曰諸侯朝覲二曰諸侯遣使來聘三曰天子遣使迎勞四曰三恪二王後五曰天子朝位六曰執贄七曰信節所錄皆經傳舊文杜佑自謂三代而下並無其禮是也臣等採唐以後至明代續為賓禮凡昔所有而後所無者巳於各篇目下申明其說矣茲恭纂皇朝禮典凡朝儀朝位已登之嘉禮至若職貢諸國蓋即周禮所稱九州以外謂之蕃國者實大行人所掌賓客之屬大清通禮以繫之賓禮今謹從此例纂為外國朝貢及敕封外國二篇並稽大清會典為信節館餼二篇一以存其舊目一以補其闕文凡皆賓禮之屬也他如三恪二王後篇目雖已從刪仍恭錄御製詩篇以彰聖朝之盛德而執贄一篇則改為王公百官相見禮類附於後 \\n 外國朝貢 \\n 敕封外國 \\n 信節 \\n 館餼 \\n 御製詩篇 \\n 王公百官相見禮 \\n ·外國朝貢 \\n （臣）等謹按越裳獻雉西旅貢獒古稱外蕃之國各以寶貴為贄是也洪惟國朝自列聖以來聲教誕敷恩威遐鬯衣冠玉帛萬國攸同我皇上念服屬外臣日以增擴嘗敕所司繪為皇清職貢圖以詔方來由是纘武策勳西陲大功載蕆而濛瀛二萬餘里悉入版圖有若愛烏罕巴達克山之屬遠至貢駒安集延痕都斯坦之倫偕來輯瑞又土爾扈特歸自窮邊凡蒙古之族無不隸於臣僕其內附之事並詳具邊防典中茲以徼外山海諸國來朝入貢屬於禮部職掌者恩禮隆洽儀典光昭敬稽大清會典參以職貢圖所述纂為外國朝貢篇云 \\n 崇德二年定朝鮮每年進貢一次並聖節元旦冬至三大節為四貢同進年貢方物黃金百兩白金千兩苧布二百疋各色棉綢四百疋各色木棉布四千四百疋龍紋蓆二花席二十鹿皮百水獺皮四百豹皮百四十有二青黍皮三百佩刀十大小紙五千卷米百石萬壽聖節禮物各色苧布三十疋各色棉綢七十疋龍紋席二花席六十豹皮十水獺皮二十白棉紙二千卷厚油紙十部元旦冬至二節減棉綢三十疋及水獺皮油紙二種皇后千秋節苧布三十疋棉綢三十疋花席三十元旦冬至節加螺鈿梳丞一具又定凡朝鮮國來使有職銜稱君者俟朝員行禮畢引入殿內坐於右翼輔國公之下是年賜朝鮮國王裘帽及鞍馬一疋貂皮百有二十銀百兩正副使各鞍馬一疋貂皮五十朝鞾一雙銀五十兩書狀官押物官貂皮銀鞾從人銀布各有差三年朝鮮國王恭進慶賀方物苧布六十疋棉綢七十疋龍紋席二花席四十五豹皮五白綿紙二千卷又進謝恩方物如之又陳奏方物減苧布二十疋花席五加水獺皮二十青黍皮三十筆百枝墨五十笏恭進皇后苧布二十疋棉綢二十疋花席二十 \\n 順治元年定外國朝貢以方物為凴該督撫察驗的實方准具題入貢又定貢使到京所貢方物會同館報部提督該管司官赴館察驗撥役管領由部奏聞貢物交進內務府象交鑾儀衛馬交上駟院刀及鹿皮青黍皮等交武備院五年賜朝鮮國王世子鞍馬貂冠貂裘狐裘羅袍段袍朝鞾通事外郎貂皮銀有差十一年琉球國世子尚質遣陪臣進貢慶賀方物金飾佩刀銀飾佩刀金酒缾銀酒缾泥金畫屏泥金扇泥銀扇舊布苧布紅花胡椒蘇木又恭進二年一次正貢方物馬十疋螺殼三千硫黃藥二千六百斤是年賜琉球國王蟒段二采段六藍段三素段閃段各二錦三綢羅紗各四王妃采段四糚段閃段各一藍段錦段各二羅紗各四正使采段表裏各四閃段一羅二綢紗各四副使采段表裏各三藍段一羅綢紗各二從者采段表裏各二藍段綢羅紗各一通事從人段綢紗布銀各有差十三年荷蘭國王恭進御前方物鑲金鐵甲鍍金馬鞍鑲金刀劍烏銃琉藥袋鑲銀千里鏡玻璃鏡八角大鏡珊瑚珊瑚珠琥珀琥珀珠哆羅絨嗶嘰段西洋布花被面大氊毛纓丁香番木蔻五色番花桂皮檀香恭進皇后方物玻璃鏡玳瑁匣玻璃匣烏木飾人物匣珊瑚珠琥珀珠琥珀哆囉絨嗶嘰段西洋布白倭段花氊花被面玻璃杯花石合白石畫薔薇露是年諭荷蘭國慕義輸誠航海修貢念其道路險遠著八年一次來朝賜荷蘭國王大蟒段糚段倭段各二花段八閃緞帽段藍段青段各四綾紡絲羅各十銀三百兩使臣二人每人大蟒段糚段倭段各一花段六藍段三綾紡絲絹各四銀百兩標官糚段倭段藍段各一花段三綾紡絲絹各二銀五十兩通事從人段綢絹銀各有差十八年安南國王黎維禔奉表投誠入貢方物金香鑪花缾銀盆沉香速香紫降香白木香黑線香白絹犀角象牙賜國王及來使銀段等物照琉球國例賞給又安南出兵助勦海寇加賜國王大蟒段糚段錦段各二采段表裏各十有二銀五百兩是年恩詔有外藩王公福晉夫人加恩賜一款賜朝鮮國王大蟒段糚段補段片金段倭段各二帽段閃段藍段青段各五各色段十洋段十王妃大蟒段糚段錦段倭殷閃段帽段素段各二大段彭段各三藍段二紡絲紗各四又定朝鮮國遣陪臣慶賀謝恩及有事陳奏各進貢方物賜來使及從人與元旦節同若附正貢同來統於正貢之賜非正貢而數事並來者總賜一次 \\n 康熙元年定朝鮮國每年進貢太皇太后皇太后二大節及遇慶賀謝恩陳奏進貢方物均與進貢皇后禮同二年安定南貢期三年一次三年定外國慕化來貢方物照其所進收受不拘舊例是年琉球國王尚質謝敕封恩進貢方物金飾佩刀銀飾佩刀漆柄大刀漆杆槍漆盔甲泥金畫屏泥金扇泥銀扇畫扇紅銅胡椒絲棉土苧布蕉布賜琉球國王蟒段二采段四藍段青段閃段錦段綢羅紗各二正使采段表裏各四羅四鞾一雙采段三副使采段表裏各四羅三鞾一雙從者采段表裏各二布四通事從人段布有差安南入貢禮部查奏照會典少薰衣香及紙扇二種奉旨寬免賜安南國王大蟒段糚段倭段閃段錦段各二采段表裏各十使臣每人段表裏各五紗羅各一絹七鞾一雙通事行人從人段紗羅絹綢布各有差荷蘭國王遣陪臣助克金門廈門賜銀千兩大蟒段糚段錦段各四采段表裏各二十四又賜國王銀二千兩大蟒段糚段倭段錦段閃段片金段各五采段表裏各三十五遣禮部筆帖式齎往同該督給付國人帶回四年琉球國王補進慶賀貢物與順治十一年同貢船在梅花港口遭風漂失貢物免其補進暹羅國王遣陪臣入貢御前方物龍涎香西洋閃段象牙胡椒螣黃荳蔻速香烏木大楓子金銀香蘇木孔雀六足龜凡十有三種皇后前方物並同各減半賜暹邏國王段紗羅各六織金段紗羅各四王妃各減二正副使及通事從人采段絹布各有差是年定暹羅貢期三年一次五年琉球國王補貢四年方物奉旨琉球國王補進漂失貢物具見恭順但前己有旨免進仍著發還六年琉球國王進常貢方物加紅銅五百斤螺鈿漆盤十荷蘭國王進貢方物大馬鞍轡具鑲金鑲銀銃起花金刀哆囉呢嗶嘰段嗶嘰紗荷蘭絨大花段荷蘭五色大花段大紫色金段紅銀段大珊瑚珠五色絨毯五色毛毯西洋五色花布西洋白細布西洋小白布西洋大白布西洋五色花布褥大玻璃鏡玻璃鑲鐙荷蘭地圖小車大西洋白小牛大琥珀丁香白胡椒大檀香大象牙琉璃器皿一箱給賞照順治十三年例加賜國王大蟒段糚段倭段片金段閃段帽段藍段素段各一花段綾紡絲各四絹二正使蟒段大段各一七年安南國入貢乞將三年一貢之例改為六年一次得旨允行七年暹羅國入貢給賞與四年同八年琉球國入貢於常貢外加貢紅銅千斤絲煙百匣螺鈿茶鍾十具九年西洋國王阿豐肅遣陪臣奉表入貢方物國王畫像金剛石飾金劍金珀書箱珊瑚樹珊瑚珠琥珀珠伽枬香哆囉絨象牙犀角乳香蘇合油丁香金銀乳香花露花幔花氊凡十有七種賜西洋國王大蟒段糚段倭段各三閃段五片金段一花段十帽段藍段青段各五綾紡絲各十有四羅十絹二銀二百兩使臣大蟒段一糚段倭段二帽段一花段六藍段三綾紡絲各四絹二銀百兩護貢官從人段綢綾絹銀各有差十年琉球國世子尚貞入貢於常貢外加貢鬃煙番紙蕉布十二年諭暹羅國航海遠來抒誠進貢其蟲蛀短少等物免令補進嗣後各國皆照此例十七年西洋國貢獅子照九年例賞外加賜國王大蟒段糚段倭段片金段閃段帽段藍段青段各一花段二綾紡絲各四綢二貢使以下各加賞有差二十年奉旨琉球國進貢方物以後祗令貢琉黃海螺殼紅銅其馬匹絲烟螺鈿器皿均免進貢二十一年聖祖仁皇帝恭謁祖陵朝鮮國王遣陪臣至盛京迎接進貢方物豹皮鹿皮水獺皮青黍皮倭劍金鰒八帶魚大口魚海參海帶菜紅蛤浮椒白蜜柏子銀杏黃栗柿又使封尚貞為琉球國王御書中山世土四字賜之二十三年尚貞謝恩進貢方物與康熙二年同又以特賜御書加貢金鶴一對二十四年定琉球國王原賞段二十今加三十安南國王原賞段三十今加二十暹羅國王原賞段三十四今加十六各表裏五十二十五年以荷蘭國王感被皇仁請更八年一貢之期改為五年一次并減定嗣後進貢方物珊瑚琥珀哆囉絨織金毯嗶嘰段自鳴鐘鏡馬丁香檀香冰片鳥槍火石餘均免貢賜國王及正使均照六年加賞例副使以下各照例賞給有差二十七年琉球國以陪臣子弟入監讀書於常貢外加貢圍屏紙三千張嫩蕉布五十疋是年奉旨琉球國航海入貢途遠勞煩海螺殼嗣後免進三十一年奉旨朝鮮世篤悃忱克殫恭順近復輸應軍需捐進鳥鎗一千甚屬可嘉年貢內黃金百兩及藍青紅木棉嗣後永著停止是年琉球國以免常貢海螺殼補進白剛錫千觔三十七年朝鮮國王為平糶及賞給米穀恭進謝恩禮物奉旨為平糶謝恩禮物發回為賞給米殼所進謝恩禮物準收三十九年諭朝鮮國王因送回飄溺人民賞賜謝恩其禮物不必收嗣後此等奏謝著停其進貢四十七年暹羅國入貢方物外加貢物九件其副貢船加貢馴象二金絲猴二賜國王王妃及貢使均如例其副貢人四名照從人例賞給五十一年諭朝鮮國慎守封圻恪循儀度四十餘年來未嘗稍懈朕用嘉美將該國貢典屢加裁減至於甚輕今貢物內白金千兩紅豹皮百四十二張猶恐艱於備辦嗣後將二項永停貢獻五十五年奉旨安南路遠解送貢物甚屬勞苦嗣後犀角象牙免其進貢金香鑪花瓶銀盃準折作金銀五十六年諭朝鮮國王李焞安靜奉法人民愛戴四十餘年伊國中享太平之福未有如此之久者朕甚嘉之覽禮部奏請王因病目來購空青朕聞王疾深為軫念即於行在特簡正副使齎空青往賜此係格外之恩凡一應禮節使臣到時令王不必拘於成例隨處可以相見并傳諭知之安南國王嗣子黎維祹以諭旨軫念該國路遠免其解送重物請遣陪臣謝恩照例准其進貢之年進表五十九年暹羅國王遣陪臣恭奉金葉表文入貢方物加進馴犀二西洋金段二大西洋闊宋錦一西洋國遣使臣斐拉理奉表來朝是日設表案於暢春園殿階下正中聖祖仁皇帝御殿陞殿禮部鴻臚寺官引貢使奉表陳案上退行三跪九叩禮仍詣案前奉表由殿左門外左陛膝行至寶座旁恭進聖祖仁皇帝受表轉授接表大臣貢使興仍由左陛降出左門於階下行三跪九叩禮入殿賜坐賜茶畢謝恩退 \\n 雍正元年諭朝鮮國自歸順我朝恪共藩職列聖以來屢次施恩減免貢物今所貢或尚有可減者著確議具奏禮部遵旨議奏朝鮮貢物明時有金銀器皿人參馬匹苧布棉紬等數十種我太宗文皇帝崇德二年免本年常貢之半五年免貢米九千包世祖章皇帝時凡金銀器皿人參馬匹概與停免聖祖仁皇帝康熙三十二年免黃金百兩青紅藍木棉布六百疋五十一年免白金千兩紅豹皮百四十二視明時貢物己免過半今惟年貢內可減去青黍皮三百水獺皮百木棉布八百疋白棉紙二千卷餘貢如常從之是年朝鮮國王以慶賀入貢特賜周易折中朱子全書各一部及松花石硯法瑯器皿筆墨等物二年琉球國王恭進慶賀方物金銀飾佩刀金銀瓶泥金畫屏扇圍屏紙紅銅白剛錫蕉布夏布恭進皇后金銀粉匣扇蕉布夏布特賜國王御書輯瑞球陽四字內庫段二十松花石硯玉器磁器法瑯器等物安南國王慶賀謝恩恭進方物均如常貢特賜國王御書日南世祚四字古文淵鑒佩文韻府淵鑒類函各一部內庫段二十匹松花石硯玉器甆器法瑯器等物暹邏國運米至廣附進彀種果樹洋鹿獵犬等物特賜國王各色段二十松花石硯玉器甆器法瑯器等物差禮部司官齎送廣東交該撫付船長領回三年安南國王遣陪臣入貢奉旨召見西洋意達里亞國教化王伯納第多遣使奉表進貢方物厚福水綠玻璃鳳壺各色玻璃鼻烟壺玻璃碁盤碁子哩阿期波羅杯蜜蠟杯小杯小缾小刀柄法瑯小圓牌銀纍絲連座船四輪船缾花大小花盤小花缾小漏盤小銅日晷水晶滿室紅鐙咖什倫鼻烟罐葢杯綠石鼻烟合帶頭片各寶鼻烟壺玩器圓球素珠實地銀花盤花匣小罐素鼻烟合花砂漏鑲寶石花線花畫皮畫皮扇面畫繡花紙盤花紙盤花石鐵花盆巴爾薩木油阿噶達片番銀筆裏金規矩鑲牙片瑪瑙刀柄鼻烟壺珠各色石鞭頭小石合珊瑚珠香枕囊火漆石印紐火漆八寶顯微鏡火鏡照字鏡大紅羽段周天球鼻烟凡六十種奉敕覽王奏並進方物具見悃誠我聖祖仁皇帝怙冒萬方無遠弗屆龍馭升遐中外臣民悲思永慕朕纂承大統勉思紹述前徽教化王遠行陳奏感先帝之垂恩祝朕躬之衍慶周詳懇至辭意虔恭披閱之下朕心嘉慰使臣遠來朕己加禮優待至於西洋寓居中國之人朕以萬物一體為懷時教其謹飭安靜果能慎守法度行止無愆朕自推恩撫卹茲因使臣歸國特頒斯敕並賜糚段錦段大段六十疋次段四十疋王其受領悉朕惓惓之意又特賜國王貂皮人參各色糚段錦段大段次段洋漆器甆器芽茶紙墨絹扇等物四年琉球國王尚敬遣使謝賜御書恩恭進金鶴二嵌螺鈿黑漆盤椀各三十彩屏二扇二百紙萬張青花蕉布白花焦布素花舊布各五十疋其正使紫巾官召見奉諭琉球國王因朕頒賜御書匾額及采段玉器等件特遣使臣進表謝恩貢獻儀物具見悃誠朕加惠遠藩不受貢物但既航海遠來不忍令其帶回本國向來朝鮮國王進獻禮物若不收受有交送內務府存留準作年貢之例今琉球國王所貢禮物準作三年一次正貢特賜國王內段端硯玉器法瑯器玻璃器甆器並加賞正使紫巾官銀段等物五年奉諭朝鮮年貢之例每年貢米百石朕念該國路途遙遠運送非易著減去稻米三十石糯米三十石每年貢糯米四十石足供祭祀之用永著為例西洋博爾都噶國王若望遣使麥德樂等具表慶賀恭請聖安儀與五十九年同進貢方物大珊瑚寶石素珠金法瑯合金鑲咖什倫缾蜜蠟合瑪瑙合銀鑲伽什倫合藍石合銀鍍金鑲玳瑁合銀鍍金鑲雲母合各品藥露五十缾金絲段金銀絲段金花段洋段大紅羽段大紅哆囉呢洋製銀柄武器洋刀長劍短劍鍍銀花火器自來火長槍手槍鼻烟葛巴依瓦油聖多默巴爾薩木油壁露巴爾薩木油伯肋西里巴爾薩木油各品衣香巴斯第里葡萄紅露酒葡萄黃露酒白葡萄酒紅葡萄酒伽什倫各色法瑯烏木鑲青石桌面鑲黃石桌面烏木鑲各色石花條桌織成遠視畫凡四十一種賜國王大蟒段糚段倭段各六片金段四閃段藍花段藍段帽段素段各八綾紡絲各二十二羅十三絹七貢使以下段紬紡絲絹銀有差又特賜國王人參內段甆器洋漆器荔枝酒芽茶紙墨絹鐙扇香囊等物來使亦加賜有差蘇祿國王毋漢末毋拉律林遣使奉表入貢方物珍珠玳瑁描金花布金頭牙薩白幼洋布蘇山竹布燕窩龍頭花刀夾花標槍滿花番刀藤席猿凡十有二種奉諭蘇祿國向來未通職貢今該國王輸誠嚮化遣使遠來進貢方物奏辭懇切具見悃誠其有應行議奏之處著大學士九卿詳議尋大學士等遵旨議奏蘇祿國入貢照東南海外安南琉球荷蘭暹羅諸國初次納貢之例賞給特賜國王玉器甆器等物正副吏加賞內段銀兩有差七年諭據福建巡撫奏稱琉球國中山王尚敬差耳目官毛鴻基等進貢方物照例進港安插館驛朕以琉球歷來恪守臣節不失貢期而地處重洋之外使臣遠涉風濤深可軫念是以令其四年進貢方物準作六年正貢其六年應進表文俟八年進貢一同恭進所以寬其朝貢之期與海邦休息之意也今該國王以未接部文仍按期遣使實因未知朕之明旨並非有違成例且其船己經進港行李己安頓館驛寧可以不合例而卻之使空往返於洪濤巨浪中乎著照例准其入貢該撫委官伴送來京一應廩餼舟楫悉遵二年例從厚辦給又諭六年進貢准作八年正貢君若八年貢物己經遣使起程即准作十年進貢是年琉球國陪臣入貢來京恭遇聖駕陞殿俟百官行禮畢引至丹墀西行三跪九叩禮畢於右翼眾官之末賜坐賜茶又特賜國王內段玉硯松花石硯玉器玻璃器法瑯器甆器及使臣銀段等物朝鮮國差陪臣驪川君李增謝恩來京未遇陞殿世宗憲皇帝御乾清宮寶座禮部堂官一人引來使隨帶通事一人由乾清宮右門入至丹墀西行三跪九叩禮畢引入乾清宮右門賜坐於右翼大臣之末賜茶來使叩頭飲訖世宗憲皇帝慰問來使跪聆畢引出至乾清門外謝恩齊集之大臣咸補服議政大臣及應齊集大臣均入內大臣班列坐豹尾班侍衛隨進扈衛不賜茶在圓明園召見於正大光明殿儀同又諭嗣後朝鮮差來陪臣有職銜稱君者遇陞殿之日照常賜茶如未遇陞殿著禮部於使臣起程之前奏聞令其便殿進見賜茶遣回又奉旨嗣後凡屬謝恩表章皆著與三大節表一同齎奏不必特遣使臣永著為例又諭朕臣禮部具題頒賜朝鮮國王儀物本內開載賞賜銀百兩又貂皮折銀百五十兩朕思賞賜之例既已開載貂皮何以又折為銀至於賞銀百兩亦應用儀物以示朕優重藩王之意爾等酌議具奏禮部遵旨議定賞貂皮一百不必折價至賞給國王銀百兩改為內庫糚段四疋雲段王疋永著為例又陳奏伊國賊黨謀逆遣兵緝獲奉旨嘉獎特賜國王段三十二綾八康熙字典性理精義詩經傳說彙纂音韻闡微各一部賞該國兵丁銀萬兩暹羅國王遣陪臣朗微述申黎呼等齎金葉表文入貢御前方物馴象龍涎香幼鐉石冰片沈香犀角孔雀尾翠鳥皮象牙速香安息香紫降香荳蔻螣黃胡椒大楓子烏木蓽撥紫梗桂皮兒茶皮樟腦硫黃檀香樹膠香織金頭白袈裟桃紅袈裟幼花布闊幼花布織金頭白幼布闊紅布花幼幔大荷蘭氊冰片油薔薇露皇后前方物不進象餘物各減半又加進寶劍仗劍金地交枝柳條版帶禮部遵旨議定嗣後免貢速香安息香胡椒紫梗紅白裟裟白幼布幼花布闊幼花布花布幔等物是年暹邏國來使共四人奉旨著大貢使於同來貢使內選一人令二人進見特賜國王御書天南樂國四字內段二十玉器法瑯器松花石硯玻璃器甆器等物八年安南國遣陪臣進四年七年正貢又謝賜御書書籍段幣寶玉器皿恭進禮物加進金龍黃紙二百張玳瑁筆百枝斑石硯二方土墨二包南掌國蘇瑪喇薩提位既孫差頭目叭猛花等奉銷金緬字蒲葉表文一道貢馴象二禮部奏南掌國通事刁猛雖通漢語語言蹇澀奏對時不能明晰有伴送貢使之把總康天賜熟悉南掌國言語令其隨貢使進見其頒賞照蘇祿國初次例又特賜國王玻璃器甆瓶糚段大段人參等物正副使銀段有差是年定南掌國五年一次入貢九年琉球國入貢奉旨十年貢物即准作十二年正貢十一年不必遣使前來是年以琉球陪臣子弟入監讀書學成歸國國王加進謝恩禮物嫩蕉布百疋圍屏紙五千張 \\n 乾隆元年暹羅國入貢方物加進金段二花幔一荷蘭氊一照康熙六十一年加賜之例賞給又貢使呈稱國王衷曲懇忻轉奏乞邀恩眷頒賜蟒龍大袍一二襲奉旨暹羅遠處海洋抒誠納貢除照定例賞給外著特賞蟒段四端又禮部議奏暹羅國陪臣朗三立哇提等四人入貢來京或召見大貢使一人或四人或令其選一人同大貢使二人進見或停其進見奉旨皆令進見又奏言舊例朝鮮來吏有稱君者坐於左翼輔國公之下隨班賜茶至琉球安南等國差來陪臣若係該國王兄弟世子來朝應如朝鮮稱君之例若尋常貢使等召見其議政大臣齊集賜坐賜茶之處應行停止從之二年諭朝鮮國王為請封世子進獻禮物若仍來使齎回未免徒滋往返著暫留收貯准作來年正貢是年琉球國入貢慶賀方物與雍正二年同四年琉球國入貢特賜國王永祚瀛壖四字並諭琉球遠隔重洋不必專遣使臣謝恩俟正貢之年一同奏謝六年琉球國謝賜御書恩恭進儀物與雍正四年同奉旨准作七年正貢其進到七年正貢准作九年正貢九年應進表文照例遣使恭進八年蘇祿國入貢請復三年一貢之例奉旨著仍遵雍正五年所頒敕諭酌俟五年之外一修歲獻之旨行又諭南掌國貢象舊例以五年為期朕思該國僻處天末遠道致貢未免煩勞著改為十年一貢是年皇上恭謁盛京祖陵朝鮮國王遣陪臣迎接進貢方物與康熙二十一年同特賜御書式表東藩四字並弓矢貂皮鞍馬糚段大段等物正使以下銀段有差十四年暹羅國王遣陪臣朗呵派哌提等奉金葉表文入貢御前方物象二龍涎香犀角沉香土璇石象牙紫降香大楓子荳蔻螣黃烏木胡椒花桂皮■〈木盞〉樸齒舌皮樟腦檀香硫黃蘇木上冰片冰片油翠毛孔雀尾紅布幔賀南氊皇后前不貢象餘物各減半又附洋船貢到黑熊鬬雞金絲猿等物使臣朗呵派哌提等奉表來京恭遇聖駕巡狩於啟鑾日禮部滿堂官引來使等四人並通事一人至圓明園宮門外行三跪九叩禮恩賞物件於宮門前賞給隨至王公百官處送駕排班之末跪候瞻仰特賜國王御書炎服屏藩四字蟒段片金段糚段閃段各二錦段四色各段八玉器瑪瑙器法瑯爐缾松花石硯玻璃器甆器等物十六年緬甸國遣陪臣希里覺填奉表入貢御前方物氊段四緬布十有二馴象八皇太后前馴象二奉諭緬甸越在荒裔自前明嘉靖後職貢不通茲復專遣陪臣齎表闕廷嚮化奉琛具昭忱悃向來南掌等國入貢筵燕賞賚均照各國貢使之禮所有緬甸貢使到京一應接待事宜亦應照各國例以示綏懷尋禮部奏言緬甸國使臣等奉表來京恭遇陞殿己經行禮應照例停其進見從之賜國王蟒段錦段各六閃段八青藍采段藍段素段紬羅紗各十王妃織金段織金紗織金羅各四段紗羅各六貢使以下采段絹布有差加賜國王御書瑞輯西琛四字青白玉器玻璃器甆器松花石硯法瑯爐缾內庫段貢使銀段等物十八年暹羅國使臣郎損吞派沛等奉表來京恭遇駕幸南苑即令使臣道旁瞻仰照例停其進見特賜國王人參段錦玉器瑪瑙器法瑯器銅煖硯玻璃器甆器等物又西洋國使臣巴哲格等奉表來京皇上御乾清宮寶座禮部堂官率領在京居住西洋人一人引來使進見儀與雍正五年同賞給如例加賜國王龍段糚段線段綾紡絲羅絹冊頁瑪瑙玉器法瑯器漆器甆器紫檀木器畫絹香袋香餅紙墨扇茶等物正使糚段花段線段玉器法瑯器漆器甆器畫絹紙墨扇茶等物又五月初一日於圓明園賜國王紗葛香囊香串宮扇藥錠等物正副使以下紗葛香囊宮物等物各有差十九年皇上恭謁祖陵朝鮮國遣陪臣至盛京迎接恭進儀物與八年同蘇祿國入貢珍珠花藤席玳瑁燕窩花刀花槍花標瓜鴉鐘咾哮丁香跂踏竹布龍涎春賞給國王與雍正五年同二十六年南掌國入貢慶賀皇太后七旬萬壽恩賞該國王及貢使等與雍正八年同二十八年蘇祿國入貢珍珠玳瑁燕窩劍標槍吹筒藤席洋布花布竹布丁香鸚鵡等物賞賜與十九年同三十二年琉球國恭進謝恩方物金鶴盔甲馬鞍金銀飾佩刀漆飾鍍金佩刀袞刀槍金彩畫屏扇絲綿練蕉布紋蕉布土苧布紅銅白剛錫等物賞賜如雍正二年例三十六年南掌國入貢慶賀皇太后八旬萬壽恩賞該國王糚段倭段蟒段錦段大段紅綠猩猩氊片五色絹五色紙人參玻璃器甆器等物貢使以下銀段有差其貢使先蒙召至熱河筵宴入於侍郎班次特賞貢使蟒段四先目段各二又於西直門接駕賞貢使段三貂皮四先目段各二貂皮各二四十三年皇上恭謁祖陵朝鮮國遣陪臣迎駕恭進方物與十九年同特賜御書東藩繩美四字安南慶賀平定金州恭進方物照例內少金龜漆扇二件多速香十斤禮部奏明奉旨凡外國進貢正貢方物自不可短少若因慶賀陳奏謝恩等事加貢間有短少與例不符者毋庸計較是年安南國將竄越匪犯解送進關奉旨於正賞外加賞國王蟒段糚段倭段錦段各一閃段一表段二四十五年朝鮮國王遣使至熱河慶賀萬壽加賞國王段十八正副使以下銀段有差又進謝恩隨表方物特賞國王鞍馬表段糚段雲段紬豹皮等物先是奉旨朝鮮陳謝表章所有隨表貢物概行停止是年該國王遣使謝恩仍貢方物奉旨收受飭嗣後毋庸再進四十六年安南國遣陪臣謝恩入貢方物奉旨著禮部堂官帶至熱河瞻覲特賞國王蟒段倭段閃段錦段各二正副使以下銀段有差南掌國入貢馴象進蒲葉表文恭祝皇上萬壽恩賞該國王與三十六年同暹羅國先為緬匪所破至是國人鄭昭報讐復土國王無後吏民推昭為國長遣使入貢象二沉香龍涎香金剛鑽西洋毯孔雀尾翠皮象牙犀角降香檀香白膠香樟腦蓽撥白蔻螣黃大楓子烏木桂皮甘蜜皮蘇木等物外又有備貢奉旨收象一隻犀角一擔其象牙等物准其在廣東省自行變價并壓鎗貨物一體免稅又於例賞外特賞國長蟒段錦段各二閃段片金段各一八絲段四玉器瑪瑙器各一松花白硯二法瑯器十三甆器一百有四四十七年正月初九日紫光閣筵燕朝鮮使臣奉旨入燕賞正使錦三漳絨三八絲段五絲段各五大荷包二小荷包八酒鍾一副使錦漳絨各一八絲段五絲段各三大荷包二小荷包四酒鍾一琉球南掌二國使臣並入燕恩賞與朝鮮同十五日正大光明殿賜宴觀燈朝鮮使臣等獻詩恩賞八絲段各一絹箋各二卷筆各一匣墨各一匣十六日賜朝鮮琉球南掌三國使臣於山高水長看烟火恩賞正使錦各一八絲段各二副使錦各一八絲段各一二月諭安南國王黎維■〈礻耑〉前因盤獲逃犯周貴遣使押送人關賞給段疋等物齎奏陳謝并備具方物附表進呈念其專使遠來不令齎回即准留充正貢以示優恤今據兩廣總督巴延三奏該國王復行具表奏稱接奉恩旨准將此次謝恩儀物充作正貢下方葵藿無以將忱懇將此次奉進方物仍為謝儀洎四十八年歲貢之期欽遵常例奉貢等語具見該國王恭順悃忱深可嘉尚若復仍行卻還轉無以達該國述職輸誠之意所有此次隨表方物該部即行收受其四十八年應進正貢著減常年所進貢物之半至嗣後該國王遇有陳謝章奏一概無庸備物隨表呈進以副朕柔惠遠人至意並令該督巴邊三傳知該國王遵諭行四十八年正月初五日紫光閣筵燕十二日山高水長筵燕朝鮮使臣獻詩恩賞與四十七年同九月皇上恭謁祖陵朝鮮國王先期遣陪臣在盛京迎駕修貢與四十三年同特賞國王御製詩一章玉如意一柄德符心矩一帖正副使以下銀段有差又恩燕使臣賞正副使各紙筆墨硯糚段中段等物有差十二月除夕保和殿筵燕朝鮮琉球各謝恩進貢正副使臣俱賜入燕賞給燕桌四十九年正月初九日賜中正殿筵燕恩賞朝鮮琉球使臣與四十八年紫光閣燕同十四日賜中正殿看烟火十五日賜保和殿筵燕中正殿看烟火朝鮮琉球使臣並同三月安南國王遣陪臣謝恩入貢恭遇聖駕南巡陪臣等於江寧省城外接駕欽命題作詩恩賞段各一紙筆墨各一分特賜國王御書南交屏翰四字御製古稀說又加賞蟒段倭段等物賜使臣筵燕於江寧將軍衙門八月使臣進京赴熱河瞻覲奉旨作詩恭進賞五絲大段三匹筆墨各三匣紙大小六軸特賜國王御製詩一章瑞芝如意一柄蟒段閃段章段錦段各一又賞陪臣三員各色段及羊皮襖鑲如意鼻烟壺荷包牙籤甆器蜜浸荔枝茶膏茶餅鮮果等物九月特命朝鮮國王酌派年在六十以上陪臣二三人充正副使來京預新正千叟燕盛典十一月禮部奏接准朝鮮國王咨稱遵旨將陪臣年六十以上者專差進賀正副使即日登程進京入燕奉旨加恩特賜朝鮮國王澄泥仿唐石渠硯一方梅花玉版箋花箋花絹仿澄心堂紙各二十張徽墨二十錠湖筆二十枝即交貢使祗領並諭該國王毋庸具表謝恩以示體恤遠邦至意五十年正月乾清宮賜千叟燕朝鮮正使陪臣李徽之副使陪臣姜世晃並預燕賦詩恩賞有加二月恭遇皇上臨新建辟雍講學陪臣等並隨班觀禮奉諭朝鮮國於藩封中臣服最久每遇萬壽元旦冬至年節俱備方物呈進朕鑒其忱悃俱令該衙門收存仍優加賞賚此外遇有奏賀奏謝及陳奏等事亦均有隨表貢物向例皆稱不收受准為下次正貢並經降旨令於尋常陳奏事件不必再具貢物而該國王仍前備進以致備抵之物輾轉存積在該國王恪守成規固屬恭順之道但存積日久轉相抵算且仍有餘出者非朕厚往薄來體恤屬國之意也所有朝鮮國歷年留存各物竟著該衙門悉行收受仍按照原物從優加賞嗣後該國於每歲正貢及如千叟燕等類特舉曠典自應照舊備物呈進朕亦必收受厚加賞賚此外凡遇尋常奏賀奏謝陳奏等事祗須備具表文其隨表貢物該國王務仰體朕意恪遵諭旨概行停止毋事多儀以副朕柔惠遠邦以實不以文之至意該部即行文該國王知之凡朝貢之儀悉具大清通禮 \\n ·敕封外國 \\n （臣）等謹按遣使詣蕃始見於唐開元禮其後惟元代有遣使高麗安南之事明集禮亦著有遣使詣蕃之儀顧外方間有徠賓而屬籍不皆世守冊封之典亦未數見舉行也我朝自太宗文皇帝征服朝鮮勒石三田渡以紀恩德由是歲修職貢藩封世守永効忠誠洎世祖章皇帝一統中外而山海諸邦梯航畢集若琉球若安南尤先奉表請封百數十年以來朝使所臨恪循儀典恭順倍加其他荒遠阻絕之區輸誠嚮化者頒敕嘉獎即授來使齎回凡冊府所書不可勝數謹就大清會典所載彙著於篇 \\n 崇德二年朝鮮國王李倧舉國歸附敕封為朝鮮國王賜龜紐金印給誥命封王妻為王妃子為世襲順治六年遣正副使齎詔敕往封朝鮮國世子李淏為朝鮮國王妻為王妃賜國王黑狐皮裘一黑貂皮百鞍馬一大蟒段四大段四團補段四小蟒段糚段錦段石青段各一王妃大蟒段糚段錦段倭段閃段帽段青段石青段各二大段彭段各三紡絲紗各四付封使齎往八年琉球國差陪臣齎表及通事到京頒敕一通諭該國將明季敕印繳換即令差官齎回十一年琉球國世子尚質遣陪臣繳到明季敕印特頒詔敕各一道及鍍金駝紐銀印一顆遣正副使往封琉球國世子尚質為中山王是年定往封琉球國王開列內閣典籍中書舍人翰林院讀講編檢六科給事中禮部郎中員外郎主事行人司行人恭候欽點正副使各給蟒段朝麒麟補服十六年遣使齎詔敕往封朝鮮國世子李棩為朝鮮國王是年定往封朝鮮國王開列內大臣散秩大臣一等侍衛滿內閣學士翰林院掌院學士禮部侍郎恭候欽點正副使各一人十八年安南國王黎維禔奉表投誠照琉球國例頒敕一道令來使齎回本國 \\n 康熙三年以荷蘭國王助兵克取廈門金門頒敕諭二道褒獎是年禮部秦言安南國世子黎維禧請封得旨俟該國王繳送明季敕印再行議奏五年安南國世子黎維禧繳到明季敕印特遣正副使齎敕及鑄給鍍金駝紐銀印往封黎維禧為安南國王又定往封安南國王開列正副使及給蟒段朝衣麒麟補服悉照出使琉球之例十二年暹羅國請封給與敕書並鍍金駝紐銀印貢使於午門外祗領並行令該國王恭迎各如儀十四年遣正副使齎詔敕封朝鮮國世子李焞為朝鮮國王妻為王妃二十一年遣使齎敕封琉球國世子尚貞為中山王賜國王蟒段閃段青段各二石青采段藍采段錦段各三紗羅綢各四王妃石青采段藍采段藍段青段各二糚段閃段各一紗羅各四特賜國王御書中山世土四字二十二年敕封安南國世子黎維正為安南國王以舊印模糊並換給新鑄駝紐鍍金銀印賜國王御書忠孝守邦四字三十六年諭朝鮮國奏稱正妃無子請將側室所生之子李昀封為世子應准其所請賜物照例由戶部支取遣正副使臣齎敕往封賜世子織金段四段紗羅各四裏各四四十二年定朝鮮國王繼室照例封為王妃其誥命及賜封王妃禮物均與封嫡妃同五十七年琉球國王世曾孫尚敬具奏自四十八年中山王尚貞薨逝世子尚純早世世孫尚益權署國事未及請封亦薨今遣耳目官正議大夫等請封襲王爵奉旨琉球國世守臣節忠誠可嘉准該國王世曾孫尚敬所請敕賜承襲琉球國中山王遣使行敕封禮五十八年遣使齎敕封安南國世子黎維祹為安南國王五十九年遣使齎敕封朝鮮國世子李昀為朝鮮國王是年朝鮮故王妃奏請世子原配追贈王妃繼室封王妃頒賜誥命從之六十一年朝鮮國王奏請其弟李昑為世弟部議與例不符得旨照所請行遣使齎敕往封其弟李昑為世弟賜世弟織金段四段紗羅各四裏各四 \\n 雍正二年遣使敕封朝鮮國王世弟李昑為朝鮮國王妻為王妃二年朝鮮國王請封側室所生之子為世子得旨建立世子該王必再三斟酌始懇切具呈著照所請行遣使齎敕往封其子李緈為朝鮮國王世子是年西洋教化王入貢頒敕一道付來使齎回五年西洋博爾都噶國入貢頒敕一道付來使齎回是年蘇祿國入貢奉諭蘇祿國向來未通職貢今該國王輸誠嚮化遣使遠來進貢方物奏辭懇切具見悃忱其有應行議奏之處著大學士九卿詳議尋大學士等遵旨議奏蘇祿國入貢照東南海外安南琉球荷蘭暹羅諸國初次奉表納貢之例欽賜敕諭一道給賜該國王即令來使齎奉還國從之七年暹羅國入貢頒敕一道付來使齎回八年南掌國入貢欽頒敕諭照蘇祿國初次納貢之例十一年遣使敕封安南國世子黎維祜為安南國王 \\n 乾隆元年諭旨朝鮮國餽送使臣禮儀著減半以示體恤行文該國嗣後務宜遵旨凡陋規所有悉行禁革至使臣回京之日奉天將軍及山海關監督查驗倘正禮外有多擕禮物者嚴劾之若代為隱匿事覺一并議處二年朝鮮國王李昑以世子李緈早世遣使請封子李愃為世子得旨該王既稱遲暮之年子李愃知識漸長輿情所在願名位早定情辭懇切著照所請行是年遣使齎敕封安南國王弟黎維禕為安南國王十六年禮部奏緬甸國入貢照蘇祿各國初次入貢之例欽頒敕諭一道即令來使齎還從之二十一年遣使齎敕封琉球國王世子尚穆為琉球國王二十六年遣使齎敕封安南國王世子黎維■〈礻耑〉為安南國王二十七年諭安南世守藩封及者國王黎維■〈礻耑〉新嗣特遣使臣等持節往封該國王於使臣蒞境時先請商五拜之儀必待使臣駁定始克如禮未免狃於鄙俗實為弗當但念該國王一經使臣指示即遵定制亦可從寬弗論矣該部可傳諭該國王俾知永遵三跪九叩之禮毋再隕越其送使臣之物亦止應用該國土產如食品幣帛之類已足將敬所有例備程儀銀兩究屬非體嗣後永行停止此次雖在未禁以前亦應發還俟該國謝恩使回之便令其攜往禮部詳悉行文該國王知之二十八年遣使齎敕封朝鮮國王李昑之孫李祘為世孫諭向來欽差大臣出使高麗聞入境時該國王備輿迎候此固屬國敬禮天朝敕使以昭恭順但滿洲大臣素嫻鞍馬而身膺使命四牡宣勤尤不應乘用扈輿自圖安適著該衙門行文該國王嗣後欽差到境止須預備馬匹其舊用肩輿之處永行停止在奉使者既不致躭逸一時致忘習勞之義而外藩亦稍省繁文以示體恤著為令四十一年遣使敕封朝鮮國王世孫李祘為朝鮮國王妻金氏為王妃四十九年九月禮部奏朝鮮國王李祘生子啍年及三歲請封為世子得旨允行特派正副使持節往封並給誥敕各一道儀具大清通禮 \\n ·信節 \\n （臣）等謹按杜典有信節一門專錄周官掌節之文而以漢代銅虎符諸名附註其下自後歷代俱缺焉不載顧符節之制用以徵發期會自屬兵家其在賓禮者使節之往來具有典制伏考大清會典欽點正副使持節乘傳往封至貢使來朝回國並給郵符而沿途護送悉備章程應從附見茲謹纂輯各條仍從杜典之例以信節名篇云 \\n 崇德二年定朝鮮進貢及奉表奏事由禮部奏准移咨兵部給發信票移文守關官撥人伴送至盛京驗票放入回部兵部仍給信票遣官伴送守關官驗票放出 \\n 順治元年定貢使歸國差官給勘合由驛遞伴送交明該督撫即還該督撫照例送出邊境六年定遣正副使封朝鮮國王得旨啟行工部給黃繖旗欽差牌肅靜迴避牌各一對兵部給郵符起程沿途夫馬給兵票撥營汛兵護送至山海關出關撥旗兵送至朝鮮國界給路引載隨行通事官從人及車馬弓矢佩刀之數以備稽察十一年定往封琉球國正副使啟行乘傳給繖仗旗牌皆如例 \\n 康熙元年定朝鮮來使回國兵部給與山海關鳳凰城路引量給官兵護送至關自關撥兵護送至鳳凰城五年定往封安南國正副使啟行乘傳給繖仗旗牌如出使琉球之例十七年西洋國入貢給驛遞夫船二十三年暹羅國入國回國由驛遞護送有不能乘馬者官給夫轎從人給舁夫 \\n 乾隆三年十一月安南貢使回國以潞河冰凍改給車輛至江南換船三十七年正月以北河尚未開凍仍照原來勘合給與車輛至江南換船凡封使啟途日由禮部行工部取節及節衣其擣節及奉節儀具大清通禮 \\n ·館餼 \\n （臣）等謹按國初定制凡外國貢使來京設立賓館日給廩餼至周且渥嗣是服屬外臣無遠弗屆歲時職貢萬國攸同館舍饔餼日益增備茲敬稽大清會典彙纂於篇以昭聖朝口惠遠人之至意云 \\n 順治初設會同館以待外國貢使禮部主客司滿漢主事各一人提督館事凡貢使到館光祿寺備廩餼均照數按月支給 \\n 雍正二年定會同館舍仍令外國先到者居住別撥乾魚衚衕官房一所交禮部管理如俄羅斯人先入會同館即令朝鮮人居住此處再撥御河橋官房一所亦交禮部以備他國使臣同時至京者居住 \\n 乾隆二年禮部奏俄羅斯人到京居住會同館設有彼俗廟宇他國使臣不得棲止朝鮮人役眾多乾魚衚衕官房多有不便應將此房繳還工部別擇安定門大街官房一所以待朝鮮每年貢使至御河橋官房仍留以備他國來使之用從之七年奉旨外國使臣在京若遇禁止屠宰其每日應得食物著照常給與永著為例八年禮部奏言內務府將正陽門外橫街官房一所三十七年間半潻作會同館按從前會同館設立內城原以便監督稽察周其日用官兵看守嚴其出入今在正陽門外與設立內城之例不符但現在朝鮮安南琉球等國使臣不日來京不得不預為安頓將舊館額設館夫酌撥此館居住看守俟外國貢使來京增撥官兵看守監督等不時巡視從之十三年禮部奏言外國朝貢舊有館舍三處惟安定門大街計七十四間當時原為朝鮮隨從人馬殷繁增設嗣因使臣以住宿不便改館御河橋其安定門一館經久不住今安南貢使到京業安置橫街館內御河橋一所應留為朝鮮年貢居住但見據雲南督臣題報南掌國入貢廣東撫臣題報暹羅國入貢安定門一館房宇雖多皆係奇零凑合又久未修理于觀瞻未肅地安門外有原建正一真人公館一所計八十一間整肅完固已屬閒曠將此處充設貢使館舍其安定門舊館仍繳還內務府從之二十一年移地安門外貢使館舍于宣武門內瞻雲坊 \\n ·御製詩篇 \\n （臣）等謹按杜典所載三恪二王後一篇經無正文說各不同漢魏隋唐以來追封先代之事率皆相沿其名不知三恪之封本難行之後世若乃推恩前代加以封爵於禮為宜而元明舊典不聞世及未足以稱厚德也洪惟我聖祖仁皇帝天覆悔涵深仁大度超軼萬古命訪明代後裔一人量授官爵俾之承襲世宗憲皇帝祗遵遺旨命廷臣詳議訪得正白旗有現任知府朱之璉確係明代後裔特授為一等侯世襲以奉明祀已于吉禮歷代帝王陵寢篇恭載茲伏讀皇上御製新樂府二王後篇彰列聖之盛德斥往代之空文大哉聖言昭垂萬禩恭祿如左 \\n 御製新樂府二王後一章曰三恪二王古有云受禪征伐說徒紛魏晉以降更以假不修實德修空文元之瀛國明崇禮雖加封爵未聞延及奕世享隆恩天命天聰肇東土順治奄有中外建極尊然實取之流寇並非取之勝國者豈于明之後裔有所慙德而當待以賓康熙有成命雍正奉以遵遂求朱氏之裔賜以通侯俾世守其祀而弗禋則我祖宗興滅繼絕之意超往代詎如李唐周旋周武隋父之子孫 \\n ·王公百官相見禮 \\n （臣）等謹按杜典執贄篇儀制今無可述應從其闕惟儀禮士相見一篇雖主於士禮而大夫相見諸儀連類及焉葢禮重交際揖讓以致其敬所謂上交不諂下交不凟者于是乎在近代以來宋明禮志雖有百官相見儀頗多簡畧亦未盡協于禮伏惟國朝定為王公百官士民相見之禮尊卑長幼秩然有等大清通禮詳其儀節大清會典臚其體制凡皆準今酌古禮從其宜有非前代舊章所得而媲者敬稽會典參以通禮條列於左 \\n 王公相見 \\n 崇德元年定宗室外藩親王郡王貝勒貝子公相見儀具大清通禮 \\n 京官相見 \\n 順治元年定品官相見儀具大清會典 \\n 雍正五年定八旗官於本署白事都統副都統前參領侍立佐領以上官屈一膝其侍衛藍翎侍衛及騎都尉以上之副參領署參領並視參領雲騎尉以下之副參領並視佐領驍騎校等官白事於參領前屈一膝佐領前侍立步軍副尉在步軍統領前屈一膝翼尉前侍立步軍尉城門領在統領翼尉前咸屈一膝在協尉前侍立公所白事都統副都統前男以上官侍立輕車都尉以下官屈一膝管旗務之王貝勒貝子入八分公前參領以下官咸屈一膝佐領繫大臣兼攝者從其品繫小京堂及科道等官兼攝者視參領繫宗室於八旗都統前皆侍立前鋒統領護軍統領前鋒參領侍衛護軍參領侍衛以上騎都尉以上之各副參領署參領並視八旗參領雲騎尉以下副參領署參領並視八旗佐領前鋒校護軍校視八旗驍騎校如八旗官白事於別旗各長官與本旗同有越分違例者該管大員並稽察八旗御史題參議處又奉旨宗室管佐領白事於王公前皆著屈一膝又定各部院在本署理事堂上官上坐司官侍立若事件繁多司官設褥席地序坐如在朝房堂官席地坐司官屈一膝白事堂官前往來皆趨過滿漢司官一例遵行不得互異違者堂官指參議處其漢科道亦照滿科道儀節違者議處堂官如徇情容隱察出一并議處凡京官敵體相見及屬官見長官儀節並具大清通禮 \\n 直省文官相見 \\n 康熙三十三年定督撫開門視事撫先督後每月逢五逢十督撫司道府廳等官均停相見大小各官除朝賀祭祀及到任外相見不具朝服 \\n 雍正八年定直省官敵體相見及屬官見長官儀又定司道以下官見學政鹽政及欽差官儀並具大清通禮 \\n 直省武官相見 \\n 雍正八年定直省武屬官見長官儀具大清通禮 \\n 直省文武官相見 \\n 順治十二年定直省文武官相見儀具大清通禮 \\n 直省滿漢官相見 \\n 順治十八年定直省鎮守將軍與督撫提鎮相見及其餘文武各官見本省將軍儀 \\n 康熙十二年定協領以下等官見督撫儀並具大清通禮 \\n 皇朝通典卷六十 \\n  \\n   \\n  "}
{"章节": "●皇朝通典卷六十一", "正文": "  \\n ●皇朝通典卷六十一 \\n 　 \\n  \\n 禮二十一 \\n ○禮二十一 \\n 凶一 \\n △凶一 \\n （臣）等謹按杜典凶禮一門所載喪制於唐以前具見梗槩矣臣等續纂五朝禮典即用其例有者補之無者闕之而雜議之有關喪制者亦依類附錄以資考證伏維我朝以孝治天下列聖以來慎終之典備極周詳所有禮儀具載大清會典準今古之宜揆情文之當於杜典門類節目俱已包括靡遺（臣）等謹遵會典之例分條編輯凡隨時舉行之制及祗奉諭旨遵行者悉纂紀于篇中末附服制一篇其一定儀注詳著通禮者茲不臚舉云 \\n 列聖大喪 \\n ·列聖大喪 \\n （臣）等謹按杜典首載大喪初崩及山陵之制次以總論喪期帝后不分二編竊以帝后同尊而國家典制自有輕重之別今從大清會典之例分門恭紀伏維我朝列聖大事凡自初喪成服以至安奉山陵一切禮儀斟酌古今周詳賅備誠孝之至通乎神明自古以來未有盡禮盡哀如斯者巳禮經云三年之喪自天子達雖有其說而厯代帝王無聞終制者我世宗憲皇帝當聖祖仁皇帝大喪欲終制三年諸王大臣請遵以日易月之典固請再三乃允所奏仍於宮中躬行素服三年之禮聖諭有曰昔世祖聖祖皆以沖齡登極一時禮制容有未備設踐阼之日若朕躬之年則盡禮盡制必有朕躬所萬不能逮者伏讀之下仰見聖心敬體孝思善繼善述莫大乎是洎世宗憲皇帝大事皇上定親行三年喪禮實以仰承貽緒用展哀思並命諸臣詳議晰今昔之異宜昭先後之同揆仰見聖朝孝治之隆超軼萬古矣又杜典於喪禮之後別為諡議諱議各篇今以恭上尊諡及敬避聖諱並見大喪儀內不復分綴云 \\n 天命十一年八月庚戌太祖武皇帝崩是日恭奉梓宮於宮中正殿辛亥奉移於瀋陽城西北隅 \\n 天聰三年二月奉移於山陵 \\n 崇德元年四月尊日福陵恭上尊諡曰承天廣運聖德神功肇紀立極仁孝武皇帝廟號太祖【康熙元年恭改上尊諡詳見吉禮】八年八月庚午太宗文皇帝崩辛未奉安梓宮於崇政殿九月壬子奉移梓宮於山陵寢殿 \\n 順治元年八月丙寅尊太宗文皇帝陵曰昭陵【康熙二年九月癸酉改建　昭陵十二月甲寅工成安奉　梓宮於昭陵地宮】十月辛酉恭上尊諡曰應天興國弘德彰武寬溫仁聖睿孝文皇帝廟號太宗【互見吉禮】十八年正月丁巳世祖章皇帝崩戊午恭奉梓宮於乾清宮設几筵朝晡日中三設奠聖祖仁皇帝親詣尚食哀慟不已太皇太后揮淚撫慰左右無不感泣己未聖祖仁皇帝諭朕惟自古聖賢之君必有顯號徽稱用昭功德之隆垂於萬世此國家不易之鉅典也仰惟我皇考大行皇帝纘紹鴻緒一寰區十有八年敬天尊祖勤政愛民奉侍慈闈克諧孝道敦睦宗族攸敘彝倫典學日新修身思永制禮作樂振武崇文敕法明刑立綱陳紀盛德之事不一而足朕方與天下臣民均切怙戴不幸龍馭上賓顧予沖人嗣膺大統仰承佑啟之恩敢後顯揚之禮謹考彝章宜升尊諡該部詳察典禮具奏二月壬午奉移梓宮於景山壽皇殿設几筵聖祖仁皇帝三奠酒哀戀不已太皇太后再三慰諭始還宮三月癸酉恭上大行皇帝尊諡曰體天隆運英睿欽文大德弘功至仁純孝章皇帝廟號世祖【互見吉禮】 \\n 康熙元年三月庚戌建世祖章皇帝陵曰孝陵四月辛酉奉移寶宮於孝陵六月壬寅行安葬地宮禮六十一年十一月甲午聖祖仁皇帝崩小歛時凡帶履之屬世宗憲皇帝皆躬奉首戴以進敬體聖祖仁皇帝孝思用孝莊文皇后昔所賜冠服次日大歛諭令王貝勒貝子公文武大臣皆入乾清門內瞻仰行禮又禮部奏請公主福晉咸於乾清宮丹墀齊集奉旨皇考之女朕兄弟之福晉豈可遠列丹墀朕心不忍著仍入大內親近梓宮使得盡哀朕之兄弟子姪亦皆令入乾清門在丹陛上隨朕行禮是日奉梓宮於乾清宮中設几筵以乾清宮東廡為倚廬每日躬上香奠禮凡五次己亥世宗憲皇帝諭曰朕凡事無不遵奉皇考遺旨但持服乃人子之道遺詔二十七日釋服朕斷然難從若此事朕不得行其志必至懣恨無已爾等宜體朕意辛丑諭曰朕惟自古賢聖之君必有顯號徽稱以昭功德之盛垂於萬世此國家不易之鉅典也仰惟我皇考大行皇帝臨御六十一年早承大統寅畏小心旦明凜昭恪之忱郊祀親升中之典監于成憲率由舊章孝奉兩宮尊養兼至展敬陵廟備物盡誠總攬萬幾阜成兆姓蠲賦動盈千萬賑恤曾不稽時水旱先籌雨暘必達寬刑肆赦德洽好生盛暑則釋囹圄嚴寒則賑饘粥兵糧預給優賞屢頒淮河屢巡動累百萬之帑金運睿謨而兩河底績魯郊特幸行數千年之殊禮屈帝尊而九拜崇師覽奏牘而利弊周知覲臣僚而賢愚立辨保全勳舊庇蔭宗支廣育人材敦厚風俗布昭聖武申討不庭元裔背叛而旋踵就殲三孽逆命而剋期獻馘俄羅斯占喀爾喀之疆圉諭以威德即奉納章喀爾喀逼厄魯特之暴殘納其困窮胥登袵席噶爾丹肆毒鄰境三臨絕漠掃盡烽烟策妄阿喇布坦摧滅與國出師命將恢復藏地臺灣置郡紅苗格心南朔東西無思不服至於天縱生知日新好學講筵時御手定六經廣博士于五賢配先儒于十哲文媲二典書邁百家貫徹天文總括地理旁羅術數考正元聲研索羣編鑒裁纂輯凡此難名之美善洵亘古帝王首出之一人雖復累牘連章不能頌述萬一朕方與天下臣民均切怙戴不意龍馭上賓顧予沖人嗣膺大統仰承佑啟之恩敢後顯揚之禮謹考彝章宜升尊諡王大臣等詳察典禮具奏壬寅諸王大臣等奏言萬幾至重難以久曠請遵遺詔二十七日釋服奉諭釋服之制以日易月雖始于漢文而高宗諒陰三年獨非古制乎朕不能上比高宗而思慕之情何能自巳揣爾等惟恐過勞朕躬殊不知有服朕尚可稍進饘粥暫眠苫塊若必強朕釋服必至寢食皆廢矣皇考遺命一句一字朕無不拳拳服膺止此二十七日釋服之詔非敢故違而罔極深恩哀思迫切雖蹈違命之愆亦不恤也爾諸王大臣其諒之甲辰諸王大臣等復合詞奏言從來天子之孝與士庶人不同孝經云天子以德教加于百姓施于四海為孝書稱高宗諒陰晉臣杜預謂是釋服後心喪之文蓋以人君一身為郊廟社稷之享祭為吉禮必於除服舉行若二十七日不即除服則祀典不免有闕大行皇帝聖學淵深若易月之制可以更易豈肯于遺詔中諄諄垂訓伏乞上思郊廟神靈之所倚下念中外臣民之所托命勉遵遺詔俛順輿疏入復叩首固請始奉旨朕覽諸王大臣所奏引據經書義理明晰朕惟有嗚咽悲痛耳始知為君之難祗此持服一節乃天子第一苦衷轉不如臣庶尚能各盡其心雖勉從所請朕之哀思因茲愈切矣又諭曰諸王大臣歛云二十七日後應居乾清宮朕思皇考六十餘年所御宮殿朕即居住其中心甚不忍朕意欲居月華門外養心殿著將殿內向日一應陳設敬謹收徹葺改務令堊素以備朕居朕不敢謂遵古諒陰之禮然必如此守孝二十七月以盡朕心乙巳諸王大臣等奏言大行皇帝聖德神功頌揚莫罄尊諡廟號乃追崇大典臣等蠡測管窺未能比擬萬一皇上至孝性成惟聖人能知聖人伏乞睿思親定垂萬世奉諭朕思子臣尊崇君父之心何有止極然必至允至當方孚千秋定論我皇考纘繼大統本應稱宗但經云祖有功而宗有德我皇考鴻猷駿烈古爍今拓宇開疆極于無外論繼統則為守成論勳業則為開創朕意宜崇祖號方副豐功但追崇大典理應僉謀共協一人之心即千萬人之公心一時之論即千萬世之公論爾諸王大臣等可會同九卿翰詹科道文六品以上武四品以上詳考舊章從公確議丁未王大臣等奏言大行皇帝功德巍煥天地化育有未周者大行皇帝實贊之祖宗經綸有未竟者大行皇帝實弘之孔子集千聖之大成大行皇帝集百王之大成史稱帝堯其仁如天惟大行皇帝實與並之又按禮經稱有虞氏祖顓頊而尚書所載有格于文祖格于藝祖之文則有虞氏有三祖是知凡配天者皆得稱祖也廷議僉同輿情允洽惟聖字可以贊揚大行皇帝之峻德惟祖號可以顯彰大行皇帝之隆功恭擬尊諡曰合天弘運文武睿哲恭儉寬裕孝敬誠信功德大成仁皇帝廟號聖祖天下萬世稱曰聖祖仁皇帝奏上得旨諸王大臣官員深悉我皇考一生神聖實行同心合辭恭上尊稱甚愜朕意因親刺指血將本內聖祖字圈出恭奉授大學士等齎出十二月甲寅奉移梓宮於壽皇殿世宗憲皇帝每日黎明親詣上食三次退於觀德殿席地而坐有應奏之事即於觀德殿進奏至晡奠畢乃還倚廬申大祭禮成世宗憲皇帝從倚廬移御養心殿齋居素服三年如一日 \\n 雍正元年二月己巳恭上尊諡曰合天弘運文武睿哲恭儉寬裕孝敬誠信功德大成仁皇帝廟號聖祖【互見吉禮】丁卯尊聖祖仁皇帝陵曰景陵三月丙午奉移梓宮於景陵先是正月總理事務王大臣等奏言謹按宋明之禮梓宮至山陵皇帝皆不親送宋時以親王至宰相充之明時或以皇子親王主之祈皇上思宋明定制之深意念宗廟社稷之重任以慰臣民之心得旨凡事當遵祖考己行典禮方為盡善前曾祖母太皇太后發引時皇考親自恭送至祖母皇太后發引時皇考聖躬違和並有足疾尚且親送梓宮啟行諸王大臣豈能勸止乎親送皇考梓宮至山陵朕意已定大臣等勿再強奏四月辛亥聖祖仁皇帝梓宮至景陵暫安奉饗殿世宗憲皇帝諭曰朕親送梓宮沿途於大禮雖獲免闕遺而思慕未有窮期朕欲留住山陵數日然後回京王大臣等合辭奏言駕奉皇太后在此若不回鑾皇太后亦必愈加哀慟所關甚重懇請仍照原議於祭畢回京乃從之九月丁丑奉安梓宮於景陵地宮二年九月禮部奏元旦元夕慶賀禮及廷臣朝服日期得旨俟朕素服三年後照所請行十二月吏部尚書朱軾奏雍正三年二月十三日服制己滿請祫祭太廟頒示天下臣民即吉釋哀得旨朕受皇考四十餘年顧復深恩罔極莫報諒陰三年祗以默盡一點私情非謂厯代帝王不能行之朕能行之欲立法定制以垂令名也且如祭祀朝會大典不容久曠者朕亦強徇諸王大臣之請照常舉行惟有齋居素服悲哀思慕盡一己之誠于宮禁之中古人云禮之至者無文哀之深者無節朕自嗣統以迄於今撫時生感觸物增悽僾見愾聞澘然出涕情不容以自禁心不容以自覺遑論其合于古制否乎昔世祖聖祖皆以冲齡登極一時禮制巳滿未備設踐阼之日已若朕躬之年則盡禮盡制必有朕所萬不能逮者今朕抱歉之處尚多敢云盡禮乎至深山窮谷無不哀戀思慕遏密八音此皇考六十餘年深仁厚澤浹髓淪肌四海臣民哀痛迫切愈久不忘出于人心之自然非有所禁約而然也夫以薄海內外凡有知識之倫尚且哀慕不忘如此況躬為子臣欲報昊天罔極之德其終身哀慕復何能巳耶三年二月行祫祭太廟禮如儀十三年八月己丑世宗憲皇帝崩是日恭奉梓宮於乾清宮中設几筵皇上以乾清宮南廊讀書處為倚廬庚寅諭朕受皇考鞠育顧復深思昊天罔極今忽遭大故龍馭上賓朕自念生平無纖毫之報答日夜哀泣痛入五中況我皇考仰體聖祖仁皇帝付託之重教養萬國臣民十三年來旴食宵衣苦心遠慮備極勞瘁此朕所親知親見者是以薄海內外共享昇平之福貽及子孫不獨朕心感切仰報無由也若服制一節仍遵定例朕心實為不忍惟有行三年之喪稍盡思慕之情于萬一天下臣民仍照定例行著諸王大臣即行會議具奏九月庚子諭自古臣子之於君父皆有諱名之義載在禮經著於史冊所以展哀慕而致誠敬也雍正元年皇考特頒諭旨謹將聖祖仁皇帝聖諱欽定避易書寫今朕紹承大位哀痛方深皇考聖諱理應恭避敬遵皇考從前欽定典則嗣後凡內外各部院文武大小衙門一切奏章文移遇聖諱上一字則書允字聖諱下一字則書正字該部敬謹遵行又諭自古聖帝明王功德大成必有顯號徽稱所以昭垂萬世典至鉅也我皇考大行皇帝乘乾御極撫御萬邦錫福諴民德化翔洽虔恭寅畏昭事蒼穹郊祀祈年必親必敬欽承祖烈光大前猷至孝肫誠千古未有當皇祖上賓時盡制盡情喪儀隆備親送梓宮屢謁陵寢歲時瞻拜御容舉念常伸孺慕繼顯謨之盛推錫類之仁震衷祗敬則朝乾夕惕歷久彌勤親政憂勞則盛暑祁寒未嘗稍間整綱飭紀明目達聰施措咸宜德威並用篤宗室則立學以隆教育惠八旗則賜帑以備吉凶厚臣工而加俸養廉眷忠良而建祠賜祭勵廉能以察吏宏薦拔以羅才廣耤田以重農桑定品式以崇節儉重道則經筵歲舉愛士則科目頻加隆先師五代之王封新闕里千秋之廟貌修明典禮懷柔百神厚植綱常旌揚節孝蠲逋減賦不惜億萬之帑金開墾築隄永享萬年之樂利備賑則廣行積貯養兵則優贍身家律例則釐定科條決讞則特詳咨酌廣開言路詳示硃批洞矚羣情慮周六合大閱以詰兵戎訓練以修武備睿謨獨運而小醜立奏蕩平聖武布昭而荒徼永圖綏靖開天明道聖學高深覺世牖民震章炳煥闡聖賢之精蘊宣心性之圓機函蓋古今彪爍宇宙天心協應有感必通德盛化神諸瑞畢至千古帝王之良法善政至皇祖而集其大成我祖宗之駿烈宏猷迨皇考而益徵善述眇予沖予寅承丕基仰惟功德之隆宜備尊親之典敬循禮制恭上尊諡廟號諸王大臣詳察典禮具奏又諭諸王大臣奏稱三年之喪難以舉行請朕仍依舊制號人二十七日釋服朕受皇考顧復深恩昊天罔極中心哀慕實不能自己所以欲行三年之喪以盡子臣之誼朕承皇考付託之重總期恪守貽謀勉遵先志使天下乂安永享昇平之福乃朕之孝非以持服三年遂為孝也自古帝王亦有行三年之喪者今諸王大臣所引杜預心喪之說後人多議其非朕自幼讀書與未曾披覽典籍者有聞此等議論豈可援以為據耶若以遺詔有二十七日釋服之旨此乃為天下臣民而言非指朕一人也從前皇祖聖祖仁皇帝沖齡踐阼未得舉行而我皇考大行皇帝即位之時軍國重務速行辦理之處甚多是以備准廷臣之請然素服齋居三年如一日也今經皇考十三年宵旰勤勞孜孜圖治舉凡大綱小紀莫不悉有章程朕今日遵守成規一如皇考在日朕親承指授一一奉行而已輾轉思維三年之喪在朕今日實屬可行況昨日大學士等奏稱十五日以後應照例送本辦事朕已允行豈行三年之喪遂不能辦理一切事務乎至于郊壇祭祀大典原可並行不悖諸王大臣所奏以日易月之說斷不准行朕意已定毋得再請其如何舉行三年之喪著詳查典禮確議具奏乙未諸王大臣等奏言大行皇帝丕冒八挻曲成萬物有與天同體之德有敬天行健之功凡運會之彌昌彌熾皆聖德之可法可傳中以宅心正以體政文以敷化武以定功英以決幾明以燭理寬以居之仁以行之信以成之毅以守之而皆本之於大孝運之以至誠謹按虞書曰慎乃憲說命曰惟聖時憲又曰憲天立王成憲周禮疏云懸法以示人曰憲蓋惟憲天立教之聖人然後能慎法度修政事俾萬世奉為成憲守而不忘若虞舜商湯周之文王武王皆是也竊謂大行皇帝尊諡于憲為宜又按禮記祖有功宗有德周公作無逸稱殷有三宗而周文武之廟並稱世室竊惟大行皇帝廟號宜稱世宗與太祖太宗世祖聖祖並為百世不祧之廟擬敬上尊諡曰敬天昌運建中表正文武英明寬仁信毅大孝至誠憲皇帝廟號世宗天下萬世稱曰世宗憲皇帝庶足以顯揚大德表著巍功奏上得旨諸王大臣公同議上皇考大行皇帝尊諡曰憲皇帝廟號世宗于我皇考至德鴻猷實相符合禮稱祖有功宗有德廟號之稱祖稱宗均屬尊崇之極而象功昭德惟期允當方協至公昔我皇祖聖祖仁皇帝久道成成身兼創守平定逆藩掃清朔漠神功駿烈自古莫與比隆廟號定應稱祖皇考大行皇帝善繼述敬天勤民十三年來宵旴憂勞咸熙庶績昭萬年之景福固百代之丕基廟號世宗正合古宗有德之意上配列祖百世不祧此乃萬世之定論非在廷諸王大臣尊崇君父敷揚稱頌之私情尤非朕一人哀感隆恩表章盛德之私願所能強置一辭也在我皇考神謨垂于宇宙厚澤洽于臣民即罄厥掄揚難盡萬一今據所奏敬擬上尊諡廟號詳慎公當足以昭示萬世朕心深為慰愜所有應行典禮該部敬擬具奏丁未奉移梓宮於雍和宮先是奉旨於雍和宮苫次居住百日諸王大臣等奏請於二十七日後還宮奉諭諸王大臣援引典禮議稱朕于二十七日之後應在宮殿之中乃一定之體制等語朕思二十七日之後既不於雍和宮苫次居住則朕哀慕之思何能自釋應於百日之內每日親詣雍和宮一次奠獻諸王大臣將親詣時刻酌定具奏王大臣等奏言皇上涖官聽政事務殷繁若每日親詣雍和宮一次往來數十里難以兼辦政務謹擬奉移梓宮後百日內應請皇上於數日親詣雍和宮一次其親詣之日或早或午不必拘定時刻如此既可展皇上之孝思而於禮典亦協得旨一月之內朕每日親詣一次一月以外間一日親詣一次兩月以外間二日親詣一次至是奉移梓宮皇上步行恭送安奉禮畢以雍和宮別殿為苫次是日諸王大臣遵旨議定三年喪禮具奏召入面諭曰諸王大臣所議三年喪禮援據經傳斟酌典章甚為詳悉朕惟皇考臨御十有三年居心行政念念出于至誠此諸王大臣所共見共知者也皇考聰明天亶建極綏猷垂法萬世朕雖不能企仰萬一然誠之一字實欲身體力行黽勉效法以圖善繼善述至持服三年乃朕哀慕至情萬不能巳並非欲博行三年之喪之名也況持服三年亦何足以言孝所願吾君臣同德同心勤求治理使民物康阜海宇乂安令天下咸頌我皇考付託得人此吾君臣所當共勉者今覽所奏諸王大臣深悉朕迫切苦衷俾得稍展哀忱可謂能諒朕心矣但所議尚有一二宜酌者如元旦朝賀請朕吉服陞殿朝正固國家之吉典然羣臣實為朕一人稱慶在二十七月之內吉服受賀朕心實切不安又稱御門蒞官聽政用素服冠綴纓緯等語朕縞素齋居凡一切引見官員奏事降旨俱可以便殿隨時舉行非必須御門方可辦理也至郊廟大祀朕自不敢因一己孺慕之私情有缺天祖禘嘗之鉅典所議朕詣行禮甚是但先期齋戒所以潔齊心志對越神明朕遇齋戒之日即當素服冠綴纓緯其視祝版亦當照例用禮服以昭敬謹朝日夕月等祀雖係遣官行禮然誠敬之心默為昭格陟降左右不啻親承朕意于遣祭正日亦應素服冠綴纓緯方與禮意相合又所議朕躬及羣臣諸典制俱屬明備皇后妃嬪及皇子持服之處尚未議及爾等一併詳查典禮再議具奏己酉諭今日將議定持服三年之喪奏聞皇太后奉皇太后懿旨皇帝欲行三年之喪諸王大臣遵旨議行悉遵古制予思帝王之孝非臣民可比蓋因國家典禮重大政務殷繁實有至難舉行之處是以當年大行皇帝屢經降旨欲持服三年比時諸臣奏懇再三雖中心哀慕亦不得不俯從所請今皇帝必欲舉行諸王大臣自應勸阻且國朝服制自有典褚亦不便輕為改易在皇帝受大行皇帝付託之重惟當善繼善述勤求上理豈可執意欲行皇考所未行之制諸王大臣亦惟當殫心輔佐俾海宇乂安庶政澄清始為克盡子臣忠孝之道至于持服三年不過盡孝之一端況大行皇帝十三年以來宵旱憂勤惟願四海昇平吉祥善慶為子臣者自應仰體在天之靈紹述纘承共享和平之福以成先志若必欲重服三年以為盡孝上揆大行皇帝聖心亦未必鑒慰也持服一節朕原不敢以為克盡繼述之大猷不過稍盡臣子之私情今皇太后既有此旨且責朕以行皇考所未行朕何敢當之爾諸王大臣將皇考未行之故并朕今日可行之故分晰開陳俾皇太后閱之而心安則朕意既遂而朕心亦慰矣即日諸王大臣覆奏言臣等伏思喪禮古今異宜斟酌務期至當欽奉皇上諭旨令臣等議行三年喪禮敬惟聖祖仁皇帝沖齡御極未經舉行大行皇帝臨御之初疊降諭旨欲三年持服以展孝思因彼時軍國重務有急需整理之事是以廷臣再三奏懇雖蒙俞允二十七日釋服而聖孝純篤素服三年有如一日今伏覩皇上至性肫誠哀思迫切屢蒙訓諭以仰承大行皇帝貽緒必行三年之喪于心始安伏念皇上為社稷臣民之主羣生之所倚賴皇上純孝哀慕之心得安即海內臣民之心亦得少安是以遵旨酌議具奏又奉諭旨元旦不應受賀聽政不必御門臣等正在議覆間伏讀皇太后懿旨以國家典禮重大政務殷繁本朝服制舊章不便輕改慈訓諄篤指示周詳臣等謹遵懿旨再行定議謹議得皇帝服制于百日之內用縞素二十七月之內俱用素服詣几筵前仍用縞素遇郊廟祀典應請皇上親詣行禮以承大典至陞殿受賀所以肅萬國之觀瞻御門聽政所以綜萬幾之體要俱應循照典禮以時舉行如此則皇上之孝思既得盡展國朝之典制亦屬相符期以上慰皇太后諄切垂諭之聖心即以副皇帝遵奉慈訓之至意而臣庶仰望之忱均慰矣奏入上召見總理事務大臣面傳皇太后懿旨諸王大臣議奏持服之禮酌古準今情理允協知道了九月癸丑管理禮部事務多羅履郡王允礿等會議言皇上大孝深純斷自震衷舉行三年喪制臣等謹考載籍詳慎酌議準古今之宜揆情文之當仰遵皇太后之慈訓敬體皇上之孝思國朝之典制既符臣庶之輿情均愜謹條列于左一祭祀按禮記王制喪三年不祭惟祭天地社稷為越紼而行事註謂不敢以皁廢尊是天地社稷之祭三年之內于古禮本當親行明呂坤謂祖宗不輕于父母奉祭不緩于居喪何可久廢誠以天祖一理宗廟之祭亦當並舉謹議凡遇天地太廟奉先殿社稷大祀皇上親詣行禮或遣官恭代俱禮服行禮作樂先期齋戒用素服冠綴纓緯視祝版用禮服朝日夕月厯代帝王先師孔子先農等祀遣官行禮咸用禮服作樂正祭之日皇上素服冠綴纓緯宮內祭神俊百日後舉行凡報祀之日若皇上親詣行禮具常服冠綴纓緯其承辦祭祀職事人員俱用常服至經筵臨雍耕耤等禮俱俟二十七月釋服之後舉行一朝會鉅典體制攸關元旦朝正共球畢集萬國瞻仰朝儀最重臣等謹議二十七月之內遇元旦朝賀皇上具吉服陞太和殿不宣表不作樂常朝陞殿亦用吉服不作樂一御門聽政典制至鉅昔宋仁宗行三年之喪臨朝改服孝宗于二十七日之後百官請聽政援書經被冕服出應門之禮固請乃許是持服三年不廢臨朝聽政稽之史冊自古為然謹議尋常事件及引見官員俱請于便殿辦理百日後恭請皇上御乾清門聽政一冠服按諒陰之制先儒謂上古本無可考史載魏孝文帝唐德宗釋服後仍以素服練巾聽政宋仁宗雖用以日易月之制改服臨朝宮中實行三年之喪蓋縞素不可以臨朝前代行三年之喪者亦惟宮中素服而巳朱子亦云人主不免于視朝聽政豈可不酌輕重而為之權制此不易之論也謹擬百日內皇上服縞素百日外請髮易素服詣大行皇帝几筵前仍服縞素御門涖百官聽政恭詣皇太后宮俱素服冠綴纓緯遇陞殿受朝俱用吉服祭祀並一切典禮俱用禮服至二十七月服百日禮致祭禮畢皇上釋服一宮中服制帝后齋體服制不容有異皇后持服自應遵照皇上舉行伏惟皇后朝夕侍奉皇太后兼有祭神報祀之禮應于二十七日後在宮中素服遇一切典禮日期俱禮服恭詣大行皇帝几筵前仍用縞素妃嬪于二十七日釋服二十七月之內俱素服遇一切典禮日期俱用禮服皇子與諸王臣工同一在京諸王公大臣文武官員二十七日釋服百日剃頭自釋服後各衙門有應行典禮及朝會坐班仍用禮服吉服從事外凡入朝奏事在署辦事俱素服冠綴纓緯恭詣大行皇帝几筵前則冠去纓緯二十七月服滿皇上釋服後俱遵吉禮行一二十七月內門神對聯除太和殿中和殿保和殿坤寧宮仍照常張掛外餘處俱釋服後張掛一各衙門進呈本章于二十七日百官除服後俱用硃印一在京王公大臣文武官員二十七日內不作樂不宴會一年之內不嫁娶其外省官員以及軍民人等仍照從前定例行其門神對聯王公以下及有頂帶官員俱于二十七月後張掛軍民人等仍照常例行制曰可十一月丁未恭上大行皇帝尊諡曰敬天昌運建中表正文武英明寬仁信毅大孝至誠憲皇帝廟號世宗【互見吉禮】己未諭雍正元年我皇考請髮及御門聽政在皇祖梓宮奉移山陵之後今百日將屆皇考梓宮尚在雍和宮若即剃頭朕心不安但歲底新正又有壇廟祭祀大典朕當親行者其禮當何如王大臣等確議具奏王大臣等奏言雍正元年元旦尚在聖祖仁皇帝大事百日之內而奉移山陵之期甚近是以世宗憲皇帝請髮以及御門聽政均得于奉移山陵後舉行今 \\n 乾隆元年元旦已在世宗憲皇帝大事百日之後而山陵工程尚未告竣奉移之期尚早歲暮新正一應壇廟祭祀大典皇上親詣行禮之處時有不同禮以義起應請皇帝于二十九日請髮十二月初一日後御門聽政於禮允洽從之又諭王大臣議奏乾隆元年正月初一日朕躬若往雍和宮行禮不便具禮服亦不便摘冠纓於初二日再往行禮等語正月初一日朕躬若不往雍和宮行禮朕心如何得安況有雍正元年正月初一日皇考素服往壽皇殿門下行禮之例乾隆元年正月初一日朕躬前往壽皇殿行禮畢在觀德殿更素服於雍和門行禮乾隆元年正月丙申朔皇上詣雍和門行禮是日雍和宮照常三次奠獻停止舉哀二月戊子尊世宗憲皇帝陵曰泰陵八月諭本月十三日詣雍和宮行禮據禮部奏稱請照今年元旦之例雍和門行禮朕思元旦乃天下臣民公共之大節只得勉從所請今朕一人誕辰非元年歲朝可比朕仍詣几筵前行禮九月諭禮部議奏恭送梓宮發引時朕隨出寰宇尊親牌寸門跪於街南恭候過後朕乘輿出西直門前往恭候至於靈駕到泰陵三洞橋更換小轝時朕先至隆恩門恭候到陵後安奉次日祭畢即行還京等語雍和宮奉移之日朕不忍於城內乘輿前往應步送出城再乘輿由別路前往以便跪接至三洞橋更換小轝時朕仍在旁跪候不必先至隆恩門安奉次日祭畢即回朕心實為不安朕欲在彼居住數日以申哀慕之忱著總理事務王大臣議奏十月初九日行奉移禮畢朕即在雍和宮居住恭候發引尋王大臣奏言謹按前代帝王親送梓宮者少無成憲可稽禮曰既葬反而卒哭又曰既反哭主人與有司視虞牲有司以几筵舍奠於墓左反日中而虞是安奉既畢原無復行居住之文應請皇上遵照雍正元年世宗憲皇帝恭送聖祖仁皇帝梓宮祭畢回鑾之例於次日祭後回鑾實屬允洽從之十月辛未奉移世宗憲皇帝梓宮於泰陵饗殿十一月乙酉冬至先期諭曰據禮部奏稱本年冬至恭祭列祖陵寢世宗憲皇帝梓宮尚未奉安地宮每日照常供獻應照例不行冬至致祭之禮朕思冬至祭祀關係大典若皇考梓宮前不行冬至祭祀之禮於心不安於理亦屬未協著該部再議具奏禮部奏言查各陵大祭遇清明中元歲暮忌辰皆朝服行禮祭畢更素服舉哀冬至日惟朝服致祭不更素服舉哀是以會典喪儀內未載有冬至之祭今奉旨以冬至祭祀關係大典請於世宗憲皇帝几筵前供牲帛三獻讀祝致祭令贊禮官贊禮但梓宮尚未安奉地宮且在二十七月以內所有承祭執事各官應不綴冠纓素服行禮從之二年三月恭奉梓宮安葬泰陵地宮凡大喪之儀具見大清通禮 \\n 皇朝通典卷六十一 \\n  \\n   \\n  "}
{"章节": "●皇朝通典卷六十二", "正文": "  \\n ●皇朝通典卷六十二 \\n 　 \\n  \\n 禮二十二 \\n ○禮二十二 \\n 凶二 \\n △凶二 \\n 列后大喪 \\n 皇后喪 \\n 太妃喪 \\n 皇貴妃喪 \\n 貴妃喪 \\n 妃喪 \\n 追封 \\n 服制 \\n ·列后大喪 \\n （臣）等謹按國朝列后大事孝端文皇后在尊稱皇太后之後孝莊文皇后在尊號太皇太后之後孝康章皇后孝惠章皇后孝恭仁皇后均以正位慈寧之曰仙馭升遐敬稽典禮世祖章皇帝聖祖仁皇帝世宗憲皇帝躬行喪禮備極哀慕誠敬之至孝聖憲皇后母儀天下四十二載皇上孝思肫篤尊養兼隆及遇大事哀毀倍至一切禮儀悉本至孝以定典章必誠必敬垂法萬世臣等謹考實錄記注所載各按年月纂紀如左 \\n 順治六年四月乙巳孝端文皇后崩越日奉安梓宮於宮中正殿設几筵世祖章皇帝率王以下文武各官公主福晉以下官員命婦皆成服凡初祭大祭繹祭月祭百日祭一應禮儀咸與太宗文皇帝大喪禮同七年二月丁亥恭上尊諡曰孝端正敬仁懿莊敏輔天協聖文皇后【互見吉禮】戊子奉移梓宮於昭陵行安葬禮 \\n 康熙二年二月庚戌慈和皇太后崩越日奉安梓宮於宮中正殿設几筵聖祖仁皇帝率王以上文武各官公主福晉以上官員命婦皆成服每日三次上食聖祖仁皇帝親奠獻悲泣癸丑諸王大臣等以聖祖仁皇帝哀痛過甚叩請節哀庚申奉移梓宮於壩上饗殿靈駕發聖祖仁皇帝奠酒行禮攀號益切太皇太后仁憲皇太后念聖祖仁皇帝沖齡荷宗社之重不便遠離紫禁親送梓宮頻降懿旨論止聖祖仁皇帝雖勉遵慈諭仍哭踊不輟五月甲午恭上尊諡曰孝康慈和莊懿恭惠崇天育聖章皇后【互見吉禮】乙未奉移梓宮於孝陵六月壬寅奉安於孝陵地宮二十六年十二月己巳太皇太后崩越日奉安梓宮於宮中正殿設几筵每日三次奠獻聖祖仁皇帝親上食奠酒行禮諭禮部朕孝服用布舊制國有大喪自宗室公以上服素帛今孝服俱改用布庚午諸王大臣合辭夭請節哀繼又以除夕請聖駕暫還宮不允壬申奉諭太皇太后疾大漸時諭朕曰太宗文皇帝梓宮安奉己久不可為我輕動況我心戀汝皇父及汝不忍遠去務於孝陵近地擇吉安厝則我心無憾矣諄諄降旨朕何敢違伏思慈寧宮之東新建宮五間太皇太后在日屢曾向朕稱善乃未及久居遽爾升遐今於孝陵近地擇吉修建暫安奉殿即將此宮拆運所擇吉處毋致缺損著揀選部院賢能官員前往敬謹料理天氣甚寒務期基址堅固工程完備二十七年正月乙亥朔諸王大臣以元旦令節再三奏請節哀還宮不允惟令王以下輟哭一日乙酉奉移太行太皇太后梓宮暫安於朝陽門外殯宮聖祖仁皇帝居殯宮傍倚廬不還宮三日始設褥戊子諸王大臣合辭屢請乃還宮幕居於乾清門外之左乙未行大祭禮釋服先是諭曰自漢以來帝王居喪持服以二十七月易為二十七日惟魏孝文帝欲行三年之喪朕平日讀史至此常稱贊之今非欲遵古賢君祇念朕八歲世祖章皇帝賓天十一歲慈和皇太后崩逝全賴聖祖母太皇太后鞠養教誨以至成立遽遭大故實增痛傷哀疚靡盡今定持服二十七月少慰罔極之痛朕獨持於宮中幾政毫無曠廢不令臣民持服一切俱不禁止如此可以遂朕本懷諸王大臣及百官士民再三陳奏請遵以日易月之制得旨勉從眾請猶欲持服百日諸王大臣復固請乃止四月己酉奉移梓宮於暫安奉殿聖祖仁皇帝哭踊扶掖步行三里餘始乘馬在途每日號慟步行數里如初啟行時辛酉奉安梓宮於暫安奉殿十月乙卯恭上尊諡曰孝莊仁宣誠憲恭懿翊天啟聖文皇后【互見吉禮】五十六年十二月丙戌仁憲皇太后崩越日恭奉梓宮於寧壽宮正殿設几筵聖祖仁皇帝以足疾方甚舁榻近几筵前就榻成服跪哭失聲奠酒三爵乃跪呼聖母念臣足疾不能盡禮惟聖母鑒之言畢大慟迷暈時世宗憲皇帝及諸皇子皆侍左右惶遽失措世宗憲皇帝急呼哭者止聲於是內外寂然少頃聖祖仁皇帝始甦諸皇子內大臣環跪叩勸乃強舁榻退至側殿聖祖仁皇帝仍哀哭不止皇子諸王大臣再四叩請聖祖仁皇帝乃還蒼震門內以延禧宮為苫次丙申行奉移啟奠禮先期禮部奏請簡皇子恭代行禮奉諭此乃初祭朕雖艱于動履務必親詣祭酒寧壽宮中復能得行禮乎從此永訣矣諸皇子及大臣等勿拂朕意是日遣皇子恭代行禮聖祖仁皇帝乃御榻諸几筵前跪于榻上舉哀恭代行禮之皇子詣奠几前跪祭氣三爵每祭一叩聖祖仁皇帝隨行三拜禮眾隨行禮舉哀畢女官奉仁憲皇太后冠服出聖祖仁皇帝皆一一頂戴跪送至燎所遣公主祭酒三爵聖祖仁皇帝在內隨行三拜禮舉哀畢還宮丁酉奉移梓宮於朝陽門外殯宮聖祖仁皇帝御榻哭送出寧壽宮西門舉哀跪送靈駕發仰望不見始止哀還苫次丁未行大祭禮聖祖仁皇帝親詣几筵前奠酒舉哀行禮釋服五十七年三月辛酉恭上尊諡曰孝惠仁憲端懿純德順天翼聖章皇后【互見吉禮】壬申奉移梓宮於山陵四月乙酉奉安於寶城地宮五十八年二月甲子尊稱孝惠章皇后陵曰孝東陵時禮臣奏言古來帝后有不合葬而自為陵俱就方位定名今孝惠章皇后陵在孝陵之東不必另立陵名恭擬尊稱為孝東陵得旨是 \\n 雍正元年五月辛丑仁壽皇太后崩越日恭奉梓宮於寧壽宮正殿設几筵舉哀成服世宗憲皇帝於蒼震門內設倚廬以居甲辰恭移梓宮奉安於壽皇殿世宗憲皇帝行安奉禮畢乃於順貞門內設倚廬以居日親奠獻諸王大臣等疏言時當盛暑躬親奠獻請間兩二日一詣不允八月己未恭上尊諡曰孝恭宣惠溫肅定裕贊天承聖仁皇后【互見吉禮】乙丑奉移梓宮於景陵世宗憲皇帝諭曰皇太后素性謙謹事聖祖仁皇帝數十年未嘗少懈今暫安奉仁壽皇太后梓宮於蘆殿饗殿內見奉聖祖仁皇帝梓宮仁壽皇太后前一應供獻及祭文不可由中門出入皆應於西門行走以仰體我皇妣謙沖至意九月丁丑朔奉安於景陵寶城地宮二年二月諭諸王大臣九卿等欽惟孝莊文皇后躬備聖德天錫純禧誕育世祖章皇帝瑞應昌期君臨萬國逮我聖祖仁皇帝繼聖嗣統久道化成立萬世無疆之業皆我孝莊文皇帝福德兼隆之所啟佑也康熙二十六年十二月慈馭升遐先期面諭我聖祖仁皇帝曰我身後之事特以囑汝太宗文皇帝梓宮安奉己久卑不動尊此時未便合葬若另起塋域未免勞民動眾究非合葬之意我心戀汝父予不忍遠去務必于遵化安厝我心無憾矣再四丁寧言之懇切我聖祖仁皇帝涕泣受命爰諭諸王大臣集議僉同於康熙二十七年四月安奉梓宮於孝陵之南為暫安奉殿迄今三十餘年矣朕惟禮經曰合葬非古也先儒又云神靈有知無所不通是知合與不合惟義所在今昭陵安奉日久若於左近多起山陵究非合葬之義且自孝莊文皇后安奉以來我聖祖仁皇帝歷數綿長海宇乂安子孫蕃衍想孝莊文皇后在天之靈極為安妥遺命諄諄聖祖仁皇帝遵奉三十年今朕身任付託之重山陵典禮理宜斟酌盡善以垂世者莫大于此著諸王大臣九卿等會同確議具奏尋王大臣等遵旨議奏暫安奉殿自聖祖仁皇帝親受孝莊文皇后遺命奉安三十餘年景運綿長子孫蕃衍海宇乂安誠希有之吉兆稽考古禮無必當合葬之文應即暫安奉殿定為陵寢得旨是十一月辛酉尊孝莊文皇后陵曰昭西陵三年八月丙戌以孝恭仁皇后三年服闋世宗憲皇帝詣奉先殿祭告行釋服禮先是聖祖仁皇帝三年服闋世宗憲皇帝以孝恭仁皇后制未滿仍齋居養心殿素服涖事總理事務王大臣等奏請遵制舉行吉禮得旨國家大禮皇考皇妣雖有輕重之別而朕之私衷則不容分視外邊吉禮令照國家典制舉行己有諭旨朕于宮中務期獨盡人子之禮況今二十七月並非勉強從事沾取孝名以為觀美祇求朕心之安耳禮盡則朕心自安朕意己定諸王大臣毋得再奏尋內閣九卿等奏言八月二十三日為孝恭仁皇后服闋之辰應照前聖祖仁皇帝服闋典禮擇日行祫祭禮并行令順天府尹及直省各督撫出示曉諭以慰輿情奉旨朕疊遭皇考皇妣大事追念罔極深恩莫由仰報三年以來祇于宮禁之中齋居素服默盡思慕哀戚之忱非敢自謂遵循古禮更不欲宣播于眾也父母之喪人子之心則一而帝后之禮國家之制則殊今屆皇妣孝恭仁皇后釋服之期擇日于奉先殿祭告自行家禮至于頒諭中外著不必行至是祭告奉先殿禮成回宮召諸王大臣等入諭曰父母之恩鞠育顧復為人子者終身仰報不盡而朕荷皇考皇妣之恩尤為至深至厚誠所謂欲報之德昊天罔極也三年之中如祭祀朝會國家大禮不可曠缺朕亦照例舉行不過于宮中持服默盡其心究未能盡此心千萬一也日月易邁己屆三載禮制有定而朕心無窮此一件素服朕衣著三年今日更換不勝悽愴朕之一念豈但三年固結于中即終身之久斷不能忘也諭畢天顏慘戚諸王大臣仰見聖孝誠篤莫不感動涕零十二月辛酉奉安孝莊文皇后梓宮於昭西陵寶城地宮 \\n 乾隆四十二年正月庚寅皇太后崩是日恭奉梓宮於慈寧宮正殿設几筵陳奠皇上痛哭失聲擗踊不己百官齊集舉哀上至含青齋苦次王公大臣懇請還宮不允奉諭孝服日期皇太后遺詔令朕止穿孝二十七日然追憶雍正十三年遭皇考大故朕欲持服三年因奉聖母慈諭止令穿孝百日朕並遵從今值皇太后之事朕仍當依前諭穿孝百日其餘王公官臣官員等並照例二十七日而除辛卯諭曰大行皇太后坤元協德懋著徽音四十二年母儀天下尊養兼隆福德備至實古今史冊所未有今忽遭仙馭升遐朕心哀痛不能稍釋敬稽典禮宜隆諡號以表尊崇第至德難名實非臣下擬議所能切當朕欲親尊為孝聖憲皇后其令大學士九卿公議可否如是及所有節次晉加徽號其中或有按例應行酌減及應增加字樣仍著敬謹詳議具奏又諭朕登極以來即尊養皇太后於暢春園迄今四十二年視膳問安承歡介景所以奉懿娛而盡愛敬為時最久今奄遭大故遵例於慈寧宮辦理喪儀痛深罔極因念奉安梓宮於陵寢地宮諏吉鳩工尚需時日稽諸舊典理應殯宮移奉以展哀誠與其另擇暫安奉殿不若暢春園為皇太后頤和娛志之地神御所安最為妥適業於九經三事殿易蓋黃瓦敬設几筵謹蠲本月二十九日舉行奉移禮所有應行事宜各該衙門即遺敬謹預備是日王大臣等再三懇請皇上暫還養心殿得旨午奠後暫居養心殿壬辰諭雍正十三年皇考龍馭上賓朕欲持服三年羣臣請循以日易月之制朕皆未允嗣奉聖母慈諭令朕持服百日因即遵行然百日釋服仍素服滿二十七月今遭聖母大故自應仍遵懿旨持服百日昨已明降諭旨矣其素服二十七月亦照前例惟遇壇廟大祀行禮及致齋三日閱視祝版先期詣壇並視朝聽政諸事朕從前惟準理而行並未載在令典此時當詳議及之又如王公大臣官員持服二十七日而除素服則滿百日至百日後用何服色及陪祀齋戒常朝坐班並一切典禮如何定制亦當酌定章程頃檢閱雍正十三年王大臣等所定條欵頗為賅括著將原摺交軍機大臣會同辦理喪儀王大臣等悉心詳議具奏乙未諭曰大行皇太后萬年吉地今定為泰東陵丙申奉移皇太后梓宮於九經三事殿設几筵皇上以無逸齋為苫次王大臣等固請是日暫回圓明園居住二月丁酉皇上詣安佑宮於聖祖仁皇帝世宗憲皇帝神御前行告哀禮戊戌仍至無逸齋居住王大臣等合辭固請己亥朔皇上朝奠後回圓明園是日大學士等遵旨議奏臣等伏考歷代母后尊諡自東漢明帝始建光烈之稱厥後典制相仍著於史冊而所上諡號類皆出於臣下由其徽音令德雖有不同而考禮定名尚易比擬故也欽惟大行皇太后誕育皇躬母儀天下備福壽者八十六載受孝養者四十二年合九州萬國以尊親萃五世一堂而頤樂鴻稱疊晉慶典便蕃惟我皇上本至孝以定典章宣示諭旨以至德難名親尊為孝聖憲皇后仍令臣等集議謹查孝莊文皇后徽號二十字孝惠章皇后徽號十字於恭上尊諡時俱敬列十二字今大行皇太后徽號係十八字臣等遵旨詳議於徽號擬用八字又照例增加四字恭上尊諡曰孝聖慈宣康惠敦和敬天光聖憲皇后以符禮制伏候欽定得旨是庚子王大臣等奏言皇上至孝性成自皇太后慈馭升遐迄今己逾一旬而孝思肫篤哀慟彌深至奉移以來無日不躬奠几筵誠恐哀毀過甚實非仰體聖母慈愛之意懇請皇上間一二日親詣梓宮前奠祭上不允三月壬午上率諸王貝勒文武羣臣恭奉冊寶上大行皇太后尊諡曰孝聖慈宣康惠敦和敬天光聖憲皇后【互見吉禮】四月己酉奉移梓宮於泰東陵上恭奉啟行哭泣步從里許由別路先至蘆殿候迎奉安行禮奠酒舉哀在途每日皆如之辛亥諭本月十八日恭奉皇妣孝聖憲皇后梓宮至泰東陵道由泰陵東經過自應朕躬恭代向皇考世宗憲皇帝皇妣孝敬憲皇后陵寢行禮而禮部儀注未經議及葢因康熙初年孝康章皇后大事未行此禮是以部臣無可援引然其時皇祖尚在沖齡廷臣又忽於禮遂致闕畧朕思皇妣升祔太廟之日朕恭捧神牌進殿門預設拜位安奉朕躬代于列祖列后皇考皇妣前行禮然後請神牌升座正可援以為例是日早朕先展謁泰陵再詣泰東陵恭閱工程畢預至泰陵分路處候梓宮至恭請靈輿暫停朕即于道旁遙向泰陵恭代行禮再奉梓宮啟行朕仍先至隆恩門外跪迎安奉隆恩殿所謂禮以義起必如是于心安亦足為萬世法守者交禮部增入會典遵行癸丑奉安孝聖憲皇后梓宮於泰東陵饗殿庚申奉安於寶城地宮儀具大清通禮 \\n ·皇后喪 \\n （臣）等謹按國朝典禮孝誠仁皇后孝昭仁皇后孝懿仁皇后孝敬憲皇后大事皆在正位中宮之時載在會典列為皇后喪儀乾隆十三年孝賢皇后崩逝一切典禮皆經皇上睿裁詔定準今酌古務協其宜茲悉恭紀於次 \\n 康熙十三年五月丙寅仁孝皇后崩越日奉安梓宮於乾清宮聖祖仁皇帝輟朝成服妃嬪以下咸成服戊辰奉移梓宮於西華門外殯宮庚寅奉移梓宮暫安於都城北沙河鞏華城殯宮六月庚申冊諡大行皇后曰仁孝皇后【雍正元年恭加上　尊諡曰　孝誠仁皇后詳見吉禮】十二年二月丁卯孝昭皇后崩越日奉安梓宮於宮中正殿聖祖仁皇帝輟朝成服妃嬪皇子以下咸成服己巳奉移梓宮於武英殿三月丙申奉移梓宮於沙河鞏華城與仁孝皇后同安於殯殿閏三月辛酉冊諡大行皇后曰孝昭皇后【雍正元年恭加上　尊諡曰　孝昭仁皇后詳見吉禮】二十年二月癸卯奉移仁孝皇后孝昭皇后梓宮於陵寢四月辛酉同奉安於陵寢地宮二十八年七月甲辰孝懿皇后崩越日奉安梓宮於承乾宮正殿聖祖仁皇帝輟朝成服妃嬪皇子以下咸成服丁未奉移梓宮於朝陽門外殯宮九月乙卯冊諡大行皇后曰孝懿皇后【雍正元年恭加上　尊諡曰　孝懿仁皇后詳見吉禮】十月甲戌奉移梓宮於陵寢癸未奉安於陵寢地宮 \\n 雍正九年九月己丑孝敬皇后崩越日奉安梓宮於暢春園九經三事殿世宗憲皇帝成服縞素十三日妃嬪皇子以下咸成服十月丁酉奉移梓宮暫安於田村殯宮十二月己亥冊諡大行皇后曰孝敬皇后十三年十一月丙辰皇上恭上尊諡曰孝敬恭和懿順昭惠佐天翊聖憲皇后【互見吉禮】 \\n 乾隆二年二月庚辰奉移孝敬憲皇后梓宮於泰陵三月庚寅奉安於泰陵地宮十三年三月乙未孝賢皇后崩丙申諭皇后同朕奉皇太后東巡諸禮己成忽在濟南微感寒疾將息數天己覺漸愈誠恐久駐勞眾重廑聖母之念勸朕回鑾朕以途次亦可將息因命車駕還京今至德州水程忽遭變故言念皇后乃皇考恩命作配朕躬二十年以來誠敬皇考孝奉聖母事朕盡禮待下極仁此亦宮中府中所盡知者今在舟行值此事故永失內佐痛何忍言一應典禮至京舉行布告天下咸使聞知辛丑靈駕至京由東華門入至長春宮奉安於正殿皇上親臨視安奉梓宮畢皇子奠酒三爵眾隨行禮畢各退甲辰王大臣等奏言謹按會典所載孝誠仁皇后喪儀禮部題準移文直省免其齊集舉哀制服葢緣康熙十三年時值三藩叛逆大兵致討恐任外各衙門舉哀制服有惑觀聽是以禮部題明免直省官民治喪原屬一時權宜嗣後相沿遂未更正考周禮為王后服齊衰注言諸侯諸臣皆齊衰是內外臣無異也明會典載皇后喪儀十三布政使司及直隸禮部請敕差官計告在外文武官員軍民人等制服與京師同今大行后崩逝欽奉諭旨布告中外應由禮部謄黃遺官頒下直省今在外文武各官于奉到諭旨為始摘冠纓齊集公所哭臨三日持服通前二十七日而除三日後照常辦事二十七日內文武各官不嫁娶不作樂軍民人等摘冠纓七日內不嫁娶不作樂其現在出征官軍悉免舉哀制服督撫以下仍照常例免其遣官進香從之己酉奉移梓宮暫安於景山觀德殿五月甲辰冊諡大行皇后曰孝賢皇后丙午大學士等奏帝后雖云儷體而地道臣道天澤昭然陞殿視朝事關典制非燕饗用樂可比孝賢皇后喪制應遵用祖制百日後皇上陞殿文武各官及外藩使臣行禮羣臣朝服均如常儀其作樂之處並照常舉行皇上兩月除沐後即應御門聽政羣臣常服不掛數珠禮畢仍素服百日後遇御門之期羣臣常服掛數珠庶於禮制分義皆為允協再恭檢孝誠仁皇后喪儀案卷內載百日以後期年以內王公以下各官逢初五十五二十五等日咸朝服月朔初十二十等日補服皆掛數珠馬懸繁纓尋常入內奏事常服不掛數珠馬不懸繁纓今孝賢皇后百日以後期年以前上朝坐班及入內奏事應悉遵此制至一切典禮應朝服采服之日仍如常儀所有原儀入朝奏事用常服之處應通行改正得旨孝賢皇后大事一切典禮朕皆斟酌古今務協其宜葢皇后坤寧正位體制原尊然以天子之禮視之則節文亦自有別縱令伉儷恩篤亦不可事事從而加厚以致失之太過即或情誼稍有未洽亦不宜事事從而貶抑以致失之不及葢皇后自有皇后之體制不可以夫妻之私情為之增損于其問也朕于孝賢皇后情誼隆重固天下臣民所恭知而經紀喪儀從不肯以一毫私意稍紊典常考明代嘉靖七年孝潔陳皇后之喪閣臣張璁據古禮以為喪服自期以下諸侯絕特為旁期言若妻喪本自三年報服殺為期年固未嘗絕上宜為后服期等語其折衷頗為允當今據大學士議奏禮儀內如陞殿作樂一節凡屬大朝祀典自當照例朕意今年內尋常陞殿但鳴鐘鼓樂懸而不作庶為合宜至來年正月將屆期年二切典禮著照康熙十四年之例如常儀餘依議六月奉諭山東沂州府營都司姜興漢奉天錦州府知府金文淳皆于孝賢皇后大事百日內薙頭經巡撫及都統參奏己降旨交刑部問罪本朝定制遇有國恤百日以內皆不薙頭倘違例私犯祖制立即處斬亦如進關時令漢人薙髮彼不薙髮者無不處斬之理此百餘年人所共遵不待傳諭而後曉是以會典條例皆無明文葢以修會典時不過增損明季之舊章明朝原無此制也又以其事本理法所必當然不必載之簡冊即如子孫孝養父母當食進食當衣加衣豈待專立科條然後盡其子職亦豈得以律令不載遂為不孝者解免至謂漢人遂可不遵百日之制苟有此心即與不肯薙髮者同尤不容誅也伊等身為臣子豈有不遵國朝定制之理若謂出於不知豈不見他人尚未薙頭何以不推求其故安心違犯此即立行正法以彰憲典亦無可恕然自朕思之律例會典實無明文而部文究未傳諭其所以未經聲明者亦因其為眾所共知今既明正其違犯之罪又當曲體其愚昧犯法之情且或遠方僻陋拘於二十七日除服之文遂有陷於不知或見他人有薙頭者即謂事屬可行冒昧觸網此等情節又不得不格外原矜更恐外省見有此兩案諭旨慮蹈狥隱之愆紛紛參奏國家無此體制可傳諭各督撫提鎮學政欽差各官等此旨未到之前或見在己經察出之案自當參處不容廢法姑縱其餘未發覺者概不必再行飭參旗人本屬當知若有喪心之徒不在此寬免之例嗣後將國恤百日內不得薙頭違者立即處斬之處載入會典律例令人共知遵守朕惟率由祖制欲使法在必行並無從寬從嚴之見存乎其間也七月復諭今日見江寧協領員缺保送之佐領尚未薙頭葢伊等以旨到日計算皇后大事滿百日薙頭皆當以事出之日為始若以旨到計之則極遠省分益致遲久不齊從前會典未載入此條而禮部行文並未明白指示以致外省人員非失之不及則轉至矜持至於太過將此通行曉諭各省駐防處如有似此觀望未薙頭者皆令薙頭纂修會典時詳悉載入十月戊子奉移孝賢皇后梓宮於靜安莊十七年十月康子奉移孝賢皇后梓宮於陵寢甲寅奉安於陵寢地宮三十一年七月諭據留京辦事王大臣奏皇后於本月十四日未時薨逝皇后自冊立以來尚無失德去年春朕共奉皇太后巡幸江浙正承歡洽慶之時皇后忽改常於皇太后前不能恪盡孝道比至杭州則舉動尤乖正理跡類瘋迷因令先程回京在宮調攝經今一載餘病勢日劇遂爾奄逝此實皇后福分淺薄不能仰承聖母慈眷受朕恩禮所致若論其行事乖違即予以廢黜亦理所當然朕仍存其名號己為格外優容但飭終典禮不便復循孝賢皇后大事所有喪儀止可照皇貴妃例行交內務府大臣承辦著將此宣諭中外知之凡皇后喪儀具大清通禮 \\n ·太妃喪 \\n （臣）等謹按國朝定制皇貴太妃喪儀與皇貴妃例同惟未贈諡以前稱皇貴太妃贈諡以後照所諡稱皇貴妃恭遇皇帝臨喪於殯前正中行一跪三拜禮其儀注由內務府進奏太貴妃與貴妃同太妃與妃同恭遇皇帝親臨皆如皇貴太妃禮今從會典之例彙為太妃喪禮列於皇貴妃之前 \\n 順治十八年正月皇考貞妃薨從妃禮 \\n 康熙四年十二月皇曾祖壽康太妃薨六年十一月皇考恪妃薨皇祖康惠淑妃薨並從妃禮十三年十一月皇祖懿靜太貴妃薨聖祖仁皇帝親詣冠摘纓緯奠酒行禮餘從妃禮二十八年四月皇考恭靖妃薨從妃禮三十三年六月皇考寧愨妃薨聖祖仁皇帝親詣冠摘纓緯奠酒行禮餘從妃禮四十八年六月皇考端順妃薨從妃禮五十二年十月皇考淑惠妃薨聖祖仁皇帝親詣冠摘纓緯奠酒行禮餘從妃禮 \\n 雍正五年閏三月皇考榮妃薨十年四月皇考惠妃薨十一年八月皇考宜妃薨皆從妃禮 \\n 乾隆元年八月皇祖宣妃薨從妃禮二年正月皇祖熙嬪薨從嬪禮四月皇考齊妃薨皇上親詣冠摘纓緯奠酒行禮餘從妃禮四年三月皇祖謹嬪薨從嬪禮五年十月皇祖成妃薨從妃禮八年四月皇祖愨惠太妃皇貴妃薨奉旨輟朝十日皇上親詣冠摘纓緯奠酒行禮餘從妃禮九年四月皇祖順懿密太妃薨皇上親詣冠摘纓緯奠酒行禮餘從妃禮六月皇祖通嬪薨從嬪禮十一年六月皇祖襄妃薨從妃禮十八年十二月皇祖純裕勤太妃薨皇上親詣冠摘纓緯奠酒行禮餘從妃禮二十二年四月皇祖定妃薨皇上親詣冠摘纓緯奠酒行禮餘從妃禮四十九年十二月皇考純懿皇貴妃薨從妃禮凡儀具大清通禮 \\n ·皇貴妃喪 \\n 雍正三年十一月敦肅皇貴妃薨定為皇貴妃喪禮諏日奉移金棺於阜城門外十里莊行冊諡禮 \\n 乾隆二年三月奉移敦肅皇貴妃金棺從葬泰陵十年正月慧賢皇貴妃薨是日諭皇貴妃高氏著晉封慧賢皇貴妃禮部遵旨議準照冊諡敦肅皇貴妃之例行冊諡禮一應喪儀皆與敦肅皇貴妃同是月哲憫皇貴妃薨諭皇長子生母哲妃富察氏著追封皇貴妃又諭皇貴妃富察氏著追封哲憫皇貴妃一應典禮與慧賢皇貴妃同十六年十月奉移慧賢皇貴妃哲憫皇貴妃金棺從葬孝賢皇后陵寢二十年十一月嘉貴妃薨奉旨追諡淑嘉皇貴妃一應禮儀與慧賢皇貴妃同二十二年十一月奉移淑嘉皇貴妃金棺於孝賢皇后陵安葬四十年正月令懿皇貴妃薨奉旨皇貴妃薨逝著稱令懿皇貴妃又諭皇貴妃薨逝例應素服十日今已擇于二月初五日移殯靜安莊所有初六日經筵典禮仍照常舉行至初七八等日適屆社稷壇齋戒其應行陪祀執事大臣官員著於初七日起即穿用常服朝珠餘仍穿足素服十日二月奉移金棺于靜安莊一應典禮俱與慧賢皇貴妃同儀具大清通禮 \\n ·貴妃喪 \\n 康熙三十三年十一月溫僖貴妃薨奉旨輟朝五日定為貴妃喪禮 \\n 乾隆二十九年四月忻妃薨奉旨著加恩照貴妃例辦理儀具大清通禮 \\n ·妃喪 \\n 崇德六年九月關睢宮宸妃薨定為妃喪禮 \\n 順治十五年三月悼妃薨奉旨追諡為悼妃一切禮儀如妃 \\n 康熙九年四月慧妃薨聖祖仁皇帝輟朝三日一切禮儀如妃例【是年并定　嬪喪儀　貴人喪儀並見　大清通禮】三十五年六月平妃薨三十八年七月敏妃薨五十年十一月良妃薨禮俱與慧妃同 \\n 雍正元年追封敏妃為敬敏皇貴妃十二年五月寧妃薨禮與康熙五十年良妃同 \\n 乾隆三十二年五月謙妃薨三十八年十二月豫妃薨禮俱同儀具大清通禮 \\n ·追封 \\n 皇太子喪 \\n 皇子喪 \\n 親王以下喪 \\n 品官喪【庶士庶人附】 \\n 皇太子喪 \\n 乾隆三年十月端慧皇太子薨奉諭皇次子永璉乃皇后所生朕之適子為人聰明貴重氣宇不凡當日蒙皇考命名永璉隱然示以承宗器之意朕御極以後不即顯行冊立皇太子之禮者葢幼年志氣未定恃貴驕矜或左右諂媚逢迎至於失德甚且有窺伺動搖之者是以乾隆元年七月初二日遵照皇考成式親書密旨召諸王大臣面諭收藏於乾清宮正大光明匾之後是永璉雖未行冊立之禮朕己命為皇太子矣今於本月十二日偶患寒疾遂致不起朕心深為悲悼朕為天下主豈肯因幼殤而傷懷抱但永璉係朕適子己定建儲之計與眾子不同一切典禮著照皇太子儀注行禮部等遵旨謹將皇太子喪禮公同酌議具奏得旨遵行是月奉移金棺於田村十一月行冊諡禮七年建端慧皇太子園寢於朱華山八年十一月奉移金棺恭送朱華山園寢安葬儀具大清通禮 \\n 皇子喪 \\n 順治十六年皇子榮親王薨追封榮親王治喪視親王加厚卜葬於黃花山園寢 \\n 雍正六年皇八子懷親王薨定為皇子喪儀十三年十一月皇上諭朕兄皇長子乃皇妣孝敬皇后所生朕弟皇八子素為皇考所鍾愛當日曾以親王禮殯葬今朕眷念手足之誼均著追封親王一切應行典禮著宗人府會同禮部察例具奏尋宗人府等奏言由內閣擬追封親王諡號恭候欽定後遣官往殯處讀文致祭見今修造園寢俟安葬後照封諡字樣製造神牌安設饗堂從之 \\n 乾隆十三年下月悼敏皇七子薨奉諭皇七子永琮敏醉中宮性成夙慧甫及兩周岐嶷表異聖母皇太后因其出自正嫡聰穎殊常鍾愛最篤朕亦深望教養成立可屬承祧今不意以出痘薨逝深為軫悼建儲之意雖朕衷默定而未似端慧皇太子之書旨封貯又堂在襁褓非其兄可比且中宮所出於古亦無遭殤追贈概稱儲貳之理但念皇后名門淑質在皇考時雖未久承孝養而十餘年來侍奉皇太后承歡致孝備極恭順作配朕躬恭儉寬仁可稱賢后乃誕毓佳兒再遭夭折殊難為懷皇七子喪儀應視皇子從優著該衙門遵旨辦理送入朱華山園寢尋奉旨追贈皇七子諡曰悼敏皇子十五年三月皇長子定安親王薨奉諭皇長子誕自青宮齒序居長且年逾弱冠誕育皇孫今遺疾薨逝朕心深為悲悼宜備成人之禮著追封親王一切喪儀該部詳察典禮具奏至彌留之際遷移外所以便殯歛雖屬內廷向例但當沉綿疾亟令其遠遷朕心實有所不忍況園亭不同大內著即於皇長子所居別室治喪其親王爵即令皇長孫綿德承襲朕近年屢遭哀悼之事至於情實不能己侍奉慈闈自當以禮節情且皇長子幼而質弱朕加恩顧復念其未能承受厚福原非端慧皇太子悼敏皇子望其可屬承祧者比雖父子至情實不能忍而輕重所繫朕豈不知明諭至此諸王大臣可不必為朕過慮矣尋內閣撰擬追封諡號進呈奉旨追封皇長子為和碩定安親王遣官詣殯處追封致祭九月奉移定安親王金棺於園寢儀具大清通禮 \\n 親王以下喪 \\n 順治九年定親王郡王貝勒具子鎮國公輔國公鎮國將軍輔國將軍奉國將軍喪儀 \\n 康熙四年定親王郡王等由宗人府奏賜諡號貝勒以下不入八分公以上應否給諡請旨遵行 \\n 雍正十三年十一月皇上諭諸王貝勒貝子公朕維治天下之道首重親親親親之道首在慎終追遠我朝宗室皆太祖太宗後裔自當敦睦友愛豈可視為疏逖宗人府所奏服制一事各分支派殊有未協是飭令復議嗣恭閱皇祖時皇考所奏摺內裕親王太福晉薨逝時皇祖行圍在外仍令太妃等臨喪令皇考及諸叔亦往成服由此觀之則彼時實存古道後朕叔怡賢親王薨逝皇考遺朕弟兄臨喪並令皇五子成服彼時眾意不過以為格外之恩未有言及理所當然者如此風漸長則將來皇子等皆以倨傲自恣而親親之義勢必冺沒無存朕常於此有深懼焉古人云以父母之心為心則天下無不和之兄弟以祖宗之心為心則天下無不睦之宗族爾諸王貝勒貝子公等惟當以太祖太宗之心為心視國事如家事彼此提撕共臻至善果能如此則朕敦睦親族之懷庶幾可副而皇祖鴻基大業從此貽慶於億萬斯年矣且親族者乃天地之常經必當有久遠不易之則豈可以君上一時之愛憎率意從事嗣後雖朕之子孫若遇近派尊屬薨逝亦當成服除諸王屬下仍照原定支派遵行外諸王貝勒貝子公等如何成服會喪之處必使合乎禮節以盡親親之詛其旨內事宜著諸王貝勒貝子公等會同詳議具奏遵旨議準嗣後皇帝子孫照依會典所定五等服制遇期服胞伯叔兄弟之事除年幼未分封之皇子皇孫不議外長者照例具奏再行臨喪既未分出自應停止成服其諸王貝勒貝子公宗室將軍閑散宗室等不論爵次凡近支皆照會典所定服制五等遇小功服以上之喪照例會喪成服期服六十日而除大功一月而除小功七日而除遇百日內致祭仍齊集摘冠纓宗人府委官稽察朝祭大典王公皆當侍班應令期服者於大祭日薙頭小功七日大功於出殯後薙頭遇齋戒日暫停前往喪所至親王福晉以下亦照定例準禮部傳令齊集委官稽察如喪家呈部願停止福晉等齊集者準其停止其喪服事宜仍照康熙九年定例遵行乾隆三年奏定期服者令大祭日除服大功服者令初祭日除服小功者送殯日除服儀具大清通禮親王福晉以下喪公主以下喪順治九年定儀並具大清通禮 \\n 品官喪【庶士庶人附】 \\n 順治三年定喪服之制列圖於律頒行天下【詳後服制篇】七年定額駙民公以下各官及庶人喪儀並具大清通禮 \\n ·服制 \\n 斬衰三年子為父子之妻同子為繼母【父之後妻】慈母【謂妾子無母父命他妾養子者】養母【自幼過房與人者】子之妻同庶子為嫡母為所生母庶子之妻同為人後者為所後父母為人後者之妻同女在室為父母己嫁被出而反在室者同嫡孫承重為祖父母祖父俱亡承重為高曾祖父母嫡孫之妻同【為人後者承重同】妻為夫妾為家長 \\n 齊衰杖期嫡子眾子為庶母【謂父妾有子者】嫡子眾子之妻同子為嫁母【謂親生母父歿而改嫁者】子為出母【謂親生母父在被出者】夫為妻【父母在不杖】 \\n 齊衰不杖期祖為嫡孫父母為嫡長子及眾子父母為嫡長子之妻父母為女在室者父母為子為人後者繼母為長子眾子子為從居改嫁繼母【謂父卒繼母改嫁而己從之者】從子為伯叔父母及姑在室者為親兄弟及姊妹在室者為親兄弟之子及女在室者孫為祖父母孫女為祖父母雖適人不降庶孫為生祖母【慈母養母孫同】女出嫁為父母為人後者為其本生父母女在室及雖適人而無夫與子者為其兄弟姊妹及兄弟之子兄弟之女在室者女適人為兄弟之為父後者婦為夫兄弟之子及女在室者妾為家長之父母及家長之妻妾為家長之長子眾子與其所生子為同居繼父兩無大功以上親者 \\n （臣）等謹按乾隆四十年奉上諭獨子出繼之例以一人承兩房宗祀原例內雖無服制明文但既為人後其嗣父病故自應照雍正十三年議準定例服喪三年至將來本生父母病故則喪不並行例止期服其人情切報本於禮仍有心喪三年之文原可自盡仰見聖人酌禮準情化民加厚之至意葢降服心喪禮節不踰而衷情各盡實所以補喪禮之所未備也 \\n 齊衰五月為曾祖父母女孫雖適人不降 \\n 齊衰三月為高祖父母女孫雖適人不降為繼父先同居今不同居者【自來不同者無服】為同居繼父兩有大功以上親者 \\n 大功九月祖為眾孫及孫女在室者祖母為嫡孫眾孫及孫女在室者生祖母為庶孫【慈養祖母同】父母為眾子婦及女之己嫁者【慈母養母為其子婦同】伯叔父母為從子婦及兄弟之女己嫁者為人後者為其兄弟及姑姊妹在室者夫為人後其婦為夫本生父母為夫之同堂兄弟及同堂姊妹在室者為姑及姊妹之己嫁者為兄弟之子為人後者女出嫁為本宗伯叔父母及兄弟與兄弟之子及姑姊妹及兄弟之女在室者婦為夫之祖父母為夫之伯叔父母 \\n 小功五月為伯叔祖父母【謂祖之親兄弟】嫡孫眾孫為庶祖母為同堂伯叔父母【謂父之堂兄弟】為同堂姊妹之出嫁者為再從兄弟及從姊妹在室者為同堂兄弟之子及女在室者為祖姑在室者【謂祖之親姊妹】為堂姑之在室者【謂父之同堂姊妹】為兄弟之妻祖為嫡孫之婦為兄弟之孫及兄弟之孫女在室者為外祖父母為母之兄弟姊妹為姊妹之子及女之在室者為人後者為其本生母之父母為其姑及姊妹之己嫁者婦為夫兄弟之孫及孫女在室者婦為夫之姑及夫之姊妹【在室出嫁同】婦為夫之兄弟及夫兄弟之妻婦為夫堂兄弟之子及女之在室者女出嫁為本宗姊妹之出嫁者為本宗堂兄弟及堂姊妹之在室者有子之妾為家長之祖父母 \\n （臣）等謹按欽定禮記義疏云外祖父母有當服者六子為因母之父母一也因母即親母也母出為繼母之父母二也庶子君母在為君母之父母三也君母即嫡母也庶子為繼母之父母四也庶子不為父後者為己母之父母五也為人後者為所後母之父母六也又云繼母多則服在堂繼母之黨葢外祖父母之服有六則自外祖父母以下者其同為當服可知此母黨之服之制也 \\n 緦麻三月祖為眾孫婦曾祖父母為曾孫曾孫女高祖父母為元孫元孫女祖母為嫡孫眾孫婦為乳母為曾伯叔祖父母為族伯叔祖父母為族伯叔父母為族兄弟及族姊妹在室者為曾祖姑在室者為族祖姑及族姑在室者為兄弟之曾孫及曾孫女在室者為兄弟之孫女出嫁者為同堂兄弟之孫及孫女在室者為再從兄弟之子及女在室者為祖姑【謂祖之親姊妹】及堂姑【謂父之堂姊妹】及己之再從姊妹出嫁者為同堂兄弟之女出嫁者為父姊妹之子為母兄弟之子為母姊妹之子為妻之父母為婿為外孫及外孫女為兄弟孫之妻為同堂兄弟之妻為同堂兄弟子之妻婦為夫高曾祖父母為夫之伯叔祖父母及夫之祖姑在室者為夫之堂伯叔父母及夫之堂姑在室者為夫之同堂兄弟及同堂兄弟之妻為夫之同堂姊妹【在室出嫁同】為夫之再從兄弟之子及女在室者為夫同堂兄弟之女出嫁者為夫同堂兄弟子之妻為夫同堂兄弟之孫及孫女在室者為夫兄弟孫之妻為夫兄弟之孫女出嫁者為夫兄弟之曾孫及曾孫女之在室者女出嫁為本宗伯叔祖父母及祖姑在室者為本宗同堂伯叔父母及堂姑在室者為本宗堂姊妹之出嫁者為本宗堂兄弟之子及女在室者 \\n 八旗官員服制除父母之喪應持服百日外養子于本生父母之喪持服兩月于一月後薙頭當差親伯叔伯母嬸母親兄弟妻娶妻之子撫養庶母之喪于一月後薙頭當差此一戶內如有承辦其事者仍照常持服兩月親伯叔祖親伯叔祖之子親伯叔之子親兄弟娶妻之子親嫂親子婦娶妻之孫生子庶母之喪於出殯七日後薙頭當差親伯叔祖母親伯叔祖之子婦親伯叔祖之孫親弟婦親伯叔之子婦親兄弟之子婦親孫婦之喪於出殯後薙頭當差無服族人之喪不準持服照常當差行走凡大臣官員持服日期其職任官差各異應行令各地方各量職任于其應行走之時即令當差行走 \\n 皇朝通典卷六十二 \\n  \\n   \\n  "}
{"章节": "●皇朝通典卷六十三", "正文": "  \\n ●皇朝通典卷六十三 \\n 　 \\n  \\n 樂一 \\n ○樂一 \\n （臣）等謹按大樂之作天地同和蓋惟聖人之心通極造化故能建中和之極究聲氣之原嘉應神祗茂豫民物所謂聖人生古樂興也我朝開國之始肇鬯元音廣大清明燦然隆備聖祖仁皇帝心通天矩欽定律呂正義一書古樂之大義明而千古有定論今樂之至理具而千古有正聲我皇上恭承先緒重輯後編凡郊廟所陳朝會燕饗所奏無不按律諧音分刌節比舉前書所謂審音定樂制器協均者一一見諸施行盛德形容於斯為極良由聖心天縱學貫神樞所以製作之隆超越千古也竊觀古來論樂皆以黃鍾為律本而律尺不明縱黍橫黍聚訟紛如律本之失蓋由於此聖祖仁皇帝躬親佈黍審定今尺七寸二分九釐為黃鍾真度以為律本律本既定以之上生下生諸律皆由此而定皇上業隆繼述一切笵金琢玉之製悉稟成模典法攸昭範圍不過此製律之密也樂之為用最重分均自後漢志以管子絃音之度牽合管音故有黃鍾為宮太簇為商姑洗為角蕤賓為變徵林鍾為徵南呂為羽應鍾之變宮之說歷代相沿承譌襲謬遂致一均之內律呂互用豈古人製律陰陽不紊之義乎聖祖仁皇帝神明律數確然定為清濁分均使陽皆從律陰皆從呂皇上於周禮六樂奏黃鍾歌大呂奏太簇歌應鍾之文謂清濁同均者尚不可合用豈有清濁不同均者而可合用之理蓋既云奏則但奏其樂而不歌既云歌則始作樂以合人聲耳奏與歌自必各為一事義蘊深融不徒昭揭緀旨直契先聖造律之原此審音之確也至於宮律之用考之周禮既曰圜鍾為宮奏之圜丘函鍾為宮奏之方澤黃鍾為宮奏之宗廟又曰奏黃鍾以祀天神奏太簇以祭地祗奏無射以享先祖奏夷則以享先妣經文已歧而不合自漢以後或以黃鍾祀天地以蕤賓享宗廟或以黃鍾祀天以太簇祀地均未允協我皇上貫通三極以黃鍾子位天之統也天壇用黃鍾為宮林鍾未位地之統也地壇用林鍾為宮太簇寅位人之統也太廟用太簇為宮而朝賀燕饗之樂則隨月用律為宮既握三才並建之原更協五行迭嬗之序此用律之當也若夫釐定樂章務歸雅正遇有舉行慶典登奏攸資或從幾暇親裁或自臣工奏進紀膚功則軼采薇杕杜之篇誌愷樂則邁湛露蓼蕭之什溥福祺則追壽考作人之頌光文治則儷辟雝於樂之詩以至勤求民瘼譜雲漢之章廣厲學宮補笙詩之什敦和莊雅美備詳明他如丹陛導迎饒歌鼓吹花袍禺馬之聲遠藩藏衛之音並皆列在闕廷登諸樂府鏗鍧炳燿莫與比隆近猶以鍾呂元音古今同揆特命樂臣定宮商之譜究疏越之音輯為一編用昭法守所由折衷善美依永和聲洋洋乎聲振之休藻金石而絣萬禩也臣等職司編纂未能窺測精深謹依杜佑通典各門分類記載有前書所未備者量為增置至清樂為唐以前所尚之聲坐立部伎為有唐一代之制則謹從刪恭讀御製新樂府立部伎篇曰皇清之制較唐誠迴殊大哉王言國家審音正樂之模聖主崇雅黜鄭之意即此並可仰見矣 \\n 樂制 \\n △樂制 \\n （臣）等謹按杜佑樂典首列沿革一門上自邃古下迄有唐其閒歷代相承或襲用前朝或更新立制故以此為名我朝開國之初肇興制作嗣後屢經增定無非紹承前緒益昭美備詳明若名沿革於義未協因仿馬端臨文獻通考之例名為樂制按時編載昭法守焉 \\n 天命元年正月元旦諸貝勒大臣文武羣臣進表恭上尊號上焚香告天行受寶禮以是年為天命元年陞御座受慶賀陳設鹵簿奏樂八年台吉阿巴泰等征蒙古還至都城上出城迎之因破敵豎纛八鳴角拜天禮畢設大宴慶勞奏樂天聰六年喀爾沁部落古嚕斯恰布濟袞都稜具筵進獻陳設樂舞適奏報錦州蒙古貝勒諾木齊等歸降上大悅命八門擊鼓召眾宣捷翌日上至演武亭行拜天禮畢陞御座諾木齊等率部眾朝見因設樂舞大晏選力士為角觝之戲八年出師征明上謁堂子列八纛鳴角奏樂復定元旦朝賀陳設鹵簿奏樂九年停止元旦雜劇八旗筵宴止用雅樂十年諸貝勒大臣文武羣臣進表恭加上尊號陳設鹵簿奏樂上拜天行受寶禮建國號曰大清改元崇德受慶賀設筵宴備陳樂舞 \\n 崇德元年肇建太廟追尊列祖凡四孟時享歲暮祫祭並奏樂定鹵簿樂器凡冬至萬壽聖節朝賀樂制與元旦同元旦前三日起至第九日止上元十四日起至十六日止俱作樂十二月上親征朝鮮二年朝鮮國王李倧自南漢山城來朝上出營渡漢江登壇受降奏樂【按國初之制命將出師凱旋慶賀宣捷受降並皆作樂所以肅軍威而作士氣也規模盛遠創造宏深萬年法制開於此矣】 \\n 順治元年九月大學士馮銓等奏言郊廟及社稷樂章前代各取嘉名以昭一代之制本朝削寇亂以有天下擬用平字從之是年即議準圜丘大祀樂九奏迎神奏始平之章奠玉帛奏景平之章進俎奏咸平之章初獻奏壽平之章亞獻奏嘉平之章終獻奏雍平之章徹饌奏熙平之章送神奏太平之章望燎奏安平之章皇帝出宮午門鳴鍾不作樂【下同】致祭禮畢皇帝還宮導迎樂奏祐平之章值齊期仍不奏【下同】方澤大祀樂八奏迎神奏中平之章奠玉帛奏廣平之章進俎奏咸平之章初獻奏壽平之章亞獻奏安平之章終獻奏時平之章徹饌奏貞平之章送神望瘞奏寧平之章禮畢皇帝還宮導迎樂奏祐平之章祈穀壇大祀樂九奏迎神奏中平之章奠玉帛奏肅平之章進俎奏咸平之章初獻奏壽平之章亞獻奏景平之章終獻奏永平之章徹饌奏凝平之章送神奏清平之章望燎奏太平之章禮畢皇帝還宮導迎樂奏祐平之章【按順治元年定大祀樂制後凡恭奉　列聖配享　兩郊及　祈穀壇致祭用樂之制並同】太廟時享樂六奏迎神奏開平之章奠帛初獻奏壽平之章亞獻奏嘉平之章終獻奏雍平之章徹饌奏熙平之章送神奏成平之章【望燎樂同】禮畢皇帝還宮導迎樂奏禧平之章【按順治元年定時享樂制後凡恭遇追尊　列祖加上　尊諡升祔　太廟致祭用樂之制並同又按順治十六年祫樂制惟迎　神奏貞平之章送　神奏清平之章樂名從異餘同】社稷壇樂七奏迎神奏廣平之章奠玉帛初獻奏壽平之章亞獻奏嘉平之章終獻奏雍平之章徹饌奏熙平之章送神望瘞奏成平之章禮畢皇帝還宮導迎樂奏祐平之章太歲壇樂六奏迎神奏保平之章奠帛初獻奏安平之章亞獻奏中平之章終獻夭肅平之章徹饌奏雍平之章送神望燎奏寧平之章二年以後節次議歷代帝王廟樂凡六奏迎神奏雍平之章奠帛初獻奏安平之章亞獻奏中平之章終獻奏平之章徹饌奏凝平之章送神望燎奏壽平之章【按歷代帝王廟定制遣官致祭嗣於順治十二年禮部奏准如遇　特行崇祀之典親祭行禮照例用導迎樂】文廟樂六奏迎神奏咸平之章奠帛初獻奏寧平之章亞獻奏安平之章終獻奏景平之章徹饌奏咸平之章送神望燎奏咸平之章【按順治九年　駕幸太學行釋奠禮迎神奏咸平之章奠獻奏寧平之章送神奏咸井讓章凡三奏嗣後恭遇　臨雍釋奠行禮用樂之制並同】朝日壇樂七奏樂章用曦字迎神奏寅曦之章奠玉帛奏朝曦之章初獻奏清曦之章亞獻奏咸曦之章終獻奏純曦之章徹饌奏延曦之章送神望燎奏歸曦之章夕月壇樂六奏樂章用光字迎神奏迎光之章奠玉帛初獻奏升光之章亞獻奏瑤光之章終獻奏瑞光之章徹饌奏涵光之章送神奏保光之章先農壇樂七奏樂章用豐字迎神奏永豐之章奠帛初獻奏時豐之章亞獻奏咸豐之章終獻奏大豐之章徹饌奏屢豐之章送神奏報豐之章望瘞奏慶豐之章俱用中和韶樂凡壇廟舞制初獻用武舞千戚六十有四亞獻終獻用文舞羽籥六十有四惟文廟用六佾初獻亞終獻俱文舞皆太常寺神樂觀司之其餘羣祀皆教坊司作樂此祭祀樂之定制也【按順治十七年又定　大享殿合祀樂制迎　神奏元和之章奠玉帛奏景和之章進俎奏肅和之章初獻奏壽和之章亞獻奏安和之章終獻奏永和之章徹饌奏協和之章送　神奏泰和之章望燎瘞奏清和之章樂章用和字嗣後未經復行至乾隆十六年改　大享殿為　祈年殿每歲皇上於此行祈穀之禮云】至於朝會宴饗三大節及常朝元年定制皇帝陞殿還宮俱奏中和韶樂羣臣行禮奏丹陛大樂皇太后皇后三大節慶賀俱丹陛大樂皇帝陞殿奏隆平之章還宮比顯平之章王公百官行禮奏慶平之章外藩行禮奏治平之章乘輿出入一切慶典用導迎樂燕饗侑食殿廷用清樂以樂辭之首句為章名部宴衍聖公及文武會試上馬下馬宴進士傳臚後恩榮宴文武鄉試開榜後鹿鳴鷹揚等宴皆教坊司作樂承應時制作肇興如受寶頒詔大婚上徽號巡幸尊封冊立及百官進慶賀表箋謝恩等諸典禮俱折衷定制用樂又屢申詔旨十四年諭禮部祭祀樂器必考辨精良始足肅將誠悃朕觀近來各壇廟所用樂器其中尚有敝壞非朕祗事天地宗廟社稷及致敬古帝王聖賢之意爾部即詳加察驗應行修整者節次開列奏請以便內府修理換給十五年諭禮部祭祀大典必執事人員通曉嫻熟始克肅將誠敬近見太常寺樂舞生聲容儀節多有未諳皆該衙門平日教演不精以致如此爾部即遵諭嚴行申飭是月辛亥上親行祈穀禮畢還宮復謂大學士等曰各處祭祀太常寺所奏樂俱未和諧樂乃祭祀之大典必聲容儀節盡合歌章始臻美善其召太常寺官嚴飭之此後須責令勤加肄習毋致違忽十七年諭禮部祭祀樂歌所以歆格神明理宜虔恪今太常寺奏樂人員平日怠於肄習以致樂章音韻多不中節該寺各官演習不勤殊為琉玩爾部即嚴加申飭以後務演習精熟聲調協和以副朕誠敬祭典之意 \\n 康熙八年定三大節朝賀樂章元旦皇帝陞座奏元平之章還宮奏和平之章冬至皇帝陞座奏遂平之章還宮奏允平之章還宮奏恆平之章均中和韶樂行禮奏晉平之章俱用丹陛大樂皇太后三大節朝賀陞座奏豫平之章還宮奏履平之章行禮奏益平之章俱用丹陛大樂皇后三大節朝賀陞座奏淑平之章還宮奏順平之章行禮奏正平之章俱用丹陛大樂十年恭謁祖陵幸盛京御清寧宮及是年玉牒告成十一年世祖章皇帝實錄告成擇吉恭進皆奏樂著為定制裁減祭祀執事樂舞人數諭禮部太常寺壇廟禋祀理宜虔肅今觀祭祀執事之人過多殊為煩雜應酌量裁減務令肅清二十一年釐正朝會宴享樂章時左都御史余國柱奏請釐正郊廟朝會宴享樂章上曰享祀樂章一代制作所係禮部翰林院集議以聞嗣禮臣等議奏自古廟樂原以述祖功宗德本朝郊壇廟祀樂章曲名曰平現今遵奉已久太祖太宗世祖同在太廟致祭不便分廟另撰宜如舊惟朝會宴享等樂曲調風雅未備宜敕下所司酌古準今求聲律之原定雅奏之節進呈請定嘉名以昭盛典從之二十三年上東巡親詣闕里致祭先師孔子所用樂章樂舞先生期令太常寺委司樂官前往指示肄習二十九年以喀爾喀新附數十萬眾必訓以法度俾知禮儀特行會聞禮奏樂三十四年定大閱鳴角擊鼓鳴金之制【按　大閱會閱之禮舊制並用鼓樂茲復定金鼓之節後凡遇舉行　大典均照是年定例】五十二年詔修輯律呂數理諸書并考定壇廟宮殿樂器五十三年考訂中和樂章聲調諭南書房翰林等向來陞殿所奏中和樂章皆仍明代所撰句有長短體制類詞後因文體不雅命大學士陳廷敬等改撰其章法皆以四字為句而奏樂人未習聲調仍以長短句法凑合歌之是雖文法易而聲調未易也今考察舊調已得宮商節奏甚為和平必得歌章字句亦隨詞調則章法明而宮商諧此事所關最要著南書房翰林同大學士等詳考定議務使章法與聲調協和歸於允當五十四年冬至躬祀圜丘用新定樂律【按是時考正律呂凡樂制樂器樂歌皆經　親定制度得中以是月　南郊大祀為始嗣後各祭祀朝會典禮並用　欽定雅樂】五十五年頒中和韶樂於直省文廟 \\n 雍正元年定直省祭器樂器圖式二年御製耕耤禾詞如遇舉行大典教坊司領樂官四員及樂工於耕耤所排列俟行禮時歌三十六禾詞又定耕耤筵宴樂制進筵丹陛樂奏雨暘時若之章進酒管絃樂奏五穀豐登之章進饌清樂奏家給人足之章皇帝陞座還宮俱奏導迎樂羣臣行禮奏丹陛樂令闕里樂工赴太常寺淀習七年改教坊司為和聲署十二年遴選各省樂舞生擇其實係本籍俊秀子弟通曉音律嫻習禮儀者存留如有冒濫即行斥退 \\n 乾隆六年重定中和樂章音律節奏時奏試殿廷中和樂章歌音不協於律詔令詳酌妥議大學士禮部奏覆樂章十二成內惟淑平順平二成每章八句其十成每章各十句每句四字按之音律節奏則每章八句每句六七八字不等以十句四字之樂章而和以八句六七八字之音律宜其不能盡協請將樂章酌從八句句無拘四言以期調協盡善從之諭和碩莊親王等朕因臨朝樂章句讀與樂音不相比合是以命大學士該部會議重定樂章期合於正恭查康熙五十二年纂修律呂正義重造中和韶樂既經聖祖仁皇帝欽定豈得樂章樂音尚乃如此徑庭及閱律呂正義凡宗廟朝廷所用樂章並不在內律呂正義一書專為發有樂律而設何以闕如及觀御製序文則係雍正三年皇考所撰意此書在皇祖時尚屬未完之本至雍正三年刻時未暇補足與抑皇祖聖意待製造樂器審比樂音之法具有成書之後再行考定續纂入帙與否則該館辦理之時未經議定奏請是以尚少樂章字譜也夫大樂與天地同和嘉感神祗茂豫民物其事甚鉅不可稍有闕遺繼志述事責在後人如果有所未備理宜紹續前典著莊親王等將此書原委悉心查明朕思臨朝樂章如此則壇廟樂章恐亦不相符合著一併查明具奏嗣經和碩莊親王等查覆奏請重修律呂正義後編將所定樂章考訂宮商字譜務使律呂克諧至有聲無字之樂章及外藩音樂並應以字譜寫之載入簡牘得旨允行於是改定律呂為宮之制黃鍾子位天之統也天壇樂章用黃鍾為宮黃鍾下生林鍾林鍾未位地之統也地壇樂章用林鍾為宮林鍾上生太簇太簇寅位人之統也太廟樂章用太簇為宮月生於西酉西方正位也又秋分夕月建酉之夕也月壇用南呂為宮至日壇若以日東月西日卯月酉論應用夾鍾為宮但夾鍾陰而日為陽故亦用太簇為宮先農壇為農事也用姑洗為宮帝王廟先師廟祭以春秋春以夾鍾秋以南呂為宮【按　帝王廟致祭每有用三月九月者然欽天監擇吉必在清明霜降之前故不用姑洗無射為宮】太歲壇用歲始之律太簇為宮社稷壇於春秋二仲月上戊日致祭故春以夾鍾秋以南呂為宮天神從圜丘以黃鍾為宮地祗從方澤以林鍾為宮皇帝三大節並以黃鍾為宮朝會宴饗各以其月之律為宮閏月則視時憲書所載交節之前用上月宮調交節之後用下月宮調皇太后皇后三大節均以南呂為宮至一切樂章皆重經製撰章名亦詳加更定圜丘終獻改奏永平送神改奏清平望燎改奏太平【餘同前】方澤進俎改奏含平初獻改奏太平【餘同前】祈穀壇迎神奏祈平奠玉帛奏綏平進俎奏萬平初獻奏寶平亞獻奏穰平終獻奏瑞平徹饌奏渥平送神奏滋平望燎奏穀平雩祭迎神奏靄平奠玉帛奏雲平進俎奏需平初獻奏霖平亞獻奏露平終獻奏霑平徹饌奏靈平送神奏霮平望燎奏霈平又定大雩樂制御制雲漢詩八章於終獻畢文舞生退後司樂官引舞童執羽翳歌之【按　雩制之樂前所未備至是始有定制】太廟時享迎神奏貽平奠帛初獻奏敉平亞獻奏敷平終獻奏紹平徹饌奏光平送神還宮望燎奏乂平奉先殿同太廟祫祭迎神奏開平奠帛初獻奏肅平亞獻奏協平終獻奏裕平徹饌奏誠平送神還宮望燎奏成平社稷壇迎神奏登平奠玉帛初獻奏茂平亞獻奏育平終獻奏敦平徹饌奏博平送神奏樂平望瘞奏徵平偶遇歲旱祈禱雨足報祀迎神奏延豐奠玉帛初獻奏介豐亞獻奏滋豐終獻奏霈豐徹饌奏綏豐送神奏貽豐望燎奏溥豐【按是時更定　社稷壇樂詞章名其望瘞樂章係乾隆二十一年增定】神祗壇遇水旱祈祀報謝迎神奏祈豐奠帛初獻奏華豐亞獻奏與豐終獻奏議豐徹饌奏和豐送神望燎瘞奏錫豐【按　神祗壇向例遣祀未備樂章　皇上軫恤民依崇修祀典始有定制】先蠶壇每歲季春吉巳皇后親祭迎神奏庥平初獻奏承平亞獻奏均平終獻奏齊平徹饌奏柔平送神奏洽平歷代帝王廟迎神奏肇平奠帛初獻奏興平亞獻奏崇平終獻奏恬平徹饌奏淳平送神望燎奏匡平文廟迎神奏昭平奠帛初獻奏宣平亞獻奏秩平終獻奏敘平徹饌奏懿平送神望燎奏德平太歲壇迎神奏保平奠帛初獻奏定平亞獻奏嘏平終獻奏富平徹饌奏盈平送神奏豐平祈雨報祭迎神奏需豐奠帛初獻奏宜豐亞獻奏晉豐終獻奏協豐徹饌天應豐送神奏洽豐其餘羣祀並用慶神歡樂章【按　朝日壇　夕月壇先農壇皆重撰樂詞章名則仍前所定】朝會之樂一切章名仍用前定增制內廷行禮奏雝平之章又定羣臣行禮丹陛樂節奏之制凡五節以一節為趨進三節為三跪九叩頭一節為趨退如有退表宣表禮儀則於第一節樂闋廷臣已跪之後進表宣表畢樂再作總於贊禮排班之後樂作贊退之後廷臣趨至仗末之時樂止又定皇太后宮皇后宮並用中和韶樂至於筵宴皇帝陞座還宮所奏中和韶樂三大節即依三大節朝賀樂章除夕即用十二月常朝樂章惟上元則陞座奏怡平之章還宮奏昇平之章至進果進酒進饌樂章向承明代之舊並用戲曲一闋至是改用清樂進果奏海宇昇平日進酒奏玉殿雲開進奏萬象清寧惟耕耤禮成筵宴進茶丹陛清樂奏喜春光進酒丹陛清樂奏雲和迭奏進饌中和清樂奏風和日麗所用樂舞則進饌樂止之後樂部引慶隆舞上先奏揚烈舞次奏喜起舞舞畢笳次進笳吹奏畢朝鮮國俳進百伎並作皇太后三大節暨上元筵宴皇太后陞座還宮所奏中和韶樂行禮所奏丹陛大樂與三大節慶賀同進茶進酒用丹陛清樂進饌用中和清樂所奏歌詞樂名與皇帝筵宴同部宴向例俱承應作樂至是亦改撰樂章衍聖公奏洙泗發源長正一真人奏上清碧落文進士奏啟天門武進士奏和氣洽並用五魁舞鄉飲則奏御製補笙詩時設立樂部凡太常寺所司祭祀之樂和聲署掌儀司所司朝會宴饗之樂鑾儀衛所司鐃歌鼓吹並隸之又奉諭旨朕因時享聆太常寺笙簫管籥之奏至不能分別宮商何以交神明而達誠敬朕命莊親王三泰張照為總領樂部大臣非祇轄和聲署也嗣後一應太常寺樂部事務俱著管理又聞向來太常寺樂員係道士承充夫二氏異學不宜用之朝廷今乃令道士掌宮懸司燎瘞為郊廟大祀駿奔之選暇日則向民間祈禳誦經以餬其口成何典制太常寺樂員嗣後毋得仍習道教有不願改業者削其籍聽為道士可也朕詢問三泰知額設五六百人得毋冘濫著莊親王等查議如果額數太多奏請芟汰將錢糧歸併酌增精選實能任事之人令其承應時又更定和聲署樂員樂工名目先經和碩莊親王等奉諭旨和聲署樂工皆民閒屠沽之輩即加教訓豈易通曉伊等在署當差徒誤其衣食生理朕意須令掌儀司人員承應方能妥協俟樂章既定之後將和聲署作何裁汰并朝會日期如何掌儀司率領所屬人員承應之處王會同三泰詳悉定議具奏尋議和聲署奉鑾一員左右韶舞二員左右司樂二員協同十五員並正九品俳長無定員奉鑾等官品秩雖卑究亦一命之士豈容污賤之人忝竊今遵旨令內務府掌儀司辦理請將奉鑾等官裁去更其名為滿漢署正各一員滿漢署丞各一員於掌儀司所屬人員內挑選補授其額設樂工一百二十名必出身清白通曉音律者始克充選除章儀司所屬人員內有可充當承應外請於鑾儀衛鼓手頭目及內務府借充校尉六十名內挑選學習至鼓手名目既係俗稱而樂工二字又人所輕賤請更名為署吏而以所司之樂器分別其名曰司鍾司鼓司磬司琴司瑟視一器應用若干人之處另行派撥分定員額得旨允行八年定先農壇遣官致祭用中和韶樂【按先農壇舊制遣官則司小祀之例皇上以國之大事在農先農宜在中祀之列故準朝日夕月之制雖遣官仍用中和韶樂永著為例】九年皇上幸盛京恭謁祖陵御崇政殿設朝親撰世德舞十章於筵宴時奏之十月幸翰林院錫宴賦詩增製清樂樂詞進茶奏文物京華盛進酒奏延閣雲濃進饌奏玉署延英十三年皇上東巡親祭岱嶽增撰樂章迎神奏祈豐奠帛初獻奏華豐亞獻奏興豐終獻奏儀豐徹饌奏和豐送神望燎奏錫豐【按乾隆十五年巡幸中州致祭嵩嶽十九年再謁祖陵望祭長白山樂制並同】十月命大學士傅恆為經畧討金川重定命將出師樂制十四年平定金川凱旋錫宴增製樂章進果奏景運乾坤泰進酒奏聖德誕敷進饌奏日耀中天十七年奏準道迎樂章凡躬祭回鑾皆奏祐平一應慶典皆奏禧平十八年增定太歲壇祈雨樂章迎神奏需豐奠帛初獻奏宜豐亞獻奏晉豐終獻奏協豐徹饌奏應豐送神奏洽豐十九年改定神樂署及官名舊制太常寺神樂觀設提點知觀等員掌各壇祭祀之樂乾隆八年改名神樂所至是改為神樂署改提點為署正知觀為署丞二十四年回部悉平王公羣臣行慶賀禮欽頒恩詔增撰武成慶語樂章以誌膚功二十五年西師凱旋皇上親行郊勞製平西鐃歌十六章凱歌四十章於行禮時奏之復製聖武組昭世禹甸遐通聖治遐昌清樂章於幸豐澤園賜宴刀時奏之二十六年鑄造鎛鍾先是古鐘十一圜出自江西撫臣恭進皇上辨正注疏異同定為鎛鐘至是命莊親王欽遵聖祖御定律呂正義鐘律尺度鑄造十二律鎛鐘一分以備特懸其舊有鎛鐘內缺一圜亦依式補鑄嗣又經和碩莊親王等奏請以和闐玉製造特磬十二虡用儷鎛鐘以備聲振之全並請御製銘詞鐫識於上三十三年禮部奏准關帝廟加增署史十六名合前八名共二十四名所奏樂以迎神送神三獻各為一章四十一年平定兩金川奏凱班師皇上親行郊勞御製凱歌三十章又令增製鐃歌十六章奏之凱宴羣臣及行慶賀禮並製撰樂章又作喜起舞以光盛典四十五年皇上七旬萬壽增撰喜起舞樂章十月藏僧班禪額爾德呢撰古稀祝嘏樂章以獻四十八年乾清宮普宴宗室製撰樂章陞座奏隆平還宮奏慶平進茶奏瑞旭中天麗進酒奏珠斗杓鄉迴進饌奏景麗仙瀛並增製世德舞奏之五十年於乾清宮賜宴千叟陞座奏隆平還宮奏慶平進茶奏壽愷昇平瑞進酒奏紫禁春開進饌奏壽宇同登二月以辟雍新建皇上躬親釋奠即涖辟雍殿講學陞座奏盛平還宮奏道平並製仰君師清樂一章於賜茶時奏之【按正月賜宴以溥壽祺二月　臨雍以光文治仰見我皇上福備道隆疊申懋典雅音宣暢實為千古未有之盛云】八月內閣奉上諭古樂以宮商角徵羽為五音合諸變宮變徽則為七音今之樂猶古之樂何以樂部所奏樂音僅以五六工尺上等字為音而問之以宮商角徵羽則茫然不知為何事近偶閱張照所奏論樂劄子辨析頗詳其所謂五六工尺上即宮商角徵羽甚合古意因復取律呂正義再加參核本屬相合因思今之五六工尺上古之宮商角徵羽名雖異而實則同聲音之道原欲僻俗趨雅今反援雅而歸於俗甚非道也况郊廟樂章格天歆視正朝御殿敷政臨民鐘簴元音自應用古制為節奏今樂部所定樂章俱取便注工尺揆諸名義殊乖莊雅但相沿已久若猝令樂工等改習宮商角徵羽則心手俱所未嫻其勢亦有所難朕意俗用工尺既與宮商角徵羽相同嗣後雖令樂工等取便用工尺等字而於樂章每章每字下則兼注宮商角徵羽變宮變徵字樣皆令兼知則不但用諸郊廟朝廷倍彰莊雅而以此潛移默化漸復古音未始非返樸還淳之一道再古樂古琴瑟與金石並重近來樂部奏樂琴或閒能操縵而瑟則竟屬虛陳即業儒之人雖偶有學琴者已非古道至於瑟則未有能鼓者是瑟之為道久已失傳夫八音迭奏琴瑟相宣豈容偏廢向來樂部奏樂俱因笙笛聲壯琴瑟聲細為其所掩絲不如竹古已有其語是以樂工等罕有嫻習者殊非八音咸備之意從前勵宗萬為太常寺少卿時寺丞張樂盛編輯壇廟樂章勵宗萬為之作序維時已有律呂正義一書而張樂盛所編書內樂章並不仿照兼注宮商輒專注工尺勵宗萬又不為之定正所謂不學無術不可與言樂亦安能窺律呂正義之博洽賅備耶然律呂正義一書卷帙既繁剖析又極精微樂工未易領會德保係禮部尚書太常寺樂部皆所綜理莊存與則禮部侍郎而兼管樂部著德保莊存與向武英殿咨取律呂正義刻本一部將律呂正義書內每字下駢注宮商角徵羽及五六工尺上字樣者摘出令樂工按書演習精熟並著將琴瑟二樂飭令樂舞生一體用心嫻習蓋黃鍾為萬事根本五音十二律還相為宮而所謂三分損益隔八相生之說其義原可貫乎今之工尺蓋黃鐘生大呂至半大呂而又生黃鍾夫黃鍾宮也以宮商角徵羽變宮變徵之位言之則為七以其相生之數言之則為九此隔八之說所由來也如歲時之有八節八節遞蟺而歲時成矣今之五六工尺上四合合字音之終也而即以生五生生不窮自為循環所謂貞下起元聲音之道與政通也著德保莊存與悉心講求檢閱於律呂正義一書取要節繁輯為簡要一編會同軍機大臣酌定繕寫進呈刊發再律呂正義中原有御製補笙詩六首駢注工尺宮商字樣著一併入編頒發學官肄習以示作樂崇德協律同和之至意欽此十一月奉諭前因樂部所用樂章僅以五六工尺上為音問以宮商角徵羽茫然不知為何事因命德保莊存與將律呂正義一書取要節繁輯為簡要會同軍機大臣酌定繕寫進呈今據將各樂章酌定按語開單呈覽朕詳加披閱與從前張照所論原屬相合不過拘泥黃鍾之說各調具以羽字起羽字止其實如郊壇及御殿萬壽所用樂章自應以黃鍾為宮羽字起止至每月所用樂章則應以每月本律為宮如太簇為正月主宮正合人生於寅之義其餘逐月皆依律呂相生所謂旋相為宮者此也今閱所進清單按照樂章將五音配合兼注已屬明晰毋庸另為一編著與旋宮圖俱附入律呂正義後編並於四庫全書內一體補入并將前降諭旨及此旨冠於律呂正義後編篇首俾講求樂律之士及肄習伶官俱曉然於宮商角徵羽五音共知避俗趨雅援今入古而仍不禁其五六工尺上俾雅頌各得其所云爾 \\n 皇朝通典卷六十三 \\n  \\n   \\n  "}
{"章节": "●皇朝通典卷六十四", "正文": "  \\n ●皇朝通典卷六十四 \\n 　 \\n  \\n 樂二 \\n ○樂二 \\n （臣）等謹按杜典載歷代廟朝之樂於沿革中總述其槩不另立門葢漢後各朝競尚新聲其朝廟之章無盛美之可陳無功德之可紀故從其畧也我國家文煥功巍作為大樂無非鉅典所關自宜按門臚載以昭盛軌茲謹遵律呂正義後編所列增祭祀樂朝會宴饗樂導迎樂鐃歌鼓吹樂四門至歌雜歌曲舞雜舞曲散樂雜樂四方樂則仍其舊目至各門次序舊列在樂懸之後今卷中所載悉與首卷樂制相表裏因謹為移置總以見盛朝規制美備詳明迥非前書所能髣髴爾 \\n 祭祀樂 \\n 朝會宴饗樂 \\n 歌 \\n 雜歌曲 \\n 舞 \\n 雜舞曲 \\n 導迎樂 \\n 鐃歌鼓吹樂 \\n 散樂 \\n 雜樂 \\n 四方樂 \\n △祭祀樂 \\n 圜丘樂九成始平景平咸平壽平嘉平永平熙平清平太平 \\n 祈穀樂九成祈平綏平萬平寶平穰平瑞平渥平滋平穀平 \\n 雩祭樂九成靄平雲平需平霖平露平霑平靈平霮平霈平 \\n 方澤樂八成中平廣平含平大平安平時平貞平寧平 \\n 太廟時享樂六成貽平敉平敷平紹平光平乂平 \\n 太廟祫祭樂六成開平肅平協平裕平諴平成平 \\n 社稷壇樂七成登平茂平育平敦平博平樂平徵平 \\n 社稷壇祈雨報祀樂七成延豐介豐滋豐沛豐綏豐貽豐溥豐 \\n 朝日壇樂七成寅曦朝曦清曦咸曦純曦延曦歸曦 \\n 夕月壇樂六成迎光升光瑤光瑞光涵光保光 \\n 歷代帝王廟樂六成肇平興平崇平恬平淳平匡平 \\n 文廟樂六成昭平宣平秩平敘平懿平德平 \\n 先農壇樂七成永豐時豐咸豐大豐屢豐報豐慶豐 \\n 先蠶壇樂六成庥平承平均平齊平柔平洽平 \\n 神祗壇樂六成祈豐華豐興豐儀豐和豐錫豐 \\n 太歲壇樂六成保平定平嘏平富平盈平豐平 \\n 太歲壇祈雨報祀樂六成需豐宜豐晉豐協豐應豐洽豐 \\n 羣祀奏慶神歡樂 \\n △朝會宴饗樂 \\n 皇帝元旦中和樂元平和平 \\n 皇帝冬至中和樂遂平允平 \\n 皇帝萬壽中和樂乾平泰平 \\n 皇帝常朝中和樂隆平顯平 \\n 皇帝上元中和樂恬平昇平 \\n 皇帝普宴宗室賜宴千叟中和樂隆平慶平 \\n 皇帝涖辟雍殿講學中和樂盛平道平 \\n 內庭行禮丹陛樂雝平 \\n 外庭行禮丹陛樂慶平治平 \\n 皇太后三大節中和樂豫平履平丹陛樂益平 \\n 皇太三大節中和樂淑平順平丹陛樂正平 \\n 海宇昇平日玉殿雲開萬象清寧皇帝三大節及上元除夕筵宴進果進酒進饌奏此詞 \\n 火樹星橋除夕元宵乾清宮上燈奏此詞 \\n 海上蟠桃皇太后冊尊典禮及上徽號慶典並有皇帝閱冊寶之禮於陞殿時奏此詞 \\n 喜春光雲和迭春風日麗皇上躬耕耤田筵宴奏此詞【按雍正二年定耤田筵宴清樂為雨暘時若五穀豐登家給人足三章此係乾隆七年重定】文物京華盛延閣雲濃玉署延英乾隆九年駕幸翰林院筵宴作 \\n 景運乾坤泰聖德誕敷日耀中天乾隆十四年平定金川凱旋賜宴作 \\n 聖武光昭世禹甸遐通聖治遐昌乾隆二十五年平西凱旋賜宴作 \\n 瑞旭中天麗珠斗杓迴景麗仙瀛乾隆四十八年普晏宗室作 \\n 壽愷昇平瑞紫禁春開壽宇同登乾隆五十年賜宴千叟作 \\n 仰君師乾隆五十年皇上涖辟雍殿講學命製此詞於賜茶時奏之洙泗發源長部宴衍聖公作 \\n 啟天門部宴文進士樂和氣洽部宴武進士樂【按二樂章係乾隆七年所定至五十一年命鄉試鹿鳴宴歌鹿鳴之詩會試恩榮宴歌棫樸之詩鷹揚宴歌免罝之詩而於經筵禮成後筵宴臣工命歌抑戒之詩示勗勤之意凡以折衷古制宣鬯雅音足以焜燿史冊因是書編纂之例以五十年為斷故謹於案內聲明】 \\n 御製補笙詩正月十月順天府學直省郡縣庠舉行鄉飲酒禮時奏之 \\n △歌 \\n 冬至大祀孟夏常雩祀天於圜丘夏至祭地於方澤太廟時饗大祫暨社稷等各壇廟祭祀並樂部率太常寺設中和韶樂司樂協律郎樂工序立樂縣之次歌工立樂工之次左右司歌章者各五人朝會之樂皇帝御殿樂部和聲署設中和韶樂左右司歌章者各二人三大節常朝諸燕饗並同 \\n 乾隆七年上諭郊廟朝會鉅典攸關其登歌下管史工必肄業有素方免臨期舛誤當於春秋二季令赴掌儀司演習如有不協之處即為訓導俾律呂均諧用昭誠敬欽此嗣議準於每年三月九月遵行律呂正義後編五聲二變篇曰朱子曰宮商角徵羽變宮變徵皆是數之所生自然如此非人力所能加損朱子此說最得樂之精理今使三尺童子信口謳吟而為考尋其聲韻未有不暗與五正聲相合者間有抅者則必錯出於二變人之不能歌者多矣斷無不具七音之人古之審於音者亦多矣斷無在七音之外能別創一音之人至第八聲則後與第一聲同增之固無可增減之亦無可減也 \\n △雜歌曲 \\n 三十六禾詞世宗憲皇帝御製遇行耕耤禮時用金鼓簫篴笙拍各六歌禾詞樂工十四名於耕耤所排列俟行禮時樂工鳴鑼鼓歌此詞 \\n 採桑歌皇后採桑時童監歌採桑詞者十人金鼓拍版各二簫蓫笙各六排立桑外東西徑道唱之 \\n 笳吹六十六章牧馬歌古歌如意寶佳兆誠感詞吉慶篇肖者吟君馬黃懿德吟善哉行樂土謠踏搖娘頌禱詞慢歌唐公主丹誠曲明光曲吉祥師聖明時微言際嘉平善政歌長命詞窈窕娘湛露四賢吟賀聖朝英流行堅固子月圓緩歌至純詞美封君少年行四天王吟宛轉詞鐵驪木槵珠好合曲童阜天馬吟大龍馬吟始條理追風赭馬迴波詞長豫平調遊子吟高士吟哉生明高哉行三章圓音欄杆思哉行法座引接引詞化導詞七寶鞍短歌夕照歸國謠僧寶吟婆羅門引三部落五部落皇帝筵宴時於慶隆舞畢後奏之 \\n 番部合奏三十一章大合曲染絲曲公莫雅政曲鳳凰鳴乘驛使免罝西鰈曲政治詞千秋詞鴻鵠詞慶君侯慶夫人羨江南救度詞大番曲小番曲遊逸詞興盛詞豔冶曲慶聖師白鹿詞合歡曲白駝歌流鶯曲君侯詞夫人詞賢士詞舞詞鼗鼓曲調和曲皇帝筵宴時於笳吹後奏之 \\n 古稀祝嘏詞乾隆四十五年藏僧班禪額爾德呢上 \\n （臣）等謹按國初筵宴有喜得功名朝天子金殿喜重重三月韶光等曲葢仍明代舊製也至乾隆七年改撰樂章其曲並以樂章首句為名謹附識舊用曲名於此 \\n △舞 \\n 順治元年定樂舞人員額數及服色之制凡樂舞儀節令協律郎等官教習作文德武功之舞祭日典儀官唱樂舞生就位初獻樂作司樂執節引武舞生執干戚進奏武功之舞舞畢樂止武舞生退亞獻樂作司樂執節引文舞生執羽籥進奏文德之舞終獻樂作如之舞畢樂止文舞生退 \\n 乾隆七年定大雩童子舞制用舞童十六人衣元衣為八列各執羽翳終獻後文舞生退司樂引舞童進典樂唱舞童歌詩舞童按舞而歌歌畢乃望燎其羽翳俱染五采本周禮皇舞之式八年定武舞干上字句用雨暘時若四海永清倉箱大有八方敉寧奉三永奠得一為正百神受職萬國來庭等字又定筵宴樂舞名色隊舞總名為慶隆舞介冑騎射為揚烈舞大臣對舞為喜起舞竹馬為禺馬所戴醜面為面具歌章為司章騎竹馬為司舞彈琵琶為司琵琶彈三弦為司三弦拉奚琴為司奚琴搊箏為司箏拉胡琴為司阮劃箕為司節拍板為司拍拍掌人為司抃司琵琶司三弦各八人司奚琴司箏各一人司節司拍司抃各十六人俱服石青金壽字袍豹皮端罩在丹陛兩旁立兩翼並上司節司拍司抃兩翼各八人分三排北面立司琵琶司三絃兩翼各四人東西向立司奚琴在東司箏在西司章十三人服蟒袍豹皮端罩從右翼上東向立奏慶隆之章揚烈舞上服黃畫布套者十六人服黑羊皮套者十六人各戴面具跳躍擲倒象異獸騎禺馬者八人分兩翼上北面一叩頭周旋馳逐象八旗一人射一獸受矢羣獸懾服象武成舞畢喜起舞上隊舞大臣十八員朝服入殿正中三叩頭退東邊西向立以兩為隊進前對舞每隊舞畢正中三叩頭退次隊復進如儀九月作世德舞時皇上幸盛京御崇政殿筵宴奏是舞十四年平定金川作德勝舞二十五年平定西域增製德勝舞樂章奏之四十五年皇上七旬萬壽並製喜起舞樂章四十八年普宴宗室增製世德舞樂章奏之 \\n △雜舞曲 \\n 喀爾喀部樂舞司舞八人服紅雲緞鑲糚緞花補袍狐皮大帽在丹陛西邊立進前正中三叩頭退於西邊柱後立司觱篥司阮各四人分兩翼上向上一膝跪奏喀爾喀部樂曲司舞以兩為隊按隊進舞每隊舞畢正中三叩頭次隊復進如儀 \\n 回部樂舞司達卜一人司那噶喇一人司哈爾扎克一人司喀爾鼐一人司塞塔爾一人司喇巴卜一人司巴拉滿一人司蘇爾鼐一人皆衣錦面雜色紡絲接袖衣錦面倭緞緣邊回回帽青靴緣紬■〈月荅〉膊司舞二人舞盤二人皆衣靠子錦腰襴紡絲接袖衣先作樂司舞二人起舞舞畢舞盤人上以次舞畢退 \\n 五魁舞部宴衍聖公及文武會試鄉試筵宴樂用鼓一管二笛二笙二雲鑼一板一歌童五人衣五魁衣進舞 \\n △導迎樂 \\n 順治元年定制躬祀壇廟禮成回鑾乘輿出入一切慶典用導迎樂樂章均用平字 \\n 乾隆七年奏準和聲署導迎樂奏祐平禧平之章奉鑾以漢語贊奏嗣後請用贊禮即以國語贊奏庶與各贊相之禮畫一十七年奏準導迎樂章凡躬祭回鑾皆奏祐平一應慶典皆奏禧平 \\n △鐃歌鼓吹樂 \\n （臣）等謹按鐃歌鼓吹杜典列在雜樂中特以為謹嚴之節耳我朝折衷定制大饗丕宣胥關典禮而平西平金川諸製尤屬布昭聖武之篇謹特列鐃歌鼓吹一門以彰度越前古之盛 \\n 康熙十二年幸南苑大閱二十九年以喀爾喀新附上特行會閱禮皆陳設鹵簿鼓吹大樂三十五年三十六年上三舉北征討厄魯特噶爾丹及朔漠蕩平振旅凱旋並用鼓吹大樂前導 \\n 雍正二年平定青海受俘用鼓吹 \\n 乾隆七年定時巡省方鐃歌鼓吹駕出宮前導鼓吹振作馬上所奏有鐃歌大樂鐃歌清樂鐃歌大樂有大清朝四時仗承天眷貢琛球錦繡乾坤中天盛世奉宸歡晴開五雲端雲籠駕六龍扈翠華四時念壯軍容日初昇嘉祥曲練吉日謁珠邱御黼座長白山布爾湖建陽曲瀋陽城鐵嶺山孕嘉座毓靈禽蕃珍樹建皇極鑠皇清等曲凡二十八章鐃歌清樂有九龍旃鬯皇威整貔貅河清海宴輦路平景清明聖武光昭皇風泰慶雲呈象天行虹流華渚皇都無外夏諺歌芳塍曲渥洼曲美留都溯與京格皇天大凌河狩干原日上扶桑九五飛龍聖德巍巍蹀躞遊龍慶皇圖萬國瞻天昊天命等曲凡二十七章其樂器有大小銅角金口角蒙古角金鼓點鈸鈸雲鑼笙笛之屬凡大閱親征親征凱旋受俘並得奏之二十四年平定西域大功告成特撰鐃歌樂帝效天爍月竁振王鈇攻庫車厥角稽黑水戰援兵來阿克蘇鹿斯奔回城降伊西洱和門開天斷成皇式辟廱帝圖鞏等十六章及凱歌樂四十章二十五年西師凱旋皇上親行郊勞駕至郊臺軍士鳴螺鐃歌樂作行禮畢皇上出黃幄乘騎鐃歌樂止停鳴螺馬上凱歌樂作駕還行宮樂止四十一年平定兩金川大軍凱旋御製凱歌三十章又命製鐃歌皇威鬯慎行師掎角攻贊拉平討楚沁迅霆復八旗勇窮猿僵扼宜喜越重濠河之西後路清一窟摧斧底魂穴蟻埽武功成等十六章於郊勞時奏之翼日皇上御午門樓受俘如定制用鼓吹 \\n △散樂 \\n 耕耤筵宴進果卓畢領樂官領舞童五名四時和隊舞承應舞畢百戲變碗承應進酒領樂官領幼童十三名呈瑞應承應舞畢領老人一名探子二名承應進饌徹饌後領樂官領莊家老四人舞童八名老人四名攛掇四名黃童白叟鼓腹謳歌承應次文士九名感天地承應次武士九名感祖宗承應次進寶回回五名頌得勝承應次香斗老人三名黎民歡樂承應次五方夜叉五名承應次五海龍王承應次三官五方彩旗承應俱用大樂以次陳伎【按此　國初所用耕耤筵宴散樂葢仍明代之舊至雍正二年進果進酒進饌俱改用清樂】 \\n 火戲每歲正月例於十三十四十七十八每日晚刻設放吉祥盒子燈十五十六每日午刻設放日間盒子晚刻設放吉祥盒子燈及萬國樂春臺火戲 \\n 冰戲每歲十月咨取八旗及前鋒統領護軍統領等處照定數挑選善走冰者二百名內務府預備冰鞋行頭弓箭毬架等項冬至後駕幸瀛臺等處陳設冰嬉及較射天毬等伎分兵丁為二翼每翼頭目十二名射毬兵丁一百六十名幼童四十名以次走冰較射陳伎走馬伎乾隆十二年奉旨交與內府三旗前鋒人等挑選學習解馬花馬箭共一百二十名至十三年冬奉上諭南苑紫光閣圓明園及木蘭熱河等處呈明預備 \\n 高麗國俳笛伎管伎鼓伎各一人俳長一人戴面具擲倒伎十四人服紅短衣在丹陛兩旁立俳長從右翼上於氊南立北面致辭笛伎管伎鼓伎從右翼上於氊西南立東北向擲倒伎從左翼上自東向西各呈其伎 \\n 回部銅繩伎用銅繩一根徑二寸長一丈餘或用麻繩一根徑二寸長三丈餘橫於架木之上架木高二丈五尺又下旺一繩斜繫於地面之杙一邊立桅木一根高六丈回人服綵衣兩手執木一根赤足自地登繩斜上履繩而走往返遊躍於繩上既而又服其靴足掌下加一銅盤踏銅盤而履繩亦可往返行之或去銅盤踏一立木徑二寸許高五寸許遊於繩上亦可或履或行或跳或躍或跨而騎或坐而起如履平地然下立回人一亦服綵衣擊鼓而喧於下戲躍既畢左懸弓右挾矢抱桅木直上至桅頂地設帽毬一枚援弓射之【按回部以銅繩伎為最奇後有登竿顛什者皇上以因戲傷人命禁此伎聖念周詳慎微謹小於斯可仰見云】 \\n △雜樂 \\n 鼓吹之制有可通用者如命將出師窮寇乞命得旨報可諏吉納降直省督撫提鎮每歲霜降日校閱本標弁卒及試院賓興奏進試題試日啟門揭曉陳榜並用之又每歲迎春順治元年定制直省府州縣迎春東郊以鼓樂前藥至署樂工擊鼓又直省迎接詔書順治十一年定制恭遇詔書至地方官員具龍亭儀仗鼓樂出迎至展讀畢行禮時乃奏樂又鄉會試筵宴順治十五年定制文武會試有上馬宴有下馬宴進士有恩榮宴各於禮部兵部衙門陳設用鼓樂承應文武鄉試鹿鳴鷹揚宴亦如之又日月食救護康熙十四年定制救護日食在禮部衙門月食在太常寺衙門設鼓樂於露臺下日月初食至復圓救護各官俱行禮鳴鼓作樂乾隆七年定制停止作樂祇用金鼓 \\n △四方樂 \\n （臣）等謹按四方樂一門杜典與散樂並列體制未協今移置我朝聲教覃敷化隆無外謹登諸樂媲靺師職掌之文云 \\n 西洋波爾都哈爾國人徐日昇精於音樂其法專以弦音清濁二均遞轉和聲為本後又有壹大里呀國人德禮格精樂律與徐日昇所傳源流無二以烏勒鳴乏朔拉犀七字紀樂即古五聲二變之七音今度曲家四乙上尺工凡六之七字譜也弦音之度分五正聲為全分二變聲為半分乏與犀皆得半分即變徵變宮二音也若夫旋轉為調則正變清濁亦互易焉其法有所謂五線界聲者凡度曲之聲字不過七音至第八音而仍合於首音因用五線以界之五線四空共九位已足於用也有所謂二記紀音者凡樂不出剛柔二端故用剛柔二記以紀清濁互易為用之號葢桑樂濁聲剛樂清聲若夫純用剛音或純用柔音則不紀如柔樂內間以剛樂聲字則用剛紀剛樂內聞以柔樂聲宇則用柔紀也有所謂三品明調者凡作樂必有高音低音平音之三等若不設一準則高低無憑故用上中下三品以紀一曲之始終為何聲調也其詳具著本書聖祖仁皇帝特載其說於律呂正義葢其辨調審音實與古法默相符合也其國天主堂內有三十六祭臺中臺左右有編簫二座中各有三十二層每層百管管各一音合三千餘管凡風雨波濤謳吟戰鬬與百鳥之聲皆可模倣 \\n 朝鮮郊廟朝會雜用唐樂宋大晟樂明雅樂又有俗樂俗樂之名頗有新異有動動無■〈碍，去石〉西京大同江五冠山揚州月精花長生浦叢石亭處容沙里花長巖安東紫青濟危寶冬栢木禮成江鄭瓜亭紫霞洞等曲 \\n 琉球凡有宴歌呼蹋蹄一人唱眾皆和音頗哀怨扶女子上膊搖首而舞 \\n 準噶爾部其俗每日申刻則擊鼓鳴鐃名曰送日其樂器有雅圖噶伊奇爾和爾圖卜碩爾必和色爾特穆爾和爾綽爾等六器為其歡會宴飲所用有鏗格爾格昌定沙克鴻和必斯奇古爾伊克布哷棟布哷等七器則為誦經應和之用也其樂曲有名都爾本衛拉特者有聲無辭用以試絃有名噶爾丹穆圖爾者歎美其人之辭有名布圖根雅布薩爾者頌禱之辭別有沙律齊默克噶爾丹穆爾奇勒噶蘇圖們額齊諸曲 \\n 回部喀什噶爾其俗於十月朔日十二月十日大伯克率眾張鼓樂赴寺拜天并慶賀宴會回民吉禮用鼓二胡琴一三弦二箏一樂人席地而坐以手拍鼓眾樂從之聲音和翕樂人歌曲婦女數人起舞踏步旋轉皆能應節城內築高亭一座每日夕時作樂以送日闢展每歲二月謂之年頭彼此宴會幼子幼女相率歌舞其樂器有大鼓小鼓銅號鉸子嗩吶喇叭三弦哈龍烏什各城阿奇木每日用鼓吹一次回民吉禮用樂男女歌舞葉爾羌和闐樂器有箏三弦琵琶胡琴管喇叭嗩吶鼓鈸日夕時亦作樂送日庫車沙雅爾樂器有大鼓小鼓喇叭嗩吶三弦箏阿克蘇典哩木拜樂器有三弦琴手鼓每日申刻以後亦作樂以送日回部樂曲一名斯那滿愛慕其人之詞一名塞勒喀斯拊掌行樂之辭一名察罕一名珠魯馬前鼓吹之辭凡按工尺字一周終而復始節以人聲隨其長短以成曲調 \\n 瓜哇樂有橫笛鼓板亦能舞 \\n 浡泥凡宴會鳴鼓吹笛擊鈸歌舞為樂 \\n 湖南苗擊銅鼓沙鑼以祀鬼神親戚宴會以匏笙銅鼓為樂 \\n 四川苗賓人喜鼓舞宴樂則擊銅鑼鼓吹橫笛歌舞 \\n 兩廣苗俚人最貴銅鼓鑄初成懸於庭中置酒招同類來者以金銀為大釵執以扣鼓因遺主人名為納鼓釵有是鼓者極為豪強號為都花 \\n 雲南苗僰夷一名擺夷筵宴酒初行樂作一人大呼一聲眾人和之如此者三既就坐樂有三曰僰夷樂緬樂車里樂僰夷樂有箏笛胡琴響盞之類緬樂者緬人所作以羊皮為三五尺長鼓以手拍之間以銅鐃鼓拍板鄉村宴飲則擊大鼓吹蘆笙舞牌為樂窩泥又曰和泥飲酒以一人吹蘆笙為首男女連手周遊跳舞為樂花苗凡節序擊銅鼓吹喇只歡聚賽神漫且男婦作懽鳴葉吹笙音節流暢和以夷曲其聲喑然吚然亦可聽 \\n 貴州苗紅苗擊鼓歌舞名曰調鼓八番燕會擊長腰鼓為樂狆家歲時擊銅鼓為歡土人或掘地得鼓即以為諸葛所遺富者不吝直爭購花苗每歲孟春合男女於野謂之跳月男吹蘆笙女振饗鈴旋躍歌舞東苗跳月與花苗同至禾熟牛肥釀酒斫牛召集親屬劇飲歌唱西苗延善歌祝者導於前童男女百數十輩相隨於後吹笙舞踏歷三書夜以賽豐年 \\n 皇朝通典卷六十四 \\n  \\n   \\n  "}
{"章节": "●皇朝通典卷六十五", "正文": "  \\n ●皇朝通典卷六十五 \\n 　 \\n  \\n 樂三 \\n ○樂三 \\n （臣）等謹按杜典所列十二律五聲八音旋宮相生諸門皆以闡發樂律精微然自漢唐以來誤以絃音度分牽合管音遂致陰陽紊雜我朝考訂中聲定清濁分均之法一洗千古相沿之謬茲所登載與杜典所列迥乎不同昇平制作天地為昭遠非前代所可比擬也 \\n 十二律 \\n 五聲八音名義 \\n 五聲十二律旋相為宮 \\n 五聲十二律相生法 \\n 製造 \\n △十二律 \\n 康熙五十二年詔修輯律呂數理諸書五十三年律呂正義書成嗣後各祭祀朝會典禮並用新定樂律 \\n （臣）等謹按漢後言律呂者皆以陰陽相雜為言黃鍾為宮太簇為商姑洗為角蕤賓為變徵林鍾為徵南呂為羽應鍾為變宮其餘各宮以類從焉聖祖仁皇帝製器審音定為陽純用律陰純用呂俾清濁陰陽不相紊雜足訂歷世相沿之誤其精意悉載律呂正義一書我皇上心通天矩重纂律呂正義後編以抉前書之蘊與今謹從二書中備輯其闡發改定律呂精義者詳著於篇以昭古樂昌明立隆千古之盛 \\n 律呂正義黃鍾理數篇曰按律呂新書黃鍾九寸空圍九分積八百一十分註曰天地之數始於一終於十其一三五七九為陽九者陽之成也其二四六八十為陰十者陰之成也黃鍾陽聲之始陽氣之動也故其數九分寸之數具於聲氣之元不可得而見及斷竹為管吹之而聲和候之而氣應而後數始形焉均其長得九寸審其圍得九分積其實得八百一十分長九寸圍九分積八百一十分是為律本度量權衡於是而受法十一律由是而損益焉朱子以為本原第一章是最大節目葢上古聖人心通造化默會中聲製為黃鍾適符天地自然之數漢晉而後凡究心於律呂者因未詳考黃鍾之真度是以中聲無由而得今欲定黃鍾之管必先定黃鍾之度既得黃鍾之度乃攷其周徑面幕積實之相生而較以容黍之多寡然後製以器審以音一一脗合則理之出於自然者無不歸於大同矣　律呂正義後編律由數起篇曰問漢志言度量衡皆起於律又曰推歷生律律呂新書則曰分寸之數具於聲氣之元不可得而見及截竹為管吹之而聲和候之而氣應而後數始形焉然則數由律起乎抑律由數起乎曰律由數起也漢志曰推歷生律制器規圓矩方權重衡平準繩嘉量探賾索隱鉤深致遠莫不用焉度長短者不失毫釐量多少者不失主撮權輕重者不失黍絫紀於一協於十長於百大於千衍於萬其法在算術觀志所言是律生於數而度量衡又起於律也後漢志曰物生而後有象象而後有滋滋而後有數天地初形人物既著則算數之事生記稱大撓作甲子隸首作算數二者既立以比日表以管萬事一十百千萬所同用也律度量衡歷其同用也是又言律與度量衡同起於數也蔡元定曰律未成之前有數而未見律成而後數形焉度之成在律後度之數在律前故律之長短圍徑以度之分寸之數而定是又言律起於數度成於律而律又定於度也凡此皆律由數起之義也　律呂正義後編律呂分均篇曰周禮太師掌六律六同以合陰陽之聲陽聲黃鍾太簇姑洗蕤賓夷則無計陰聲大呂夾鍾仲呂林鍾南呂應鍾皆文之以五聲宮商角徵羽夫既曰合陰陽之聲矣而又分別之曰若者陽聲若者陰聲明乎陰陽之可合而不可雜也且曰皆文之以五聲膾乎陽律陰呂各有五聲也向使律呂而可相雜則周禮何不直云十二律又何不渾言之曰律呂而必條分縷晰曰六律六同陰聲陽聲云爾哉且周禮大司樂之用六樂也所奏者黃鍾太簇姑洗蕤賓夷則無射所歌者大呂應鍾南呂林鍾仲呂夾鍾倘律呂之可雜用何不於所奏者一參以呂或於所歌者而一錯之以律乎是其奏與歌有相合無相混也國語伶州鳩曰律所以立均出度也古之神瞽考中聲而量之以制夫黃【國語本作六依朱子作黃】中之色也故名之曰黃鍾二曰太簇三曰姑洗四曰蕤賓五曰夷則六曰無射為之六間以揚沈伏而黜散越也元問大呂二間夾鍾三間仲呂四間林鍾五間南呂六間應鍾律呂不易無姦物也彼其於律呂也既分別次第而數之又各自連類而數之未嘗曰一黃鍾二大呂三太簇四奏鍾云云也且其曰律呂不易云者言其各有條理不相互易夫而後乃無姦物也【按杜典於十二律備言律呂分屬陰陽此條論清濁分均正深明律呂陰陽不相紊雜之義故謹錄於此不贅列於旋宮法內云】 \\n △五聲八音名義 \\n 律呂正義後編中聲篇曰問宮最濁商次濁角居中徵次清羽最清然則角乃中聲樂不以角為君而以宮為君何也曰沈括曰濁為宮稍清為商最清為角清濁不常為徵羽斯言最是夫音大則濁小則清自宮以下清至於羽而止自羽以上濁至於宮而止然管子言五聲數徵羽大於宮然則宮之上有徵羽猶夫角之下有徵羽也羽之不下容復有聲必轉而之乎宮之上乃可是以沈括曰徵羽清濁不常夫徵羽必轉而之乎宮之上乃可然則宮乃中聲正聲君聲而不可以紊歟【按此條本論中聲以證旋宮必用倍律然正發明五聲清濁之旨故列於此】律呂正義八音樂器總說篇曰八音之樂各從其類而制器尤宜探其體要書曰詩言志歌永言聲依永律和聲八音克諧無相奪倫葢生於人聲成於樂器而宮調運於其中所以節人聲而裁樂器也古聖人初制律呂以和五聲然後被之八音金石有厚薄輕重之差匏竹有空竅短長之別絲音則徽柱散實以分聲調土樂則中空容積以較度分革木雖止一聲亦皆有所由起要之莫不以律呂五音之倍半準其損益葢絲與金石為一類假人力以生聲者也竹與匏土為一類假人氣以生聲者也革與木為一類所以為樂之節奏者也然八音之中備律呂陰陽之體叶宮調聲字之全惟絲竹為最要何也金石之器以律呂實積容受分量較以厚薄輕重其為體也雖各不同而為用則一器獨限一聲而已匏土之器其聲生於空竅其分定於容積與竹音同革木之器雖不以律呂之法為準則而其度分亦皆依黃鍾而得數要之皆所以應和樂之始終節奏耳夫六經所載八音備具然堂上之樂貴人聲而以絲音為主堂下之樂貴人氣而以竹音為主竹之聲在虛虛之多者聲濁少者聲清而多少之數定於中空之圍徑短長絲之聲在實實之多者聲濁少者聲清而多少之數定於絲綸之巨細分度所以然者竹音之樂十二律呂為之本相與比例推求而取其聲由於比例推求而得其數其圍徑長短加分減分總不越乎十二律呂之範圍大者用其大體本形之度分小者用其小體本形之度分而後竹音諸樂之聲字各歸於律呂之位而各應於律呂之宮調焉葢竹音諸樂依人之氣而生聲故本之中空容積之多寡而無與乎形體厚薄之度分也絲音之樂五聲二變為之本相與比例折取而察其聲由於比例折取而得其分其絲綸巨細徽柱遠近總不越乎五聲二變之範圍大者用其大體本絃之度分小者用其小體本絃之度分而後絲音諸樂之聲字各得五聲二變之位而各應於律呂之宮調焉葢絲音諸樂依人之力而生聲故本之絲綸之巨細長短而無與乎形質之大小也必使絲竹之器一皆協於十二律呂五聲二變之正而眾音之器所應宮調聲字又皆協於絲竹之音然後諸樂之大本可得而論焉　律呂正義後編八風篇曰問史記以八風協十二律始於不周風終於閶闔風始於應鍾之呂終於舞射之律風何以不始廣莫而始不周律何以不始黃鍾而始應鍾遂使十二辰以亥始以戊終亦有說乎抑傳述之誤也曰天地之本固如是也不觀諸易乎易曰乾知大始又曰乾西北方之卦也若是乎十二律呂雖始於黃鍾十二辰雖始於子而言其大始固必在西北也西北者戊亥之交不周風居焉故風始不周也陽無可盡之理變於上則生於下無間可容息也故以四序言之則十一月一陽生而為十二辰之始以二氣言之九月之剝而為純坤則陽已生為焉何也無乾不能成坤坤畫斷處即乾之充塞於其內已全其純乾之體也則知非陽之絕而復續直是未嘗絕也有表裏而無絕續此陰陽之情狀也曰史記之義亦精矣而他書無以戌亥為始終之會者何也曰黃帝素問言五運六氣以戌亥為天門五運六氣皆八風之所為故必以戌亥為終始十二律呂亦八風之所應故律書所言與素問相表裏也曰六經中猶有可證佐者歟曰文王後天之卦固如是矣乾坎艮震巽離坤兌豈非始於乾而終於兌乎乾者亥也兌者西也兌乾之交戊亥之會也 \\n △五聲十二律旋相為宮 \\n 律呂正義十二律呂五聲二變篇曰言樂者皆知三分損益隔八相生然此二者義各有在不可一槩而論三分損益乃制律之則也古聖人立為算術以別十二律呂相生之度凡金石之厚薄絲竹之長短皆依以定焉隔八相生乃審音之法也審音之法必取首音與第八音叶和同聲以為之準即首音八音之間區而別之以為五聲二變則清濁之相應高下之相宣皆賴以生焉但五聲二變有施於管律者有施於絃度者其生聲取分各有不同自漢唐以後皆宗司馬氏淮南子之說以三分損益之術誤為管音五聲二變之次復執管子絃音五聲度分而牽合於十二律呂之中故管律絃度俱不可得而明如旋宮圖黃鍾為宮太簇為商姑洗為角蕤賓為變徵林鍾為徵南呂為羽應鍾為變宮至半黃鍾復為清宮大呂為宮奏鍾為商仲呂為角林鍾為變徵夷則為徵無射為羽黃鍾為變宮而半大呂復為清宮夫正律為宮至半律而仍為宮正律為商至半律而仍為商則宮商一定而旋宮之義已失且陽律而雜以陰呂陰呂而雜以陽律陰陽相雜而取聲之原亦未為得是葢各守所傳固執一理而未始備制律呂之管以審音也間嘗截竹為管詳審其音黃鍾之半律不與黃鍾合而合黃鍾者為太簇之半律則倍半相應之說在絃音而非管音也明矣又黃鍾為宮其徵聲不應於林鍾而應於夷則則三分損益宮下生徵之說在絃度而非管律也明矣是知古聖人審定律呂陰陽各六陽則為律陰則為呂意固有在也孟子曰不以六律不能正五音鄭康成大司樂注六律合陽聲六呂合陰聲國語以六呂為六間非陰陽分用之證耶呂式春秋以三寸九分之管為聲中黃鍾之宮非半太簇合黃鍾之義耶是以即陰陽之各分者言之則陽律從陽陰呂從陰各成一均而不相紊故今所定黃鍾為首音宮聲次太簇為二音以商聲應姑洗為三音以角聲應蕤賓為四音以變徵聲應夷則為五音以徵聲應無射為六音以羽聲應半黃鍾為七音以變宮聲應此陽律之五聲二變也至半半簇為清宮而與黃鍾應則陽律旋宮之義見焉如定大呂為首音宮聲則夾鍾為二音以商聲應仲呂為三音以角聲應林鍾為四音以變徵聲應南呂為五音以徵聲應應鍾為六音以羽聲應半大呂為七音以變宮聲應此陰呂之五聲二變也至半夾鍾為清宮而與大呂應則陰呂旋宮之義見焉所謂陰陽以類相從而不雜者此也若夫以陰陽唱和而合用之則一律一呂折中取聲使陰陽之氣得以相兼故黃鍾之宮為濁宮大呂之宮為清宮濁者不得揚之使高清者不得抑之使下惟定宮聲在黃鍾大呂之間而可濁可清始能兼律呂之用黃鍾大呂既合而為宮則太簇奏鍾合而為商姑洗仲呂合而為角蕤賓林鍾合而為變徵夷則南呂合而為徵無射應鍾合而為羽至半黃鍾半大呂合而為變宮是又陰陽唱和律呂合用者也驗之於樂器排簫鍾磬各一十有六正陰陽之分用者也今簫與笛一孔而兼律呂一音而能高下正陰陽之合用者也至於簫笛之最上一孔適當出音孔上第一孔之半而聲低一字即宮聲之半不應宮聲而為變宮者也按其體推其數製以器審以音莫不確然有據而無纖毫之可疑則五聲二變運於十二律呂之中誠有一定不易之至理也【按杜典旋宮法以陰陽相雜者為言葢沿後漢書之誤　聖祖仁皇帝心通天矩審定元音知古人用樂於清濁陰陽有相合而無相雜迺以清濁分均使陽純用律陰純用呂定論收昭洵足以袪萬世之惑矣】 \\n 律呂正義後編律呂分均篇曰問後漢書以黃鍾為宮太簇為商姑洗為角蕤賓為變徵林鍾為徵南呂為羽應鍾為變宮其餘各宮各類從焉國語七律韋昭註遵用其說歷代因之朱子亦曰七律自成一均其聲自相協應江隣幾雜志六律為宮則商角以律應徵羽以呂應六呂為宮則商角以呂應徵羽以律應律應律呂應呂為從聲律應呂呂應律為變聲然則一均之內律呂互用由來舊矣今鍾磬排簫以六律加二倍律為陽均六呂加二倍呂為陰均陽純用律陰純用呂則前古未之有聞自律呂正義創之果可為萬世法乎曰音之有七也以第八音與首音同故左傳有七音國語有七律七增一為八然後還宮之用足故周禮鍾磬各八為堵十六為肆此古今之所同而人之所共知也然則絃則半分與全分應自首音至第八音計得六分五聲各得一分二變各得半分在管則半律不與全律應而下律之半乃與本律應自首音至第八音計得七分五聲二變各得一分故黃鍾為宮則徵聲不與林鍾應而與夷則應羽聲不與南呂應而與無射應變宮不與應鍾應而與半黃鍾應至半太簇乃復為清宮而與黃鍾應前編言之綦詳此則秦漢以下樂書淪亡後人疑之而不能知知之而不能斷自聖祖仁皇帝精其數製其器審其音確然定之而無疑而亦為有耳所共曉是直與黃帝造律先後同揆而萬世莫能易者也夫律管也其不可與絃同日而語理之自然者也管子曰凡將起五音先主一而三之四開以合九九以是生黃鍾小素之首以成宮三分而益之以一為百有八為徵有三分而去其乘以是生商有三分而復於其所以是成羽有三分而去其乘以是成角此乃以絃音五聲之分而言故曰黃鍾小素之首而數止於五未嘗及十二律呂也凡此雖未析言管絃之不同而要各不相混夫既不相混則亦無庸析言之矣至淮南子乃取管子五聲之分而衍之以至於十二然雖用十二律之名而猶是絃音之度未即以絃為管也史記律數九九八十一以為宮乃絃音之度自為一段黃鍾八寸十分一以下乃律管之度別為一段是雖用十二管之分數而亦未即以管為絃也逮後漢志則直曰京房受學焦延壽六十律相生之法黃鍾為宮林鍾為徵云云又曰竹聲不可以度調故作準以定數準之狀如瑟長丈而十三絃隱間長九尺以應黃鍾之律七寸中央一絃下有畫分寸以為六十律清濁之準始以律準絃而後又以絃準律於是管絃混淆而度數遂不可辨矣梁制四通亦猶夫是然房曰竹音不可以度調則猶疑律與絃之不合葢如絃音林鍾之分不應林鍾之律而應夷則之律之類而特不知絃之非管九尺可為宮而不可以為黃鍾六尺可為徵而不可為林鍾八尺可為商而不可為太簇而六十律之絃度皆後世所謂變律絃或用之而管則不可用耳目房以後則又皆祖房之失而並所謂竹音之不可度調者亦不可攷夫絃有緩急非管則不定孟子曰不以六律不能正五音謂竹不可以度調豈待智者而後知其謬哉明鄭世子載堉謂八音當以竹為首竹以律為首黃鍾半律不與黃鍾應而半大呂近之是亦實有攷據而具卓識者然未能密考算數多載律管而得半太簇之與黃鍾合依然局於龔誤而莫之能辨此則所謂後人疑之而不能知知之而不能斷者也問者曰今之所定固為有耳所共聞而自東漢以來何以獨無一人聞而知之者耶曰朱子有言十二律皆在只起黃鍾之宮不得所以起不得者只是尺不定聖祖仁皇帝始得黃鍾聲氣之元故五聲之分際陰陽正半乃得皦然明白漢晉而後人未嘗聞今日之元聲則當日之失宜其不能辨也 \\n △五聲十二律相生法 \\n （臣）等謹按古來論樂者皆以黃鍾為律本累黍候氣聚訟紛如聖祖仁皇帝聖神天縱審定古今尺度累黍佈算縱黍百粒得今尺十寸之全橫黍百粒適得今尺八寸一分之限因定今尺七寸二分九釐正古尺九寸即為黃鍾之律準以製造諸律上生下生無不脗合葢至理得而至數畢符所謂近之不遺於日用而推之直可通於造化者也故茲所綜輯各條悉黃帝造律以來未宣之蘊云 \\n 律呂正義黃鍾轉生律呂篇曰律呂始黃鍾終應鍾止於十二者聖人審音制律其生聲之理不得不止於十二且稽之於度三分損益上下相生其成形之數尤不得不止於十二故國語曰紀之以三平之以六成於十二天之道也至蕤賓之生大呂漢志主下生通典主上生主下生者宗司馬遷律書主上生者宗呂氏淮南之說也而朱子儀禮經傳通解亦取上生葢蕤賓下生則三分損一僅得大呂之半必倍之始得其全上生則三分益一適得大呂之全其數立黃鍾太簇之間而聲界黃鍾太簇之交與其下生而得其半孰若即用上生之直截簡當耶此以聲音度數言之而宜用上生者也黃鍾一陽復始為十一月之律三分損一下生林鍾為六月之呂此陽生陰宜下生也林鍾三分益一上生太簇為正月之律此陰生陽宜上生也太簇三分損一下生南呂為八月之呂此陽生陰宜下生也南呂三分益一上生姑洗為三月之律此陰生陽宜上生也姑洗三分損一下生應鍾為十月之呂此陽生陰宜下生也應鍾三分益一上生蕤賓為五月之律此陰生陽宜上生也至蕤賓之生大呂復用上生者葢自黃鍾十一月之律一陽始生而大呂十二月之呂二陽相繼位雖居陰而氣實應乎陽蕤賓五月之律一陰始生位雖居陽而氣則屬乎陰故蕤賓之生大呂實以陰生陽而宜上生者也自蕤賓一陰生而夷則七月之律無射九月之律氣皆為陰自黃鍾一陽生而夾鍾二月之呂仲呂四月之呂氣皆為陽故大呂生夷則為下生夷則生仲呂為上生是皆緣蕤賓上生而然此以陰陽理氣言之而宜用上生者也宋陳祥道禮書註曰黃鍾至姑洗陽之陽也林鍾至應鍾陰之陰也陽之陽陰之陰則陽息陰消之時故陽常下生而有餘陰常上生而不足蕤賓至無射陰之陽也大呂至仲呂陽之陰也陰之陽陽之陰則陽消陰長之時故陽常上生而不足陰常下生而有餘周禮訂義楊謹仲曰陽中之陽則下生而損一分至陰中之陽則下生者反當益陰中之陰則上生而益一分至陽中之陰則上生者反當損此二說者可以闡呂氏淮南之指而發蕤賓上生之蘊矣古之聖人制為十二律呂以配十有二月節四時之變明消息之機一皆本乎陰陽陰陽之辨精則理明而數備故律呂三分損益上下相生之法誠千古不易之至論也　律呂正義律呂之長損益相生篇曰自古論律呂者必先攷黃鍾之長黃鍾之長定而十一律呂皆由此定律呂新書言黃鍾九寸寸作十分為九十分又言黃鍾九寸寸作九分為八十一分夫九十分乃黃鍾之正數而八十一分原於管子絃音五聲度分史記淮南子遂以為管音度分新書雖兼取之而九寸之說實不可易但尺度不明則執九寸之說亦不能無失故定律呂之長必以單尺通之今尺比例推求然後真數可得以古尺言之黃鍾九寸三寸損一得六寸為林鍾林鍾三分益一得八寸為太簇太簇三分損一得五寸三分三釐三毫三絲三忽三纖三微有奇為南呂南呂三分益一得七寸一分一釐一毫一絲一忽一纖一微有奇為姑洗姑洗三分損一得四寸七分四釐零七絲四忽零七纖有奇為應鍾應鍾三分益一得六寸三分二釐零九絲八忽七微六纖有奇為蕤賓蕤賓三分益一得八寸四分二釐七毫九絲八忽三微五纖有奇為大呂大呂三分損一得五寸六分一釐八毫六絲五忽五微六纖有奇為夷則夷則三分益一得七寸四分九釐一毫五絲四忽零九纖有奇為夾鍾夾鍾三分損一得四寸九分九釐四毫三絲六忽零六纖有奇為無射無射三分益一得六寸六分五釐九毫一絲四忽七微四纖有奇為仲呂仲呂三分益一得八寸八分七釐八毫八絲六忽三微三纖有奇比之黃鍾九寸不足一分二釐一毫一絲三忽六微六纖有奇以今尺言之黃鍾之七寸二分九釐損益相生則林鍾得四寸八分六釐太簇得六寸四分八釐南呂得四寸三分二釐姑洗得五寸七分六釐應鍾得三寸八分四釐蕤賓得五寸一分二釐大呂得六寸八分二釐六毫六絲六忽六微六纖有奇夷則得四寸五分五釐一毫一絲一忽一微一纖有奇夾鍾得六寸零六釐八毫一絲四忽八微一纖有奇無射得四寸零四釐五毫四絲三忽二微有奇仲呂得五寸三分九釐三毫九絲零九微四纖有奇至仲呂上生比黃鍾原數不足九釐八毫一絲二忽零六纖有奇夫黃鍾古尺之度所生律呂其分寸如彼今尺之度所生律呂其分寸如此古尺之度為數多今尺之度為數少數多者橫黍之所生數少者縱黍之所累數之多少雖異而管之長短則同今尺之七寸二分九釐正古尺之九寸也至於仲呂不能還生黃鍾乃數之使然葢十二律呂上下相生損之漸少而益之不足故仲呂上生之變黃鍾雖不及黃鍾一分上下而其數仍與黃鍾相近不得自成一律其聲亦與黃鍾相近不能自成一音細譯其理下生而損上生而益損益之間數有消長亦如氣盈朔虛之有閏分此古人所以以律呂配之寸二月也　律呂正義後編三分損益篇曰問陽律皆主下生陰律皆主上生漢志相生之法固然乃蕤賓夷則無射之律法宜下生然三分損益僅得其所生之呂之半必倍之而後其數合何也曰陰陽之道不可為典要其以六律為陽六呂為陰者因其所中之月而以奇者為陽偶者為陰也實則自子至已六辰為陽自午至亥六辰為陰此則生於陰陽之大分而不以奇偶為泥者也如易之橫圖然其生於陽儀者有奇有偶其生於陰儀者亦有奇有偶凡奇皆陽凡偶皆陰此以奇偶為陰陽者也實則凡生於陽儀者無論奇偶皆陽之屬凡生於陰儀者無論奇偶皆陰之屬此又陰陽之大分不泥於奇偶者也以此推之則黃鍾太簇姑洗三律於月則奇而又屬乎陽辰之分故為陽之陽若蕤賓夷則無射三律於月雖為奇而已屬乎陰辰之分故為陽之陰林鍾南呂應鍾三呂於月則偶而又屬乎陰辰之分故為陰之陰若大呂夾鍾仲呂三呂於月雖為偶而乃屬乎陽辰之分故為陰之陽以陽之陽者而下生陰之陰者而上生自於陽損陰益之本法合若陽之陰陰之陽者則其法不能以無異故自呂覽淮南以及通志其相生之法皆以蕤賓夷則無射三律為上生大呂夾鍾仲呂三呂為下生者以此也曰然則馬班之說主於奇偶以定陰陽呂覽淮南通志之說主於大分以判陰陽亦既各有所見矣將孰優耶曰天有闢闔之二運而後有十二辰之方歲有舒肅之二氣而後有十二月之位則大分之陰陽所以括乎奇偶之陰陽者也故律呂相生朱子亦主呂覽淮南通志之說者以此也曰如馬班之說則損一而下生者六益一而上生者亦六其數適均如呂覽淮南通志之說則損一而下生者五益一而上生者七其數不均今不從其均者而反從其不均者何歟曰此陽饒陰乏之秘樂理於是為至也今夫一日之間晷行地上者一百八十度於分為晝屬陽行地下者亦一百八十度於分為夜屬陰此其均焉者也然日未出地平十有八度而色已可辨日入地平十有八度而色始不辨是晝之度數凡二百一十有六夜之度數僅一百四十有四故曰乾之策二百一十有六坤之策百四十有四此陽饒陰乏騐諸矇景而最明者也且夫午雖陰辰而適奠正南之方故後天圖以離位之而退坤於西南明姤陰雖始生於午而午實為陽明用事之會必至西南之未方而後純屬乎陰也蕤賓以陰辰之律而從乎陽其義亦猶是也由斯以談則子丑寅卯辰巳以及次午之律皆以上生而屬陽是陽居其七也惟未申酉戊亥之律皆為下生而屬陰是陰僅居其五也贏絀之分明而扶抑之理得矣 \\n △製造 \\n 康熙三十一年正月訓諭羣臣正定律呂上御乾清門取五聲八音八風圖展閱指謂諸臣曰古人謂十二律呂定而後被之八音則八音和奏之天地則八風和而諸福之物可致之祥無不畢至其言樂律所關如此其大而律呂之所從出不可不知如律呂新書所言算數專用徑一圍三法此法若合則所算皆合此法若舛則無所不舛矣朕觀徑一圍三之法用之必不能合葢徑一尺則圍當三尺一寸四分一釐有奇若積累至百丈所差至十四丈有奇等而上之其為舛錯可勝言耶因取方圓諸圖指示諸臣曰所言徑一圍三止可算六角之數若圓圍則必有奇零其理具在目前甚為明顯朕觀八線表中半徑勾股之法極其精微凡圓者可以方算開方之法即從此出逐一驗算無不脗合至黃鍾之管九寸空圍九分積八百一十分是為律本此舊說也其分寸若以尺言則古今尺制不同自朕觀之當以天地之度數為準至隔八相生之說聲音高下循環相生復還本音必須隔八此一定之理也隨命樂人取笛合瑟次第審音至八聲仍還本音上曰此非隔八相生之義耶以理推之固應如是至五十二年詔輯律呂理數諸書並考定樂器審定今營造尺七寸二分九釐為黃鍾之度準損益相生之法製十二正律以和八音復以黃鍾之積為本大而加分小而減分皆用黃鍾之長與徑相比成形制為同形管六百九十有六其法大者加至八倍則長與徑各加一倍小者減至八分之一則長與徑各減一半自八倍黃鍾之管至正黃鍾之律率以一倍遞減自黃鍾正積八分之七之管至八分之一之管率以一分遞減而管體漸小聲音易別故遞減以倍者又有半積及目分之一八分之一之法遞減以分者又有八分之三分半八分之二分半八分之二又加一分之四分之一八分之一又加一分之四分之三八分之三又加一分之四分之二八分之一又加一分之四分之一八分之一又加一分之八分之一之法自八倍黃鍾至黃鍾八分之一管之長短圍徑雖各不同而皆得名為黃鍾每一黃鍾各具同徑之十二律呂各成一調之五聲二變凡管樂之制皆由是出又有旋宮起調圖譜以正管音有清濁二均絃表以定絃音備載律呂正義一律以昭成法 \\n 乾隆六年以律呂正義內尚少樂章字譜詔續輯後編於是研窮聲律究極本源壎箎從簫為一譜笙從笛為一譜磬從鐘為一譜琴與瑟各為一譜鐘磬沿古用律呂簫笛從今用工尺凡祭祀朝會宴享及有聲無字之樂章莫不別陰陽辨清濁聲之高下奏之短長咸分刌而節度之而後聖祖之所為審音定樂制器協均者一一施諸實用矣 \\n 皇朝通典卷六十五 \\n  \\n   \\n  "}
{"章节": "●皇朝通典卷六十六", "正文": "  \\n ●皇朝通典卷六十六 \\n 　 \\n  \\n 樂四 \\n ○樂四 \\n （臣）等謹按審度迺以正音和聲必先製器故杜典於製造之後即繼以權量八音二門顧律尺既亡前代所沿未必盡有當於古也我朝得黃鍾真度以之審定衡量足以整齊物用以之製造樂器足以宣鬯元音故宮懸所列美備精詳製作之隆洵有立極千古者矣 \\n 權量 \\n 八音 \\n 樂縣 \\n △權量 \\n （臣）等謹案班固漢志于備數和聲之後即繼以審度嘉量權衡之篇隋書因之宋蔡元定律呂新書亦附之篇後顧古律既亡度量權衡之制無所折衷聖祖仁皇帝精研象數得黃鍾真數而度量衡之制皆有以稽其同異而觀其會通編之會典皇上復設嘉量于殿廷葢所以立經國之大端而審音之要道即于是乎在矣 \\n 順治五年頒發斛式十一年飭遵部定法馬私自增加者罪之十二年重定鐵斛頒發各省十五年定各關秤尺務使準足不得任意輕重長短 \\n 康熙元年頒定新法馬四十三年議定斛式并停用金斗關東斗五十二年御製律呂正義定度量衡律尺十寸為今營造尺八寸一分律尺權法重五錢今權法重二錢五分強律尺量法一斛二千龠為十斗今量法一斛二千龠為五斗聖祖仁皇帝庭訓曰書云同律度量衡論語曰謹權量葢為禁貪風除斯詐所以平物價而一人情也今市廛之上閭閻之中日用最切者無過于丈尺升斗平法其間長短大小亦或有不同而要皆以部頒度量衡法為準通融合算均歸畫一則不同而實同也葢以大同者定制度而以隨俗者便民情斯為善政自上古以迄于今幾千百年度量權衡改易非一苟一旦必欲強而同之非惟無益于民生抑且有妨於治道此又不可不留心講究者也乃以金銀製為寸方著其輕重以為權量之準權製形圓以寸法定輕重之率量制形方以寸法定容積之率列之為表載入會典頒行 \\n 乾隆九年御製嘉量方圓各一圓制仿東漢嘉量之式方制仿唐張文收之式用今律度範銅塗金列之殿廷其上為斛其下為斗左耳為升右耳為合龠其重二均聲中黃鍾之宮親為之銘並刻方圓度數於其上於是律度量衡之制瞭如指掌極制作之明備焉 \\n △八音 \\n 金一 \\n 石二 \\n 土三 \\n 革四 \\n 絲五 \\n 木六 \\n 匏七 \\n 竹八 \\n ·金一【鎛鐘　編鐘　方響　雲鑼　大銅角　小銅角　金　鉦　金口角　銅鼓　銅點鈸蒙古角　口琴　哈爾扎克　喀爾鼐　蘇爾鼐】 \\n 鎛鐘周禮春官鎛師注鎛如鍾而大樂器圖鎛鐘十二各應律呂之音凡合樂以某律為宮則擊本律之鐘以宣之孟子所謂金聲是也乾隆二十四年冬于西江得鎛鐘十一皇上命遵聖祖仁皇帝所定七寸二分九釐為黃鍾之數參考本律倍半之法補鑄其一足成十二又另鑄鎛鐘十二以備特懸御製銘詞鐫識其上　編鐘十六枚為一虡陰陽各八以厚薄為次第薄者聲濁厚者聲清故外形皆同一制而中空容積之多寡實體之厚薄依次遞減之　方響十六枚以鋼為之長闊皆一制亦以厚薄分清濁應十二正律四倍律以小鋼槌擊之　雲鑼十面共一木架厚薄有損益與編鐘同即雲璈也元史始見于宴樂　大銅角一名大號上下二截形如竹筒本細末大　小銅角一名二號上截如筒下截如角金邊穿二孔以黃絨縧繫于木柄左手提而右手擊之　鉦形如盆外用木匡鉦邊匡周俱平分三分各穿二孔以黃絨縧繫之掛於項隋後鹵簿皆有鉦而形制不詳通典則曰鉦如大銅疊懸而擊之通考則曰鉦形圓如銅鑼明制有金又有鉦我朝因之金即鑼鉦則如鑼而有邊是則今之鉦制自唐已然而今之金即宋之鉦也　金口角舊名瑣■〈口奈〉木管本小末大上下金口加蘆哨吹之其名不知所自起或始于方言云　銅鼓邊有二孔以黃絨縧懸而擊之陳暘樂書謂昔馬援征交趾得駱越銅鼓鑄為馬式此其迹也范成大桂海器志謂如坐墩而空其中兩人舁行以手拊之聲似鞞鼓則實始于嶺南云　銅點制如銅鼓而小後世用以為點故以為名今之節奏先擊點乃擊鼓鼓再擊乃擊銅鼓則是點與銅鼓為應和亦猶將擊鼓先擊■〈申東〉也　鈸中有孔以黃絨縧貫之兩面相擊以和樂始於隋九部樂唐乃用之燕樂唐末樂器散亡遼得之具于大樂元明史志不載此器今行幸用之　蒙古角亦名蒙古號木質空心上下二節末加鍍金銅口雄雌各一雄者內徑微大而聲濁雌者內徑微小而聲清其長短皆相等唐書禮樂志金吾所賞有大角為魏之簸邏回即此　口琴以鐵為之一柄兩股中設一簧簧端點以蠟珠銜股鼓簧以成音　哈爾扎克回樂狀類胡琴以椰為槽其末圓頂以馬尾二縷為絃馬尾絃下有鋼絲絃另以圓木桿為弓以馬尾為絃以弓絃軋馬尾絃應鋼絲以取聲　喀爾鼐回樂狀類洋琴木胎中空左端直右端曲左端上面施木梁以繫鋼絃之本鋼絃之末施木軸入於右端立面孔內轉其軸以定絃之緩急以手冒撥指彈之取聲　蘇爾鼐回樂一名瑣■〈口奈〉狀類金口角木管本大末小上下飾以金木管口上安銅管銅管上口安蘆哨應笛聲 \\n （臣）等謹按蒙古角口琴等器皆蒙古樂國初時即已取用哈爾扎克喀爾鼐蘇爾鼐諸器與革之達卜那噶喇絲之塞嗒爾喇巴十竹之巴拉滿並回部樂我皇上德威遠播西郵二萬餘里盡入版圖其國俗樂器與高麗國俳喀爾喀樂並陳宴享方諸周禮鞮鞻之掌益昭無遠弗屆之休已 \\n ·石二【特磬編磬】 \\n 特磬爾雅大磬謂之磬周禮注特磬十二依辰次陳之以應其方之律朱子云鐘磬有特懸者器大而聲宏故于起調畢曲之時擊之以為作止之節上皆言特磬即孟子所謂玉振是也乾隆二十五年西域耆定和闐貢玉可叶鳴球因命依律琢為特磬御製銘詞鐫識其上磬凡十二以儷鎛鐘　編磬十六枚同在一虡長闊皆同一制其厚薄則有損益應律與鐘同明代圜丘磬用玉今祈穀壇亦用玉餘俱靈璧石周禮簨飾以鱗今則鐘簨以龍而磬簨以鳳業亦如之其數必十六枚與編鐘之陰陽各八同陳暘樂書謂古制不過十二其說非是 \\n ·土三【壎】 \\n 壎燒土為之朱漆繪金雲龍垂五彩流蘇為飾有黃鍾壎大呂壎黃鍾壎以八倍黃鍾積為體大呂壎以七倍黃鍾積為體皆頂上一孔前四孔後二孔律呂正義後編曰風俗通曰有四孔其二通凡六孔是必四孔之外又有二孔與四孔之二相通葢前四後二之謂故曰凡六孔朱載堉謂塤腰四隅各開一孔相對透明雖顯四孔只是兩孔之通則下文凡六孔句意不相承又云六孔即前三後二併吹孔之謂尤與所云四隅各開一孔者自相矛盾故知風俗通所云六孔者必四孔並通而為六非並吹孔為六也 \\n ·革四【建鼓　搏拊　大鼓　杖鼓　小杖鼓　手鼓　龍鼓　行鼓　導迎鼓　俳鼓　達卜　那噶喇】 \\n 建鼓以木為匡冒以革穿徑為方孔以柱貫其中而樹之趺趺上為座以受柱圓柱之上為托雲以承鼓柱貫鼓上出以擎葢葢上壓梁上植金鸞律呂正義後編曰考明堂位曰殷楹鼓周大射禮用建鼓隋志曰植而貫之謂之建鼓元史樹鼓四每樹三鼓中植以柱曰建鼓惟明會典則曰應鼓或以其度小于晉鼓而名之然孔穎達謂應鞞為應和建鼓則建省不當名為應也　搏拊如鼓而小匡上銜小金環以黃絨縧繫之橫置之趺凡合樂工人掛于頸以手擊之律呂正義後編曰書搏拊琴瑟孔安國以搏拊為樂器蔡以為作用之名然周禮有令奏擊拊下管之文則在各必有其器其用則鼓每一擊搏拊再擊以為應和之節　大鼓腹內安銅膽平懸架上律呂正義後編曰孔穎達謂懸鼓即大鼓陳暘謂後世大鼓即薣鼓然古鼓橫懸于簨今則平懸于架似不同隋唐鼓吹有大鼓然用之大駕則非懸于簨虡可知宋有散鼓教坊鼓樂圖皆平置與今相似　杖鼓上下二面木匡細腰以紅漆竹片擊之其制始于漢魏今有大小二種　小杖鼓元史謂之扎鼓左手持而右手擊之葢後周杖鼓有三等之遺制　手鼓不知其所自起左手持而古手以槌擊之周禮小師小樂事鼓■〈申東〉此或其遺　龍鼓匡繪五彩雲龍四旁金銅鐶繫以黃絨縧陳則置鼓于架行則掛鼓于項歷代鹵簿鼓名不一古橫懸有葢今平置有衣微不同　行鼓一名陁羅鼓上大下小匡貼金銅釘鈸鐶繫以黃絨縧跨于馬上下馬陳樂則懸之于架按唐有三面鼓形如缸首廣下銳冒以虺皮類此　導迎鼓制如大鼓而小匡繪五彩雲龍腹內安銅膽四旁鍍金環以黃絨綆舉之　俳鼓朝鮮國樂制與鹵簿龍鼓相似而微小兩旁施銅環以黃扁縧繫于項　達卜回樂木腔冒以革以手指擊之　那噶喇回樂狀類行鼓鐵匡上大下小冒以革以二木杖擊之 \\n ·絲五【琴　瑟　箏　琵琶　三絃　奚琴　六絃箏　胡琴　月琴　二絃　提琴　和必斯　軋箏　塞塔爾　喇巴卜】 \\n 琴前廣後狹上圓下方通長三尺一寸五分九釐為黃鍾四倍又三分之一絃長二尺九寸一分六釐為四倍黃鍾之度凡七絃面用桐木底用梓木黑漆虛中岳山集尾用紫檀徽用螺蚌為飾以漆金几承之　瑟前廣後狹面圓底平中高首尾俱下通長六尺五寸六分一釐為九倍黃鍾之度絃長四尺三寸七分四釐為六倍黃鍾之度絃凡二十有五通體桐木黑漆身繪雲龍首尾繪錦邊繪雲梁用紫檀絃孔用螺蚌為飾以漆金架二承之　箏似瑟而小十四絃各隨宮調設柱和絃以諧律呂通體用桐木金漆梁及尾邊用紫檀絃孔用象牙為飾唐書言十三絃或十二絃制不可考今十四絃則五聲二變為七倍之故為十四也　琵琶曲首長頸廣腹圓背四絃其制大小不等四象十三品多以意為遷就彈者難之　三絃方槽圓角冒以蛇皮木柄下曲貫槽中止直與槽面平通體用紫檀山口及軸用象牙柱用竹定絃取聲各隨宮調其制不知所自起唐書有龍首琵琶雲頭琵琶皆三絃飾以虺皮則似亦唐制　奚琴刳木為體二絃以木桿繫馬尾軋之　六絃箏陳暘謂天寶中史盛作六絃琵琶今蒙古箏六絃意亦唐制　胡琴似琵琶而下銳龍首皮腹背有脊棱二絃以木桿繫馬尾軋之元史胡琴如和必斯卷頸龍首二絃用弓捩之弓之絃以馬尾則胡琴亦奚琴類是也但槽端彼方此尖槽面彼覆以木此冒以皮微不同　番胡琴椰槽竹柄二絃以竹弓繫馬尾施絃間軋之較奚琴制微短彼槽以木此以椰彼柄以木此以竹彼軋以木桿此以竹弓　月琴八角木槽而微凹其面柄貫槽中四絃覆手曲首似琵琶通體用紫檀槽面用桐木本名阮咸王圻三才圖繪曰元行沖以其形似月聲似琴名月琴今人但呼曰阮　二絃方槽底面有孔木柄曲首覆尾如琵琶又似三絃但鼓方耳　提琴圓木為槽上冒蟒皮而空其下竹柄貫槽中柄端刻木為龍首柄有王環貫四絃于其中槽面正平設柱以承絃竹片為弓馬尾雙絃夾四絃間而軋之　和必斯似琵琶而狹小直柄曲首四絃柄下腹背如蘆節通體用桐木　軋箏似箏而小十絃以木桿軋之元史禮樂志■〈⺮秦〉如箏七絃有柱用竹軋之則箏亦軋箏之類　塞塔爾回樂木槽通柄槽如茄形面平下圓冒以革柄而平背圓兩側有八軸絲絃二雙鋼絃一單鋼絃六應絲絃以取聲　喇巴上回聲狀類胡撥木槽通柄絲絃五鋼絃二上端曲向後以施絃軸柄槽形似半瓶曲柄兩旁施五軸通五絲絃而擊于軸以手冒撥指彈之應鋼絃以取聲 \\n ·木六【柷　敔　拍板拍　番部拍】 \\n 柷所以起樂上闊下小狀如方斗三面正中各設圓鼓以受擊一面開圓孔以出音椎用綠漆八楞律呂正義後編曰考擊之法鄭樵謂有椎柄連底旁開孔內手于中擊之本于郭璞及通典唐志之說但連底挏之令左右擊則是鈴鐸之屬其器應俯而不應仰至內手孔中撞之則其器又應高而不應卑今用鄭康成說投椎其中撞之其一面有孔者殆如琴瑟底之有孔以取聲非便于內手其中也　敔所以止樂狀如伏虎背上有二十七齟齬通體有紅黑斑紋趺以金漆旁施兩耳以置籈籈以竹為之律呂正義後編日擊敔之法先三擊首而後戛其背唐宋已然朱載堉謂不必潻擊首三聲第以傳注無擊首之說耳然古制多不可考據今稽古故從其舊　拍板用堅木為之六片以黃絨紃聯之左右各三片合擊以為樂節周禮春牘應雅皆節樂之器後世代之以板魏晉以來已有之元惟用于燕樂明始用于丹陛樂　拍紫檀板四片以絃合三片為一束執一片拍之　番部拍紫檀板三片以二片為一束執一片拍之拍小子拍板番部拍又小于慶隆舞拍其用則同 \\n ·匏七【笙】 \\n 大笙十七簧下接紫檀木以代匏為管本攢眾管于一匏而共一吹口每管設簧以取音小笙之制如大笙而四管無簧故簧止十三管律呂正義後編曰笙為匏音其以木代匏者笙之音以簧不以匏列管匏中取其能納氣以鼓簧耳以匏為笙音固清越但質不堅不能經久故以木代之而與匏音亦無差別至簧數之多寡漢魏諸儒皆謂十二簧郭璞謂大笙十九簧小笙十三簧宋書謂南蠻笙有十六簧陳暘樂書始言宋大樂笙並十六簧又言唐樂圖所傳有十七管笙有十二管笙後周鄭譯獻十六管笙李照作二十四管笙孟蜀進三十六管笙而宋史乃曰巢笙十九簧和笙十三簧皆用十九數而以管之長短聲之大小為別十三簧者曰閏餘匏九簧者曰九星匏七簧者曰七星匏律呂精義疑十九簧者名竽又名巢十三簧者名笙又名和諸說固自不同而小笙十三簧則未之有異其為古制無疑然今小笙十三簧有無簧之四管實亦十七管大笙十七簧而四管不用實亦十三簧耳葢管之必以十七者所謂以象鳳翼而止用十三簧者以聲止十三而無十七也 \\n ·竹八【排簫　簫　笛　箎　管　畫角　胡笳　觱篥　巴拉滿】 \\n 排簫十六管為一具即十二正律加四倍律也律呂正義後編曰管皆用竹兩旁管長參差漸短如兩翼然蔡邕及三禮圖皆主二十四管十六管隋宋元志明會典皆止十六管然則今之排簫葢古簫之小者十六管備陰陽二均足旋宮之用與編鐘編磬相應有架古以竹為之今用木亦自宋以來相傳之舊　簫即古之笛體用紫竹簫笛之制古法皆用角律黃鍾者陽律一均之正宮而姑洗其正角大呂者陰呂一均之清宮而仲呂其正角故用姑洗簫應陽均用仲呂簫應陰均以配排簫之音最為和協　笛即古之橫吹體用蘆竹用與簫同以姑洗笛協排簫陽律一均之用以仲呂笛協排簫陰呂一均之用　箎體用竹間纏以絃吹口之上塞之令氣不洩周禮笙師注鄭司農云箎七孔禮圖曰九孔廣雅隋書孔疏賈疏皆曰八孔宋史明會典曰六孔今定一孔上出五孔向外一孔向內一孔在底近底下出並開二孔統計為十孔除吹孔底孔與二小孔不數則為六孔　管用堅木或骨角為之兩端象牙為飾大管以姑洗律為體小管以黃鍾半積同形管為體各設哨于管端大管九孔小管八孔葢六孔巳具七音八孔則七音兼二清聲九孔則七音兼四清聲也　畫角木質空心腹廣端銳設木哨入角口吹之　胡笳本角音今上下用角即古角遺制　觱篥喀爾喀樂即唐蘆管但多金口　巴拉滿回樂狀類頭管以木為之本小末大飾以金木管上口安蘆哨應笛聲 \\n 八音之外又有二麾黃帛為之其制見于唐志歷代因之舉之而樂作偃之而樂止故麾雖非樂器實樂器之綱　戲竹一對二人執之立丹陛上舉以作樂偃以止樂其制始見于元史禮樂志言長二尺餘明制則長一丈一尺二寸朝會導迎皆用之我朝因明之制葢丹陛樂無柷敔樂設太和門上惟有戲竹在丹陛上視其開合以為作止之節舉而合向則樂作偃而開植則樂止也戲音麾與麾同 \\n △樂縣 \\n 凡郊廟暨社稷等各壇廟祭祀皆樂部太常寺協律郎設中和韶樂用鎛鐘一編鐘十有六特磬一編磬十有六建鼓一柷一麾一敔一琴十瑟四簫十笛六排簫二箎六壎二笙十搏拊二笙二節二干戚羽籥各六十有四司樂協律郎樂工序立樂縣之次歌工立樂工之次樂舞生文武八佾分行序立東在歌工之左西在歌工之右凡樂作止舞進退均協律郎執麾引之諸祀樂器並同惟鎛鐘特磬各隨其應用宮調其位次諸祀皆東西分列惟朝日壇夕月壇則南北分列又案太歲壇則用琴四瑟二簫四笛四笙四箎二不設旌節先師孔子廟則用琴六瑟四簫六笙二箎四不設節舞用羽籥三十有六餘並同皇帝躬祀南郊鹵簿鼓吹導迎樂器前部大樂大號四小號四金口角四和聲署史十有二人鼓吹大樂金二金鉦四鈸二鼓二點二笛四雲鑼二管二笙二金口角八大號十有六小號十有六金鉦四畫角二十有四棡鼓二十有四橫笛十有二拍板四杖鼓四金二棡鼓二十有四署史六十有八人民尉百七十有六人畫角前棡鼓後導迎樂戲竹二管六笛四笙二雲鑼二鼓一板一皇帝躬祀北郊鹵簿鼓吹導迎樂器前部大樂大號四小號四金口角四和聲署史十有二人鼓吹大樂大號八小號八金鉦四畫角二十有四棡鼓二十有四橫笛十有二拍板四杖鼓四金二棡鼓二十有四署史六十有八人民尉百六十有四人餘同南郊凡親祭太廟暨社稷等各壇廟並同皇上耕耤司金司鼓司板司笛司笙司簫各六人工歌禾詞者十有四人先農壇建鼓一琴四瑟二簫六笛六笙六杖鼓二方響十有六雲鑼二拍板二皇后躬桑童監歌採桑詞者十人司金司鼓司板司笛司笙司簫各四人皇帝時巡致祭方嶽編鐘編磬建鼓一柷一麾一敔一琴四瑟二簫四笛四排蕭二笙四壎二箎二搏拊二不設舞佾其餘羣祀則和聲署設樂鼓一笙一管二雲鑼二笛二板一朝會之樂皇帝御殿樂部和聲署設中和韶樂鎛鐘一【正月至十二月各按十二律呂特磬同】編鐘十有六特磬一編磬十有六建鼓一琴四瑟二簫四笛四壎二箎二排簫二器各一人笙八搏拊二麾一柷一敔一器各一人歌生四人丹陛大樂大鼓二架方響二虡雲鑼二簫二笙管各四杖鼓拍板各一器各一人司戲竹二人鑾儀衛率官校設鹵簿鼓吹大樂棡鼓二十有四金二杖鼓四拍板四橫笛十有二棡鼓二十有四畫角二十有四金鉦四小號大號各八署史六十有八人民尉百六十有四人畫角前棡鼓後皇太后宮皇后宮並內監設樂鎛鐘特磬俱用南呂餘器同皇帝筵宴中和韶樂丹陛大樂陳設如朝會儀設清樂二部每部笙二笛二雲鑼二杖鼓一手鼓一拍板一慶隆舞樂琵琶八三絃八奚琴一箏一節拍各十六司抃十六人【世德舞德勝舞等並同】笳吹樂笳一胡琴一箏一口琴一番部合樂箏琵琶三絃和必斯番部胡琴笙管笛簫雲鑼二絃月琴提琴軋箏拍各一高麗國俳笛一管一鼓一喀爾喀部樂觱篥四阮四回部樂達十一那噶喇二哈爾扎克一喀爾鼐一塞塔爾一喇巴卜一巴拉滿一蘇爾鼐一皇太后筵宴同皇帝巡幸鐃吹樂器大銅角八小銅角八金口角八雲鑼二龍笛二平笛二管二笙二金二棡鼓四銅點四鈸二行鼓二蒙古角二皇帝親征鼓吹大樂器金二金鉦四鈸二點二鼓二笛四雲鑼二管二管二笙二金口角八小號八大號八親征祭纛樂器蒙古角十有六海螺二百凱旋郊勞鐃歌樂器金四大銅角四小銅角四鑼二銅鼓二鐃四鈸四小鈸二金口角八花腔鼓四得勝鼓四海笛四管六簫六笛六笙六箎四雲鑼四人各一器司鐃歌二十人凱歌樂器方響一鈸二杖鼓二管十二點二笛四笙四簫四大鈸二雲鑼四司樂器共四十八人司凱歌十二人大閱樂部陳設鐃歌鼓吹大樂於行宮門外御營左右設蒙古畫角十鳴角軍二十有一人其前設五旗諸主蒙古畫角十鳴角軍二十人承傳鳴螺親軍十有二人漢軍驍騎火器營漢軍鳥鎗營背金五鳴金兵十人鼓一舁鼓兵四人擊鼓兵二人驍騎火器號螺五鳴螺兵五人鳥鎗營號螺十有三鳴螺兵十有三人護軍鳥鎗營驍騎鳥鎗營並號螺十鳴螺兵十人前鋒營號螺五鳴螺兵五人驍騎營號螺十鳴螺兵十人護軍營號螺六鳴螺兵六人 \\n 皇朝通典卷六十六 \\n  \\n   \\n  "}
{"章节": "●皇朝通典卷六十七", "正文": "  \\n ●皇朝通典卷六十七 \\n 　 \\n  \\n 樂五 \\n ○樂五 \\n （臣）等謹按杜典所載諸議皆有關樂制之文我朝律呂正義二編廣大精微無非闡明樂律之奧今謹登與樂制相發者數篇而張照回奏二劄採入律呂正義後編者並為錄入古今樂律源流之概亦藉此可見云 \\n 用四倍聲議 \\n 五聲必兼二變議 \\n 管絃分均議 \\n 還宮無啞鐘議 \\n 三大祀及常朝用律不同議 \\n 回奏樂律劄子 \\n 回奏丹陛樂導引樂用鼓起音劄子 \\n △用四倍聲議 \\n 律呂正義後編樂問四倍律篇曰問古以十二正律不足於用必加以四清聲而後成樂此晉唐以來至於朱子蔡季通未之有改者也今乃不用半黃鍾半太蔟半大呂半夾鍾而用倍夷則倍無射倍南呂倍應鍾如謂十二律伶倫制之不應復加四半聲則加四倍聲於黃鍾大呂之上無異於加四半聲於無射應鍾之下也如使可加則何不仍其舊制而必務其異於古歟况黃鍾為元首之象與其加倍律於上何如加半律於下歟曰黃鍾者應乎氣之始而實應乎聲之中中則必有始今不始之求而於末續之以中為始則中失其中而黃鍾於是乎非黃鍾而以大蔟夾鍾姑洗之間當黃鍾矣葢歷漢唐宋元明而無人為破其惑也夫言大樂者必曰元聲正聲中聲黃鍾之聲中之中也中之中即正中也故曰正聲從此正中之聲以執其兩端而數乃由以起則此正中之聲乃元聲也然而此聲必有上必有下上之固至於無射應鍾矣上之非加四倍律則黃鍾不得為中之中四倍律者乃自然而然而毫非人力之所能為也若夫天地之性必至於中之中而後能生生而不窮冬至子之半天心無改移中之中也一陽初動處萬物未生時則謂之始也固宜故自律之通於數者言之則黃鍾固始也固元首也不特星官家舍冬至無以推步即音律家不得黃鍾之真度又何以推知四倍律之真度若其考擊之間則音必更唱迭和如輪轉虛然後可以為樂則黃鍾為宮固必處乎中之中也即至應鍾為宮亦未嘗越此正中之聲之度也然欲令黃鍾之聲處乎中之中非加四倍律其曷由此數千年之襲謬至聖祖仁皇帝而重開者也 \\n （臣）等謹按前代用樂皆以四半聲足十二正律之用夫黃鍾為中聲以四半聲續之於末則中失其中顧自漢唐以來無人為破其惑聖祖仁皇帝學貫神樞特揭律呂應倍不應半之義改用四倍聲一洗自來沿襲之謬記曰大人舉禮樂則天地為昭此本朝之樂所以立隆千古也 \\n △五聲必兼二變議 \\n 律呂正義後編樂問五聲二變篇曰問變宮變徵備而後七聲全今還相為宮除調之法以六律六呂還轉為變宮變徵而除去不用則何不并變宮變徵而去之乎曰二變在角徵羽宮之間無之則五聲自不能轉有之則五聲又不能調及其還相為宮也前之二變皆成正聲又別出二正聲以為二變如黃鍾為宮則蕤賓為變徵倍無射為變宮矣迨太蔟為宮則前之正徵夷則又為變徵為蕤賓之變徵為角矣前之正宮黃鍾為變宮而倍無射之變宮為羽矣迨姑洗為宮則前之正徵無射為變徵而夷則之變徵又為角矣前之正宮太蔟為變宮而黃鍾之變宮又為羽矣推而至於無射為宮莫不皆然推而至於陰呂六均亦莫不皆然是則二變迭相為用而又何嘗不用哉今謂二變不用而欲去之則將以何者定為二變而去之哉宋史樂志仲冬之月以黃鍾為宮太蔟為商姑洗為角蕤賓為開徵林鍾為徵南宮為羽應鍾為閏宮季冬之月以大呂為宮夾鍾為商仲呂為角林鍾為閏徵夷則為徵無射為羽黃鍾為閏宮餘月還轉仿此雖以律從呂以呂從律本於京房不同今法而五聲二變則同也隨蘇夔難鄭譯曰月令所載五音不言變宮變徵七調之法所出未詳譯日周有七音之律漢志天地人四時為七始黃鍾為天始林鍾為地始太蔟為人始姑洗角於時為春蕤賓變徵於時為夏南呂羽於時為秋應鍾變宮於時為冬若不以二變為調則四時不備故每宮必立七調也唐祖孝孫張文收等因五音生二變因變徵為正徵以變宮為清宮一宮二商三角四變徵五徵六羽七變宮其聲由濁至清為一均唐書具載之矣樂律纂要亦云五聲得變而後成均猶四時得閏而後成歲乃自然之理雖聖人不得而增損之也葢五歲再閏共六十二個月而仍止一百二十中氣節氣猶夫二變處角徵羽宮之間共七聲轉相為宮而仍止五聲則是用於不用之中惟有此不用乃能迭相為用有如閏法之為天然而非人事之矯強也五歲不能無再閏則五聲不能無二變矣 \\n △管絃分均議 \\n 律呂正義後編樂問絃名假借篇曰問名由義起律也者一成而不可變故可用此以律彼而名之曰律今在管清濁二均分用在絃又清濁二均同用則律之不足以為律矣毋乃失其律乎曰絃度非律也絃之音乃應律耳黃林太南者本鐘名也吹管而應何鐘則以何鐘之名名其管管以黃林太南名本假借也度絃而協何律則又以何鐘之名名其絃之分位絃之以黃林太南名又假借之之假借也夫鐘名之所以可假借以名管者以鐘音之本出於管伶倫吹管而得十二聲之分乃寫於鐘以紀之而曰黃曰林曰太曰南等十二音今之鳳簫十二管各一音其音固即十二鐘之音則以十二鐘之音名其管固吻合也即橫笛直笛以一管而穴孔出聲其所穴之處與中之容積分度既協則亦必應乎十二鐘之音還以十二鐘音名其管音必吻合也至於絃之出聲由於手之彈按則與管與鐘固不侔矣雖依管律定其首音而二音以下依次暗移於是徵羽變宮絃度得管陰呂之分者音與陽律應絃度得管陽律之分者音與陰呂應故曰鐘名名絃音乃假借中之假借其所為黃林太南云者不啻算家以甲乙丙丁紀率近世以天地元黃編號也則雖曰黃鍾為宮太蔟為商姑洗為角林鐘為徵南呂為羽應鍾為變宮蕤賓為變徵陰陽雜糅而亦非有兩歧之說也若夫用樂之時則又並非清濁二均同用夫所為黃林太南云者特分其度而宮商角徵云者乃是其音清濁之均在於定絃定為清均則清均矣定為濁均則濁均矣清絃與清管應濁絃與濁管應又安在其為絃與管異而有律失其律之誚哉 \\n △還宮無啞鐘議 \\n 律呂正義後編樂問還宮無啞鐘篇曰問還相為宮則無啞鐘之哨矣顧各祭祀或用律或用呂其用律音呂之一均仍啞鐘也其用呂者律之一均仍啞鐘也則如之何曰所謂啞鐘者謂止奏一均其餘各鐘永不施用故謂之啞鐘耳今圜丘用黃鍾為宮則太蔟為商姑洗為角蕤賓為變徵夷則為徵無射為羽倍無射為變宮而大呂一均及蕤賓倍無射之二變設而不用方澤用林鍾為宮則南呂為商應鍾為角倍應鍾為變徵大呂為徵夾鍾為羽仲呂為變宮而黃鍾一均及仲呂倍應鍾之二變設而不用太廟用太蔟為宮則姑洗為商蕤賓為角夷則為變徵無射為徵倍無射為羽黃鍾為變宮而大呂一均及黃鍾夷則之二變設而不用合三大祀言之律呂並宣燦然大備三大祀既用黃鍾林鍾太蔟而夕月壇用南呂帝王廟用夾鍾先農壇用姑洗以還宮之法十六鍾固皆用之矣安得所謂啞鐘之誚哉若謂用律則呂為啞鐘用呂則律為啞鐘則必十六鐘一時並擊而後可十六鐘一時並擊成何音調且古之編鐘有二十八為一肆者有五十六為一肆者若必一時盡擊之非惟不成律均亦恐無此手法此皆不待辨而自明者況一均雖有七音而變不用則擊者止五鐘耳又得以本均之二變而謂之啞鐘乎按明任氏樂律志太僕丞張鶚言古人製十六編鐘非徒示觀美葢為還宮而設耳其下八鐘為黃鍾大呂太蔟夾鍾姑洗仲呂蕤賓林鍾其上八鐘為夷則南呂無射應鍾黃鍾清大呂清太蔟清夾鍾清此其懸鐘次第及還宮之法雖與今法不符然而還宮之理則一也還相為宮則十六鐘迭相為用迭相為用則不窮於用啞鐘之疑可以渙然冰釋乎 \\n △三大祀及常朝用律不同議 \\n 律呂正義後編樂問三大祀篇曰問常朝之樂還相為宮而各壇廟又不用還相為宮何也曰義各有取也帝王御宇法天以出治故漢鮑鄴言天子有食舉之業所以順天地養神明求福應也宜作十二月均以迎和氣隋音樂志亦言古者人君皆用當月之律以取時律之聲唐祖孝孫奏言朝賀饗燕皆宜隨月用律為宮宋政和七年詔大晟府樂律隨月用律右旋明大政記洪武三年定朝會宴饗樂舞之數凡奏樂曲皆按月律然則隨月用律不自今始也古人以為宜然者非一人矣其不用者時為之非理應爾也又按月令之文天子所居所服典禮之大政事之繁無不與月律相符故能召天地之和協五行之序隋鄭譯蘇夔請用十二律還相為宮而何妥沮壞之遂止用黃鍾一宮致堂胡氏非之曰五音十二律猶十二支配十干所以變而不窮且宮為君商為臣角為民徵為事羽為物若獨奏黃鍾一均是有君而無臣民事物也不亦亢乎由是言之人君法天行健必當按月生律還相為宮先儒有定論矣至於壇廟之樂則烏可同日語哉周禮凡樂圜鍾為宮黃鍾為角太蔟為徵姑洗為羽冬日至奏之圜丘則天神可得而禮矣凡樂函鍾為宮太蔟為角姑洗為徵南呂為羽夏日至奏之方澤則地亦可得而禮矣凡樂黃鍾為宮大呂為角太蔟為徵應鍾為羽奏之宗廟之中則人鬼可得而禮矣此周禮之文雖難施於用然亦以見壇廟之樂宜各以其宮矣問者曰壇廟用樂各以其宮原本周禮固巳今祀圜丘何以不仿周禮用圓鍾而用黃鍾祀太廟何以不仿周禮用黃鍾而用太蔟祀方澤仿周禮用林鍾矣而律呂次第又與周禮互異何歟曰漢志言之矣黃鍾為天統林鍾為地統太蔟為人統故祀天用黃鍾黃鍾子天正也祀地用林鍾林鍾未之沖丑地正也祀宗廟用太蔟寅人正也唐祖孝孫遵用其說最為近古可法也若夫隋奏黃鍾以祀圜丘奏太蔟以祀方澤奏蕤賓以祀宗廟宋以夾鍾之宮祀昊天以黃鍾之宮獻宗廟以林鍾之宮祀地祗是皆附會經傳參以臆見故揆之三統大義或合或否不可用也至於律呂次第與周禮互異者朱子曰周禮所稱是降神之樂自是四樂各舉其一言之注家之說非也隋音樂志牛宏姚察許善心劉臻虞世基等亦言後周之時以四聲降神雖採周禮而年代深遠其法久絕不可依用先儒解釋既莫知適從且此四聲非直無商又律呂乖次以之為樂無克諧之理今古事異不可行也明何瑭樂律管見曰周禮圜鍾為宮之說或有別法今無所考闕疑可也然則周禮之不可附會亦古之人言之詳矣今師其意不必泥其文可也曰然則何以不用月律也曰若以月律言則圜丘之祭以建子之月其用黃鍾不待言矣方澤之祭以建午之月於法當用蕤賓也陰而用陽律非其質矣況林鍾固蕤賓之呂坤位在未又萬古不可易者也太廟之祭大祫於建丑之月於法當用大呂時享以四孟之月於法當用太蔟仲呂夷則應鍾若與朝會同義則十二律呂闕其七人神同制已非所以尊神況又闕也故惟太蔟一均寅為人正人本乎祖為宜用之宗廟也綜諸儒之說酌古今之宜則壇廟用樂各以其宮義至精當與常朝之樂以月律還相為宮並行不悖可也 \\n △回奏樂律劄子【乾隆六年尚書臣張照奏】 \\n 伏蒙天語垂問古樂今樂雅樂俗樂之變律度量衡之曷由同樂音樂字之本末同異編鐘倍律及有設而不作之故臣章句鯫生不學操縵其於律呂日剽耳食而非有真得於心承問茫昧震懼失圖切惟古樂自周而廢仲尼以前魯猶守之季札觀樂載在左氏迨師摯適齊在魯者亦遂淪墜論語所記記樂亡也魏文侯與子夏問答語在樂記時去師摯適齊未遠列國猶有吉光片羽至於七國入秦而澌滅盡矣雖然觀子夏言樂與音相近而不同則知樂之與音猶識之與性性不離識不涉識識不同性不異性樂不離音不涉音音不同樂不異樂識在則性固無所虧音在則樂亦無所闕性雖無虧而必俟空有雙融始能見樂雖無闕而必俟欲淨理純始可作縱使摶拊考擊之法笙鏞鐘鼓之制於今泯焉而宮商角徵羽出於天然非人力之所得與則豈世代今古之所可殊古樂安得而亡況黃鍾之管曾經聖祖仁皇帝考定而樂器制度散見於經史者猶可沿流以溯源哉惟在人存政舉而己樂經曰以樂德教國子中和祗庸孝友以樂語教國子興道諷誦言語以樂舞教國子舞雲門大卷大咸大磬大夏大濩大武臣聞之師曰體中達和所謂至德也敬業有常所謂敏德也仁孝友悌所謂孝德也此與師氏之教同養士之本也興者於物興懷道者自述其意所謂詩言志也倍文曰諷以聲節之曰誦所謂歌永言也發端曰言答述曰語所謂君子於是語於是道古也雲門以下黃帝至周歷代之樂也葢樂德則以義理養其心樂語則以聲音養其耳樂舞則以舞蹈養其血脈古人所謂以樂教者如此所以聲音之道與政通也後世不知樂為教之事故其職領於有司而已學士大夫鮮有知者則其精微之旨不傳而徒索之鏗鏘節奏已不足以和神人況太常工人記其髣髴用之郊廟者存什一於千百耳其施之民間曰用莫非子夏所謂及優侏儒猱雜子女則其所化之民所成之俗當何如耶此固有教養億兆之責者所為蒿目乎斯世也然則三代以下非古樂之不可復特無復之之人耳得其臣如萬寶常如蔡季通者又不用於彼時若我朝列聖相承功成治定恭遇聖祖仁皇帝心契天地之祕手握聲氣之元考定黃鍾正歷古之訛謬則又有君而無臣迄於今普天之下雅頌之聲未作而淫樂鄭聲亦未放此我皇上所為撫世而興歎也溯自列國時古樂既廢俗樂繁興桑間濮上之音流入宮掖左氏所稱撞鐘舞女吳越春秋所載越夫人教舞史記所載優旃優施之屬自朝廷以至閭巷以娛心志以悅耳目莫不用是惟郊廟所用則畧存古樂之鏗鏘百姓不得而知則謂之古樂亡也亦宜非樂亡也樂教亡也使鏗鏘之節露於古而即可謂之古樂則孔子不當云樂云樂云鐘鼓云乎哉矣使器必蕢桴土鼓歌必鹿鳴四牡而後可謂之古樂則孟子又不當曰今之樂猶古之樂矣孔孟之言必同而無異則古樂在今匪存而匪亡斷可識矣迨漢高祖入秦有制氏者世隸太常記其度數叔孫通因之制為漢樂高祖好楚聲唐山夫人為安世樂實楚聲用之房中安世樂秦名壽人或曰即關睢之度數至文帝時以奉高祖祠廟而楚聲又混入古樂矣漢武帝以謳者李延年為協律都尉造新聲制樂章述已功德陳之宗廟為太乙天馬等歌汲黯諫丞相公孫氏斥黯誹謗先儒以古樂之亡斷自漢武焉嗣後俗樂音節盡入古樂如油入麪世愈久愈不可考歷代雖欲修明無徵不信人自為說莫能斷其是非史氏但以用之宗廟朝廷者曰古樂雅樂其雖在朝廷而本出於里巷者謂之今樂俗樂依古有雅樂部俗樂部前明以來亦有太常部教坊部其源流沿革文雖煩賾而亦具有條貫濂溪周子有言樂聲淡而不傷和而不淫入於耳感於心莫不淡且和焉淡則慾心平和則躁心釋此數語者狀古樂之音最為明盡失目之司視也口之司味也凡悅目悅口之物未有不敗道而傷生何獨於耳而有殊故凡樂聲激烈慷溉流蕩靡曼則耳必悅之若淡且和何悅之有古之作樂於以養德後之作樂於以悅耳所以三代而下朝廷之上奮然欲正樂復古者屢矣而卒不能者葢以反乎周子之言而未嘗於此加之意歟至於度也量也權衡也皆本於律尚矣黃鍾為聲氣之元象數之本度量權衡皆於是受法度量權衡正而人生日用萬事筦焉 \\n 皇上深惟事本而期四海之同誠立政之要也按漢書律者分寸尺丈引也本起黃鍾之長以子穀秬黍中者一黍之起積一升二百黍之廣度之九十分黃鍾之長一為一分十分為寸各自其十以陞於引而五度審矣量者龠合升斗斛也本起黃鍾之龠用度數審其容以子穀秬黍中者千有二百實其龠以井水準其概合龠為合十合為升各自其十以陞於斛而五量嘉矣權衡者權重也衡平也銖兩斤鈞石也本起黃鍾之重一龠容千二百黍重十二銖兩之為兩二十四銖為兩十六兩為斤三十斤為鈞四鈞為石歷代諸儒考古制者胥以此為鼻祖焉夫黃鍾元聲自在天壤而造律之尺難得其真蔡元定律呂新書所載有周尺漢劉歆銅斛尺蔡邕銅鑰尺建武銅尺魏杜夔尺晉田父玉尺始平古銅尺汲冢玉律尺劉曜土圭尺劉宋錢樂之渾儀尺後魏元延明尺後周玉尺梁景表尺隋開皇水尺五代王樸律準尺宋和峴尺李照尺胡瑗阮逸尺鄧保信尺大晟樂尺共二十種其同異則宋史詳之至於量周制則見考工記■〈〈卤，仌代乂〉上木下〉氏為量章漢制則見漢書律志至梁陳則以古升五升為一斗後周獲晉古玉升仿其制頒天下徑七寸一分深二寸八分重七斤八兩以彼時宮斗較之多三合四勺隋開皇以古三升為一升大業後復古升嗣後史無其文至於權衡漢志雖詳而不知其器之何似石勒十八年造建德殿得圓石有銘曰律權石重四鈞同律度量衡云又後魏景明中并州人王顯達獻石銅權一校具有銘二七十九字識者云皆王莽所造也梁陳以前猶依漢古稱齊以晉宋時一斤八兩為一斤開皇時以三斤為一斤大業中復古稱貞觀時鑄銅斛與古玉尺玉斗同符玉尺玉斗藏於大樂署武后時亡之宋淳化間詔以秬黍依古法較定權衡史稱其制為精備頒之天下奸弊無所措元明兩朝無聞焉我聖祖仁皇帝心通天矩學貫神樞既以斗尺稱法馬式頒之天下又凡省府州縣皆有鐵斛收糧放餉一準諸平違則有刑又恐法久易湮且古法累黍定度度立而量與權衡準焉度既不齊黍數即不合躬親累黍佈算而得今尺八寸一分恰合千二百黍之分符乎天數之九九於以定黃鍾之律尺既定矣又恐不寓諸器則法不可明乃於御定數理精蘊書內載其法以金銀製為寸方著其輕重而度與權衡之準瞭如指掌雍正九年列之為表載入大清會典頒行天下誠百世以俟聖人而不惑焉我皇上以度量權衡天下猶有未同勤惓垂問仰見平均四海之至意臣以為在今日非法度之不立在奉行之未能請命有司按表成造尺秤法馬斗斛頒行天下再為申明違式之禁務使畫一并令直省將會典內權量表刊刻頒布使人人共曉或亦同之之一法也夫五方風氣不齊民俗所便各異然在官者有一定之程則能以我之至齊者齊彼之不齊而不齊者亦齊其所不齊亦無害臣昔聞於聖祖仁皇帝者如此今蒙聖諭虞舜巡狩同律度量衡唯其時亦有不同者是以同之若其皆同何同之有然而在我者安可不同至哉聖言信乎先聖後聖其揆一也臣又謂立法固當深講而用法自在得人度量權衡雖同而官司用之入則重而出則輕以為家肥其鄙陋更甚者轉以此為國利譬如平糶以穀貴故平其價也往者有司轉就民間貴價之數畧減五分以賣官米則加以銀色法馬使費之數必轉貴於現在之貴價矣於是米價以平糶而愈貴鄙陋之見曰此乃國之利也否則曰如此乃可告無罪也豈不與平糶之意適相反耶行之在上如此百姓至愚必以為度量權衡國家本無定準浸假而民間各自為制浸假而官司轉從民制以為便此歷代度量權衡所以不同之本也夫期民間之恪守先從官司之恪守始臣愚見如此伏候皇訓至十二律五聲工尺樂字同異臣謹會同和碩莊親王校定聲律謹按孟子曰不以六律不能正五音是知六律六呂所以為五聲之筦凡物之聲有低有高低可至於希微高可至於霆震皆聲也而不可以為樂故以六律六呂筦之去其兩端而用其中則其聲成文樂記所謂聲成文謂之音也音有清濁愈濁則亦愈低愈清則亦愈高劃高低為五分謂之宮商角徵羽然而天數五地數五五音之間必各有半聲自然之理也爾雅云宮謂之重商為之敏角謂之經徵謂之迭羽謂之柳即半聲也即有律之必有呂也又此五音必有餘分閏位而餘分閏位必在陰陽互易之地故必又有二變亦自然之理也合五音二變謂之七音則國語所謂以七同其數也然國語所謂七同者謂自子至午七律皆陽律也而自午至子亦有七律是故倍五為十加二變為十二則六律六呂備二變又各有陰陽則二七為十四十四位成則陽律七陰律七可以比音而樂之矣樂記所謂比音而樂之謂之樂也夫黃鍾宮也而大呂即為清宮太蔟商也而夾鍾即為清商姑洗角也而仲呂即為清角至於蕤賓一陰生矣而時方五月陰盡午中而即生於午故蕤賓為變徵而林鍾則為清變徵夷則徵也而南呂即為清徵無射呂也而應鍾即為清羽十月陽氣盡矣而陽無可絕之理故應鍾至黃鍾之交又有半黃鍾半大呂之位為變宮清變宮然後聲音旋轉不窮與造化同符焉皆非人之所能為也自然之理也自黃鍾以至半黃鍾名之曰律自大呂以至半大呂名之曰呂其自宮與清宮以至變宮變清宮者則皆音之名也律以筦音音以協律然論其名則異舉其實則同也樂工記數不便於用則以其聲相似之字而又筆畫少易於標識者易之為十四字其曰工者即宮黃鍾也其曰仜者即清宮大呂也其曰凡者即商太蔟也其曰■〈亻凡〉者即清商夾鍾也其曰合者即角姑洗也其曰六者即清角仲呂也其曰四者即變徵蕤賓也其曰五者即清變徵林鍾也其曰乙者即徵夷則也其曰亿者即清徵南呂也其曰上者即羽無射也其曰仩者即清羽應鍾也其曰尺者即變宮半黃鍾也其曰伬者即清變宮半大呂也查■〈亻凡〉字仜字亿字仩字伬字五者本無其字則知其止以記數而即黃鍾等律即宮商等音非實有是字別有義例又可知矣然而其來舊矣楚詞大招曰四上競氣極聲變只則周末己有之也上聲歌注曰或用一調或用無調一者乙字無音五字則梁時又有可証也但其位分雖有十四而陽七陰七陽自為陽陰自為陰不相參雜則雖十四而仍止七也又七音必旋相為宮調乃可轉而又必除去二音調乃可成則七音仍止五音也然則雖加二變為七而仍止於五雖倍五為十而陽為陽陰為陰亦仍止於五也其編鍾一架上八下八上為陽律下為陰律向來考擊之節若南郊廟祀及臨朝大典皆用黃鍾為宮若北郊月壇則用大呂為宮用黃鍾為宮則止擊上鐘不擊下鐘若用大呂為宮則止擊下鐘不擊上鐘臨期以下鐘易置上位而擊之非下八鐘不擊也掌儀司向無應擊下鐘之典是以不知下鐘亦有時而擊若太常寺樂工則知之矣然而其所以然之故則各不能知也若上八鐘內又有三鐘不擊則以八鐘原止七音黃鍾為宮即當以倍夷則起調為上字調倍無射蕤賓夷則三鐘不入調無可考擊是以不擊將來元旦節若以太蔟為宮則三鐘皆當考擊而黃鍾夷則無射三鐘又當不擊矣是上三鐘亦有不擊者因歷來俱以黃鍾為宮故為考擊之所不及而非設而不作也儒生不知音律謂黃鍾為聲氣之元萬物之母郊廟朝廷必須用黃鍾為宮否則有礙不知黃鍾為宮其第一聲便是下羽除徵不入調外商角羽聲必胥迭用若聲聲皆是黃鍾則晏子所謂琴瑟專一誰能聽之況大武之樂即是無射為宮載在國語無射乃陽律之窮而武王用之則十二月各以其律為宮無所不可亦明矣況明代及我聖祖仁皇帝未經考訂黃鍾以前並稱以黃鍾為宮及考定之後始知一向誤以太蔟為宮而明代盛衰不一我朝隆盛如斯則迂儒之論不足信又甚明但自黃鍾以上音必漸高自黃鍾以下音必漸低其八音諧和與否非歷試不能明曉容（臣）等詳悉查考辦理再行請旨謹先將源委具陳伏候聖訓 \\n △回奏丹陛樂導引樂用鼓起音劄子【乾隆六年十一月尚書臣張照奉】 \\n 本月初十日臣等奉上諭今按中和樂及壇廟所用之樂皆柷起而敔之鼓以節之惟丹陛樂與夫導引之樂則用鼓起音此始自何時意書云下管鼗鼓謂堂下之樂也丹陛導引皆堂下樂故樂工等誤用鼓起耶即今俗樂亦皆用鼓起可細查其顛末也欽此 \\n （臣）等謹按會典中和韶樂樂器圖有柷敔丹陛樂器圖無柷敔樂必有作止之節柷作之敔止之今丹陛樂無柷敔故以鼓為作止也丹陛樂所以無柷敔者明代無之今因之也明代所以無者古者堂上堂下皆柷敔至隋時以四鑲樂柷敔同時並奏轉至喧雜遂廢不用唐季并廢堂柷敔宋仁宗因王珪言下禮官議始置堂柷敔而堂下仍無之四鑲樂猶今丹陛樂所謂堂下之樂也故丹陛樂無柷敔相沿至今至夫不用柷敔即以鼓起眾音者鼓為眾音之帥其來舊矣周禮太師大祭祀帥瞽登歌令奏擊拊注云擊拊瞽乃歌也拊形如鼓以韋為之著之以糠又云下管播樂器今奏鼓■〈申東〉注云鼓■〈申東〉管乃作也■〈申東〉小鼓也漢風俗通曰鼓者郭也春分之音也萬物郭皮甲而出故為之鼓又漢白虎通曰鼓震音也萬物滿盈震動而生其本在萬物之始耶故謂之鼓是知鼓為眾音之帥也學記曰鼓無當於五聲五聲弗得弗和以比學之於五官師之於五服然則以之為作止以之為節奏宜矣國語曰革木一聲漢宋諸儒皆謂金石絲竹匏土悉具五音若革與木則惟一聲而已故八音之序以革木為最下然而高以下基洪由纖起質為文本一為萬之母革之器為鼓為五音之節奏木之器為柷敔為五音之作止無柷敔則鼓可代亦自然之序若拊鼓即是古樂中之拍板以為樂句拍板木音也堂下之樂及今俗樂以拍板代古樂鼓之用猶夫以鼓代古樂柷敔之用皆原於革木一聲之理也 \\n 皇朝通典卷六十七 \\n  \\n   \\n  "}
{"章节": "●皇朝通典卷之六十八", "正文": "  \\n ●皇朝通典卷之六十八 \\n 　 \\n  \\n 兵一 \\n ○兵一 \\n （臣）等謹按歷代設兵各有因革損益惟唐府兵為較善我朝八旗之制開國之初先編立四旗以統人眾尋以遠近歸附日廣增建為八旗然猶統滿洲蒙古漢軍之眾而合於一也其後戶口日繁又編蒙古八旗設官與滿洲等編漢軍八旗設官與滿洲蒙古等共為二十四旗以旗統人即以旗統兵凡隸乎旗者皆可以為兵非如歷代有簽派召募充補之煩而後收兵之用也越自寶籙攸歸中外一統復設綠旗營以統漢兵蓋本朝建旗辨色以相勝為用於是五德兼全五行悉備內而京營則有親軍前鋒驍騎護軍步軍之分或用上三旗或兼用八旗外而直隸各省駐防兵用八旗各標及營汛兵用綠旗百數十年增損隨時悉臻盡善邇者西陲底定式廓版圖列戌開屯規模益遠至於外藩諸部奔走偕來分職編旗與內八旗相等有大征伐並帥師以從尤為柔遠之鴻圖迄於無外者也茲謹敘兵制分八旗駐防綠營藩部四門而以恩卹軍令軍政教閱軍器馬政依類備載德威並著簡練至精真所謂法良而意美矣 \\n 八旗兵制上 \\n △八旗兵制上 \\n 太祖高皇帝辛丑年初設四旗曰黃旗曰白旗曰紅旗曰藍旗以純色為辨每旗下以三百人為一牛彔轄以牛彔額真一人 \\n （臣）等謹按是年為編牛彔之始嗣設固山額真梅勒章京扎蘭章京等官至順治十七年定固山額真為都統梅勒章京為副都統扎蘭章京為參領牛彔章京為佐領雍正元年以八旗都統印信額真二字 \\n 國語作主字解非臣下所得濫用改為固山按班　甲寅年定八旗之制以初設四旗為正黃正白正紅正藍增設四旗為鑲黃鑲白鑲紅鑲藍【黃白藍均鑲以紅紅鑲以白】合為八旗都率滿洲蒙古漢軍之眾每三百人設牛彔額真一人五牛彔設扎蘭額真一人五扎蘭設固山額真一人每固山設左右梅勒額真二人時滿洲牛彔三百有八蒙古牛彔七十六漢軍牛彔十六行軍時地黃則八旗並列分八路地狹則八旗合一路而行 \\n 天命五年改設八旗官分總兵官為三等其副將參將遊擊亦如之各牛彔額真俱為備禦官每牛彔下設千總四人 \\n 天聰八年定八旗官名諭凡我國官名皆當易以滿語勿仍襲漢語舊名今悉為釐定五備禦之總兵為一等公一等總兵官為一等按班章京二等總兵官為二等按班章京三等總兵官為三章按班章京一等副將為一等梅勒章京二等副將為二等梅勒章京三等副將為三等梅勒章京一等參將為一等扎蘭章京二等參將為二等扎蘭章京遊擊為三等扎蘭章京備禦為牛彔章京旗長為專尼達凡管理不論官職管固山者即為固山額真管梅勒者即為梅勒章京管扎蘭者即為扎蘭章京管牛彔者即為牛彔章京管巴雅喇推額真即為推章京管巴雅喇扎蘭額真即為巴雅喇扎蘭章京嗣後皆照我國新定者稱之又定八旗兵名諭滿洲蒙古漢人前此騎步守哨等兵雖各有營伍未分名色故止以該管將領姓名稱為某將領之兵今宜分辨名色永為定制隨固山額真行營馬兵為阿禮哈超哈巴雅喇營前哨兵為噶布什賢超哈駐防盛京兵為守兵預備兵為援兵各城寨兵為守邊兵舊蒙古左營為左翼兵右營為右翼兵舊漢兵為烏珍超哈元帥孔有德兵為天祐兵總兵官尚可喜兵為天助兵 \\n （臣）等謹按阿禮哈超哈為驍騎營之始巴雅喇為護軍營之始噶布什賢超哈為前鋒營之始烏珍超哈為漢軍之始天祐天助兵後俱歸入漢軍　九年設蒙古八旗以八年所獲察哈爾部千餘戶及是年察哈爾來歸各官並壯丁三千二百餘名編審人丁及舊喀喇沁壯丁分為蒙古八旗其旗分為滿洲八旗同每旗設固山額真一人梅勒章京扎蘭章京各二人分轄所編牛彔 \\n 崇德二年分漢軍為二旗以滿洲各戶下漢丁共一千五百八十戶令舊漢兵之將領官統之分為左右翼二旗其旗色皆用皂每旗設固山額真一人轄所編牛彔　四年分漢軍為四旗定旗色一以皂鑲黃一以皂鑲白一以皂鑲紅一純用皂色每旗設固山額真一人梅勒章京二人扎蘭章京四人牛彔章京十八人　七年設漢軍八旗定旗色與滿洲八旗同每旗設固山額真一人梅勒章京二人扎蘭章京五人 \\n 順治元年定滿洲蒙古漢軍八旗於京師內城分置以為拱衞其方位鑲黃正黃旗居北方正白鑲白旗居東方正紅鑲紅旗居西方正藍鑲藍旗居南方左翼自北而東自東而南鑲黃旗在安定門內正白旗在東直門內鑲白旗在朝陽門內正藍旗在崇文門內右翼自北而西自西而南正黃旗在德勝門內正紅旗在西直門內鑲紅旗在阜成門內鑲藍旗在宣武門內以寓制勝之意 \\n （臣）等謹按八旗之制實我朝開國經武肇造之始基茲纂兵典恭載簡端用昭創建式垂世守以後詳稽會典並則例按門臚載慶鞏固於萬斯年焉 \\n 領侍衞府 \\n 八旗驍騎營 \\n 八旗前鋒營 \\n 八旗護軍營 \\n 御營嚮導 \\n 圓明園八旗護軍營 \\n ·領侍衞府【順治初設】 \\n 領侍衞內大臣六人【鑲黃正黃正白上三旗每旗各二人】內大臣六人散秩大臣無定員一等侍衞六十人二等侍衞一百五十人三等四等侍衞二百七十人宗室侍衞一等九人二等十八人三等六十三人【康熙三十七年增設宗室侍衞無定員雍正七年定制共九十人並入三旗隨班行走】藍翎侍衞九十人【每侍衞十人各設什長一人即於什長及兩翼班領署班領內定以十二人隨印協理事務】 \\n 御前侍衞乾清門侍衞【於三旗侍衞內簡用】漢侍衞【雍正五年定例亦分一二三等及藍翎於武進士內簡用】皆無定員主事一人筆帖式十二人貼寫筆帖式十五人親軍校七十五人【鑲黃旗十五人又下五旗移入十人正黃旗十五人又下五旗移入十一人正白旗十五人又下五旗移入九人】親軍九百九十五名【三旗滿洲蒙古每佐領下親軍二名鑲黃旗二百二十四名又下五旗移入一百三十名正黃旗二百二十四名又下五旗移入一百三十五名正白旗二百三十名又下五旗移入一百十七名內以七十五人為親軍校三旗親軍每旗選六十名隨侍衞班入直餘皆隨三旗護軍營護軍校護軍一體直宿當差】凡宿衞之制更番輪直三旗侍衞各分六班班分兩翼【鑲黃旗為左翼正黃旗為右翼正白旗半為左翼半為右翼】各設侍衞班領一人署班領一人侍衞三十人宿衞乾清門內右門為內班晝坐門禁夜守扃鑰散秩大臣一人侍衞親軍十人宿衞中和殿侍衞什長三人侍衞親軍三十人宿衞太和殿為外班以領侍衞內大臣一人總統之內大臣散秩大臣二人隨班入直如駐蹕行營以內大臣一人散秩大臣二人入直御前大臣侍衞及乾清門侍衞分五班更番入直御營黃幔城旌門以侍衞班領一人署班領一人內班侍衞二十人前東西隅以侍衞班領各一人內班侍衞各十人後東西隅以署班領各一人內班侍衞各十人網城門內以侍衞什長三人外班侍衞親軍三十人宿衞若恭奉慈輿行幸皇太后行營正門以侍衞領班一人侍衞十人後隅署班領一人侍衞十人宿衞凡扈從之制後扈二人於領侍衞內大臣內簡用前引十人於內大臣散秩大臣統領副都統內簡用豹尾班侍衞於三旗侍衞內選功臣後裔六十人日以二十人直後左門每乘輿出入以十人執豹尾槍十人佩儀刀侍於乾清門階下左右駕出豹尾班侍衞殿於後以領侍衞內大臣一人侍衞班領二人統之駕還宮隨至乾清門退還直皇帝御太和殿受朝前引侍衞二人自乾清門後左門引至殿後止後扈大臣二人自乾清門扈從【如係　御前大臣則自　宮內隨出後並門】前引大臣十人候於殿北階下駕至按翼前導進殿由左右趨至寶座前北上東西面序立後扈大臣於寶座左右僉立豹尾班侍衞於寶座後左右南嚮序立皇上詣皇太后官行禮前引侍衞二人自乾清門導至永康左門止前引大臣候於隆宗門內駕至按翼前導至慈寧門階止豹尾班侍衞至門陛下左右墻角止立後扈大臣隨升階在後僉立駕還宮引扈如前遇御門聽政屆時直班侍衞引有事各官由後左門入【日常入奏官亦均由侍衞引進】豹尾班侍衞於乾清門階下左右墻角立領侍衞內大臣直班內大臣侍衞於階下立侍衞班領每翼一人於階上左右楹前立御前侍衞隨駕出同乾清門侍衞於御座兩旁立駕還宮御前侍衞隨入餘各退還直御經筵曰侍衞二人前導至又華門止後扈大臣隨至寶座左右僉立御前侍衞乾清門侍衞於寶座後兩旁豹尾班侍衞於殿外階下均左右序立如御前亭侍衞二人前導至降輿處止遇外藩來朝及召見外藩使臣或於便殿或於駐蹕行宮前引後扈大臣皆侍班御前侍衞乾清門侍衞直日侍衞班領豹尾班侍衞均於殿內按翼序立皇帝躬祀郊壇前引侍衞二人自乾清門前導至午門外止前引大臣候於太和門北階下駕至按翼前導後扈大臣隨行自午門外乘馬至壇門外下馬均佩刀引扈御輦前後執鐙侍衞四人輦前執提爐侍衞二人皆步從輦後豹尾班執槍侍衞十人佩儀刀侍衞十人佩矢弓侍衞二十人以領侍衞內大臣一人侍衞班領二人領之建黃龍大纛二司纛侍衞什長二人以領侍衞內大臣或內大臣散秩大臣一人領之及壇前引大臣在圜丘壇三成階上立方澤壇及日壇月壇於二成階下立後扈大臣隨升壇於駕後僉立豹尾班侍衞於壇內隨門外序立祀祈年殿饗太廟前引大臣由左階升駕入殿門於中門外一成階上東西面序立後扈大臣隨入於駕後僉立豹尾班侍衞於三成階下立祀社稷壇前引大臣立於內壝門外豹尾班侍衞立於拜殿南門外展拜堂子前引大臣立於甬道北豹尾班侍衞立於祭神殿兩旁祀先農壇前引大臣立於階下豹尾班侍衞立於樂懸南遇駕耕耤御具服殿前引大臣立於殿前階上駕詣耤田引至耕所三推禮成引由觀耕臺午階升於御座前左右序立遇大閱日前引後扈大臣均甲冑引扈豹尾班侍衞甲冑殿後御前大臣侍衞等均甲冑隨行其次黃龍大纛行三旗親軍甲冑按次行駕御帳殿豹尾班侍衞按翼排列左右建黃龍大纛三旗侍衞親軍按翼環衞遇皇太后皇后妃嬪出入以乾清門侍衞四人侍衞十人前導如出郊外前引侍衞二十人其餘侍衞在豹尾班後扈從車駕巡幸御前大臣侍衞乾清門侍衞皆從其六班輪直之侍衞以一班或二班隨往如恭奉皇太后巡幸則三班隨往日行以侍衞二十人前導二十人左右翊衞均屬櫜鞬豹尾班侍衞二十人後從以領侍衞內大臣一人侍衞班領二人統之黃龍大纛前以領侍衞內大臣或內大臣一人散秩大臣一人侍衞什長二人領之餘侍衞暨扈從各官均於大纛後以次行仍分令侍衞稽查踰越喧嘩者御前擎蓋以乾清門侍衞更番執事遇恭奉慈輿行幸皇太后輿前均以侍衞前導翊衞後從如儀 \\n （臣）等謹按侍衞班內有上駟院侍衞每旗七人司轡司鞍侍衞無定員隸上駟院其兼尚虞鷹鷂房鶻房狗房十五善射善騎射善射鵠善強弓善撲等侍衞各有專管統在三旗額內均無定員又鑾儀衞亦係侍從武職設有掌衞事內大臣以下等官具詳職官典其所屬軍尉儀刀弓矢殳戟用親軍豹尾槍仗馬用護重蒙古畫角用蒙古鳴角軍其奉輦擎執儀仗各校尉由內府選充者為旗尉由五城選充者為民尉奉輦旗尉一百六十八人民尉六十人各執事旗尉二百四十六人民尉三百二十二人左右中前後五所民尉計一千三百二十八人馴象所民尉二百六人八旗漢軍司更兵四十人均隸在軍數謹附載於此 \\n ·八旗驍騎營【順治初設】 \\n 滿洲八旗都統每旗各一人副都統各二人驍騎參領各五人副驍騎參領各五人【康熙三十四年於每旗參領下增設委署參領雍正元年改名副參蒙古漢軍八旗並同】佐領無定員【隨人戶編設】每佐領下驍騎校一人領催五名【初制滿洲及蒙古每佐領下設領催六名康熙四十三年裁一名】驍騎二十名匠役二名養育兵【雍正二年初設具詳恩恤門乾隆三十六年定額按三兵一缺八旗滿洲共應一萬七百九十八缺】 \\n 蒙古八旗都統每旗各一人副都統各二人驍騎參領各二人副驍騎參領各二人佐領無定員每佐領下驍騎校一人領催五名驍騎二十名匠役二名養育兵【乾三十六年定額按三兵一缺八旗蒙古共應三千二百七十九缺】漢軍八旗都統每旗各一人副都統各二人驍騎參領各五人副驍騎參領各五人佐領無定員每佐領下驍騎役一人領催五名鳥槍驍騎四十二名每旗藤牌兵一百名【雍正二年漢軍每佐領下設藤牌兵四名乾隆元年定漢軍每旗設藤牌兵一百名六年定藤牌兵歸并大營每旗百名於鳥槍手額內選取並簡選參領一人散秩官驍騎校各二八領催五名令其管轄】養育兵【乾隆三十六年定額八旗漢軍仍照原額共應四千八百十三缺】 \\n 凡八旗序次鑲黃正黃正白為上三旗鑲白正紅鑲紅正藍鑲藍為下五旗行軍蒐狩以鑲黃正白鑲白正藍四旗居左為左翼正黃正紅鑲紅鑲藍四旗居右為右翼 \\n 凡八旗方位雍正六年奏定鑲黃滿洲蒙古漢軍三旗自鼓樓嚮東至新橋自新橋大街北口城根嚮南至府學衚衕東口與正白旗接界正黃滿洲蒙古漢軍三旗自鼓樓嚮西至新街口自大街北口城根嚮南至馬狀元衚衕西口與正紅旗接界正白滿洲蒙古漢軍三旗自府學衚衕東口與鑲黃旗接界嚮南至大市街豹房衚衕東口西自皇城根饗東至大城根與鑲白旗接界鑲白滿洲蒙古漢軍三旗自豹房衚衕與正白旗接界嚮南至就日坊西自皇城根嚮東至大城根與正藍旗接界正紅滿洲蒙古漢軍三旗自馬狀元衚衕東口與正黃旗接界東自皇城根嚮西至大城根與鑲紅旗接界鑲紅滿洲蒙古漢軍三旗自羊肉衚衕與正紅旗接界嚮南至瞻雲坊東自皇城根嚮西至大城根與鑲藍旗接界正藍滿洲蒙古漢軍三旗自就日坊至崇文門由金水橋嚮東至大城根與鑲白旗接界鑲藍滿洲蒙古漢軍三旗自瞻雲坊至宣武門由金水橋嚮西至大城根與鑲紅旗接界 \\n 凡城門直班之制內城九門安定德勝東直西直朝陽阜城崇文宣武八門各按官兵居住方位以八旗滿洲蒙古漢軍分直正陽門以八旗滿洲蒙古輪直外城七門以鑲黃旗直東便門正白旗直廣渠門正黃旗直西便門正紅旗直廣寧門鑲藍鑲白二旗直左安門鑲紅旗直右安門正藍旗直永定門均派漢軍雍正六年於八門城外增建營房仍按八旗方位每旗委滿洲蒙古漢軍官四人驍騎校四人驍騎滿洲一百二十名蒙古四十名漢軍四十名各旗均分為四班每班五日以委官一人驍騎校一人驍騎五十名令其更番居住看守十二年又定正陽門兩旁城門即於看守八門官兵內八旗共委官四人驍騎校四人每旗各委驍騎十名按翼看守十日一次更代每日按翼各委兵十名晝夜巡宿以為常其汛守之制康熙二十二人定恭遇車駕巡幸八旗驍騎營於內九門城上每旗增設汛六所於街道每旗增設汛十所內城各門於門內各增設汛一所正陽門八旗輪直其餘八門八旗分設均委官兵看守乾隆五年復定恭謁陵寢及駐蹕圓明園南苑等處並逢年節封印後照例於城上每旗設汛六所共四十八所委驍騎營官兵與城上步軍營分汛相閒看守每旗於滿洲蒙古漢軍內會委參領一人約束如恭遇巡幸口外及遠省則增設汛十五所將步軍撤下分防大街巷口城上汛守悉易以驍騎營分委驍騎校領催驍騎晝夜巡宿以參領二人往來稽察凡各處看守之制戶部銀庫委官一人領催二名兵十八名庫後門委官一人兵十名顏料庫委官四人驍騎校四人領催四名兵三十八名緞匹庫委官二人驍騎校二人兵五十名以鑲黃正黃正白三旗輪派工部節慎庫以鑲紅旗官一人兵十名製造庫以正紅旗官一人兵五名刑部贓罰庫以鑲藍旗官一人兵十名宗人府庫以鑲白旗官四人兵四十名理藩院庫以正藍旗官二人兵二十名光祿寺庫以正藍旗官一人兵十名太常寺庫鑲紅鑲藍二旗輪委官一人兵十名鴻臚寺龍亭以正紅旗兵八名圓明園值月【今為直年】衙門左右翼各輪委領催一名兵五名海運倉以鑲黃旗北新倉以正黃旗儲濟倉以鑲白旗裕豐倉以鑲紅旗各委官二人領催二名兵三十八名舊太倉以正白旗南新倉以鑲白旗興平倉以正紅旗富新倉以鑲紅旗各委官二人領催二名兵十八名萬安倉以正紅旗委官四人領催四名兵三十一名祿米倉以正藍旗委官二人領催二名兵三十三名太平倉以鑲藍旗委官四人兵四十一名豐益倉八旗會派官二人領催五名兵四十五名皆兼用滿洲蒙古漢軍工部濯靈廠八旗漢軍輪派官四人兵二十名硝磺庫滿洲正紅旗官二人兵二十名戶部內倉滿洲正白旗領催二名兵六名以上各晝夜看守喀爾喀館圍墻於喀爾喀到日委正白旗官二人兵十名館門委正藍旗官一人領催一人兵九名俄羅斯館於俄羅斯到日八旗滿洲蒙古漢軍正設班房十六處每四處委參領一人每處委官一人兵十五名館門輪委參領一人兵二十名外館於馬匹到日八旗滿洲蒙古輪派官二人驍騎校二人兵二十名後黃寺於蒙古使臣及喇嘛來使到日八旗滿洲蒙古輪委官一人兵十名晝夜看守均於回日撤退 \\n 凡防火之制順治初年設八旗火班雍正八年定如失火在東南城令正藍鑲白二旗西南城令鑲藍鑲紅二旗東北城令鑲黃正白二旗西北城令正黃正紅二旗各率官兵往救禁城之內每翼令二旗救護步軍營見某處失火即報知相近旗分乾隆六年復定八旗火班八處每處滿洲蒙古漢軍諸旗更番輪直以都統或副都統一人參領二人參領以下官八人領催八名驍騎七十二名如旗界及接壤之地有不戒於火者都統等即令直班官兵之半往救其餘官兵仍留該班處備用 \\n ·八旗前鋒營【順治初設】 \\n 前鋒統領左右翼【鑲黃正白鑲白正藍四旗為左翼正黃正紅鑲紅鑲藍四旗為右翼】各一人【或以王公大臣兼領】前鋒參領每翼各八人【每旗俱滿洲蒙古兼用】前鋒侍衞各八人【雍正三年定以左右翼前鋒參領各一人前鋒侍衞各一人隨印協理事務】委署前鋒侍衞各四人【乾十七年增設即於前鋒校或親軍校內選委給五品虛銜仍食原餉】前鋒校各四十八人【雍正三年定以左右翼前鋒校各二人隨印】隨印筆帖式各二人【初制每翼各一人康熙四十六年裁雍正三年復增設】藍翎前鋒長委署前鋒校各四人藍翎前鋒長【每十人設長】各二十人鳥槍隊長委署藍翎前鋒長各四人鳥槍隊長【每十二人為一隊】各二十人前鋒委署鳥槍隊長各四人前鋒八旗滿洲蒙古每佐領下各二名【自委署前鋒校以下皆在兵數內】 \\n 凡宿衞扈從之制與八旗護軍營一體派委【制詳後護軍營】其行在宿衞扈從前鋒參領前鋒侍衞共八人率前鋒校前鋒共二百二十人於御營前一二里外相度形勢安設卡倫立前鋒旗二以為門戶左右以次列帳各於帳內巡警宿衞有於卡倫內行走者坐以軍法次日各屬櫜鞬控馬於道旁排立候黃龍大纛過各乘馬整隊扈從 \\n ·八旗護軍營【順治初設】 \\n 護軍統領八旗各一人護軍參領每旗滿洲十人蒙古四人【每旗設內司鑰長一人署司鑰長一人】副護軍參領如參領之數【初設委署參雍正元年改名副參領三年定以每旗護軍參領各一人副護軍參領各一人隨印協理事務】委署護軍參領每旗各七人【乾隆十七年增設即於護軍校或親軍校內選委給五品虛銜仍食原餉】護軍校八旗滿洲蒙古每佐領下各一人【雍正三年定以每旗軍校各二人隨印】隨印筆帖式每旗各二人【初制每旗各一人康熙四十六年裁雍正三年復增設】門筆帖式鑲黃正黃正白三旗各十人護軍滿洲蒙古每佐領下各十七名 \\n 凡宿衞之制景運門統領一人【以護軍統領或前鋒統領入直】司鑰長一人護軍校三人門筆帖式二人閱門籍護軍【即巴克什】一人護軍十七人隆宗門協理事務參領一人【康熙六十一年增設統領一人雍正四年定以協理事務護軍參領或前鋒參領入直】護軍參領二人【初制設參領一人康熙六十一年增定】護軍校三人門筆帖式一人閱門籍護軍一人護軍十七人後左門後右門護軍參領各一人護軍校各三人門筆帖式各一人【門筆帖式初制未設後增定】閱門籍護軍各一人護軍各十二人中左門中右門護軍校各二人閱門護軍各一人【閱門籍護軍初制未設後增定】護軍各八人左翼門右翼門護軍校各二人閱門籍護軍各一人【閱門籍護軍初制未設後增定】護軍各八人保和殿東西廊內庫護軍校各一人護軍各四人【乾隆十五年增設】中和殿護軍校二人護軍三人東西廊護軍校各一人護軍各四人【康熙十六年於　中和殿設護軍校護軍後增定】太和殿體仁閣宏義閣護軍校各二人護軍各八人【皆康熙十八年增設】太和門左右門親軍校各二人親軍各八人【初制設護軍校護軍後改用領侍衞府所屬之親軍校親軍】昭德門貞度門護軍校各二人護軍各八人協和門熙和門護軍校各二人護軍各八人蒼震門啟祥門護軍參領各一人護軍校各三人閱門籍護軍各一人護軍各十二人吉祥門及西北隅護軍參領各一人【護軍參領初制未設後增定】護軍校各二人護軍各八人凝華門中正殿後門及東北隅東南隅護軍校各二人護軍各八人【初制惟　吉祥門及西北隅東北隅東南隅等處設護軍後增定】箭亭及北上門護軍各二人護軍各八人【皆康熙六十一年增設】文華殿門護軍參領一人護軍校二人護軍八人銀庫行走章京一人護軍校二人護軍八人【初制　文華殿及銀庫各用八旗驍騎營官一人領催一名驍騎九名乾二十二年改用護軍】紫禁城四門內磴道柵欄護軍校各二人護軍各八人午門護軍參領一人左右門護軍校各三人護軍各十二人又左門閱門籍護軍二人東華門西華門神武門護軍參領各一人護軍校各四人閱門籍護軍各二人護軍各十六人恭遇車駕行幸則於三門各增設統領或協理事務之護軍參領及前鋒參領一人【雍正元年定每遇行幸則禁城西門各增設統領一人四年又改定今制】以上各委鑲黃正黃正白三旗官軍按日分班丑未日為鑲黃旗首班寅申日為鑲黃旗二班巳亥日為正黃旗首班子午日為正黃旗二班卯酉日為正白旗首班辰戌日為正白旗二班各輪番直宿又有防範火班於雍正五年定遇有應用齊集之處令直班之護軍統領司鑰長等於左翼門等二十三處護軍每處調二人共四十六名協同內府直班官兵前往闕左司司鑰長一人護軍校一人護軍九人闕右門護軍參領一人護軍校一人護軍九人【初制二門皆以步軍守衞乾十五年改用下五旗護軍】端門天安門長安左門長安右門大清門護軍參領各一人護軍校各二人護軍各十八人【初制三門皆以步軍守衞雍正七年改用下五旗護軍】紫禁城外周圍【初制以驍騎營官兵守衞雍正元年改用下五旗護軍】東華門西華門外以南令正藍鑲藍二旗守衞東華門西華門外以北至城角令鑲白鑲紅二旗守衞北面一帶令正紅旗官軍守衞周環設十六堆汛各參領一人護軍校一人護軍九人柵欄八座【乾隆十五年增設】各護軍校一人護軍九人以上各委鑲白正紅鑲紅正藍鑲藍五旗官軍按日分班甲乙日為正紅旗班丙丁日為鑲白旗班戊巳曰為鑲紅旗班庚辛日為正藍旗班壬癸日為鑲藍旗班每旗各二日輪番直宿總隸於景運門直班統領稽察 \\n 凡傳籌之制紫禁城內五籌遞傳每夕自景運門發籌西行過乾清門出隆宗門循而北過啟祥門迤而西過凝華門迤而北過中正殿後門迤北至西北隅迤而東過西北門順貞門吉祥門至東北隅迤而南過蒼震門至東南隅迤而西仍至景運門計十二汛為一週紫禁城外八籌遞傳每夕自闕左門發籌西行過午門出闕右門循而西經西一汛至南柵欄二汛迤而北經三汛一柵欄過西華門經一柵欄四汛五汛六汛至西北隅七汛迤而東經八汛一柵欄過神武門經一柵欄九汛東北隅十汛迤而南經十一汛十二汛十三汛一柵欄過東華門經一柵欄十四汛十五汛至南柵欄循而西經十六汛仍至闕左門計二十二汛為一週恭遇駐蹕行營內外汛傳籌亦如之 \\n 凡禁門啟閉順治初年定每車駕出入各門均啟中門景運門直班統領率隆宗門參領祇承其事並令護軍清蹕每夕景運門直宿司鑰長率官軍自後左門後右門中左門中右門左翼門右翼門太和門昭德門貞度門以次驗視扃鑰午門以隆宗門護軍參領東華門以蒼震門護軍參領西華門以啟祥門護軍參領神武門以吉祥門護軍參領分視扃鐍畢各遺護軍校納鑰於司鑰長司鑰長受驗諸門鑰彙貯於篋復加扃鐍詰朝各門校以次領鑰啟門日以為常雍正四年於景運門隆宗門東華門西華門神武門各頒陰文合符一扇傳諭護軍統領如遇夜有奉旨差遣及緊急軍務應即時啟門者俟大內持出陽文合符該護軍參領即取陰文合符驗明啟鑰仍報知統領蒼震門啟祥門等處遇陽文合符至門該參領即報統領親齎陰文合符至門與陽文合符照驗啟門均於次日具奏乾隆十五年復定端門天安門大清門如紫禁城門之例每夕由闕左門直宿司鑰長委護軍參領一人驗視扃鐍畢各門護軍參領收鑰遺護軍校報於司鑰長次日啟門亦如之 \\n 凡門禁王公官員執事人等於紫禁城門不得擅行出入其准於應行之門出入者由直班官軍詢明放進如有無故溷入及濫攜入濫縱入者分別議處各衙門官吏均於午門左門出入右門自王公以外不得擅行內大臣侍衞內務府等官及內廷有執事官與內府各執事人等准於禁門行走者均將姓名及所隸旗分佐領內管領造冊咨送登籍於經由之門各置一通工匠服役人等則由大管衙門各給火烙印腰牌書姓名差役持為出入符驗以護軍之識字者專檢門籍稽其出入籍內無名及不帶腰牌者不准放入又每門設紅杖二以護軍二人更番輪執坐於門下親王以下經行皆不起立有不報名擅入者撻之 \\n 凡扈從之制恭遇親祀壇廟統領一人同內大臣散秩大臣侍衞等於豹尾班後管束駕詣南郊以八旗護軍參領三十二人護軍校護軍八百人自午門起至齋宮分翼於輦路兩旁清蹕又以護軍參領八人護軍校護軍八十人於神樂署週圍清蹕又以護軍參領二人護軍校護軍二人於圜丘外週圍清蹕齋宮左門以護軍統領一人上三旗司鑰長一人護軍參領一人護軍校護軍二十人直宿右門以上三旗協理事務參領一人護軍校護軍二十人直宿成貞門西大門以上三旗司鑰長一人護軍參領一人護軍校護軍二十人直宿齋宮外設十四汛以八旗護軍參領六人每汛各護軍校護軍十一人巡守外壇西門外以下五旗護軍參領二人護軍校護軍二十人直宿內壇西門以下五旗協理事務參領一人護軍參領一人護軍校護軍二十人直宿如駕詣北郊輦路清蹕之制同又以上三旗護軍參領三人護軍校護軍六十人於壇外西門至內壇北門清蹕以下五旗護軍參領五人護軍校護軍五十人分令兩旗於樂部宿處三旗於壇外西門外各清蹕齋宮正門以護軍統領一人上三旗司鑰長一人護軍校護軍二十人直宿內北門內西門各以下五旗協理事務參領一人護軍統領一人護軍校護軍二十人直宿齋宮外設十一汛以八旗護軍參領八人每汛各護軍校護軍十人巡守如駕幸瀛臺承光殿等處以上三旗護軍參領十二人護軍校護軍三百人駕幸圓明園南苑等處以八旗護軍參領三十二人護軍校護軍八百人均於經由之路按旗分翼排立清蹕凡遇車駕經行城內以上三旗官軍城外以八旗官軍衞道清蹕均由景運門直班統領計程遠近隨時酌委以統領一人率護軍參領一人稽查回鑾亦如之 \\n 凡行在宿衞扈從恭遇車駕巡幸視道里之遠近日期之多寡每次合前鋒營計之酌量分派以統領三人營總三人司其事康熙初年定每駐蹕之地由嚮導總統等先期指示地盤護軍統領營總各一人率護軍參領護軍校護軍豫往同武備院卿司幄及工部官設帳殿御幄繚以黃髹木城【康熙十年改用黃幔城】外為網城設南東西三旌門門建旗各二南正白東鑲黃西正黃自東西門以後三面各設連帳護軍統領率八旗官兵於網城門守衞去網城百步外八旗各設帳房東四旗左翼西四旗右翼各按翼巡宿建鑲黃護軍纛於後正黃護軍纛於右正白護軍纛於左以領之路中設頓營或一或二亦由嚮道指定護軍參領等預行張具每日御營輜重前行三旗營兵護軍參領三人率三旗護軍纛并行雍正元年定網城改用圓形周設連帳仍設三門各建上三旗之護軍旗二設汛九守以上三旗護軍於網城外又設連帳一重形亦圓設四門亦各建護軍旗二南建正藍鑲藍旗各一東建鑲白西建鑲紅北建正紅旗各二設汛四守以下五旗護軍均統以營總去營六十丈八旗各設帳房五座由帳房十二丈以外一應扈從官兵聽其住宿乾隆二十年增定大營之制外方內圓度地縱二十丈六尺橫十七丈四尺建黃幔城外加網城結繩為之黃色貫之以網高六尺闊八尺距幔城東南西各十八丈北十五丈設連帳百七十五座為內城建旌門三南門建正白金龍纛二東門建鑲黃金龍纛二西門建正黃金龍纛二周圍建鑲黃金龍三角旗共四十有一司內旌門以上三旗護軍參領六人護軍校護軍六十人設宿衞帳房九座以上三旗護軍參領九人護軍校護軍九十人司之距網城十二丈為外城設連帳二百五十四座建旌門四南門輪日建正藍金飛虎纛二鑲藍金飛虎纛二東門建鑲白金飛虎纛二西門建鑲紅金飛虎纛二北門建正紅金飛虎纛二外城周圍東南面建正白金飛虎方旗西南而建正紅金飛虎方旗東北面建鑲黃金飛虎方旗西北面建正黃金飛虎方旗共六十司外旌門以下五旗護軍統領八人護軍校護軍八十人設宿衞帳房四座以下五旗護軍參領四人護軍校護軍四十人司之外城東西為各部院官帳房距外城六十丈周圍設八旗營警蹕帳房四十座每旗各五每帳房建護軍旗各一東南正藍旗西南鑲藍旗東北鑲白旗西北鑲紅旗共四十以護軍參領四十人護軍校護軍六百人分司警蹕其建設大營幔城網城連帳用護軍參領三人護軍校護軍八十人備用亦如之中路頓營縱廣各二丈設黃幔城外加網城如大營之制以護軍參領二人護軍校護軍四十人豫往守衞其建設頓營則以護軍參領一人護軍校護軍二十人如恭遇駕幸口外增用蒙古護軍參領一人護軍校護軍二十人其隨營傳禁踐踏田禾以護軍參領八人護軍校護軍一百二十人指立市集以護軍參領二人護軍校護軍二十四人督率刈草以護軍參領一人護軍校護軍二十四人管輜重以護軍參領三人護軍校護軍四十人建護輜重三旗纛三杆領以護軍參領三人率持纛隨纛護軍校護軍一百二十一人隨行專護御用輜重護軍參領一人護軍校護軍十人其每日扈從官軍並於八旗內隨時委用 \\n ·御營嚮導 \\n 總統無定員【以前鋒統領護軍統領八旗副都統兼任】於八旗前鋒營護軍營內每旗選參領侍衞四人前鋒校護軍校前鋒護軍六人佐之 \\n 凡遇時巡省方以嚮導總統一人先期率官校詣車駕經行之地周覽山川通橋梁夷險隘計程入告駕行佩櫜鞬前導每日駐蹕後以次日程途及駐蹕之所奏聞交行在兵部曉諭闔營回鑾亦如之御營及頓營看城均由嚮導總統先期指示飭所在有司修治營盤 \\n （臣）等謹按御營嚮導雖無專設之員而於翊衞之中責任綦重其隨時簡任者皆前鋒營護軍營官謹附載於兩營之後 \\n ·圓明園八旗護軍營【雍正二年設】 \\n 總統無定員【以王公大臣兼任乾隆十六年定以一人掌印亦由特簡】八旗營總每旗各一人【乾隆十六年定以二人隨印協理事務】護軍參領各一人【雍正十年設乾十六年定以二人隨印協理事務】副護軍參領各二人護軍校委署護軍參領各四人護軍校各十六人【初制共八十人雍正十年增三十二人乾隆十二年增每旗各十六人十六年定以四人隨印】副護軍校各十六人【雍正七年初設七十二人十年增四十人乾隆十二年增每旗各十六人即於護軍內選用】筆帖式共四十人【雍正十年設即於護軍內選用乾十三年定以八人隨印】護軍共三千六百七十二名【初制設三千名乾隆十二年以京城護軍移駐定額每旗各四百五十九名】養育兵【初制設九十六名乾隆三年增二百八十四名三十六年定額一千名】 \\n 圓明園護軍營之制於禁苑周圍建營房八所選京中八旗官軍按旗駐劄初定圓明園門汛警蹕共百處日以營總四人副護軍參領八人署護軍參領十六人護軍校護軍千人入直夜傳更籌十六恭遇駕至圓明園及還宮自圓明園至紅橋以副護軍參領署護軍參領四人護軍校護軍八十人於路旁兩翼清蹕駕由水道自暢春園西南門經聖化寺至長春橋以營總三人副護軍參領署護軍參領十六人護軍校護軍二百四十人於長河兩岸清蹕乾隆四年改設圓明園門汛共七十六處日以營總二人護軍參領二人副護軍參領署護軍參領十五人護軍校護軍七百六十人守衞暢春園增設門汛十九處日以營總一人副護軍參領署護軍參領四人護軍校護軍一百九十人守衞夜傳更籌八如恭遇駕駐靜宜園設門汛五十一處日以營總二人護軍參領一人副護軍參領署護軍參領十三人護軍校護軍五百十人守衞夜傳更籌十車駕往還均以營總三人護軍參領三人副護軍參領署護軍參領二十人護軍校護軍五百二十人於經由之路左右清蹕恭遇駕詣黑龍潭大覺寺行禮以營總三人護軍參領三人副護軍參領署護軍參領十四人護軍校護軍七百人沿途清蹕十年增設長春園門汛二十處日以護軍參領一人副護軍參領署護軍參領四人護軍校護軍二百人守衞夜傳更籌八十八年增設清漪園門汛六處日以副護軍參領或署護軍參領一人護軍校護軍六十人守衞如恭遇駕幸靜明園等處以營總三人護軍參領三人副護軍參領署護軍參領九人護軍校護軍二百四十人沿路清蹕 \\n 皇朝通典卷六十八 \\n  \\n   \\n  "}
{"章节": "●皇朝通典卷之六十九", "正文": "  \\n ●皇朝通典卷之六十九 \\n 　 \\n  \\n 兵二 \\n ○兵二 \\n 八旗兵制下 \\n △八旗兵制下 \\n 八旗步軍營 \\n 內府三旗 \\n 圓明園內府三旗 \\n 火器營 \\n 健銳營 \\n 三旗虎槍營 \\n ·八旗步軍營【順治元年設】 \\n 提督九門巡捕五營步軍統領一人左右翼步軍翼尉每翼各一人【順治元年設步軍總尉乾隆十九年改名翼尉】八旗步軍協尉每旗各三人【順治五年設步軍副尉乾隆十九年改名協尉每旗滿洲蒙古漢軍兼用共二十四人】步軍副尉每旗各三人【雍正四年設步軍參尉乾隆十九年改名副尉】步軍校每旗滿洲二十四人蒙古漢軍各九人捕盜步軍尉每旗滿洲三人蒙古漢軍各一人【康熙三十四年設】步軍委署步軍校每旗滿洲五人蒙古漢軍各二人【康熙三十四年設】領催共二千三十一名步軍共一萬七千八百四十七名內捕盜步軍三百二十名步軍統領所屬文職員外郎二人【初制設一人康熙六十一年增一人】主事二人司務一人【雍正十三年增設】筆帖式十二人【初制設四人康熙三十年增四人雍正十三年又增四人】 \\n 內城九門每門城門領各二人【初名城門尉乾隆十九年改名城門領外七門同】城門吏各二人【初名城門校乾隆十九年改名城門吏外七門同】外城七門每門城門領各一人城門吏各一人內外城門千總每門各二人【初定指揮千戶順治四年改為門千總】城門驍騎共三百名門軍共六百四十名【門軍初制召募民人充補雍正二年改用八旗養育兵乾隆四年定於步軍內撥補】礮手每門各二名【初制惟內九門設礮手乾隆七年外七門增置】 \\n 中南北左右巡捕五營【順治元年置南北二營十四年增置中營乾隆四十六年增定五營】中軍副將兼管中營參將一人【原設中營參將乾隆四十六年改設副將】南北左右四營參將各一人【原設南北營二人乾隆四十六年增左右營二人】五營遊擊各一人【原設中南北三營一人乾隆四十六年增左右營二人】都司各一人【乾隆四十六年增設】守備共十八人【康熙三十年初設守備十七人五十一年增一人雍正元年又增一人乾隆四十六年裁一人凡中營四人南營五人北營左營右營各三人】千總共四十六人【康熙三十年初設千總七人雍正元年增一人十二年增七人乾隆四十六年增三十一人凡中營十人南營十二人北營左營右營各八人】把總共九十二人【初制設十人順治十四年增五十康熙三十年增六人五十一年增二人雍正元年增一人十二年增六人乾隆四十六年增六十二人凡中營二十人南營二十四人北營左營右營各十六人】外委千總共四十六人外委把總共九十二人馬兵共四千名戰兵共三千名守兵共三千名【原設馬兵一千五百名步兵三千六百名共五千一百名乾隆四十六年增設兵四千九百名共一萬名】 \\n 凡城守之制內九門城門領城門吏以八旗滿洲外七門以漢軍內外城門千總並以漢軍內九門城門驍騎門軍以八旗滿洲蒙古外七門以漢軍康熙三十七年增定正陽門城門領城門吏驍騎等由八旗充補毋庸議調其崇文等八門官向係各按本翼旗分管轄或致瞻狥應對調看守崇文門以鑲黃旗宣武門以正黃旗朝陽門以正白旗東直門以鑲白旗阜成門以正紅旗西直門以鑲紅旗安定門以正藍旗德勝門以鑲藍旗其兵丁等仍各按旗守門 \\n 凡內外城門啟閉城門領司之轄以步軍統領其非時啟閉者順治初年定每月逢五常朝日由禮部咨兵部轉行步軍統領於黎明啟正陽門遇御門聽政日外城居住官員應早入者由兵部行文於曉鐘後啟正陽門遇壇廟祭祀日內外城陪祀官有應早入城出城者由太常寺先期咨兵部轉行於五鼓後啟門內務府遇有祭祀出城取水預期行文或早啟或遲閉其餘各部院八旗有應早出入者均預具印文移咨兵部核明應行者轉行啟門如無兵部印文概不准啟康熙三十一年定遇駐蹕暢春園【雍正元年以後遇駐蹕圓明園制同】城內各衙門按日前赴奏事傳知西直門德勝門西便門遇駐蹕南苑傳知正陽門永定門均酌量早啟遲閉其尋常行人仍於黎明放行雍正四年於正陽門西直門各頒陰文合符一扇傳諭步軍統領如遇夜有奉旨差遣及緊急軍務應即時啟門者俟大內持出陽文合符該城門領即取陰文合符驗明啟鑰仍報知統領其餘各門遇陽文合符至門即報統領親齋陰文合符至門與陽文合符照驗啟門均於次日具奉平時啟門仍遵例行 \\n 凡門禁順治初年定午門外朝會坐班行禮處一應閑人交步軍尉等驅逐雍正元年間增定凡遇朝會之期委步軍協尉四人副尉四人步軍尉十六人步軍酌量差撥於午門外大清門內御道兩旁巡警禁止喧嘩又於長安左右門外每門委撋盜步軍尉二人阻逐閒人其內九門外七門官兵各按分管之處晝查出入夜守扃鑰以為常越城者有禁依城搭蓋席棚及閒雜人等近門歇宿者均有禁 \\n 凡步軍營汛守之制皇城內各汛專隸八旗滿洲共分汛九十列柵一百十六鑲黃旗滿洲界在紫禁城北東自地安門箭亭城墻起西至地安門甬路分中接正黃旗界北自火藥局城墻起南至三眼井接正白旗界中設步軍尉二人【後各旗同】分汛十每汛設步軍十二人【後各旗同】柵欄十八每座設步軍三人【後各旗同附近汛者或即以汛兵兼管】於景山後設步軍尉一人【管理街道灑水兼管河道後各旗步軍尉職掌同】步軍百二十人【後各旗步軍人數同】正白旗滿洲界在紫禁城東北東自內府庫東口東墻起西至景山東墻止北自三眼井起南至銀牐風神廟接鑲白旗界分汛十一柵欄十於景山東門設步軍尉步軍如前鑲白旗滿洲界在紫禁城東東自騎河樓東墻起四至北池子止北自宣仁廟起南至北池子南口竝望恩橋北接正藍旗界分汛十柵欄十三於北池子街設步軍尉步軍如前正藍旗滿洲界在紫禁城東南東自東安門東城墻起西至南池子街止北自北池子街並望恩橋起南至菖蒲河城墻止分汛十一柵欄九於南池子口設步軍尉步軍如前正黃旗滿洲界在紫禁城北東自地安門甬道分中起西至西什庫止北自侍衞教塲城墻起南至弘仁寺分中接正紅旗界分汛十二柵欄十六於地安門設步軍尉步軍如前正紅旗滿洲界在紫禁城西北東自景山西門起西至西安門城墻止北自弘仁寺分中起南至西安門甬路接鑲紅旗界分汛十二柵欄十七於景山西門設步軍尉步軍如前鑲紅旗滿洲界在紫禁城西東自大高殿門分中起西至西安門城墻止北自西安門甬路分中起南至大石槽城墻止分汛十二柵欄二十四於光明殿後設步軍尉步軍如前鑲藍旗滿洲界在紫禁城西南東自西華門起西至西苑門止北自慎刑司起南至南城墻止分汛十二柵欄九於西華門外設步軍尉步軍如前皇城外各汛分隸八旗滿洲蒙古漢軍內九門城上設汛八十七所【遇駐蹕圓明園增八旗　騎汛四十八人所與步軍相閒看守遇巡幸方岳將步軍撤下分防大街港口城上汛守悉易以驍騎】大城內共分汛六百二十五列柵一千一百九十九鑲黃旗滿洲界在大城北【蒙古旗同】東自新橋起西至舊鼓樓大街接正黃旗界北自安定門城根起南至紅廟後接正白旗界中設步軍尉五人【後滿洲各旗同】分汛五十三每汛設步軍十二人【後各旗步軍人數同】柵欄九十四每座設步軍三人【後各旗同】蒙古旗界東自東直門北小街口接本旗漢軍街起西至新橋西接本旗滿洲界北自北城根接本旗滿洲界起南至汪家衚衕西口接正白旗界中設步軍尉二人【後蒙古漢軍各旗同】分汛二十二柵欄二十九漢軍旗界在大城東北東自東直門城根起西至新橋東接本旗蒙古界北自角樓迤西接本旗滿洲界起南至南水關接正白旗界分汛十七柵欄二十七正白旗滿洲界在大城東【蒙古漢軍旗洞】東自朝陽北城根起西至地安門大街分中接鑲黃正黃旗界北自汪家衚衕西口起南至大市街接本旗蒙古界分汛五十一柵欄九十蒙古旗界東自拐棒衚衕東口接鑲白旗界起西至皇城墻止北自兵馬司衚衕接本旗滿洲界起南至豹房衚衕接鑲白旗界分汛二十柵欄三十五漢軍旗界東自朝陽門城根起西至雞鵝市接本旗滿洲界南自南小街口接鑲白旗界起北至何家口接本旗滿洲界分汛十四柵欄三十一鑲白旗滿洲界在大城東【蒙古旗同】東自東城根起西至皇城墻止北自炒麪衚衕西口接正白旗界起南至金魚衚衕東口接本旗漢軍界分汛四十六柵欄八十蒙古旗界東自城根中心臺起西至東安門止北自小石槽衚衕接本旗滿洲界起南至小街口接本旗漢軍界分汛十三柵欄三十五漢軍旗界在大城東南東自東城根起西至王府大街阮府衚衕口止北自金魚衚衕東口起南至就日坊三條衚衕接正藍旗界分汛十二柵欄十八正藍旗滿洲界在大城南【蒙古漢軍旗同】東自城根起西自皇城墻轉西至長安左門止北自三條衚衕起南至小豹房衚衕西口接本旗蒙古界分汛四十五柵欄八十七蒙古旗界東自城根起西至敷文坊東口接本旗漢軍界北自小豹房衚衕起南至城根止分汛十九柵欄四十五漢軍旗界東自敷文坊東口起西至碁盤街分中接鑲紅旗界北自兵部街北口接本旗滿洲界起南至城根止分汛十五柵欄十五正黃旗滿洲界在大城北北自德勝門城根起南至皇城墻西北角止東自地安門分中接鑲黃旗界起西至水關橋止分汛五十五【內一汛止設步軍五人】柵欄九十一蒙古旗界在大城西北【漢軍旗同】北自北城根起南至官園口止東自橫橋起西至西直門止分汛十八柵欄三十漢軍旗界北自北城根起南至臭皮衚衕接正紅旗界東自水關接本旗滿洲界起西至橫橋接本旗蒙古界分汛十八柵欄四十一正紅旗滿洲界在大城西【蒙古漢軍旗同】北自臭皮衚衕起南至丁字街止東自大市街分中起西至馬石橋接本旗蒙古界分汛三十八柵欄七十九蒙古旗界北自朝天宮前起南至武衣庫衚衕止東自馬石橋起西至阜成門止分汛十四柵欄三十六漢軍旗界北自倉夾道北起南至西安門分中止東自皇城墻起西至大市街分中接本旗滿洲界分汛十柵欄十四鑲紅旗滿洲界在大城西南北自按院衚衕起南至南城根止東自瞻雲坊分中起西至西城根止分汛四十八柵欄九十六蒙古旗界在大城南【漢軍旗同】北自絨線衚衕接本旗滿洲界起南至宣武門止東自六部口起西至大濠止分汛十二柵欄二十三漢軍旗界北自刑部門分中起南至南城根止東自碁盤街分中起西至六部口接本旗蒙古界分汛十柵欄三十九鑲藍旗滿洲界在大城西【蒙古旗同】北自丁字街接正紅旗界起南至瞻雲坊接鑲紅旗界止東自皇城墻起西至河漕沿止分汛五十柵欄九十七蒙古旗界北自武之庫衚衕接正紅旗界起南至按院衚衕止東自河漕沿起西至西城根止分汛十五柵欄二十四漢軍旗界在大城南北自灰廠接本旗滿洲界起南至刑部門分中接鑲紅旗界止東自長安右門起西至瞻雲坊接本旗滿洲界分汛十柵欄三十四以上各汛均按分轄地界防守稽察夜則巡更擊柝每汛設更籌自初更起上下汛往來傳送至黎明乃止圓明園附近處汛守雍正元年定制設八旗步軍汛五十以步軍協尉四人步軍尉十二人分轄之每汛設領催三名步軍十名晝夜巡警 \\n 凡巡捕營汛守之制圓明園為車駕駐蹕之地其營汛列於巡捕營之首定為中營分五汛副將駐海甸遊擊駐四王府以資統轄圓明園汛都司一人千總二人把總四人分哨巡查暢春園樹村靜宜園樂善園四汛各駐以守備一人千總二人把總四人南營轄京城前三門外南城之內分六汛參將駐崇文門外遊擊駐菜市口其西珠市口汛為都司一人分駐東珠市口東河沿西河沿花兒市菜市口五汛為守備五人分駐隸以千總把總如中營各汛之數北左右三營環駐大城南城關廂北營轄大城東北德勝安定東直朝陽四汛參將駐德勝門外遊擊駐安定門外都司管德勝汛左營轄兩城東南一帶分朝陽東便廣渠左安四汛參將駐朝陽門外迤南遊擊駐東便門外都司管左安汛右營轄兩城西南一帶分阜城西便廣寧永定四汛參將駐阜成門外遊擊駐廣寧門外都司管永定汛其三營守備管汛千總分哨制亦如中營計五營二十三汛又步軍巡捕兩營隨時增設汛守者康熙三十一年定遇車駕行幸皇城內外要地增置汛守每旗增步軍協尉一人直宿其分汛列柵官兵及捕盜步軍尉等亦加嚴防正陽崇文宣武三門外令巡捕營參將遊擊各率該管守備千總把總直班看守并增八旗步軍汛二十於巡捕營汛中交界處相間看守委步軍尉十六人轄之協尉四人更番稽察其餘各門外守備在各門護城河橋相近直班千總把總等在關廂直班加謹守衞駕回乃撤乾隆十二年定遇郊祀先一日駕宿齋宮步軍統領於附近城門內直宿翼尉一人協尉副尉四人於祀所直宿外垣以內八旗步軍營設汛二十四以步軍尉十六人分轄之每汛領催一名步軍六名竟夕巡警外垣以外巡捕營設汛四十每汛步兵四名每十汛以千總把總各一人轄之以守備二人往來稽察參將遊擊各一人在要路防守 \\n 凡扈從之制康熙三十一年定遇車駕恭謁陵寢奏委步軍總尉【即今翼尉】一人副尉【即今協尉】一人捕盜步軍尉八人守備千總把總各一人健步官十人分派番役捕役捕盜步軍馬兵隨往如恭遇駕幸木蘭亦令總尉以下各官兵從若皇子未分封者奉差奏委捕盜步軍尉二人千總一人酌撥馬兵步軍番役捕盜步軍隨行 \\n 凡潔除之制大清門天安門端門竝以步軍司灑掃【初制三門皆以步軍看守雍正七年改用護軍守門其步軍惟司灑掃】遇朝會之期撥步軍於午門外御道左右掃除其大城內各街道恭車駕出入令八旗步軍修墊大城外街道為京營所轄令步軍及巡捕營兵修墊掃除乘輿經由內外城均由步軍統領率所屬官兵先時清道設幛衢巷以蹕行人 \\n 凡防火之制內外城偶有不戒於火者官兵各按營界即時赴救其在南城外地方報知步軍統領即撥在直弁兵啟正陽門往救兩翼步軍翼尉親督弁兵於城門防守 \\n 凡緝捕之制滿洲八旗每一旗分界為三令滿洲捕盜步軍尉三人分管蒙古漢軍領旗每旗各以捕盜步軍尉一人轄之專司巡緝盜賊稽察奸宄其京城內外如有強竊橫惡負罪潛逃私鑄私銷賭博鬬殺一切違禁不法之事均責成步軍營巡捕營專汛兼轄等官督率兵役隨時緝獲按名敘賞狗隱不報逾限不獲及軍捕受財縱放者皆論如法如番捕人等擅設白役偵探部院事端擾害良善者嚴治其罪內外城夜禁均於起更後關閉柵欄王公以下官民人等皆禁行走惟奉旨差遣各部院傳事民間遭喪生產問疾延醫祭祀嫁娶因事夜行均詢明聽出若無事夜行者分別官民察議責處其弁兵疏縱與非時妄拏者論如律白塔信礮官【順治十年置白塔礮臺設信礮官漢軍左右翼各二人領催二名每旗驍騎二名雍正二年增定今制乾隆八年改歸步軍統領管轄】總管一人司信礮官漢軍八旗每旗各一人礮手八人領催四名步軍十六名 \\n 信礮之制順治十年定於白塔山內九門各設礮十座外七門各設礮五座門各豎旗杆五遇有警急聲礮為號杆上晝則懸旗夜則懸燈白塔鳴礮內外城應舉礮處皆應之各旗官兵聞礮聲皆披甲於應集之處齊集其白塔礮臺以金牌為信金牌至則舉礮【金牌鑄鳴礮字藏於　禁中】 \\n ·內府三旗【順治初設內府鑲黃正黃正白三旗隸領侍衞內大臣康熙十三年改隸內務府總管三十四年又隸領侍衞內大臣雍正元年仍隸內務府總管】 \\n 內府護軍營三旗護軍統領各一人【雍正元年設】護軍參領各五人【康熙十六年設】副護軍參領各五人【康熙三十三年增設】護軍校委署參領各三人【康熙二十二年設】護軍校共九十九人【順治十八年設三旗護軍校康熙二十一年增設至九十六人二十三年裁三十六人雍正十三年裁鳥槍護軍營以裁缺護軍校六十人編入新舊共一百二十人內以九人為委署參領乾隆十三年又選撥六人署前鋒參領六人為前鋒校別入前鋒營】筆帖式共三十人護軍委署護軍校共十五人【康熙二十年設】護軍共一千六十五名【初制滿洲九佐領朝鮮一佐領下各十五名旗鼓十二佐領下各十名二十內管領下每二管領合設十五名順治十八年滿洲朝鮮佐領下各增置五名旗鼓佐領內管領下各增置十名康熙二十一年定名佐領管領下每護軍校一人領護軍十名三旗合九百六十名二十三年裁三百六十名雍正十三年裁鳥槍護軍營以裁缺護軍六百名編入新舊共一千二百名定滿洲十五佐領朝鮮二佐領下各三十五名旗鼓十八佐領下一佐領十九名餘各十八名三十內管領下各十五名內以十五名為委署護軍校乾隆十三年又選授一百二十名為前鋒別入前鋒營】 \\n （臣）等謹按康熙十六年遴選三旗佐領正黃旗朝鮮佐領及內管領下甲兵共六百名停其一應差遣專令學習鳥槍雍正九年分設鳥槍護軍營三旗設兼管護軍參領各二人侍衞委署參領各二人護軍校委署參領各五人護軍校各十五人護軍各二百名十三年裁鳥槍護軍營以員缺軍額編入內府三旗故不另列 \\n 內府前鋒營【乾隆十三年設即於內府三旗護軍營內簡選充額仍屬護軍統領管轄】三旗前鋒校委署前鋒參領各二人前鋒校各二人前鋒委署前鋒校各二人前鋒共一百十四名內府驍騎營三旗掌關防驍騎參領各五人【康熙十六年設乾隆十六年以司官兼攝】副驍騎參領各五人【康熙四十三年設雍正十三年停止補授乾隆十六年復改設】滿洲佐領各五人【初制各三人康熙三十四年每旗增二人】旗鼓佐領各六人【初制各四人康熙三十四年每旗增二人】內管領各十人內副官領各十人正黃旗朝鮮佐領二人【初制設一人康熙三十四年增一人】正白旗回子佐領一人【乾隆二十五年設】驍騎校共三十六人【康熙十六年設三旗驍騎校每佐領下各一人三十四年定正黃旗十三人鑲黃正白二旗各十一人雍正五年各佐領下增設領催委署驍騎校一人十三年停止補授乾隆二十五年增設回子佐領下驍騎校一人】領催共二百六十四名【初制每佐領內管領下各設領催六名康熙四十三年各裁二名乾隆二十五年增設回子佐領下領催四名】驍騎共五千二百五十名【初制滿洲朝鮮佐領及內管領下每二丁設驍騎一名旗鼓佐領下不論丁每佐領設驍騎五十名康熙二十一年及四十年四十二年疊經增減雍正三年定制每佐領管領下均額設驍騎五十名九年增設三旗訓練兵二千名別分為二營十三年以訓練兵二千撥入更定滿洲十五佐領朝鮮二佐領三十內管領下各八十九名旗鼓十八佐領下各五十九名餘額五名以丁多之佐領勻補乾隆二十五年回子佐領下亦一體增設驍騎】 \\n 凡宿衞之制景山正門護軍參領一人護軍校一人護軍九人山內左右門護軍校各一人護軍各九人【皆順治十年設】慈寧宮正門內管領一人【初制尚有內務府所屬司宮官一人乾隆元年裁】護軍參領一人護軍校一人護軍九人【順治十年設康熙二十七年改用驍騎乾隆元年復舊制】左右門護軍參領各一人護軍校各一人護軍各九人【皆乾隆元年增定】永康左右門護軍校各一人護軍各九人【順治十年設康熙二十七年改用驍騎乾隆元年復舊制】慈祥門護軍參領一人護軍校一人護軍九人寧壽宮正門內管領一人【雍正元年增設】護軍參領一人護軍校一人護軍九人【康熙二十八年設五十六年減護軍五人改用驍騎雍正元年復舊制】履順門護軍參領一人護軍校一人護軍九人【康熙二十八年設五十六年改用驍騎雍正元年復舊制】蹈和門護軍參領一人護軍校一人護軍九人【康熙四十四年用八旗驍騎營官一人領催一人驍騎九人乾隆二十二年改用護軍】順貞門護軍統領一人護軍參領一人護軍校二人護軍十八人【初制用八旗護軍營參領一人護軍校三人護軍十二人雍正元年改用內府護軍乾隆十二年西鐵門亦用內府護軍】三所正門護軍參領一人護軍校一人護軍九人【三所門初以散秩等官輪直乾隆十九年改設護軍】其宮禁外圍地方均於各佐領內管領下遴選領催輪班直宿若紫禁城內御書處造辦處咸安宮武英殿南薰殿衣服庫瓷器庫等處紫禁城外西苑門慎刑司紫光閣蕉園門豐澤園先蠶門收貯帳殿庫等處均委包衣章京及有頂帶領催輪直再織染局花爆作石作三眼井官房租庫等處均委各佐領下有頂帶領催輪直其專司防火者曰防範兵別為一班雍正五年定於守衞寧壽宮正門履順門護軍內各撥二人順貞門護軍內撥四人禁城內直班三旗驍騎內撥二十人各處直班之執事服役人內選二十人於步軍營內選步軍尉二人步軍四十人鑾儀衞直班校尉內選十人共以百人合為一班令其更番防範屬慈寧宮正門直班內管領等統轄乃令直班之內務府總管步軍統領司鑰長公同稽察如有應用齊集之處令直班之內務府總管或領侍衞內大臣散秩大臣率直班之內管領等並添調太和門直班之侍衞什長及親軍左翼門等處之八旗護軍協同前往定於咸安宮前設班房輪直乾隆元年移於壽康宮西墻外令直班驍騎參領管轄 \\n 几扈從之制乘輿出入設馬上引燈五班每班燈六以護軍校二人庫使七人【庫使及庫守皆內務府所屬】護軍二十一人執之專委司官稽察躬祀太廟社稷則午門外兩旁列燈四十以庫守二十人護軍二十人司之祀南北郊及壇廟除午門外燈外照馬上燈之例增設引燈五班均於駕出之門兩旁恭候遞行交代展拜堂子則街門紅柱兩旁增列燈二十以庫守十人護軍十人司之均委司官稽察恭遇皇太后皇后妃嬪出入均設豹尾班以內府總管一人【如總管有差則以領侍衞府散秩大臣一人】內府護軍統領一人護軍參領二人率護軍校護軍從以十人執槍十人佩儀刀翊衞由宮至圓明園委司官八人以四人恭候於順貞門外步行引導至景山西門外四人屬櫜鞬乘馬接引至圓明園如由圓明園進宮乘馬司官引導至景山西門外步行司官接引至順貞門止再以護軍十人前導三十人兩翼巡邏十人後扈遇恭奉皇太后巡幸皇后妃嬪隨往則以護軍統領一人護軍參領二人護軍校三人委署護軍校一人護軍三十六人沿塗扈從其皇子福晉公主出入引導及下嫁外藩公主來京隨從守衞亦均用內府護軍參領護軍校護軍等有差 \\n 凡守護畿輔行宮官兵京東路為盤山為煙郊為白澗為桃花寺為隆福寺為大新莊為■〈髟上了下〉髻山等七處京西路為黃新莊為秋瀾村為梁家莊為半壁店等四處京北路為石槽為三家店為密雲縣為四亭為羅家橋為懷柔縣等六處各設千總一人委署千總一人分轄兵自四人至四十九人有差分隸盤山黃新莊各總管熱河 \\n 行宮設千總七人委署千總十二人兵二百七十一人自熱河以南為喀喇河屯為王家營為常山峪為兩間房為巴克什營自熱河以北為釣魚臺為黃土坎為湯泉為中關為十八里臺為波羅河屯為張三營為濟爾哈朗圖為阿穆呼朗圖各處行宮分設千總及委署千總或一人或二人兵自六人至九十八人有差隸熱河總管 \\n （臣）等謹按盛京捕牲烏拉官弁設總管翼領驍騎校等員管理虞人採捕之事其名目有珠軒參丁鷹手蜜戶及網戶獵戶狐戶鸛戶等項於吉林諸境內各執其役屬內務府都虞司兼隸於在京內府三旗謹附載於此 \\n 南苑守衞官兵 \\n 南苑總尉一人防禦八人領十名驍騎九十名【康熙二十四年定苑內原有大紅門小紅門南紅門東紅門西紅門共五門又增設正國寺門黃村門廻城門雙橋門合為九門大紅門設總尉一人領催二名驍騎十八名其餘八門每門各設防禦一人領催一名驍騎九名】 \\n （臣）等謹按南苑守衞官兵隸奉宸苑為內務府所兼轄茲舉其官弁兵額附載於內府三旗之後 \\n ·圓明園內府三旗【雍正二年設備　禁苑諸處派委由　圓明園總統八旗事務王公大臣掌其升選簽補仍隸於內務府】 \\n 營總一人【雍正十年設】三旗護軍參領各一人副護軍參領各一人護軍校委署護軍參領各一人護軍校各三人筆帖式四人【即於護軍內選用仍食原餉】護軍共一百二十名盛京內府三旗【順治三年設　盛京內府鑲黃旗正黃旗佐領八年設正白旗佐領乾隆十七年特設　盛京內務府總管令三旗佐領皆歸統轄】三旗佐領各一人【順治三年設二人八年設一人】內管領一人【乾隆三十年增設】驍騎校三人【康熙十七年設】司庫一人【初制設三人乾隆十九年改補主事一人三十年改補內管領一人仍食原俸】主事一人【乾隆十九年增設】委署主事一人【乾隆三十年於筆帖式內改補】筆帖式十五人【初制設十六人乾隆三十年改補委署主事一人仍食原俸】庫使十六人【初制設十人即在驍騎數內乾隆九年改為定額又增六人】頭目及執事人六十七名【初制即在驍騎數內乾隆九年改為定額】催長八人【初制設九人乾隆三十年裁一人定食俸四人食餉四人】領催十八名驍騎委署領催二十四名驍騎六百四十八名【初制每佐領下驍騎各二百三十共六百九十名乾隆九年定驍騎額內庫使及頭目執事人等為專設之缺實存驍騎六百十三名又增設十七名定為每佐領下各二百一十共六百三十名十二年除各項專差打獵驍騎三十名看槍驍騎六名委署領催驍騎二十四名之外共存五百七十名又增設七十八名】 \\n 凡守衞之制順治初定盛京三旗官率所屬驍騎輪班守衞宮殿設班房六座乾隆九年增設宮內班房三座定驍騎為七班輪直每九十人為一班每班房用十人十二年增設兩掖班房三座合新舊班房十二座改定驍騎分六班輪直每一百八人為一班每班房用九人以留都宮闕為重非駐防地方可比並屬於盛京內務府總管仍由在京內務府掌其陞選 \\n ·火器營【康熙三十年設鳥槍護軍每人各給鳥槍一八旗各給予子母礮五專司教潢火器】 \\n 總統六人【初制無定員由特簡大臣總理雍正時為六人以王公或領侍衞內大臣都統前鋒統領護軍統領兼任】八旗掌關防營總每旗各一人【乾隆二十九年設】鳥槍軍參領各一人【初制設鳥槍護軍參領十六人每旗各二人均以旗員兼任雍正三年裁察喀爾八旗護軍參領改補火器營鳥槍護軍參領定為專設官乾隆二十九年裁八人】副鳥槍護軍統領各二人【初制設鳥槍驍騎參領二十四人乾隆二十九年裁驍騎參領增設副護軍參領】管礮參領各一人【乾隆二十九年增設】鳥槍護軍校委署鳥槍護軍參領各四人【乾隆二十九年增設】管礮章京各五人鳥槍護軍校每旗滿洲二十人蒙古八人【初制設鳥槍護軍校一百十二人每旗滿洲十人蒙古四人設鳥槍驍騎校如護軍校之數乾隆二十九年裁驍騎校并人護軍校內】管礮驍騎校各五人筆帖式各二人【雍正九年設】鳥槍藍翎長每旗滿洲二十人蒙古八人【食護軍餉之筆帖式十六人及鳥槍藍翎長二百二十四人均在兵數內】八旗滿洲蒙古每佐領下鳥槍護軍七名礮驍騎一名養育兵【乾隆三十六年定額一千名】 \\n ·健銳營【乾隆十四年設雲梯兵千名分為兩翼每翼設翼長八旗各設前鋒參領副前鋒參領設前鋒校五十鑲黃旗九人正黃正白二旗各八人正紅等五旗各五人上三旗雲梯兵五百鑲黃旗一百六十六名正黃正白二旗各一百六十七名下五旗雲梯兵五百每旗一百名專習雲梯鳥槍馬步射馳馬躍馬舞鞭舞刀諸技又於昆明湖設趕繒船初制設八船十六年增二十四船二十一年減八船二十三年又減八船以前鋒軍習水戰駕船駛風之技】 \\n 總統無定員【以公侯大臣兼任】左右翼翼長各一人八旗前鋒參領每旗各一人副前鋒參領各一人前鋒校委署前鋒參領各二人【乾隆十八年增設】前鋒校共五十人副前鋒校共四十人【乾隆十八年增設即於前鋒內選用】筆帖式四人藍翎長共五十人前鋒共一千名【副前鋒校四十人及食前鋒餉之筆帖式四人藍翎長五十人均在數內】委署前鋒一千名【乾隆十八年增設】養育兵【乾隆十七年初設一百名三十六年定額一千名】前鋒軍演習水師委署千總四人把總四人【初制由廣東福建等省謂千總十員賞給藍翎充為教習乾隆三十六年裁改】水手七十二名【初制設水手四十八名亦由天津福建選送附內府正黃旗旗鼓佐領下十八年增設江蘇省戰船水手七十二名二十三年裁四十八名】 \\n 凡守衞之制乾隆十五年定日以參領一人前鋒校前鋒十人守衞靜宜園宮門遇駕幸靜宜園則以侍衞守門而移參領等駐碧雲寺孔道十八年又定新增官兵內以署前鋒參領二人副前鋒校每旗各一人署前鋒每旗各十五人駐紅石山 \\n 凡扈從之制乾隆十五年定每遇巡幸以健銳營官軍分撥十分之四隨往十七年又定健銳營操演事繁嗣後隨駕撥官軍十分之二 \\n ·三旗虎槍營【康熙二十三年黑龍江將軍進精騎射善殺虎伊徹滿洲四十人至京分隸上三旗初設虎槍營】 \\n 總統一人【以公侯領侍衞內大臣兼任】三旗總領各二人【初制設每旗各一人雍正元年各增一人以內大臣都統前鋒統領軍統領副都統侍衞簡用】虎槍長各七人【初制設每旗各一人雍正元年增定即於虎槍人內選用】虎槍副長谷七人【雍正元年增設】筆帖式六人【乾隆三年增設】虎槍人共六百名【於親軍佼親軍前鋒校前鋒護軍校護軍驍騎校驍騎領催及閒散人內選用初制設三百六十人雍正元年增置每旗各二百名內虎槍人四百八十名學習虎槍人一百二十名】 \\n 凡扈從之制遇車駕蒐狩虎槍總統總領率所屬從日以十人攜虎槍前行安營後偵虎豹出入備伏弩箭犁刀行田遇大獸則列槍從之奉旨殺虎或尋山或追蹤得實具奏殪虎以獻以首先刺虎一二人名奏聞如差往畿輔或口外殺虎量地遠近奏請簡總統或總領帶虎槍人前往陵寢守衞官兵陵寢守衞各總管一人翼領二人防禦十六人驍騎校二人所屬領催驍騎均八十名園寢守衞各防禦八人【惟　景陵　皇貴妃園寢設防禦四人】驍騎校一人所屬領催驍騎均四十名 \\n 凡陵寢守衞之制設總管翼領防禦驍騎校等官均有定額惟永陵福陵昭陵初設散秩官各一人康熙八年改為司工匠宮仍不設驍騎又節次於昭西陵孝東陵設防禦驍騎校各員詳載會典著為定制其兵數則各無增減焉 \\n 王公府屬官兵 \\n 親王設長史一人散騎郎四人護衞二十人典儀六人親軍校無定員世子設長史一人散騎郎三人護衞十七人典儀五人郡王設長史一人散騎郎三人護衞十五人典儀四人長子設長史一人護衞十二人典儀三人貝勒設司儀長一人護衞十人典儀三人貝子設護衞六人典儀三人鎮國公輔國公各設護衞四人典儀二人五旗內王公府屬參領每旗各五人佐領每旗各七人驍騎校每佐領下一人王貝勒貝子公等府佐領下額設甲兵有差固倫公主府本佐領下額設守門甲兵十五名和碩公主府十名郡主府八名縣　府六名 \\n 凡王公府屬守衞之制順治八年詳定官數雍正元年議以諸王旗屬佐領非包衣佐領可比嗣後旗屬人員祗准用為散騎郎護衞親軍校此外或挑取隨侍之人或令各衙門官員兼理家務或令隨侍子姪者俱列名請旨然後知會該旗都統覆奏四年定各王屬下仍准設散騎郎其貝勒貝子等所有散騎郎一概酌裁乾隆十八年定長史司儀長等各員缺於下五旗應用人員內合該旗都統每旗選二人咨送兵部由領侍衞內大臣會同王貝勒擬題護衞以下由王貝勒等選擬俱引見補用 \\n 皇朝通典卷六十九 \\n  \\n   \\n  "}
{"章节": "●皇朝通典卷七十", "正文": "  \\n ●皇朝通典卷七十 \\n 　 \\n  \\n 兵三 \\n ○兵三 \\n 駐防兵制 \\n △駐防兵制 \\n 盛京 \\n 吉林 \\n 黑龍江 \\n 直隸 \\n 山東 \\n 山西 \\n 河南 \\n 江南 \\n 浙江 \\n 福建 \\n 廣東 \\n 湖廣 \\n 四川 \\n 陜西 \\n 甘肅 \\n 伊犁各處駐防 \\n 西北各處駐防 \\n ·盛京 \\n 盛京將軍一人【駐劄　盛京城統轄本城駐防官兵及分駐城守尉四防守尉二兼轄熊岳錦州駐防二】副都統一人滿洲協領八人蒙古協領一人漢軍協領二人滿洲佐領八人伊徹滿洲佐領二十三人蒙古佐領八人已爾呼佐領三人漢軍佐領二十四人滿洲防禦十人滿洲驍騎校八人伊徹滿洲驍騎校二十三人蒙古驍騎校八人巴爾呼驍騎校三人漢軍驍騎校二十四人主事一人筆帖式十一人八旗滿洲蒙古巴爾呼漢軍領催五百二十八名前鋒二百名驍騎四千五百五十二名看守門倉庫軍校二十八名看守園寺兵十八名步軍領催一百三十二名步軍一千五十六名養育兵三百六十二名捕盜兵二十八名箭匠六十一名鐵匠六十六名 \\n 興京城守尉一人【駐劄　興京城兼轄撫順駐防一】滿洲防禦四人驍騎校四人筆帖式一人八旗滿洲蒙古漢軍領催六十四名驍騎四百十一名守倉庫兵十一名鐵匠八名撫順滿洲防禦一人漢軍防禦三人【駐劄撫順城】錫伯及左翼四旗漢軍領催十六名驍騎一百十四名鐵匠二名鳳凰城城守尉一人【駐劄鳳凰城】巴爾呼佐領一人滿洲防禦七人滿洲驍騎校七人蒙古驍騎校一人巴爾呼驍騎校一人筆帖式一人八旗滿洲蒙古巴爾呼漢軍領催六十二名驍騎五百七十三名守倉兵八名鐵匠九名遼陽城守尉一人【駐劄遼陽州】佐領一人滿洲防禦七人驍騎校八人筆帖式一人八旗滿洲蒙古領催五十四名驍騎三百九十五名守倉庫兵十一名鐵匠九名開原城守尉一人【駐劄開原縣兼轄鐵嶺法庫邊門駐防二】伊徹滿洲佐領一人巴爾呼佐領一人滿洲防禦六人驍騎校七人伊徹滿洲驍騎校一人巴爾呼驍騎校一人筆帖式一人八旗滿洲巴爾呼領催六十八名驍騎七百八十七名守倉庫兵十名鐵匠九名鐵嶺滿洲防禦一人漢軍防禦三人【駐劄鐵嶺縣】錫伯及佐翼四旗漢軍領催十六名驍騎一百八十四名鐵匠二名法庫邊門滿洲防禦一人【駐劄開元縣西北法庫邊門】領催三名驍騎三十七名臺領催二名牛莊防守尉一人【駐劄海城縣西牛莊城】滿洲防禦二人漢軍防禦一人滿洲驍騎校四人筆帖式一人八旗滿洲漢軍領催四十名驍騎三百三十七名鐵匠二名廣寧防守尉一人【駐劄廣寧縣兼轄巨流河白旗堡小黑山閭陽驛彰武臺邊門駐防五】伊徹滿洲佐領三人滿洲防禦一人蒙古防禦一人漢軍防禦一人滿洲驍騎校三人伊徹滿洲驍騎校三人筆帖式一人八旗滿洲蒙古漢軍領催四十八名驍騎三百五十二名守倉庫兵十一名鐵匠五名巨流河滿洲佐領一人漢軍佐領一人【駐劄廣寧縣東北巨流河】漢軍驍騎校二人滿洲漢軍領催十六名驍騎一百八十四名鐵匠二名白旗堡滿洲佐領一人漢軍佐領一人【駐劄廣寧縣東白旗堡】漢軍驍騎校二人滿洲漢軍領催十六名驍騎一百八十四名鐵匠二名小黑山滿洲佐領一人漢軍佐領一人【駐劄廣寧縣東小黑山】漢軍驍騎校二人滿洲漢軍領催十六名驍騎一百八十四名鐵匠二名間陽驛滿洲佐領一人漢軍佐領一人【駐劄廣寧縣西南間陽驛】漢軍驍騎校二人滿洲漢軍領催十六名驍騎一百八十四名鐵匠二名彰武臺邊門滿洲防禦一人【駐劄廣寧縣北彰武臺邊門】領催三名驍騎三十七名臺領催三名鳳凰城邊門滿洲防禦一人【駐劄鳳凰城西南邊門】領催五名驍騎四十五名靉陽邊門滿洲防禦一人【駐劄鳳凰城北靉邊門】驍騎校一人領催五名驍騎四十五名鹻廠邊門滿洲防禦一人【駐劄　興京北鹻廠邊門】驍騎校一人領催五名驍騎四十五名汪清邊門滿洲防禦一人【駐劄　興京東南汪清邊門】驍騎校一人領催五名驍騎四十五名英額邊門滿洲防禦一人【駐劄開原縣東南英額邊門】領催五名驍騎四十五名威遠堡邊門滿洲防禦一人【駐劄開原縣東北威遠堡邊門】領催五名驍騎校四十五名 \\n （臣）等謹按鳳凰城靉陽鹻廠汪清英額威遠堡各防禦均由盛京兵部派員充代是為邊門六處駐防兼隸盛京兵部管轄仍統屬於盛京將軍 \\n 熊岳副都統一人【駐劄蓋平縣南熊岳城轄分駐城守尉三防守尉一水師營一】滿洲協領一人巴爾呼佐領一人滿洲防禦七人滿洲驍騎校八人巴爾呼驍騎校一人筆帖式二人八旗滿洲蒙古巴爾呼領催七十八名驍騎八百七十六名守倉兵八名鐵匠九名復州城守尉一人【駐劄復州】巴爾呼佐領一人滿洲防禦七人滿洲驍騎校八人巴爾呼驍騎校一人筆帖式一人八旗滿洲蒙古巴爾呼領催六十二名驍騎五百三十七名守倉兵八名鐵匠九名金州城守尉一人【駐劄寧海縣】巴爾呼佐領一人漢軍佐領三人滿洲防禦七人滿洲驍騎校八人巴爾呼驍騎校一人漢軍驍騎校三人筆帖式一人八旗滿洲蒙古巴爾呼漢軍領催八十名驍騎七百五十名守倉兵八名鐵匠九名岫巖城守尉一人【駐劄益平縣東岫巖城】巴爾呼佐領一人滿洲防禦八人滿洲驍騎校八人巴爾呼驍騎校一人筆帖式一人八旗滿洲蒙古巴爾呼領催五十四名驍騎四百九十三名守倉兵八名鐵匠九名益州防守尉一人【駐劄益平縣】滿洲防禦三人滿洲驍騎校三人漢軍驍騎校一人筆帖式一人八旗滿洲蒙古漢軍領催四十名驍騎三百四十五名守倉兵十一名鐵匠二名旅順水師營漢軍協領一人【駐劄寧海縣南旅順城】漢軍佐領二人防禦四人驍騎校八人筆帖式一人亥軍水師領催五十名水師四百五十名水手六十名 \\n 錦州副都統一人【駐劄錦州府轄分駐城守尉一佐領四防禦五】滿洲協領一人滿洲佐領八人伊徹滿洲佐領四人滿洲驍騎校八人伊徹滿洲驍騎校四人筆帖式三人八旗滿洲領催驍騎共七百八十六名步兵一百七十四名守倉兵十一名鐵匠十三名寧遠滿洲佐領一人漢軍佐領一人【駐劄寧遠州】漢軍驍騎校二人正白正紅二旗錫伯及漢軍領催十六名驍騎一百八十四名鐵匠二名中前所滿洲佐領一人漢軍佐領一人【駐劄寧遠州西南中前所】漢軍驍騎校二人鑲藍正藍二旗錫伯及漢軍領催十六名驍騎一百八十四名鐵匠二名中後所滿洲佐領一人漢軍佐領一人【駐劄寧遠州西南中後所】漢軍驍其騎校二人鑲白鑲紅二旗錫伯及漢軍領催十六名驍騎一百八十四名鐵匠二名小凌河滿洲佐領一人漢軍佐領一人【駐劄錦縣東南小凌河】漢軍驍騎校二人鑲黃正黃二旗錫伯及漢軍領催十六名驍騎一百八十四名鐵匠二名明水塘邊門滿洲防禦一人【駐劄寧遠州西北明水塘邊門】領催二名驍騎二十八名臺領催一名白石觜邊門滿洲防禦一人【駐劄寧遠州西北白石觜邊門】領催三名驍騎三十七名臺領催一名梨樹溝邊門滿洲防禦一人【駐劄寧遠州西北梨樹溝邊門】領催二名驍騎二十八名臺領催一名新臺邊門漢軍防禦一人【駐劄寧遠州西北新臺邊門】領催三名驍騎三十七名臺領催二名松嶺子邊門滿洲防禦一人【駐劄錦縣西北松嶺子邊門】領催三名驍騎三十七名臺領催二名義州城守尉一人【駐劄義州兼轄九關臺清河白土廠各邊門駐防三】滿洲佐領二人伊徹滿洲佐領七人包衣佐領八人滿洲驍騎校二人伊徹滿洲驍騎校七人包衣驍騎校六人筆帖式一人八旗滿洲蒙古漢軍領催驍騎共九百六十七名步兵二百十四名守倉兵十一名鐵匠十八名九關臺邊門滿洲防禦一人【駐劄義州西北九關臺邊門】領催三名驍騎三十七名臺領催二名清河邊門漢軍防禦一人【駐劄義州北清河邊門】領催三名驍騎三十七名臺領催一名白土廠邊門滿洲防禦一人【駐劄義州北白土廠邊門】領催二名驍騎二十八名臺領催一名 \\n ·吉林 \\n 吉林將軍一人【駐劄吉林烏拉城轄分駐副都統四總管一協領一佐領二防禦四】副都統一人協領八人蒙古協領一人滿洲佐領三十八人巴爾呼佐領七人錫伯佐領一人漢軍佐領二人滿洲防禦二十四人滿洲驍騎校三十八人巴爾呼驍騎校七人錫伯驍騎校一人漢軍驍騎校二人鳥槍營參領一人佐領八人驍騎校八人水師營四品官五品官六品官各二人將軍衙門主事一人理刑筆帖式一人滿洲筆帖式六人繙譯筆帖式四人蒙古繙譯筆帖式一人管倉官一人倉筆帖式二人獄官一人官烏拉等十八臺站官一人隨臺站關防筆帖式一人管金珠鄂佛囉等二十臺站官一人隨臺站關防筆帖式一人臺站筆帖式共十六人八旗滿洲兵二千六百三十名巴爾呼兵三百五十名漢軍兵一百二十名【内領催二百八十八名前鋒八十名驍騎二千七百三十二名】錫伯兵六十名漢軍鳥槍領催四十八名鳥槍驍騎六百二十六名弓匠鐵匠四十五名水師營水手二百五十八名臺站領催三十六名寧古塔副都統一人【駐劄寧古塔城兼轄琿春駐防一】協領二人佐領十二人防禦十二人驍騎校十二人筆帖式四人委署什長四人管倉官一人倉筆帖式二人臺站筆帖式三人八旗滿洲領催一百四名前鋒四十名驍騎一千二百五十六名弓匠鐵匠二十四名官屯領催一名琿春協領一人【駐劄琿春河地方】佐領三人防禦一人驍騎校三人筆帖式二人八旗滿洲領催三十八人驍騎四百十二名伯都訥副都統一人【駐劄伯都訥城】協領二人滿洲卦勒察佐領十人蒙古佐領二人滿洲防禦八人滿洲卦勒察驍騎校十人蒙古驍騎校二人委署主事一人筆帖式四人管倉官一人倉筆帖式二人八旗滿洲卦勒察兵九百名蒙古兵一百名【内領催七十二名前鋒四十名驍騎八百八十八名】弓匠鐵匠三十五名運糧船領催二名水守五十八名三姓副都統一人【駐劄三姓城】協領二人佐領十五人防禦八人驍騎校十五人筆帖式四人管倉官一人倉筆帖式二人八旗滿洲領催一百二十名前鋒四十名驍騎一千三百六十名弓匠鐵匠三十名阿勒楚喀副都統一人【駐劄阿勒楚喀城】協領一人佐領七人防禦五人驍騎校七人筆帖式二人管倉官一人倉筆帖式二人八旗滿洲兵四百六名弓匠鐵匠五名水手十名拉林協領一人【駐劄拉林地方】佐領六人防禦二人驍騎校七人筆帖式二人管倉官一人倉筆帖式二人八旗滿洲兵四百六名弓匠鐵匠五名水手十四名伊通佐領二人【駐劄吉林西北伊通河地方】防禦二人驍騎校四人滿洲領催十二名驍騎一百八十八名額水赫索囉佐領一人【駐劄吉林東南額赫索囉地方】防禦一人驍騎校一人滿洲領催六名驍騎一百十四名伊通邊門防禦一人【駐劄吉林西北伊通邊門】鑲黃正白二旗滿洲領催一名驍騎十九名巴延鄂佛囉邊門防禦一人【駐劄吉林北巴延鄂佛邊門】鑲白正藍二旗滿洲領催一名驍騎十九名赫爾蘇邊門防禦一人【駐劄吉林西北赫爾蘇邊門】正黃紅二旗滿洲領催一名驍騎十九名布爾圖庫蘇巴爾罕邊門防禦一人【駐劄吉林西北布爾圖庫蘇巴爾罕邊門】鑲紅鑲藍二旗滿洲領催一名驍騎十九名打牲烏拉總管一人【駐劄吉林北打牲烏拉城】協領一人佐領八人防禦四人驍騎校八人滿洲領催六十名驍騎六百四十名 \\n ·黑龍江 \\n 黑龍江將軍一人【駐劄齊齊哈爾城轄分駐副都統二總管二城守尉一】副都統一人協領八人滿洲佐領十六人索倫達呼爾佐領十六人巴爾呼佐領四人漢軍佐領四人滿洲防禦八人滿洲驍騎校十六人索倫達呼爾驍騎校十六人巴爾呼驍騎校四人漢軍驍騎校四人火器營參領一人水師營總管一人水師營四品官二人六品官二人吉林船廠管理造船四品官五品官六品官各一人將軍衙門印務主事一人理刑主事一人銀庫主事一人滿洲筆帖式六人蒙古繙譯筆帖式二人譯漢筆帖式二人銀庫筆帖式二人水師營筆帖式二人管倉七品官一人【乾隆十年定即於筆帖式内補放仍食原俸】倉筆帖式二人管理官屯七品官一人管理模新臺站八品官一人隨臺站關防筆帖式一人管理墨爾根城臺站八品官一人隨臺站關防筆帖式一人臺站筆帖式共二十人八旗滿洲兵九百六十名索倫達呼爾兵九百六十名巴爾呼兵二百四十名漢軍兵二百五十二名【内領催二百四十名前鋒八十名驍騎二千四十名臺站哨兵五十二名】鳥槍匠三名鞍匠二名弓匠二十四名鐵匠三十二名水師營領催七名水手二百六十八名吉林船廠領催八名水手三百名官屯領催二名臺站關防領催二名臺站領催二十六名【黑龍江四微分設卡路防守亦如邊門係齊齊哈爾城將軍所屬卡路凡三十黑龍江城副都統所屬卡路凡十呼倫貝爾總管邊境東北接俄羅斯界卡路凡十五西南接喀爾喀界卡路凡十六每處或設領催一名兵五名或設委官一名領催一名兵九名並在額兵數内】黑龍江城副都統一人【駐劄黑龍江城】協領四人滿洲佐領十六人索倫達呼爾佐領八人漢軍佐領二人滿洲防禦八人滿洲驍騎校十六人索倫達呼爾驍騎校八人漢軍驍騎校二人水師營四品官一人五品官六品官各二人副都統衙門印務筆帖式四人管倉七品官一人【乾隆十年定即於筆帖式内補放仍食原俸】倉筆帖式二人管理官屯七品官一人八旗滿洲兵九百六十名索倫兵六十名達呼爾兵四百二十名漢軍兵一百名【内領催一百五十六名前鋒四十名驍騎一千三百四十名】鳥槍匠二名鞍匠二名弓匠十六名鐵匠二十四名水師營領催八名水手四百十二名官屯領催三名墨爾根副都統一人【駐劄墨爾根城】協領四人【内一人兼管水師營】索倫達呼爾佐領十五人漢軍佐領二人滿洲防禦八人索倫達呼爾驍騎校十五人漢軍驍騎校二人副都統衙門印務筆帖式四人管倉七品官一人【乾隆十年定即於筆帖式内補放仍食原俸】倉筆帖式二人管理官屯七品官一人八旗索倫兵六百名達呼爾兵三百名漢軍兵一百名【内領催一百二名前鋒四十名驍騎八百五十八名】鳥槍匠二名弓匠十五名鐵匠十五名水師營領催二名水手四十三名官屯領催二名呼蘭河城守尉一人【駐劄呼蘭河地方】兩翼副總管二人佐領八人驍騎校八人【各員俱係公缺凡佐領驍騎校缺出於滿洲索倫達呼爾漢軍人員内通融補放】隨關防筆帖式二人管倉七品官一人【乾隆十年定即於筆帖式内補放仍食原俸】倉筆帖式二人管理官屯七品官一人八旗滿洲索倫達呼爾漢軍兵共三百二十名卦勒察兵一百八十名【内領催四十八名驍騎四百五十二名】弓匠八名鐵匠八名運糧船領催二名水手三十八名官屯領催五名呼爾貝爾副都統職銜總管一人【駐劄呼倫貝爾】索倫巴爾呼兩翼總管二人新巴爾呼兩翼總管二人厄魯特總管一人索倫巴爾呼副總管四人新巴爾呼副總管四人索倫佐領十九人巴爾呼佐領五人新巴爾呼佐領二十四人厄魯特佐領二人索倫驍騎校十九人巴爾呼驍騎校五人新巴爾呼驍騎校二十四人厄魯特護軍校二人驍騎校二人隨關防筆帖式四人委管伊勒圖等處臺站官二人八旗索倫巴爾呼兵九百六十名新巴爾呼兵九百六十名厄魯特兵八十名【内領催二百名驍騎一千八百名】打牲處掌關防滿洲總管一人【駐劄齊齊哈爾城北打牲處】索倫總管一人達呼爾總管一人滿洲副總管八人索倫副總管五人達呼爾副總管三人索倫佐領四十七人達呼爾佐領三十九人使馬鄂倫春佐領六人使鹿鄂倫春佐領五人索倫驍騎校四十七人達呼爾驍騎校三十九人使馬鄂倫春驍騎六人使鹿鄂倫春驍騎校四人【使鹿鄂倫春五佐領内囚丁數末足止設驍騎校四員】隨關防筆帖式四人索倫達呼爾鄂倫春兵共二千名【内領催二百名驍騎一千八百名】 \\n （臣）等謹按盛京四至廣遠壯丁散處隨時編入八旗隸在兵籍巴爾呼人錫伯人居近吉林卦勒察人居近伯都訥庫爾喀人居近琿春並設有佐領驍騎校等員分駐各處其東北最遠者為索倫達呼爾二部居黑龍江東北境額爾古訥河精奇尼江之旁與俄羅斯接壤自國初天命天聰年間即相率内附其後分充各城額兵多以材勇自効至於鄂倫春所居益為遼遠使馬鄂倫春在諸部之外使鹿鄂倫春又在使馬之外分處山林以捕貂為業距齊齊哈爾城復千有餘里今皆審戶比丁列於軍伍聖朝兵制之盛誠度越千古矣 \\n ·直隸 \\n 良鄉縣防守尉一人防禦二人驍騎校一人正紅旗滿洲蒙古領催五名驍騎四十五名寶坻縣防守尉一人防禦二人驍騎校一人鑲白旗滿洲蒙古領催五名驍騎四十五名固安縣防守尉一人防禦二人驍騎校一人鑲紅旗滿洲蒙古領催五名驍騎四十五名東安縣防守尉一人防禦二人驍騎校一人鑲藍旗滿洲蒙古領催五名驍騎四十五名霸州防守尉一人防禦二人驍騎校一人正黃正紅二旗滿洲蒙古領催五名驍騎四十五名采育里防守尉一人防禦二人驍騎校一人正藍旗滿洲蒙古領催五名驍騎四十五名保定府城守尉一人防禦四人驍騎校四人筆帖式一人止紅鑲紅二旗滿洲蒙古副驍騎校八人領催三十二名驍騎鳥槍驍騎共四百六十名弓匠鐵匠各二名養育兵十二名雄縣防守尉一人防禦二人驍騎校一人鑲紅鑲藍二旗滿洲蒙古領催五名驍騎四十五名滄洲城守尉一人防禦四人驍騎校四人筆帖式一人正白鑲白二旗滿洲蒙古副驍騎校八人領催二十三名驍騎鳥槍驍騎共四百六十九名弓匠鐵匠各二名養育兵十一名 \\n （臣）等謹按保定府滄州各城守尉一霸州良鄉寶坻固安東安雄五縣及采育里各防守尉一均屬在京稽察大臣管轄是為稽察九處 \\n 山海關副都統一人【駐劄山海關轄分駐防守尉六】協領二人佐領六人防禦八人驍騎校八人筆帖式三人八旗滿洲蒙古領催四十名前鋒四十名驍騎四百四十名鳥槍驍騎二百名礮驍騎八十名養育兵六十名永平府防守尉一人防禦二人驍騎校二人筆帖式一人鑲白正藍二旗滿洲蒙古領催十名驍騎九十名玉田縣防守尉一人防禦二人驍騎校二人筆帖式一人鑲黃正白二旗滿洲蒙古領催十名驍騎九十名三河縣防守尉一人防禦二人驍騎校二人筆帖式一人正白旗滿洲蒙古領催十名驍騎九十名順義縣防守尉一人防禦二人驍騎校一人筆帖式一人鑲黃旗滿洲蒙古領催五名驍騎四十五名喜峰口防守尉一人【兼轄羅文峪駐防一】防禦二人驍騎校四人筆帖式二人八旗滿洲蒙古領催十六名驍騎鳥槍驍騎共一百八十四名羅文峪防禦一人驍騎校二人八旗滿洲蒙古領催八名驍騎九十二名冷口防守尉一人防禦二人驍騎校三人筆帖式二人八旗滿洲蒙古領催十二名驍騎鳥槍驍騎共一百三十八名 \\n 密雲副都統一人【駐劄密雲縣轄分駐防守尉二】協領四人佐領十二人防禦十六人驍騎校十六人印務筆帖式二人八旗領催七十八名委署藍翎長五名前鋒一百十五名鳥槍驍騎四百八十名礮驍騎一百八十名驍騎一千二百名養育兵一百二十名昌平州防守尉一人防禦二人驍騎校一人正黃旗滿洲蒙古領催五名驍騎四十五名古北口防守尉一人防禦二人驍騎校四人筆帖式二人正黃鑲白正紅正藍四旗滿洲領催十二名驍騎鳥槍驍騎共一百八十八名 \\n 熱河副都統一人【駐劄熱河轄分駐協領二總管一】協領四人佐領十人防禦十四人驍騎校十四人筆帖式二人滿洲蒙古前鋒領催驍騎鳥槍驍騎　驍騎共一千三百四十名養育兵一百名弓箭鐵匠共四十二名喀喇河屯協領一人佐領三人防禦四人驍騎校四人滿洲前鋒領催驍騎共四百名弓箭鐵匠共十二名化育溝協領一人佐領一人防禦二人驍騎校二人蒙古前鋒領催驍騎共二百名弓箭鐵匠共六名圍場總管一人左右翼長二人防禦八人驍騎校八人滿洲蒙古領催三十五名驍騎七百六十五名 \\n 察哈爾都統一人【駐劄張家口統轄游牧察哈爾八旗轄分駐協領一防守尉一】副都統一人八旗總管八人參領八人副參領八人筆帖式十六人佐領一百十人護軍校一百十人驍騎校一百十人【除半分佐領及半分之半佐領不計外】每佐領下設親軍二名前鋒二名護軍二十五名領催六名驍騎三十五名共兵七千七百名【察哈爾八旗分左右二翼東四旗為鑲黃旗又東為正白旗又東為鑲白旗最東為正藍旗西四旗為正黃旗又西為正紅旗又西為鑲紅旗最西為鑲藍旗鑲黃旗駐蘇門峰正黃旗駐穆遜特克山正紅旗駐古爾班托羅海山鑲紅旗駐布林泉並在張家口外正白旗駐布爾噶台鑲白旗駐布延阿海蘇默正藍旗駐扎哈蘇台泊並在獨石口外鑲藍旗駐阿巴該哈喇山在殺虎口外其部眾習於游牧與扎薩克蒙古同俗其旗務則掌之都統制與內八旗相等】張家口滿洲協領二人蒙古協領二人佐領六人防禦十人驍騎校十人步軍尉二人筆帖式二人八旗滿洲蒙古領催四十名前鋒四十名驍騎六百名步軍一百六十名養育兵一百六十名箭匠鐵匠共二十名獨石口防守尉一人【兼轄千家店駐防一】防禦二人驍騎校二人八旗滿洲領催四名驍騎九十名千家店驍騎校一人滿洲領催四名驍騎三十六名 \\n ·山東 \\n 青州副都統一人【駐劄青州府轄分駐城守尉一】協領四人佐領十二人防禦十六人驍騎校十六人筆帖式二人八旗滿洲蒙古委前鋒校三十二名前鋒一百六十八名領催六十四名驍騎鳥槍驍騎礮驍騎共一千二百三十六名步兵二百四十名養育兵一百二十名弓匠鐵匠各八名德州城守尉一人【駐劄德州】防禦四人驍騎校四人鑲黃正黃二旗滿洲蒙古鳥槍前鋒十二名鳥槍驍騎一百八十八名領催三十四名驍騎二百六十六名養育兵四十名弓匠鐵匠各二名 \\n ·山西 \\n 綏遠城將軍一人【駐劄山西殺虎口外綏遠城轄分駐城守尉一】滿洲協領四人佐領十二人防禦十六人驍騎校十六人蒙古協領一人佐領四人防禦四人驍騎校四人隨印筆帖式三人八旗滿洲蒙古領催八十名前鋒二百名驍騎一千七百二十名步兵四百名養育兵三百名箭匠鐵匠各二十名右衛城守尉一人防禦四人驍騎校四人筆帖式一人八旗滿洲蒙古領催八名驍騎二百九十二名養育兵八十名歸化城副都統一人【駐劄殺虎口外歸化城統於綏遠城將軍轄蒙古土默特左右翼二旗官兵】 \\n 參領十人佐領四十九人 \\n （臣）等謹按土默特為蒙古部落自天聰八年歸降崇德元年編為二旗即以其部長為左右翼都統並與世襲嗣以土默特中無可任都統之人定由京簡用都統往駐其地惟給本部人等世襲職銜隨同辦事後並裁去都統其旗務則掌之綏遠城將軍其部落亦不列於蒙古四十九旗之中故類敘於山西駐防 \\n 太原城守尉一人【駐劄太原府統屬於山西巡撫】防禦四人驍騎校四人正藍鑲藍二旗滿洲蒙古鳥槍領催十六名鳥槍驍騎一百八十四名領催二十四名驍騎二百七十六名養育兵四十名弓匠鐵匠各二名 \\n ·河南 \\n 開封城守尉一人【駐劄開封府統屬於河南巡撫】佐領十人防禦十人驍騎校十人八旗滿洲蒙古鳥槍領催十名鳥槍驍騎二百名礮領催八名礮驍騎三十二名領催二十二名驍騎五百二十八名養育兵六十名弓匠鐵匠各十名 \\n ·江南 \\n 江寧將軍一人【駐劄江寧府轄分駐副都統一】副都統一人協領八人佐領三十二人防禦四十人驍騎校四十人八旗滿洲委前鋒校十二人前鋒一百三十二人領催二百四十名驍騎二千六百四十名步軍七百二十二名養育兵五百名弓箭鐵匠各四十名京口副都統一人【駐劄鎮江府】協領二人佐領十四人防禦十六人驍騎校十六人八旗蒙古委前鋒校四人前鋒五十二名領催九十六名驍騎一千十四名步軍二百二十八名養育兵一百五十名弓箭鐵匠各十六名 \\n ·浙江 \\n 杭州將軍一人【駐劄杭州府轄分駐副都統一】副都統一人滿洲協領八人佐領十六人防禦十六人驍騎校二十四人蒙古協領一人佐領七人防禦四人驍騎校八人八旗滿洲蒙古委前鋒校十六人前鋒一百八十四名鳥槍領催六十四名鳥槍驍騎七百三十六名礮領催三十名礮驍騎一百六十名箭營領催八十二名箭營驍騎三百二十八名步軍三百二十二名養育兵一百二十八名弓箭鐵匠各三十二名乍浦副都統一人【駐劄嘉興府乍浦】滿洲協領四人蒙古協領一人佐領十一人防禦八人驍騎校十六人八旗滿洲領催七十二名驍騎一千一百二十八名蒙古領催二十四名驍騎三百七十六名【内委前鋒校十六名前鋒一百八十四名】養育兵一百名水手三十二名弓箭鐵匠共六十六名 \\n ·福建 \\n 福州將軍一人【駐劄福州府轄水師營一】副都統一人協領八人佐領八人防禦八人驍騎校十六人筆帖式三人八旗滿洲領催一百六十名前鋒二百名驍騎一千二百名步兵三百二十名養育兵一百二十名弓箭鐵匠各四十名水師營協領一人佐領二人防禦二人驍騎校六人領催三十名鳥槍兵二百四十名弓箭兵七十名大刀兵三十名挑刀兵三十名藤牌兵四十一名礮手二十八名教習兵一百名清字外郎一名水手二十六名船匠八名 \\n ·廣東 \\n 廣州將軍一人【駐劄廣州府兼轄水師營】滿洲副都統一人漢軍副都統一人滿洲協領四人佐領四人防禦十六人驍騎校十六人筆帖式二人滿洲漢軍八旗領催二百四十名滿洲前鋒一百五十名滿漢馬甲二千一百十名礮手二十四名漢軍步甲四百名滿洲養育兵四百名弓箭銅鐵匠共二十六名隨印外郎四名水師營協領一人滿洲漢軍佐領二人防禦二人驍騎校六人八旗領催三十名水手四百七十名船匠六名教習兵一百名 \\n ·湖廣 \\n 荊州將軍一人【駐劄荊州府】左右翼副都統二人滿洲協領八人佐領三十二人防禦四十人驍騎校四十人蒙古協領二人佐領十四人防禦十六人驍騎校十六人隨印筆帖式三人八旗滿洲蒙古委前鋒校十六人前鋒一百八十四名鳥槍領催一百七十六名鳥槍驍騎一千八百二十四名領催一百六十名驍騎一千六百四十名礮驍騎八十名步兵七百名養育兵四百名弓箭鐵匠各五十六名 \\n ·四川 \\n 成都將軍一人【駐劄成都府】副都統一人協領五人佐領十九人防禦二十四人驍騎校二十四人八旗滿洲蒙古委前鋒校八人前鋒一百十二名領催一百二十名驍騎一千七百四十四名礮驍騎四十八名步兵二百五十六名養育兵一百四十四名弓箭鐵匠各三十二名 \\n ·陜西 \\n 西安將軍一人【駐劄西安府】副都統二人協領八人佐領三十二人防禦四十人驍騎校四十人八旗滿洲蒙古委前鋒校十六人前鋒三百八十四名領催二百四十名驍騎四千三百六十名礮手一百名步兵五百名養育兵七百四十名弓箭鐵匠各四十名 \\n ·甘肅 \\n □夏將軍一人【駐劄寧夏府】副都統一人協領五人佐領十九人防禦二十四人步營防禦二人驍騎校二十四人筆帖式二人八旗滿洲蒙古委前鋒校十六人前鋒一百八十四名鳥槍領催四十八名鳥槍驍騎九百五十二名礮領催八名礮驍騎九十二名領催七十二名驍騎八百二十八名鳥槍步軍四百名步軍二百名養育兵六百名弓箭鐵匠各二十四名 \\n 涼州副都統一人【駐劄涼州府轄分駐城守尉一】協領二人佐領六人防禦八人驍騎校八人八旗滿洲蒙古前鋒領催驍騎共一千二百六十名步軍一百二十名礮手四十名養育兵一百二十名弓箭鐵匠共四十名莊浪城守尉一人【駐劄莊浪城】佐領四人防禦四人驍騎校四人八旗滿洲蒙古前鋒領催驍騎共六百五十六名步軍八十名礮手十六名養育兵六十四名弓箭鐵匠共二十四名 \\n ·伊犁各處駐防 \\n （臣）等謹按西域天山南北從古未入版圖漢唐以來雖置都護都督等官不過遙示羈縻初未嘗設兵鎮守同於內地我皇上天威遠播綏定殊方分設兵防以為善後之計其中滿洲蒙古索倫察哈爾厄魯特綠旗營兵皆參錯互用或永駐以安室家或更番以均勞逸大抵以伊犁將軍總理全局特駐重兵東則烏嚕木齊北則塔爾巴哈台南為回部諸城分屯列戌悉聽調遣與安西境外之哈密巴里坤互相聯絡凡各駐防及卡倫台站兵既分給田產俾得耕牧以資養贍而綠旗屯兵及回民屯戶樹藝之所收山南回城賦稅之所入歲有贏餘邊儲充牣皆由以西域治西域其經費既不取支於中土而利興事集措置合宜仰經聖天子宵旰疇咨坐照萬里之外是以宏綱細目方畧精詳永為西陲建底定之業固非僅修武備繕邊防而已也茲謹分路類舉按地臚載至於移駐更調多寡贏縮之間未有常額又在以時酌定云 \\n 伊犁將軍一人【駐劄伊犁總理天山南北路】參贊大臣一人【停設無定】印房章京二人筆帖式二人糧餉處章京二人筆帖式一人駝馬處章京一人筆帖式一人卡倫侍衛十二人惠寧城領隊大臣一人協領四人佐領十六人防禦十六人驍騎校十六人委前鋒校十六人催總十六名領催一百六十名前鋒三百二十名驍騎二千八百名礮手四十名匠役八十名步兵六百名養育兵二百四十名惠遠城領隊大臣四人協領八人佐領四十人防禦四十人驍騎校四十人委前鋒校三十二人催總四十名領催八十名前鋒一百六十名驍騎一千四百五十六名礮手二十五名匠役四十八名步兵三百二十名養育兵六十四名兩城檔房筆帖式二人錫伯總管一人副總管一人佐領八人驍騎校八人檔房筆帖式二人領催三十二名兵九百六十八名【駐劄伊犁之霍濟格爾綽和羅等處】索倫達呼爾總管一人副總管一人佐領八人驍騎校八人檔房筆帖式二人領催三十二名兵九百六十八名【在科河等處達呼爾係駐屯索倫係游牧各隨其俗】察哈爾左翼總管一人副總管一人佐領八人驍騎校八人領催三十二名兵八百六十八名右翼總管一人副總管一人佐領八人驍騎校八人領催三十二名兵八百六十八名兩翼檔房筆帖式二人【在博囉塔拉地方遊牧】達什達瓦厄魯特左翼總管二人副總管二人佐領十二人驍騎校十二人領催四十八名兵八百七十八名【在花腦海一帶地方遊牧】厄魯特右翼總管一人副總管一人佐領八人驍騎校八人領催四十八名兵八百七十八名【在特古斯崆吉斯等處地方遊牧】兩翼檔房筆帖式二人 \\n 烏嚕木齊都統一人副都統一人協領六人佐領二十四人防禦二十四人驍騎校二十四人卡倫侍衛三人筆帖式二人前鋒領催驍騎共二千七百十二名步兵三百六十名匠役二十四名養育兵二百八十名庫爾喀喇烏蘇領隊大臣一人管理糧餉官一人 \\n 塔爾巴哈台參贊大臣一人領隊大臣二人總管一人副總管一人佐領八人驍騎校八人卡倫侍衛十二人印房章京三人筆帖式三人管理糧餉官一人滿洲兵二百名索倫兵七百名察哈爾厄魯特兵共二百五十名 \\n 巴里坤副都統領隊大臣一人協領二人佐領八人防禦八人驍騎校八人印房筆帖式一人前鋒領催驍騎步兵共九百八十名匠役二十四名養育兵八十名古城副都統領隊大臣一人協領二人佐領八人防禦八人驍騎校八人印房筆帖式一人前鋒領催驍騎步兵共九百八十名匠役二十四名養育兵八十名 \\n （臣）等謹按天山北路係準喀爾故壤自平定以後伊犁為總匯重地烏嚕木齊當孔道往來塔爾巴哈台接外藩邊圉定制分設兵防編為佐領而各處屯田則移山南回民為屯戶以綠營戌卒相助為理領以督屯武職當始議設兵之時大率三年更番輪換嗣於各處應行撥派之兵中有情願攜家前往者聽其移駐水土既習遷地能良於是定滿洲兵為駐防綠旗兵為駐守既各按其體制故依類為登載至於卡倫臺站之制於山川隘口按途分設自巴里坤西達烏嚕木齊自烏嚕木齊西南達伊犁北達塔爾巴哈台其南達回部自伊南又接回部之烏什諸城視各卡倫地之大小簡要設滿洲索倫錫伯察哈爾厄魯特兵自十名至三十二名有差以侍衛或効力官一二人領之每臺站設滿洲察哈爾兵或綠旗兵十名五名以筆帖式每臺一人或二臺共一人領之其自烏嚕木齊至阿勒台山諸處及塔爾巴哈台各邊界皆增設卡倫防守葢天山北路兵防之大略如此 \\n 總理烏什城參贊大臣一人【兼轄阿克蘇城賽哩木城拜城駐防】協理大臣一人【停設無定】印房章京筆帖式三人管理糧餉官一人卡倫侍衛十一人軍臺筆帖式十人滿洲營領隊侍衛二人【每年帶領回城伯克赴京朝覲即予換班】駐防協領一人佐領二人防禦二人驍騎校二人滿洲馬兵二百名阿克蘇城領隊大臣一人章京一人賽哩木城翼長一人【兼轄拜城】葉爾羌城辦事大臣一人【兼轄和闐城】協辦大臣一人印房章京二人筆帖式三人管理糧餉官一人聽差坐卡侍衛十三人軍臺筆帖式二十人滿洲營駐防佐領二人驍騎校二人滿洲馬兵二百六名和闐城辦事大臣二人筆帖式二人 \\n 喀什噶爾城辦事大臣一人【兼轄英阿雜爾駐防】協辦大臣一人印房章京一人辦理回務章京一人筆帖式一人管理糧餉官一人聽差坐卡侍衛十三人軍臺筆帖式七人滿洲營總管一人駐防參領二人防禦一人驍騎校三人滿洲馬兵三百二十九名英阿雜爾領隊大臣一人駐防委署參領一人前鋒校三人滿洲馬兵八十名 \\n 庫車城辦事大臣一人【兼轄沙雅爾城】印房章京一人筆帖式二人臺站筆帖式三人辦理糧餉官一人 \\n 哈喇沙爾城辦事大臣一人印房筆帖式六人管理糧餉官一人 \\n 吐魯番辦事大臣一人印房章京一人筆帖式一人軍臺筆帖式六人滿洲馬兵五百六十名 \\n 哈密辦事大臣二人印房章京一人驍騎校一人辦理糧餉官一人筆帖式六人駐防滿洲兵一百名 \\n （臣）等謹按天山南路為回部所居城村絡繹視準部故壤之土曠人稀者形勢各殊烏什為回部適中之地葉爾羌喀什噶爾為回部諸城之冠英阿雜爾吐魯番則又境屬邊圉鄰接外藩皆特設滿洲營兵以資防守至於卡倫臺站之制自哈密西路達闢展其北達巴里坤自闢展西路達庫車其北達烏嚕木齊自庫車西路達烏什自烏什西路達葉爾羌其北又達伊犁自葉爾羌西路達喀什噶爾南路達和闐凡各處卡倫視其地之大小簡要設滿洲兵或回兵各有差以侍衛等員領之每臺站亦各設兵以筆帖式等員領之其烏什阿克蘇葉爾羌喀什噶爾哈喇沙爾等處依阻河渠者復造舟以濟以回民為水手而軍臺自哈密以西每臺設馬駝車輛以通車行各因地制宜使之往來無阻斯可以呼吸相關而臂指得用葢天山南路兵防之大略如此 \\n ·西北各處駐防 \\n 喀爾喀軍營定邊左副將軍一人烏里雅蘇台參贊大臣一人科布多參贊大臣一人【掌喀爾喀四部之軍政凡四部會盟參贊大臣閒歲分往會覈稽其邊防軍實之事統聽於左副將軍】 \\n 庫掄辦事大臣一人司員一人分駐恰克圖辦事司員一人【掌俄羅斯之往來明其禁令及稽察貿易諸務】 \\n 西寧辦事大臣一人司員一人筆帖式三人【掌西寧軍政及青海三十六旗之會盟如喀爾喀四部之制】 \\n 西藏辦事大臣二人司員一人筆帖式一人【掌西藏之政令凡噶卜倫代賁第巴堪布皆屬焉有事則與達賴喇嘛定其賞罰】 \\n （臣）等謹按喀爾喀青海西藏俱詳下藩部兵制門其駐防之將軍參贊辦事大臣皆由特簡掌其軍政會盟類敘於此所以昭天憲而重王臣見邊防軍實舉無遺闕云 \\n 皇朝通典卷七十 \\n  \\n   \\n  "}
{"章节": "●皇朝通典卷七十一", "正文": "  \\n ●皇朝通典卷七十一 \\n 　 \\n  \\n 兵四 \\n ○兵四 \\n 綠營兵制上 \\n △綠營兵制上 \\n 直隸 \\n 山東 \\n 山西 \\n 河南 \\n 江蘇　安徽　江西 \\n 福建　浙江 \\n ·直隸 \\n 直隸總督一人【駐劄保定府】統轄本標官兵分防各營兼節制提標一鎮標五 \\n 督標中軍兼管左營副將一人中軍都司一人千總二人把總四人兵六百五十八名右營遊擊一人中軍守備一人千總二人把總四人兵六百五十九名前營遊擊一人中軍守備一人千總二人把總四人兵六百六十名後營遊擊一人中軍守備一人千總二人把總四人兵六百六十名保定城守營參將一人中軍守備一人千總二人把總六人兵九百九十名新雄營都司一人【駐劄新城縣】把總二人兵二百七十六名東路廳捕盜千總一人【駐劄通州屬東路同知兼轄】把總一人兵九十三名西路廳捕盜千總一人【駐劄蘆溝橋屬西路同知兼轄】把總一人兵八十八名南路廳捕盜千總一人【駐劄黃村屬南路同知兼轄】把總一人兵八十六名北路廳捕盜千總一人【駐劄沙河屬北路同知兼轄】把總一人兵八十六名 \\n 永定河河營守備一人南運河河營守備一人千總七人把總十三人漕運遊巡千總二人把總二人兵二千一百五十七名 \\n 直隸提督一人【駐劄密雲縣東北古北口關城】統轄本標官兵分防各營兼節制鎮標五 \\n 提標中營中軍參將一人中軍守備一人千總二人把總四人兵八百六十三名左營遊擊一人中軍守備一人千總二人把總四人兵八百六十名右營遊擊一人中軍守備一人千總二人把總四人兵八百六十名前營遊擊一人【駐劄石匣】中軍守備一人千總一人把總三人兵四百三名古北口城守營都司一人千總一人把總二人兵二百六十名密雲營都司一人【駐劄密雲縣】千總一人把總一人兵二百四十九名石塘路守備一人【駐劄石塘嶺】千總一人把總二人兵一百十二名順義營都司一人【駐劄順義縣】把總三人兵一百八十七名三屯協副將一人【駐劄遵化州東三屯營城】中軍兼管左營都司一人千總一人把總一人兵一百四十七名右營守備一人把總一人兵一百四十九名潘家口關都司一人【駐劄潘家口】　千總一人把總二人兵四十八名遵化州營遊擊一人【駐劄遵化州】千總一人把總四人兵一百十七名薊州營都司一人【駐劄薊州】千總二人把總二人兵二百六十一名喜峯路遊擊一人【駐劄喜峯口】千總二人把總五人兵三百名山永協副將一人【駐劄永平府】中軍兼營都司一人千總一人把總一人兵一百九十七名右營守備一人把總二人兵一百九十七名山海路都司一人【駐劄臨榆縣山海關】千總一人把總一人兵一百九十四名石門路都司一人【駐劄石門寨】千總一人把總四人兵一百二十二名燕河路都司一人【駐劄燕河營城】把總三人兵五十四名建昌路都司一人【駐劄建昌營城】千總一人把總四人兵八十四名河屯協副將一人【駐劄承德府】中軍兼營左營都司一人千總二人把總五人兵一百八十七名右營守備一人【駐劄土城子】千總二人把總五人兵五百二十名八溝營都司一人【駐劄承德府八溝】千總二人把總六人兵二百七十一名唐三營汛守備一人【駐劄承德府唐三營】千總二人把總三人兵二百二十一名承德府捕盜把總一人兵三十名烏蘭哈達捕盜千總一人兵五十名平泉州喀喇沁汛捕盜千總一人兵二十八名臥佛寺汛捕盜把總一人兵十五名建昌縣汛捕盜千總一人兵五十五名朝陽縣汛捕盜把總一人兵二十名昌平營參將一人【駐劄昌平州】中軍守備一人千總一人把總四人兵三百三十一名居庸路都司一人【駐劄居庸關】千總二人把總三人兵一百八十七名鞏華營都司一人【駐劄昌平州沙河】千總一人把總二人兵一百七十九名懷柔營都司一人【駐劄懷柔縣】把總一人兵一百十二名湯泉營守備一人【駐劄湯山】把總一人兵一百二十一名 \\n 泰寧鎮總兵官一人【駐劄易州】管轄本標官兵分防各營 \\n 鎮標中軍管左右營遊擊一人左營守備一人千總三人把總四人兵四百七十名右營守備一人千總二人把總五人兵五百十三名水東村營守備一人【駐劄淶水縣水東村】千總二人把總二人兵一百二十名易州營遊擊一人【駐劄易州】中軍守備一人千總一人把總二人兵二百五十六名淶水營守備一人【駐劄淶水縣】把總一人兵八十六名房山營守備一人【駐劄房山縣】把總一人兵一百六名馬水口汛都司一人【駐劄淶水縣馬水口】千總一人把總三人兵三百四名沿河口汛都司一人【駐劄沿河口】把總二人兵一百三十四名紫荊關參將一人【駐劄易州北紫荊關城】中軍守備一人千總一人把總四人兵三百四十三名白石口營都司一人【駐劄廣昌縣白石口】把總一人兵一百二十四名廣昌營都司一人【駐劄廣昌縣】兵一百七名插箭嶺營守備一人【駐劄廣昌縣插箭嶺】把總一人兵一百十六名礬山營守備一人【駐劄懷來縣礬山堡】兵八十九名 \\n 天津鎮總兵官一人【駐劄天津府】管轄本標官兵分防各營 \\n 鎮標中軍兼管左營遊擊一人中軍守備一人千總二人把總三人兵七百四十三名四黨口汛守備一人【駐劄靜海縣四黨口】千總一人把總一人兵六十一名右營遊擊一人【駐劄滄州甎河】中軍守備一人千總二人把總五人兵五百七十四名天津城守營都司一人千總一人把總五人兵四百七十名葛沽營遊擊一人【駐劄天津縣葛沽城】中軍守備一人千總一人把總三人兵四百八十三名靜海營都司一人【駐劄靜海縣】千總一人把總一人兵二百二名霸州營遊擊一人【駐劄霸州】千總二人把總四人兵二百三十三名武清營都司一人【駐劄武清縣】千總一人把總二人兵一百四十六名拱極營遊擊一人【駐劄宛平縣拱極城】千總一人把總二人兵三百六名良鄉汛守備一人【駐劄良鄉縣】把總一人兵一百十六名蒲河口汛都司一人【駐劄撫寧縣蒲河口】千總一人把總二人兵一百十一名樂亭營都司一人【駐劄樂亭縣】千總一人把總二人兵一百四十三名舊州營都司一人【駐劄東安縣舊州城】千總一人把總三人兵一百九十名河間協副將一人【駐劄河間府】中軍兼管左營都司一人千總三人把總六人兵五百六十六名右營守備一人千總一人把總四人兵三百六十五名景州營守備一人【駐劄景州】千總二人把總二人兵一百三十八名大城營守備一人【駐劄大城縣】把總一人兵八十名通州協副將一人【駐劄通州】中軍兼管左營都司一人千總一人把總二人兵二百四十名右營守備一人把總二人兵二百三十七名張灣營都司一人【駐劄通州張家灣】把總二人兵一百五十三名采育營都司一人【駐劄大興縣采育里】千總一人把總一人兵六十名三河營都司一人【駐劄三河縣】把總二人兵一百三十五名玉田營都司一人【駐劄玉田縣】把總三人兵一百五十三名豐潤營都司一人【駐劄豐潤縣】把總三人兵一百二十九名涿州營參將一人【駐劄涿州】中軍守備一人千總二人把總四人兵四百二十名務關路參將一人【駐劄武清縣河西務】中軍守備一人千總二人把總六人兵五百四十五名寶坻營都司一人【駐劄寶坻縣】千總一人把總三人兵一百五十八名 \\n 正定鎮總兵官一人【駐劄正定府】管轄本標官兵分防各營 \\n 鎮標中軍兼管左營遊擊一人中軍守備一人千總三人把總四人兵九百三十六名右營遊擊一人中軍守備一人千總三人把總四人兵九百二十五名龍固營都司一人【駐劄正定府】把總二人兵三百十六名固關營參將一人【駐劄山西平定州地方】中軍守備一人千總一人把總二人兵三百四十六名王家坪營都司一人【駐劄贊皇縣王家坪】千總一人把總二人兵二百四名龍泉關都司一人【駐劄阜平縣龍泉關】把總二人兵三百九名茨溝營守備一人【駐劄阜平縣茨溝】兵九十九名倒馬關都司一人【駐劄唐縣倒馬關】千總一人把總二人兵三百一名忠順營都司一人【駐劄定州】把總二人兵三百六十七名大名協副將一人【駐劄大名府】中軍都司一人千總三人把總五人兵五百四十二名磁州營都司一人【駐劄磁州】千總三人把總一人兵四百六十二名杜勝營都司一人【駐劄東明縣杜勝集】千總一人把總二人兵二百七十七名廣平營遊擊一人【駐劄廣平府】千總三人把總二人兵三百五十七名順德營遊擊一人【駐劄順德府】千總二人把總二人兵四百四十名開州營守備一人【駐劄開州】把總一人兵一百三十四名 \\n 馬蘭鎮總兵官一人【駐劄遵化州西北馬蘭關】管轄本標官兵分防各營 \\n 鎮標中軍管左右營遊擊一人左營守備一人千總三人把總七人兵五百五十四名右營守備一人千總二人把總七人兵五百十八名曹家路都司一人【駐劄曹家寨】千總一人把總四人兵二百三十二名牆子路都司一人【駐劄牆子嶺】千總一人把總二人兵二百六十五名黃花營守備一人【駐劄黃花山】千總一人兵六十四名朱華山千總一人兵五十八名餘丁營把總一人兵九十三名 \\n 宣化鎮總兵官一人【駐劄宣化府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵五百七十七名左營遊擊一人中軍守備一人千總一人把總四人兵五百七十二名右營遊擊一人中軍守備一人千總二人把總四人兵五百七十一名宣化城守營都司一人千總一人把總四人兵五百四名左衛城營守備一人【駐劄萬全縣左衛城】把總一人兵一百四名懷安路都司一人【駐劄懷安縣】把總一人兵一百十三名張家口協副將一人【駐劄宣化府西北張家口】中營中軍都司一人中軍守備一人千總一人把總二人兵三百六十七名左營守備一人千總一人把總二人兵三百一名右營守備一人千總一人把總一人兵四百三十九名萬全營守備一人【駐劄萬全縣】千總一人兵一百四十二名膳房汛守備一人【駐劄膳房堡】把總一人兵一百三十名新河口汛守備一人【駐劄新河口堡】兵一百十名洗馬林汛守備一人【駐劄洗馬林堡】把總一人兵一百十五名柴溝營都司一人【駐劄柴溝堡】把總一人兵一百三十八名西陽河汛守備一人【駐劄西陽河堡】兵一百十六名張家口捕盜千總一人把總一人兵三十九名獨石口協副將一人【駐劄宣化府東北獨石口】中軍兼管左營都司一人千總一人把總一人兵二百一名右營守備一人把總二人兵二百八名赤城堡都司一人【駐劄赤城縣】把總一人兵七十名龍門所守備一人【駐劄龍門縣】兵一百三十名滴水崖汛都司一人【駐劄滴水崖】兵一百一名雲州營守備一人【駐劄雲州堡】兵七十六名鎮安營守備一人【駐劄鎮安堡】兵一百十四名多倫諾爾都司一人【駐劄多倫諾爾廳】千總一人把總二人兵二百六十八名馬營堡千總一人兵五十八名靖安堡千總一人兵五十一名鎮寧堡把總一人兵五十六名松樹保千總一人兵五十名君子堡把總一人兵二十九名獨石口捕盜千總一人把總一人兵三十九名蔚州路參將一人【駐劄蔚州】中軍守備一人把總三人兵一百五十八名東城守備一人兵六十七名西城都司一人兵六十五名龍門路都司一人【駐劄龍門縣】千總一人把總二人兵一百五十七名長長安嶺把總一人兵三十五名葛峪營守備一人【駐劄葛峪堡】兵一百十一名懷來路都司一人【駐劄懷來縣保安城】把總四人兵一百七十七名懷來城守備一人【駐劄懷來縣】兵一百三名永寧路都司一人【駐劄延慶州永寧城】中軍守備一人千總一人把總四人兵一百三十三名岔道口汛守備一人【駐劄岔道城】兵一百五名四海冶汛守備一人【駐劄四海冶堡】兵八十六名 \\n ·山東 \\n 山東巡撫兼提督一人【駐劄濟南府】統轄本標官兵兼節制鎮標二 \\n 撫標中軍兼管左營參將一人中軍守備一人千總二人把總四人兵六百四十五名右營遊擊一人中軍守備一人千總二人把總四人兵六百四十五名濟南城守營參將一人中軍守備一人千總二人把總四人兵四百九十三名 \\n 登州鎮總兵官一人【駐劄登州府】管轄本標官兵分防各營 \\n 鎮標中軍兼管左營遊擊一人中軍守備一人千總二人把總四人兵七百三名右營司都一人中軍守備一人千總二人把總四人兵七百三名前營水師遊擊一人【駐劄膠州南汛】守備二人千總二人把總四人兵七百二名文登協副將一人【駐劄文登縣】中軍都司一人千總二人把總四人兵五百七十八名膠州協副將一人【駐劄膠州】中軍都司一人千總二人把總五人兵五百九十九名萊州營參將一人【駐劄萊州府】中軍守備一人千總二人把總四人兵五百八名即墨營參將一人【駐劄即墨縣】中軍守備一人千總二人把總五人兵六百十五名青州營參將一人【駐劄青州府】中軍守備一人千總二人把總四人兵六百七十二名武定營遊擊一人【駐劄五定府】守備二人千總二人把總四人兵六百二十六名安東營都司一人【駐劄安東衛】千總一人把總三人兵三百五十六名寧福營都司一人【駐劄寧海州】千總一人把總二人兵二百九名壽樂營都司一人【駐劄壽光縣】千總一人把總二人兵二百四十六名 \\n 兗州鎮總兵官一人【駐劄兗州府】管轄本標官兵分防各營 \\n 鎮標中軍兼管左營遊及一人中軍守備一人千總二人把總四人兵七百六十七名右營都司一人中軍守備一人千總二人把總四人兵七百六十六名臨清營副將一人【駐劄臨清州】中軍都司一人千總二人把總四人兵六百三十七名沂州營副將一人【駐劄沂州府】中軍都司一人千總三人把總四人兵六百四十一名德州營參將一人【駐劄德州】中軍守備一人千總一人把總四人兵六百五十七名泰安營參將一人【駐劄泰安府】中軍守備一人千總一人把總四人兵六百十二名曹州營參將一人【駐劄曹州府】中軍守備一人千總二人把總四人兵四百九十八名臺莊營參將一人【駐劄嶧縣臺兒莊】中軍守備一人千總二人把總四人兵五百五十七名壽張營遊擊一人【駐劄壽張縣】中軍守備一人【駐劄張秋鎮】千總二人把總三人兵五百三名高唐營遊擊一人【駐劄高唐州】中軍守備一人千總二人把總三人兵七百七名東昌營都司一人【駐劄東昌府】千總一人把總三人兵四百十五名梁山營都司一人【駐劄壽張縣梁山】把總二人兵二百七十九名沙溝營都司一人【駐劄嶧縣沙溝】把總一人兵二百九十一名范縣營守備一人【駐劄范縣】把總二人兵一百七十三名 \\n 河東河道總督一人【駐劄濟寧州】統轄本標官兵防河各營 \\n 河標中營中軍副將一人中軍都司一人【駐劄袁家口】千總二人把總四人兵四百六十名左營參將一人中軍守備一人【駐劄南陽閘】千總二人把總四人兵四百六十名右營遊擊一人中軍守備一人【駐劄戴家廟】千總二人把總四人兵四百六十名濟寧城守營都司一人中軍守備一人千總一人把總二人兵五百二十九名運河營守備一人千總一人把總一人黃河協辦守備一人【駐劄曹縣】把總二人兵二百二名 \\n ·山西 \\n 山西巡撫兼提督一人【駐劄太原府】統轄本標官兵兼節制鎮標二 \\n 撫標中軍兼管左營參將一人中軍守備一人千總二人把總四人兵七百六十名右營遊擊一人中軍守備一人千總二人把總四人兵七百六十名 \\n 太原鎮總兵官一人【駐劄平陽府】管轄本標官兵分防各營 \\n 鎮標中軍兼管左營遊擊一人中軍守備一人千總二人把總四人兵七百八十一名右營都司一人中軍守備一人千總二人把總四人兵七百八十一名蒲州協副將一人【駐劄蒲州府】中軍都司一人千總一人把總三人兵九百十八名平垣營遊擊一人【駐劄平陸縣茅津鎮】中軍守備一人【駐劄夏縣】千總一人把總二人兵三百八十九名運城營都司一人【駐劄安邑縣運城】把總一人兵九十九名吉州營都司一人【駐劄吉州】千總一人把總一人兵一百九十一名太原城守營參將一人【駐劄太原府】中軍守備一人千總三人把總三人兵一千二百四十名交城營把總一人兵八十八名靖安營都司一人【駐劄交城縣靖安堡】千總一人把總一人兵二百三十七名平陽營參將一人【駐劄平陽府】中軍守備一人千總一人把總五人兵一千一百十三名蒲縣黑龍關把總一人兵七十四名永和縣把總一人兵七十名大寧縣把總一人兵七十五名西塢嶺把總一人兵六十二名陽州營都司一人【駐劄陽州】千總一人兵一百九十三名靈石營千總一人兵一百六十一名汾州營參將一人【駐劄汾州府】中軍守備一人把總二人兵四百四十名石樓營都司一人【駐劄石樓縣】把總二人兵一百四十一名遼州營千總一人兵六十一名沁州營千總一人兵九十名權店營把總一人兵八十七名和順營把總一人兵六十二名潞澤營參將一人【駐劄潞安府】中軍守備一人把總二人兵四百三十一名澤州營都司一人【駐劄澤州府】千總二人把總一人兵二百五十名東塢嶺把總一人兵七十九名盂壽營遊擊一人【駐劄盂縣】中軍守備一人千總一人把總三人兵七百九十二名樂平營把總一人兵六十三名 \\n 大同鎮總兵官一人【駐劄大同府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵六百十五名左營遊擊一人中軍守備一人千總二人把總四人兵六百二十名右營遊擊一人中軍守備一人千總二人把總四人兵六百三十名前營都司一人中軍守備一人千總二人把總四人兵六百二十名新平路參將一人【駐劄新平堡】中軍守備一人千總三人把總□人兵八百七十三名鎮門堡把總一人兵八十八名守口堡把總一人兵七十九名鎮宏堡把總一人兵六十一名天城營都司一人【駐劄天鎮縣】兵一百七十名陽和營都司一人【駐劄陽高縣】兵一百名渾源城守備一人【駐劄渾源州】兵一百七十一名得勝路參將一人【駐劄大同縣得勝堡】中軍守備一人千總二人把總五人兵六百四名豐川營守備一人【駐劄豐鎮廳高廟】子兵四十二名助馬路參將一人【駐劄左雲縣助馬堡】中軍守備一人千總一人兵七百名威魯堡千總一人兵六十名左衛城千總一人兵九十七名寧魯堡把總一人兵五十七名拒門堡把總一人兵五十八名保安堡把總一人兵五十二名破虎堡把總一人兵五十七名高山營都司一人【駐劄左雲縣高山城】兵九百六十一名懷仁營都司一人【駐劄懷仁縣】兵一百四十名北樓營參將一人【駐劄繁畤縣】中軍守備一人【駐劄北樓口】千總一人把總一人兵八百五十名金剛庫千總一人兵九十六名臺懷鎮把總一人兵九十九名茹越口把總一人兵五十五名竇村鎮把總一人兵三十五名平刑營都司一人【駐劄繁畤縣平刑關】兵二百三十名靈邱路都司一人【駐劄靈邱縣】千總一人把總二人兵二百七十四人東路營參將一人【駐劄代州】中軍守備一人千總一人把總四人兵九百三十七名忻州城都司一人【駐劄忻州】千總一人把總一人兵二百五十七名山陰路都司一人【駐劄山陰縣】千總一人把總一人兵二百六十一名馬邑城千總一人兵七十四名應州城守備一人【駐劄應州】兵一百五十五名殺虎協副將一人【駐劄右玉縣殺虎口】中軍兼管左營都司一人千總一人把總二人兵五百五十八名右營守備一人千總一人把總二人兵五百二十名平魯營都司一人【駐劄平魯縣】千總一人把總二人兵五百五十八名威遠城千總一人兵一百一名阻虎汛千總一人兵三十六名大水口堡把總一人兵五十八名敗虎汛把總一人兵二十九名迎恩汛把總一人兵三十四名井坪汛把總一人兵八十名寧武營參將一人【駐劄寧武府】中軍守備一人把總二人兵一千二百十二名神池營都司一人【駐劄神池縣】千總一人兵一百八十五名八角營把總一人兵九十三名朔州營都司一人【駐劄朔州】把總一人兵一百九十名靜樂縣把總一人兵九十一名寧化汛把總一人兵五十六名偏關營參將一人【駐劄偏關縣】中軍守備一人千總一人把總二人兵一千七百七十九名樺林營都司一人【駐劄河曲縣樺林堡】千總一人兵二百五十七名鎮西城都司一人【駐劄岢嵐州】千總一人把總一人兵二百三十八名老牛灣把總二人兵六十四名五寨營把總一人兵五十三名三岔堡把總一人兵一百二十八名老營營參將一人【駐劄偏關縣老營堡】千總二人兵六百七十九名將軍會堡千總一人兵四十九名五眼井堡把總一人兵九十二名馬站汛把總一人兵五十三名乃河汛把總一人兵五十三名水泉營守備一人【駐劄偏關縣水泉堡】千總一人把總一人兵四百六十名草垛山把總一人兵九十七名滑石澗堡把總一人兵九十七名河保營參將一人【駐劄河曲縣】中軍守備一人千總二人把總二人兵一千一百五十一名保德營都司一人【駐劄保德州】千總一人把總一人兵二百十八名樓子汛把總一人兵七十四名唐家會汛把總一人兵五十七名河會汛把總一人兵五十七名河曲營把總一人兵九十二名焦尾城把總一人兵七十四名朔平營都司一人【駐劄朔平府】千總一人把總三人兵三百四十名靖遠營都司一人【駐劄和林格爾地方】千總一人把總二人兵三百五十四名歸化城營都司一人【駐劄歸化縣】把總三人兵三百七十一名 \\n ·河南 \\n 河南巡撫兼提督一人【駐劄開封府】統轄本標官兵兼節制鎮標二 \\n 撫標中軍管左右營參將一人左營中軍守備一人千總二人把總四人兵五百四十五名右營中軍守備一人千總二人把總四人兵五百四十三名 \\n 河北鎮總兵官一人【駐劄懷慶府】管轄本標官兵分防各營 \\n 鎮標中軍兼管左營遊擊一人中軍守備一人千總二人把總四人兵七百七十九名右營都司一人中軍守備一人千總二人把總三人兵七百六十四名衛輝營參將一人【駐劄衛輝府】中軍守備一人千總二人把總五人兵六百二十九名河南城守營參將一人【駐劄河南府】中軍守備一人千總二人把總三人兵五百九十八名開封城守營遊擊一人【駐劄開封府】中軍守備一人千總二人把總三人兵六百八十六名彰德營都司一人【駐劄彰德府】中軍守備一人千總一人把總四人兵四百三十四名陜州營都司一人【駐劄陜州】千總一人把總三人兵三百四十一名嵩縣營守備一人【駐劄嵩縣】把總二人兵一百六十七名王祿店營守備一人【駐劄滎澤縣新城】兵一百三十八名 \\n 南陽鎮總兵官一人【駐劄南陽府】管轄本標官兵分防各營 \\n 鎮標中軍兼管左營遊擊一人中軍守備一人千總二人把總四人兵七百七十三名右營都司一人中軍守備一人千總二人把總四人兵八百五十七名汝寧營參將一人【駐劄汝寧府】守備二人千總一人把總四人兵五百三十二名歸德營參將一人【駐劄歸德府】中軍守備一人千總二人把總四人兵六百三十名襄城營都司一人【駐劄襄城縣】千總二人把總四人兵六百十五名陳州營都司一人【駐劄陳州府】千總一人把總三人兵三百五十三名鄧新營守備一人【駐劄鄧州】千總一人把總一人兵二百四十七名信陽營守備一人【駐劄信陽府】千總一人把總二人兵三百六十九名 \\n 河東河標懷河營都司一人【駐劄陽武五堡】守備一人協辦守備二人千總二人把總三人兵八百十名豫河營都司一人【駐劄考城】守備一人協辦守備三人千總六人把總四人兵一千六百十四名 \\n ·江蘇　安徽　江西 \\n 兩江總督一人【駐劄江寧府】統轄本標官兵分防各營兼節制撫標三提標一鎮標五 \\n 督標中營中軍副將一人中軍都司一人千總一人把總四人兵七百四十六名左營遊擊一人中軍守備一人千總二人把總四人兵六百五十九名江寧城守營副將一人【駐劄江寧府】中軍兼管左營都司一人中軍守備一人千總二人把總四人兵四百九十九名右營都司一人中軍守備一人千總二人把總四人兵四百九十八名浦口營都司一人【駐劄江浦縣】千總一人把總二人兵三百七十九名溧陽營都司一人【駐劄溧陽縣】千總一人把總二人兵三百十八名潛山營遊擊一人【駐劄潛山縣】中軍守備一人千總二人把總四人兵六百二十三名京口水師營副將一人【駐劄江陰縣】中軍兼管左營遊擊一人【駐劄靖江縣】中軍守備一人千總二人把總四人兵九百三十五名右營遊擊一人【駐劄江都縣瓜州】中軍守備一人千總二人把總四人兵八百七十六名高資水師營都司一人【駐劄鎮江府】千總一人把總一人兵一千二百三十四名常州營遊擊一人【駐劄常州府】中營中軍守備一人千總一人把總二人兵四百三十八名左營守備一人【駐劄無錫縣】千總一人把總一人兵二百七十一名右營守備一人【駐劄宜興縣】千總一人把總一人兵一百七十一名江陰營遊擊一人【駐劄江陰縣】中軍守備一人千總一人把總一人兵三百四十名靖江營守備一人【駐劄靖江縣】千總一人把總二人兵二百六十三名楊舍營都司一人【駐劄江陰縣楊舍鎮】把總一人兵二百十名孟河營都司一人【駐劄武進縣】把總一人兵一百九十三名鎮江城守營參將一人【駐劄鎮江府】中軍守備一人千總三人把總五人兵九百三十五名瓜州營守備一人【駐劄瓜州】千總一人把總二人兵三百六十五名安慶協副將一人【駐劄安慶府】中軍兼管左營都司一人千總一人把總一人兵四百三十二名右營守備一人【駐劄池州府】千總一人把總三人兵四百三十二名遊兵營遊擊一人【駐劄和州】中軍守備一人千總二人把總三人兵六百二十四名奇兵營遊擊一人【駐劄揚州府】中軍守備一人千總二人把總三人兵六百五十六名青山營守備一人【駐劄儀徵縣青山】把總一人兵八十四名徽州營參將一人【駐劄徽州府】左營守備一人【駐劄休寧縣】千總一人把總三人兵四百七十三名右營守備一人【駐劄婺源縣】千總一人把總三人兵四百七十名寧國營參將一人【駐劄寧國府】中軍守備一人千總一人把總三人兵四百二名池州營遊擊一人【駐劄池州府】中軍守備一人千總一人把總三人兵三百九十二名蕪采營遊擊一人【駐劄采石鎮】中軍守備一人千總一人把總二人兵三百十八名廣德營都司一人【駐劄廣德州】千總一人把總二人兵三百三十三名江蘇巡撫一人【駐劄蘇州府】統轄本標官兵及城守營撫標中軍管左右營參將一人左營中軍守備一人千總二人把總四人兵四百十六名右營中軍守備一人千總二人把總三人兵三百九十三名蘇州城守營參將一人中軍守備一人左營守備一人【駐劄長洲縣】右營守備一人【駐劄崑山縣】千總二人把總七人兵一千五十五名 \\n 安徽巡撫一人【駐劄安慶府】統轄本標官兵 \\n 撫標中軍兼管左營參將一人中軍守備一人千總二人把總四人兵五百五十九名右營遊擊一人中軍守備一人千總二人把總三人兵四百六十一名 \\n 江南水陸提督一人【駐劄松江府】統轄本標官兵分防各營兼節制鎮標二 \\n 提標中營中軍參將一人中軍守備一人千總三人把總四人兵七百三十三名左營遊擊一人中軍守備一人千總二人把總四人兵七百四十一名右營遊擊一人【駐劄上海縣】中軍守備一人千總三人把總四人兵七百五十七名前營遊擊一人中軍守備一人千總二人把總四人兵七百三十八名後營遊擊一人中軍守備一人千總二人把總四人兵七百三十七名松江城守營遊擊一人中軍守備一人千總二人把總四人兵七百五十四名金山營參將一人【駐劄金山縣】中軍守備一人千總二人把總四人兵七百十九名拓林營都司一人【駐劄華亭縣拓林】千總一人把總二人兵三百二名青村營都司一人【駐劄奉賢縣】千總一人把總一人兵二百九十七名川沙營參將一人【駐劄南匯縣】中軍守備一人千總二人把總四人兵八百五十七名南匯營都司一人【駐劄南匯縣城】中軍守備一人千總一人把總二人兵四百三十二名劉河營遊擊一人【駐劄鎮洋縣茜涇鎮】中軍守備一人千總二人把總四人兵七百四十四名吳淞營參將一人【駐劄寶山縣吳淞所】中軍守備一人千總二人把總四人兵八百九十六名福山營遊擊一人【駐劄常熟縣福山堡】中軍守備一人千總二人把總四人兵八百四名平望營都司一人【駐劄吳江縣平望鎮】千總一人把總二人兵三百二十三名太湖營副將一人【駐劄吳縣太湖東山】中軍兼管左營都司一人【駐劄震澤縣簡村】千總二人把總二人兵三百九十一名右營守備一人【駐劄宜興縣周鐵鎮】千總二人把總二人兵三百九十六名 \\n 蘇松鎮總兵官一人【駐劄崇明縣】管轄本標官兵 \\n 鎮標中營中軍遊擊一人中軍守備一人千總二人把總四人兵八百三十五名左營遊擊一人中軍守備一人千總二人把總四人兵八百二十六名右營都司一人中軍守備一人千總二人把總四人兵八百二十五名奇營遊擊一人中軍守備一人千總二人把總四人兵七百四十八名 \\n 狼山鎮總兵官一人【駐劄通州】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百三十二名左營都司一人中軍守備一人千總二人把總四人兵七百四十六名右營遊擊一人中軍守備一人千總二人把總四人兵八百七十四名揚州營遊擊一人【駐劄甘泉縣】中軍守備一人千總二人把總七人兵七百六名三江營守備一人【駐劄江都縣】兵七十名泰州營遊擊一人【駐劄泰州】中軍守備一人千總一人把總四人兵一百九十六名泰興營都司一人【駐劄泰興縣】把總二人兵一百九十六名掘港營都司一人【駐劄如皋縣】把總二人兵二百四十二名 \\n 壽春鎮總兵官一人【駐劄壽州】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百五十二名左營都司一人【駐劄宿州】中軍守備一人千總二人把總四人兵六百六十二名右營遊擊一人中軍守備一人千總二人把總四人兵六百五十三名六安營參將一人【駐劄六安州】中軍守備一人千總一人把總四人兵六百三十九名廬州營都司一人【駐劄合肥縣】千總一人把總一人兵三百十七名毫州營都司一人【駐劄毫州】守備一人【駐劄穎州府】千總一人把總二人兵三百八十四名泗州營都司一人【駐劄旴眙縣】千總一人把總二人兵三百七名 \\n 江南河道總督一人【駐劄淮安府清江浦】統轄本標官兵防河各營 \\n 河標中營中軍副將一人中軍都司一人千總二人把總五人兵六百七十九名左營副將一人【駐劄徐州府】中軍都司一人守備一人【駐劄夏鎮】千總三人把總四人兵九百三名蕭營都司一人【駐劄蕭縣】把總二人兵二百四十名右營遊擊一人【駐劄桃源縣】中軍守備一人千總三人把總四人兵七百七十名淮徐淮陽河營參將一人【駐劄清河縣清口】淮徐河營遊擊一人【駐劄宿遷縣】豐蕭碭河營守備一人【駐劄蕭縣順河集】千總一人把總三人兵三百九十三名銅沛河營守備一人【駐劄銅山縣】千總一人把總二人兵三百九十七名睢靈南岸營守備一人【駐劄睢寧縣】千總一人把總一人兵三百九十七名邳州北岸營守備一人【駐劄邳州】千總一人把總一人兵一百六十一名宿虹營守備一人【駐劄宿遷縣小古城】千總一人把總一人兵一百六十六名宿遷營守備一人【駐劄宿遷縣城】千總一人把總一人兵一百八十五名桃源南岸河營守備一人【駐劄桃源縣】千總一人把總一人兵一百六十二名桃源北岸河營守備一人【駐劄桃源縣徐昇霸】千總一人把總一人兵一百五十四名運河營守備一人【駐劄宿遷縣】把總三人兵一百二十四名淮揚河營游擊一人【駐劄安東縣】裏河營守備一人【駐劄清河縣清江浦】千總一人把總二人兵二百五十名外河營守備一人【駐劄清河縣老壩口】千總二人把總一人兵三百二十六名河防河營守備一人【駐劄阜寧縣童家營】把總三人兵二百五十名山東營守備一人【駐劄安東縣】千總一人把總一人兵一百四十名安阜營守備一人【駐劄安東縣佃湖】把總一人兵四十名高堰營守備一人【駐劄山陽縣高堰】千總一人兵四十五名山旴營守備一人【駐劄山陽縣】把總一人兵三十二名中河營守備一人【駐劄清河縣楊家莊】千總一人把總二人兵二百五十八名高寶運河營守備一人【駐劄高郵州】千總二人把總二人兵二百十二名江防營守備一人【駐劄江都縣瓜洲】千總一人把總一人兵一百二十三名葦蕩營參將一人【駐劄清河縣】左營守備一人【駐劄海州】千總一人把總二人兵七百十二名右營守備一人【駐劄阜寧縣】千總一人把總二人兵七百十七名船務守備一人把總二人兵一千八百六十四名 \\n 漕運總督一人【駐劄淮安府】統轄本標官兵分防各營漕標中營中軍副將一人中軍都司一人千總二人把總四人兵四百三十五名左營都司一人中軍守備一人千總一人把總三人兵三百九十二名右營遊擊一人中軍守備一人千總一人把總三人兵三百九十七名淮安城守營參將一人中軍守備一人千總二人把總四人兵八百四十八名廟灣營遊擊一人【駐劄阜寧縣】中軍守備一人千總二人把總一人兵五百九十八名鹽城營遊擊一人【駐劄鹽城縣】中軍守備一人千總二人把總二人兵六百九十六名海州營遊擊一人【駐劄海州】中軍守備一人千總二人把總三人兵六百二十二名東海營都司一人【駐劄海州鎮北城】千總一人把總二人兵四百五十七名佃湖營都司一人【駐劄安東縣佃湖集】把總二人兵二百六十七名 \\n 江西巡撫兼提督一人【駐劄南昌府】統轄本標官兵兼節制鎮標二 \\n 撫標中軍兼管左營參將一人中軍守備一人千總二人把總四人兵六百二十二名右營遊擊一人中軍守備一人千總二人把總四人兵六百二十一名 \\n 南昌鎮總兵官一人【駐劄南昌府】管轄本標官兵分防各營 \\n 鎮標中軍兼管前營遊擊一人中軍守備一人千總二人把總四人兵六百七十一名後營守備一人千總二人把總三人兵五百九十四名南昌城守營遊擊一人中軍守備一人千總一人把總二人兵四百四十一名南昌水師營守備一人千總一人把總一人兵二百四十六名武寧營都司一人【駐劄武寧縣】把總一人兵一百六十二名瑞州營都司一人【駐劄瑞州府】把總一人兵二百三十名銅鼓營都司一人【駐劄銅鼓口】千總一人把總三人兵三百六十二名撫州營都司一人【駐劄撫州府】千總一人把總二人兵三百六十九名建昌營遊擊一人【駐劄南城縣】中軍守備一人千總一人把總二人兵五百十九名廣昌營都司一人【駐劄廣昌縣】把總一人兵一百八十一名廣信營參將一人【駐劄廣信府】中軍守備一人千總一人把總二人兵五百五十六名鉛山營都司一人【駐劄鉛山縣】把總一人兵一百八十一名饒州營參將一人【駐劄饒州府】中軍守備一人千總一人把總二人兵五百十四名鄱湖水師營都司一人【駐劄康山】把總一人兵一百七十九名浮梁營都司一人【駐劄浮梁縣】把總一人兵一百八十二名九江營副將一人【駐劄九江府】中軍都司一人千總二人把總四人兵七百五十二名南康營都司一人【駐劄南康府】把總一人兵二百名南湖水師營都司一人【駐劄湖口縣】千總一人把總二人兵三百七十六名 \\n 南贛鎮總兵官一人【駐劄贛州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵五百九十三名左營遊擊一人中軍守備一人千總二人把總四人兵五百九十三名後營都司一人中軍守備一人千總二人把總四人兵五百八十八名贛州城守營都司一人把總一人兵二百二十七名寧都營參將一人【駐劄寧都州】中軍守備一人千總二人把總四人兵五百三十六名南安營參將一人【駐劄南安府】中軍守備一人千總二人把總四人兵五百六十五名興國營都司一人【駐劄興國州】千總一人把總一人兵一百八十名文英營都司一人【駐劄崇義縣】把總一人兵一百九十九名永鎮營都司一人【駐劄瑞金縣】把總一人兵一百八十名橫岡營都司一人【駐劄定南縣】把總一人兵一百八十名羊角營都司一人【駐劄會昌縣】把總一人兵一百八十一名吉安營參將一人【駐劄吉安府】中軍守備一人千總一人把總二人兵三百九十二名龍泉營都司一人【駐劄龍泉縣】把總一人兵一百六十三名萬安營都司一人【駐劄萬安縣】把總一人兵二百二十名永豐營都司一人【駐劄永豐縣】把總一人兵一百五十五名永新營都司一人【駐劄永新縣】把總一人兵一百八十名袁州營副將一人【駐劄袁州府】中軍都司一人千總一人把總四人兵五百七十九名臨江營都司一人【駐劄臨江府】千總一人把總二人兵二百六十名 \\n ·福建　浙江 \\n 閩浙總督一人【駐劄福州府】統轄本標官兵及水師營兼節制撫標二提標三鎮標十三 \\n 督標中營中軍副將一人中軍都司一人千總二人把總四人兵一千一百八十九名左營參將一人中軍守備一人千總二人把總四人兵一千一百八十九名右營參將一人中軍守備一人千總二人把總四人兵一千一百九十名水師營參將一人【駐劄南臺】中軍守備一人千總二人把總四人兵九百名 \\n 福建巡撫一人【駐劄福州府】統轄本標官兵 \\n 撫標中軍兼管左營參將一人中軍守備一人千總二人把總四人兵八百四十二名右營遊擊一人中軍守備一人千總二人把總四人兵八百四十名 \\n 水師提督一人【駐劄泉州府廈門】統轄本標官兵分防各營兼節制鎮標四 \\n 提標中營中軍參將一人中軍守備一人千總二人把總四人兵九百六十名左營遊擊一人【駐劄漳州府】中軍守備一人千總二人把總四人兵九百六十名右營遊擊一人中軍守備一人千總二人把總四人兵九百六十名前營遊擊一人中軍守備一人千總二人把總四人兵九百五十九名後營遊擊一人中軍守備一人千總二人把總四人兵九百五十九名閩安水師副將一人【駐劄閩縣】中軍兼管左營都司一人【駐劄連江縣】中軍守備一人千總二人把總四人兵七百九十九名右營都司一人【駐劄大西洋】中軍守備一人千總二人把總四人兵八百名烽火門參將一人【駐劄霞浦縣】中軍守備一人千總二人把總四人兵八百十名銅山營參將一人【駐劄漳浦縣銅山城】中軍守備一人千總二人把總四人兵一千七十七名 \\n 海壇鎮總兵官一人【駐劄福清縣】管轄本標官兵 \\n 鎮標中軍兼管左營遊擊一人中軍守備一人千總二人把總四人兵一千一百六十一名右營遊擊一人中軍守備一人千總二人把總四人兵一千一百六十一名 \\n 金門鎮總兵官一人【駐劄同安縣】管轄本標官兵 \\n 鎮標中軍兼管左營遊擊一人中軍守備一人千總二人把總四人兵一千十三名右營遊擊一人中軍守備一人千總二人把總四人兵一千十三名 \\n 閩粵南澳鎮總兵官一人【駐劄廣東之南澳】兼屬兩廣總督及廣東提督節制管轄本標官兵 \\n 左營遊擊一人【駐劄詔安縣右營】隸廣東中軍守備一人千總二人把總四人兵一千二十五名 \\n 臺灣鎮總兵官一人【駐劄臺灣府】管轄本標官兵分防各營 \\n 鎮標中營中軍遊擊一人【駐劄中路口】中軍守備一人千總二人把總四人兵八百二十二名左營遊擊一人【駐劄北路口】中軍守備一人千總二人把總四人兵八百二十二名右營遊擊一人【駐劄南路口】中軍守備一人千總二人把總四人兵八百二十一名臺灣城守營參將一人左營守備一人千總一人把總二人兵四百四十名右營守備一人千總一人把總二人兵四百四十名臺灣北路副將一人【駐劄安平鎮】中營中軍都司一人中軍守備一人千總二人把總四人兵七百九十四名左營守備一人【駐劄築港】千總二人把總四人兵七百九十四名右營守備一人千總二人把總四人兵七百九十三名臺灣南路營參將一人【駐劄鳳山縣】中軍守備一人千總二人把總四人兵九百二十二名臺灣北路淡水營都司一人【駐劄八里坌】千總一人把總二人兵五百五十一名臺灣南路下淡水營都司一人【駐劄山豬毛口】千總一人把總二人兵五百六十一名臺灣水師副將一人【駐劄鹿耳門】中營中軍遊擊一人中軍守備一人千總二人把總四人兵七百四十六名左營遊擊一人中軍守備一人千總二人把總四人兵七百四十六名右營遊擊一人中軍守備一人千總二人把總四人兵七百四十五名澎湖水師副將一人【駐劄澎湖媽宮汎】中軍兼管左營遊擊一人中軍守備一人千總二人把總四人兵九百二名右營遊擊一人中軍守備一人千總二人把總四人兵九百一名 \\n 福建陸路提督一人【駐劄泉州府】統轄本標官兵分防各營兼節制鎮標四 \\n 提標中營中軍參將一人中軍守備一人【駐劄安溪縣】千總二人把總四人兵八百六十六名左營遊擊一人【駐劄永春州】中軍守備一人千總二人把總四人兵八百六十六名右營遊擊一人【駐劄永寧衛】中軍守備一人千總二人把總四人兵八百六十六名前營遊擊一人中軍守備一人【駐劄惠安縣】千總二人把總四人兵八百六十五名後營遊擊一人中軍守備一人千總二人把總四人兵八百六十五名泉州城守營參將一人中軍守備一人千總二人把總四人兵七百三十八名安海營都司一人【駐劄安海汎】兵一百五十名福州城守協副將一人【駐劄福州府】中軍兼管左營都司一人千總二人把總五人兵一千二百十名右營都司一人千總二人把總四人兵一千二百十名興化城守協副將一人【駐劄興化府】中軍兼管左營都司一人中軍守備一人千總二人把總四人兵八百六十七名右營都司一人【駐劄仙遊縣】中軍守備一人千總二人把總四人兵八百六十六名長福營參將一人【駐劄福清縣】左營守備一人【駐劄鎮東衛】千總一人把總二人兵五百十九名右營都司一人【駐劄長樂縣】千總一人把總二人兵五百十八名 \\n 福寧鎮總兵官一人【駐劄福寧府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百四十六名左營遊擊一人【駐劄福安縣】中軍守備一人千總二人把總四人兵七百四十五名右營遊擊一人【駐劄寧德縣】中軍守備一人千總二人把總四人兵七百四十五名連江營遊擊一人【駐劄連江縣】中軍守備一人千總二人把總四人兵六百七十四名羅源營遊擊一人【駐劄羅源縣】中軍守備一人千總二人把總四人兵六百七十三名銅山營遊擊一人【駐劄福鼎縣】中軍守備一人千總二人把總四人兵六百八十二名 \\n 建寧鎮總兵官一人【駐劄建寧府】管轄本標官兵分防各營 \\n 鎮標中營中軍遊擊一人【駐劄建陽縣】中軍守備一人【駐劄浦城縣】千總二人把總四人兵八百八十二名左營遊擊一人【駐劄崇安縣】中軍守備一人千總二人把總四人兵八百八十二名右營遊擊一人【駐劄松溪縣】中軍守備一人千總二人把總四人兵八百八十二名延平城守協副將一人【駐劄延平府】中軍兼管左營都司一人【駐劄將樂縣】中軍守備一人千總二人把總四人兵七百六十四名右營都司一人【駐劄永安縣】中軍守備一人千總二人把總四人兵七百六十四名浙閩楓嶺營守備一人【駐劄楓嶺】屬浙江楓嶺營遊擊兼轄千總一人把總二人兵三百九十名 \\n 汀州鎮總兵官一人【駐劄汀州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵八百三十五名左營遊擊一人中軍守備一人千總二人把總四人兵八百三十五名右營遊擊一人中軍守備一人千總二人把總四人兵八百三十五名邵武城守營參將一人【駐劄邵武府】左營守備一人千總二人把總四人兵七百五十四名右營都司一人【駐劄建寧縣】千總二人把總四人兵七百五十四名 \\n 漳州鎮總兵官一人【駐劄漳州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵九百四十六名左營遊擊一人中軍守備一人千總二人把總四人兵九百四十六名右營遊擊一人中軍守備一人千總二人把總四人兵九百四十五名漳州城守營都司一人中軍守備一人千總二人把總四人兵九百九名平和營遊擊一人【駐劄平和縣】中軍守備一人千總二人把總四人兵八百名雲霄營遊擊一人【駐劄漳沛縣雲霄城】中軍守備一人千總二人把總四人兵六百九十三名詔安營遊擊一人【駐劄詔安縣】中軍守備一人千總二人把總四人兵七百八十五名紅花嶺營守備一人【駐劄紅花嶺】把總一人兵二百五十一名龍巖營遊擊一人【駐劄龍巖州】中軍守備一人千總二人把總四人兵八百六十四名同安營參將一人【駐劄同安縣】中軍守備一人千總二人把總四人兵八百六十一名灌口東司一人【駐劄灌口汎】兵二百名 \\n 浙江巡撫一人【駐劄杭州府】統轄本標官兵及海防營撫標中軍管左右營參將一人左營中軍守備一人千總二人把總四人兵六百四十四名右營中軍守備一人千總一人把總四人兵六百三十名海防營中軍守備一人【駐劄海寧州】千總二人把總五人兵六百五十四名 \\n 浙江水陸提督一人【駐劄寧波府】統轄本標官兵分防各營兼節制鎮標五 \\n 提標中營中軍參將一人中軍守備一人千總二人把總四人兵八百五十二名左營遊擊一人中軍守備一人千總二人把總四人兵八百五十一名右營遊擊一人中軍守備一人千總二人把總四人兵八百五十一名前營遊擊一人中軍守備一人千總二人把總四人兵八百五十一名後營遊擊一人中軍守備一人千總二人把總四人兵八百五十三名杭州城守協副將一人【駐劄杭州府】中軍都司一人千總二人把總四人兵一千二十二名錢塘水師營都司一人【駐劄杭州府城外】千總二人把總三人兵八百三十七名嘉興城守協副將一人【駐劄嘉興府】中軍都司一人左營守備一人【駐劄海鹽縣】千總一人把總四人兵六百九十八名右營守備一人【駐劄乍浦】千總二人把總四人兵六把九十八名湖州城守協副將一人【駐劄湖州府】中軍都司一人左營守備一人千總二人把總三人兵五百四十六名右營守備一人千總二人把總四人兵五百四十五名安吉營守備一人【駐劄安吉縣】千總一人把總二人兵二百九十名太湖營遊擊一人【駐劄江南吳縣用頭汎屬江南太湖協副將兼轄】中軍守備一人【駐劄烏程縣大錢口】千總一人把總二人兵六百四十八名乍浦水師營參將一人【駐劄乍浦】中軍兼管左營守備一人千總一人把總二人兵二百四十八名右營守備一人千總一人把總二人兵二百四十八名寧波城守營都司一人【駐劄寧波府】中軍守備一人千總二人把總四人兵六百二十四名紹興城守協副將一人【駐劄紹興府】中軍兼管左營都司一人守備一人千總二人把總五人兵八百四十名右營都司一人【駐劄餘姚縣】中軍守備一人【駐劄上虞縣】千總二人把總五人兵八百四十名 \\n 定海鎮總兵官一人【駐劄定海縣舟山】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵九百八名左營遊擊一人中軍守備一人千總二人把總四人兵九百名右營遊擊一人中軍守備一人千總二人把總四人兵九百名象山協副將一人【駐劄象山縣】中軍兼管左營都司一人中軍守備一人千總二人把總三人兵五百五十五名右營都司一人中軍守備一人千總二人把總三人兵五百五十五名昌石水師營都司一人【駐劄昌國衛城】千總一人把總三人兵五百十九名鎮海水師營參將一人【駐劄鎮海縣】中軍守備一人千總二人把總四人兵一千六十一名 \\n 黃巖鎮總兵官一人【駐劄黃巖縣】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百六十名左營遊擊一人中軍守備一人千總二人把總四人兵七百六十名右營遊擊一人【駐劄臨海縣海門汛】中軍守備一人千總二人把總四人兵七百六十名台州城守協副將一人【駐劄台州府】中營中軍都司一人千總二人把總四人兵六百二十一名左營守備一人【駐劄桃渚寨】千總二人把總四人兵六百二十名右營都司一人【駐劄前所寨】中軍守備一人千總二人把總三人兵六百二十名寧海營參將一人【駐劄寧海縣】左營守備一人千總二人把總四人兵五百二十二名右營守備一人千總二人把總四人兵五百二十三名太平營參將一人【駐劄太平縣】中軍守備一人千總二人把總四人兵七百四十九名 \\n 溫州鎮總兵官一人【駐劄溫州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百九十五名左營遊擊一人中軍守備一人千總二人把總四人兵七百九十五名右營遊擊一人【駐劄寧村寨】中軍守備一人千總二人把總四人兵七百九十四名溫州城守營都司一人中軍守備一人千總二人把總四人兵七百二十四名樂清協副將一人【駐劄樂清縣】中軍都司一人千總二人把總四人兵七百九十四名瑞安協副將一人【駐劄瑞安縣】中軍兼管左營都司一人千總二人把總二人兵四百八名右營守備一人千總二人把總二人兵四百八名平陽協副將一人【駐劄平陽縣】中軍兼管左營都司一人守備一人【駐劄蒲莊所】千總二人把總四人兵五百五十一名右營都司一人【駐劄金鄉寨】守備一人千總一人把總四人兵五百五十二名大荊營都司一人【駐劄樂清縣大荊寨】中軍守備一人【駐劄大芙蓉汎】千總二人把總四人兵五百九十二名玉環營水師參將一人【駐劄玉環廳楊嶨寨左營】守備一人千總二人把總二人兵四百二十三名右營守備一人千總一人把總二人兵四百二十四名盤石營都司一人【駐劄盤石衛】千總一人把總二人兵三百十四名 \\n 處州鎮總兵官一人【駐劄處州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百三十名左營遊擊一人【駐劄龍泉縣】中軍守備一人【駐劄雲和縣】千總二人把總四人兵七百三十名右營遊擊一人中軍守備一人【駐劄遂昌縣】千總二人把總四人兵七百三十名金華協副將一人【駐劄金華府】中軍兼管左營都司一人中軍守備一人千總二人把總四人兵四百二十八名右營都司一人【駐劄永康縣】中軍守備一人千總二人把總四人兵四百二十八名麗水營都司一人【駐劄麗水縣】千總一人把總一人兵三百九十七名 \\n 衢州鎮總兵官一人【駐劄衢州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵六百七十七名左營遊擊一人【駐劄常山縣】中軍守備一人【駐劄開化縣】千總二人把總四人兵六百七十七名右營都司一人【駐劄江山縣】中軍守備一人千總二人把總四人兵六百七十八名衢州城守營都司一人千總一人把總二人兵三百六十六名嚴州協副將一人【駐劄嚴州府】中軍都司一人左營守備一人千總二人把總四人兵四百二十八名右營守備一人千總二人把總四人兵四百二十八名楓嶺營遊擊一人【駐劄江山縣兼轄福建之楓嶺營】守備千總把總隸福建建寧鎮管轄　千總一人把總二人兵五百二十名 \\n 皇朝通典卷七十一 \\n  \\n   \\n  "}
{"章节": "●皇朝通典卷七十二", "正文": "  \\n ●皇朝通典卷七十二 \\n 　 \\n  \\n 兵五 \\n ○兵五 \\n 綠營兵制下 \\n △綠營兵制下 \\n 陜西　甘肅 \\n 四川 \\n 湖北　湖南 \\n 廣東　廣西 \\n 雲南　貴州 \\n ·陜西　甘肅 \\n 陜甘總督一人【駐劄甘肅蘭州府】統轄本標官兵兼節制撫標一提標三鎮標八 \\n 督標中營中軍副將一人中軍都司一人千總二人把總四人兵五百九十四名左營參將一人中軍守備一人千總二人把總四人兵五百八十八名右營參將一人中軍守備一人千總二人把總四人兵五百八十八名前營遊擊一人中軍守備一人千總二人把總四人兵五百七十一名後營遊擊一人中軍守備一人千總二人把總四人兵五百八十五名 \\n 西安將軍標下綠營官兵【駐劄西安府】 \\n 中營中軍副將一人中軍都司一人千總二人把總三人兵六百八十八名左營遊擊一人中軍守備一人千總二人把總三人兵六百八十八名右營遊擊一人千總一人把總四人兵六百八十七名 \\n 陜西巡撫一人【駐劄西安府】統轄本標官兵 \\n 撫標中軍兼管左營參將一人中軍守備一人千總二人把總四人兵四百八十一名右營遊擊一人中軍守備一人千總二人把總四人兵四百八十二名 \\n 固原提督一人【駐劄固原州】統轄本標官兵分防各營兼節制鎮標三 \\n 提督中營中軍參將一人中軍守備一人千總二人把總四人兵四百二十名左營遊擊一人中軍守備一人千總二人把總四人兵四百二十名右營遊擊一人中軍守備一人千總二人把總四人兵四百二十名前營遊擊一人中軍守備一人千總二人把總三人兵四百二十名後營遊擊一人中軍守備一人千總二人把總三人兵四百二十名固原城守營遊擊一人中軍守備一人千總一人兵五百二十六名黑城堡千總一人兵一百二名潼關協副將一人【駐劄潼關廳】中軍都司一人千總二人把總四人兵六百一名神道嶺遊擊一人【駐劄韓城縣】千總一人把總一人兵一百四十九名商州城守營遊擊一人【駐劄商州】把總三人兵二百八十三名金鎖關營都司一人【駐劄耀州】把總一人兵一百七十一名富平營都司一人【駐劄富平縣】把總二人兵一百十八名西鳳營參將一人【駐劄鳳翔府】中軍守備一人千總一人把總三人兵七百十四名關山營都司一人【駐劄隴州咸宜關】千總一人把總二人兵一百四十九名盩厔營守備一人【駐劄盩厔縣】把總一人兵二百二十名宜君營參將一人【駐劄宜君縣】中軍守備一人把總二人兵三百九十二名西安城守營參將一人【駐劄西安府】中軍守備一人千總一人把總一人兵三百五十八名靖遠協副將一人【駐劄靖遠縣】中軍都司一人千總一人把總二人兵四百七十三名下馬關營守備一人【駐劄固原州下馬關】把總二人兵二百四十五名西安州營都司一人【駐劄鹽茶廳西安州城】兵二百十六名鹽茶廳汛千總一人兵七十五名永安堡守備一人【駐劄靖遠縣永安堡】兵九十一名蘆塘營遊擊一人【駐劄靖遠縣蘆蕩城】千總一人兵一百八十八名八營守備一人【駐劄固原州八營地方】兵一百九十三名李旺堡汛千總一人兵一十八名慶陽營參將一人【駐劄慶陽府】中軍守備一人千總一人把總二人兵三百五十二名長武營都司一人【駐劄長武縣】把總一人兵二百一名邠州營都司一人【駐劄邠州】把總一人兵一百八十九名紅德營守備一人【駐劄環縣紅德城】兵一百三十三名涇州營都司一人【駐劄涇州】千總一人把總一人兵三百四名平涼城守營遊擊一人【駐劄平涼府】千總一人把總一人兵六百四十六名靜寧協副將一人【駐劄靜寧州】中軍都司一人千總一人把總三人兵五百三名底店汛千總一人兵一百一名靜寧左軍守備一人【駐劄隆德縣】把總一人兵一百五十一名莊浪寧把總一人兵一百一名靜寧右軍守備一人【駐劄會寧縣】把總一人兵一百五十一名馬家堡汛千總一人兵一百一名郭城驛汛把總一人兵五十名馬營監遊擊一人【駐劄通渭縣】千總一人把總二人兵五百四名石峯堡守備一人【駐劄會寧縣】把總一人兵一百一名通渭縣汛把總一人兵一百一名定安縣汛把總一人兵一百七十五名 \\n 延綏鎮總兵官一人【駐劄榆林府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵五百七十五名左營遊擊一人中軍守備一人千總二人把總四人兵五百七十八名右營遊擊一人中軍守備一人千總二人把總四人兵五百八十名延綏城守營都司一人【駐劄榆林府】兵二百七十一名常樂堡把總一人兵五十三名保寧堡把總一人兵三十名波羅協副將一人【駐劄懷遠縣波羅堡】中軍都司一人把總二人兵三百三十八名雙山堡千總一人兵四十九名漁河堡守備一人【駐劄榆林縣漁河堡】兵六十一名綏德城守營都司一人【駐劄綏德州】兵一百二十七名響水堡都司一人【駐劄懷遠縣響水堡】兵五十一名懷遠堡都司一人【駐劄懷遠縣】兵五十八名威武堡把總一人兵二十六名清平堡把總一人兵五十一名神木協副將一人【駐劄神木縣】中軍都司一人把總一人兵三百四十五名建安堡都司一人【駐劄神木縣建安堡】兵五十六名高家堡都司一人【駐劄神木縣高家堡】兵九十名柏林堡守備一人【駐劄神木縣柏林堡】兵五十六名大柏油堡把總一人兵四十六名永興堡守備一人【駐劄神木縣永興堡】兵五十四名鎮羌堡都司一人【駐劄神木縣鎮羌堡】兵五十一名孤山堡都司一人【駐劄府谷縣孤山堡】兵六十三名黃甫營遊擊一人【駐劄府谷縣黃甫營】把總一人兵九十名麻地溝汛千總一人兵三十九名木瓜園堡守備一人【駐劄府谷縣木瓜園堡】兵六十二名清水堡把總一人兵五十五名定邊協副將一人【駐劄延安府定邊縣】中軍都司一人把總二人兵三百名靖邊營都司一人【駐劄靖邊縣】把總一人兵一百三名鎮羅堡把總一人兵二十九名寧塞堡守備一人【駐劄靖邊縣寧塞堡】兵六十八名柳樹澗堡守備一人【駐劄定邊縣柳樹澗堡】兵七十三名鎮靖堡都司一人【駐劄靖邊縣鎮靖堡】兵六十九名龍州堡把總一人兵二十九名安邊堡都司一人【駐劄定邊縣安邊堡】兵七十七名磚井堡守備一人【駐劄定邊縣磚井堡】兵七十一名鹽場堡把總一人兵二十二名延安營參將一人【駐劄延安府】中軍守備一人把總二人兵三百九十二名鄜州城守營都司一人【駐劄鄜州】兵一百四十一名 \\n 興漢鎮總兵官一人【駐劄興安府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵六百六十七名左營遊擊一人中軍守備一人千總二人把總四人兵六百六十七名右營遊擊一人中軍守備一人千總二人把總四人兵六百六十六名興安城守營都司一人把總二人兵三百一名白土路都司一人【駐劄平利縣八里崗】把總二人兵三百九十八名魚渡路都司一人【駐劄西鄉縣固縣壩】千總一人把總一人兵三百九十八名紫陽營都司一人【駐劄紫陽縣】千總一人把總一人兵三百九十八名七里關營守備一人【駐劄洵陽縣七里關】把總一人兵一百九十九名舊縣關營遊擊一人【駐劄鎮安縣舊關】中軍守備一人千總一人兵四百九十七名漢中城守協副將一人【駐劄漢中府】中軍都司一人千總一人把總二人兵五百九十七名漢鳳營遊擊一人【駐劄鳳縣】中軍守備一人千總一人把總一人兵四百八十五名陽平關營參將一人【駐劄寧羌州陽平關】千總一人兵二百九十五名寧羌營遊擊一人【駐劄寧羌州】中軍守備一人千總一人把總一人兵二百九十七名畧陽營遊擊一人【駐劄畧陽縣】千總一人把總一人兵二百九十五名 \\n 河州鎮總兵官一人【駐劄河州】管轄本標官兵分防各營 \\n 鎮標中軍兼管左營遊擊一人中軍守備一人千總二人把總四人兵八百五十七名右營遊擊一人中軍守備一人千總二人把總四人兵八百五十七名河州城守營都司一人千總二人把總四人兵三百六十四名定羌驛千總一人兵七十九名循化營參將一人【駐劄河州口外循化廳】中軍守備一人千總二人把總三人兵八百五十九名保安營都司一人【駐劄循化廳保安堡】把總二人兵五百二十一名起臺堡守備一人【駐劄循化廳老雅關】兵二百六十一名臨洮營都司一人【駐劄狄道州】把總一人兵三百四十名蘭州城守營參將一人【駐劄蘭州府】中軍守備一人千總一人把總三人兵五百九十三名金縣汛把總一人兵一百一名洮岷協副將一人【駐劄洮州廳城】中軍都司一人千總一人把總三人兵七百三十八名階州營遊擊一人【駐劄階州】把總二人兵四百五十九名文縣營都司一人【駐劄文縣】把總一人兵三百二十七名西固營都司一人【駐劄階州西固所】千總一人兵二百七十三名岷州營都司一人【駐劄岷州】把總一人兵一百六十名舊洮營都司一人【駐劄洮州廳舊城】兵二百二十九名鞏昌營遊擊一人【駐劄鞏昌府】千總一人兵五百十五名伏羌縣汛千總一人兵一百名秦州營都司一人【駐劄秦州】千總一人兵五百二十八名秦安縣汛千總一人兵七百十九名蓮花城汛千總一人兵五十二名清水縣汛把總一人兵五十名徽縣汛把總一人兵五十名 \\n 甘肅提督一人【駐劄甘州府】統轄本標官兵分防各營兼節制鎮標四 \\n 提標中營中軍參將一人中軍守備一人千總二人把總四人兵八百三十名左營遊擊一人中軍守備一人千總一人把總四人兵八百三十名右營遊擊一人中軍守備一人千總二人把總四人兵八百三十名前營遊擊一人中軍守備一人千總二人把總四人兵八百二十九名後營都司一人中軍守備一人千總二人把總四人兵八百二十九名甘州城守營參將一人中軍守備一人千總一人把總二人兵五百八十九名永固協副將一人【駐劄山丹縣永固城】中軍都司一人千總一人把總三人兵一百五十五名山丹營遊擊一人【駐劄山丹縣】千總一人把總一人兵二百七十六名大馬營遊擊一人【駐劄山丹縣】千總一人把總二人兵三百三十五名洪水營遊擊一人【駐劄張掖縣】千總一人把總一人兵三百三十名梨園營都司一人【駐劄張掖縣】把總一人兵一百五十九名馬營墩都司一人【駐劄山丹縣】兵一百二名硤口營都司一人【駐劄山丹縣】兵一百三十六名南古城營守備一人【駐劄張掖縣】兵一百二十六名定羌廟汛把總一人兵四十九名黑城營把總一人兵一百名 \\n 涼州鎮總兵官一人【駐劄涼州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵四百二十四名左營遊擊一人中軍守備一人千總二人把總四人兵四百三十五名右營遊擊一人中軍守備一人千總二人把總四人兵四百三十二名前營都司一人中軍守備一人千總二人把總四人兵四百三十七名後營都司一人中軍守備一人千總二人把總四人兵五百三十六名涼州城守營都司一人鎮標後營都司兼任兵四十四名蔡旗營千總一人兵八十七名高溝堡千總一人兵四十四名西把節截堡守備一人【駐劄武威縣】兵九十一名上古城堡把總一人兵二十九名炭山堡把總一人兵四十四名南把截堡把總一人兵四十九名永昌協副將一人【駐劄永昌縣】中軍都司一人千總一人把總三人兵四百八十二名寧遠營守備一人【駐劄永昌縣寧遠堡】兵八十九名永寧堡把總一人兵三十六名新城營都司一人【駐劄武威縣新城堡】把總一人兵一百三名張義營都司一人【駐劄武威縣張義堡】兵一百二十五名安遠營都司一人【駐劄古浪縣安遠堡】兵二百六名高古城營千總一人兵一百九十九名水泉營守備一人【駐劄永昌縣水泉堡】兵一百二十名鎮番營遊擊一人【駐劄鎮番縣】千總一人把總一人兵三百十八名大靖營遊擊一人【駐劄古浪縣大靖堡】中軍守備一人把總二人兵四百二十一名黑松堡把總一人兵八十名土門營守備一人【駐劄古浪縣土門堡】兵六十四名古浪堡把總一人兵一百一名莊浪營參將一人【駐劄平番縣】中軍守備一人千總一人把總二人兵五百十八名武勝堡把總一人兵五十名俄卜嶺營遊擊一人【駐劄平番縣】千總一人兵二百三十九名松山營守備一人【駐劄平番縣】兵七十四名裴家堡把總一人兵三十七名鎮羌營遊擊一人【駐劄平番縣】千總一人把總一人兵四百四十三名岔口營都司一人【駐劄平番縣】兵二百五名三眼井都司一人【駐劄皋蘭縣】兵九十九名永泰營把總一人兵五十六名紅水營守備一人【駐劄皋蘭縣】兵一百名紅城堡守備一人【駐劄平番縣】把總一人兵二百五十六名苦水堡把總一人兵五十名 \\n 寧夏鎮總兵官一人【駐劄寧夏府】管轄本標官兵分防各營 \\n 鎮標中營兼管左營遊擊一人中軍守備一人千總二人把總四人兵四百七十三名右營遊擊一人中軍守備一人千總二人把總四人兵四百六十一名前營遊擊一人中軍守備一人千總二人把總四人兵四百六十三名後營都司一人中軍守備一人千總二人把總三人兵四百六十五名寧夏城守營都司一人鎮標後營都司兼任把總二人兵三百二十六名中衞協副將一人【駐劄中衞縣】中軍都司一人千總一人把總二人兵六百六十七名石空寺堡守備一人【駐劄中衛縣】兵一百三十三名古水井堡守備一人【駐劄中衛縣】兵四十八名香山堡把總一人兵四十八名花馬池營參將一人【駐劄靈州花馬池】中軍守備一人千總一人把總一人兵六百六名安定營守備一人【駐劄靈州安定堡】兵四十八名韋州堡把總一人兵六十五名惠安堡把總一人兵六十五名靈州營參將一人【駐劄靈州中軍】守備一人把總二人兵四百五十九名紅寺堡把總一人兵四十三名同心城營守備一人【駐劄靈州同心驛】把總一人兵一百六名臨河堡把總一人兵八十一名平羅營參將一人【駐劄平羅縣】中軍守備一人千總一人把總一人兵四百二十一名李綱堡把總一人兵七十七名威鎮堡把總一人兵八十八名洪廣營遊擊一人【駐劄平羅縣】中軍守備一人把總二人兵五百十三名鎮朔堡把總一人兵一百三名鎮北堡把總一人兵一百名廣武營遊擊一人【駐劄中衛縣】中軍守備一人把總二人兵四百二名棗園堡把總一人兵五十名興武營都司一人【駐劄靈州興武堡】千總一人把總一人兵三百十六名毛卜喇堡把總一人兵四十三名橫城營都司一人【駐劄靈州橫城堡】兵一百六十九名紅山堡把總一人兵三十八名清水營把總一人兵三十八名玉泉營遊擊一人【駐劄寧朔縣】中軍守備一人兵六百二名大壩堡把總一人兵一百十一名平羌堡把總一人兵一百二名 \\n 西寧鎮總兵官一人【駐劄西寧府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵五百七十二名左營遊擊一人中軍守備一人千總二人把總四人兵五百七十二名右營遊擊一人中軍守備一人千總二人把總四人兵五百七十二名前營都司一人中軍守備一人千總二人把總四人兵五百七十一名後營都司一人中軍守備一人千總二人把總四人兵五百六十二名西寧城守營都司一人把總四人兵二百三十七名大通協副將一人【駐劄大通縣】中軍都司一人千總一人把總三人兵六百五十三名永安營遊擊一人【駐劄大通縣】千總一人把總二人兵五百三十九名白塔川都司一人【駐劄大通縣】把總二人兵二百七十七名鎮海營遊擊一人【駐劄西寧縣噶丹城】中軍守備一人【駐劄鎮海堡】千總一人把總二人兵五百六十五名喇課營千總一人兵一百四十四名哈拉庫圖爾營千總一人兵一百四十三名巴燕戎格營遊擊一人【駐劄撫番廳】千總一人把總一人兵三百十七名巴唆三川營守備一人【駐劄碾伯縣】把總一人兵一百六十七名甘都堂堡千總一人兵一百十二名札什巴堡千總一人兵七十四名康家寨千總一人兵六十五名癿思觀堡把總一人兵四十二名貴德營遊擊一人【駐劄西寧縣】千總一人把總一人兵七百二十一名北川營都司一人【駐劄西寧縣新城】把總一人兵一百六十五名南川營都司一人【駐劄西寧縣黑石城】把總一人兵一百六十六名亦襍石營千總一人兵八十八名千戶莊堡把總一人兵五十五名威遠營都司一人【駐劄西寧縣】把總一人兵二百十二名碾伯營都司一人【駐劄碾伯縣】兵一百五十三名老雅堡把總一人兵三十八名冰溝堡把總一人兵四十六名西大通堡千總一人兵四十五名 \\n 肅州鎮總兵官一人【駐劄肅州】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵九百十名左營遊擊一人中軍守備一人千總二人把總四人兵九百九名右營遊擊一人中軍守備一人千總二人把總四人兵九百九名肅州城守營都司一人千總一人把總二人兵三百五十五名嘉峪關營遊擊一人【駐劄肅州嘉峪關】千總一人把總二人兵三百九十四名野麻灣堡把總一人兵三十六名新城堡把總一人兵三十六名金佛寺堡把總一人兵四十五名卯來泉堡把總一人兵四十五名金塔寺協副將一人【駐劄肅州金塔寺地方】中軍都司一人千總一人把總三人兵五百三十九名威遠堡把總一人兵三十五名兩山口堡把總一人兵三十七名臨水堡把總一人兵四十四名鎮彝營遊擊一人【駐劄肅州】千總一人兵二百九十四名雙井堡把總一人兵四十三名鹽池堡把總一人兵八十五名深溝堡把總一人兵四十四名毛目城堡把總一人兵三十八名清水營都司一人【駐劄肅州】兵九十七名高臺營遊擊一人【駐劄高臺縣】兵二百七十九名平川營守備一人【駐劄高臺縣平川堡】兵七十六名紅崖營守備一人【駐劄高臺縣紅崖堡】兵一百十九名安西協副將一人【駐劄安西州】中軍都司一人千總二人把總四人兵八百七十九名踏實營千總一人兵六十八名瓜州營千總一人兵七十六名布隆吉爾營都司一人【駐劄安西州】千總一人把總二人兵四百四名橋灣營都司一人【駐劄安西州】把總一人兵二百五十九名雙塔堡千總一人兵八十一名沙州營參將一人【駐劄安西州舊沙州衛】中軍守備一人千總二人把總三人兵五百五十四名黃墩營把總一人兵八十二名靖逆營遊擊一人【駐劄玉門縣舊靖逆衛】千總一人把總二人兵五百七十六名赤金營都司一人【駐劄玉門縣舊赤金衛】把總一人兵一百七十四名惠回堡千總一人兵八十八名 \\n 烏嚕木齊提督一人【駐劄迪化州】統轄本標官兵分防各營兼節制鎮標一 \\n 提標中營中軍參將一人中軍守備一人千總二人把總四人兵九百四十九名左營遊擊一人中軍守備一人千總二人把總四人兵九百四十九名右營都司一人【駐劄景化城】中軍守備一人千總二人把總四人兵九百四十九名烏嚕木齊城守營都司一人中軍守備一人千總二人把總四人兵一千名濟木薩營參將一人【駐劄保惠城】中軍守備一人千總一人把總四人迪化頭屯所千總一人塔西河所千總一人蘆革溝所千總一人兵九百九名瑪納斯協副將一人【駐劄瑪納斯】中軍兼管左營都司一人中軍守備一人千總二人把總四人兵七百九十五名右營都司一人中軍守備一人千總二人把總三人兵七百九十三名鞏寧滿城城守營都司一人【駐劄鞏寧城】千總一人把總一人兵三百六名庫爾喀喇烏蘇營遊擊一人【駐劄庫爾喀喇烏蘇】中軍守備一人千總二人把總二人兵五百名精河營都司一人【駐劄晶河】千總一人把總二人兵三百名喀喇巴爾噶遜營守備一人【駐劄喀喇巴爾噶遜】把總二人兵三百名 \\n 巴里坤鎮總兵官一人【駐劄鎮西府城】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵六百五十三名左營遊擊一人中軍守備一人千總二人把總四人兵六百五十名右營遊擊一人【駐劄巴里坤屯】中軍守備一人千總二人把總四人兵六百五十二名巴里坤城守營都司一人【駐劄鎮西府】千總一人把總二人兵二百四名哈密協副將一人【駐劄哈密廳城】中軍都司一人千總二人把總四人兵八百三十名塔爾納沁屯田都司一人【駐劄塔爾納沁】把總一人兵二百名蔡把什湖屯田把總一人兵一百名古城營遊擊一人【駐劄古城】千總一人把總二人兵四百五名木壘營守備一人【駐劄穆壘城】把總二人兵三百二名 \\n 伊梨將軍標下綠營官兵 \\n 伊梨鎮總兵官一人【駐劄累綏定城】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵六百名左營遊擊一人【駐劄廣仁城】中軍守備一人千總二人把總四人兵六百名右營都司一人【駐劄瞻德城】中軍守備一人千總二人把總四人兵六百名霍爾果斯營參將一人【駐劄拱宸城】中軍守備一人千總二人把總四人兵七百名巴燕岱營都司一人【駐劄熙春城】千總一人把總二人兵三百名塔爾奇營守備一人【駐劄塔哩奇營】千總一人把總一人兵二百名 \\n ·四川 \\n 四川總都一人【駐劄成都府】統轄本標官兵兼節制提標一鎮標四 \\n 督標中營中軍副將一人中軍都司一人千總二人把總四人兵八百名左營遊擊一人中軍守備一人千總二人把總四人兵八百名右營遊擊一人中軍守備一人千總二人把總四人兵八百名成都將軍標下綠營官兵中軍副將一人左營都司一人千總一人把總二人兵五百名右營守備一人千總一人把總二人兵五百名 \\n 四川提督一人【駐劄成都府】統轄本標官兵分防各營兼節制鎮標四 \\n 提標中營中軍參將一人中軍守備一人千總二人把總四人兵五百名左營遊擊一人中軍守備一人千總二人把總四人兵五百名右營遊及一人中軍守備一人千總二人把總四人兵五百名前營都司一人中軍守備一人千總二人把總四人兵五百名成都城守營參將一人中軍兼管左營守備一人千總二人把總三人兵八百二十名右營守備一人【駐劄功州】千總二人把總三人兵七百六十二名青雲營守備一人【駐劄灌縣青雲沱】千總一人把總一人兵一百八十一名普安營參將一人【駐劄雷波廳】中軍守備一人千總一人把總四人兵四百九十九名安阜營都司一人【駐荒黃郎所】千總一人把總一人兵二百八十六名馬邊營都司一人【駐劄馬邊廳】千總一人把總二人兵三百四十五名阜和協副將一人【駐劄打箭爐】中軍兼管左營都司一人千總三人把總五人兵六百十一名右營都司一人千總一人把總二人兵三百六十一名泰寧營都司一人【駐劄泰寧城】千總一人把總一人兵四百一十六名黎雅營遊擊一人【駐劄雅州府】中軍守備一人千總二人把總四人兵五百十三名峩邊管遊擊一人【駐劄峩眉縣】中軍守備一人千總二人把總二人兵四百六十二名永寧營參將一人【駐劄敘永廳】中軍守備一人千總二人把總四人兵五百四十二名瀘州營都司一人【駐劄瀘州】千總二人把總四人兵三百十四名敘馬營都司一人【駐劄敘州府】千總二人把總二人兵三百九十八名建武營都司一人【駐劄興文縣建武城】千總一人把總二人兵二百十四名大壩營都司一人【駐劄敘永廳大壩城】把總一人兵一百六十六名赤水營守備一人【駐劄永寧縣赤水城】把總一人兵二百九名懋功協副將一人【駐劄美諾懋功廳】中軍都司一人千總三人把總五人兵六百九十六名撫邊營守備一人【駐劄撫邊屯】千總一人把總二人兵五百四十六名綏靖營遊擊一人【駐劄綏靖屯】中軍守備一人千總二人把總四人兵六百十一名崇化營遊擊一人【駐劄崇化屯】中軍守備一人千總二人把總二人兵五百三十九名慶寧營守備一人【駐劄茹寨】千總一人把總二人兵二百六十名 \\n 川北鎮總兵官一人【駐劄保寧府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵五百二十三名左營遊擊一人中軍守備一人千總二人把總三人兵五百五十名右營都司一人千總二人把總三人兵五百六十二名順慶營遊擊一人【駐劄順慶府】中軍守備一人千總二人把總二人兵三百三十四名達州營遊擊一人【駐劄達州】中軍守備一人千總一人把總二人兵三百九十三名太平營都司一人【駐劄太平縣】千總一人把總二人兵二百七十名潼綿營遊擊一人【駐劄潼川府】中軍守備一人千總一人把總二人兵三百三十二名通巴營守備一人【駐劄通江縣毛浴鎮】把總二人兵二百十名 \\n 重慶鎮總兵官一人【駐劄重慶府】管轄本標官兵分防各營 \\n 鎮標中營中軍遊擊一人中軍守備一人千總一人把總四人兵四百六十八名左營遊擊一人中軍守備一人千總一人把總三人兵四百五十名右營都司一人千總二人把總三人兵五百九十八名綏寧營參將一人【駐劄秀山縣】中軍守備一人千總二人把總四人兵六百十一名黔彭營都司一人【駐劄黔江縣】千總一人把總二人兵三百二名忠州營都司一人【駐劄忠州】千總一人把總二人兵二百三十四名夔州協副將一人【駐劄夔州府】中軍兼管左營都司一人千總一人把總三人兵四百六十八名右營守備一人千總二人把總三人兵四百六十一名巫山營都司一人【駐劄巫山縣】千總一人把總一人兵二百八十一名梁萬營都司一人【駐劄萬縣】千總一人把總一人兵二百五十名 \\n 建昌鎮總兵官一人【駐劄寧遠府】管轄本標官兵分防各營 \\n 鎮標中營中軍遊擊一人中軍守備一人千總一人把總四人兵四百九十八名左營遊擊一人中軍守備一人千總一人把總四人兵五百三名右營都司一人千總二人把總四人兵五百二十一名越嶲營參將一人【駐劄越嶲廳】中軍守備一人千總二人把總四人兵五百四十五名會川營參將一人【駐劄會理州】中軍守備一人千總二人把總四人兵五百四十四名靖遠營遊擊一人【駐劄冕寧縣靖遠城】中軍守備一人千總二人把總四人兵三百八十一名會鹽遊擊一人【駐劄鹽源縣】中軍守備一人千總二人把總四人兵三百八十一名寧越營都司一人【駐劄寧遠府寧越城】千總一人把總二人兵三百十九名懷遠營都司一人【駐劄冕寧縣懷遠城】千總二人把總二人兵三百四十一名冕山營都司一人【駐劄冕寧縣冕山】千總一人把總二人兵二百四十名永定營守備一人【駐劄會理州永定城】千總一人兵二百四十一名瀘寧營守備一人【駐劄冕寧縣瀘寧城】千總一人把總二人兵二百二十二名 \\n 松潘鎮總兵官一人【駐劄松潘廳】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵五百四十名左營遊擊一人中軍守備一人千總一人把總三人兵五百三十四名右營都司一人千總一人把總三人兵五百三十四名維州協副將一人【駐劄茂州舊保縣】中軍兼管左營都司一人千總二人把總三人兵四百三十九名右營守備一人【駐劄襍谷廳】把總二人兵二百六十四名名茂州營都司一人【駐劄茂州】千總一人把總二人兵三百三十一名龍安營都司一人【駐劄龍安府】千一人把總四人兵五百四十七名漳臘營參將一人【駐劄松潘廳漳臘城】中軍守備一人千總二人把總四人兵五百六十九名疊溪營遊擊一人【駐劄茂州疊溪城】中軍守備一人千總一人把總一人兵四百七名平番營都司一人【駐劄松潘廳平番城】千總一人把總二人兵二百二十二名南坪營都司一人【駐劄松潘廳南坪城】千總一人把總二人兵三百四十六名小河營守備一人【駐劄小河城】千總一人把總二人兵一百八十八名 \\n ·湖北　湖南 \\n 湖廣總督一人【駐劄武昌府】統轄本標官兵分防各營兼節制撫標二提標一鎮標四 \\n 督標中營中軍副將一人中軍都司一人千總二人把總四人兵四百九十九名左營遊擊一人中軍守備一人千總二人把總四人兵四百九十七名右營遊擊一人中軍守備一人千總二人把總四人兵四百七十七名武昌城守營參將一人中軍守備一人千總二人把總四人兵六百八十一名黃州協副將一人【駐劄黃州府】中軍都司一人千總三人把總四人兵六百八十七名蘄州營都司一人【駐劄蘄州城】千總一人把總二人兵二百三十七名道士洑營都司一人【駐劄大冶縣道士洑】把總一人兵二百三十八名興國營參將一人【駐劄興國州】中軍守備一人千總一人把總二人兵三百六十九名德安營參將一人【駐劄德安府】中軍守備一人千總一人把總二人兵四百七名漢陽城守營遊擊一人【駐劄漢陽府】中軍守備一人【駐劄漢口鎮】千總一人把總三人兵五百九十二名 \\n 湖北巡撫一人【駐劄武昌府】統轄本標官兵 \\n 撫標中軍兼管左營參將一人中軍守備一人千總二人把總四人兵五百八十五名右營遊擊一人中軍守備一人千總二人把總四人兵五百八十四名 \\n 襄陽鎮總兵官一人【駐劄穀城縣】管轄本標官兵分防各營 \\n 鎮標中營中軍遊極一人中軍守備一人千總二人把總四人兵四百八十九名左營遊擊一人【駐劄南漳縣】中軍守備一人千總二人把總四人兵四百八十五名右營遊擊一人【駐劄襄陽府】中軍守備一人千總二人把總四人兵四百八十五名前營都司一人中軍守備一人千總二人把總四人兵四百九十一名均房營參將一人【駐劄均州】中軍守備一人【駐劄房縣】千總二人把總四人兵七百三十七名襄陽城守營遊擊一人【駐劄襄陽府】中軍守備一人千總二人把總四人兵五百九十名鄖陽協副將一人【駐劄鄖陽府】中軍兼管左營都司一人千總二人把總四人兵三百四十一名右營守備一人【駐劄保康縣】千總一人把總四人兵三百三十八名竹山營遊擊一人【駐劄竹山縣】中軍守備一人千總二人把總四人兵四百八十一名竹谿營遊擊一人【駐劄竹谿縣】中軍守備一人千總二人把總四人兵四百八十名荊門營遊擊一人【駐劄荊門州】中軍守備一人千總二人把總四人兵五百八十六名安陸城守營都司一人【駐劄安陸府】千總一人把總一人兵三百三十七名 \\n 宜昌鎮總兵官一人【駐劄宜昌府】管轄本標官兵分防各營 \\n 鎮標中營中軍遊擊一人中軍守備一人千總二人把總三人兵七百十四名左營遊擊一人【駐劄興山縣】中軍守備一人千總二人把總三人兵五百十四名水師前營遊擊一人千總二人把總四人兵四百六十七名水師後營遊擊一人【駐劄歸州】中軍守備一人【駐劄巴東縣】千總二人把總四人兵五百二十名荊州城守營參將一人【駐劄荊州府】中軍守備一人千總二人把總四人兵五百三十九名荊州水師營守備一人【駐劄筲箕窪】千總一人把總二人兵二百十三名施南協副將一人【駐劄施南府】中軍都司一人兵四百九十七名左營守備一人【駐劄咸豐縣】千總二人把總四人兵四百九十七名右營守備一人【駐劄利川縣】千總一人把總五人兵四百九十七名遠安營遊擊一人【駐劄遠安縣】中軍守備一人千總一人把總四人兵四百四名宜都司一人【駐劄宜都司縣】千總一人把總二人兵三百三十八名衛昌營遊擊一人【駐劄鶴峯州】中軍守備一人【駐劄長樂縣】千總二人把總四人兵五百九十六名 \\n 湖南巡撫一人【駐劄長沙府】統轄本標官兵 \\n 撫標中軍兼管左營參將一人中軍守備一人千總二人把總四人兵六百八十六名右營遊擊一人中軍守備一人千總二人把總四人兵六百八十四名 \\n 湖廣水陸提督一人【駐劄常德府】統轄本標官兵分防各營兼節制鎮標四 \\n 提標中營中軍參將一人中軍守備一人千總二人把總四人兵七百五十二名左營遊擊一人中軍守備一人千總二人把總四人兵七百五十四名右營遊擊一人中軍守備一人千總二人把總四人兵七百五十四名前營都司一人中軍守備一人千總二人把總四人兵七百五十七名長沙協副將一人【駐劄長沙府】中軍兼管左營都司一人千總二人把總四人兵五百二名右營守備一人【駐劄湘潭縣】千總二人把總四人兵五百十九名辰州協副將一人【駐劄辰州府】中軍兼管左營都司一人千總二人把總四人兵四百三十一名右營守備一人【駐劄辰溪縣】千總二人把總四人兵四百三十二名永順協副將一人【駐劄永順府】中軍都司一人千總二人把總四人兵七百三十七名洞庭協水師副將一人【駐劄常德府龍陽縣】中軍都司一人千總二人把總四人兵五百八十三名岳州營參將一人【駐劄岳州府】中軍守備一人千總一人把總二人兵五百七十七名岳州水師營守備一人【駐劄巴陵縣】千總一人把總二人兵二百四十二名灃州營參將一人【駐劄灃州】中軍守備一人千總二人把總四人兵六百二十四名常德營遊擊一人【駐劄常德府】中軍守備一人千總二人把總四人兵六百五十五名九谿營遊擊一人【駐劄灃州九谿衛】中軍守備一人【駐劄永順府】千總二人把總四人兵六百五十九名永定營都司一人【駐劄灃州永定縣】千總一人把總二人兵三百九十六名 \\n 鎮筸鎮總兵官一儿【駐劄辰州府鎮筸五寨司城】管轄本標官兵分防各營 \\n 鎮標中營中軍遊擊一人中軍守備一人【駐劄教塲坪】千總二人把總四人兵六百九十四名左營遊擊一人【駐劄乾州】中軍守備一人【駐劄鎮谿所】千總二人把總四人兵六百八十九名右營遊擊一人【駐劄得勝營】中軍守備一人【駐劄曬金塘】千總二人把總四人兵六百八十七名前營都司一人【駐劄長坪】中軍守備一人【駐劄巖口】千總二人把總四人兵六百九十名沅州協副將一人【駐劄沅州府】中軍都司一人守備一人千總五人把總八人兵九百三十六名永綏協副將一人【駐劄永綏廳吉多城】中軍都司一人左營守備一人【駐劄排補美汛】千總二人把總四人兵七百四十五名右營守備一人【駐劄花園汛】千總二人把總四人兵七百三十四名靖州協副將一人【駐劄靖州】中軍都司一人千總二人把總四人兵七百二名保靖營遊擊一人【駐劄永順府保靖縣】中軍守備一人千總二人把總四人兵五百二十名綏寧營遊擊一人【駐劄靖周綏寧縣】中軍守備一人千總二人把總四人兵四百六十一名長安營遊擊一人【駐劄寶慶府長安城】守備一人【駐劄鎮彝哨】千總二人把總四人兵一千九十七名 \\n 永州鎮總兵官一人【駐劄永州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百四十一名左營遊擊一人【駐劄江華縣】中軍守備一人【駐劄錦田所】千總二人把總四人兵六百七十二名右營遊擊一人【駐劄道州】中軍守備一人【駐劄寧遠縣】千總二人把總四人兵五百九十四名衡州協副將一人【駐劄衡州府】中軍都司一人千總二人把總四人兵六百九十一名寶慶協副將一人【駐劄寶慶府】中軍都司一人千總二人把總四人兵五百九十名臨武營參將一人【駐劄臨武縣】中軍守備一人千總二人把總四人兵五百六十五名桂陽營參將一人【駐劄桂陽州】中軍守備一人千總二人把總四人兵四百六十四名宜章營參將一人【駐劄柳州宜章縣】中軍守備一人千總二人把總四人兵五百六十八名武岡營遊擊一人【駐劄武岡州】守備一人千總一人把總四人兵六百八名 \\n ·廣東　廣西 \\n 兩廣總督一人【駐劄肇慶府】統轄本標官兵兼節制撫標二提標二鎮標九 \\n 督標中營中軍副將一人中軍都司一人千總二人把總四人兵八百八十七名左營參將一人中軍守備一人千總二人把總三人兵九百名右營參將一人中軍守備一人千總二人把總四人兵九百名前營參將一人中軍守備一人千總二人把總四人兵九百名後營參將一人中軍守備一人千總一人把總四人兵九百四名肇慶水師營參將一人中軍守備一人千總二人把總四人兵九百三十九名 \\n 廣東巡撫一人【駐劄廣州府】統轄本標官兵 \\n 府標中軍兼管左營參將一人中軍守備一人千總二人把總三人兵一千九十八名右營遊擊一人中軍守備一人千總二人把總三人兵一千九十八名 \\n 廣東提督一人【駐劄惠州府】統轄本標官兵分防各營兼節制鎮標七 \\n 提標中營中軍參將一人中軍守備一人千總二人把總四人兵八百八十三名左營遊擊一人中軍守備一人千總二人把總三人兵七百七十五名右營遊擊一人中軍守備一人千總二人把總四人兵八百八十名前營遊擊一人中軍守備一人千總二人把總四人兵八百八十二名後營遊擊一人中軍守備一人千總一人把總四人兵八百八十一名惠州協副將一人【駐劄惠州府】中軍兼管左營都司一人中軍守備一人【駐劄長寧縣】千總二人把總四人兵七百五十一名右營都司一人【駐劄永安縣】中軍守備一人【駐劄歸善縣】千總二人把總四人兵六百三十六名和平營都司一人【駐劄和平縣】千總一人把總二人兵三百十一名廣州城守協副將一人【駐劄廣州府】中軍兼管左營都司一人中軍守備一人千總二人把總四人兵一千一百六十一名右營都司一人中軍守備一人千總二人把總四人兵一百六十五名三水營都司一人【駐劄三水縣】把總二人兵一百七十七名肇慶協副將一人【駐劄肇慶府】中軍都司一人左營守備一人【駐劄開建縣】千總二人把總四人兵七百八十四名右營守備一人千總二人把總四人兵七百八十四名四會營都司一人【駐劄四會縣】千總一人把總一人兵二百二十三名新塘水師營遊擊一人【駐劄廣州府新塘地方】中軍守備一人【駐劄蔴涌汛】千總二人把總四人兵七百三十七名大鵬營參將一人【駐劄東莞縣】中軍守備一人【駐劄新安縣海口】千總二人把總四人兵八百七名增城營參將一人【駐劄增城縣】中軍兼管左營守備一人【駐劄龍門縣】千總二人把總二人兵五百六十九名右營守備一人【駐劄從化縣】千總二人把總二人兵四百八十五名平海營參將一人【駐劄歸善縣】中軍守備一人【駐劄稔山汛】千總二人把總四人兵七百三十八名永靖營遊擊一人【駐劄廣州府】中軍守備一人千總二人把總四人兵五百九十五名 \\n 左翼總兵官一人【駐劄東莞縣虎門寨】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵八百六十一名左營遊擊一人中軍守備一人【駐劄新安縣】千總二人把總四人兵八百四十六名右營都司一人中軍守備一人【駐劄番禹縣南村】千總二人把總三人兵八百二十五名順德協副將一人【駐劄順德縣】中軍兼管左營都司一人中軍守備一人千總二人把總四人兵一千一名右營都司一人【駐劄蘆包汛】中軍守備一人千總二人把總四人兵八百七十九名東莞營都司一人【駐劄東莞縣】千總二人把總二人兵四百八十九名香山協副將一人【駐劄香山縣】中軍兼管左營都司一人中軍守備一人【駐劄前山寨】千總二人把總三人兵八百六十九名右營都司一人【駐劄皇梁都土城】中軍守備一人千總二人把總四人兵八百六十六名海防營把總二人兵九十名新會營參將一人【駐劄新會縣】中軍兼管左營守備一人千總二人把總四人兵八百三十名右營守備一人【駐劄新寧縣】千總二人把總四人兵八百三十二名廣海營遊擊一人【駐劄新寧縣廣海寨】中軍守備一人千總二人把總四人兵七百五十三名那扶營都司一人【駐劄惠州府那扶鎮】千總一人把總一人兵二百五十九名春江協副將一人【駐劄陽江縣】中軍都司一人左營守備一人千總二人把總四人兵六百三十三名右營守備一人【駐劄雙魚所】千總二人把總四人兵六百三十七名 \\n 右翼鎮總兵官一人【駐劄韶州府英德縣】管轄本標官兵分防各營 \\n 鎮標中營中軍遊擊一人中軍守備一人【駐劄青峝汛】千總二人把總四人兵九百七十六名左營遊擊一人【駐劄廣州府】中軍守備一人【駐劄韶州府】千總二人把總四人兵九百七十六名右營都司一人【駐劄清遠縣】中軍守備一人【駐劄乳源縣】千總二人把總四人兵九百七十五名南雄協副將一人【駐劄南雄府】中軍都司一人中軍守備一人【駐劄始興縣】千總一人把總四人兵七百六十九鳴英清江防營守備一人【駐劄清遠縣】千總一人把總一人兵二百十三名三將口協副將一人【駐劄連州三江口】中軍都司一人左營守備一人千左二人把左四人兵九百八十五名右營守備一人【駐劄虎乂塘】千總二人把總四人兵九百八十六名連陽營遊擊一人【駐劄連州】中軍守備一人千總二人把總四人兵六百六十九名理猺營把總一人兵九百十三名 \\n 高廉羅鎮總兵官一人【駐劄高州府】管轄本標官兵分防各營 \\n 鎮標中軍兼管左營遊擊一人中軍守備一人千總二人把總四人兵八百二名右營都司一人千總二人把總四人兵八百二名電白營都司一人【駐劄電白縣】中軍守備一人千總二人把總四人兵五百九十七明吳川營都司一人【駐劄吳川縣】中軍守備一人千總二人把總四人兵六百四名化石營都司一人【駐劄石城縣】千總一人把總二人兵四百九十名硇州營都司一人【駐劄吳川縣硇州汛】千總一人把總二人兵三百七十八名龍門水師協副將一人【駐劄廉州府龍門所】中軍兼管左營都司一人中軍守備一人【駐劄欽州防城汛】千總二人把總四人兵八百三十七名右營都司一人中軍守備一人【駐劄永安寨】千總二人把總四人兵八百二十六名廉州營遊擊一人【駐劄廉州府】中軍守備一人千總二人把總三人兵八百十五名欽州營參將一人【駐劄欽州】中軍守備一人千總二人把總四人兵七百四十七名羅定協副將一人【駐劄羅定州】中軍兼管左營都司一人中軍守備一人【駐劄東安縣】千總一人把總二人兵四百七十四名右營都司一人【駐劄河頭汛】中軍守備一人【駐劄西寧縣】千總二人把總四人兵八百三十七名 \\n 雷瓊鎮總兵官一人【駐劄瓊州府】管轄本標官兵分防各營 \\n 鎮標中營兼管左營遊擊一人中軍守備一人千總二人把總四人兵八百七十九名右營都司一人中軍守備一人千總二人把總四人兵八百九十一名雷州營參將一人【駐劄雷州府】中軍兼管左營守備一人【駐劄錦囊所】千總二人把總五人兵六百五十一名右營守備一人【駐劄寒城】千總三人把總五人兵六百五十五名海安營遊擊一人【駐劄雷州府海安所】中軍守備一人千總二人把總四人兵八百九十六名徐聞營守備一人【駐劄徐聞縣】千總一人把總一人兵二百四十二名儋州營遊擊一人【駐劄儋州】中軍守備一人千總二人把總四人兵七百七十名萬州營遊擊一人【駐劄萬週】中軍守備一人千縱二人把總四人兵七百七十名崖州營參將一人【駐劄崖州】中軍守備一人千總三人把總四人兵八百六十五名海口營參將一人【駐劄瓊山縣海口所】中軍兼左營守備一人【駐劄浦前港】千總一人把總二人兵五百二名右營守備一人千總一人把總二人兵五百五名 \\n 碣石鎮總兵官一人【駐劄惠州府碣石衛】管轄本標官兵分防各營 \\n 鎮標中營中軍遊擊一人中軍守衛一人千總二人把總四人兵八百八十六名左營遊擊一人【駐劄甲予所】中軍守備一人千總二人把總四人兵八百十五名右營都司一人【駐劄捷勝所】中軍守備一人千總二人把總四人兵八百五十八名惠來營遊擊一人【駐劄惠來縣】中軍守備一人【駐劄龍江堡】千總二人把總四人兵六百六十七名 \\n 潮州鎮總兵官一人【駐劄潮州府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百八十八名左營遊擊一人【駐劄嘉應州】中軍守備一人千總二人把總四人兵七百八十六名右營遊擊一人【駐劄揭陽縣】中軍守備一人千總二人把總四人兵七百八十六名潮州城守營都司一人中軍守備一人【駐劄豐順縣】千總二人把總四人兵六百七十名饒平營遊擊一人【駐劄饒平縣】中軍守備一人【駐劄大埔縣】千總二人把總四人兵四百七十二名潮陽營遊擊一人【駐劄潮陽縣】中軍守備一人千總二人把總四人兵七百四十八名黃岡協副將一人【駐劄饒平縣黃岡廳】中軍都司一人左營守備一人【駐劄柘林】十總二人把總四人兵五百五十三名右營守備一人【駐劄大城所】千總二人把總四人兵五百五十一名平鎮營遊擊一人【駐劄平遠縣】中軍守備一人【駐劄鎮平縣】千總二人把總四人兵五百二十三名興寧營都司一人【駐劄興寧縣】千總一人把總二人兵二百六十八名 \\n 閩粵南澳鎮總兵官一人【駐劄潮州府南澳廳兼隸閩浙總督及福建本師提督節制】管轄本標官兵分防各營 \\n 鎮標右營遊擊一人【左營隸福建】中軍守備一人千總二人把總四人兵一千七十六名悔門營參將一人【駐劄海門所】中軍守備一人【駐劄靖海所】千總二人把總六人兵九百六十一名達濠營守備一人【駐劄達濠汛】千總一人把總二人兵三百八十二名澄海協副將一人【駐劄澄海縣】中軍都司一人左營守備一人千總二人把總四人兵六百六十二名左營守備一人【駐劄樟林寨】千總二人把總四人兵六百六十名 \\n 廣西巡撫一人【駐劄桂林府】統轄本標官兵 \\n 撫標中軍兼管左營參將一人中軍守備一人千總二人把總四人兵七百十七名右營遊擊一人中軍守備一人千總二人把總四人兵七百二十三名 \\n 廣西提督一人【駐劄柳州府】統轄本標官兵分防各營提標中營中軍參將一人中軍守備一人千總二人把總四人兵七百十六名左營遊擊一人中軍守備一人千總二人把總四人兵七百十八名右營遊擊一人中軍守備一人千總二人把總四人兵七百十八名前營遊擊一人中軍守備一人千總二人把總三人兵七百十六名後營遊擊一人中軍守備一人千總一人把總四人兵七百十六名柳州城守營都司一人千總一人把總二人兵三百二十六名永寧營守備一人【駐劄永寧州】千總一人把總一人兵三百七十八名義寧協副將一人【駐劄義寧縣龍勝】中軍兼管左營都司一人千總二人把總四人兵四百七十三名右營守備一人【駐劄義寧縣廣南汛】千總二人把總四人兵四百七十二名平樂協副將一人【駐劄平樂縣】中軍間管左營都司一人千總一人把總二人兵三百三十一名右營守備一人千總一人把總二人兵三百三十六名麥嶺營都司一人【駐劄富川縣麥嶺】千總一人把總二人兵二百三十四名富賀營都司一人【駐劄賀縣】千總一人把總二人兵二百六十七名慶遠協副將一人【駐劄慶遠府】中軍兼管左營都司一人千總一人把總二人兵五百四十九名右營守備一人【駐劄河池州】千總一人把總三人兵五百五十三名東蘭營守備一人【駐劄東蘭州】千總一人把總一人兵一百九十五名全州營參將一人【駐劄全州】中軍守備一人千總二人把總四人兵六百四十八名融懷營參將一人【駐劄懷遠縣】中軍守備一人【駐劄融縣】千總二人把總四人兵七百十一名賓州營參將一人【駐劄賓州】中軍守備一人千總二人把總四人兵六百六十七名桂林城守營遊擊一人【駐劄桂林府】中軍守備一人千總二人把總四人兵八百四十四名三里營都司一人【駐劄上林縣三里汛】千總一人把總二人兵二百二十九名 \\n 左江鎮總兵官一人【駐劄南寧府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵六百七十三名左營都司一人中軍守備一人千總二人把總四人兵六百七十四名右營都司一人中軍守備一人千總二人把總四人兵六百七十四名潯州協副將一人【駐劄潯州府】中軍間管左營都司一人千總一人把總二人兵四百八十名右營守備一人【駐劄貴縣五山汛】千總一人把總二人兵四百八十三名梧州協副將一人【駐劄蒼梧縣】中軍兼管左營都司一人千總一人把總二人兵三百八十名右營守備一人千總一人把總二人兵三百八十一名新太協副將一人【駐劄太平府崇善縣】中軍兼管左營都司一人千總一人把總二軍人兵五百五十八名右營守備一人【駐劄明江汛】千總一人把總二人兵五百三十七名鬱林營參將一人【駐劄鬱林州】中軍守備一人千總二人把總四人兵六百二十名龍憑營都司一人【駐劄太平府龍州】千總一人把總一人兵三百二十四名馗纛營都司一人【駐劄土州馗纛地方】千總一人把總一人兵二百二十七名上思營都司一人【駐劄上思州】千總一人兵一百九十九名懷集營守備一人【駐劄懷集縣】千總一人把總一人兵二百二十九名南寧城守營都司一人【駐劄南寧府】千總二人把總四人兵六百四十九名 \\n 右江鎮總兵官一人【駐劄思恩府百色城】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵五百九十七名左營都司一人中軍守備一人千總二人把總三人兵五百九十七名右營遊擊一人【駐劄泗城府淩雲縣】中軍守備一人千總二人把總四人兵六百三名鎮安協副將一人【駐劄歸順州】中軍兼管左營都司一人千總一人把總二人兵三百六十三名右營守備一人【駐劄小鎮安廳】千總一人把總三人兵四百十五名思恩營遊擊一人【駐劄武緣縣】中軍守備一人【駐劄思恩府】千總一人把總二人兵五百名隆林營遊擊一人【駐劄西隆州八達鎮】中軍守備一人【駐劄西隆舊州】千總二人把總四人兵六百七十八名上林營都司一人【駐劄西林縣】千總一人把總一人兵二百六十三名 \\n ·雲南　貴州 \\n 雲貴總督一人【駐劄雲南府】統轄本標官兵兼節制撫標二提標二鎮標十三 \\n 督標中營中軍副將一人中軍都司一人千總二人把總四人兵九百八十九名左營遊擊一人中軍守備一人千總二人把總四人兵九百八十九名右擊遊擊一人中軍守備一人千總二人把總四人兵九百八十八名 \\n 雲南巡撫一人【駐劄雲南府】統轄本標官兵 \\n 撫標中軍兼管左營參將一人中軍守備一人千總二人把總四人兵六百名右營遊擊一人中軍守備一人千總二人把總四人兵六百名 \\n 雲南提督一人【駐劄大理府】統轄本標官兵分防各營兼節制鎮標九 \\n 提標中營中軍參將一人中軍守備一人千總二人把總四人兵七百九十名左營遊擊一人中軍守備一人千總二人把總四人兵七百九十名右營遊擊一人中軍守備一人千總二人把總四人兵七百九十名大理城守營都司一人中軍守備一人千總二人把總四人兵八百名曲尋協副將一人【駐劄曲靖府】中軍都司一人左營守備一人【駐劄尋甸州】千總二人把總四人兵七百四十一名右營守備一人【駐劄羅平川】千總二人把總四人兵七百三十九名尋霑營參將一人【駐劄宣威州】中軍守備一人千總二人把總四人兵六百八十一名雲南城守營參將一人【駐劄雲南府】中軍守備一人千總二人把總四人兵一千一百九十八名武定營參將一人【駐劄武定州】中軍守備一人【駐劄撒甸】千總二人把總四人兵六百七十一名楚雄協副將一人【駐劄楚雄府】中軍都司一人千總二人把總四人兵一千三百八十七名 \\n 臨元鎮總兵官一人【駐劄臨安府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵一千五十八名左營都司一人中軍守備一人千總二人把總四人兵五百八十八名右營都司一人中軍守備一人千總二人把總四人兵五百八十八名元江營參將一人【駐劄元江州】中軍守備一人千總二人把總四人兵八百三十三名新嶍營參將一人【駐劄新平縣】中軍守備一人千總二人把總四人兵八百十名 \\n 開化鎮總兵官一人【駐劄開化府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百七十名左營都司一人中軍守備一人千總二人把總四人兵七百六十八名右營都司一人中軍守備一人千總二人把總四人兵七百七十二名廣西營遊擊一人【駐劄廣西州】中軍守備一人千總二人把總四人兵八百七十五名廣南營參將一人【駐劄廣南府】中軍守備一人千總二人把總四人兵九百四十二名 \\n 騰越鎮總兵官一人【駐劄騰越州】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵九百八十九名左營都司一人【駐劄南甸】中軍守備一人千總二人把總四人兵九百八十九名右營都司一人中軍守備一人千總二人把總四人兵九百八十七名永昌協副將一人【駐劄永昌府】中軍兼管左營都司一人千總二人把總四人兵九百八十九名右營守備一人千總一人把總三人兵九百八十一名龍陵協副將一人【駐劄龍陵廳】中軍兼管左營都司一人千總一人把總三人兵六百六十二名右營守備一人千總一人把總三人兵六百六十六名順雲營參將一人【駐劄順寧府】中軍兼管左營守備一人千總二人把總三人兵六百五十名右營守備一人【駐劄緬寧】千總一人把總二人兵六百五十名 \\n 鶴麗鎮總兵官一人【駐劄鶴慶州】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵五百四十八名左營都司一人中軍守備一人千總二人把總四人兵五百三十八名右營都司一人千總二人把總四人兵五百四十八名維西協副將一人【駐劄麗江府維西廳】中軍兼管左營都司一人千總一人把總二人兵五百二十五名右營守備一人【駐劄中甸汛】千總一人把總二人兵五百十八名永北營參將一人【駐劄永北廳】中軍兼管左軍守備一人千總二人把總四人兵五百二十四名右軍守備一人【駐劄賓川】千總二人把總四人兵五百二十三名劍川營都司一人【駐劄劍川州】千總一人把總二人兵四百二十四名 \\n 昭通鎮總兵官一人【駐劄昭通府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵八百九十三名左營遊擊一人【駐劄大關】中軍守備一人千總二人把總四人兵八百九十名右營遊擊一人【駐劄永善縣】中軍守備一人【駐劄吞都汛】千總二人把總四人兵八百九十四名前營遊擊一人【駐劄涼山汛】中軍守備一人【駐劄魯甸汛】千總二人把總四人兵八百九十名東川營參將一人【駐劄東川府】中軍兼管左軍守備一人千總一人把總三人兵六百四十五名右軍守備一人【駐劄巧家汛】千總一人把總三人兵六百四十名鎮雄營參將一人【駐劄鎮雄州】中軍兼管左軍守備一人千總一人把總三人兵五百八名右軍守備一人【駐劄奎鄉汛】千總一人把總三人兵四百九十九名 \\n 普洱鎮總兵官一人【駐劄普洱府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百七十六名左營遊擊一人中軍守備一人【駐劄鎮沅州】千總二人把總四人兵八百六十八名右營遊擊一人【駐劄思茅城】中軍守備一人千總二人把總四人兵一千一百八十八名景蒙營遊擊一人【駐劄景東廳】中軍守備一人千總二人把總四人兵八百十名 \\n 貴州巡撫一人【駐劄貴陽府】統轄本標官兵 \\n 撫標中軍兼管左營參將一人中軍守備一人千總二人把總四人兵七百五十名右營遊擊一人中軍守備一人千總二人把總四人兵七百五十名 \\n 貴州提督一人【駐劄安順府】統轄本標官兵分防各營兼節制鎮標四 \\n 提標中軍兼管左營參將一人中軍守備一人千總二人把總四人兵七百十六名右營遊擊一人中軍守備一人千總二人把總四人兵七百十八名前營遊擊一人中軍守備一人千總二人把總四人兵七百十三名後營遊擊一人中軍守備一人千總二人把總四人兵七百二十名大定協副將一人【駐劄大定府】中軍兼管左營都司一人千總二人把總四人兵四百三名右營守備一人千總二人把總四人兵四百五名黔西協副將一人【駐劄黔西州】中軍兼管左營都司一人千總二人把總四人兵四百六十四名右營守備一人千總二人把總四人兵四百六十六名遵義協副將一人【駐劄遵義府】中軍兼管左營都司一人千總二人把總四人兵五百四十三名右營守備一人千總二人把總四人兵五百四十五名平遠協副將一人【駐劄平遠州】中軍兼管左營都司一人千總二人把總四人兵四百十八名右營守備一人千總二人把總四人兵四百二十五名定廣協副將一人【駐劄定番州】中軍兼管左營都司一人千總二人把總四人兵四百三十七名右營守備一人【駐劄大塘】千總二人把總四人兵四百三十七名長寨營參將一人【駐劄貴陽府長寨】中軍守備一人千總二人把總四人兵六百十名貴陽城守營遊擊一人【駐劄貴陽府】中軍守備一人千總二人把總四人兵一千名歸化營遊擊一人【駐劄安順府歸化廳】中軍守備一人千總二人把總四人兵五百十九名安順營都司一人【駐劄安順府舊州】守備一人千總二人把總四人兵四百四十二名新添營都司一人【駐劄貴定縣】千總二人把總二人兵三百十四名仁懷營都司一人【駐劄仁懷廳】千總一人把總二人兵四百二十五名 \\n 安龍鎮總兵官一人【駐劄南籠府】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵六百四十一名左營遊擊一人【駐劄黃草壩】中軍守備一人【駐劄捧鮓汛】千總二人把總四人兵四百九十三名右營都司一人中軍守備一人【駐劄新城汛】千總二人把總四人兵六百四十名安南營都司一人【駐劄安南縣】千總二人把總四人兵三百七十九名長壩營遊擊一人【駐劄永豐州】中軍守備一人【駐劄冊亨汛】千總二人把總四人兵四百九十一名永安營都司一人【駐劄郎岱廳】千總一人把總二人兵三百三十九名普安營遊擊一人【駐劄普安州】中軍守備一人【駐劄南籠府】千總二人把總四人兵四百三十七名 \\n 古州鎮總兵官一人【駐劄黎平府古州】管轄本標官兵分防各營 \\n 鎮標中營中軍遊擊一人中軍守備一人千總二人把總四人兵七百九十名左營遊擊一人中軍守備一人千總二人把總四人兵七百九十四名右營都司一人中軍守備一人千總二人把總四人兵七百九十四名都勻協副將一人【駐劄都勻府】中軍兼管左營都司一人【駐劄八寨廳】中軍守備一人千總二人把總四人兵七百六十名右營遊擊一人【駐劄獨山州】中軍守備一人千總二人把總四人兵七百八十六名上江協副將一人【駐劄都勻府】中軍兼管左營都司一人中軍守備一人千總二人把總四人兵七百三十四名右營遊擊一人中軍守備一人千總二人把總四人兵八百四十一名黎平營參將一人【駐劄黎平府】中軍兼管左營守備一人千總一人把總三人兵四百三十二名右營守備一人【駐劄永從縣】千總一人把總三人兵四百三十四名朗洞營參將一人【駐劄開泰縣朗洞】中軍兼管左營守備一人千總二人把總四人兵三百五十三名右營守備一人千總二人把總四人兵三百五十一名下江營遊擊一人【駐劄下江廳】中軍守備一人千總二人把總四人兵六百十九名荔波營遊擊一人【駐劄荔波縣】中軍守備一人千總二人把總四人兵六百六十九名 \\n 鎮遠鎮總兵官一人【駐劄鎮遠府】管轄本標官兵分防各營 \\n 鎮標中營中軍遊擊一人中軍守備一人【駐劄玉屏縣】千總二人把總四人兵七百九十一名左營遊擊一人【駐劄入弓汛】中軍守備一人千總二人把總四人兵七百九十一名右營都司一人中軍守備一人【駐劄勝秉汛】千總二人把總四人兵七百九十一名清江協副將一人【駐劄鎮遠府清江廳】中軍兼管左營都司一人中軍守備一人【駐劄白索汛】千總二人把總四人兵六百八十四名右營遊擊一人【駐劄柳霽汛】中軍守備一人【駐劄府城】千總二人把總四人兵六百八十二名銅仁協副將一人【駐劄銅仁府】中軍間管左營都司一人中軍守備一人【駐劄松桃】千總二人把總四人兵九百八十九名右營遊擊一人【駐劄嗅腦營】中軍守備一人【駐劄松桃】千總二人把總四人兵九百八十九名丹江營參將一人【駐劄都勻府丹江汛】中軍兼管左營守備一人千總二人把總四人兵三百九十六名右營守備一人【駐劄谿講汛】千總二人把總四人兵四百十四名台拱營三將一人【駐劄鎮遠府台拱廳】中軍兼管左營守備一人千總二人把總四人兵四百六十八名右營守備一人千總二人把總四人兵四百六十七名平越營遊擊一人【駐劄平越府】中軍守備一人千總二人把總四人兵五百十九名思南營遊擊一人【駐劄思南府】中軍守備一人千總二人把總四人兵四百二十五名天柱營都司一人【駐劄天柱縣】千總一人把總二人兵三百八名石阡營都司一人【駐劄石阡府】千總一人把總二人兵二百三十四名黃平營都司一人【駐劄黃平州】千總一人把總二人兵三百五十五名凱里營都司一人【駐劄清平縣凱里】千總一人把總二人兵四百四十七名 \\n 威寧鎮總兵官一人【駐劄大定府威寧州】管轄本標官兵分防各營 \\n 鎮標中軍兼管左營遊擊一人中軍守備一人千總二人把總四人兵八百八十六名右營都司一人中軍守備一人千總二人把總四人兵八百八十八名畢赤營遊擊一人【駐劄畢節縣】中軍守備一人千總二人把總四人兵五百六十八名水城營遊擊一人【駐劄大定府水城】中軍守備一人千總二人把總四人兵四百二十六名 \\n 都江廳標把總一人【駐劄都勻府】屬都江通判兼轄兵四十三名 \\n 皇朝通典卷七十二 \\n  \\n   \\n  "}
{"章节": "●皇朝通典卷七十三", "正文": "  \\n ●皇朝通典卷七十三 \\n 　 \\n  \\n 兵六 \\n ○兵六 \\n 藩部兵制 \\n △藩部兵制 \\n （臣）等謹按自昔聲教所訖遐邇咸賓凡在要服荒服之列者不過使之保塞壖通朝貢而止洪惟盛朝德威彌盛漸被無垠絕幕之遙如在宇下自內扎薩克蒙古及喀爾喀四部迄乎青海西藏莫不統於旗藉以時簡其軍實審其壯丁並同內八旗故入覲則隨獮狩之班有事則備徵調之用兵制之盛古未有也邇者西陲平定天山南北準部回部胥皆革面洗心翔洽德化分土開屯碁布星羅列版圖而輸職貢中外一家廣輪四達凡屬荷戈之眾悉懷效命之枕葢不言兵而兵在其中矣謹輯籓部兵制臚敘於左 \\n 內扎薩克蒙古二十四部四十九旗【東至　盛京黑龍將界西至賀蘭山厄魯特界南至長城北踰絕漠帽袤延萬餘里】 \\n 科爾沁六旗【在奉天錦州二府北邊外】左翼旗左翼前旗【俱崇德元年設】左翼後旗【順治六年設】右翼旗右翼前旗右翼後旗【俱崇德元年設其左翼旗自本旗外兼管轄前後二旗及郭爾羅斯二旗扎薩克事右翼旗自本旗外兼管轄前後二旗及杜爾伯特扎賚特二旗扎薩克事】 \\n 郭爾羅斯前後二旗【在奉天府及吉林北邊外俱順治五年設】 \\n 杜爾伯特一旗【在伯都訥及黑龍江西北邊外郭爾羅斯旗之北順治五年設】 \\n 扎賚特一旗【在伯都訥及黑龍江西北邊外郭爾羅斯旗之北順治五年設】 \\n 上默特二旗【在錦州府西北邊外塔子溝廳東境左翼旗崇德元年設】右翼旗【順治二年設】 \\n 扎嚕特二旗【在塔子溝廳東北境外喀爾喀左翼旗之北】左翼旗【崇德元年設】右翼旗【順治五年設】 \\n 喀爾喀左翼一旗【在塔子溝廳東北境外康熙三年設】 \\n 柰曼一旗【在塔子溝廳東北境崇德元年設】 \\n 敖漢一旗【在塔子溝廳北境崇德元年設】 \\n 喀喇沁三旗【在永平府口外塔子溝廳八溝廳境左翼旗順治五年設】右翼旗【崇德元年設】增添一旗【康熙四十四年設】 \\n 翁牛特左右二旗【在八溝廳北境俱崇德元年設】 \\n 阿嚕科爾沁一旗【在八溝廳東北境外崇德元年設】 \\n 巴林左右二旗【在木蘭北境外俱順治五年設】 \\n 克什克騰一旗【在木蘭北境外順治三年設】 \\n 烏珠穆沁二旗【在巴林旗之北】左翼旗【順治三年設】右翼旗【崇德六年設】 \\n 浩齊特二旗【在克什克騰旗之北】左翼旗【順治三年設】右翼旗【順治十年設】 \\n 阿巴哈納爾二旗【在多倫諾爾廳北境外】左翼旗【康熙四年設】右翼旗【康熙六年設】 \\n 阿巴噶二旗【在多倫諾爾廳北境外】左翼旗【順治八年設】右翼旗【崇德六年設】 \\n 蘇尼特二旗【在張家口外鑲黃旗正黃旗察哈爾之北】左翼旗【崇德六年設】右翼旗【崇德七年設】 \\n 四子部落一旗【在張家口外正紅旗鑲紅旗察哈邇之北順治八年設】 \\n 喀爾喀右翼一旗【在殺虎口外歸化城之北順治十年設】 \\n 茂明安一旗【在殺虎口外歸化城之北順治十年設】 \\n 烏喇特前中後三旗【在河套之東北俱順治五年設】 \\n 鄂爾多斯七旗【在歸化城西河套內】左翼中旗前旗後旗右翼中旗前旗後旗【俱順治六年設】增添一旗【雍正九年設】 \\n 外扎薩克蒙古喀爾喀四部八十六旗【東至黑龍江界西至阿勒坦山伊犁東北路界南至內扎薩克界北至俄羅斯界延袤八千餘里】 \\n 後部土謝圖汗二十旗【駐瀚海北圖拉河左右在蘇尼特四子部落諸部北境外康熙三十年初設十七旗三十二年以後至雍正十年遞增設二十一旗尋分二十旗屬於賽音諾延部存十八旗乾隆元年以後復增設二旗】 \\n 東部車臣汗二十三旗【駐瀚海北克嚕倫河左右在阿巴哈納爾阿巴噶諸部北境外康熙三十年初設十二旗三十五年以後至乾隆二十二年遞增設十一旗】 \\n 西部扎薩克圖汗十九旗【駐杭愛山左右在賀蘭山厄魯特北境外康熙三十年初設八旗三十三年以後至乾隆四十五年遞增設十一旗】 \\n 賽音諾延親王部二十四旗【駐翁吉河北在茂明安烏喇特諸部北境外雍正十年設即於土謝圖汗部內分轄二十旗乾隆元年以後遞增設四旗又有烏蘭烏蘇厄魯特二旗於乾隆二十六年移駐屬賽音諾延部管轄】 \\n 青海蒙古四部二十九旗【西界西藏南界四川東北界俱甘肅延袤二千餘里】 \\n 厄魯特部二十一旗【在甘肅西寧洮岷等府州西邊外四川松潘廳北邊外雍正三年設二十旗乾隆十一年增設一旗】 \\n 輝特部三旗【雍正三年設】 \\n 土爾扈特部四旗【雍正三年設】 \\n 喀爾喀部一旗【雍正三年設】 \\n 賀蘭山【即阿拉善】 \\n 厄魯特部一旗【駐河套西在寧夏等府北邊外康熙三十六年設】 \\n 杜爾伯特部十六旗【杜爾伯特部為準噶爾四衛拉特之一舊在額爾齊斯遊牧乾隆十八年內附編旗夏駐烏蘭固木地方冬駐科布多迤東地方】 \\n 土爾扈特部【土爾扈特部為準噶爾四衛拉特之一舊在伊犁之額什爾努喇等處遊牧至和鄂爾勒克竄入俄羅斯居於額濟勒之地乾隆三十六年其台吉烏巴什策伯克多爾濟舍楞等率屬來歸詔加封爵有差分駐其眾烏巴什等駐博瑚圖地方策伯克多爾濟等駐和博克薩里地方舍楞等駐科布多阿勒台等附近地方班巴爾等駐楚爾地方旺丹等駐多羅諾圖低方默們圖等駐舒嚕台地方博囉等駐烏蘭和托地方】 \\n （臣）等謹按以上各不編旗之制每旗設扎薩克一人以汗王貝勒貝子公台吉為之協理旗務二人或四人亦台吉以上為之每旗按丁數編為佐領設佐領一人驍騎校一人有六佐領則設參領一人其佐領多者設管旗章京一人副章京二人或一人自章京以下至驍騎校皆率其所屬之眾以聽於扎薩克惟青海察罕諾們汗所屬蒙古仍分佐領均歸達賴喇嘛管轄凡部分統以漠南漠北青海為區分云 \\n 西藏【東至四川界西至大沙海南至雲南界北至青海及回不界延袤六千餘里其地分為四其轄六十餘城】 \\n 衛地【居諸藏之中亦名中藏】藏地【在衛西南】喀木地【在衛東南】阿里地【在藏地極西】 \\n 新疆回部諸城【東至甘肅省安西州界西至蔥嶺南至沙海接西藏界北至天山接伊犁界延袤萬餘里各設三品至七品伯克管理回務皆因其俗而治之視蒙古各部之編旗雖有不同而列戊開屯即古者寓兵於農之意惟吐魯番哈密二城久經內屬舊制編旗茲分路具載於後】伊犁總理回務頭等台吉三品阿奇木伯克一人四品伊什罕伯克一人五品噶匝納齊伯克二人【掌理田賦】五品商伯克二人【掌征輸】六品哈子伯克二人【掌詞訟】六品都官伯克一人【掌遞送兵馬糧巷餉文案一切官物及分攢差務】七品密喇布伯克六人【掌水利】七品明伯克六人【掌千戶之征輸一切雜務】七品什和勒伯克一人【掌驛館薪芻諸務】七品帕察沙布伯克一人【掌巡緝牢獄諸務】七品玉資伯克一人【掌百戶之征輸一切雜務】 \\n 烏什管理回民五品阿奇木伯克一人六品哈予伯克一人七品明伯克一人七品密喇布伯克一人　分理阿克蘇三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人六品巴濟吉爾伯克一人六品伯克二人七品訥克布伯克一人七品都官伯克三人七品莫提色布伯克三人七品木特幹里伯克三人七品明伯克二人七品阿爾巴布伯克一人七品帕察沙布伯克一人七品什和勒伯克二人七品伯克三人　分理阿克蘇所屬六品阿奇木伯克一人　喀勒喀勒六品阿奇木伯克一人七品哈子伯克一人七品密喇布伯克一人七品明伯克二人　雅爾巴什七品密喇布伯克一人七品明伯客一人　庫庫巴什七品密喇布伯克一人七品明伯克一人　阿克雅爾七品密喇布伯克一人七品明伯克一人　哈喇塔勒七品密喇布伯克一人七品明伯克一人　哈爾噶額密什七品密喇布伯克一人　雅爾賽哩木七品明伯克一人　愛庫爾七品密喇布伯克一人　英額阿里克七品明伯克一人　赫色額七品明伯克一人　分里賽哩木三品阿奇木伯克一人四品伊什罕伯克一人五品噶匝納齊伯克一人六品哈子伯克一人七品密喇布伯克一人七品明伯克一人　分理拜城四品阿奇木伯克一人五品伊什罕伯克一人六品噶匝納齊伯克一人七品密喇布伯克一人七品哈子伯京一人七品明伯克一人【凡巴濟吉爾伯克掌稅務訥克布伯克掌營建莫提色布伯克掌回眾之教法不與政事木特幹里伯克掌售受田產與其稅務阿爾巴布伯克掌差役六品伯克掌修壩管臺七品伯克掌採銅餘伯克與一犁同名者其所掌並同】 \\n 葉爾羌管理回民三品阿奇木伯克一人四品伊什罕伯客一人四品商伯克一人五品密喇布伯克一人五品訥克布伯克一人五品木特幹里伯克一人五品哈喇都官伯克一人五品帕察沙布伯克一人五品哈子伯克一人六品巴濟吉爾伯克一人六品明伯客一人六品都官伯克一人六品莫提色布伯客一人六品什和勒伯克一人六品匝布梯墨克塔布伯克一人六品巴克瑪塔爾伯克一人六品哲博伯克一人六品阿爾巴布伯克二人六品賽特里伯克一人　分理托古斯哈特五品阿奇木伯克一人六品哈子伯克一人六品明伯克一人　分理英額齊盤五品阿奇木伯克一人六品密喇布伯克一人六品明伯克一人　分理哈爾噶里克五品阿奇木伯克一人六品哈子伯克一人六品密喇布伯克一人六品明伯克一人　分理和什阿喇布五品阿奇木伯克一人　分理伯什恰特五品密喇布伯克一人　分理薩納珠五品阿奇木伯克一人　分理舒帖五品密喇布伯克一人六聘明伯克一人　分理裕勒阿里克六品阿奇木伯克一人　分理色哩克郭勒五品阿奇木伯克一人六品伊什罕伯克一人六品商伯克一人六品哈子伯克一人六品阿爾巴布伯克一人七品什和勒伯克一人七品巴匝爾伯克一人　分理巴爾楚克六品阿奇木伯克一人　分理塔克布依六品阿奇木伯克一人　分理坡斯恰木六品哈子伯克一人　分理阿喇巴特齊六品密喇布伯克一人　分理鄂湍楚魯克六品密喇布伯克一人【凡匝布梯墨克塔布伯克掌教習經館巴克瑪塔爾伯克掌果園哲博伯克掌修造甲械賽特里伯克掌巡察街道園林果木諸務巴匝爾伯克掌市肆細務餘與伊犁諸處同名者所掌並同】 \\n 和闐管理回民三品阿奇木伯克一人四品伊什罕伯克一人五品哈什伯克一人五品木特幹里伯克一人六品哈喇都官伯克一人七品訥克布伯克一人七品莫提色布伯克一人七品木特幹里伯克一人七品都官伯克一人七品哈喇都官伯克一人七品什和勒伯克一人　分理額勒齊五品噶匝納齊伯克一人六品哈子伯克一人七品帕察沙布伯克一人七品明伯克一人　分理額勒齊屬境七品密喇布伯克一人七品明伯克三人　分理玉隴哈什四品阿奇木伯克一人五品商伯克一人六品哈子伯客一人　分理玉隴哈什屬境七品密喇布伯克二人七品明伯克二人　分理哈喇哈什四品阿奇木伯克一人五品商伯克一人六品哈子伯克一人七品帕察沙布伯克一人七品都官伯克一人　分理哈喇哈什屬境七品密喇布伯克三人七品明伯克四人　分理齊喇四品阿奇木伯克一人六品哈子伯克一人七品密喇布伯克一人七品明伯克一人　分理塔克四品阿奇木伯克一人六品哈子伯克一人　分理克勒雅四品阿奇木伯克一人六品哈子伯克一人　分理克勒雅屬境七品密喇布伯克一人七品明伯克一人【內惟哈什伯克掌採玉哈喇都官伯克掌安設臺站修整兵械餘與伊犁諸處同名者所掌並同】 \\n 喀什噶爾管理回民三品阿奇木伯克一人四品伊什罕伯克一人四品噶匝納齊伯克一人四品商克伯二人五品哈子伯克一人五品訥克布伯克一人五品莫提色布伯克一人五品木特幹里伯克一人六品巴濟吉爾伯克一人六品明伯克一人六品都官伯克一人六品阿爾巴布伯克一人六品帕察沙布伯克一人六品克哷克雅喇克伯克一人六品和什勒伯克一人六品巴克雅塔爾伯克一人七品明伯克一人　分理牌租巴特四品阿奇木伯克一人七品明伯克一人　分理塔什巴里克四品阿奇木伯克一人　分理阿斯屯阿喇圖什五品阿奇木伯克一人六品哈子伯克一人七品明伯克五人　分理玉斯屯阿喇圖什六品阿奇木伯克一人六品哈子伯克一人七品明伯克一人　分理伯什克埒木五品阿奇木伯克一人六品哈子伯克一人六品密喇布伯克一人六品明伯克一人　分理提斯袞五品密喇布伯克一人　分理阿喇古六品阿奇木伯克一人六品哈子伯克一人　分理鄂坡勒六品阿奇木伯克一人　分理汗阿里克六品密喇布伯克一人六品哈子伯克一人七品明伯克一人　分理霍爾千六品密喇布伯克一人六品明伯克一人　分理克色勒布依六品密喇布伯克一人　分理塞爾滿六品密喇布伯克一人　分理托庫薩克六品密喇布伯克一人　分理托普魯克七品明伯克一人　分理岳普囉克七品明伯克一人　分理英阿雜爾四品阿奇木伯克一人六品哈子伯克一人六品密喇布伯克一人　總理英阿雜爾五處卡倫伯克一人英阿雜爾屬賽哩克七品密喇布伯克一人【內惟克哷克雅喇克伯克掌商賈貿易收其稅入餘與伊犁諸處同名者所掌並同】 \\n 庫車管理回民三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品密喇布伯克二人七品訥克布伯克一人七品明伯克三人七品都官伯克三人七品木特幹里伯克一人七品莫提色布伯克一人七品阿爾巴布伯克一人七品帕察沙布伯克一人七品採銅伯克一人　分理沙雅爾三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品密喇布伯克一人七品訥克布伯克一人七品都官伯克二人七品莫提色布伯克一人七品採銅伯克一人 \\n 哈喇沙爾管理庫爾勒回民三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品明伯克一人七品訥克布伯克一人七品玉資伯克一人六品伯克一人七品伯克一人　管理布古爾回民三品阿奇木伯克一人四品伊什罕伯克一人五品噶匝納齊伯克一人五品商伯克一人六品哈子伯克一人七品明伯克一人七品訥克布伯客一人七品玉資伯克一人六品伯克一人七品伯克一人【自阿奇木伯克至玉資伯克所掌皆與伊犁諸處同其六品伯克則專司查臺七品伯克則專司採銅均乾隆三十七年設】 \\n 吐魯番一旗扎薩克郡王一人協理旗務圖撒克齊二人管旗章京一人副章京二人參領二人佐領十五人分駐羅布淖爾五品伯克三人六品伯克七人 \\n 哈密一旗扎薩克郡王一人協理旗務一人管旗章京一人副章京一人參領二人佐領十三人 \\n 皇朝通典卷七十三 \\n  \\n   \\n  "}
{"章节": "●皇朝通典卷七十四", "正文": "  \\n ●皇朝通典卷七十四 \\n 　 \\n  \\n 兵七 \\n ○兵七 \\n 恩卹 \\n △恩卹 \\n （臣）等謹御兵之道必在紀律嚴明恩威並濟我朝列聖相承豐功偉業厚澤深仁並著方策皇上御極以來西域蕩平金川底定天戈所指眾志成城葢由軍政素嫻是以臨事無不踴躍赴功克敵致果用集鴻勳猶復湛恩廣被容慮周詳如改定內外武職養廉給與綠營陣亡卹廕諸大政皆所以策勵戎士軫念成勞又如勻派養育兵額銀米及撥給鰥寡孤獨錢糧所以謀八旗生計者至優且渥茲於皇朝兵典內專輯恩卹一門仰見我皇上經武整軍體卹優養無微不至所由人人感奮迅奏膚功昭赫濯於千古也謹臚敘於左 \\n 一改定武職養廉舊制八旗武職親隨名糧領侍衛內大臣滿州都統各給八名蒙古漢軍都統前鋒護軍統領六名民公滿周副都統四名侯伯蒙古漢軍副都統三名內大臣子內府三旗參領前鋒護軍驍騎各參領二名前鋒護軍驍騎各副參領前鋒侍衛一名有半散秩大臣王府長史男內府三旗佐領八旗佐領一名每親隨一名月餉銀三雨米二斛折銀一兩於領米時給發步軍統領九名步軍翼尉四名協尉三名副尉捕盜官二名步軍尉一名均於額設步軍內撥給綠營武職親丁名糧提督八十名總兵官六十名副將三十名參將二十名遊擊十五名都司十名守備八名千總五名把總四名各按營伍以馬步守均勻配搭支食外委千把總加給步糧一分 \\n 乾隆八年諭國家體卹臣工文武皆屬一體文職則給養廉武職則給親丁名糧以資養贍自康熙四十二年部議由提鎮以及千總覈定數目之後復於雍正六年特奉皇考上諭令武職去任之後將名糧停扣不必募補即留與接任之人所以體卹之者更為周至是以武職親丁雖年年造冊究繫虛名開載實無其人名實不符眾所共知朕思既為武職養廉即應改為養廉名糧將親丁姓名裁去毋庸虛造冊籍其各省武職親丁名糧向來如何分別多寡今如何定例之處該部議奏即經遵旨議準改為養廉名糧核實造報其外委千把總例給隨糧一分亦歸入養廉名糧項下一律造報十年戶部奉特旨賞給八旗大臣官員養廉歲支銀八萬六千兩計領侍衛內大臣九百兩八旗滿洲都統七百兩前鋒護軍統領蒙古漢軍都統各六百兩步軍統領滿洲副都統內務府總管各五百兩內大臣散秩大臣蒙古漢軍副都統兩翼翼尉內府三旗統領內務府奉宸上駟武備院卿各四百兩健銳火器營翼長圍場總管各二百兩圍場翼長一百兩其自八旗滿洲蒙古漢軍各參領印務章京八旗護軍各參領圓明園三旗各參領兩翼前鋒參領侍衛健銳火器營營總參領八旗察哈爾總管等官每年俱按大臣養廉支剩銀兩儘數分給四十六年奉上諭向來各省提鎮以下至將弁等俱有分扣兵丁名糧作為得項者此固舊例如此且武職衙門非如文員之定有養廉是以即將此項為公用養贍之資但此例定自何年或係雍正年間議定文職養廉時一體酌給其每員應得若干係何名目各省是否一例按照地方情形品級大小酌定數目多寡又或各省參差不同著交各該部將定例年月及現在款項數目分析查明開單具奏至此事因仍已久恐又有於定數之外私自剋扣增添者若每員任內私扣一名後任積漸加增侵扣無所底止督撫姑息不加查察久之即為虛額空糧之弊尤不可不徹底清查著即通諭各督撫將各省提鎮以下武職現在分扣名糧實數及有無私添之處查明據實具奏此事既久朕概從寬不究若稍有隱匿或致別經查出惟該督撫是問將此通諭知之又奉上諭國家設兵衛民簡核軍實期於行伍整齊兵額充足如兵丁等紅白事件從前設有生息惠濟銀兩以資賞卹後因生息名色有關國體特敕停止昨據阿桂等奏陜甘添兵案內籌及賞卹聲請酌復惠濟銀兩朕以國家賞兵之費藉商生息支給究屬非宜已傳諭阿桂等令其動用正項開銷矣茲袁守侗海祿前赴行在令軍機大臣傳旨詢問直隸雲南賞兵銀兩支銷款項據稱直隸裁扣公糧銀二萬兩雲南裁扣公糧銀一萬六千餘兩以備賞用等語看來各省大都如此兵丁紅白銀兩原係加惠行伍格外施恩若因此裁扣公糧致兵額不足殊非核實行伍之道況今戶部帑項豐盈各省藩庫積存充裕即現在京營添兵四千九百餘名陜甘二省各營添兵一萬二千九百餘名其馬步糧餉合之各省兵丁賞卹紅白銀兩約算歲支尚不及百萬國家何靳此費不令開銷正帑各省乃紛紛裁扣名糧又且請復生息甚無謂也朕臨御四十六年以來惟事事以敬天勤民為念凡三次普免天下地丁錢糧兩次普蠲各省漕糧以及遇災即賑總計何啻萬萬又並未加增賦稅仰荷上蒼嘉祐開拓邊陲府藏殷實國用充饒朕又豈肯稍存靳惜致令有司開聚斂剋扣之端乎所有各省行伍賞卹兵丁紅白銀兩自乾隆四十七年為始俱著於正項支給造冊報部核銷至各省提鎮以下武職員弁俱有應得坐糧馬乾等項前於六月內業經降旨通諭各省督撫將各該省武職所得公項逐一查明覆奏俟奏報到齊令軍機大臣會同該部核辦照文員之例議給養廉其所扣兵餉即可挑補實額核計添給養廉歲支亦不及二百萬兩官員既無拮据而各省又添增兵力於行伍大有裨益朕御極之初戶部庫項不過三千萬兩今已增至七千餘萬復有何不足而不加惠天下散財以得民乎所有辦理添補兵額紅白賞卹銀兩及名糧裁添養廉緣由明晰曉諭中外知之嗣據直省各將武職應得養廉名糧數日陸續具奏經戶部酌核章程統歸畫一以垂永久按各武職品級大小通同比較定額提督每頁給養廉銀二千兩總兵一千五百兩副將八百兩參將五百兩遊擊四百兩都司二百六十兩守備二百兩千總一百二十兩把總九十兩經制外委千把總每員十八兩每年照文職養廉例於耗羡項下動支又以在京巡捕五營員弁管轄地方處分較重並非外省各營專事操防者可比所有步軍統領向係部旗大臣兼理應得養廉名糧銀八百八十兩照舊支給外其副將核給養廉銀九百兩參將六百兩遊擊五百兩都司三百兩守備二百四十兩千總一百四十兩把總一百兩外委二十兩又以甘肅之烏嚕木齊等處雲南之騰越鎮龍陵協四川之崇化綏寧靖遠懋功撫邊五營或係新疆或在邊境亦與腹地情形迥異酌給甘肅省烏嚕木齊提督養廉銀二千八百兩伊犁巴里坤總兵各二千一百兩瑪納斯哈密副將各一千二百兩其參將各八百兩遊擊八百兩都司三百八十兩守備三百二十兩千總一板八十兩把總一百二十兩外委二十八兩雲南騰越鎮總兵一千六百兩龍陵協副將九百兩其遊擊四百五十兩都司三百兩守備二百二十兩千總一百四十兩把總一百兩外委二十二兩四川崇化等五營遊擊五百二十兩都司三百四十兩守備二百六十兩千總一百六十兩把總一百二十兩外委二十八兩通計直省大小員弁原扣名糧銀一百三十六萬八千四百七十六兩改給養廉銀一百三十二萬五千七百十六兩仍節省銀四萬有奇其雲南省之提都總兵福建省之臺灣鎮總兵舊有額外動支耗羡公件銀兩廣東水師各營舊有額外加增草乾銀兩一併刪除毋庸重給再各省綠營兵丁紅白賞卹銀兩既遵奉恩旨動支正項所有各省原動用之裁扣節省各款應查明分別正閒款項另行提解及存為武職養廉支銷之用等應具題奉旨伊議雲南提督總兵及福建臺灣總兵或地當煙瘴或遠隔重洋均與腹地不同著加恩於議給養廉外雲南提督加賞銀五百兩雲南總兵及福建臺灣總兵各加賞銀二百兩以示朕軫念巖疆加意戎行之至意 \\n 一設八旗養育兵 \\n 雍正二年奉諭八旗滿洲蒙古漢軍均係累世效力舊人承平既久滿洲戶口滋盛餘丁繁多或有人丁多之佐領因護軍馬中皆有定額其不得披甲之閒散滿洲以無錢糧至有窘迫不能養其妻子者朕每思及此惻然動念將如何施恩俾得生計之處再四籌度並無長策欲增編佐領恐正頂米石不敷若不給以錢糧俾為養贍何以聊生既不能養其家口何由造就以成其材今將旗下滿洲蒙古漢軍內共選四千八百人為教養兵訓練藝業所挑人等只給三兩錢糧計四千八百人一年共需錢糧十七萬二千八百兩每一旗滿洲蒙古漢軍共六百名內蒙古旗下六十名漢軍旗下八十名其漢軍之八十名令為步兵食二兩錢糧就此錢糧數內通融料理可多得四十名兵丁每一旗著挑取一百二十名再看軍器內長槍尤為有用著滿洲蒙古每佐領下挑取護軍四名馬甲四名令其學習長槍漢軍每佐領下挑取馬甲四名令其學習籐牌挑刀此四千八百名教養兵若計佐領挑取恐其人有多寡不同應於旗下扎蘭內計其人數挑取如此則護軍馬甲益得有用之人而閒散餘丁亦得學習成就矣至於如何編錄教訓管轄之處八旗都統護軍統領副都統等公同定議具奏 \\n 乾隆三年復定滿洲蒙古各旗原設養育兵每二名出缺作為三名照漢軍例各給銀二兩滿洲蒙古旗每佐領下增足養育兵十名和軍旗每佐領下增足六名十八年復定養育兵每三名出缺作為四名再恩賞一名各改給銀一兩五錢於原養育兵一萬五千一百二十四名外勻出缺五千四十四名再恩賞缺五千四十四共二萬五千二百十二名食銀四十五萬三千八百十六兩二十九年復定滿洲蒙古之養育兵二萬三百十五名每年增食米一萬六千一百石有奇三十六年因賞給八旗鰥寡孤獨錢糧將八旗滿洲蒙古漢軍各養育兵數按三兵缺一均勻經軍機大臣會同戶部八旗都統核議定額八旗滿洲應得養育兵共一萬七百九十八缺八旗蒙古應得養育兵共三千二百七十九缺八旗漢軍仍照原額養育兵四千八百十三缺圓明園各旗營酌給養育兵一千缺健銳營酌給五百缺火器營酌給一千缺有以三營節省之一千八百六十六缺賞給八旗滿洲俾特恩廣被實惠普霑交與各旗營一體遵照辦理一武職封廕滿漢武職官階正一品建威將軍從一品振威將軍正二品武顯將軍從二品武功將軍正三品武義都尉從三品武翼都尉正四品昭武都尉從四品宜武都尉正五品武德騎尉從五品武德佐騎尉正六品武略騎尉從六品武略佐騎尉正七品武信騎尉從七品武信佐騎尉正八品奮武校尉從八品奮武佐校尉正九品修武校尉從九品修武佐校尉其現任本職及終養丁憂回籍人員恭遇覃恩得請封贈一品上及三代二品三品上及二代四品五品上及一代給以誥命六品七品給以敕命亦上及一代【妻室封典均視文職】如有請貤封贈者均論服制不準旁推八品以下祇給本身敕命一軸有願貤封贈其父母者亦聽凡恩廕內外現任武職二品以上恭遇恩詔錫廕各送一子人監讀書三年期滿咨吏部授官其廕監生未仕而歿或病廢者準其補廕一補之後不準再補所送承廕之人必以適長子如無過長子或有而病廢及有別項職事則廕適長孫其次子次孫及期親兄弟子孫並繼承之子孫均按其倫序以次承廕該管官取具承廕之人年貌姓名文冊及親供印結送部查其所生在詔前者准為題請得旨後給以執照若本官曾遇恩詔已送子入監後經陞任又遇恩詔欲改廕者未仕監生准其改廕至所廕監生於承襲之後別授他職及中科目者不准補廕其八旗廕生願改武職者照所應得品級隨旗行走准子食奉盛京駐防及游牧察哈爾各官所得廕生情願來京者令其隨旗行走願留本處效力及綠旗廕生願改武職者並聽其難廕改為世職條例詳具陣亡卹典 \\n 一議敘軍功有特旨優敘者由部覆議奏請隨時酌定其由統兵將帥列序官兵功績等次造冊送部者部核其實分為五等八其官兵給以印軸日功牌應授爵者移咨吏部甄別授之自雲騎尉始按功遞加未至授爵者由部註冊仍令圖功准其積算功牌之式以紫綾為面用潔白厚紙裱襯一層四邊墨印螭文內註明功次凡填功績及年月處鈐用部印編次號數覈對給發一等功牌長二尺八寸二等功牌長二尺四寸三等功牌長二尺二寸四等功排長二尺五等功牌長一尺八寸均各廣尺有五寸五分從征有功者文職視武職王公所屬護衛親軍視官兵委屬官視見任各以所得軍功等第子敘綠旗官兵第功議敘者曰功加其出眾人員准功加一等紀錄五次立一等功者准功加一等紀錄二次二等加一級紀錄一次三等紀錄三次四等紀錄二次五等紀錄一次立功多者積算授以世爵文職軍功應功加一等者准加一級敘功不實者各論如法敘八旗官兵戰功用雲梯攻城視城之大小攻之難易分五等一等敘六人二等敘四人三等敘三人四等敘二人五等敘一人均移吏部投爵賞賚以府州縣衛所為差等克府城者賞五人第一人賞銀五百兩第二人三百五十兩第三人二百五十兩第四人百五十兩第五人百兩領戰官視第二人指示官視第三人射箭官視第五人克州城者減府城一等克縣城者減州城一等衛城與州城同所城與縣城同鑿毀城垣者視雲梯攻城議敘以礮攻城及奪門人城者減雲梯功城一等議敘敵兵堅壁未克能越眾前驅破敵獲賊者敘三人第一人移吏部授爵賞銀百兩第二人給二等功牌銀八十兩第三人給三等功牌銀六十兩均註冊積兩次三等者准作一次二等積兩次二等者移吏部授爵交鋒時於本旗內出眾衝鋒克敵者敘三人第一人給一等功牌第二人給二等功牌第三人給三等功牌均註冊賞賚減前驅之半積至三次一等移吏部授爵執纛人以首進為差首進者【兵未進而纛先之】敘三人第一人移吏部授爵賞銀百兩第二人八十兩第三人六十兩續進者【兵將進而纛隨之】敘一人賞銀五十兩交鋒時一參領下執纛人首進者敘三人第一人給一等功牌賞銀五十兩積至三次一等移吏部授爵第二人賞銀四十兩第三人三十兩續進者敘一人賞銀二十兩水戰奪舟分舟之大小為三等一等舟敘五人第一先登者賞銀二百五十兩第二人二百兩均移吏部授爵第三人給三等功牌賞銀百五十兩第四人給四等功牌賞銀百兩第五人給五等功牌賞銀五十兩【功牌內註明舟之等次】均註冊二等舟敘四人第一先登者賞賚視一等舟之第二人其餘以次遞減三等舟敘三人第一先登者賞賚視一等舟之第三人其餘以次遞減其不列等次之舟敘三人賞賚減三等舟十分之四先後所得功牌准其積算得兩次一等舟三等功牌者移吏部授爵餘均准此招撫敵兵干人敵舟三十艘者為第五等軍功兵增五百人舟增至十艘各加一等兵至三千五百人舟至七十艘者為一等軍功招撫城池以府州縣衛所為差等立公官兵未及議敘病故者均按其立功等次以為敘官得一二等軍功者給一子監生食七品官俸三四等軍功者給一子監生食八品官俸均令隨旗效力五等軍功給一子監生准其應試兵丁給葬銀二十兩得一等軍功者賞功牌銀五十兩二等以下每等減銀十兩敘綠旗官兵戰功用雲梯克府城者視城之大小分五等一等敘五人第一人授職參將其次遊擊次都司次守備次千總二等敘四人授職自遊擊以下三等敘三人授職自都司以下四等敘二人授職自守備以下五等敘一人授千總克州城者分四等一等議敘視克府城二等二等以下遞降授職克縣城者分三等克衛所城者分二等遞降授職亦如之議敘四人以上者領戰官加二等指示官加一等議敘二人以上者加等半之議敘一人者領戰官加一等指示官不敘若攻陷城垣乘勢先登者授千總領戰官加二等賞賚以府州縣衛所為差等克府城者賞五人第一人賞銀二百五十兩次二百兩次百五十兩次百兩次五十兩克州城者減府城一等克縣衛所城者減州城一等強敵在前陣堅壘固倡眾戰勝者敘三人第一人授職守備賞銀五十兩次千總賞銀四十兩次把總賞銀三十兩勢均力敵率先摧鋒者敘二人第一人授千總賞銀三十兩次把總賞銀二十兩水戰奪舟者視舟之大小分三等大舟敘四人第一人授職都司賞銀百兩次守備賞銀八十兩次千總賞銀六十兩次把總賞銀四十兩中舟敘三人授職自守備以下賞賚視大舟之次以次遞降小舟敘二人授職自千總以下賞賚視中舟之次以次遞降在舟之本管官及同戰官視舟之大小加級紀錄有差礮手奪舟者敘功與兵丁同以礮沉舟者一舟賞銀二十兩二舟授把總賞銀四十兩三舟授千總賞銀六十兩多者以次遞加招撫敵人自五百人以上舟自五艘以上難民五千人以上計其多寡大小紀錄加級及功加等次各有差立功官未及議敘病故者一二等軍功給一子監生以把總用三四等軍功給一子監生以外委把總用五等軍功給一子監生隨營食糧願應試者聽 \\n 一臨陣受傷加賞八旗兵丁陣前被傷者分別等差給賞一等傷給銀五十兩二等傷四十兩三等傷三十兩若被遠礮中傷者一等至三等各遞減十兩滿州蒙古隨役陣前被傷者一等傷給銀三十兩二等傷二十兩三等傷十兩若被遠礮中傷中一等二等傷各減十兩三等傷減給七兩漢隨役人陣前被傷一等傷給銀二十一兩二等傷十四兩三等傷七兩被遠礮中傷者亦如之綠旗兵在陣受傷者一等傷給銀三十兩二等傷二十五兩三等傷二十兩又八旗兵丁傷至殘廢者照陣亡例減半給賞仍別其殘廢之輕重加賚有差均令該旗都統副都統取具佐領驍騎校保結參領印結驗明由部分別具題照例給予如傷雖殘廢不能執弓猶可行走者以看守南苑倉庫等處兵丁補用其曾為護軍校驍騎校者以各館廄長牧副補用 \\n 一優賞休退官兵旗員二品以上以老疾乞休者由本旗稽其服官歲月軍功等次請旨給以恩俸三品以下年逾六十曾經出征者給半俸臨陣得有功牌者給全俸年逾五十曾出征得功者給半俸由部覈實疏請旗員任職省武職者亦如之綠營參將以上曾出征得功以老疾休致者督撫提鎮覈實請旨加恩賞賚八旗兵丁曾在軍前得過軍功後因患病退伍或傷殘退伍及六十歲以上年老退伍者該都統等覈時每月給銀一兩米一斛以養餘年盛京等處駐防兵止准給銀不給米由該都統將軍等覈實報部彙奏綠營兵丁曾經行問效力後因年老辭退並無子孫食糧該督撫察明實係不能養贍者報部准給守糧一分 \\n 一陣亡武職卹典滿漢各官視其品秩之大小為差給祭葬子贈廕以示優恩八旗人員由本旗開列官階移咨吏部贈爵予廕統兵參贊都統授騎都尉兼一雲騎尉前鋒護軍統領副都統授騎都尉營總參領以下前鋒校護軍校及有頂帶官員以上均授雲騎尉其先授世爵後陣亡者按其等次加以應贈之秩合為一爵令其子孫承襲至一等公以上無爵可加令其嫡子襲一等公以別子襲其餘爵應得祭葬銀兩移咨禮工二部照例議給綠旗營員由本部題請照旗員例准子世職提督給騎都尉兼一雲騎尉總兵給騎都尉副將以下把總經制外委以上俱給雲騎尉報部委署人員按其委署品級議給候補人員照實任官階議給如有先受世爵後陣亡者准子合爵承襲至無爵可加亦准以別子分襲均照旗員例一體辦理應得祭葬銀兩仍移文禮工二部議給四十七年奉諭旨陣亡人等照例給與世職襲次完後仍賞給恩騎尉世襲罔替而傷亡人等照陣亡人等給與世職巳屬從優若再賞給恩騎尉似無區別嗣後傷亡人等毋庸議給恩騎尉四十九年奉上諭向來旗員效力行問懋著勞績及臨陣捐軀者其子孫俱應得世職即年未及歲業經承襲尚未當差者亦給子半俸以資養贍而綠營員弁陣亡議卹之例止得難廕一次非奉特旨照旗員加恩子卹不能得有世職而其子孫年未及歲亦不子襲葢因綠營人員隨征打仗本不如旗人之奮勇出力而綠營所得俸薪養廉等項較多於旗人其軍功議敘及賞賚一切固不能一律意所當然至效命疆場則同一抒忠死事朕不忍稍存歧視嗣後綠營員弁除軍功議敘卹賞仍照舊例辦理外若陣亡人原毋論漢人及旗人之用於綠營者總應與旗人一體給子世職即襲次已完亦應照例酌給恩騎尉俾賞延於世以示朕獎勵戎行一視同仁至意又文職難廕向例三品以上者以知州用四品以下者以知縣用布按二司首領以下等官分別以縣丞主簿州吏目用均止難蔭一次四十九年奉恩旨陣亡文職與武職一體照旗員例議給世職一品官給騎都尉兼一雲騎尉二品三品官給騎都尉四品官以下未人流以上均給雲騎尉襲次完後仍賞給恩騎尉 \\n 一卹賞陣亡官兵八旗民公侯伯領侍衛內大臣內大臣都統將軍一等子賞銀一千一百兩次二等子次三等子次一等男兼一雲騎尉次前鋒護軍步軍各統領副都統一等男次二等男次三等男散秩大臣一品不典兵官次營總翼長參頒總管副總管城守尉協頒一等侍衛一等輕車都尉兼一雲騎尉次一等輕車都尉次二等輕車都尉次三等輕車都尉王府長史一等護衛二品不典兵官次騎都尉兼一雲騎尉次騎都尉三品不典兵官次前鋒侍衛各營副參頒佐頒二等侍衛防守尉次雲騎尉司儀長二等護衛四品不典兵官次三等侍衛各散秩官次三等護衛五品不典兵官次前鋒護軍親軍驍騎等校藍翎侍衛六品官以上遞減銀五十兩恩騎尉七品八品官二百二十兩前鋒護軍親軍領催及執纛人兩百兩驍騎百五十兩其委署官及世爵小或無世爵者各照本職應得卹賞礮手百三十兩各部未披甲通事滿洲蒙古隨役百兩漢隨役七十兩綠營官兵提督賞銀八百兩次總兵官次副將次參將次遊擊各遞減百兩都司三百五十兩次守備次守禦所千總次衛千總次營千總次把總各遞減五十兩外委官視把總馬兵七十兩步兵五十兩土兵減步兵一半又出征病故文武各官一二品提鎮以上遺本到部應否卹賞候旨遵行其副將以下及三四品官貲銀五十兩五六品官四十兩七品以下三十兩八旗兵遠方出征除陣亡外有不服水土病故者賞銀二十兩 \\n 皇朝通典卷七十四 \\n  \\n   \\n  "}
{"章节": "●皇朝通典卷七十五", "正文": "  \\n ●皇朝通典卷七十五 \\n 　 \\n  \\n 兵八 \\n ○兵八 \\n 軍令 \\n △軍令 \\n 天命三年太祖高皇帝興師伐明諭諸貝勒大臣俘獲之人勿去其衣服勿淫其婦妾勿離異其匹偶拒戰而死者聽之若歸順者慎勿輕加誅戮 \\n 天聰三年太宗文皇帝諭朕仰承天命興師伐明拒戰者不得不誅若歸降者雖雞豚毋得侵擾俘獲之人毋離散其父子夫婦毋淫人婦女毋掠人衣服毋折廬舍祠宇毋毀器皿毋伐果木如違令殺降淫婦女者斬毀廬舍祠宇伐果木掠衣服及離大纛入村落私掠者鞭一百又毋食明人熟食沽酒聞山海關內多有鴆毒更宜謹慎以乾糧飼馬或馬匹贏瘦可量煮豆飼之肥者止秣以草竢休息時再飼以糧凡採取柴草毋得妄行須聚集眾人以一人為首有離眾馳往者拏究如有故違軍令者將不行嚴禁之都統參領佐領一併治罪 \\n 崇德三年論凡和碩親王多羅郡王多羅貝勒固山貝子臨陣交鋒若七旗王貝勒貝子卻走一旗王貝勒貝子拒戰七旗獲全即將七旗佐領下人丁給拒戰之一旗若七旗拒戰一旗卻走即將卻走人丁分與七旗若一旗內拒戰者半卻走者半即以卻走人丁分給本旗拒戰者有因屯劄他所未拒戰而無罪者免革人丁其拒戰之王貝勒貝子別行給賞若七旗未及整伍一旗王貝勒貝子拒戰得功者按功次大小俘獲多寡賞之野戰時本旗大臣率本旗軍下馬立王貝勒貝子等率護軍乘馬立於後若與敵兵對仗王貝勒貝子大臣不安隊伍輕進或見敵寡妄自衝突者奪所乘馬匹及俘獲人口凡兩軍相對必整齊隊伍各按汛地從容前進如擅離本隊隨別隊行擅離本汛由他汛入及眾軍已進獨卻立觀望者或處死或籍沒或鞭責或革職或罰銀酌量治罪凡整伍前進稍有先後毋得彼此爭論但以按汛擊敵不致退縮為上若有以此爭論者即為立心不端之人如敵人不戰而遁我軍追擊之宜選精兵驍騎合力馳擊護軍統領不得前進止宜領纛整伍分隊以躡其後倘遇伏兵或於追躡時遇敵旁出護軍統領乃親擊之凡大軍起營時各按佐領旗纛整隊而行若有一二人離隊往來尋索遺物及酗酒者皆貫耳自出城門務遵軍律肅靜行伍毋得喧譁都統副都統參領護軍統領佐領以次各有統束統束嚴明則該管隊伍豈有喧譁之理今後有喧譁者該管官坐以應得之罪喧譁者責懲軍行時如有一二人離旗行走者許同行人即報送本都統執送者賞銀三兩下營時凡取薪水務集眾同行妄致失火者斬軍士甲冑均書號記冑兩旁皆用圓鐵葉無甲者衣帽後亦書號記一切軍器自馬絆以上均書姓名馬必繫牌印烙不印烙者罰銀二兩箭無姓名者罰銀二十兩如得他人箭隱匿不出者亦罰銀二十兩軍行時若見禽獸馳馬追射者兵丁射以骲箭貝子大臣坐以應得之罪夜行時每佐領人等有別吹竹為號者執治貫耳若不執治議參領罪盜鞍韂及轡絡羈絆者按法治罪若馬上行李偏墜應整理者本旗人均站立待整乃行兵入敵境時若有一二人離營私掠被殺者妻子入官仍治本管官罪勿毀寺廟勿妄殺平人抗者戮之順者養之俘獲之人勿褫其衣服勿離散人夫婦雖不為俘獲者亦不許褫衣侵害其俘獲之人勿令看守馬匹如有一二人妄取糧草被殺者罪與離伍擒掠者同勿食熟食勿飲酒前此我兵飲食不慎以不知敵人置毒於中耳今特曉諭宜加謹慎有不遵者依律治罪 \\n 順治八年定發兵之時或在家或在外違限者該管參領佐領等官每兵一名罰銀五兩若至革職等重罪候旨定奪兵丁不遵約束抗違者酌量罪犯責懲該管官仍行議處十三年定隨征前鋒護軍領催驍騎廝養卒等私自逃回初次鞭一百遞發軍前二次正法 \\n 康熙十一年題准官員出征在家規避不起身者革職在外違約者革職提問護軍及領催驍騎等在家規避不起身者鞭一百仍發軍前在外違約者鞭一百所獲人口入官若係差遣之處不遵號令違誤者鞭一百出兵之處不遵號令妄行者為首人正法餘各枷三月鞭一百該管官罰俸一年十八年聖祖仁皇帝諭領兵諸王將軍等藉捕賊為名燒民房舍擄掠子女搶奪財物或分兵所往之處私自擄掠者令督撫題參治罪如督撫隱匿事發日督撫革職十九年題准或攻城或野戰如將陣亡屍骸不能救出者同戰之參領散秩官護軍校驍騎校降二級調用領戰之該營總降一級調用領戰之大員罰俸一年二十三年議准官兵被傷退回者若係一二等傷痕免議三等以下傷痕仍與失利者同罪如未經被傷冒作傷痕退回者照規避例治罪若係官員重傷止許親隨人等送出無親隨人令驍騎一二名護送兵丁重傷亦止令驍騎一二名護送多差者將差撥各官治罪多送之驍騎亦同議處二十九年諭本朝自列聖用兵以來戰必勝攻必克所向無敵者皆以賞罰明法律嚴兵卒精銳器械堅利人思報國殫心奮勇之所致也今軍行其令各該都統以下察覈軍實凡甲冑弓矢諸軍器務令犀利堅好盔甲均繫號帶並書旗分佐領姓名繫於馬尾其行也視大纛整隊齊發有零星前後亂行及酗酒者該管官立拏懲責其止也各按旗分隊伍分別屯劄有前後錯亂者罪及該管大員馬無印矢無名各罰以銀給拏獲者竊取鞍曫什物馬匹者視其多寡之數治罪失火者從重究懲官兵廝役所過地方毋騷擾毋搶掠毋踐踏有擅離營伍入村落山谷奪人財物者軍法從事並罪本主及該管官軍士廝役逃亡在汛界內立行察拏治罪如出汛界外該管大員即遣官兵窮追務獲立斬以徇如不能獲則將往追官兵從重治罪其逃人之主及該管官一幷嚴行究懲既出我境哨探斥堠務期嚴密如曠野列陣交兵王貝勒貝子公大臣有不按次序攙越前進及見賊兵寡弱不復請令冒昧前進者有功不敘仍治以罪其進也須齊列緩轡按隊前行如自離其隊而附人後或自棄其伍而入別行或他人已入而獨留不進者其應斬應籍沒及懲責革罰分別治罪如整旅而進擊敗賊兵厥功維均勿以略分先後致生爭競至敵兵不戰而潰則選精騎追逐之後隊躡踪而進如遇伏兵或賊兵有旁出者則後隊接戰夫兵者所以討逆而安順也領軍大臣果能嚴束其下不使良民受害膺上賞違者罰無赦凱旋之日有以兵器私售蒙古者本人治罪並及該管官馬乃大軍急需須視水草佳處小心牧養起行時則留將卒察遺失之馬轡騣尾所繫字樣交還原主如係疲馬則開明馬色數目交所在官司人民蒙古善為牧養報知兵部如有隱匿私乘及殺之棄之者治以罪其遺失馬匹之人亦開明馬色報兵部存案恐官兵未能徧知爾部其刊布曉諭之 \\n 雍正元年世宗憲皇帝諭自古用兵之道首以申明號令為務周易日師出以律周書日不愆於六步七步不愆於四伐五伐乃止齊焉可知進退步驟之間尺寸不可違越方為節制之師必須平日申明號令使三軍之士無不熟知深曉倘其中或有不遵者則按軍律置之於法是其獲罪乃本人之自取無所歸咎雖領兵將帥不能以已意一毫輕重於其間此大公之道也我國家武備精強超越往古從來軍行之際紀律嚴明信賞必罰是以天戈所指迅奏膚功此中外臣民所其知者今承平日久新進少壯之人未曾親履戎行則於從前規制未必一一諳練若不詳細申明宣諭以致官弁兵丁等或因陷於不知而遽罹罪譴朕心實為不忍今特令大臣等酌議軍令條約經朕親加覽定凡大端細務莫不備載其中者葢以軍機關繫至重必使事事合於紀律人人祇奉章程勿犯重罰而妄冀從輕勿因事小而不遵成法將來荷天眷佑奏凱言旋凡我弁兵等數十萬人有大功而無小過此則朕心所厚望者也著即刊刻交與兩路大將軍通行頒布咸使凜遵旋議准凡戰陣之際聽掌號擊鼓鳴金為進止聞鼓不進聞金不止者斬遇敵進戰有回顧畏縮交頭接額私語者斬專司掌號擊鼓鳴金之人聞令即掌號擊鼓鳴金令止即止違者八旗兵鞭責四十綠旗兵棍責三十臨陣違令者斬大將軍密傳軍令轉傳之人增減要言者斬大將軍授緊密軍令私告他人以致宣揚誤事者斬官兵殺傷良人冒功者斬掠取他人戰功及詭稱功績以無為有以輕報重者斬沿途欺壓民番恃強買賣掠財物毀房屋姦婦女者皆斬指稱夢見鬼怪造言惑眾者斬兵丁中途染病該管委署護軍校領催紅旗管隊即同護軍校驍騎校千總把總一同驗確稟明該管官令醫調治如不驗看醫治該管委署護軍校領催鞭五十紅旗管隊棍責四十護軍校驍騎校千總把總插箭如兵丁詐病偷安者斬大將軍與同官密議軍情有私行竊聽者斬差往探聽賊人形勢畏縮不往詭稱已去妄報虛實及探聽不實貽悞軍機者斬獲逸馬隱匿私乘不給馬主者八旗兵鞭五十綠旗兵棍責四十仍插箭遊營有獲馬私宰或售與別人者皆斬臨陣竊馬潛逃者斬傳首示眾如在劄營地方犯者八旗兵鞭一百綠旗兵棍責八十劄營地方輪班守卡嚴肅訪察夜遇警急即密稟申報設備以竢有驚怖喧譁擾動散走以致亂營者斬私語嗟怨長噓短嘆者八旗兵鞭七十綠旗兵棍責六十責後復犯並臨陣時故違者斬黑夜無故驚呼疾走致亂營伍者斬白晝犯者八旗兵鞭五十綠旗兵棍責四十面承該管官諭令辭色傲慢者八旗兵鞭五十綠旗兵棍責四十有意抗違致誤軍機者斬疏防失火燒燬草廠八旗兵鞭一百綠旗兵棍責八十若臨敵境失火致燒草廠者斬失火致燒衣服器械八旗兵鞭五十綠旗兵棍責四十如在存貯火藥地方失火者八旗兵鞭一百綠旗兵棍責八十該管護軍校驍騎校委署護軍校領催千總把總紅旗管隊皆插箭遊營臨陣時軍營失火致誤大事者兵丁及該管委署護軍校領催紅旗管隊悉斬以徇兵丁夤夜夢魘旁人即行喚醒如有隨聲應和擾及營伍者八旗兵鞭七十綠旗兵棍責六十該管委署護軍校領催紅旗管隊插箭遊營臨敵營犯者皆斬管守營門縱人擅入者八旗兵鞭七十綠旗兵棍責六十對敵時犯者斬差往偵探之人遇賊投誠不稟報者八旗兵鞭七十綠旗兵棍責六十如有投誠之人不即解送以致逃散者八旗兵鞭一百綠旗兵棍責八十因而洩漏軍中虛實者照洩漏軍機例治罪大兵進勦敗賊後不奉大將軍令擅奪車馬輜重者插箭遊營因而擾亂營伍者斬倚強欺弱酗酒為非不遵約束輕者鞭責重者插箭污穢水泉飲不以次者八旗兵鞭一百綠旗兵棍責八十支領口糧肆行拋棄狼籍者八旗兵鞭一百綠旗兵棍責八十該管委署護軍校領催紅旗管隊等不即呈報者插箭兵行不按隊伍踐踏草地者八旗兵鞭一百綠旗兵棍責八十劄營時牧放馬駝牛羊縱令蹂躪者八旗兵鞭一百綠旗兵棍責八十仍插箭遊營該管官插箭兵丁押運軍糧在途私竊升合或竊同行兵丁口糧及損傷盛米囊橐致多虧折者八旗兵鞭一百綠旗兵棍責八十弓箭撒袋腰刀皮索一切軍器不加收管致有遺失並應攜器械擅自離身八旗兵鞭一百綠旗兵棍責八十該管委署護軍校領催鞭四十紅旗管隊棍責三十護軍校驍騎校千總把總等插箭在途見遺失刀箭等物拾取不稟報給還者八旗兵鞭四十綠旗兵棍責三十均插箭遊營無緊急事私行馳馬者八旗兵鞭五十綠旗兵棍責四十追奪馬匹令其步行兵行各按隊伍以次而前無論道路險夷寬窄有先後離隊攙越者八旗兵鞭五十綠旗兵棍責四十均插箭遊營結營之後各帳房出一人見藍旗則取柴見黑旗則取水有便溺者守門官兵驗明照牌准其出入起更後不准出營違者八旗兵鞭四十綠旗兵棍責三十該管委署護軍校領催紅旗管隊等不嚴行約束者插箭夜傳軍令怠慢不遵巡察坐堆偷安寢睡誤更曠班者八旗兵鞭一百綠旗兵棍責八十該管紅旗管隊不察報者八旗兵鞭五十綠旗兵棍責四十臨陣時犯者斬妄行動作傲慢官長者插箭遊營各營馬步兵所攜槍礮火藥不加謹收貯以致潮濕不能著火及玩忽拋棄或用藥任意狼籍者八旗兵鞭五十綠旗兵棍責四十該管紅旗管隊插箭遊營如有遺失火藥者八旗兵鞭一百綠旗兵棍責八十該管委署護軍校領催紅旗管隊插箭遊營鉛彈務按槍口之大小如式製造如鉛彈不合槍口係平日演放八旗兵鞭五十綠旗兵棍責四十皆插箭遊營該管委署護軍校領催紅旗管隊插箭遊營護軍校驍騎校千總把總插箭臨陣時兵丁用不合槍口之鉛彈施放者斬該管委署護軍校領催鞭一百紅旗管隊棍責一百護軍校驍騎校千總把總插箭遊營營總參領參將守備記大過一次馬駝牲畜不遵照傳檄如法牧養者八旗兵鞭一百綠旗兵棍責八十該管護軍校驍騎校委署護軍校領催守備千總把總插箭沿途所遇井泉飲馬之時以次而前不得爭先擁擠有故意爭奪縱馬踐踏污穢泉水者八旗兵鞭一百綠旗兵棍責八十 \\n 乾隆十三年上諭軍旅乃國家第一要務軍法從事定例綦嚴今刑律內玩寇老師有心貽誤竟無正條非所以重軍務儆戒失律也夫科場作弊尚即正典刑若以行軍相較孰為輕重自應稽察舊案明著刑章俾眾知畏法方能鼓勇用命此非朕欲用重典實以昭示武臣肅紀律而勵勇敢辟以止辟之義也見在纂修會典著軍機大臣會同該部詳酌定議具奏旋議定重臣膺閫外之寄自當戮力疆場綏寧邊徼至於玩愒偷安甘心養寇傾險妬功忍心誤國實屬情罪重大今按中樞政考軍令一篇均為所屬弁兵約法不及統兵之人誠於責成專閫申嚴軍紀之意有所未備嗣後凡統兵將帥玩視軍務茍圖安逸故意遷延不將實在情形具奏貽誤國事者又凡將帥因私忿媢嫉推諉牽制以致糜餉老師貽誤軍機者又凡身為主帥不能克敵轉布流言搖惑眾心藉以傾陷他人致誤軍機者均屬有心貽悞應擬斬立決庶軍律嚴明而身任元戒者亦知儆懼奮勵矣十四年諭國家設立營伍領以將并所以禁暴止奸折衝禦侮責綦重也兵法失律有誅書稱不用命戮於社立法之嚴如此近來法司衙門於官犯相蒙多入緩決因而武并亦邀寬典大非立法之本意夫軍旅之事國家不能保其百年不用必當申明紀律信賞必罰方足以振憲綱而作士氣誠使為將并者在平時則勤訓練嚴拔補謹巡防以故疆圉設有緩急統帥則詳審機宜熟籌勝算其偏裨士卒則奮勇爭先摧鋒陷陣不避矢石效臂指之使自能克敵制勝若平時不能拊循而流於廢弛或苛急而激為忿怨偶遇小醜竊發則號令不明指揮不定畏葸退縮縱寇老師或臨陣之時望風委靡甚至欺蔽容隱負恩僨事國家所倚以為干城腹心者何在此而不誅何以示懲乃使久繫囹圄累歲經年虛擬罪名獲全首領是骫法也後之任事者何由知戒朕以仁治天下慎重民命罔敢弗欽而天討所在朕勿敢赦如訥親張廣泗之誤國負思屢頒諭旨已立正典刑慶復之欺蒙縱寇亦已賜令自盡而詳閱秋朝審冊內除李質粹宋宗璋尚須待質袁士弼情非退縮應該緩決此外如許應虎之失誤軍機臨陣退縮沈瑞龍之私回任所託病偷安胡璘劉種之恇怯退避離汛失守又如張通楊文富之棄地不守阻回援師皆法之斷不容貸而情之毫無可原者即其中有先經緩決之犯皆令改擬子勾正法以為炯戒凡在披堅執銳之徒當思臨陣爭先赴蹈危險死於鋒鏑或所不免而國家加恩贈卹廕及子孫如有退縮偷安挫衄失事縱一時苟免終於身伏斧鑕等死耳死敵者榮死法者辱雖至愚亦當審擇而知所處矣若專事姑息積玩成疲於軍務大有關繫訥親張廣泗慶復之敢於貽誤未必非向來失律倖免人心無所震悚有以啟之也今於勾到後特頒此諭詳悉開導令武臣咸知僨事者必無軼罰罹罪者斷難倖生與其伏法於誤事之後不如捐軀於臨事之時大義昭然將必致身効命以戰則克以守則固不致茍且偷身蹈於顯戮正辟以止辟之義也此諭著刊刻頒發令內外武職衙門入於交盤冊內永遠傳示各宜凜遵四十九年頒發行軍簡明紀律諭前因甘省勦捕逆回時綠營官兵於馬家堡打仗因軍裝火器被雨潮濕俟烘烤完妥再為前進並有懦怯退縮者當經降旨通飾各督撫務宜隨時加意整頓今逆回之事雖完但思整肅營伍固在督撫提鎮之實心督飾而平時操演講習更在將并之面為指導兵丁之明曉軍律國家累洽重熙承平無事兵可百年不用不可一日無備與其臨時告誡不若先事講求著軍機大臣會同該部將行軍紀律擇其緊要數條務須簡切明當使兵丁人人知曉盡成勁旅以示朕整飾戎行之至意 \\n 一兵丁隨征勦賊俱應奮勇直前其見賊退走者不過各惜身命心懷畏怯試思臨陣退走律應斬首示眾若能殺賊立功必蒙陞賞即或陣亡國家自有卹典子孫俱得邀恩兵丁等與其臨陣畏葸難逃國法何如爭先殺賊奮不顧身況勇往向前未必即死一經退後斷不得生此理甚明該管將備等平時將此諄切告誡務令兵丁等咸知大義臨陣時自必勇氣百倍可期殺賊立功 \\n 一鳥槍弓箭最為行軍利器若兵丁等臨陣時尚未見賊遠將槍箭施放及至交戰火藥箭枝俱已用完無以禦敵即同束手待斃關係甚重凡領兵將備平日務須時加講習令兵丁於臨陣遇賊槍箭可及之處不先不後一齊施放庶槍箭隨聲應手皆獲實用 \\n 一行軍攜帶軍裝火藥俱應在帳房收貯毋令潮濕即或途中遇雨亦須嚴密遮護庶遇賊緩急可用凡帶兵將備等須嚴加曉諭勿致潮濕或需烘烤以致臨時貽誤至弓箭槍刀等項平時尤須修整堅利不得廢弛 \\n 一臨陣對敵倘遇將領受傷隨從兵丁更當奮勇直前竭力救護若兵不顧將各惜身命觀望退阻最為惡習亟應申明軍紀俾眾知悉凡有將領受傷兵丁不即時救護竟至潰散脫逃者立即查明按各處斬其能奮勇保護者立即議功優賞以示鼓勵該管將備等平日尤當愛恤士卒臨陣賞罰公平庶兵將同心合力所向無敵 \\n 一兵丁對敵乘勝追趕刻不容遲若兵丁等有貪搶賊人遺棄財物以致賊眾逃遁貽誤不小該將備等於領兵臨陣時務須通行曉諭違者立即依律治罪庶兵丁等各知儆畏 \\n 一營卡最關緊要凡領兵將備等務須嚴飾坐卡兵丁輪班防守留心偵探毋得怠惰偷安即探察有事只須選派明幹一二人密行飛稟餘仍嚴整坐守毋詐輕動無事時不許高聲呌喊致亂營規違者俱照軍法處治 \\n 一兵丁遇有調撥自當恪守軍令即時遄行如敢騷擾地方欺壓良民蹂躪田禾搶掠財物等事即應按律從重治罪該管將備等平日加意教誡臨時又當嚴行約束無許違犯 \\n 一兵丁奮勇殺賊應予獎賞但恐兵丁等希圖冒功任意朦混不可不預為防範凡軍法將他人戰功冒為已功及謊稱實在效力將無作有以輕報重者斬該管將備等應隨時曉諭親自稽查俾立功者得賞冒功者治罪以期核實 \\n 一行軍馬駝最宜愛惜凡兵丁等牧放須揀擇水草弔臕須按照時候遇有疲乏加意調養夜間尤宜小心看守偶有遺失須立時尋獲至所挖井泉不許污穢飲馬各挨次序毋許爭先以致壅塞如有違法立即重懲不貸 \\n 一劄營後巡邏防守毋得疏懈夜間不許無故行走帳房內更要小心火燭遇有警報靜聽將令不得輕舉妄動若奉有密令須各自遵守毋得私相漏洩該領兵將備等尤宜申明號令隨時曉諭不得疏懈 \\n 皇朝通典卷七十五 \\n  \\n   \\n  "}
{"章节": "●皇朝通典卷七十六", "正文": "  \\n ●皇朝通典卷七十六 \\n 　 \\n  \\n 兵九 \\n ○兵九 \\n 軍政【巡防附】 \\n △軍政【巡防附】 \\n 凡軍政五年一舉考察中外武職以定黜陟注上考者薦舉卓異注下考者糾劾該管官兵疏以聞不入舉劾者以中平注考彙送兵部部會都察院兵科京畿道察覈題覆奉旨以卓異加一級注冊候陞其以軍政糾劾貪酷革職提問罷　不謹革職老病休致才力不及降二級浮躁降一級皆調用前有卓異應陞及加級紀錄均不准抵銷如遇考察八旗武職在京管旗大臣及各省將軍都統副都統等俱開列事實清冊在京於九月內送部在外於十月內送部兵部彙齊繕具履歷清單進呈至在京文員兼旗下武職者仍於京察時聽該部院衙門考察不在軍政之列鑾儀衛滿洲各官八旗世職人員俱不行考察此外各衙門所屬武職各該管官詳核填注考語定以四格曰操守曰才能曰騎射曰年歲糾以八法曰食曰酷曰罷軟無為曰不謹曰年老曰有疾曰浮躁曰才力不及並將各該員履歷及有無在軍前行走受傷得功之處注明分別應去應留造冊送部其堪膺薦舉官員必須行止端方弓馬嫻熟管轄嚴肅當差勤慎不擾該屬給餉無虛考語併歷俸已滿三年任內並無事故兼試問國語方准薦舉屆期兵部將管旗王貝勒等滿洲蒙古都統前鋒統領護軍統領滿洲蒙古副都統滿洲補授漢軍都統副都統兵部滿洲堂官職名開列請旨派出考察具奏其前鋒營護軍營官員軍政卓異由領侍衛內大臣會同前鋒護軍統領等揀選薦舉至各省駐防官員俱照在京官員之例該將軍都統副都統等考察河南太原二處駐防官員該巡撫考察其良鄉寶坻固安東安霸州采育里保定府雄縣滄州九處駐防官員三年一次派有護軍統領或副都統前往巡察管轄即令會同護管官考察具奏內外考選軍政冊限於本年十月具題乾隆二十四年二月諭向來內外文武三品以上大員遇京察軍政之年援例自陳文具相沿無裨實政曾經降旨停罷第念伊等洊陟崇階並由特簡其人賢否優劣雖已均在洞鑒然其間亦不乏旅進旅退茍圖持祿戀棧之人若以平時既無大過足千吏議又不按例甄核任其迴翔日久必致職業不揚甚非澄敘官聯之道嗣後兵部於軍政時將在京之都統副都統在外之駐防將軍都統副都統各省之提督總兵官分列為三本繕具簡明履歷清單進呈候朕鑒裁以重考績大典著為令四十二年十月諭據伊勒圖奏稱本年係應軍政之年將伊犁二號滿洲錫伯官員等照例考試分別定議保題等語向來定例伊犁官員等遇軍政之年保舉卓異後不令特行送京引見者原因伊犁為極邊地方往來拮据是以停其特送引見但此等卓異人員軍政大典攸關未經引見而將軍大臣等閱看即作為卓異亦不合宜嗣後伊犁等處官員遇軍政之年將指為卓異者臨時奏聞註冊俟伊等應陞之缺保送引見時將卓異之處一併聲明具奏俟引見之日朕允准後再准其卓異其協領等內指稱為卓異者亦俟伊等年滿送京引見之時一併聲明具奏引見之日朕允准後再准其卓異旋議定駐防旗員視地之大小官之多寡以定額黑龍江薦舉七人盛京六人吉林察哈爾各五人西安伊犁各四人江寧杭州荊州烏魯木齊各三人綏遠城寧夏廣州成都熱河密雲各二人山海關涼州青州福州河南太原巴里坤各一人餘無定額舉非其人者論如法糾劾官千六法者【謂不謹以下六條】五品以下應否引見由部疏請其應革職官罷任候旨曾出征効力以老疾休致者審其資格覈其軍功量子恩俸有差如有原兼世職及世襲佐領者分別降留考察綠營武職鑾儀衛漢冠軍使至整儀尉由本營官注考達部京營千總以上直省營守備以上以次聽察於其長冊注考語定以四格曰才技曰年力曰馭兵曰給餉糾以八法【與八旗考察同】京營由步軍統領覈實達部直省綠營由總督巡撫提督覈實具疏衛所千總由司道注考督撫覈疏薦舉官必以才技優長年力強壯馭兵有術給餉無虛又覈其閱俸三年任內並無參罰迺為合格其因公降罰而廉能過人者除盜案處分外亦准卓異合格之遊擊以上引見未滿三年者具奏請旨已滿三年及都司以下均檄令送部引見奉旨准卓異注冊候陞其既膺薦舉後至下次軍政時或因較俸尚未陞用如以考核列入平等者即將上次薦舉卓異加級註銷入於計典官如曾出征受傷著有勞績除犯貪酷外應革職休致者仍給原品其年老而精力未甚衰憊尚可辦事者或仍留原任或調補簡缺該督撫提鎮酌量辦理請旨遵行如果不堪錄用或予守糧一分或令子弟入伍以養餘年又以二年半為期甄別綠旗將備由督撫提鎮各簡其所管副將及守備等官賢能合格者陜甘舉五人直隸江南福建浙江湖廣四川廣東各四人山東山西江西廣西雲南貴州各三人河南二人及應劾之將備均具疏請旨薦舉者予紀錄糾劾者准八法議處如值軍政之年停其甄別 \\n 乾隆三十七年八月諭旗員補用綠營原以滿州風俗淳樸技藝優嫻將伊等錄用自能為綠營表率以挽漢人習氣而外任所得養廉較多伊等所得既多亦於生計有益此朕教養滿州奴僕之至意也伊等到任後理應謹守滿州舊習以技藝為要多方教導毋染漢人習氣不行縻費守分安常即至回京時儘可度日乃竟有在外全忘滿州舊習反染漢人習氣凡事尚華不知撙節任意浮靡又甚至買妾置婢彼此效尤若年老無嗣置妾尚可無故為身體安逸倣效而行此何理耶殊不知朕愛養滿州奴僕之意著交八旗大臣通行曉諭所管應陞外省之侍衛章京官員等嗣後凡補放綠營人等到任後須謹守滿州淳樸之舊習操演技藝毋效浮華糜費之惡習以作綠營人等之表率如不知悛改仍有似此者一經查出定行從重治罪著交各省總督提督巡撫等除嚴行曉諭各員外留心細查如有故違者即據實參奏毋得姑息三十九年十一月諭據周元理奏查閱營伍情形摺內稱遵化州遊擊佛爾清額牆子路都司福英馬箭均欠純熟勒限半年學習再行考驗所辦非是旗員簡用外任原因綠營弓馬平常令其表率俾有所觀法咸成勁旅該員等自當感激朕恩益加奮勉身先倡率訓練兵丁學習弓馬方為無添委任若徒虛糜廉俸貪逸養安其於滿州體面盡失尚足為綠營標準乎今佛爾清額福英馬箭均未純熟致被周元理看出則其生疏不堪可知即不稱將領之任至綠營勒限半年學習舊例在庸懦漢員偶一引用其知恥者尚當赧顏況滿洲弓馬本所嫻習初用時皆經朕引見發往何以甫至外任即盡行荒廢轉欲援綠營漢員之例學習稍有人心者尚不知羞惡若此耶昨因直隸副將瑪爾清阿遊擊武靈阿赴東省協勦賊匪頗能奮勉出力不愧滿洲勇敢之風當即加恩陞擢用為總兵參將若佛爾清額福英之弓馬生疏豈可復為姑息佛爾清額福英俱著即解任回京引見再降諭旨嗣後各省綠營旗員如有弓馬生疏廢弛營伍者均著照此例辦理巡防 \\n 凡巡防之制外海巡防盛京以協領為總巡佐領防禦驍騎校為分巡直省以總兵官為總巡副將以下為分巡各於所治界內率舟師沿海上下更番往來以詰姦禁暴兩界相交之所戒期會哨同時並集聯名申報將軍總督提督察覈委官稽查若因風汛阻滯或先或後各以到界之日申報其期約以二四五月為始至九月事竣回營其有引避不巡及巡有不周者論如軍律內河巡防長江自四川巫山而東出三江口至湖廣界過岳州武昌興國至江西界下九江南昌至江南界經安慶江寧京口狼山東至於海由將軍督撫提鎮分委旗標弁兵沿泝江流上下游巡及交界之處會巡申報互相考覈與外海巡防同若巡海遭風受傷者在外洋官准軍功加級兵准一等傷給賞在內洋官准軍功紀錄兵准二等傷給賞身故者在外洋官兵皆照陣亡之例在內洋官照陣亡例減一等兵減半各給卹典若在黃河大江及洞庭洪澤等湖遭風者視外洋賞卹各處墩臺營房國初定邊境設立墩臺營房以司偵瞭遇有緊急舉烟為號寇至百人者挂席一領放礮一聲至三百人者挂席二領放礮二聲至五百人者挂席三領放礮三聲至千人者挂席五領放礮五聲至萬餘人者挂席七領連放礮聲接遞傳達 \\n 康熙七年題准各省孔道均設墩臺營房撥兵看守如有緊急軍機接遞傳報 \\n 乾隆三年奉旨各省水陸孔道之旁設立墩臺駐宿兵丁所以護衛行人稽察匪類朕聞外省情形種種不一其間兵卒成行器械成列於行李往來之時留心防護者有之防汛至二三人而不成行列器械不整者有之營房雖設而閒其無人一任偷竊潛行漫無知覺者亦有之大抵與督撫提鎮等駐劄大營相近者尚覺整齊其遠者即多廢弛夫防汛兵丁既無差操之勞專司稽察之事而乃怠惰縱逸至此則國家設立汛兵之意安在皆該管官弁約束不嚴董率不力有以致之其如何增設懲警之法令督撫提鎮等轉飾所屬將弁實心奉行俾各勤於職業不似從前之耽逸偷安任意曠誤著兵部定議具奏旋議定各省督撫提鎮將所屬地方詳細籌畫除汛兵已經足額者毋庸再行撥補外其有汛兵闕少之處各按地方衝僻情形即行撥補所有器械務須整齊仍令該管官不時察驗倘有離汛偷安曠誤汛防者將兵丁責革別補該管官稽察不力者照約束不嚴例議處 \\n 皇朝通典之七十六 \\n  \\n   \\n  "}
{"章节": "●皇朝通典卷七十七", "正文": "  \\n ●皇朝通典卷七十七 \\n 　 \\n  \\n 兵十 \\n ○兵十 \\n 教閱【兵籍附】 \\n △教閱【兵籍附】 \\n 京營 \\n 直省 \\n 兵籍 \\n ·京營 \\n 領侍衛府三旗親軍教閱之制鑲黃旗每月於初二十六兩日習騎射二次於初六十一二十一二十六等日習步射四次正黃旗每月於初三十七兩日習騎射二次於初七十二二十二二十七等日習步射四次正白旗每月於初四十八兩日習騎射二次於初八十三二十三二十八等日習步射四次 \\n 八旗驍騎營教閱之制每月於初四初八十三十八二十三二十八等日習射六次都統以下各官親往監視春秋二季擐甲習步射二次由旗定期咨部擐甲習騎射二次由部定期通行又春月分操二次合操一次秋月合操二次預奏操期仲春孟秋之月按期登城習鳴螺兵部遣官稽察歲以為常其八旗漢軍鳥槍兵於春秋月各演鳥槍四十五日歲次合操二次季秋月試礮於蘆溝橋每旗各出礮十位演放五日間三歲則於蘆溝橋以鳥槍營兵與礮營兵合演槍礮籐牌兵每年春秋二季四旗合操四次八旗合操二次又於初冬分派各旗演習步圍每年二次或三次 \\n 八旗前鋒營教閱之制每月於初二初六十一十六二十一二十六等日習步射六次春秋二季擐甲習騎射二次又於左右翼內各分前鋒之半兼習鳥槍月演十次均由統領督率所屬如法訓練每年秋季前鋒統領會同護軍統領奏聞率所屬兩營官軍演習步圍兩三次 \\n 八旗護軍營教閱之制每月於初二初六十一十六二十一二十六等日習步射六次春秋二季擐甲習騎射二次與前鋒營同 \\n 圓明園八旗護軍營教閱之制每月習步射六次春秋二季習騎射演放鳥槍與八旗護軍營同 \\n 八旗步軍營及巡捕營教閱之制八旗步軍習步射城門驍騎習鳥槍均以春秋操演步軍翼尉同城門領更番考閱內九門外七門安設礮位每屆三年四門一次隨同八旗運往蘆溝橋輪流演放巡捕營參將遊擊月考其屬之弓矢守備千把總各練汛兵春秋習鳥槍與城門驍騎同 \\n 內府三旗教閱之制每月習射六次春秋二季擐甲習射二次每年立冬後內府護軍並尚虞處侍衛鷹狗房執事人等演習步圍又遴選三旗護軍學習馬射等技藝各以時操演 \\n 火器營教閱之制每月演習步射六日騎射六日馬上技藝六日各於本旗教場齊集其鳥槍礮護軍驍騎該管官按日於本旗公所考驗合操日八旗分左右翼行陣施放槍礮九次至第十次礮與鳥槍連環施放無間每年秋季俟八旗漢軍礮位演放完竣後奏請往蘆溝橋演礮五日 \\n 健銳營教閱之制每月逢四九日期合操雲梯護梯鳥槍大隊鳥槍馬上三槍過馬騙馬扎槍貫跤等技藝逢二七日期合操雲梯護梯鳥槍馬上三槍及騎射步射舞鞭舞刀等技藝其餘日各於本旗較馬步射施放鳥槍恭遇駕駐圓明園自三月初一日起每日左右翼輪流演水戰用船四逢八日期大操用船八若遇啟駕巡幸行圍以後則按三八日期操演凡較閱每年自七月十六日開操至次年四月十六日止若遇閏七月即於閏七月十六日起其封開印信日暫停八旗設立教場鑲黃旗教場在安定門外正黃旗教場在德勝門外正白旗教場在東直門外鑲白旗教場在朝陽門外正紅鑲紅兩旗教場均在阜成門外正藍旗教場在崇文門外鑲藍旗教場在宣武門外各設演武廳該都統等以時督率訓練 \\n 順治七年世祖章皇帝諭我朝以武功開國頻年征討不臣所至克捷皆恃騎射今荷天庥天下一統勿以太平而忘武備尚其益習弓馬務造精良 \\n 康熙十二年聖祖仁皇帝諭漢軍不能騎馬者甚多每旗應設一營操練火器議政大臣等集議以聞尋議覆八旗漢軍鳥槍驍騎每佐領下增十八名共二十名演習鳥槍得旨火器關係武備甚為緊要應嚴加操演以裨實用 \\n 雍正五年世宗憲皇帝諭火器營甚屬緊要馬上教習熟練方為有益凡屬滿洲以騎射為根本不可專習鳥槍而廢棄騎射兵丁在馬上射箭放槍著加意熟習再兵丁內有自已養馬學習鳥槍技藝及勤謹効力當差者爾等即當勤勉以優等記名其或行走不及者亦當誘之於善教訓兵丁須如教訓自己子弟不可遽加苛責若有下愚不移之人或經再三教訓仍然行止妄亂者豈可留之京師爾等當即行奏聞發遣十年諭兵可百年不用不可一日不備帝王之治天下未有不以武備為先務者而兵丁之演習武藝亦未有不勤加訓練而能有成者從來士農工商各習一業苟不專心竭力則其業必不精況兵丁所司戰鬬之事非膂力剛強不能披堅執銳非習藝嫻熟不能克敵宣威奈何怠惰茍安虛度歲月不思設兵之本意不念己身之職業乎國家承平日久人耽安逸武備漸覺廢弛今當邊陲用兵是以令勤操演又不令直班俾得專心訓練復給以飯銀資其日用無非體恤勤勞也爾等各宜勉力學習如騎射長槍之類必令純熟精強成國家之勁旅以柔弱怯懦為恥以安逸華麗為戒人之力量用則日增不用日減如出城操練正可演習步行又何必騎馬乘車若此等者一經察出必從重治罪 \\n 乾隆十四年上諭去歲金川用兵朕思我滿洲兵向用雲梯攻城因命八旗於前鋒護軍內擇年壯人材健勇者千人特命大臣監視操演所選兵各奮勉學習不數月間皆已精練隨征金川功成凱旋如令仍回本營隨旗行走則伊等前功徒費且我滿洲舊日技藝仍至廢弛若將伊等專設一營演習均可為精銳兵於緩急之用更有裨益遇有行幸令伊等隨往圍獵學習行走更得嫻熟竢回軍之日不必令回本營專令大臣數人管轄特簡大臣一人總統其如何設營伍操演遇行幸隨蹕再如何施恩使得陞轉之途著大學士公同管轄操演之大臣等詳議具奏尋議准設立健銳營雲梯兵一千名專習雲梯鳥槍馬步射馳馬躍馬舞鞭舞刀諸技又於昆明湖設趕繪船以前鋒軍習水戰駕船駛風之技十七年諭朕恭閱太宗文皇帝實錄內載崇德元年十一月癸丑上御翔鳳樓集諸親王郡王貝勒固山額真都察院官命宏文院大臣讀大金世宗本紀上諭眾曰爾等審聽之世宗者蒙古漢人諸國聲名顯著之賢君也故當時後世咸稱為小堯舜朕披覽此書悉其梗概殊覺心往神馳耳目倍加明快不勝歎賞朕思金太祖太宗法度詳明可垂久遠至熙宗及完顏亮之世盡廢之耽於酒色盤遊無度效漢人之陋世宗即位奮圖法祖勤求治理惟恐子孫仍效漢俗豫為禁約屢以無忘祖宗為訓衣服語言悉遵舊制時時練習騎射以備武功雖垂訓如此後世之君漸至懈廢忘其騎射至於哀宗社稷傾危國遂滅亡乃知凡為君者耽於酒色未有不亡者也先是儒臣巴克什達海庫爾禪屢勸朕改滿洲衣冠效漢人服飾制度朕不從輒以為朕不納諫朕試設為比喻如我等於此聚集寬衣大袖左佩矢右挾弓忽遇碩翁科羅巴圖魯勞薩挺身突入我等能禦之乎若廢騎射寬衣大袖待他人割肉而後食與尚左手之人何以異耶朕發此言實為子孫萬世之計也在朕身豈有更變之理恐日後子孫忘舊制廢騎射以效漢俗故常切此慮耳我國士卒初有幾何因嫺於騎射所以野戰則克攻城則取天下人稱我兵日立則不動搖進則不回顧威名震懾莫與爭鋒此番往征燕兵出邊我之兵威竟為八大臣所累矣故諭爾等其謹識朕言朕每敬讀聖謨不勝欽懍感慕惟深國家開創之時我祖宗躬親勞瘁勤求治理矩矱相傳罔敢踰越以立萬世之丕基至於今咸受無疆之福者皆仰遵明訓所致也我朝滿洲先正遺風自當永遠遵循守而勿替是以朕嘗躬率八旗臣僕行圍較獵時時以學習國語熟練騎射操演技勇諄切訓誨無非率由舊章期以傳之奕禩永緜福祚惟是我皇祖太宗聖訓所垂載在實錄若非刊刻宣示則累朝相傳之家法外廷臣僕何由共悉且自古顯謨令典多泐之金石曉諭臣工我皇祖太宗之睿聖時申誥誡昭示來茲益當敬勒貞珉永垂法守著於紫禁箭亭御園引見樓及侍衛教場八旗教場各立碑刊刻以昭朕紹述推廣至意俾我後世子孫臣庶咸知滿洲舊制敬謹遵循學習騎射嫻熟國語敦崇淳樸屏去浮華毋得稍有怠惰式克欽承彝訓冀億萬世子孫共享無疆之庥焉十八年諭騎射國語乃滿洲之根本旗人之要務朕今歲校閱京城世爵其射箭尚可觀及人材英俊者已施恩選取侍衛並分在各處令其學習行走其射箭甚劣不堪教化者察明革職別行承襲至各省駐防亦皆有世爵若不教訓騎射國語伊等近於素餐安逸之習必致學為不善著各省將軍都統等將伊等不時教導務使騎射優嫻國語純熟如有教訓不化騎射甚劣者該將軍都統等即指名參奏革職別行承襲將此通行傳諭知之 \\n ·直省 \\n 八旗駐防營以將軍都統副都統掌其教閱訓練騎射演放槍礮並以時親臨閱試第其優劣以為賞罰春秋合操均與京營同八旗水師營每年春秋二季將軍都統副都統等督率官兵分駕戰艦金川福建乍浦廣東赴海口黑龍江齊齊哈爾默爾根江寧於江西天津赴海口每年四月起八月止均擇天氣晴和潮平風順時出洋列陣張帆起碇掌號鳴礮以次操演停操之後仍各率官兵講習水務 \\n 陸路綠旗營總督所屬為督標巡撫所屬為撫標提督所屬為提標總兵所屬為鎮標總督節制巡撫提鎮提督節制鎮標每歲秋季霜降日申令本標官兵校閱於演武場前一日各營將弁肅隊伍赴教場豫立軍幕屆日黎明軍士擐甲列陣中軍建大纛於場正中將臺上傳令合操中軍揚旗麾眾臺下舉礮三軍中鳴角擊鼓步騎甲士列隊行陣施放槍礮連環無閒並如京營之制若長槍籐牌■〈扁刂〉刀短兵之屬各因其地之宜以教士卒皆有成法閱畢試材官將士騎射技勇申明賞罰犒勞軍士各釋甲歸伍漕運總督河道總督屆期教閱本標官兵亦如之其各營將弁隨時訓練本管軍士分按日期綠營水師有內河有沿江沿海出洋信候各省不同每歲春秋季月或夏秋之季乘艦列陣揚帆駛風鳴角發礮操演其如軍律 \\n 乾隆元年諭各省營伍離提鎮遼遠不能親身稽察該督撫酌量地方營制如何令提鎮等隔數年一次親身察閱詳議具題尋議准直隸提督分所屬為三路歲閱一路三歲而遍馬蘭宣化正定三鎮歲各一閱泰寧天津二鎮二歲各一閱山東兗州鎮臨清沂州等處分路歲閱登州鎮西南東南等處分路歲閱一歲而遍山西太原大同二鎮歲各一閱河南南陽河北逼鎮歲各一閱江南提鎮歲各一閱江西南昌南贛二鎮歲一閱二歲而遍閩浙總督涖任一閱水師提督一歲閱海壇閩安烽火門等處一歲閱金門南澚銅山等處二歲一遍陸路提督一歲閱興化福州福寧建寧延平等處一歲閱泉州漳州龍巖汀州邵武永春等處二歲而遍海壇金門南澚臺灣四鎮水師歲一閱福寧汀州建寧漳州四鎮陸路歲一閱浙江提督三歲一閱定海黃巖溫州三鎮歲各一閱衢州處州二鎮歲各一閱湖廣總督涖任一閱提督歲閱湖北湖南二歲而遍襄陽宜昌永州鎮筸四鎮歲各一閱陜甘總督五歲一閱提督三歲一閱延綏興漢河州涼州寧夏西寧肅州七鎮歲各一閱四川川北重慶建昌松潘四鎮三歲各一閱廣東左翼右翼高州瓊州碣石潮州南澚七鎮歲各一閱廣西提督三歲一閱左江右江二鎮歲各一閱雲南貴州提鎮所屬酌數年內一閱各疏報山巡回任日期及各營汛官兵技藝是否純熟軍裝器械是否齊全以待部核十年諭國家設立營伍修明武備以為折衝禦侮之用必訓練精熟於平日斯可奮勇決勝於臨時是以陸路設營汛沿海設水師皆須勤演習以收實效自去年朕命大臣察閱營伍後陸路該管大員頗肯竭力整頓氣象而水師操演則不過將演就陣法塞責了事其操舟破浪之法官弁兵丁茫然不知以為此水手之事漫不留意即至舵工水手其能熟練者亦屬寥寥平日操演之時各船進退尚且參差往來間斷茍其臨敵何以致用夫水師以舟為主出沒風濤去來倏忽必掌舵者能操縱自如而搶風折艥破浪衝波水手等盡能嫻習即官弁兵丁等亦皆心領神會不待呼應而自靈然後猝然遇敵駕駛輕捷一舟之中臂指相使如一人之身則應變制勝無難向來水師官弁仍以水師用原欲其熟悉情形收得人之效今則視為故套該管者不加察徼倖者茍延玩是育材之善政為容身之捷徑矣著通行申飾沿海將軍督撫都統提鎮等務遵朕旨實心訓練實心甄別毋得仍前玩忽虛應故事十一年諭國家設立營制所以嚴拱衛而固苞桑務在選精銳以儲千城勤訓練以資捍禦所謂兵可百年不用不可一日不備也從前因各標營日漸廢弛朕命大臣前往山東河南江南等省先行閱看並降旨申飾復於督撫提鎮奏摺中時加批諭令其實力整頓今各省操演之法大抵旗纛戈甲期以飾觀步伐陣圖似為練習其實在技勇精強弓馬嫻熟者甚少在水師營汛亦不過演就水陣聊以塞責而已即軍政薦舉未能盡屬公當徒為具文以是整飾戎行豈能使壁壘一新士氣日奮即如西北稱勁旅而江浙多柔脆不知既以為兵自應鼓其銳氣使弱者日進於強豈可任其委靡不加振作蓋營伍之中兵馬錢糧甲胄器械皆宜事事留心向來虛冒兵糧私扣朋馬夤緣拔補挪借軍裝等弊猶未盡除而教訓演習惟事粉飾因循怠忽尚沿舊習殊非設兵衛民之意是必立定年限專差大臣閱看庶將弁知有責成不敢怠廢而各兵亦知有考驗時時警惕技藝不致生疏於戎行自有裨益朕前旨與以三年之限著兵部請旨並未定有分省察閱之年分今已閱之省則已過二年其餘則未命前往也其如何分年分省差大臣往閱著該部定議俟臨時酌量或自京師命大臣前往或即命本省督撫察閱尋議定自乾隆十二年為始閱直隸山西陜西甘肅四川十三年閱湖北湖南雲南貴州十四年閱福建浙江廣東廣西十五年閱山東河南江南江西周而復始但地方遼闊若止欽命大臣一人勢難周遍至甘肅處極邊安西提標駐塞外若令閱川陜之大臣並閱則廣遠難周請於應閱直隸等省之年差往直隸山西一人陜西四川一人甘肅一人應閱湖北等省之年差往湖北湖南一人雲南貴州一人應閱福建等省之年差往福建浙江一人廣東廣西一人應閱山東等省之年差往山東河南一人江南江西一人兵部於每年開印後將應閱之省分並滿大學士領侍衛內大臣都統尚書侍郎名單開列奏請或欽點大臣前往或即令該督撫就近察閱恭候欽定再向來各省督撫提鎮原有分年察閱營伍之例嗣後各省如遇欽點大臣察閱之年該省督撫提鎮停其察閱至當提督簡閱之年則各鎮停簡閱當督撫簡閱之年則提鎮概停簡閱十八年諭各省標營分年特派大臣查閱又督撫提鎮有統轄操防之責例應以時巡視所以簡軍實嚴武備也是以各兵之漢仗技勇為本至於旗幟衣帽期足以別隊伍整軍容無缺可矣奚事增美焉近來外省營汛每遇大員涖閱往往先期部署為一切觀美計製造旗幟更易號衣公費不足遂坐扣兵餉以致伊等生計為艱是營伍未有整頓之實而兵丁先被扣餉之累殊非巡查簡閱之本意嗣後查驗兵丁務覈其實毋以旗章衣服粉飾外觀至或有欽差大員經過營汛地方兵丁循例站隊者亦俱無庸張設旗幟總之整飾戎行全在漢仗技勇其緣飾之具皆屬無益之虛文而因以扣餉瘠兵則尤其大不可者著通行各省督撫提鎮咸共知之二十二年諭今日朕至杭州省城其接駕之綠營兵丁有奏簫管細樂者夫身隸行伍當以騎射勇力為重戌樓鼓角不過用肅軍容即古者鐃歌鼓吹之詞亦以鳴其得勝之氣耳若吹竹彈絲技近優伶豈挽強引重之夫所宜相效此等綠營陋習各省均所不免可傳諭各省督撫提鎮等轉飾所屬標營嗣後營伍中但許用鉦鼓銅角其簫管細樂概行禁止又諭外省駐防將軍及綠營之提鎮出行則皆乘輿夫將軍提鎮有總統官兵之責若養尊處優自圖安逸亦何以表率營伍而作其勇敢之氣況旗人幼習騎射即綠營中亦必以其弓馬優嫻始歷加陞用乃一至大僚轉致狃於便安忘其故步此豈國家簡擢之意耶京師都統副都統既皆乘馬而滿洲侍郎則無論年踰六旬亦俱不得乘輿即朕巡省所至尚每日乘馬而行乃外省武職獨相沿陋習此甚非宜嗣後將軍提鎮概不許乘輿其編設轎夫並著裁革如有仍行乘坐者照違制例治罪可通行傳諭知之三十九年尚書公福隆安奏鳥槍一項於軍器中最為得用而進步連環尤為鳥槍中銳利之法八旗勁旅凡遇專操會操惟演九進十連環使之精熟是以所向無敵至各省綠營兵丁操演鳥槍不過按照陣式虛應故事施之臨陣全屬無用即如征勦金川所有綠營兵丁放槍俱不得力直至派出京城健銳火器兩營兵前往始各展其所長轟擊殪賊幾無虛發近日臨清勦捕逆匪亦得京兵之力其效已可概見伏思各省綠營原設鳥槍兵與其循習虛文曷若練資實用請飭令照健銳火器二營進步連環鳥槍法式一體演習并飾該管大員董率將領兵丁專心學習務使進退如法操練精嫻庶臨用並能制勝而防守愈昭嚴飭矣五十年諭國家設兵衛民可百年不用不可一日無備陜甘兩省係邊睡要區設兵不為不多乃逆回兩次滋事綠營兵丁懦怯退縮致賊匪得以蔓肆鴟張此皆承平日久督撫提鎮不能實心整飭各營將弁不加操演講習因循怠玩以致兵備廢弛屢經降旨嚴切訓飭若能如福康安加意整頓於各標營內挑出兵丁一半專意訓練俾軍律嚴明士氣勁銳一變綠營懦怯之習兩省共有三萬餘勁旅設或地方稍有不靖又何患不立時撲滅耶在雲貴四川兩廣福建等省係沿邊沿海重地自應照福康安所辦於各營內挑選壯健勤加訓習使各有數萬勁旅庶平時足以重操防而臨時可以供調遣即腹地亦當如此留心簡練各省皆係總督專主營政而山東山西河南江西係巡撫兼提督銜著將福康安原摺抄寄各省總督及山東山西河南江西巡撫一體留心不動聲色皆有精兵之備亦一至要也又諭鳥槍實為行軍利器著傳諭各省督撫務令兵丁時時操演嫻熟兵役奉差捕賊毋得施放空槍以其共收實效又聞各省營伍槍兵每不得拔補馬戰及外委等以致槍兵無向上之心甚或以贏弱充數殊不知臨陣殲賊鳥槍弓矢尤為得力自應將熟練槍手一體拔補俾知上進有階則更爭相鼓勵踴躍演習 \\n ·兵籍 \\n 凡八旗親軍前鋒鳥槍護軍於護軍驍騎步軍教養兵壯丁內拔補護軍於驍騎步軍教養兵壯丁內拔補驍騎於步軍教養兵正身壯丁內拔補步軍於正身壯丁及戶下人內拔補教養兵於正身幼丁內拔補領催於護軍驍騎內選充均由參領佐領選應補之人呈都統統領等簡覈錄其材力酌其盈絀駐防兵由該管官於駐防壯丁內拔補若駐防官子弟有嫻習騎射願於任所充伍者聽凡直省考拔營兵以人材強壯技藝優嫻者充補騎兵拔於步戰兵步戰兵拔於守兵守兵拔於餘丁無餘丁乃募於民督撫提鎮本標乃相近營汛均親考拔餘令副參考拔仍於巡閱屬營時覆覈考拔失實及虛占名糧者論如法營兵令五人聯名具保互相覺察其有不遵約束生事擾民容姦保慝離次失伍有干紀律者皆論如法並坐其長 \\n 皇朝通典卷七十七 \\n  \\n   \\n  "}
{"章节": "●皇朝通典卷七十八", "正文": "  \\n ●皇朝通典卷七十八 \\n 　 \\n  \\n 兵十一 \\n ○兵十一 \\n 軍器 \\n 軍器制度 \\n △軍器 \\n 凡給發軍器金鼓以示進退之節海螺以定朝昏之聚散旗纛以一瞻視甲冑以衛身器械以制敵各營兵之專習者為弓箭為鳥槍為礮為籐牌兼習者為長槍為大刀為挑刀水師則有排槍鉤鐮槍標槍大斧火箭之屬水陸異用險易異宜習者期純熟教者期專一大礮以兵千名設十礮為率郡邑城守沿海沿邊及水師戰艦各駐礮於其所若兵少及非要隘營汛貯礮於督撫提鎮駐劄之地需用迺發仍以時演放如法 \\n 順治初定軍器由兵部圖式移文工部製造按名給發仍令該管官隨時稽察有損闕者修整補治如有贏餘器械留營以備增補其敝壞者悉行銷毀五年奏准馬兵每名給甲一冑一櫜鞬一弓一箭四十腰刀一步兵每名給甲一冑一腰刀一其步兵內之弓箭兵給弓一箭三十長槍兵給長槍一鳥槍兵給鳥槍一直省兵均照此給發 \\n 康熙六年奏准八旗世爵暨文武官各備甲一冑一弓二櫜鞬一腰刀一其箭數視品秩之大小公五百五十侯五百伯四百五十子四百男三百五十輕車都尉二百五十騎都尉二百雲騎尉百五十武官一品至五品視子男至雲騎尉六品以下均一百文官一二品視子男三品京堂視武職二品四品京堂科道郎中視武職三品員外郎視武職四品營兵護軍前鋒領催各七十驍騎各五十世爵中官大於爵者照官職箭數爵大於官者照世爵箭數直省督撫提鎮及副將以下官應備弓矢甲冑各按品級定數與八旗武職同三十年設八旗火器營每佐領下設鳥槍前鋒鳥槍護軍鳥槍驍騎每名各給鳥槍一滿洲八旗每旗各設子母礮五位其餘大小銅鐵礮位均貯漢軍八旗礮局內又定護軍營八旗每旗各設海螺三十六前鋒營左右翼各設海螺八火器營八旗每旗各設隨礮海螺五八旗鳥槍護軍鳥槍驍騎每旗各設海螺十四驍騎營每佐領下各設海螺一每參領下各設海螺二漢軍鳥槍營每旗設鼓一金五礮營每旗設鼓一金五藤牌營每旗設海螺五每旗藤牌兵百名每名給藤牌一■〈扁刂〉刀一每旗挑刀兵五十名每名各給挑刀一漢軍八旗每佐領下各設鹿角一架棉甲兵四名每名給連耞棍一副直省標營金鼓海螺鹿角藤牌挑刀等項視營之大小兵之多寡酌設 \\n 雍正五年諭各處營伍所用器械向來原無一定之例是以武弁到任往往以已所好尚及素所熟習者操演所屬兵丁間或學習未久而接任官又別有意見將從前所習者更改調換是兵丁之技藝每視該上司之去留以為轉移非訓練專精之道也凡事久則熟熟則生巧宜令各省將軍督撫提鎮因地制宜酌定規制永遠遵奉除騎射最為緊要天下通行學習外其餘各種演習悉著該上司會同通省官弁細心斟酌應用何軍器詳悉定議奏聞令各營永遠遵行接任官不得擅自更改儻將來有應變通之處具題請旨如此則兵丁各精其業且使一省之中彼此畫一將來或有調遣會集之處正可相資為用於營伍大有裨益是年議准官兵所用軍器內鳥槍一項能衝銳折堅最為便利如腹內省分地勢平坦利用弓矢至沿海沿邊省分山深林密利用鳥槍應將腹內省分每兵千名設鳥槍三百桿沿海沿邊省分每兵千名設鳥槍四百桿嗣據各省陸續議覆山東省各營軍器弓箭鳥槍礮籐牌長槍大刀均係通設之械每兵百名分作十分弓箭三分鳥槍五分藤牌一分長槍一分此外別設礮手專演發礮河南省各營軍器駐防八旗設馬步弓箭兵鳥槍兵子母礮兵長槍兵督標兩營設馬步弓箭兵鳥槍兵礮兵藤牌兵大刀兵河北鎮標九營各設馬步弓箭兵鳥槍兵礮兵護礮■〈扁刂〉刀兵南陽鎮七營如之直隸省各營軍器除騎射鳥槍礮畫一操練外惟宣化鎮平陽之地利於藤牌應以該鎮向設之三眼槍長槍大刀兵改換藤牌紫荊關鳥槍甚少兵以該鎮向設之大刀兵改添鳥槍山西省各營地屬沿邊每兵百名分作十分弓箭六分鳥槍四分別設礮兵專演大礮惟殺虎協舊有藤牌兵三百名仍令演習其餘長槍■〈扁刂〉刀之屬悉令改為弓箭鳥槍兵江南江西省水師各營軍器除弓箭鳥槍礮外如藤牌大刀鉤鐮槍過船槍鉞斧標鐵彈均為水師利用之器其陸路各營有設三眼銃及長槍者應將三眼銃改為鳥槍兵長槍改為藤牌兵福建省陸路各營每兵千名分作二十隊弓箭馬兵四隊弓箭步兵二隊鳥槍兵十隊礮兵一隊藤牌兵一隊長槍兵一隊大刀兵一隊水師戰船大趕繪船兵八十名設排槍四十二桿中趕繪船兵六十名設排槍三十桿小趕繪船兵五十名設排槍二十五桿大艍船兵三十五名設排槍十六桿中艍船兵三十名設排槍十六桿小艍船兵二十名設排槍十桿仍各備用火藥彈子火罐火箭之屬浙江省各營每兵千名分作二十隊弓箭兵六隊鳥槍兵八隊藤牌兵二隊片刀兵二隊長槍兵一隊礮兵一隊陜西四川省各營除弓箭鳥槍礮通行演習外其弓箭馬兵兼習槍棒守兵兼習■〈扁刂〉刀又令提標守兵二百名專習藤牌廣東省各營每兵百名設弓箭手二十名各佩腰刀兼習雙刀長槍鳥槍兵五十名各佩腰刀藤牌兵十名用牌刀挑刀兵十名礮兵十名雲南貴州廣西三省各營每兵千名設弓箭兵二百鳥槍兵六百藤牌兵一百以礮兵百名兼習牌刀十年議准福建省水路海面遼闊陸路林深箐密鳥槍一項最為利用於定例每兵千名設鳥槍四百桿外再增鳥槍百桿 \\n 乾隆五年議准雲南貴州二省地多山箐又陰雨不常弓箭一遇潮濕之時險仄之地不能應手施展惟弩弓以木為質其力最勁令弓箭手各兼習弩弓十五年議准湖廣武昌鎮水師二營地界川江水操弓箭技有難施惟鳥槍極為利便照沿海沿邊省分每兵千名設鳥槍四百桿凡簡覈軍器京營三年一賜八旗奏請特命王公大臣驗閱駐防八旗軍器各將軍都統副都統於到任後率所屬簡稽軍營鎧仗同城限二月外屬限三月竣事遊牧處官兵軍器由部奏請特命大臣驗閱各察其盈絀利鈍具疏以聞直省各標營軍器以都司守備為專管官副將參將遊擊為兼管官遇有動用修補估價詳報給公項治備歲終彙送布政司覈銷督撫提鎮歲委官察驗取具冊結歲終彙疏題報以冊達部稽覈虧闕者論如法 \\n 順治五年奏准每年秋季奏請點驗八旗護軍營驍騎營器械春季奏請點驗前鋒營步軍營器械令該管官互相稽察又定點驗軍器若盔甲弓箭等項全無者官革職兵鞭一百革退軍器闕少與朽壞及箭上無字並書他人姓名者官罰俸兵鞭責有差如所屬官兵盔甲弓箭等項全無及軍器缺少或朽壞者各計名數多寡論該管之都統參領降罰如律至佐領驍騎校等所管兵數無多有軍器缺少朽壞者各計名數從重論 \\n 雍正元年奏准遊牧八旗察哈爾官兵軍器由部越一歲疏列滿洲蒙古都統統領副都統職名恭請欽點一人前往稽閱十年議准直省各營軍裝器械屬督撫所轄者督撫委官盤察提督所轄者提督委官盤察皆取本營並無缺少及委官並無捏飾印甘結存案各於年終保題至於各鎮有督提統轄者由該鎮委官盤察取印甘結並加具保結送督提察覈於年終保題若無督提統轄各該鎮委官盤查取結亦於年終保題其保題時各將所屬軍裝器械數目分晰標營造冊並保結送部察覈如保題後仍有闕少將經手盤察官罰俸督撫提鎮準失察例論倘委官明知闕少扶同捏報者降級調用又議准各營軍裝器械以都守為專管官副參遊為兼管官若無故闕少經督撫提鎮題參將專管官兼管官均論罰照數分賠係兼管官察出揭報者免議止令專管官獨賠限六月賠完如逾限不完將專管官住俸兼管官停陞竢賠完日開復若係兵丁闕少經該管官察出揭報追補足額者免議至於新舊各官接任將軍裝器械限一月交代如無闕少新官造冊出結詳報督撫提鎮年終報部若交代時舊官推卸不交新官勒索不受皆照交代遲延例分別議處其闕少各數果係年久朽壞出師闕損及因公動用者准動公費製備免其議處分賠倘有藉端科累兵弁製備者照因公科斂例議處又議准督撫提鎮將營中盔甲弓箭鳥槍籐牌刀槍旗幟鍋帳鉛藥鍬棍等項按照題定額數製備一有闕損該管官即詳報隨時修整准其動用公費務期齊全足用如有贏餘擇其堪用者存營以備增補其朽敝者酌量銷毀以免竊賣之弊十一年議准營中一應軍器遇有闕損不按時修整及修整而收貯不謹以致朽壞及失火燒毀或將預備鐵木等項堆貯潮濕地方以致鏥蝕者將該管官論罰照數賠補 \\n 乾隆元年議准民間不許私製鳥槍其鄉村險僻之處防盜防虎鳥槍在所必需各省督撫確察州縣內有實在應用地方照兵丁鳥槍式樣製造書鏨姓名具呈地方官編號註冊備案如非應用地方有私藏或私造售賣者鳥槍入官仍從重處責該管官以失察論四年題准各省將軍都統副都統於到任時將所屬同城親標旗營一應軍裝器械限兩月委官盤驗其外屬各營軍裝器械限三月委官盤驗各保題一次仍取具該管官並無虧少印結及委員並無捏飾印結存案於年終保題仍將所屬各營軍器數目造冊送部察覈倘委盤保題之後仍有闕額別經發覺者將盤驗之官議罰其委官扶同捏結者議降如例十五年諭八旗官兵器械闕少者均咨部官為造給器械內弓箭尤為緊要惟賴不時整理善為收貯從前兵部八旗都統會議訓飭八旗官兵將器械善為收貯曾經奏准施行今都統等或因日久廢弛不以為事亦未可定著再行傳諭務遵原諭留心訓飭稽察十六年覆准鳥槍為緊要軍器倘有年久不堪適用者令該堂官驗看確實准其重造其舊槍鎔化之鐵加謹收貯以備增造各項軍裝之用十八年諭八旗軍器例應每年特簡王公大臣點驗但一歲點驗殊覺煩擾嗣後著三年一次點驗既寬點驗之限臨時務宜實心察覈不得草率了事若朕親閱時軍器仍有虧闕損壞者必將點驗之王公大臣治罪至點驗之年將八旗前鋒營護軍營驍騎營內府護軍官兵軍器仍照例點驗外其內府佐領下驍騎及王公府屬兵丁軍器皆停其點驗 \\n △軍器制度 \\n 王命旗牌 \\n 令箭 \\n 盔甲 \\n 弓箭 \\n 旗纛 \\n 皇朝禮器圖式武具 \\n ·王命旗牌 \\n 旗牌之制旗以藍繪為之方廣二尺六寸兩面銷金清漢令字每一令字上各鈐以兵部印旗杆一長如旗木頂垂朱髦牌以椵木製形圓高一尺二分闊九寸五分厚一寸朱髹上刻荷葉形綠髹牌兩面鐫清漢令字各一飾以金懸於槍上槍以榆木為之長八尺圍一寸鐵頂槍冒髹以黃繪龍垂朱髦牌邊及槍杆均鐫清漢令字第幾號填以金頒給旗牌定制經略十二副總督掛印總兵官各十副巡撫提督八副總兵官五副 \\n 雍正三年諭各省督撫提鎮舊例均頒發王命旗牌所以重節鎮之權崇天室之威也但傳守既久或遇地方卑濕蟲蛀漆剝或因閱歲滋多形制毀敝而督撫提鎮等以旗牌損壞例當參處不敢修整甚有預防損壞將所頒旗牌收貯照樣別造者尤為不可嗣後各督撫提鎮所頒王命旗牌加謹收貯勿致損傷亦不得別造其有地方卑濕閱歲滋多不免蟲蛀漆剝形制毀壞者從寬免其處分聽其一面照式准修一面咨部備案 \\n 乾隆十四年奏准旗牌金書令字之上例鈐兵部印今已遵旨改用新鑄清篆印而直省存貯旗牌尚繫兵部舊印應將旗面移送兵部換鈐新印由部行知各督撫提鎮委官赴部請領以昭信守至舊領旗面竢頒到日送部繳銷 \\n ·令箭 \\n 令箭之制旗面式樣大將軍將軍督撫提鎮均用三角旗駐防將軍都統副都統均用方旗咸以雲緞為之三角旗高一尺八寸斜長三尺下闊二尺四寸大將軍將軍用本旗之色督撫提鎮用黃色方旗高一尺五寸五分闊九寸五分均銷金清漢令字及清漢官銜箭鏃以鐵為之二面鋄銀清漢令字下鋄銀清漢十二辰字移送兵部配製笴羽鈐印頒發 \\n 康熙三十三年奏准步軍統領增給令箭十二枝旗面金書提督九門步軍巡捕營統領清漢字樣由部製造頒發 \\n 乾隆十四年奏准步軍統領舊設令箭年久損壞應行更換再巡捕營三字業經遵旨繙清所有該衙門印信已照新定字樣改鑄前項令箭應更造給發至各省督撫提鎮駐防將軍令箭一并改製給發以示畫一 \\n ·盔甲 \\n 盔制以鐵二片製如帽形上銳下平合而成之日盔高五寸圍圓一尺九寸合縫處壓以鐵梁日盔梁盔前安鐵一片日遮眉闊寸餘圍長九寸上覆鐵檐一形如葢日舞擎闊六分長四寸三分其下日護額為覆椀於盔上其上仰者為盔椀徑一寸六分高一寸二分圍圓五寸安管一長二寸圍圓一寸以插盔槍槍長三寸六分上為盤以垂髦上安頂頂各有品制【詳見於後】垂於項後者日護項垂於左右者日護耳其下日護頸其表官用錦緞兵用布傅以鐵葉護項用鐵葉九護耳二用鐵葉各六護頸同其采飾制各有差 \\n 凡親王郡王冑頂鏤金火燄銜寶石金立龍二承之垂熏貂纓十有八梁左右鏤金梵文三重上重八次七次二十飾皆鏤龍銜寶石護項護耳護頸均石青鎖子錦表月白綺裏青繪綠外布金釘貝勒貝子固倫額駙頂銜素金垂熏貂纓十有四入八分公植密鼠尾垂貂尾纓十有二不鏤梵文領侍衛內大臣都統統領直省總督提督巡撫均頂植雕翎二垂貂尾纓十有二鋟飾龍及花文護項護耳護頸均石青綺表藍布裏繡蟒五中敷鐵外布銀釘內大臣和碩額駙郡主額駙內大臣裏行之公侯伯散秩大臣均頂植密鼠尾垂紅纓隨旗行之公侯伯子男文武一品文二品副都統宗室將軍縣主額駙直省總兵均頂植熏獺尾垂紅纓文三品至五品驍騎參領郡君額駙以下直省副將均頂植獺尾垂紅纓侍衛鑾儀衛官均頂植豹尾垂紅纓前鋒護軍參領侍衛均頂植獺尾垂黑纓文六品至九品直省參將以下均頂植獺尾垂紅纓不加鋟繡王府官均頂植猞猁猻尾長史垂黑纓護衛典儀垂紅纓前鋒校護軍校均鐵頂紅纓護項護耳護頸均以素綺繡蓮花外布黃銅釘前鋒護軍綠旗營軍士皆如之護項以下用青布不繡驍騎校驍騎均鐵頂黑纓護項以下各如旗色校以綺兵以布均繡蓮花 \\n 甲制上衣下裳左右護肩左右袖左右護腋裳閒有遮襠左襠裳亦分左右甲衣長二尺二寸幅四下廣一尺一寸護肩二各長一尺一寸廣一尺三寸袖二各長一尺二寸上圍一尺二寸下圍九寸護腋二各長一尺上廣九寸凹其中以承腋其末銳遮襠一方八寸左襠一方六寸甲裳長二尺六寸幅二每幅上廣一尺二寸下廣一尺五寸其表官用錦緞兵用布甲衣用鐵葉一百三十六每葉長二寸五分廣二寸甲裳用鐵葉一百十六護肩甲袖護腋遮襠左襠均用小鐵葉長一寸六分廣一寸四分【步兵甲衣長二尺甲裳長二尺六寸閒有無裳者餘制並同】其敷棉者曰緜甲施鐵葉於外者曰明甲其采飾制各有差 \\n 凡親王以下至入八分公甲用石青鎖子錦表月白綢裏青繪綠裳幅護肩皆露鐵鍱飾珊瑚綠松青金石鍍金雲龍中敷鐵外布金釘前懸護心鏡勒以縧親王郡王金黃色貝勒以下石青色固倫額駙同領侍衛內大臣都統統領內大臣散秩大臣公侯伯子男宗室將軍縣主額駙以上文武一品文二品副都統直省總兵均石青綺表藍布裏青繪緣通繡蟒十護肩露鐵鍱文三品以下驍騎參領郡君額駙以下直省副將均通繡蟒六侍衛鑾儀衛官前鋒護軍參領侍衛王府長史護衛典儀均通繡蟒四裳幅露鐵鍱皆鋄金雲龍中敷鐵外布銀釘前鋒校護軍校素綺表繡蓮花無袖裳幅露鐵鍱外布黃銅釘前鋒護軍綠旗營軍士均青布表加綠月白裏不加繡餘與校同驍騎校驍騎表各從旗色校以綺兵以布均繡蓮花 \\n 乾隆二十一年欽定縣冑之制以革髹漆頂植銅鍱護項護耳護頸均敷緜護軍校前鋒護軍垂紅纓護項以下石青色驍騎校驍騎鹿角兵礮手垂黑纓護項以下各從旗色甲亦敷緜護軍校驍騎校前鋒護軍均全身驍騎無左右袖鹿角兵礮手無裳及左右袖左襠色如冑制官用綺表綢裏外布黃銅釘鋄金兵用綢表布裏外布白銅釘鋄銀 \\n ·弓箭 \\n 弓制胎用榆木或欇木南方削巨竹為之取材視竹木之理平正端直張而不跛胎長三尺七寸面傅牛角背施筋膠外飾樺皮胎一而角兩兩角之接處用鹿角一塊固以筋膠加煖木皮於外日弓靶兩弰以桑木為之各長六寸三分鑲以牛角刻鍥其末以受弦彄弰與胎鬬筍相接處光削其面以鹿角為方針於角端日墊弦弦有二一纏絲弦教射用之蠶絲二十餘莖為骨外用絲線橫纏以束之纏分三節隔七寸許空一二分不纏則不張弓時可摺疊而收之一皮弦翦鹿皮為之用於戰陣弓力疆弱視胎面厚薄筋膠輕重一力至三力用筋八兩膠五兩四力至六力用筋十四兩膠七兩七力至九力用筋十八兩膠九兩十力至十二力用筋一觔十兩郊十兩十三力至十五力用筋二觔膠十二兩十六力至十八力用筋二觔六兩膠十四兩 \\n 箭制笴以楊木柳木樺木為質取圓直之桿削成之別用數寸之木刻槽一道日箭端笴必取範於端以均停其首尾刻銜口以駕弦日括其端受鏃冶鐵為之日透甲錐日鈚箭曰梅鍼箭皆戰箭施於教閱者曰骲箭以寸木空中鏤竅發則受風而鳴又謂之響箭鏃上加骨角小哨者曰鳴鏑翦鵰鸛翎三膠粘箭括之上曰箭羽羽閒親王至長子書爵貝勒以下至官兵均書銜名箭價等次每箭以五枝為率首一二三等青鶴翎箭次一二三箭蟬鵝翎箭次一二三等鸕鶿翎箭次一二三等鸛翎箭次一二三等鴇翎箭次一二三等芝麻雕戰箭次一二三等雁翎箭 \\n ·旗纛 \\n 旗纛之制八旗各以其色為辨正黃正白正紅正藍四旗均方幅鑲黃鑲白鑲紅鑲藍四旗均左幅稍銳都統纛各長五尺七寸廣五尺繪龍竿長一丈二尺鐵頂朱髦惟正紅旗用黑髦佐領纛長四尺二寸廣五尺不繪綵竿長一丈二尺黑髦領催小旗長一尺五寸廣一尺八寸竿長五尺八旗同式而於鐵頂各異其製以示別護軍營纛各如本旗之色裁幅為三角邊作火燄形直長五尺五寸斜長七尺三寸繪龍竿長一丈二尺鐵頂朱髦正紅旗用黑髦護軍校小旗三角直長一尺二寸斜長二尺三寸竿長五尺五寸八旗同式而於鐵頂異其製以示別前鋒營纛方幅長二尺三寸廣一尺八寸繪飛虎竿長六尺頂飾豹尾朱髦火器營旗纛護軍驍騎各如其本營之式加白號帶以別之健銳營旗纛左翼鑲黃右翼正黃均正幅加號帶直省標營大纛皆綠色裁幅為三角直長五尺八寸斜長一丈邊作火燄形【或繪雲蟒或繪飛熊隨地異製無定式】鐵頂朱髦什長旗三角直長二尺三寸有奇斜長三尺八寸邊作火燄形鐵頂朱髦督撫提鎮大帥旗以黃布為之方幅廣一丈八寸長一丈四尺兩面大書帥字加號帶長一丈五尺廣一尺竿長一丈六尺刻木葫蘆為頂其先鋒旗督陣旗門旗令旗稟事旗均隨營異製 \\n 乾隆十七年奏准旗纛係兵所瞻視舊制各省駐防將軍都統副都統補授時即照其人本旗之旗色由工部造給如改授即更換不惟繁冗且於瞻視無準嗣後各省駐防分定旗色盛京江寧西安綏遠城將軍熱河京口副都統皆用鑲黃旗色吉林杭州福州寧夏將軍歸化城右翼都統山海關青州副都統皆用正黃旗色黑龍江荊州成都廣州將軍歸化城左翼都統涼州副都統皆用正白旗色其各將軍都統兼轄之副都統各視將軍都統旗色二十二年定伊犁將軍用鑲黃旗色二十六年定察哈爾都統用鑲黃旗色察哈爾副都統右翼用正黃旗色左翼用正白旗色 \\n ·皇朝禮器圖式武具 \\n 佩刀 \\n 火器 \\n 火藥 \\n 帳房 \\n 戰船 \\n 佩刀 \\n 虎槍營虎槍 \\n 健銳營雲梯 \\n 健銳營雲梯刀 \\n 健銳營長槍 \\n 健銳營鞭 \\n 健銳營順刀 \\n 前鋒營鐮 \\n 前鋒營斧 \\n 護軍營長槍 \\n 藤牌兵藤牌 \\n 藤牌兵■〈扁刂〉刀 \\n 藤牌兵挑刀 \\n 漢軍連耞棒 \\n 漢軍鹿角 \\n 偃月刀【以下綠旗營武具】 \\n 樸刀 \\n 斬馬刀 \\n 長刃大刀 \\n 寬刃大刀 \\n 雙手帶刀 \\n 背刀 \\n 片刀 \\n 虎牙刀 \\n 窩刀 \\n 船尾刀 \\n 割刀 \\n 繚風刀 \\n 長槍 \\n 火燄槍 \\n 鉤鐮槍 \\n 雙鉤鐮槍 \\n 虎牙槍 \\n 蛇鐮槍 \\n 雁翎槍 \\n 十字鐮槍 \\n 火鐮槍 \\n 梨花槍 \\n 手槍 \\n 釘槍 \\n 矛 \\n 戟 \\n 雙鐗 \\n 雙鎚 \\n 馬叉 \\n 鳳翅欓 \\n 五齒欓 \\n 月牙鈀 \\n 通天鈀 \\n 長柄斧 \\n 雙斧 \\n 雙鉞 \\n 三鬚鉤 \\n 鐵挽 \\n 梨頭■〈釒剽〉 \\n 鐵斗■〈釒剽〉 \\n 棒 \\n 虎頭棒 \\n 盾 \\n 虎頭牌 \\n 燕尾牌 \\n 挨牌 \\n 圓木牌 \\n 藤牌 \\n 牌刀 \\n 戰被 \\n 滾被 \\n 滾被雙刀 \\n 火器 \\n 大者曰礮其制或鐵或銅或鐵心銅體或銅質木鑲或鐵質金飾重自五百六十觔至七千觔輕自三百九十觔至二十七觔長自一尺七寸七分至一丈二尺其擊遠或宜鐵彈或宜鉛子均助以火藥引以烘藥鐵彈自四十八兩至四百八十兩鉛子自二兩至二十八兩火藥自一兩三錢至八十兩烘藥自三四錢至二兩皆按礮尺高下度數以定所及之遠近鑄礮時或遣官監督或由部委官無常制小者曰鳥槍曰火甎曰火毬曰火箭曰弩箭曰噴筒曰銃皆隨時成造其鳥槍規式尺寸長短各隨其便 \\n 皇朝禮器圖式火器 \\n 御製金龍礮【康熙二十年】 \\n 御製制勝將軍礮【康熙三十四年】 \\n 御製威遠將軍礮【康熙三十七年】 \\n 神威大將軍礮 \\n 神威無敵大將軍礮 \\n 神威將軍礮 \\n 武成永固大將軍礮 \\n 神功將軍礮 \\n 得勝礮 \\n 九節十成礮 \\n 衝天礮 \\n 鐵心銅礮 \\n 子母礮 \\n 嚴威礮 \\n 紅衣礮 \\n 龍礮 \\n 奇礮 \\n 行營信礮 \\n 渾銅礮 \\n 臺灣礮 \\n 回礮 \\n 御製自來火大槍 \\n 御製自來火二號槍 \\n 御製自來火小槍 \\n 御製禽槍 \\n 御製小禽槍 \\n 皇帝御用虎神槍 \\n 皇帝御用舊神槍 \\n 皇帝御用花準槍 \\n 皇帝御用大準槍 \\n 御製奇準神槍 \\n 御製準正神槍 \\n 御製純正神槍 \\n 御製連中槍 \\n 御製應手槍 \\n 御製威赫槍 \\n 御製威捷槍 \\n 舊神花槍 \\n 素鐵大交槍 \\n 金口交槍 \\n 素口花交槍 \\n 八棱口花槍 \\n 仿神花大交槍 \\n 仿神花槍 \\n 摺花交槍 \\n 花口小交槍 \\n 蒙古花大交槍 \\n 蒙古花小交槍 \\n 回部花套槍 \\n 新回部花套槍 \\n 大線槍 \\n 小線槍 \\n 舊神花線槍 \\n 麗花線槍 \\n 秀花線槍 \\n 輕銳花線槍 \\n 輕捷花線槍 \\n 輕便花線槍 \\n 輕花線槍 \\n 落禽花線槍 \\n 神海青花線槍 \\n 賽海青花線槍 \\n 雁神花線槍 \\n 鳧神花線槍 \\n 鵏神花線槍 \\n 連墜花線槍 \\n 勝鴉鶻花線槍 \\n 山雞花線槍 \\n 孤頂花線槍 \\n 水札子花線槍 \\n 樹雞神花奇槍 \\n 花奇槍 \\n 花線奇槍 \\n 兵丁鳥槍 \\n 火藥 \\n 工部設濯靈廠委官製備火藥特命大臣督理廠設石碾二百盤每盤置藥三十觔為一臺每臺碾三日者以備軍需碾一日者以演槍礮豫貯軍需火藥以三十萬觔為率隨用隨備康熙三十一年奏准八旗試演槍礮火藥在濯靈廠取用該廠每歲造演放火藥二十餘萬觔烘藥二三千觔外備貯軍需火藥三十萬觔烘藥四千觔如逢運用之年隨時補額簡司官一人經理豫造每火藥百觔隨烘藥一觔 \\n 雍正二年奏准軍需火藥貯過十年者許改作演放火藥陸續取用其額貯之數即行補造又奏准城上存貯火藥屋步軍統領隨時巡視有閒人左近行走者看守官罰俸兵鞭責致有疏虞官兵從重革責十一年議准各省兵每歲操演用鉛子准其檢七耗三除拾回抵算外將實用鉛價於公項銀內開除報銷十二年諭八旗營兵演放鳥槍鉛子均不拾回徒然拋棄外省兵演放鉛子既有拾回之例京城所放鉛子作何拾取之處著八旗並操演火器營大臣等會議具奏尋議准嗣後京城官兵演放鳥槍之鉛子各旗委兵用心拾取務將實得數目註冊收貯歲終各營將每月由工部領用數目並拾回數目合算交部又議准直省各營火藥關係緊要必須預備方為有益督撫提鎮將所轄各營酌量每年應用之數動公費製造潮濕地方預備三年高燥地方預備五年加謹收貯每年所用火藥即於收貯數內動支仍照動支數目製造貯庫出陳易新按年造冊報部該管官陞遷事故離任照倉庫錢糧例交代若有虧缺及不堪用者責令該管官賠補仍各議罰 \\n 乾隆十八年奏准濯靈廠製造演放火藥每火藥萬觔用硝八千觔硫黃一千有五觔十兩廣膠六觔四兩每烘藥百觔用硝八十三觔十兩八錢硝黃十四觔七兩五錢 \\n 帳房 \\n 帳房之制官用藍布為之單袷惟宜每架高六尺五寸下寬一丈二尺深六尺四寸上施梁為脊承以兩柱羃布斜垂至地如人字形兩邊皆圍以布左當柱中分以便出入兵帳房用白布制亦如之氈帳穹頂銜椽羃以白氊承椽以斜竹相交為牆皆髹朱外圍白氊下圍朱簾頂高九尺牆高四尺徑一丈四尺涼棚藍布為之單袷惟宜縱一丈八尺橫二丈七寸中施橫梁為脊闊九尺兩端承以柱高一丈七尺四寸簷四出高七尺五寸周承以柱十圍布牆前啟兩窻中開門後樹白布屏繪五采麒麟校閱用之 \\n 戰船 \\n 戰船每船長十一丈至一丈九尺闊二丈三尺五寸至九尺六寸各有差天津山東福建船均屬外海江西湖廣船均屬內河江南浙江廣東船分屬外海內河外海定限三年小修六年大修九年再大修不堪修者更造內河定限三年小修八年大修十一年再小修十四年再大修不堪修者更造其修造之費有正價有津貼正價各以其直無定額津貼每正價百兩自加四加六加八至加倍倍半有差由工部准兵部移咨覈覆修造各令本省道員會同副將參將等官弁監造工竣報部題銷 \\n 康熙三十四年諭戰船關係緊要修理銀數覈減太過恐臨用之時因船料單薄復行大修以致貽悞著工部會同戶兵二部再行確議具奏尋議准令各督撫將軍提鎮將修理戰船銀照各地方工料價直據實確估具題工竣報銷五十二年覆准戰船風篷桅索除應修之年毋庸別給外每歲於朋扣餘剩銀內給與製辦又議准各營艍犁趕繪等船於船頭船尾刊刻某營某鎮某號捕盜船名 \\n 雍正六年諭各省修造戰船於造成之時解送總督親驗總督委中軍每向監造文員需索規例為之徇隱是以工料皆屬虛糜其實不能堅固朕思戰船關係緊要嗣後船廠附近省城者著在城之督撫提鎮及布按兩司於承造完工之日公同驗看倘有不能堅固完好及浮冒侵蝕等弊即揭報題參按律治罪是年議准浙江承造戰船船底■〈舟參〉木用大號堅固松木每■〈舟參〉長一丈面梁闊三尺三寸船身及正桅均長一丈二尺頭號艍船闊二丈二尺五寸船身增長八丈九尺艙深七尺九寸板淨厚三寸一分二號趕繪船闊一丈九尺五分船身減長七丈九尺船深七尺一寸板淨厚二寸九分三號雙篷■〈舟古〉船闊一丈七尺五寸船身減長六丈六尺艙深六尺一寸板淨厚二寸五分四號快哨船闊一丈四尺船身減長四丈八尺艙深五尺板淨厚二寸每板長一丈均用釘三又議准奉天戰船身長七丈四尺寬一丈八尺七寸二十一艙八年諭向來外省各標營沙唬趕繪等船原令道員會同副將監督修造道員遴委同知通判承修副將遴委都司守備監修聞承修之人備辦物料必俟監修驗看自千總以及遊副逐層需索不一而足及如式修造赴各標營交收又有驗看勒索之弊迨交收之後一任船置河干雨淋日曬船中器械繩索為頭舵人等竊盜變賣而該管將弁槩不追究夫始則借端勒索後則聽其毀棄豈非以承修之責專在文員而監修武弁置身局外遂至視同陌路此等錮弊聞各處仍然而京口將軍標下為尤甚嗣後修造標營戰船著道員副將會同領價道員遴委丞倅副將遴委都守協同辦料修造如係將軍標下之船即遴委參領以下等官同領同辦其船交收之後在汛停泊責令頭舵苫葢澆洗每歲令該管將弁出具印結送督撫察覈如有陞遷事故具結交代至船有小修大修折造之不同是以工料多寡懸殊今聞船未發廠頭舵人等已將在船什物私行盜賣即屆小修亦必令其拆換加備甚屬不法嗣後著將什物一并具冊移交如有虧闕將該管將弁及頭舵人等分別參追十年議准山東登膠南北二汛海口趕繪船照雍正六年浙江題定之例身長七丈三尺板厚二寸七分雙篷■〈舟古〉船身長六丈四尺板厚二寸五分福建大號趕繪船身長九丈六尺板厚三寸二分身長八丈板厚三寸九分二號趕繪船身長七丈四尺及七丈二尺板均厚二寸七分雙篷艍■〈舟古〉船身長六丈板厚二寸二分江西南湖營沙唬船身長四丈四尺至六丈八尺板厚一寸三分至一寸六分直隸天津水師營大小趕繪船身長七丈四尺板厚二寸九分身長八丈六尺板厚三寸身長六丈五尺板厚二寸六分以上每板一尺概用三釘江南修造戰船應用板片厚薄鐵釘數目照浙省所定分寸沙船一丈三釘趕繪船尺板四釘京口營船九丈以外梁頭棧板均淨厚三寸九丈以內梁頭棧板均淨厚二寸八分量定三寸三分用一釘以收一尺三釘之實蘇州狼山川沙吳淞等營船身長四丈七尺至十一丈板厚二寸二分至三寸六分每板一尺用三四釘有差湖北湖南戰船身長三丈二尺至七丈八尺八分板厚一寸二分至二寸二分每板一尺用三四五釘有差廣東戰船身長一丈九尺至九丈板厚一寸至三寸一分每板一尺用三四五六釘有差各省戰船寬九尺六寸至二丈三尺五寸有差均令道員會同副參等官監督廣東外海戰船委道員內河委知府各會同副參等官監督十一年議准直省修造戰船報銷限期直隸限以四月福建臺灣限以十月其餘各廠限四月山東限六月江西大修拆造限三月小修限兩月江南限四月湖廣大修拆造限六月小修限四月浙江限四月廣東瓊州限六月其餘各廠限四月均以工竣日起限 \\n 乾隆元年議准江南各廠拆造沙唬船每部價百兩加津貼銀一百二十五兩拆造後小修每百兩給銀一百二十五兩大修給銀一百三十五兩再次小修給銀一百五十兩艍繪船大小修每部價百兩加津貼銀一百八十兩拆造一百五十兩准廠唬船拆造及拆造後小修每部價百兩給銀一百三十兩小修後大修給銀一百三十八兩修造趕繪船加增銀照各廠例畫一遵行二年覆准山東登膠南北兩汛額設趕繪雙篷■〈舟古〉船凡屆大小修拆造之年照部定價直每百兩量貼銀百兩工完報銷仍節省銀三四十兩三年議准廣東各標營外海戰船拆造加八津貼大修加六津貼小修加四津貼五年議准浙江繪艍船大小修拆造照江省繪艍船之例津貼拆造每部價百兩加津貼銀一百五十兩大小修每百兩均加津貼銀百五十兩外又別加三十兩■〈舟古〉哨船照江省沙唬船之例小修拆造每部價百兩加津貼銀一百二十五兩大修每百兩加津貼銀百三十五兩八年奏准福建修造戰船津貼銀福泉漳三廠小修每正價百兩加津貼銀一百三十兩大修加一百二十兩拆造加百有十兩臺廠小修每正價百兩加津貼銀百有十兩大修加百兩拆造加九十兩十二年覆准福建臺廠修造戰船照內例給與津貼並別加三分外再加運費銀二分 \\n 外海戰船 \\n 盛京六 \\n 直隸八 \\n 山東二十四 \\n 江南八十三 \\n 福建三百四十二 \\n 浙江一百九十七 \\n 廣東一百六十六 \\n 內河戰船 \\n 江南二百五十 \\n 江西四十六 \\n 浙江二百二十一 \\n 湖廣一百二十七 \\n 廣東三百九十二 \\n 皇朝通典卷七十八 \\n  \\n   \\n  "}
{"章节": "●皇朝通典卷七十九", "正文": "  \\n ●皇朝通典卷七十九 \\n 　 \\n  \\n 兵十二 \\n ○兵十二 \\n 馬政 \\n △馬政 \\n （臣）等謹按我朝馬政遊牧有所飼育有方太和翔治物遂孳生凡天閑良驥特立專司皇城南苑諸處分設有內廄外廄其掌於太僕寺者左右兩翼各牧場掌於上駟院者上都達布遜諾爾等處各牧場馬數計二十萬有奇又八旗官馬直省牧馬營馬數亦二十餘萬有奇每歲孳息之數更不可量迥非唐志之侈稱無實者所可同年而語我皇上天威震疊式廓新疆泉甘土厚畜牧日繁哈薩克諸部落亦歲歲貢馬求市洵伊古以來未有如今日之蕃庶者也至若馬數日盈或分往屯田或撥給緣邊營伍俾均歸實用伏讀御製新樂府陰山道篇煌煌聖言真足昭垂萬古謹據大清會典則例臚敘馬政於左 \\n 太僕寺馬政 \\n 太僕寺卿滿漢各一人少卿滿漢各一人【掌兩翼牧場均齊賞罰之政】左司員外郎滿洲蒙古各一人主事滿洲蒙古各一人【掌馱載慢城網城之駝隻以備巡幸】右司員外郎滿洲蒙古各一人主事滿洲蒙古各一人【掌察驗牧場匹盈虧以時印烙】主簿滿洲一人【掌章奏文移】筆帖式滿洲蒙古各八人【掌繙譯】 \\n 牧場 \\n 太僕寺左翼四旗牧場在張家口外東北一百四十里哈喇尼敦井東西百五十里南北百三十里東以布奎布拉克為界西以察罕齊老台為界南以都什山為界北比呼什呼蘭台山巴延託羅該為界太僕寺右翼四旗牧場在張家口外西北三百十里齊齊爾漢河東西百五十里南北三十二里東以庫努克託羅該努克圖溝為界西以珠爾台烏嚳爾齊老為界南以格根達巴敦達哈喇為界北以布爾噶蘇台　南岸為界 \\n 司牧官役 \\n 統轄兩翼牧場總管一人兩翼牧場總管二人副管一人防禦二人翼領四人驍騎校三人護軍校八人協領十人護軍三百十四名馬羣牧長牧副每羣各一人牝馬羣每羣牧丁八名牡馬羣每羣牧丁十四名 \\n 牧課 \\n 歲春季本寺滿堂官一人往口外將馬駒驗騸秋季往口外分撥騸過三歲之駒入羣三年均齊一次屆期列名奏請欽點前往員外郎歲春季往口外稽察孳生倒斃各數並訓練馬駒逐一印烙秋季往口外便視肥瘠並訓練馬駒有未印烙及印烙糢糊者補印烙牝馬羣計三年之內每三馬應孳生一駒於孳生額數外多至一百六十匹者為上等八十匹以上者次之八十匹以下者又次之其於孳生額數內少至一百匹或少五十匹以上及五十匹以下者亦分為三等牧長牧副牧丁以是各定其賞罰牡馬羣以在場見牧之數區為十分視其馴習及斃損之多寡以定賞罰至該管協領以上各官統計所管馬羣得賞受罰之等次核計有差 \\n 上駟院馬政 \\n 兼管院事大臣【無定員由特簡】院卿二人【掌在京內廄外廄及邊外各牧場之政】左司郎中一人侍衛員外郎各二人主事一人【掌均齊賞罰】右司侍衛員外郎各二人主事一人【掌各馬廄馬場之俸餉芻菽】堂主事二人【掌章奏文移】筆帖式二十五人【掌繙譯】侍衛二十一人【掌侍直內以八人兼試　御馬】司鞍長二人司鞍八人司轡二十人皇子每位司鞍二人司轡八人 \\n 內廄外 \\n 內廄設於皇城御馬及副馬川馬各一廄【均無定數】仗馬一廄【七十匹】公馬五廄【廄各二百匹附橐駝十匹】駕車馬贏二廄【廄各馬五十匹贏五十匹】其應差巡羣馬附各廄外廄設於南苑御馬及內馬共六廄【內挏馬一羣騰馬四牡馬三十六餘無定數】安河公馬一廄【二百匹】其應差巡羣馬附各廄凡御馬中有不馴者汰入公馬廄日值御馬闕以內廄御馬補內廄御馬闕以外廄御馬補外廄御馬闕簡內馬之良者奏補仗馬及祭神受釐四色馬闕行取大凌河良馬充補川馬闕行崇文門稅務駕車贏闕行戶部轉行左右翼稅務各監督買補駕車馬闕以公馬補公馬及應差巡羣馬闕彙數行各牧羣總管取補 \\n 內外廄司牧官役 \\n 牧長五人副牧長五人牧副十人牧丁一百名內外廄每廄廄長各一人廄副各二人【川馬廄以公馬廄廄長兼管】廄丁各二十名草夫御馬廄三十六名副馬廄二十八名仗馬廄三十二名川馬廄十四名公馬五廄各四十四名駕車馬贏二廄各三十二名南苑六廄各二十八名安河公馬廄二十四名共五百八十六名內設百總六人外郎十六人駕車馬贏二廄各設驍騎四十人醫長蒙古二人醫師蒙古十八人癩醫六人獸醫漢十六人【主醫馬駝之疾由院行所司支取藥物歲終會計於次年二月奏銷】 \\n 內外廄牧課 \\n 凡考牧內外各廄院卿歲閱一次三年奏遣官察驗一次各具息耗實數以聞惟苑廄挏馬歲閱積三歲具奏不議賞罰其各廄孳生統三歲計以牝馬三生駒一為額數浮者為一等平者二等闕者三等疲瘠及斃損每歲以百匹內核計以數少數平數多分三等各定賞罰有差其出牧歲四月朔以內外廄公馬四百匹就草張家口外限九月望前視天時涼暖豫奏日期回廄遣侍衛二人率廄長廄副經理出入餘俱於南苑就草出入期如之內廄駝每百匹以五十匹存廄餘就草上都出入期亦如之 \\n 貢馬 \\n 蒙古索倫歲貢馬駝由理藩院具奏送上駟院行知掌試御馬大臣侍衛奏會本院官公同選驗不入選者罰還之選受者行廣儲司如例給賞駝發內廄馬發南苑六廄牧養又歸化城兩旗蒙古歲貢馬喀爾喀哲卜尊丹巴胡圖克圖歲貢駝馬陜西岷州衛二十四寺番僧歲貢馬均由理藩院咨送發各廄芻秣應管之大臣率本院侍衛詣廄驗試辨其堪供御馬內馬公馬之屬列其等次以聞乾隆二十三年之後西域哈薩克巴達克山諸部先後投誠遣使貢馬其尤者則御定嘉名餘皆分入各廄至哈薩克貿易之馬尤夥每年無定額于烏嚕木齊及伊犁廣設牧羣以為新疆駐守各兵之用其贏餘仍撥補內地各標營額缺 \\n 供直馬 \\n 日以內廄御馬四匹齊其毛色具鞍轡列於院門外凡駐蹕圓明園以御馬六匹立園門右如之直班侍衛司鞍司轡咸侍恭遇車駕巡幸日以十馬備上乘御由掌御馬大臣奏請於御馬內馬中簡其尤良者以從其需用駕車馬公馬及橐駝之數附疏以聞由院奏遣卿及侍衛各一人掌御馬侍衛一人沿途監視支放馬駝芻菽其扈蹕之尚茶尚膳各執事官役以及內監所乘之馬由所司行院如數以公馬撥給回日繳院如不足具數奏行兵部以八旗官馬撥給皇子出行撥給官役應乘公馬亦如之凡因公出使者大臣應乘馬十匹侍衛六匹筆帖式四匹廄牧長各五匹廄牧副各三匹廄丁牧丁二人共馬三匹均於公馬中撥給廄長記所給馬數於冊月申院卿每三月彙數以聞行該管官覈對其馬有途次病斃者歲終彙數奏銷如調治失宜致疲瘠及遺失者有罰凡直省駐防將軍都統副都統總督巡撫提督總兵及朝鮮國使臣來京朝覲各給馬乘騎均由所司行院於公馬中選撥用馬 \\n 每歲四孟月敬神各用青白馬二敬畢交會計司變價皇子分封初祭神薦以馬昏禮以馬薦幣給乘固倫公主和碩公主釐降薦幣以馬駝生子彌月以馬充賞分封王貝勒貝子各給馬駝分封公給馬 \\n 口外牧場 \\n 上都達布遜諾爾牧場在獨石口外 \\n 達里岡愛牧場在獨石口外 \\n 大淩河牧場在盛京錦州府北口外 \\n 口外司牧官役 \\n 上都達布遜諾爾牧場掌關防總管一人副管一人翼領五人署翼領九人蒙古筆帖式七人効力筆帖式三人騸馬羣牧副每羣各二人牝馬羣牧副每羣各一人駝羣牧丁十人馬羣七名 \\n 達里岡愛牧場【隸上都牧場兼轄】翼領二人署翼領三人効力筆帖式二人馬羣牧長每羣各一人牧丁七名 \\n 口外牧課 \\n 上都達布遜諾爾等各牧場馬羣每三年奏遣官察閱一次牝駝羣每六年奏遣官察閱一次議賞罰大淩河牧場亦如之馬羣每百匹倒斃之數目一匹至四匹與五匹至八匹皆賞九匹至至十二匹者免議十三匹至十六匹及十七匹以上者罰有差其孳生之數每三年牝馬五匹額生駒二如孳生馬浮額百六十匹以上者賞最優八十匹以上者賞次之一匹以上者量加其缺額百匹以上與五十一匹以上五十匹以下者分三等行罰上都達布遜諾爾馬羣每三年牝馬三匹額生駒一計匹分等議賞罰與大淩河同達里岡愛駝羣每六年內牝駝五匹額生駝二額外孳生二十匹以上者給一等賞十一匹至二十匹給二等賞一匹至十匹給三等賞如孳生缺額計匹分三等罰如之其各總管副管翼領牧長牧副應行賞罰均照例行几牧場馬羣每年於四月朔為始迄九月望以騸馬牝馬全羣就草 \\n 八旗牧馬 \\n 順治初年定八旗及內府三旗佐領下額設馬駝每年由兵部酌定留京並出場各數奏聞每翼簡用副都統二人於立夏後四日率領官兵陸續趕赴口外牧場擇水草豐茂處加意牧放若照管不周以致馬匹闕少著落副都統以下各官賠補其實係殘廢倒斃者馬扣存三月錢糧駝扣存四月錢糧買補如價有不敷准於公用銀內動支至出場官兵均歸副都統管轄在場馬駝亦由副都統分撥官兵牧放其進口日期每年於八九月閒豫行報部又定八旗出場馬駝口內每站給空草一束回日進口每站仍各給草束均由兵部移咨戶部委司官一人監給 \\n 康熙二十六年定八旗出場馬駝沿途不加意照管踐食田禾者專管及兼管官分別議罰領催及兵鞭責有差出口後並不在場牧放致有縱逸侵擾者官議罰兵鞭責均加重仍照馬駝侵擾之數賠償地主至兵丁強令他人代為牧放及勒索酒食生事者交刑部治罪專管兼管官降罰從嚴領催革退三十四年諭議政王大臣八旗都統等朕觀京城八旗兵卒已熟練器械亦整齊惟馬匹少缺前命滿洲蒙古漢軍各佐領下拴馬一半給草豆錢糧軍行以馬為重今可令眾兵槩置馬一匹春冬則給草豆錢糧自四月起發一半放青一半拴餧至九月驅回照常拴餧此所置馬匹令兵丁各自小心餧養交與該管官嚴行稽察設怠玩從事致贏瘦誤公者將該管大臣從重治罪其參領以下撥什庫以上及拴馬之人俱照軍法治罪俟噶爾丹事畢之日仍照養馬一半可通行曉諭四十四年諭扈從大學士馬齊張玉書陳廷敬等宋明時論馬政者皆無善策牧馬惟口外為最善今口外馬廠孳生已及十萬牛則六萬羊則二十餘萬若將此馬與牛羊驅入內地牧養則日費萬金不足口外水草肥美不費絲毫之餉而馬畜自然孳息因定額以馬十萬牛六萬羊二十一萬為限向年疫氣盛行蒙古馬畜多倒斃而官廠與彼同在一處毫無損傷前巡行塞外時見牲畜彌滿山谷間歷七八日猶絡繹不絕也 \\n 雍正十三年定八旗馬駝於出場時造具毛齒清冊送部存案回京日按冊照驗印烙統轄副都統以該翼之馬駝覈算兼管官以兼管之馬駝覈算專管官以專管之馬駝覈算如十分之內疲瘦各不及三分者免議若疲瘦三分及五分至七分以上者官降罰兵鞭責有差 \\n 乾隆五年奏准八旗出場馬駝進口日期不必拘定八九月令兩翼副都統等視天氣冷煖及草枯遲早公同酌定豫行報部十六年奏准八旗牧養官馬共二萬七百七十三匹每匹月給馬乾銀三兩近因京城草豆價昂銀不敷買應暫為通融請酌撥萬匹在京外牧養熱河撥千匹近京各莊頭撥二千匹此外七千匹交直隸各標營其熱河及各莊頭草料銀由副都統內務府會計司官赴戶部支領按月給發直隸各標營就近於藩庫動支如有減剋料草致疲瘦者該管官議處兵丁莊頭治罪或有倒斃照八旗例於馬乾銀內按月扣存買補並請特簡大臣均勻搭配不得概以疲馬充數如兵丁乘便將殘廢馬匹私行抵換者察出從重治罪佐領及都統等交部嚴加議處十七年奏上年將八旗官馬撥出萬匹交直隸各標營並熱河副都統及近京莊頭分領牧養議竢次年草豆價平仍分與八旗官兵目下京師草豆較上年價值已減此項馬匹或仍交直隸等處或應留京牧養奉旨此項官馬前交直隸各標營牧養脿分既屬充足且聞於該兵丁等亦屬有益著不必交熱河副都統及各莊頭竢回鑾後撥出萬匹皆交與直隸總督仍前分撥牧養十九年奏准八旗官駝照官馬例交與直隸宣化府屬分給牧養二十八年定八旗每年出場牧放馬匹派京城副都統二人左右兩翼察哈爾總管各一人侍衛各一人管轄其京城官兵停止派往每馬一千匹編作三羣每羣派察哈爾官一人兵二十名預期來京領馬出口每馬一百匹准倒斃十匹其倒斃止六匹者官交部議敘兵酌量獎賞如倒斃逾額著令官兵賠補至例應倒斃者於省派京城官兵路費銀內買補三十年奏准八旗官馬原係給與官員兵丁拴養因官兵內或將錢糧糜費以致官馬疲瘦併有空缺又值前數年草豆價昂是以將官馬改交直隸牧養旋因八旗前鋒護軍暨親軍等乏官馬當差已奉旨加恩於直隸牧養官馬內撥出四千五百匹交給各該處設立官圈喂養分給兵丁乘騎今查八旗所有印房章京參領佐領閑散官滿洲每旗一百餘員蒙古每旗五十餘員左右兩翼所有前鋒章京前鋒侍衛四十員八旗滿洲火器營所有鳥槍營長護軍參領六十四員八旗護軍營所有護軍參領二百八十員學習閑散官約計一百員伊等當差不能自養馬匹請再於直隸牧養官馬內撥出二千匹給與三營前鋒護軍章京等每人各拴養一匹外八旗滿洲每旗一百匹八旗蒙古每旗五十匹除兼管文職官員外旗員每人分給馬一匹其所存三百餘匹交與前鋒護軍統領等將各營學習閑散官暨當差出力之護軍校每人分給馬一匹各令其拴養仍令該都統及前鋒統領護軍統領等隨時查核三十四年諭每年出派察哈爾侍衛前往牧廠時以伊等熟知水草諳練牧放於馬匹有益今聞得察哈爾侍衛至牧廠後但看水草於馬匹事務總不管理甚屬非是著交巴祿傳諭派出察哈爾侍衛等嗣後察哈爾侍衛至牧廠時查看水草外務令馬匹肥壯不致脿欠之處俱令同章京等量其有益妥協辦理永著為例著出廠大臣通行曉諭出廠章京兵丁知之 \\n （臣）等謹按八旗官馬中有官圈馬有官員拴養馬有傳事拴養馬遇出青時官圈馬全行出場牧放官拴馬減半出場傳事馬概不出場每年以為定例 \\n 外省牧馬 \\n 乾隆元年定甘肅提標西寧鎮標各設馬場一處以遊擊一人統率每場牝牡馬千二百匹分五羣每羣牡馬二百匹牝馬四十匹以千把總一人為牧長外委千把總一人為牧副兵丁十人為牧丁三年均齊一次屆期總督委官察驗敘明賞罰具題所牧馬不論牝牡每三匹取孳生馬一匹三年內一羣中多孳生八十匹以下及八十一匹以上至一百六十匹以上者分三等官議敘陞用兵給賞有差如少孳生額數二十匹以下者官兵即議罰責若於原牧額數缺少者官兵革責罰賠其提鎮遊擊統計五羣之數以定賞罰十三年定甘肅涼州西寧肅州三鎮各設駝場一處每牝牡駝一百六十為一羣每羣以千把總一人為牧長外委千把總一人為牧副兵九人為牧丁仍委守備一人督理五年均齊一次千把總外委兵丁邊地較內地不同五年期遠應議賞以示鼓勵每牝牡駝百五年內孳生四十隻者無庸議賞於額數外多孳生一至十者及至二十與二十一以上者官議敘兵加賞有差其五年內准倒斃二十隻若倒斃逾額不論多寡以續得孳生抵補其餘再計孳生之數如少孳生一以上與十一以上至二十一以上者官兵分別罰責督理之守備其賞罰亦隨額數上下以為準每屆五年均齊之期由總督委官赴場印烙將各數目及牧放官兵姓名造冊敘明賞罰具題至孳生牝駝於五年均齊後照例配搭孳生其餘牡駝騸割別牧以備撥用四十年定巴里坤東西三三廠牧放馬匹以遊擊都司守備各一人統率每廠馬分五羣每羣以千把總一人為牧長外委一人為牧副按馬二十四匹派兵一名牧放三年期滿總督委員逐廠查驗分晰馬數敘明賞罰具題所牧馬不論牝牡每三匹取孳生馬一匹三年內一羣中除孳生額數外其浮額一百七十六匹以下與一百七十七匹以上及三百五十三匹以上分三等官議敘陞用兵給賞有差如缺額二十匹以下及四十匹以下至八十匹以下亦分三等行罰至統率各官應議賞罰均照各馬廠例核計其孳生盈餘馬匹除分給伊犁各該處足用外仍撥解內地以供協濟 \\n 直省營馬 \\n 順治三年定綠旗兵馬一匹每月給料豆六斗草六十束六年定官員騎坐馬皆自備名目例馬每月照數領草料提督准例馬十五匹總兵官十二匹副將八匹參將遊擊六匹都司守備四匹千總把總二匹至兵丁騎操馬酌各營情形或馬步各半或馬四步六或馬三步七或馬二步八或馬一步九或不設馬皆於奏銷案內照實數報兵部察核行知戶部銷算草料八年定副將以下把總以上每月於應支銀內扣二錢馬兵扣一錢步兵扣五分守兵扣三分各日期扣存貯營中以備買馬之用若有餘剩由兵部覈明於奏銷題交戶部充餉又定營馬係對敵及追捕盜賊損失者免其賠補走脫被竊失者著落本人賠補若倒斃者每馬以十兩為額令其賠補名曰賠樁每月遞減一兩至十年者免賠准動支朋扣銀買補十六年定提督例馬二十匹總兵官十六匹副將十二匹參將八匹遊擊以下仍各照舊數 \\n 康熙三年定江南江西福建浙江湖北湖南四川廣東廣西雲南貴州等省營馬以三年賠樁過三年者免直隸山東山西河南西安甘肅以五年賠樁過五年者免四年定三年賠樁之省一年倒斃本兵賠銀七兩合隊二兩本管官一兩二年倒斃本兵賠銀六兩五錢合隊一兩七錢本管官八錢三年倒斃本兵賠銀六兩合隊一兩四錢本管官六錢三年以後免其賠樁動支朋扣銀買補五年賠樁之省自一年倒斃至三年倒斃之分賠均如三年賠樁之省其四年倒斃本兵賠銀五兩五錢合隊一兩本管官五錢五年倒斃本兵賠銀五兩合隊七錢本管官三錢五年以後免其賠樁動支朋扣銀買補又定廣東地方潮濕馬易倒斃賠樁准照十兩減半一年倒斃賠銀五兩二年倒斃賠銀四兩五錢三年倒斃賠銀四兩三年以後免其賠樁五年定廣西地方瘴濕馬易倒斃賠樁照廣東之例又定營馬倒斃如符年限者准用朋扣銀買補其定價直隸每匹九兩山東十兩山西八兩河南八兩五錢江南十三兩九錢七分江西十六兩八錢二分四釐福建二十二兩浙江十六兩湖北湖南十五兩西安八兩廣東二十一兩九錢廣西二十兩雲南二十一兩八錢貴州二十兩二錢二分有奇甘肅四川除以貢馬抵補外其不敷之馬甘肅每匹給價八兩四川每匹給價十二兩七年定各省朋樁銀兩歲底兵部查核除應扣外咨戶部撥餉如有營馬闕額開送戶部購買四十五年定直省營馬倒斃遞年加增必致朋扣不敷買補嗣後如倒斃過多實有冒銷情弊該督撫提鎮即行題參四十七年定營馬倒斃該管官驗明耳尾將日期出結詳報督撫提鎮一面用朋扣銀買補仍將新馬價值毛齒領騎兵姓名按季冊報仍於年終奏銷由部察覈 \\n 雍正元年定江南江西福建浙江湖南湖北四川雲南貴州等省營馬騎過三年倒斃者免其賠樁廣東廣西二省減半賠樁騎過三年倒斃者亦免其賠樁直隸山東山西河南西安甘肅等省騎過五年倒斃者免其賠樁均准動支朋扣銀買補七年定官兵朋扣銀有經督撫提鎮題奏撥修船料及軍裝器械並賞號公務之用者均入於奏銷案內由部察照准其開銷又定山西河南西安甘肅四省營馬開報倒斃不得過十分之三十一年定直隸山西河南西安甘肅馬價在十兩之內山東亦僅十兩均未便以十兩賠樁應以七兩為額如騎一年倒斃賠樁七兩二年倒斃賠樁六兩以下按年遞減若騎過年限免其賠樁准動支朋扣銀買補十二年定營馬除口外差遣及在軍前倒斃者皮臟免其變價外江南督標每匹變價一兩五錢提標一兩安徽撫標一兩二錢蘇松撫標九錢二分有奇湖北湖南一兩其餘直省均五錢發給馬價時將皮臟變價扣除於奏銷冊造報察覈又定廣東營馬每年開報倒斃每百匹只准倒十五匹廣西准十七匹其直隸山東江南江西浙江福建湖北湖南四川雲南貴州開報營馬倒斃數無一定嗣後均不得過十分之三又定四川營馬將原價減去四兩照馹馬例給以八兩所有賠樁銀應照直隸等省例以七兩為額按年遞減 \\n 乾隆元年議准外委把總領馬即供騎操原未令其存價如遇倒斃入營馬數內開報動支朋扣銀買補十五年定廣東馬價每匹減三兩以十八兩九錢作定價報銷廣西馬價每匹減三兩以十七兩報銷十六年諭滇省各營騎操馬匹定例三年外准報倒十分之三其額外溢倒馬從前該督提等皆於朋扣等項內通融買補並未著賠嗣據該督察出奏聞仍請從寬免其賠樁經軍機大臣等議令照例按數賠補但念邊方水土餧養馬匹與他處情形不同自來通融籌辦今若復合賠樁兵丁未免拮据嗣後滇省馬匹除額定十分倒三按例分別年限著賠外其溢額倒斃馬匹著加恩免賠若兵弁等因有此旨或致餧養失宜溢倒過多者該督提等嚴行參處二十五年議准營馬價值除直隸山東山西河南西安甘肅四川等省或僅在十兩以內或據該督撫察覈實無溢冒無庸議減福建准以十九兩浙江江蘇安徽准以十四兩江西准以十六兩湖北湖南准以十四兩廣東准以十八兩廣西準以十六兩雲南貴州准以十八兩貴州減二兩准以十八兩報銷 \\n 皇朝通典卷七十九 \\n  \\n   \\n  "}
{"章节": "●皇朝通典卷八十", "正文": "  \\n ●皇朝通典卷八十 \\n 　 \\n  \\n 刑一 \\n ○刑一 \\n （臣）等謹按有虞氏肇始象刑其用之之道則曰惟明克允周禮秋官之職建三典而呂刑則曰上刑適輕下服下刑適重上服蓋皆因時準情以用法而輕重胥得其平也我朝自太祖太宗肇造東方民淳法簡世祖章皇帝撫寧中夏修明舊章頒行大清律仁育義正各得其宜聖祖仁皇帝大德涵濡化成久道增定律例益詳且盡世宗憲皇帝重熙浹洽振起作新親定大清律集解刊布中外永垂法守我皇上體列聖好生之德明慎用刑懋著協中之治欽頒大清律例四十七卷凡五年一修因時損益悉稟聖裁折中至當洵用法之權衡制刑之準則也（臣）等謹從杜氏之例編輯刑典於舊目稍為增刪更定凡分八門曰刑制曰詳讞曰襍議曰寬恕曰囚繫曰考訊曰赦宥曰贖刑詳著於篇 \\n 刑制一 \\n △刑制一 \\n 本朝國初著為律令者重罪有斬刑輕罪用鞭扑 \\n 天命五年六月命竪二木於門外凡下情不得上達者書訴牒懸諸木六年五月諭凡遇應死應答應罰之罪如係勤勞有功之人則當死者贖當罰者免當笞者戒飭而釋之十一年八月申禁貝勒大臣屬下人等有事往屯毋得擅取莊民牲畜供給至田獵採捕不許逐殺麅鹿並禁止邊外行獵違者均治以罪其通商為市漏稅及私往外國交易者並罪之又定告訐不實反坐之例又設十六大臣每旗二人聽斷獄訟十二月嚴私鬻軍器於蒙古諸國之禁 \\n 天聰元年六月嚴稽察盜賊之令三年二月嚴使臣需索之禁凡出差之人有科取民間食物者除凡人照常處分外若係管糧官筆帖式及巡臺人等處死十月定殺降及刦掠降民者罪凡殺降淫婦女者斬毀廬舍祠宇伐果木掠衣服者鞭一百四年四月定藏匿姦細者罪十月定隱匿壯丁者罪五年七月設刑部承政參政啟心郎等官定家僕訐告諸貝勒離主條例一除八分外有私行採獵者其所得之物入官訐告者准其離主一除八分外出征所獲私行隱匿者以應分之物給眾人訐告者准其離主一擅殺人命者原告准其離主被害人近支兄弟並准其離主仍罰銀千兩一諸貝勒有姦屬下婦女者原告准其離主本夫近支兄弟並准離主仍罰銀六百兩一諸貝勒有將屬下從征效力戰士隱匿不報乃以並未效力之私人冒功濫薦者許效力之人訐告准其離主仍罰銀四百兩一本旗人欲訐告該管之主而貝勒以威鉗制不許申訴有告發者准其離主仍罰銀三百兩閏十一月定詐稱喇嘛及私造廟宇者罪並嚴巫覡星士之禁六年二月定首領索取旅次旗人財物之罪三月諭凡有訐告諸貝勒者斷離主與否前已詳諭定例其餘彼此訐告者如告兩事以上重者審實輕者審虛免坐誣告罪仍准原告離主如告數欵輕重相符審實一欵亦免坐誣告罪如所告多實及虛實相等原告准離主所告多虛原告不准離主所告兩事以上而輕者實重者虛與告一事而情輕訴重者審實坐被告以應得之罪其原告仍坐誣告罪不准離主若子告父妻告夫及同胞兄弟相告果係反叛逃亡許告其餘不許若有告者被告者照常辦擬原告罪亦同不准離主四月定軍中擅奪人物者罪為首者死為從者鞭一百貫耳鼻五月諭凡臨陣退縮者貝勒等奪其部眾軍士處死妻子沒為奴十月定行獵為盜者罪七年八月頒欽定法律於科爾沁土謝圖濟農十月復宣示外藩蒙古諸國八年正月定各蒙古貝勒擅奪有夫之婦給配他人及姦拐有夫之婦投別貝勒者罪二月定喪葬焚衣及殉葬違例者罪 \\n 崇德元年五月諭凡傳布訛言者處死二年二月諭刦掠降民者該管章京及小撥什庫等一併治罪刦掠之人置之重典為首者斬以徇三年正月定擅奪俘獲婦女者罪二月嚴出境貨買煙草之禁六年三月定私縱家人貿易致為盜者罪七年五月嚴善友邪教之禁除僧道外凡從善友邪教者不論老少男女殺無赦該管牛彔章京撥什庫及本主不行察究者一例治罪八年七月定衝突儀仗者處死 \\n 順治元年五月嚴姦民假託搜捕賊孽互相仇告之禁諭旗人有強取民間一切細物者鞭八十貫耳六月定問刑衙門准依明律治罪七月諭諸王官民人等有將歸順人民徑充役使及給資貿易占踞行市虧損稅額者置之重典八月命法司會同廷臣詳譯明律參酌時宜集議允當裁定成書 \\n （臣）等謹按明季律文雖具率以意為輕重至是特命廷臣詳譯律意參酌時宜裁定成書惟平惟允斯天討之用彰而明刑弼教之道得矣 \\n 九月命嚴緝姦細及騸惑百姓者治以重罪見聞不首者一體治罪刑部侍郎提橋疏言五刑之設死刑居二日絞日斬明律分別差等我朝法制罪應死者俱用斬刑請自今以後麗於重典者仍分別絞斬按律引擬至於應笞之人罪不至死若以板易鞭或傷民命宜酌減笞數以三鞭准一板從之定每年元旦令節七日上元令節三日端陽中秋重陽令節各一日恭遇萬壽聖節七日各壇廟祭饗齋戒以及忌辰素服等日並封印日期四月初八每月初一初二日皆不理刑名敕問刑諸官凡有以赦前事告訐者坐以違旨處分二年二月敕修律官參酌滿漢條例分別輕重差等定杖流絞斬之律三月嚴民人犯罪投旗之禁四月嚴旗人逼脅民人投充為奴之禁又嚴旗人市買民物短價強逼多買及莊頭人等擾害村民之禁五月敕法司詳察覆奏朝審熱審停刑舊例又敕刑部修律但宜參酌同異刪除繁冗不必過為紛更十二月嚴姦民託名滿洲之禁三年二月嚴漢人雜處旗下之禁又嚴漢人濫投旗下之禁四月除貫穿耳鼻之刑舊例凡死罪減等者鞭一百貫穿耳鼻至是停止五月大清律成命頒示中外定五刑之制一日笞刑自一十至五十每十笞為一等凡五等用小竹板折責每十笞責四板旗人犯笞者以鞭代之二日杖刑自六十至一百每十杖為一等凡五等用大竹板折責折數與笞刑等三日徒刑發本省驛遞自一年至三年每半年為一等几五等各依年限應役役滿回籍五徒各予以杖自六十至一百有差到配折責四日流刑安置遠方終身不返分二千里二千五百里三千里為三等並杖一百到配折責五曰死刑曰斬曰絞皆有立決監候之別五刑之外有較流徒加重者曰充軍發邊遠安置【謹按康熙年間復定為五等曰附近曰邊遠曰極邊曰邊衛曰煙瘴】曰邊外為民發邊外安置曰雜犯流罪准徒四年曰雜犯斬絞准徒五年死刑之最重者為淩遲為梟示又定獄具之圖一曰板以竹篦為之大頭徑二寸小頭徑一寸五分長五尺五寸重不得過二斤一曰枷以乾木為之長三尺徑二尺九寸重二十五斤一曰杻以乾木為之長一尺六寸厚一寸一曰鐵索以鐵為之長七尺重五斤一曰鐐以鐵為之連環重一斤徒罪以上用之命盜重案供辭不實男子用夾棍以梃木三根中木長三尺四寸旁木各長三尺上圓徑一寸八分下方闊二寸自下而上至六寸於三木四面相合處合鑿圓窩徑一寸六分深七分婦人用桚指以圓木五根為之各長七寸徑圓各四分五釐定刺字之法凡重囚應刺字者旗人刺臂奴僕刺面民犯徒罪以上刺面杖罪以下刺臂再犯者亦刺面逃犯刺左餘犯刺右初犯刺左者再犯累犯刺右初犯刺右者再犯累犯刺左字方一寸五分畫闊一分有半六月定耆民連坐之法四年九月命嗣後夥盜誅其尤者二人獨行攘竊者斬無赦五年五月嚴私藏兵器之禁七月敕各官於該管地方嚴察盜賊失舉報者俱治以罪窩盜之家處斬鄰佑十家長概不姑宥七年二月定章京以下披甲人等買喀爾喀厄魯特駝馬禁例四月定隱匿錢糧者殺無赦仍籍沒家產人口入官八年七月敕在京問刑衙門滿漢諸臣有犯必奉旨革職毋得徑行提審定投充旗人生事害民者本犯正法妻子家產入官本主及該佐領知情連坐本主不知情本犯罪不至死者不在此例八月增設刑部理事官十四員九年十二月命旗下莊頭及投充人等窩盜者一體依律治罪定職官交通姦盜律十年正月停大臣犯罪鎖禁發門之例三月定宗室有犯除大罪請旨定奪外餘皆斟酌輕重永除鞭鎖之條十一年四月刑部奏旗下武職官員犯罪重大者先交兵部議革後交刑部辦理緣事應贖身者照漢官例改為罰俸從之十二月始置督捕衙門專理緝逃捕寇事務設督捕司獄司置司獄二員十二年正月命有司講說律令八月定地方官擅取監犯病呈致死者依謀殺人律擬斬獄官禁卒聽從指使下手者依從而加功律擬絞十月定滿洲世職官員犯罪降革之例諭刑部曰朕覽參劾貪官本章贓私盈千累萬及問結擬罪往往脫卸於衙役官既以贓輕免死而該役又止坐無祿輕條案墨未乾伊等即鑽營別衙門充役縱橫盤踞播惡無窮不加嚴處何以除民害而肅紀綱嗣後內外問刑衙門審究纛役計贓定議不許援引無祿輕條凡情罪重大者分別絞斬其餘俱流徒該部即載律例內仍飭通行又諭每年六月內審定立決重犯俟七月具題正法永著為例十二月頒行滿文大清律十三年正月嚴衙門蠹役之禁四月諭有擅入禁地聲冤抹項捏款誣告者概不准行照律從重治罪五月定隨征軍士私自逃回初次者鞭一百遞發往軍前二次者正法六月刑部條奏四事一旗下人犯充軍流徒罪止行鞭責以致姦宄無所懲創今後犯軍罪者枷三月犯流徒者枷兩月犯徒罪者枷一月仍照數鞭責職官本身及妻子俱照例准贖一竊盜例應刺字因久未舉行盜不知警今後應照例刺字三犯者絞監候秋後處決一旗下人白晝搶奪者應枷號鞭責初犯刺一臂再犯又刺一臂三犯即行正法一滿洲家人私結夥黨指稱隱匿逃人索詐民間財物三人以上為首者以光棍律正法為從者係民人責四十板邊衛充軍旗人枷三月鞭一百如止二人依為從律得旨永著為例八月定惡棍設法索詐之罪不分得財與未得財為首者立絞為從係民人責四十板邊衛充軍旗人枷三月鞭一百九月山東巡按劉允謙奏斬犯蠹書周一聘絞罪犯官張暉多贓未完請監候追完處決得旨貪官污吏問擬秋決即按期處決何得以追贓未完又請監候以後凡係貪污應秋決者不許再請停決著為例十一月嚴地方官隱諱盜賊之罪十四年二月更定滿洲隱匿逃人之律七月刑部審擬盜犯塞奏等應斬決援祖父伯叔兄弟陣亡例請從末減得旨盜案所犯重大豈可以祖父伯叔兄弟陣亡減死以後強盜不得援免十一月申定私鑄錢文律十二月宗人府議定郡王以上有大罪赴衙門審問小罪就其府第問之十五年五月定行財說事及番役私拷之罪諭近聞姦徒假冒逃人詐害百姓或借名告假還家結連姦惡將殷實之家指為窩主或原非逃人冒稱旗下在外嚇詐轉騙不已或有告到督捕買主冒認指詭名作真者或有聲言赴告在地方官處稟拿嚇詐良民者或告假探親肆行指詐及領本貿易縱夥攀害種種詐偽深為可惡今後凡有逃人本主即報明本固山額真梅勒章京牛彔等官將逃人之主及逃人姓名具印結投部如逃後日久方報及獲逃人稱係伊家人者不准給主著入官直省地方有旗下告假私出妄為及冒稱旗下羣姦橫行者著該督撫嚴行訪拿解部查明並將家主從重治罪八月定理藩院大辟條例凡發貝子塚者截殺降人為首者刦奪死罪人犯為首者公行搶奪財物者與逃人通謀給馬匹遣行者挾仇行害放火燒死人畜者臨陣敗走者故殺人者俱處斬夫私殺其妻者盜人口及駝馬牛羊者誤傷人命無中證可據有應坐故殺償命者俱處絞又鬬毆傷重五十日內死者行毆之人處斬十二月定旗下投充人等有犯強盜者該撫按親審具題請旨正法其餘罪犯仍令解部審理十六年閏三月申定誣告之罪九月嚴禁積蠹棍徒窩訪賣訪犯者以光棍律治罪兵部以京城被盜傷人擬該管扎蘭達奪俸撥什庫鞭責上以所議太輕命將扎蘭達革職撥什庫送部擬罪十月申定查解逃人事例十七年三月定訟師訟棍串通衙役詭名誣告詐財者照光棍例三人以上為首者立絞為從者責戍鑄稽察刑部送審告訐等事關防給在差刑科官四月校定律例以盛京定例及屢奉諭旨並刑部定例分晰應入律各欵繕寫滿漢文冊進呈七月嚴問刑官濫用夾訊之禁 \\n （臣）等謹按始和布令典則昭垂世祖章皇帝肇造區夏深仁厚澤丕冒無疆於刑制之重輕尤權橫至當萬非小臣所得而窺謹依年編次伏見因時損益酌古準今革勝朝緐宂之苛文嚴酷吏非刑之慘虐以蘇民命則五刑之外輔以放流以警官邪則三尺之條不矜貪墨姦徒懲而告許不聞蠹胥除而善良攸慶勵大臣之廉恥永停發門鎖禁之條杜子弟之姦回禁援先世功勳之請有倫有要惟恤惟欽本大公之心行至仁之法齊以則而實齊以禮革其面而即革其心此刑措之風所以邁三代而紹唐虞也 \\n 十八年二月聖祖仁皇帝御極定光棍招搖嚇騙挾詐官民以強盜律擬罪三月嚴姦民隔屬赴控之禁定盜犯引線者罪十二月諭向來死罪重犯因定有祖父伯叔兄弟陣亡及身有重傷者免死一次之例以致惡人預知定例希圖倖免以後死罪犯人該部不得論功議免著照應得之罪擬定題請應否准其論功候旨定奪定審問官有擅用匣床捕獲強盜有妄用腦篐毛竹連根大板及竹籤烙鐵等刑致斃人命者從重治罪 \\n 康熙元年正月定追贓不完之例二年二月定流犯身死妻子免遣之例三年二月申定過失殺人之律先是國初舊制凡過失殺人者鞭一百賠人一口至是刑部議准凡旗下過失殺者仍照盛京定制鞭責賠人民人責四十板追銀四十兩給死者之家旗民有彼此過失殺者俱照給銀四十兩之例免其賠人【謹按康熙七年定例旗下亦免賠人照律追埋葬銀十二兩有奇給死者之家】五月定致死流犯之例妻家冀免女僉發致死其壻者以謀殺論惡棍冀得犯人妻設謀致斃本犯者照光棍例立斬七月定例凡私行買贖發遣逆犯家屬者官員革職旗人枷兩月鞭一百民人杖一百流三千里十二月兵部督捕侍郎馬希納請嚴姦民誣告逃人之禁得旨嗣後首告逃人在某處某家者將首告之人拿送地方官止令窩隱之人出質若無逃人而挾仇控告或牽引妄扳加等治罪四年二月諭凡死罪非常赦所不原者若祖父母父母老疾家無次丁開具所犯罪名奏聞律文有者著照律行其犯贓等罪流徒人犯取具地方官印結或照律留養或仍流徒請旨定奪五年三月諭凡搶奪婦女拐騙幼童本犯從重治罪如係旗人將佐領及伊主一併治罪所屬地方不行查拿該管巡捕官亦並治罪五月定奴僕行盜處分家主照旗人犯盜議處撥什庫之例六年四月諭嗣後逃人及解役若於所過地方騷擾者鎖拿送京治以重罪若原起解官不嚴禁解役經過地方官不行查拿事發嚴治其罪六月敕禁採捕鷹鷂騷擾地方七月嚴強占關津之禁七年二月停止叩閽之例先是長安門外豎立石碑凡有冤抑者令其伸訴後以姦人希圖報復捏詞詐害平民或僱人頂告或夥告或夥證屢經敕部嚴禁違者治罪至是永停叩閽之例倘有冤抑令照例於通政司登聞鼓衙門控理八月命刑部酌定現行則例詳晰分款陸續進呈八年六月嚴投充人等控理前事及代親屬告訐之禁八月申嚴在京文武官緝盜不力之令九年二月刑部題請嗣後凡隱瞞反叛抄札入官人口者不分男女大小五口以上照隱匿財物至五百兩例杖一百流徒寧古塔四口以上杖徒旗下有犯者枷號發落從之四月嚴犯夜之禁十年二月兵科給事中王曰溫疏言京中五方輳會之地姦宄叢生無賴刁民多嚇詐告訐及告後潛逃等弊嗣後有原告逃遁者行文本籍嚴拿解京除原坐不議外照所告之罪反坐若曾經使人說合詐索者照光棍為首例治罪其說合起滅詞訟之人照為從例從之七月嚴屬員被劾揭告上司之禁十月刑部提旗下官員犯罪重大其親父伯叔兄弟陣亡俱免死一次至軍民人等犯重罪者亦照此例從之十二月定凡滿漢文武官員用非刑者俱革職免其提問定凡強盜投首如止刦財不曾殺人許令自新其傷人者仍治以殺人之罪十一年正月定逃人二罪俱發以重者論之例十一月定刑官妄議株連之禁十二年七月定交代錢糧徇隱侵挪之例九月定贓犯產絕具題豁免及先參婪贓審無入已之例十四年十月申嚴匿名揭帖之禁十六年正月敕部改定方術誘取良人及略賣良人子女之律凡誘取典賣或為妻妾等事不分所誘良賤已賣未賣為首者立絞為從者旗人枷責民人杖流如止一人即以為首論被誘之人和同者俱如為從之罪非和同者不坐其以藥物誘取者罪如略誘例十八年二月嚴投營人挾制家主并發人塚墓之禁八月定衙役詐贓之罪十兩以上者僉妻安插奉天一百二十兩以上擬絞九月諭國家設立法制原以禁暴止姦安全良善向因人心滋偽輕視法網故於定律之外復設條例俾其畏而知儆免罹刑辟乃近犯法者多朕心深用惻然其定律之外所有新例過嚴者著九卿詹事科道詳加酌定尋遵旨更改條例繕冊奏准刊刻通行名曰現行則例【謹按順治元年八月　敕修大清律二年律成十七年四月復取　盛京定例並刑部定例分晰入律各欵進　呈康熙八年　命刑部酌定現行則例詳晰分款進　呈至是　上復命刑部於定律之外有新例過嚴者更改通行恭繹　聖訓於戢姦禁暴之中寓惻怛哀矜之意仁至義盡視古聖王解網泣罪之心誠異世而同揆者矣】十九年十月嚴旗人私往外省之禁借端挾詐囑託行私擾累小民者枷三月鞭一百係官革職鞭一百不准折贖失察之佐領罰俸三月驍騎校罰俸六月其差遣家僕之人鞭一百係官革職差去之僕枷一月鞭一百又定鑪頭匠役包攬買銅交納者枷責并妻子流徒尚陽堡十一月定被參官員訐告上司之例二十年八月嚴刑具不一之禁二十一年六月嚴賣身旗下仍留原住地方擾害之禁八月嚴巡躧私參官兵誣拿無辜之禁二十二年三月申定旗人略賣人口處分之例七月定在京監斃人犯處分之例八月定發掘歷代帝王名臣先賢墳墓者罪發掘開棺見尸為首者立斬為從者立絞發掘見棺為首者立絞為從者監候絞發掘未至棺槨為首者監候絞為從者充發九月定旗下家人及莊頭倚勢害民該管官及家主處分之例申定旗下官兵隱匿入官人口之罪二十三年十二月申嚴窩盜之禁定誣良為盜嚇詐財物者發寧古塔例旗人發遣本身民人僉妻俱追銀入官定強盜殺人案內如無下手主謀情由准其自首免死發邊衞充軍二十四年四月定凡有司誣良為盜本官照故入平人例從重治罪督撫審出題參者免議或部院衙門審出或被誣之人告發者將督撫一併嚴議九月嚴定貪官不入緩決之例十月理藩院題厄魯特噶爾丹博碩克圖汗下沙里巴圖爾台吉來使特木把於北館中毆死正白旗人王治民應論死上命傳諭厄魯特曰爾等進貢來使沿途擾害民生搶掠牲畜朕以爾等遠方之人不諳中國法紀未遽加罪屢從寬免曾經頒旨曉諭今爾進貢頭目並不嚴束傔從任其擾害將內地人毆死千紀甚矣將特木把依律處斬令爾等識之觀之此後其謹遵成法毋得妄行二十五年閏五月嚴土司番蠻交界地方販賣軍器之禁十一月定凡蒙古人有擅殺內地民人者不論幾人俱斬其妻子牲畜入官竊盜民人牲畜者為首二人俱絞仍將妻子牲畜入官餘鞭一百罰三九牲畜又凡蒙古私入邊游牧雖不為盜台吉罰三九牲畜寨桑罰一九平人鞭五十仍將所騎馬匹入官其攜帶家口牲畜入邊游牧者不論幾戶俱入官至民人往邊外伐木刈草蒙古有奪其食物者不論幾人將所乘馬匹盡行給還民人仍鞭三十其屬下每犯一次并罰濟農五九牲畜【謹按康熙三十六年又議准凡蒙古食俸王公官員等有罪應議罰牲者免其罰牲九數量罪革俸民人無牌票私出邊口者將妻子一併發往山海關外遼陽等處安插】二十六年四月申嚴解役淩虐犯人及教唆搶奪之禁二十七年十一月禁止有司官審案律例兩引十二月定讐家遇赦復藉口報讐者杖一百流三千里二十八年十一月命察流犯發遣之弊定強盜自首如傷人不死者擬戍如不曾傷人者擬徒【謹按十年冬凡強盜投首如止刦財不曾殺人許令自新其傷人者仍定以殺人之罪】定強盜年未及歲者被脅同行贓無入已者免死杖流三十一年五月刑部議太監錢文才毆死民人徐二應絞監候諭大學士等曰凡太監犯罪斷不可宥朕觀古來太監善良者少要在人主防微杜漸慎之於始縱容姑息侵假事權迨其勢既張雖欲制之亦無可如何如漢之十常侍唐之北司竊弄威權甚至人主起居服食皆為所制此非一朝一夕之故由積漸使然也朕聞明代諸君將本章批簽委之司禮太監司禮太監委之名下內監此輩素無學問不知理義委之以事其能免於舛謬耶錢文才此案爾等記之至秋審時勿令倖免【謹按宦寺之害自漢唐以來迄於明季無代無之其始皆由於愛克厥威其後遂至於難制我　朝綱紀肅清恭繹　聖訓防微杜漸凡暬御近侍止許供掃除之役誠億萬斯年之良法也】十月申拘訊婦女之禁三十六年五月刑部以內監劉進忠逃出訛詐議罪奉旨劉進忠照光棍例治罪嗣後太監有與同罪者以此為例三十七年申嚴酷刑之禁三十八年六月嚴蒙古盜馬之例三十九年二月定地方官挪移銀兩至五千兩以上或糧米至六千石以上者革職仍擬滿流不准折贖援赦四十一年四月定父子同犯不准留養之例十二月禮部議覆朝鮮國之李焞將其國越境殺人之金禮進等擬立斬該管人員擬革職徒流具題應如所請上曰朝鮮國人越境殺人行刦法所不宥應立斬其該管官李有白等俱從寬免罪朴錫昌等俱革職免其流徒四十四年嚴姦胥刪改供詞之禁四十七年七月定私鑄錢文及工匠人等分別首從斬絞其糧艘鹽船私裝販賣運弁船戶等照私鑄為首例治罪定免死減等流犯逃回復犯罪案不論輕重即行正法又充發人犯在配毆死人者即行正法四十八年定兩次竊盜發黑龍江為奴五十二年八月定民人控告州縣官暫免解任交布按兩司審明情實再行題參定在部審結事例凡在京旗人在外民人為地畝房產主僕名分等事冊籍在戶者歸戶部審理其中有互相鬬毆重傷或搶奪等情戶部會同刑部審理十月定養子開戶及本旗原主互相欺詐之禁五十二年四月定造作刻印淫詞小說者官員革職軍民杖一百流三千里市賣者杖一百徒三年十二月定追賠贓銀及分賠等項限一年通完死罪減二等軍流等犯俱免罪如不完承追及督催官罰俸有差再限一年追完減等若仍不完軍流充發死罪監追承追官降級留任督催罰俸有差再限一年著落妻子追賠限內能完承追官開復若不完調用督催知府直降級留任司道督撫俱罰俸如果家產盡絕保題豁免後另有房產錢財人口俱入官出結官革職督催知府直隸州降調司道降留督撫罰俸所欠銀米出結官賠補武職亦照此例旗人犯死罪仍監追軍流等犯暫停枷責亦限年追比其佐領驍騎校照承追官參領照知府直隸州都統照督撫布按例五十五年七月定八旗命案該旗大臣會同刑部審擬定糾眾搶奪稻穀者發三姓給披甲人為奴五十六年正月定海船禁例沿海小船偷載米糧剝運出洋大船者嚴拿治罪如將船賣與外國者造船與賣船之人皆立斬所去之人留在外國將知情同往者枷號三月該督行文外國將留下之人令其解回立斬沿海文武官員隱匿不報者從重治罪二月定強盜分首從例五十七年八月定徒罪以下概免監禁交該佐領及地方官保出候審刑部具題後即行發落定冒充兵丁生事擾民照光棍例治罪十一月定鬬毆傷輕因傷風及他病死者之例五十八年定沿海濱江用鎗棍格鬬者為首杖流為從杖徒附和未傷人者枷責五十九年二月定鹽　就撫復行私販本犯充發科布多烏蘭固木地方六十年定造言訛詐者發科布多烏蘭固木地方 \\n （臣）等謹按德威兼濟治化聿昭聖祖仁皇帝御極六十餘年重民命除暴虐息詐偽厚風俗懲貪污之吏除酷刻之刑絕訐告之風息株連之累厚澤深仁淪肌浹髓而於內寺宵人偶干法紀則立致典刑尤足昭千古之炯戒而遠邁百王者矣 \\n 皇朝通典卷八十 \\n  \\n   \\n  "}
{"章节": "●皇朝通典卷八十一", "正文": "  \\n ●皇朝通典卷八十一 \\n 　 \\n  \\n 刑二 \\n ○刑二 \\n 刑制二 \\n △刑制二 \\n 雍正元年三月嚴八旗科派之禁更定蒙古盜牛治罪之例七月定偽造假銀為首絞候為從及知情買使枷杖之例二年閏四月定私刨人參審結之例定銷毀刺字枷責之例嚴禁運丁私忿持戈放箭殺傷及搶奪民閒衣物奉旨嗣後有似此者該督撫即行奏聞於彼處正法五月命刊刻毆殺律頒示儆眾六月定八旗毆死家僕處分之例凡官員違法責打致死及殺死者分三等定以罰俸降革鞭責平人犯者分三等鞭責枷號有致死族中家僕者均從重擬定命案留養追銀給屍親之例十一月嚴私開奏摺之禁十二月諭殺人之犯因親老家無次丁奏請留養然亦須查被毆之家有無父母是否獨子若親老又是獨子一旦被殺以致無人贍養而殺人之人反得免死留養於情理未協應行文直省督撫務將被殺之人有無父母以次成丁之處一併聲明【謹按康熙四年二月定凡死罪非常赦不原者若親老家無次丁准開具所犯奏　聞又按六年申定斬絞人犯父母年未七十者不准援請留養】三年三月定被逼行竊將強逼之人殺傷分別流徒之例五月嚴僧人犯法之例六月定笞杖輕犯及牽連人速結之例十月頒行大清律集解其三十卷律文四百三十六條律後附例八百二十四條分為三項曰原例曰增例曰欽定例【謹按順治元年　敕修　大清律二年成　頒示中外十二年　頒行滿文大清律康熙八年　頒發現行則例至是復　頒行是書】四年正月定官犯侵欺錢糧一千兩以上者照監守自盜律擬斬准徒五年二月定收書侵蝕漕米之例定捕盜無分疆界之例四月嚴糧船私帶火礮鳥鎗之禁定盜犯越獄其未殺人之首盜與傷人之夥盜原擬斬決者越獄於犯事地方斬決梟示其免死發遣之夥盜越獄斬決若殺傷兵役斬決梟示六月嚴鬬毆重傷擡赴衙門驗看之禁九月申嚴賭博之禁造賣為首者軍為從杖流販賣為首者杖流為從杖徒隱匿不報杖失察奪俸三月誘賭及放頭杖流官員犯革職永不敘用上司與屬員聚賭罰如之仍枷杖不準折贖十月定逃人在外生事被人毆死不用擬抵之例十一月定漢人奴僕干犯家主照滿洲家人例治罪定包攬錢糧士人發遣黑龍江民人聽人包攬滿杖例五年二月嚴稽察凶苗漢奸之令三月嚴勒索外地人財物之例凡官弁勒索應分別數目治罪贓追還主得旨此等應追入官銀兩即限內全完亦不寬免其罪著為例定虧空錢糧官吏一同監追例閏三月定監犯病斃獄官處分例嚴匪類惑民之禁七月嚴旗下家奴結黨生事之禁八月定凡罪犯關係軍機兵餉事不准援赦例十一月嚴演習拳棒之禁定強盜拒捕傷官兵例奉上諭凡強盜拒捕將官兵傷死之案除同夥傷人之時該犯不在一處者仍照例議罪外同在一處或三五成羣雖非下手之人既在旁目睹即係同惡其濟法所難寬嗣後應照舊例立決十二月定因姦殺本夫復計娶姦婦者立斬【謹按七年又定姦夫殺死本夫後將姦婦拐逃嫁賣及帶逃子女賣與人為奴婢者皆斬決】　六年二月諭披甲人查書夫妻父子弟妹及叔祖母九人俱被賞伊為奴之紀二殺死甚可駭異凡屬免死發遣為奴之犯皆係秉性兇惡之徒發遣之後往往恣意妄行不服管束此等人已犯死罪格外寬免嗣後仍有兇暴者不論有應死不應死之罪伊主便置之於死不必治罪但將實在情節報明該管官咨部存案發遣當差之犯不守法度被該管官打死者該管官亦免議但將情由報部存案若當差為奴人等與平人鬬毆被打身死者平人從寬減等則兇惡之徒有所畏懼不敢為非矣六月定假冒職官發遣之例嚴旗兵買民為奴之禁定斬絞等犯父母年未七十者不准援請留養七年四月申嚴符咒之禁自明年為始犯者為首立斬為從絞候又更定盜竊鞘銀除贓至八十兩者仍照律定擬至一百兩者擬以立絞【謹按向例照常人盜倉庫例至八十兩者絞係雜犯准徒五年贓數雖多亦仍照例定擬】五月申定盜犯親屬禁例閏七月嚴官員互揭之禁八月定歸旗人員逾限逗遛按其年月之多寡以為枷號之限期例九年三月嚴廢鐵出境照販硝磺同科之例七月嚴私出口之禁十年五月定秋審應決人犯因文書遲悞已過冬至者仍決之例【謹按乾隆十年奉旨改定適值冬至者著於冬至七日以後行刑】八月定奉天人命盜案旗員所轄地方有民人失事者將該管旗員查參疏防限緝民官免參仍令協緝其民官管轄地方有旗人失事者亦照此例處分人命等案會同查驗仍照該管地址分別議處十一年四月復宜隸省盜案分別首從例【謹按雍正八年以直隸盜案多於他省奉　旨不分首從皆行正法至是特頒　恩諭仍照各省分別辦理】嚴邪術避刑之禁申定強盜同居親屬等有知情而又分贓者分別流徒得財而不知情者照本犯減二等竊盜同居父兄等不分贓而知情者杖得財而不知情者照本犯減三等知情而又分贓者減二等其竊盜罪止杖刺知情而不分贓者笞不知情分贓知情分贓各照本犯遞減五月申定書役偽造印信誑騙財物其自行雕刻者仍照原律其倩人雕刻者銀十兩以內錢十千以內杖一百流三千里十兩十千以外發黑龍江五十兩以上照枉法贓應流二千里者擬絞監候餘人仍照舊例十月諭因姦致死本婦向來例無正條俱引因姦威逼人致死之律擬斬監候但其閒情事不同如係強姦既成本婦羞忿自盡者擬以斬候固屬允當若強姦不遂將本婦立時殺死如此淫兇之犯非立決不足蔽辜至於強姦未成或但經調戲本婦即羞忿自盡者非引照擬抵固無以慰貞魂而一概擬斬監候又覺未為平允應擬絞監候至秋審時俱以情實請旨如此庶為輕重得宜十二月改定竊盜誣扳除積匪慣盜有意陷人者仍照本犯贓數目一兩至九十兩俱發邊衛充軍外如初次為匪畏罪混扳者計其贓數一兩至四十兩俱加等徒三年五十兩至九十兩應徒者俱加等發邊衛充軍【謹按雍正七年定竊盜有意誣扳良人者應加等比照三犯竊盜例分別贓數多寡擬罪至是改定】十二年四月諭宗室犯枷責罪者俱准折贖覺羅犯枷責罪者照平人例完結朕思覺羅亦係宗室照平人例則宗室覺羅迥然各別如概令折贖伊等亦不知儆懼嗣後宗室覺羅犯枷責之罪應酌其罪犯輕重即在宗人府或拘禁或鎖禁分別年限期滿釋放以抵其罪其如何酌定年限之處著宗人府會同該部定議尋定有職宗室覺羅仍照例降罰其閑散宗室覺羅分別鞭笞之數革去每月應領錢糧犯徒者照旗人應折枷號日期在宗人府分別拘禁犯軍流者在宗人府鎖禁滿日釋放六月嚴煎挖窩頓販賣硝磺附近苗疆五百里以內之禁十斤以下杖一百計等遞加其百斤以上者擬軍七月嚴強姦服親例凡強姦內外緦麻以上親及緦麻以上親之妻并妻前夫女同母異父姊妹未成本婦羞忿自盡者斬監候已成本婦羞忿自盡者斬立決九月定凡因姦致死人命除以手足行強已成未成仍照凡姦本律如執金刃戳傷本婦及拒捕致傷旁人已成姦者斬候未成者絞候十月改定遣犯逃後為匪即於拿處正法不必解回遣所例又定白晝搶奪財物者杖一百徒三年計贓重於徒者加竊盜二等贓至百二十兩以上者照竊盜滿貫律絞候例又定保舉賢良方正出身人員犯軍流以下罪名加等科斷例又申定因姦同謀殺死親夫之案有姦夫起意殺死本夫者無論有無謀娶擬斬立決姦婦知情同謀殺死本夫本夫不知通姦情事即雖知通姦情事迫於姦夫之強悍非係有心縱容者姦婦仍照例淩遲其有縱容抑勒妻妾與人通姦審得確據或被妻妾起意或知情同謀姦婦皆擬絞決十一月定另戶旗丁潛匿照逃人治罪例又定逃兵拐帶餉糧馬匹及知情容隱者分別邊衛附近充軍例十三年二月諭官兵駐劄外邊原為防衛蒙古而設若盜取蒙古馬匹是不能防衛而轉行擾害應加重懲嗣後官兵及跟役等有偷盜蒙古馬匹者訊實即在本地正法五月定兵丁犯竊盜審明即移回本營細打插箭遊營之後再送有司照例發落六月定刨墳夥犯計次數加重之例三次以外者照三犯竊盜例擬絞候二次者照三犯竊盜贓數不多例改遣一次者照定例發附近充軍八月定因戲謔殺旁人例將本犯免死減等僉妻流三千里至配杖一百仍追埋葬銀二十兩給屍親又嚴官吏賑災不力之令時黔省逆苗掠入內地旋經勦馘上念逼近苗疆州縣不無被其茶毒特敕辦理苗疆事務大臣竭力撫綏勿惜公帑並諭若稽查不力董率無方以救災之資飽污吏貪官之腹不令窮民得霑實惠朕必將大小官員在該省即時正法以示眾九月皇上御極特諭本年恩詔赦款甚多但奴僕告家主之案名分攸關情罪可惡毋得援恩赦免嗣後遇有奴僕首告家主者雖告皆實亦必重治其罪著為令十月定文武生員犯賭加常人一等治罪例嚴衙役逼詐例凡索詐貧民致賣子女者均照蠹役恐嚇詐贓科斷 \\n （臣）等謹按道濟寬嚴刑臻明允世祖憲皇帝懋纘鴻圖單心民瘼十有三年姦暴革心黎民徧德我皇上敬承大統率由舊章罪視其人不為已甚復於每歲秋審時彙天下大吏所進讞詞命部臣研窮再四期於無枉無縱仍恭呈御覽凡經指示惟允惟平伊古以來政刑之當未有如今日者也 \\n 乾隆元年三月諭姦宄不鋤不可以安良善風俗不正不可以興教化閭閻之大惡有四一曰盜三代聖王不待教而誅者也二曰賭博干犯功令貽害父兄以視周官之罷民未麗於法而繫諸嘉石收之圜土者罪有甚矣三曰打架即周官所謂亂民孟子所謂賊民也四曰娼妓則自周以前人類中未嘗有此此四惡者劫人之財戕人之命傷人之肢體破人之家敗人之德為善良之害者莫大於此是以我皇考愛民之深憂民之切嚴申糾禁積歲月之久然後道路少響馬及老瓜賊而商旅以寧賭博及造賭具者漸次改業而家室以安聚黨打架者斂跡而城市鄉鎮鮮聞鬬囂娼妓遠藏不敢淹留客店此皇考十有三年政教精神所貫注而海內臣民顯見其功效實享其樂利者也朕嗣位以來增廣赦條惠保良民使得從容休息而無識諸臣誤謂朕一切寬容不事稽察民閒訛言諸禁已開風聞直省四惡皆微露其端倪是守土之官敢悖世宗憲皇帝之明旨墮十有三年之成功而戕賊善良傷敗風俗也自後州縣官有政令廢弛使四惡復行於境內者該督撫即行嚴參督撫司道郡守有不能董率州懸殫心輔治者必以溺職治罪與通苞苴受賄賂者等決不輕貸禁止喪祭演唱佛戲四月定聚眾械鬬分別首從科斷流徒例嚴禁仵作妄報匿傷之弊五月嚴私斃人命之禁六月分別光棍定擬例申嚴番役嚇詐騙害之禁申定施用刑具務照定式之例八月定遣犯逃後為匪行兇者其斬絞均改為立決徒以上改為絞候其計贓傷人甚輕止於杖者加枷一月九月諭律載兄故殺弟者杖一百流二千里故殺妻者絞朕思兄弟乃手足之親較妻為重今殺妻擬抵而於弟轉輕其情理未協其如何更定律例之處著九卿會議尋議故殺期親弟妹照故殺大功弟律均擬斬候其毆至死者亦改照本律滿徒加一等杖一百流二千里更定生監包攬錢糧侵收入已者計贓科罪包攬交納至八十兩以上者杖八十其不及八十兩者仍如原律十月設立循環監簿二年三月定犯人已就拘執捕役致死者以鬬殺論賄屬謀殺者以謀殺論又定鹽徒十人以下傷一人不得照傷二人例五月停族人致死族匪免抵之例六月定本宗為人後者之子孫於本生親屬有犯俱照所後服制定擬異姓義子犯所生親屬仍依本宗服制科斷照律歸宗七月定圖財害命分首從例十月定私越番地之例十二月嚴借盜銷案之禁三年二月定考試聚眾為首從者罪三月改定窩逃例其知情逾三月者杖九十徒二年半不知情逾半年者杖一百年久者遞加四月改定毆斃奴僕例凡家主將奴僕之妻佔辱或圖姦不遂致斃者均發黑龍江當差奴僕罪不至死應照故殺例問擬降調者雖有加級不准抵銷七月定旗人竊盜三犯枷責後復犯竊雖五十兩以下不准計贓俱發寧古塔當差定製賣賭具描畫者減一等科罪之例定捕役誣良不准援赦例十月定強姦不遂毆傷本婦越日身死者照因姦威逼致死律十一月定成案未著為例者不得援引十二月定辦賑侵漁不得概准限內完贓減免四年正月定運丁潛逃照守禦官軍在逃正律治罪仍刺逃丁二字於面二月定非登時殺死姦婦本夫擬徒姦夫仍科以犯姦之罪定繼母毆死前母之子分別定擬之例凡傷重身死審明委無欲殺之心者將本生偏愛之子杖流前子受虐情急自盡者將本生偏愛之子杖徒三月嚴各部吏書需索之禁定停訟時仍行審斷事例禁止道官差法員潛往各省考選道士及開壇傳度受籙犯者照違禁例五月定年幼被脅為盜俱擬滿流不准收贖定殺功服以下卑幼一家非死罪二命擬絞決例五年三月申定免死人犯為匪計贓科罪例六月定強奪良家妻女未成姦者杖一百流三千里例閏六月定旗差協同緝逃之例七月定兩家互毆各斃一命例九月申嚴佐貳官不許夾訊之例頒行大清律例凡四十有七卷律文四百三十六條悉仍集解舊本刪律總注其注內有與律義相發明者別立一例著為成例附例計千有四十二條刪原例增例各名目凡乾隆四年十二月以前奏准通行之例俱逐條以次附列其五年以後之例依元年奏准五年一次陸續增修附律例之後頒行直省永著為例【謹按雍正三年　頒大清律集解三十卷律文四百三十六條律後附例八百二十四條分為三項曰原例曰增例曰　欽定例】六年四月定販私鹽誣扳平人照律加等例五月申嚴誣告越訴例定私鑄例六月申定遞回原籍人犯潛逃來京二次以外從重歸結地方官分別議處七月定原毆傷輕保辜餘限因風致死照毆人至廢疾例杖一百徒三年十月敕律例毋得輕議紛更嚴捕役分地坐緝之禁十二月更定打死贖身家人非死罪而剉骨燒埋之罪犯者絞決八年十二月嚴盛京驛站餽遺之禁九年九月申定發遣在配為奴人犯不服伊主管束或欺淩別人被伊主及平人斃命者伊主免罪平人減等發落定陣亡子孫免死一次分別是否因公獲罪之例十月定尊長毆卑幼至篤疾者斷給財產之例十二月定夥盜自首分別定擬之例十年七月定人夫領帑脫逃照常人盜倉庫錢糧律計贓治罪十月定強盜不同居父兄一體處分例又定書吏燒燬冊籍之罪犯者以故燒公廨律全科十一年四月定毆死大功以下尊長雖有尊長使令毆打情事而輒行疊毆傷多情重者不得照律減等例十二年六月定姦夫拒捕刃傷應捉姦人擬絞候例十三年四月定毆死一應有服尊長不得濫請承祀例九月定親屬相盜其外姻尊長親屬非律圖內載明者不准一概援引十四年六月奉旨更定凡滿洲互相殺傷概入情實例【謹按舊例滿洲互相殺傷俱擬斬決雍正年間按律以謀鬬分別斬絞亦即正法乾隆二年以旗民條例輕重懸殊酌歸畫一俱擬監候至秋審時除謀故重情概入緩決至是以法輕易犯故有是命】更定人民行竊蒙古牲畜照蒙古治罪例更定鬬殺案內實係理曲或金刃傷及雖非金刃而連毆多傷致死情重之犯不准留養例十一月定強姦十二歲以下幼女宋成發遣例十二月定姦夫臨時拒捕殺死本夫姦婦在場并不喊阻救護事後又不首告者擬絞候例十七年十二月分別留養人犯若在他省獲罪即屬忘親不孝之人不准援請例十八年二月定斬絞重犯在監行兇致斃人命例五月諭嗣後各省有毆差奪犯致斃人命者俱著不分首從即行正法其但經聚眾奪犯無論曾否毆傷差役即照因而傷人律從重擬絞若數年後此等案漸少再為酌量降旬仍復舊例【謹按舊例只坐首犯其未傷人者即首犯亦不致死故有是命】定鬬毆誤傷尊長不准聲請減等之例六月定殺三人以上之案速審題達不得照限完結九月定御駕巡幸地方民人具呈妄控者照衝突儀仗例杖戍定聚眾械鬬一命一抵俱入秋審情實冊內請旨勾決十月河南巡撫蔣炳審奏禁卒賄縱重犯擬絞候奉諭禁卒典守監獄乃於斬絞重犯受財故縱此非尋常因事受財可比自應按照本律與囚同罪但則例又載有擬絞緩決候逃囚得獲審豁之條未免法輕易犯嗣後監犯脫逃審出禁卒得賄情節即視所縱囚罪全律科斷如本犯應入秋審情實者亦入情實應絞決者亦擬絞決應斬決以上者亦即擬以斬決著為例十二月定旗人跑迷如十五以上俱照逃人例幼孩跑迷至十五歲不自行投回逾十五歲外即自行投回亦照逃人例治罪【謹按向例旗人跑迷著該旗止於年底彙奏無議罪定條至是議准其有年未至十五者仍照舊例辦理】十九年閏四月定情罪重大案犯遇停勾另奏之例二十一年正月定旗下家奴告主徒滿後交與各該旗照例官賣仍令為奴價給原主二十二年九月諭官犯審題結案在該省行刑之日以前者皆補疏題請或情實或緩決其情實子勾即行刑之日已過亦著行刑其在行刑以後審結者乃入下年冊內又奉諭嗣後除農忙停訟外不得再沿隆冬停訟陋習應准理者即行准理應完結者即行完結以免稽滯二十三年五月定絞犯秋審三次緩決者均照強盜免死減等發遣例科斷其年老有疾者仍入秋審具題九月奉諭限內完贓發往軍臺効力此雖向例但思完贓減等之例實屬未協苟其因公挪移尚可曲諒若監守自盜肆行無忌豈可以贓完限內遂從末減耶且律令之設原以防姦非以計帑或謂不予減等則孰肯完贓是視帑項為重而弼教為輕也使人果佑犯法在所不赦孰肯以身試法其所全當更多耳嗣後除因公挪移及倉穀霉浥情有可原等案仍照舊例外所有實係侵虧入已者限內完贓之例著永行停止十月定嘓匪結黨輪姦俱照強盜不分首從皆斬但經同行尚未同姦者仍依本律絞候因而殺死人命者無論成姦與否俱照強盜殺人例斬決梟示又嘓匪止一二人在曠野攔搶者分別首從犯該徒罪以上者俱發巴里坤等處種地其有潛逃他省仍行結黨犯法即照新例懲治二十四年七月申定罪人拒捕至殘廢篤疾在折傷以上者均照律絞候其但係刃傷仍照本律加本罪二等問擬九月申定偽造憑劄自為假官例偽造憑劄並將有故官員憑劄賣與他人者及買受憑劄冒名赴任者俱擬斬監候知情說合者杖一百流三千里又凡無官而詐稱有官並冒稱現任官員姓名並未造有憑劄止於圖騙一人行一事犯在徒罪以下者發邊衛充軍軍流罪者擬絞監候又假冒頂帶自稱職官止圖鄉里光榮無所求為亦無憑劄者杖六十徒一年假冒生監頂帶者杖一百十月更定蒙古偷盜四項牲畜滿十匹以上者首犯擬絞監候秋審時入於情實九匹以下者計匹數多寡分別煙瘴邊遠附近等處驛地充當苦差其民人在蒙古地方偷盜九匹以下者照此例分別一體充軍行圍巡幸地方如有偷竊馬匹者不分蒙古民人五匹以上擬絞立決四匹以下分別發往煙瘴邊遠地方充軍俱交驆地充當苦差為從及知情故買者係民人減本犯一等係蒙古仍照蒙古辦理十一月申定白契奴婢殺傷家長及家長緦麻以上親均照紅契奴婢一體治罪家長殺奴婢仍分紅白契辦理又雇倩工作之人立有文契年限及雖無文契而讓有年限或計工受值已滿五年以上者於家長有犯均依雇工人定擬若隨時短雇受值無多者仍同凡論二十五年二月定斬絞軍流重犯在監及解審發遣俱給衣赭色布服與鎖杻互為標式易於識認弗致有疏脫漏網之虞三月定代刻假印審係同謀分贓者將起意與雕刻之人俱擬斬監候為從減等擬流若僅受些微價值代刻並未分贓者以為從論四月定解役開放重犯鎖杻以致脫逃將解役嚴禁俟拿獲逃犯究明賄縱情節即照本犯罪名一律全科如僅係疏脫並無別故仍照例發落十一月定犯人假冒土苗定案時取具地保鄰里各結如流徒軍遣等犯捏稱土苗者各依本律發配外先於本犯地方枷號一月捏結之鄰保分別治罪又申定壓寶誘賭及同賭之人俱照開場賭博例一體治罪又生監兵役人等窩頓土娼照窩賭治罪如係偶然存留為日無多枷號三月杖一百若日月經久杖徒再犯杖流其得受娼家財物者仍照枉法計贓從重論又僧道尼僧犯姦和姦照軍民相姦律加一等於本寺觀門首枷號兩月杖一百其犯有夫之婦及刁姦者分別杖徒仍於本寺觀門首枷號二月二十六年三月論凡有發遣巴里坤等處逃犯經原籍及過路省分盤獲即由各省督撫奏聞於拿獲處所正法示眾四月定強盜為首傷人傷輕平復抱贓自首者改為應斬監候又定劫盜夥犯審係得財與盜首一律擬斬立決之例七月定劫奪江海商船但經得財而未經傷人者首犯杖一百流三千里從犯杖一百徒三年之例又定子孫誣告蒸檢祖父母父母屍如係挾讐妄控擬斬監候其有並無挾讐誤執傷痕告官蒸檢者杖一百流三千里加徒役三年二十七年三月定旗人造賣賭具初犯照例發落再犯加枷號一月三犯擬以實遣不准折枷該管官隱匿不報者嚴加議處四月定誘拐案內婦人為首者所犯軍流一概的決不准收贖例又定鬬毆誤殺旁人審係被毆者之祖孫父子均依鬬毆律科斷其餘親屬仍照定例辦理五月申定奉天等處偷竊馬匹民人俱照盜牛及宰殺例治罪旗人盜竊牛馬不及十匹者按律科罪仍折枷責完結至十匹以上及盜殺者照定例枷號應得軍流予以實遣其黑龍江吉林各將軍一體遵照辦理又定得受賄賂頂認正兇按本犯斬絞之罪一律全科代為說合之犯減正犯一等其本犯買人頂兇者如原應入情實者即擬為立決應入緩決者秋審擬入情實軍流等犯照軍犯脫逃加徒調遣例從重治罪徒杖以下按律加一等六月更定旗人犯軍流徒罪非係尋常事故不准枷責完結之例又申定窩留積匪除造意及同行分贓代賣照本犯一律科斷外其未經造意又不同行者酌減本犯一等治罪例七月增定發塚開棺見屍者於面上刺發塚字為從及發塚見棺與未見棺罪在軍流以下者初次刺臂再犯刺面其盜未殯未埋屍柩者刺盜棺字亦如之十月旗人六十七賣身為奴盜取什物審擬發遣回城中途脫逃該管官奏請拿獲即行正法其解送疏忽之弁兵照例治罪奉諭六十七即行正法嗣後此等罪犯脫逃拿獲即行奏明正法無庸候旬把總等解送罪犯致令中途疏脫雖無故縱情弊若僅照例治罪無以示懲著從重治罪凡解送發往各回城罪犯如有中途脫逃者除將該犯嚴拿外解送官兵人役問擬死罪監候俟逃犯拿獲再治伊應得之罪若經年不獲將正法之處奏聞請旨即著為例十一月定旗民盜圍場木植牲畜初次二次發往烏嚕木齊等處種地三次發往烏嚕木齊等處給種地兵丁為奴之例【謹按刑部於二十八年奏准私入圍場未得牲畜木植之犯均以已得罪上量減一等杖二百徒三年再犯即未得牲畜木植亦與己得者同擬外遣】又定逃人妄扳窩主先將本犯加等治罪之處改為發遣再有妄扳即發巴里坤等處種地兵丁為奴窩家分別於舊例應得罪上加一等治罪至旗僕為匪畏罪逃走初次枷號兩月二次即發烏嚕木齊等處給賞綠旗官兵為奴十二月定回民行竊結夥在三人以上情狀可惡者不分首從不論贓數次數照積匪猾賊例科斷如有本地回民窩藏者照窩留積匪例分別治罪二十八年正月定命案內因追埋葬銀兩勒限三月追完如係十分貧難照例量追一半若限滿勘實力不能完者即取具鄰族州縣官甘印各結咨請豁免四月增定派往伊犁等處滿漢兵丁遇有脫逃者拿獲發原派地方枷號兩月遊營示眾充當苦差十年無過查奏准回旗籍再犯逃者即行正法並議無論京內京外在伍綠營兵丁脫逃俱杖一百枷號一月永不許入伍又定職官負罪潛逃除應斬決絞決毋庸另議外其犯該監候者改為立決軍流滿流改為絞監候徒罪以下改發邊遠充軍杖笞者改為杖一百徒三年遇赦不准援減又定竊盜倉庫錢糧未經得財者即照得財充軍例首犯量減一等杖一百徒三年從犯仍減一等杖九十徒二年半五月改定親屬受財私和命案應計贓准枉法論從重科斷又定殺一家非死罪二人者除照例治罪外仍將該犯財產酌斷一半給付死者之家若係毆死一家二命原無必殺之心者不得援引此例七月申明搶奪財物聚至十人以上及雖不滿十人但經執持器械依糧船水手例分別首從問擬十月定採參工人偷竊人參照偷參已得例不論多寡杖一百流三千里仍刺竊盜字十二月定販賣私鹽在三百斤以上不將窩頓透漏之家供出者於本罪上加一等定擬二十九年二月增定殺一家非死罪三人者之妻子審定未同謀加功者發往伊犁等處給駐防索倫等兵丁為奴定期親尊長故殘卑幼照兄姊毆死弟妹杖一百流二千里例減一等杖一百徒三年伯叔姑外祖父母照毆死姪孫外孫杖一百徒三年例減一等杖九十徒二年半三月定禁卒將斬絞重犯鬆放獄具以致脫逃者將禁卒監禁俟拿獲正犯之日究明賄縱屬實照律全科如係狥情或擅離以致潛逃者亦照故縱律治罪又定子殺人而父認兇者除斬決絞決照所犯罪名科斷犯擬斬候絞候者改斬決絞決軍流徒杖照例遞加四月定承辦城工應追核減銀兩未完者照知府代州縣官分賠侵蝕錢糧未完計分數治罪例五月定命盜案內斬絞等犯於具題之日概先刺字例六月更定拿獲重犯供出他省曾犯行勢者行文關查毋庸解往質審如贓跡必須研訊或失事地方有夥犯待質者即照解送重囚新例辦理七月定匪船誘賭審係一二次者仍照開場誘賭例杖徒如三次以上及再犯者照積匪猾賊例科斷並將首犯於拿獲地方枷號一月其船戶知情分贓者初犯照為從論再犯與犯人同罪船隻變價入官九月部議朝鮮國王咨覆越江偷打貂皮之樸厚贊等十犯例擬斬決應照所請得旨改為監候秋審法司仍照前咨奏請即行正法復奉旨令入緩決並諭向來此等罪犯曾邀格外從寬然中朝字小之恩不妨過厚而藩服越邊之例禁又豈可稍弛嗣後遇有似此罪犯應將首惡明正典刑其屬在脅從者仍令分別議緩庶情法皆無偏任此案不即照此處分者以未經申諭於前事同不教而殺所不忍為耳刑部可即行文該國王知之十一月更定論功免死條例凡已經優免一人一次者不准再行聲請又定苗人圖財害命照強盜殺人例斬決梟示十二月定指引逃匪偷越出口照故縱律與犯人同罪至再犯三犯各按本罪以次遞加得財故縱者計贓從重論又增定糧艘縴夫勒價攢毆將為首及下手傷人之犯俱發邊衛充軍餘俱杖一百枷兩月河千二眾三十年四月增定侵盜倉庫錢糧入已一百兩以上至三百三十兩即於徒罪上加一等杖一百流二千里三百三十一兩至六百六十兩加二等杖一百流二千五百里六百六十一兩至一千兩加三等杖一百流三千里一千兩以上照舊例斬監候六月諭毆打宗室覺羅人之例較毆打平人較重者原係優待宗室覺羅之意伊等當自知尊貴嗣後凡宗室覺羅若繫黃帶紅帶被毆者仍照舊例辦理其不繫帶被毆者即照殿打平人例辦理八月增定售賣毒藥致死人命雖不知情亦照不應重律治罪例又增定派往各省駐防兵丁中途脫逃拿獲日即銷除旗籍貴八十板帶鎖發往伊犁充當步甲苦差如再脫逃拿獲即奏明正法九月定水婢毆死家長之期親及外祖父母擬斬立決例十一月增定盛京旂下家奴莊頭人等盜賣田產至五十畝者依子孫盜賣祖遺祀產例發邊遠充軍不及前數者照盜賣官田例治罪謀買人與串通說合之中保均與盜賣之人同罪田產給還原主賣價入官又定軍流官犯脫逃無論本罪重輕拿獲日俱改擬絞監候秋審時將原犯情罪聲明具奏又定婦女通姦致本夫父母羞忿自盡姦婦比照姦夫自殺其夫姦婦擬絞律擬絞監候姦夫比照姦婦因姦情敗露愧迫自盡姦夫擬徒例杖一百徒三年若本夫縱妻通姦後因姦情敗露愧迫自盡者姦夫姦婦止科姦罪十二月增定租賃船隻出洋為匪犯流罪以上者船戶雖不知情照夾帶違禁貨物接濟外洋原保結之人治罪例科斷失察官議處三十一年七月申定卑幼毆傷緦麻尊屬保辜餘限內身死果係本傷死者仍擬斬監候如蒙恩准減等比限外身死者酌加為邊遠充軍仍追埋葬銀給屍親收領九月奉旨伊犁係新設駐防之處非內地可比法必從嚴而後眾知儆懼可免妄行逃計之事嗣後伊犁駐防兵丁內有逃計者即行正法十二月增改奴僕過失殺家長絞監候改為絞立決妻過失殺夫妾過失殺家長律亦如之又增改強佔良家妻女中途奪回尚未姦污者照已被姦佔減一等定擬若已被姦污而婦女自盡者照強姦已成本婦羞忿自盡例擬斬監候若未被姦污而自盡者照強姦未成本婦自盡例擬絞監候三十二年二月定新疆人犯未滿年限身故其妻子即准為民如中途病故之妻子分別遞籍安插例四月定管解新疆人犯中途疏脫應問絞候監禁一年無獲之兵役內有為首情重者改發伊犁等處為從情輕之兵役仍以杖流問擬又簽解原應改發新疆今仍改發內地人犯之兵役如有疏虞與疏縱新疆遣犯一例辦理七月定發新疆改遣內地人犯毋庸僉妻其自願攜帶者不得官為資送例閏七月定新疆改發內地十六項人犯隆冬盛暑仍照舊例毋庸停遣例八月定新疆改發內地遣犯一概停刺清字例十月奉諭據熊學鵬奏拿獲應發烏嚕木齊改發煙瘴之脫逃監犯孫耀周即於該處正法等語此等積匪猾賊本係免死發遣之犯在烏嚕木齊等處如有脫逃被獲本應即行正法今既改發煙瘴乃於監禁時伺隙潛逃其情罪與發遣烏嚕木齊之犯無異熊學鵬所辦甚是著傳諭各省督撫嗣後凡遇此等改發之犯再有脫逃被獲者均照此例辦理毋得稍有寬縱即至配所亦應照烏嚕木齊之例十二月定湖南省鄰近苗疆之沅陵等縣仍行派發軍流解交巡撫衙門酌發其道州永明等縣照向例解交該府酌發例三十三年正月定免死發遣盜犯在配脫逃無論有無行兇為匪照新疆遣犯脫逃例拿獲日即請正法二月定原犯滿流及免死減流人犯在配脫逃即按配所地方定地充發例五月定東三省出口之人收買奴婢票上無名令守關兵弁即時拿送分別治罪八月申定例得承祀之犯定案時止將應行承祀緣由聲敘并毆妻致死情輕留養之犯遇有父母先存後故與承祀之例相待者俟秋審時確查取結另行聲明又定回民行竊刺回賊二字例應改發者仍再刺改遣二字又定私鑄銅錢不及十千之案毋庸具題即咨部完結例九月駁定秋審人犯無論新舊次數仍應概行勘審十一月奉諭昨直隸省查出保安州逆犯孫顯富等妄布逆詞希圖復興邪教一案審擬時究出該犯於乾隆十五六年閒即有人教之事該州僅取改過甘結從輕完案實屬姑息養姦因交該督查參今據楊廷璋將前任保安州知州喬淳參奏已交部察議矣邪教煽惑愚民最為人心風俗之害久經嚴禁地方遇有此事州縣官一經訪聞即稟明該上司徹底查辦督撫等亦即當據實具奏按律重懲庶可盡絕根株其知儆畏若僅從輕完結姦徒毫無顧忌怙惡不悛日久必復相煽誘藉邪教以圖斂錢財深為閭閻擾累而無識愚民亦以獲罪甚輕仍易被其簧鼓如保安州一案即有司輕縱釀成之明驗也嗣後著各該督撫通飭所屬州縣如有潛倡邪教之案立即查拿報明上司據實具奏嚴行按法懲治以靖姦匪而安善良若州縣諱飾不報私自完結即著該督撫查明參處督撫等若存化有事為無事之見匿不上聞或徇庇劣員不行糾劾將來別經發覺惟該督撫是問將此通諭知之十二月奉諭據彰寶奏審擬江陰縣保正沈添益等欲圖熟田緩徵聚眾鬨堂一摺已批三法石核擬速奏矣摺內有詢據該犯糾約四鎮保正同眾挾制縣官其下墅桃花利城三鎮均已隨同赴縣獨前周一鎮並無一人聽從入城等語鄉民散處村落良莠本屬不齊犯法者必懲安分者賞獎刑賞一秉大公各隨其人自取此等不法姦民已按律定擬其並未隨行附和之前周鎮保正民人等奉法不敢為匪實屬可嘉著彰寶即行確查將保正酌量加賞該鎮民人所有本年應完漕米加恩特予緩徵仍將此出示曉諭使知滋事匪徒不能倖逃憲典此外能知大義皆吾良善赤子原不惜格外施恩優加體恤庶眾人其知激勸並將此通諭知之三十四年二月奉諭方世儁奏四川兇犯葉觀星前經兩次脫逃復在江西省被獲轉解至灃州地方該知州張中煜並不遴選幹役管押致該犯復至中途脫逃等語已降旨將張中煜革職留於該省協緝並傳諭該撫上緊嚴拿務獲即於所在地方正法不必仍拘向例解赴川省該犯本係殺人應抵重囚始則賄差釋放繼復毆役潛逃情節實為兇惡及經復拘到官已應罪無可逭祇以案在川省復展轉解審致該犯得以乘閒兔脫皆由拘泥成例之故著傳諭各督撫嗣後若遇此案兇犯既逃復獲其情罪重大者一面移查該省原案審訊明確即在該處照擬辦理毋仍往來解送致滋疏誤至外省吏治□冘廢弛積習牢不可破每視遞解鄰省要犯為借關輕重殊堪痛恨著該督撫力為整頓嚴飭各州縣一切認真辦理毋再漫不經心自取罪戾著於各督撫奏事之便傳諭知之四月酌定應配柳州潯州桂林三府人犯俱解巡撫衙門通融酌發到配半年外安分均交內地收管例又奉諭部議廣東省何長子姦污十歲幼女致已母廖氏服毒身死比照婦女與人通姦父母羞忿自盡例擬絞又稱二罪相等從一科斷合依姦十歲以上幼女雖和同強論律擬絞監候議擬甚屬錯謬何長子之母廖氏因伊子姦污幼女事敗潛服毒草殞命是該犯罪不可逭全在致母戕生其姦污幼女一節轉屬罪之輕者該部乃援此為定罪正條且比照婦女與人通姦父母羞忿自盡之例擬以絞候曾不思此例乃指被姦婦女之父母而言與何長子姦人女而致令己母畏懼自斃者情事絕不相蒙何得謬為比附況定例過失殺父母者即應絞決誠以為子而傷親至死雖事出無心亦不可偷生人世若何長子罪案較之過失殺孰重孰輕不待再計而決也明刑所以弼教此等敗倫傷化之徒不使早正刑章則所謂弼教者安在且依經定律其理本屬相同春秋著許世子之條義具在特罪其不親嘗藥即難逃一字之誅刑部堂官中豈無讀書通經義者何竟漫不思省而引例紕謬若此耶設以為該犯之父母已死非命不忍復以其子立置重典則不明大義庸愚姑息之見司刑者豈宜出此所有此案定擬失當之刑部堂司各官著交部嚴加議處都察院大理寺向惟隨眾畫諾而退有後言至此等敗倫傷化之事反置而不問則何用其會議乎亦著交部察議此本著發還另行核擬具奏並將此宣諭中外問刑衙門知之六月定起解餉鞘編列號數解鞘兵役知情同盜者照例分別首從其雇替潛回者減首犯一等如法管解偶有疏失者減二等例七月定積匪猾賊竊贓滿貫改發煙瘴之犯在配復犯徒流軍罪者分別枷號例八月定綠營逃兵立即緝拿分別刺字各營混收犯法逃兵入伍照拔補非人例處分十二月奉諭錢度奏賀縣疏縱逃軍熊俊越獄脫逃一案請將典史謝霖革職拿問而於知縣鄭之翀請革職留任殊屬非是該縣監禁脫逃匪犯既不上緊辦理又不嚴密巡訪致要犯夤夜兔脫非尋常疏縱監獄可比自應將該縣即行革職仍留該處協緝事理方為允協今錢度初到粵西輒爾心存寬縱請將該縣留任使庸玩劣員仍得優遊戀棧何足以示懲儆明係錢度有意沽名沾染外省惡習不知悛改錢度著交部嚴加議處鄭之翀著革職仍留該地方協緝嗣後有似此者均照此辦理著為令至改發新疆積匪猾賊在配及中途脫逃情罪甚為可惡一經拿獲即應立正典刑又何必關查原案往返需時致令匪賊在獄日久得以乘閒潛逃辦理本屬未善將來各省如盤獲此等要犯訊究明確即行正法毋致曠時貽誤將此通諭各督撫知之 \\n 皇朝通典卷八十一 \\n  \\n   \\n  "}
{"章节": "●皇朝通典卷八十二", "正文": "  \\n ●皇朝通典卷八十二 \\n 　 \\n  \\n 刑三 \\n ○刑三 \\n 刑制三 \\n △刑制三 \\n 乾隆三十五年三月改定行竊衙署雖未得財擬徒及事主追賊身死并窘迫自盡照因姦釀命例問擬杖徒四月申嚴被毆傷重違例擡驗不行阻止之親屬地保分別治罪又奉諭吳達善等奏審擬梓桐縣刁民聚眾一摺已批三法司核擬速奏矣此次承辦兵差俱係官為發帑不令絲毫累及閭閰且念經過地方應用夫役不無稍資民力復格外加恩賞賚並無勒派軍需之事即或有司辦理不善縱容胥役人等藉端科斂甚至不肖官吏婪索侵蝕該民人何難赴上司控告一經勘訊得實自必盡法嚴懲以除民累乃此案刁民輒敢糾集多人入城肆橫折毀民房甚至擁赴衙署勒放枷犯直是目無法紀此等莠民之尤孽由自作於情理難以姑寬業將首二各犯按律駢誅用示炯戒至摺內稱該縣里民聚眾不法者惟蘆溪東芝溱溪三處其婁化夜郎二里並未約會等語可見梓桐百姓不盡奸頑雖據首犯供此二里地處窵遠一時未及糾約但匪眾因趕集入城滋事三次號召多人其事已鬨傳合縣而婁化夜郎二里獨無一人隨同附和是該二里民人尚知守分奉法具有天良不可掩沒其善朕惠愛黎元無所不至而彰善癉惡一秉大公其有藐視國法者斷不肯姑息長奸而馴謹良民則深所嘉予刑賞悉視其人之自取隨事具有權衡著該撫宮兆麟即行確查二里里長民人量加獎賞仍出示曉諭俾眾人知所激勸並將此通諭知之五月定委員審理案件究出實情聲請議敘其故意苛求一併題參案件重大委審多員亦應仿照刑部祇將主駁之員聲請敘錄閏五月奉旨刑部等衙門題覆盛京刑部侍郎朝銓等審擬齊了其等行劫花義相家一摺該侍郎等原擬以法所難宥之齊了其戚七里請照律正法而以遞送財物及把風之蘇薩勒噶齊小胖老各即拴得力郭七等為情有可原請免死發遣經部改擬削去戶籍發烏嚕木齊等處為奴雖係按例核擬於情法尚未允協該犯等身係旗人乃竟甘心為盜實屬從來所未有閱之不勝駭愕豈得僅照尋常盜案為之差等科罪況強盜已行得財律皆擬斬原屬不分首從經我皇祖聖祖仁皇帝法外施仁分別情有可原一條量為末減此以加之民人犯法尚可云憫其愚氓無知若我滿洲素風淳樸今以百餘年來未有之事而忽見此下流敗類實為愧憤難釋即我八旗聞之亦當切齒痛心安得不力挽澆風大加懲創我皇考世宗憲皇帝嘗以旗人殺死旗人情罪最為可惡特命秋審入於情實予勾用昭炯戒自後鬬狠之風因之斂戢今該犯等不知顧惜顏面畏法自愛至於身犯盜案無論原擬不足蔽辜即部議削籍改遣新疆為奴亦不足以示儆此本著交刑部另行定例會同法司核擬具奏並將朕明罰敕法正所以保全愛護滿洲臣僕之苦心通諭八旗知之尋議嗣後如滿洲旗人有犯盜劫之案俱照強盜本律定擬不得以情有可原聲請奉旨依議十一月定造意分贓之窩主不得照竊盜律以一主為重應統計各主之贓數在一百二十兩以上者擬絞候在滿貫以下者亦統計各贓科斷十二月奉諭據從泰奏稱發往巴里坤効力贖罪之原任知縣奇善原任佐領李陶原任筆帖式托恩多自到巴里坤以來在清漢檔房效力行走奇善請賞空銜李陶托恩多或再留一二年或即送京將伊等原犯情罪開單請旨前來查奇善所犯係婪贓之罪此等貪員斷不行復用今豈可奏請賞給空銜至李陶托恩多乃喫酒行卑獲罪部議發拉林阿勒楚喀加等改發巴里坤之重犯向使李陶托恩多如不加等治罪徑發拉林阿勒楚喀則又何如奏請免罪回京惟因伊等所犯之罪不足以蔽其辜始行加等改發巴里坤之人今反奏請免罪回京有是理乎況發遣拉林阿勒楚喀及發遣伊犁人等俱令一體在彼種地其發往拉林阿勒楚喀人等由邇年以來並無因其效力奏請回京之例惟發往伊犁等處之人彼處往往將此輩令於印房行走數年該處大臣輒行邀譽稱其出力代為奏請僥倖者甚多此皆非是其發遣人內原犯罪輕情有可原者果能效力行走尚可奏請邀恩似此該犯貪卑重罪加等改發巴里坤等處不應開復之輩斷不可代為請恩具奏從泰所奏甚屬非是從泰著交部議處但此等擬發拉林阿勒楚喀加等發往巴里坤人等俱係重罪之人非別項發遣新疆人等之可比從前刑部辦理之時並未分晰重輕亦屬未周嗣後似此發遣拉林阿勒楚喀加等發遣巴里坤人等永行居住配所不准奏請發回將此著交刑部為例遵行三十六年四月改定偷刨人參人百名以上改為四十名以上五百兩以上改為五十兩以上俱擬絞監候五月定盜牛二十隻以上及二十隻以下計贓滿貫者均擬絞監候又奉諭據何煟奏內黃縣緝獲鄰省賊匪劉老張花子張五和尚李二楷及四名訊出糾夥在直隸靜海縣境行劫並將同夥劉四淹斃各案經直督楊廷璋以靜海縣所獲該犯同夥張二未認致死劉四情節咨提劉老張花子等質審現將該二犯解直等語劉老等係節次強劫盜犯且係謀命重案均為法無可逭之人今同夥之張二既在直狡供計圖脫卸自不能不將該犯轉解質證使無遁情著傳諭何煟即行遴選妥幹員弁小心護解赴直毋令稍有疏虞楊廷璋於質審明確後將應行正法要犯即在直省辦理毋庸再行解回豫省其在豫同獲之張五和尚等該撫於提到訊取確供後即行定擬題結亦無庸再解直省併案審辦此等稔惡貫盈之犯居心狡險每因案連鄰省蜞輾轉關查解審得以稍延顯戮或於中途乘閒脫逃其情最為可惡前曾諭令各督撫或有逃盜要犯核其情罪重大者一面移查本省原案審訊得實即在該處照擬辦結毋庸往來解送致滋疏誤著再傳諭各督撫嗣後各省遇有盜劫逃遣及悖逆等重案犯一經審確仍遵照前旬即於本省按例辦理倘有必需移解質訊方能定案之犯該督撫等即慎簡妥幹之員沿途加意隄防管押遞解毋任少有疏虞倘視為解犯具文致該犯在途免脫及情急自戕等事除將管解人等從重治罪外仍惟辦理之督撫是問並於各督撫奏事之便通行諭令知之八月奉諭海明奏萬載縣緝獲湖南逸盜徐明宗該犯拒捕傷人因供詞與楚省原案不符已移解瀏陽縣質審等語所辦非是各省拿獲強劫要犯如情節重大即就所獲之處審明辦理不必輾轉解質致有疏虞節經通諭甚明其實係供情不符罪關出入必須解赴原犯省分質訊定讞者係專指本案情節未明並無別項重罪者而言今徐明宗係陳大魁等糾同行竊臨時行強案內取繩捆縳事主之犯業經楚省審確定案情節已無可疑或該犯因首犯已經正法希圖狡卸楚省原案具在無難關查指詰自不容有遁情並無所用其轉解即果如所供止係在外接贓而該犯於巡檢往拿時尚敢拒捕逞強用刀劃傷弓役自應即照強盜拒捕傷人之本例擬以斬決何得又因供詞不合原案咨解往來致稽顯戮海明甚屬不曉事體著傳旨申飭但據奏徐明宗已經解赴湖南著傳諭永德即速審明嚴固監禁毋庸再行解回江西致中途或有疏誤海明接奉此旬後即將該犯拒捕案情速行定擬具奏以便交永德就近辦理並著通諭各督撫嗣後凡有此等逸盜於臨捕時敢有拒傷兵役之事均照此從重問擬毋得拘泥解質之例致失罪名輕重著將此於各省督撫奏事之便傳諭知之三十七年四月定發往各處駐防當差之另戶旗人並犯罪發往新疆當差旗人三年改過編入本地丁冊年終彙題又奉旨三法司核擬阜寧縣民陳有茂與胞弟陳有盛爭鬧致伊母葛氏服滷身死一案照子威西父母致死例擬以斬決陳有茂因田價細故與弟連次爭鬧復逼妻尋死圖賴其弟以致伊母愛憐少子忿激自盡核其情罪較重自屬法所難逭惟所引子威逼父母例文於義實為未協明刑所以弼教若以威逼二字屬之子孫於父母祖父母言之不順豈可著為法令此等準情定罪當改為子孫不孝致父母自盡定為例條庶足以飭倫常而示懲儆所有此案即著照此改正第子孫不孝其親情節輕重不同亦有未可概擬斬決者並著刑部詳悉酌議具奏尋議嗣後凡子孫不孝致祖父母父母自盡之案如審有觸忤干犯情節以致其親忿激輕生窘迫自盡者即擬以斬決其本無觸忤情節但違犯教令以致其親抱忿輕生自盡者酌擬絞候律例內威逼字樣應改為因事逼迫字樣奉旨依議六月定文職承緝竊案功過不得將上次彙奏之案併入新案計算七月定改發新疆為奴人犯雖成篤疾仍應改發其軍流人犯加等問擬黑龍江等處為奴分別刺字及隆冬盛寒停遣例又定蠹役犯贓以蠹犯二字分別刺臂刺面例又定蠹役不刺字及刺後復充該管官分別降革例八月定加倍重利收當軍器分別遣徒九月奉諭向來旗下家奴有酗酒行兇者一經本主報明該旗即行送部發遣其妻室有年老殘廢及不願隨帶者俱不同發定例未為周密如近日秦璜即有將發遣家奴之妻留佔為妾之事不可不另立章程以防流弊蓋家奴犯法其妻亦屬有罪之人自當一體發遣但此等犯罪旗奴妻室自不值官為資送若其中果有實在不能隨帶者或令於親屬依棲或聽本婦另嫁自不便仍留服役以杜嫌疑嗣後該部旗遇有發遣家奴之案俱照此辦理著為例十月定停柩在家限一年安葬例定溺女依故殺子孫律杖六十徒一年又奉諭據熊學鵬奏參革河東鹽運使吳雲從捏報虛數鹽斤案內應賠銀六萬六千三百六十餘兩前於吳雲從任所查出並估變銀五百三十餘兩又續增查估銀僅三千二百二十餘兩所追不及二十分之一請將吳雲從解部嚴加治罪等語吳雲從名下現有應賠鹽價銀六萬六千餘兩其未完銀兩甚多即不應准其贖罪此等獲罪人員本身既有應追銀兩自應儘數全完或尚有餘力再行贖罪方為合理從前兵部辦理此案時不知吳雲從名下有應追未完之項遂為據呈奏請是向來贖免坐臺舊例原未允協吳雲從應不准贖罪其已交贖臺銀一萬二千兩即劃入未完數內扣抵仍著將吳雲從即行解交刑部按伊現在未完銀數核擬定罪具奏嗣後凡遇此等贖臺贖罪各項人員著咨查戶刑工等部如有本名下應行追賠未完銀兩概不得准其奏請贖罪著為令十二月定通緝人犯已逾四十年者即予查銷毋庸彙奏三十八年二月定漕船舵工水手勾匪趕集及失事不為救護分別照窩主不行不分贓例減一等治罪糧船入境派捕盜廳二員協拿盜賊如有失事照盜賊經過不行窮追例降一級留任五月定族鄰捏結留養照本犯罪名減二等贓重者以枉法論十二月定聞拿投首之犯除律不准首及盜案人犯仍按本例分別辦理外餘俱減一等三十九年三月定民閒私製籐牌照鳥鎗例治罪失察文武各官處分九月定改遣重犯脫逃通咨奉天等各遠省查緝例十月定偽造護道榜文限半年首繳逾限治罪地方官搜查不淨照失察邪教例處分又定打射禽獸不期殺人比照捕戶於深山曠野安置窩弓不立望竿因而殺人致死律擬徒十一月定新疆改發欵內回民結夥三人以上等六項應發四省煙瘴人犯老幼殘疾及年逾五十免刺改遣字樣仍依原罪科斷又申明改發內地人犯年在五十以上及成殘廢者不得刺改遣二字又定處決重囚部文到省如州縣近而道府遠者派委在省之同知等官前往監決又奉諭三法司進呈賊犯程文錢丟包竊賊滿貫一案擬以絞候雖云按例但此等賊犯夥眾肆竊竄跡稽誅情罪是為可惡且其犯案已越六七年之久若彼時早能捕得已早入情實予勾是該犯係倖逃法網之人一經弋獲即應立行正法豈可復令監候稽遲嗣後凡有罪應入情實人犯經二三年後始行就獲到案其本罪如係應擬斬絞監候均著改為立決以昭平允此案即著三法司另行改擬具奏四十年正月奉諭前據弘晌等奏查審逆犯呂留良之孫呂懿兼曾孫呂敷先捐納監生一事係戶部辦理錯誤現已另降諭旨至檢閱刑部原議作為另戶之案竟係錯會朕旨朕前諭令將發遣之曾為職官及舉頁生監出身者免其為奴於戍所另編入旗出戶當差係指尋常為奴遣犯而言其真正反叛及強盜免死減等人犯原旨即在開除不辦之列若呂留良子孫係大逆重犯緣坐即屬反叛豈可援輕罪有職人員概免為奴出戶致令逆惡餘孽得仍竄籍良民實不足以示懲創而申法紀即如此次王倫之族設有舉頁生監亦免其為奴出戶乎著交刑部存記嗣後如遇辦理此等大逆緣坐之案不特舉貢生監不應減免即官職甚大者既為逆犯子孫罪在不赦亦不當復為區別所有呂懿兼呂敷先二犯前既倖為開戶今復亡思混廁衣冠情罪尤為可惡若僅照該將軍所擬永遠枷號罪及其身而止尚不足以蔽辜著將該二犯及其家屬俱發往黑龍江給與披甲人為奴二月定盜竊連犯兩案罪名相等者一案具題一案咨部四月定先曾和姦後因拒絕殺死仍照謀故鬬殺問擬秋審入情實又定遣犯隨帶之妻在主家倚食被主毆死依毆死雇工人論自行謀生者以凡論八月定兵丁閑散等項由軍流改發新疆之犯永遠不准回籍閏十月奉上諭今日御史王寬奏請將各省秋審經九卿改輕改重之案酌定處分一摺所奏甚屬非是朕辦理庶獄一秉大公至正即有更改惟在準情酌理務得其平從不存絲毫成見至每年辦理秋審俱經細閱數次其中稍有一線可原者臨時即不予勾或各督撫有問擬失當經九卿改正者朕量其改駁案件少者傳旨申飭多者或交部察議其事亦止可如是而止即如今年四川省改駁多至五案亦止將署臬司顧光旭嚴加議處而署督文綬尚因其承辦軍糈特予從輕此眾所其知者乃該御史欲請將秋審改多之案明定處分此必私心揣測妄以朕為有意從嚴若果行其說其無知之督撫自皆避寬縱之名其思從重以免過勢必至失入者多於民命所關甚鉅國家設立刑章辟以止辟聞尚德緩刑未聞尚刑緩德王寬此奏斷不可行向來御史每遇給事中缺出時多有封奏事件希冀轉科朕用人自有權衡豈以一言為去取況身為言官藉以干進亦為諸臣恥之同日李殿圖奏請陸續刊刻國家方略一摺此書現在纂輯告成後自當敬謹刊行若纂辦未完豈可零星刊布然其言不過書生迂見尚不足深責是以止將原摺發還而王寬之奏為明刑大體所繫不應妄陳若此著交部議處並將此通行傳諭知之 \\n （臣）等謹按刑章輕重各視其人所自取我皇上明察庶獄惟允惟平每當秋審案件詳慎再三務使天下無冤民故於失人失出過多之省分交部察議而於請定處分之奏則嚴行諭禁誠恐啟酷吏過嚴之漸也恭繹聖訓欽恤民命尚德緩刑好生之仁與天合德矣 \\n 十二月定徒罪有關人命者解司審轉專案咨部尋常徒罪議結後議敘供招按季報部四十一年十二月定因瘋殺死二命擬絞監候例四十二年三月奉諭江蘇巡撫楊魁題請將桃源縣民孫謀掌毆伊父孫尚文並咬落指節擬以斬決一疏已批法司核奏矣查閱本內孫尚文供伊子孫謀平昔不孝屢次違犯曾於三十七年九月稟縣枷責等語彼時辦理殊屬非是該犯孫謀忤逆既經伊父稟縣即應嚴行懲治或發煙瘴或發他省使伊父得安居守業豈可僅以枷責從輕發落此等不孝之徒所謂下愚不移何得留於其家致將來釀成事端向來刑部辦理呈告忤逆之案皆按律科斷即從輕亦擬發遣此日孫尚文控告伊子時地方官若照此辦理何致尚留敗類任其回家肆行狂悖幸而孫尚文被咬未死設使因傷致斃或竟有逆倫之事則是因一時姑息之心留此梟獍使得肆毒於其父母於倫紀風教大有關係所有從前辦理此案之府縣實屬疏縱至臬司刑名總匯巡撫察吏安民何俱漫不經心若此著查明一併交部議處嗣後各省似此忤逆之案俱應照例坐以發遣著交刑部定議具奏尋議嗣後祖父母父母呈告忤逆之案如係屢次違犯逆跡顯然者即將伊子發煙瘴充軍若係旗人發往黑龍江奉旨依議四月奉諭刑部題覆直隸省毛成因圖姦殺死張興問擬斬決一本已依議行矣閱本內毛成於乾隆三十九年七月犯案旋即脫逃至四十年十月始行緝獲業已稽誅一載有餘而承審之知州又以鄰境會審檢驗辦差等事公出以致更易三任輾轉稽延直至本年三月始行結案題達殊屬非是此等淫惡之徒一經就獲自應速行審辦早正刑誅俾兇頑知所懲儆死者得以伸冤方合辟以止辟之義乃遲至兩年始行審結設該犯有監斃自戕等事轉得倖逃顯戮即此可見外省吏治廢弛積習相沿於地方緊要案件全不依限速辦為上司者又不實力督催至扣限時輒以會審辦差紛紛藉口尚復成何政體況州縣既有本任應審要件即不應復差委會審別縣之案以致反遲其應審之本案也督撫等何漫不經心若此周元理著嚴行申飭達爾吉善著交部議處嗣後各省審辦重犯案件尤須上緊審轉依限題結不得托故稽遲倘有仍似此遲滯者定將該管上司交部從重議處將此通諭知之六月定原謀其毆必有致命重傷方行擬抵又奉諭據國泰審擬竇十調姦拒捕逞兇斃命一案據稱竇十乘張氏之夫夏三與子夏喜外出用言調戲當經夏三邀同妻弟張祿等及子夏喜赴竇家理論竇十即持刀開門將夏喜砍傷斃命並砍傷夏三張祿等四人畏罪逃逸旋於熱河地方拿獲審明定擬並稱該犯情罪可惡僅按律擬斬監候不足蔽辜請旨即行正法等語此等淫惡兇犯情節固為可惡但按律擬以軧候於法已無可加若因其情罪較重只須趕入本年秋審情實不使久繫稽誅尚非決不待時之犯乃聲敘以為不足蔽辜請即正法死無識者轉疑為有意從嚴所辦未免過當朕辦理庶獄惟期公當不肯稍存畸重畸輕之見內外問刑衙門均當體朕此意著傳諭各督撫嗣後如遇此等案犯按律定擬後即夾片聲明趕入本年秋審情實較之尋常案件歸入下年秋審者已屬從嚴毋庸將不足蔽辜字樣聲敘此案除交刑部存記辦理外並著傳諭國泰及各督撫奏事之便諭令知之八月定逃旗發遣赦回交旗管束五年後酌量挑差如不悛改仍行發遣十月定鄰佑捕賊於拒捕時先毆重傷拿獲後毆輕傷比擬杖徒十一月定竊犯攜贓逃回家內刃傷事主並非獲贓格鬬按例擬絞知情未經同竊之犯幫同拒捕擬流又部議廣東將軍永瑋等奏駐防鑲紅旗滿洲前鋒克午布之妻楊氏違犯教令致令伊姑王氏自行投井身恐將楊氏審擬絞候奉旨楊氏依擬應絞著監候秋後處決餘依議至摺內稱楊氏係駐防旗人之妻例應解部監禁令該將軍等派員選人伴解等語固屬照例辦理但各駐防旗人內應入秋審亦所常有若俱派人伴送不勝其煩向來東三省秋審常犯並不解京辦理各省駐防何獨不然況各駐防將軍都統拘禁一二人犯亦非難事而理事同知衙門各有監獄即可令其收禁何必多此一番跋涉耶嗣後各駐防遇有秋審人犯即令將軍都統等悉心確核分別情實緩決可矜三種造冊題達交刑部九卿會核具題至勾到時某省駐防即令另冊同該省應勾人犯一體辦理著為令四十三年五月定竊盜再犯雖遇赦得免併計仍應刺臂六月奉諭據明善奏正月閒由科布多派在屯之宣化中營馬兵何澤淇隨同筆帖式三陽泰進京公幹該員行至宣化地方何澤洪即託病潛逃請旨飭下宣化鎮嚴行查拿俟拿獲時由驛解至科布多治罪示眾等語綠營兵丁派往新疆換班耕種乃因奉差進京經由原籍輒敢託病潛逃情節甚為可惡雖不至如軍營征兵脫逃拿獲即行正法亦當按律重擬候朕酌量定奪若如明善所奏仍解至科布多治罪不足以示懲儆而僅交該鎮總兵查緝亦恐未能迅獲宣化係直隸所屬其地與晉省毗連著傳諭周元理巴延三嚴飭所屬於宣化張家口一帶地方將該犯何澤淇設法跴緝務獲解交刑部嚴審究擬具奏再新疆各處耕屯日闢綠營兵在彼駐防者甚多脫逃之事諒亦不免著各該管大臣將此旨嚴切曉諭如該兵等再有脫逃者即照此例辦理俾各佑凜遵毋致輕蹈法網將此一併傳諭知之并交刑部存記閏六月定駐防滿兵出城閒遊居住查拿治罪九月定為奴之厄魯特酗酒滋事發往煙瘴地方給與兵丁為如又定毆傷父母逆犯審明即行處斬不得請旨十月定撥給外省駐防將軍都統發遣為奴人犯俱令其在所定之地存留毋得隨任遷移十一月定押解斬絞立決秋審情實重犯如有違例僱替等弊縱囚脫逃者簽差之知縣千總比照管獄官減等治罪又定白役詐贓斃命之案正役分別擬罪又奉諭據觀音保奏奉旬勾決官犯吳龍光時因臬司周元理公出未回觀音保即親往監視行刑一摺所辦甚是藩臬均駐省城事同一體原不應稍存彼此之見嗣後各省官犯勾到時如臬司現在省城自當遵旨親往監視專摺覆奏或因公出省即著藩司代辦仍行具摺奏聞著為令將此遇便傳飭各省藩臬知之四十四年三月定十歲并十五歲以下幻童致斃人命非死者長於本犯四歲以上不得援例案雙請又定因捉姦致死外姻小功尊長夾簽申請減流成案四月定問擬五軍及總徒准徒各案均於擬罪處聲明杖一百折責發落字樣八月定捐納官生貢監逾限不行改歸原籍者斥革治罪九月定和誘改嫁之婦即照犯姦問擬杖罪的決不准收贖十月定爭繼釀命之案聽房族另行議立其爭奪各房不准承繼又定審辦案件犯病公出毋許重扣之例四十五年二月定婦人故殺子孫婦殘酷狠毒流罪不准納贖六月定江洋大盜屢行搶劫復拒捕致斃弁兵從重問擬淩遲並將親屬發遣為奴又奉旨巴延三奏拿獲肆劫多案拒捕殺傷官兵之海洋盜犯胡友南等審擬分別斬決梟示一摺已批交三法司核擬速奏海洋大盜雖常有未若此案盜犯於洋面屢行搶劫及至官兵往捕盜犯韓廣石竟敢用鎗抵拒將把總譚瑞昌鎗傷墮海兵丁陳元秀等戳傷落水淹溺情罪重大非尋常江洋大盜搶劫傷人者可比此等為首盜犯竟應從重問擬淩遲其親屬亦應發遣以昭懲儆其把總譚瑞昌兵丁陳元秀等奮勇捕賊受傷淹斃應照出兵陣亡例賞恤著該督查明辦理至該犯等先在沙灣河面見有雙桅舊船即起意糾買修理偷越出口已屬人所其見而摺內復稱原籍牌頭保甲無從覺察均無庸議辦理尤為未協至失察私藏軍器及偷漏出口之疏防文武各員雖係聲明除此案拿獲各犯出力之兵弁仍著加恩獎賞外巴延三到任未久此次姑寬其處分章紳著交部嚴加議處其未獲各犯著該督撫等嚴飭硒緝剋期務獲歸案嚴辦其沿海省分並著各該督撫等實力稽查遇有此等案件即照此辦理並將此通行各省沿海地方出示曉諭俾匪徒咸知儆惕而出力官兵有所勸勉再此案係本年二三月閒之事且糾眾至八十七人之多又復拒傷官兵不法已極何以李質穎署總督時僅飭查拿並不據實奏報著李質穎明白回奏十一月定妻妾逼迫夫死擬絞立決四十六年二月奉旨刑部因經朕看出核覆山西省梁崇祿圖姦竇生宜之妻被竇生宜毆傷身恐將竇生宜漫照罪人不拒捕而擅殺律擬絞監候一本另請立罪人雖拒捕而並未傷人之例此案梁崇祿實亦拒捕但未傷事主向來辦理此等案件俱有成例可援如罪人不拒捕而擅殺者自應照例緩決數年後遇赦再行減等若罪人既有拒捕確實證據致被捕者殺死則捕者無論已未受傷均當於本年列入可矜刑部止須於秋審時就案核辦不必另立科條竇生宜一案即照此辦理四月定新案斬絞人犯病故概行通詳委員相驗其離省及道府所駐之處遠者關移鄰封相驗一面具詳五月奉諭阿桂等奏查明甘省新舊教番回起衅仇殺緣由一摺據稱撒拉爾番回約有六千多戶分為十二工各工俱有掌教韓哈濟係世傳總掌教乾隆二十六年韓哈濟與賀麻六乎因念經不和彼此爭鬧賀麻六乎新起禮拜寺三座韓哈濟韓武等在按察司衙門互相控訴案內即有蘇阿渾即四十三之名經地方官會同審明將賀麻六乎韓武均照誣告人死罪未決律擬以杖流賀麻六乎首先生事冀陷無辜從重發往烏嚕木齊為奴韓哈濟擬以枷杖蘇四十三訊不知情均予免議當經咨部完結等語此等番回在該處煽惑愚人妄言禍福甚至設立掌教及總掌教之名以至無知回民被其愚惑入教指揮聽令現在逆番蘇阿渾四十三等即其餘黨竟敢於率眾抗拒官兵總由當日養癰貽患所致然尚因舊教與新教相爭不致合為一事若聽其仍存總掌教之名俾回眾悉聽其號令設彼總掌教者肆為不法更何事不可為此事關係甚大不可不設法妥辦早為消弭著李侍堯於辦理撒拉爾番回善後事宜內將總掌教名目不動聲色令其裁去並各省有無似此回教名目者亦令一體妥為裁革至韓哈濟與賀麻六乎等爭教互訐非尋常案犯可比皆當據實奏聞按律嚴辦以示懲儆乃當日該督僅以咨部完結刑部亦照咨率覆或人於彙奏朕實不知均屬錯誤但查此案係陝甘總督明山任內之事其時刑部堂官劉統勳官保吳紹詩四達錢維城等均已物故毋庸再行查辦嗣後各省督撫遇有此等邪教爭控聚眾念經之案即應親提案犯嚴審究擬據實具奏以淨根株不得顢頇了事率行咨部完結致復蔓延滋事刑部堂官遇有此等外省咨結之案亦即據實特奏從重定擬不得咨覆完案至邪教案內凡有發遣之犯不得發往奉天吉林及新疆等處致將邪教復行煽惑民人被其愚誘將此傳諭李侍堯及各省督撫入於交代遵照辦理並交刑部堂官存記一體遵照九月定竊盜被追拒殺及臨時拒捕殺人並搶奪殺人從犯如幫同拒捕有傷不論他物金刃俱改擬絞候四十七年九月定發遣新疆年滿之員除本犯不至軍流者仍照舊例辦理外其本犯軍流改發者即由陝甘總督照例解配旗人解部折枷十月奉諭民閒私鏹鳥鎗向有明禁嗣因口外蒙古地方及內地民人防禦盜賊打取牲畜不能無需用之處是以降旬免其交官銷毀致滋煩擾仍令編立字號以備稽查乃近閱各省招冊及題奏案件常有火器傷人鳥鎗拒捕之案皆因各省督撫平日不能飭屬實力查辦即絑號嚴查出示曉諭亦不過奉行故事致任民間私行製造而不逞之徒得以藉端滋事著傳諭各省將軍督撫府尹嗣後務須督飭各屬實力嚴查毋許工匠私行鑄造售賣並令道府州縣時於因公巡察之便留心稽查諄切曉諭如有民閒私藏者即行隨時繳銷總須不動聲色設法辦理此即不禁而自禁之法也著將此各傳諭知之並將如何設法查辦之處於年終彙奏一次十一月奉諭前因各省題奏審辦事件內常有火器傷人鳥鎗拒捕之案因諭令各督撫將民閒私鑄鳥鎗一事實力查禁毋許工匠再行鑄造並曉諭民閒有私藏者即令隨時繳銷昨因袁守侗奏審擬民人樊瑤呈控革監王烈父子一案摺內有村民王文興等在堤看守各持鳥鎗等械上前攔阻致將民人郜見等鎗打受傷之語可見民閒鑄造鳥鎗私行售賣者不一而足地方官平日並未留心查察著再傳諭各督撫接奉前旬務須遵照飭屬嚴密稽查並須不動聲色設法妥協辦理毋許任聽屬員視為具文奉行塞責也將此傳諭袁守侗並令各督撫知之四十八年二月定姦婦悔過拒絕有據復被姦夫逼姦因而殺死擬以杖流三月奉諭刑部奏毆傷親母之張朝元一犯按律擬斬決一摺已依議行矣此等滅倫逆犯行同梟獍該部於審明後即應奏請正法使悖逆倫理之人知毆傷伊母即決不待時庶足以昭懲儆乃刑部定擬摺內稱飭令伊母養傷平復隨提該犯嚴加審訊等語在刑部之意以為設或其母因傷身死即當問擬淩遲殊不知斬決淩遲同為一死該部拘泥律文轉令兇逆之徒得稽顯戮而無知者以為未必即死是不孝犯法者之無所儆畏未始非此等遲回婦寺之仁之見有以釀成也嗣後遇有子毆父母案件無論傷之輕重該部於審明後即行奏請斬決設或其親因傷身死自應將該犯剉屍示眾亦與淩遲等耳將此通諭內外問刑衙門一體遵照著為令又奉諭據富勒渾奏福建泉州俯海洋盜犯黃旦黃由劉愛三犯解審發回收禁該犯等擰斷鐐拷毆傷禁卒實屬肆橫無忌當於審明後先行正法梟示一摺所辦是已批交該部知道矣此等海洋行劫盜犯素性兇悍自知罪在不赦逞兇肆橫非一二禁卒及押解兵役所能制自應於解審具題之時即在省城按察使監牢固收禁庶免疏虞何得又發回原監致令重復滋事防範殊欠周密嗣後各省除尋常謀故殺情實之犯率多庸懦之人仍照向例辦理外其逆匪劫盜案情重大立決之要犯該督撫於審明題奏後即飭交按察使監嚴行收禁俟奉旨後即於省城正法其應行梟示者於正法後傳首犯事地方示眾著為令四月定以藥迷人救醒未得財者傳方及下手均擬斬候甫經合藥敗露人未受累者給厄魯特為奴再犯及脫逃即正法十月定盜匪聚眾滋事蔓延數省情罪重大首犯比照大逆緣坐仍於摺內聲明此外勢盜各案俱依本律科斷毋庸比照大逆辦理十二月奉諭據提督衙門審究行竊人等內程章等六名俱係旗人因程章為罪魁請銷旗檔擬發伊犁等處為奴大柱兒杜二格杜三兒花沙布蘇沖阿請擬枷責刺字完結具奏雖已按例辦理但旗人向皆誠實並無此等無恥不肖事件迨後漸不學好遂有此等不肖行竊逃匿之人其犯案兩三次後銷除旗檔發遣者欲旗人知所愧辱治罪俱皆悔戒痛改前非今程章等六人竟不顧旗人顏面甘為鼠竊而行不肖之事情屬可惡如僅以罪魁照例銷除旗檔發遣伊犁等處為奴其餘只枷責刺字完結則不肖匪徒不能儆戒程章等六人俱著銷除旗檔分發伊犁等處嗣後旗人內如犯不肖無恥之罪致干刺字彼即全不知羞辱未足憫惜似此者即銷除旗檔照民例辦理朕如斯嚴行定例並非只以嚴治旗人之罪專欲旗人知所羞辱各改陋習守分而行之意將朕此旨著通行刑部八旗各滿兵駐防處所曉諭知之 \\n 皇朝通典卷八十二 \\n  \\n   \\n  "}
{"章节": "●皇朝通典卷八十三", "正文": "  \\n ●皇朝通典卷八十三 \\n 　 \\n  \\n 刑四 \\n ○刑四 \\n 詳讞一 \\n △詳讞一 \\n （臣）等謹按我朝紀綱整肅刑讞最詳律法例條既己屢經修定至內外刑官審擬各案俱於年終覆奏時恭候睿裁無非矜慎用刑惟平惟允所謂辟以止辟而刑期無刑者至詳且盡矣然猶慮有司奉行未當弗克深體聖懷言明察或失之嚴務矜恤又失之寬於上心之鑒空衡平而輕重視人自取者未有得也故自列聖以來訓飭諄諄往覆詳盡我皇上教戒庶司隨時隨案示之以大中至正之榘不下數千萬言用能詰奸慝除暴亂雪冤抑釋矜疑刑罰清而民服詳讞之效也謹依次編輯於左至於內外問刑官有能批駁覆審及委審接辦而究出實情以成平反信讞者多蒙特恩獎擢風示百世並列在刑章以昭國家祥刑之至意焉 \\n 天命元年十一月置理政聽訟大臣五人扎爾固齊十人凡有聽斷之事先經扎爾固齊十人審問然後言於五臣五臣再加審問然後言於諸貝勒眾議既定奏明三覆審之恐尚有冤抑令訟者跪上前更詳問之二年七月禁止私行聽斷九月敕諸貝勒詳審罪犯 \\n 天聰五年七月故審事先取見證口供六年八月喻八固山額真悉心審斷罪犯崇德五年閏正月分遣固山額真往各處審理冤獄 \\n 順治二年二月飭內外刑官察審滯獄閏六月敕刑官研審監候罪犯囚年定重犯臨決稱冤之例凡犯人反異原招或家屬代訴稱冤即再與推鞫事果屈枉即同原審官改正如囚犯明稱冤抑不為伸理者分別失入故入論罪十年四月以天旱命內外各衙門清理獄案六月諭朕於政事最重刑獄奏讞本章必再三覆閱每有改正但慮日有萬幾或一時不及致詳死者不可復生誤者不可復改此悔此怨咎將誰歸朕志存愛育於飢寒為盜之民尚許自首遐方未服之眾廣示招徠況於有職朝臣無如黎庶豈肯陷以刻深致滋冤濫以後問刑衙門議事大臣問擬人罪務期詳審真情引用本律一切鉤案羅織悉宜痛革又不得借口故出以致漏網務平心守法使人不冤以幾刑措之治又復秋決朝審例八月定直隸秋審遣刑部司官會同督撫審決之例三法司定審擬死罪議同者合具勘語不同者各具勘語之例十一年七月敕各省詳勘見審重囚以可矜可疑者奏聞定奪八月令各省刑官將已結未結大獄歲終造冊進呈十月諭凡重囚經三法司定議後議政王貝勒大臣再行詳議十二年六月諭朕覽法司奏章議決重囚日五六人或十餘人念茲愚氓兵戈災祲之後復羅法網深可憫惻爾等刑名衙門將現監未結重案悉心清理原情準法務求平允但不得故縱市恩仍傳諭各省督撫申戒所屬不得羅織刻覈負朕好生至意十一月諭三法司核擬死罪必面同研審不得但用文移往復定凡遇卹刑之年未經差官審錄者督撫不得竟自審決十三年十月諭上年暫停秋決今年朝審應決人犯甚眾但其中情罪輕重不同或仍有可矜可疑者當行減等著多羅安郡王岳樂同索厄費揚古額巴黑蔣赫德科爾坤車克圖海胡兆龍再加詳審分別確議十五年十月定各省秋審分別應決緩決並可矜可疑三項於霜降前奏請定奪之例十七年十二月定嚴冬盛暑清理刑獄之例 \\n （臣）等謹按刑者所以卹民也我世祖章皇帝矜恤羣黎首重庶獄爰書所定反覆再三開自新之途廣招徠之路吏無羅織獄鮮繫纍刑措之風臻於上理書所稱好生之德洽於民心者於斯見矣 \\n 康熙元年三月定錄供不全引律不確之禁四年十月刑部議霜降後冬至前續到案件該督撫即陸續審明具題照例辦理如已過冬至該督撫題明仍行監候俟明年秋審七年十月定朝審獄冊法司人各一冊查閱九年正月命刑部詳勘盜案三月以天旱諭問刑衙門一切獄訟務期平允得情速審速結勿得株累無辜久淹羈禁十一年六月 \\n 雍正元年正月諭直省大小獄訟民命所關國家各設按察使以專掌之一切州縣申詳至爾司而獄成凡督撫達部題奏事件皆由爾司定案任豈不重與國家定律所以弼教非以厲民是故嚴立刑書防其或罹於法及至斷獄又條分縷晰思以曲全其生今或情例相違牽合文法以納民於網或有兩例並見輒上下其手以自遂其私安得無冤獄哉夫折獄憑口供而平反憑案卷今法吏不求得情惟求完結州縣案卷之申詳於爾司者多鍛鍊口供附於律例冀免爾司之駁查爾司之詳督撫督撫之揭部院者又加文致冀免三法司之駁查口供案卷如是冤抑何從平反咎在聽斷之初心原非欲必得其情也今既釐剔宿弊歸于明允毋得因循故事自墮奸欺至納賄出入人罪於法尤重爾司其正已率下使法無枉撓庶幾刑措之風六月復熱審舊例二年三月敕部臣詳慎刑獄四月定各省秋審具題法司照朝審之例三覆具奏六月刑部等衙門奏准兩廣總督孔毓珣奏生員陳為翰打死何壯深擬絞監候秋後處決奉上諭此事尚未審得實情何壯深係陳為翰種地交租之人斷無先動手打陳為翰之理陳為翰定係劣衿倚仗威勢將何壯深踢死此事著交與巡撫李紱務必審出實情頁奏若不審出實情朕必另行遣官往審再將陳為翰考取增生之學道與現管之教官一併查奏從前朕因僧人係皈依佛教行善之流豈可毆人致死曾特降諭旨著定治罪之例夫皈依佛教之人尚不可任其毆人致死況在聖門讀書之人乎既讀書而欺淩百姓毆人致死實大有玷於斯文不可照常人例論嗣後有生員欺淩百姓毆人致死者作何加等治罪之處該部會同九卿定議具奏旋經三法司奏此案該撫仍照鬬毆殺人例擬絞監候具題應改為斬監候奉旨朕駁審陳為翰一案該撫審出實情仍照前擬具題而該部又欲駁重朕籌之再四若依部駁恐將來督撫等俱有意迎合而事情委曲有所未盡若仍照該撫所擬又恐將來督撫等堅執前見不肯改易朦朧結案二者皆於法不得其平朕慎重讞獄期於盡善無弊此案著九卿等會同詳議尋議照鬬毆殺人律擬絞監候七月諭嘺後具題案內有一人而兩案犯罪前案罪輕後案審明從重歸結者至後案題結之日仍將前案輕罪敘入然後就本案重罪按律定擬如前已擬重罪後案罪輕亦必將前案重罪聲明仍歸前案定擬如有數案犯罪者亦必將各案所擬俱簡明敘入最後題結本章內三年正月命刑部清理獄囚十月命法司詳閱緩決招冊又諭刑部今年情實人犯招冊朕細加閱看將其中情罪有一線可原者已降旨分別發落緩決人犯招冊昨亦逐一閱看見九卿所定尚有未協著將原冊細心酌量於數日內候旨十一月諭嗣後遇有盜案務將案內之悍惡實在為盜及被人誘脅或迫於飢寒要非素行為盜之處一一分註明白於疏內聲明候定五年六月河南巡撫田文鏡題胡大保強行雞姦致死人命擬斬立決法司改擬監候奉旨不肖惡徒因雞姦不從勒死人命有何可矜疑而反從未減若以其未成姦而改為監候則視雞姦為重而轉視人命為輕矣有是理乎田文鏡具題之案經朕御覽者尚敢意為輕重若此則凡外省咨文由部自行定奪者其輕重任意又可知矣嗣後督撫咨文到部而各部駁詰非理者准該督撫密摺奏聞八月諭刑部李茂卿打死胡君彩一案若非爾部駁令覆審則兇犯李茂卿脫然無罪而屍親胡君星反坐以誣告擬流不為是非失實亦且冤抑莫伸矣今駁回覆審該撫將一切實情審出李茂卿擬絞監候方成信讞似此定稿司官若不量加獎勵則將來辦事實心之員何由鼓勵嗣後此等事件司官能細心究核駁令覆審改正者應量加議敘若有妄行苛駁者亦當加以懲戒六年正月敕審擬罪案毋得律例兩引九月命大學士三法司九卿會同詳查各省緩決人犯確議分別具奏其特旨治罪之案亦令詳查妥議七年五月諭朕慎重刑獄秋審朝審悉命三覆奏聞今思每日所進本內有擬以極典及斬絞立決之犯其情罪俱屬重大律無可寬然朕猶欲慎審而後置之於法此後如此等本章已閱過票簽交與本房者著批本官照三覆奏之例進呈三次候朕再加詳閱然後批發八年十月諭各省命案其應輕應重朕確有所見者即降旨定奪若其情罪在疑似之閒而擬罪在可輕可重之際朕心不能即定者方交與九卿定議以期平允乃往往見九卿定議概以減等發落覆奏如此則朕何不即令減等而必多此曲折乎向後務期權衡允當寬嚴適中以副朕明罰敕法之至意十一年二月以天旱諭刑部大小事件應完結者完結應改正者改正種種獘端徹底釐剔務期正本清源毋再因循玩忽六月定法司親赴會審及朝審秋審之例九月諭刑部曰諸臣所進招冊俱經細加斟酌擬定情實但此內有一線可生之機爾等亦當陳奏在前日定擬情實自是執法在此刻勾到商酌倘有可寬又當原情斷不可因已定情實欲符前奏難於更改遂隱默不復再奏執法原情總歸於大公至正而已十月諭各省秋審有不應緩決之案經九卿改情實者甚多如各省督撫臬司執法科罪而九卿核情平反或九卿據法定議而朕酌奪從寬如此方合政體豈有執法之官而任意於法外狥縱者乎今九卿雖行改正然不明白曉諭督撫臬司或謂九卿定擬務從苛刻稍存迎合之意遂以可矜可疑之案概以情實奏讞其流獘尤不可言著將改正各案遂一查明通行申飭俾後悉心定擬稱朕明刑欽恤之至意十二年九月諭嗣後秋審案件有應改而不改及不應改而妄改者從重議處若意見或有不同准兩議陳奏請旨定奪即眾人皆同而一人獨異者亦准陳奏十三年閏四月禁革各省秋審陋習 \\n （臣）等謹按五刑之制合理準情一成不易我世宗憲皇帝明罰敕法惟允惟平於淫凶之徒則立致典刑而其中有一線可原者則必至再至三以期無枉不以眾惡而不察不以獨異而見非整飭憲章掃除宿獘其要總歸於天理人情之至而已矣 \\n 九月皇上御極十月敕法司詳察直省獄詞擬罪未妥者另議奏聞 \\n 乾隆元年四月定委驗屍傷州縣官實能往驗輒委佐貳等官者議處例三年三月以天旱命刑部將拘禁枷號人犯分別詳審四月命王大臣會同刑部詳審不赦罪囚及屢經緩決人犯四年八月禁州縣訟詞不得混行批委鄉地查覆十月諭河南秋審各案九卿從該撫所擬情實內改入緩決者十六起可矜內改入緩決者十五起夫讞獄貴得其平必合乎人心之同方不愧明允之義雖其閒所犯情罪不一彼此輕重之閒亦有介於疑似者內外大臣意見不能一轍然一省改輕改重者至三十餘起則非人心之大同可見疾可傳諭尹會一向後辦理刑名必揆情度理務期允當以成信讞五年三月定承審官失出失入經上司駁回按律改正免其糾參若固執原擬另委別員審出或已經迴題完結後復查出照例議處如委員逢迎遷就後經發覺亦照例議處九月諭盜賊中狡猾者多平日窩夥不肯實供每誣扳素封之家及向有嫌隙之人以圖陷害而捕役索詐弊端百出縱審出誣扳實情准予省釋而被拘候審已不勝擾累矣各省臬司為刑名總匯當檄行所屬凡盜賊供扳窩夥必先訊有確據方可拘拏隨到隨審如係誣扳立即省釋並將誣良之盜賊先行重懲以免再有誣扳七年九月諭節烈之婦祀於其鄉所以旌善端化樹之風聲也其致死本婦之犯法無可貸是以乾隆五年福建秋審蕭充一案該撫擬情實九卿改為緩決朕曾降旨申飭葢以烈婦之恐由於該犯之調戲若輕入緩決非所以重名教而端民俗也今值九卿秋審之時其在蕭充以前定為緩決之案此番無庸改為情實其在乾隆五年以後此等案件各省多入情實九卿執法自不得輕擬但強姦未成本婦因調戲而羞忿自盡其中情形不一朕辦理勾到之時自有權衡如果有一線可寬仍當免勾既經一次勾到之後下年即可改為緩決如係停止勾決之年入情實者下年不得即改緩決十一月諭今年朝審秋審情實案件因兩年停刑是以勾決者較往時為多此皆九卿公同議定之成讞朕於刑部進招冊之後逐加詳閱及勾到時又與大學士刑部堂官等再三推究凡有一線可生者姑且從緩必求其生而不得然後置之於法在朕心惟期至當至平並非有意從嚴但恐外省督撫見今年勾決之人稍多遂妄臆朕意在嚴承辦刑獄相率而趨於苛核則大違朕之本懷若見此諭或見以朕意在寬相率而流於姑息則更非明允之道特頒此旨諭各省督撫知之八年七月定熱審人犯臨期稱冤即改正具題令法司再行確勘之例十二年八月諭貪婪侵盜之員上侵國帑下朘民脂實屬法所難宥是以國家定制擬以斬絞重罪使其知儆惕因律內載有分年減等逾限不完仍照原擬監追之語至秋審時概入緩決外而督撫內而法司習為當然初不計二限已滿既入秋審自當擬以本罪在本犯亦恃其斷不擬入情實以致心無顧忌不知立限減等原屬法外之仁至限滿不完則是明知不死更欲保其身家此等藐法無恥之徒即應照原擬明正其罪嗣後此等二限已滿照原擬監追之犯九卿於秋審時核其情罪應入情實者即入於情實案內以彰國法朕於勾到日再為酌奪十四年十月改定秋審三覆奏之例又定審職官罪案另冊進呈之例十六年十月九卿會核湖廣秋審本內斬犯滕有伯原擬情實以其救母情切改入緩決奉諭滕有伯棍格致斃大功服兄從前三法司按律擬斬立決經朕降旨改為監候是該犯救母情切之處已邀格外寬典矣若於秋審時復擬緩決僅虛予以重辟罪名久且入於輕減之列是乃輕視倫紀豈明刑弼教之意此端一開將使挾讐干犯者轉以父母為起釁之由得肆其毒手愚民益無畏懼嗣後由立決改擬監候人犯俱應入於情實勾到時即或原情免勾下次亦應仍入情實或情節果輕免勾數次之後遇特旨寬減則可耳十七年二月廣東巡撫蘇昌審題苗江縣民陳茂昌戳傷小功服叔陳丙林身死擬斬立決聲明該犯救母情切致傷服叔刑部照倒夾籤請旨奉諭陳茂昌著即處斬此案陳丙林與陳氏互毆已受多傷該犯勢非危急託言救護輒將服叔戳斃前經降旨以父毆叔而子助父以斃叔不得謂救父此正母毆叔而子助母以斃叔不得謂之救母也蘇昌率請聲敘著交部察議又刑部查奏命盜等案因贓跡未明監候待質者共五十七案奉諭嗣後內外問刑衙門各宜迅速辦理應緝拏者上緊緝拏應定擬者即行定擬勿致塵案日積若本非難結之案承審各官不能審出實情惟以監候待質為遷延時日之計且冀得邀免處分希冀錄敘該堂官督撫察出即嚴行參處九月諭各省由立決改監候人犯均係服制攸關其改擬監候已屬原情酌減若秋審時入於緩決則減之又減殊非慎重倫常明刑弼教之意是以上年降旨令概入情實此其中情節多端但散在各省招冊中有勾決者有未勾決者或未悉朕輕重權衡反滋疑議著該部將此等案犯彙為一冊先期進呈候勾其有應宥者亦可即予減等發落十八年五月敕法司讞獄迹涉兩是者不妨各抒所見候朕酌奪九月命大學士會同刑部覆勘歷次秋審情實未勾案情十月諭向來外省辦理刑名每存姑息之見即有關倫常亦多遷就率謂釁由死者或作兇徒以無心架格或兩相湊合用力過猛此婦寺之仁究之展轉達部仍歸按律定擬即如山西省陸三傑因受分田宅蕩賣無餘乘父病垂危仍索分田地伊叔陸應唐忿責用小刀扎傷陸三傑額顱陸三傑奪刀回扎致斃胞叔陸應唐悖倫滅理莫此為甚乃該撫本內所敘案情則云陸三傑用刀恐嚇陸應唐搶刀勢猛以致扎殺等語是陸應唐反為應死之人矣承辦之府縣臬司及該撫豈不知陸三傑罪在不宥而習慣自然以書吏取供故套為當然不知改正則實有可矜情節者將致魚目不明矣著嚴飭行嗣後如仍有似此者從重議處 \\n （臣）等謹按刑所以弼教況人倫之至大者乎若託以救母情急之說即得邀末減誠有如聖諭所云此端一開將使挾犁干犯者轉以父母為起衅之由得以肆其毒手愚民益無畏懼矣我皇上維持風化凡有關於倫常之案若藉詞巧飾如十七年陳丙林一案則立正典刑有亦涉於情急救護如十六年滕有伯一案則改為緩決而入於秋審情實又以此中情節多端散見各省招冊中或子勾或停勾恐未悉輕重權衡反滋疑惑特諭部臣於秋審時將各省似此類者彙為一冊先期進呈候勾其有可宥者即減等發落至是復敕示中外嚴逼就迴護處分書吏取供故套於人心風俗之源弼教明刑之意至詳且備矣 \\n 十九年閏四月定重罪案犯未准部覆一體入秋審之例又兩廣總督班第奏擬私雕假印之犯照光棍為首例斬決奉諭私雕假印固屬藐法但所犯止於撞騙財物按律斬候已足蔽辜乃照光棍為首例擬斬立決存心觀望大失輕重之宜著嚴行中飭二十二年六月諭律載鬬毆殺人均應擬絞而案情輕重迥異如係彼此互毆致斃正與鬬毆律意相符若其人並未還毆而逞兇肆毆以致殞命其去故殺一閒耳即如刑部審擬李四毆傷張氏身故緣張氏索欠詈罵該犯拳毆跌地復連踢重傷致死張氏索欠不與而罵人之常情並未與鬬而李四直不欲償其宿逋毒毆斃命即謂釁起一時情非故謀安得謂之鬬毆殺乎嗣後如遇有此等情節較重者秋審時俱當擬入情實或有類此而情輕者即量從寬典亦祇可歸入緩決斷不應在可矜可疑之例庶兇徒知儆正辟以止辟之意九月諭嗣後官犯無論情實緩決概行粘簽聲明十二月部議官犯李春明因買地葬親發掘義塚應擬絞監候補入本年秋審情實奉旨情實官犯令補入本年秋審此專指貪酷敗檢侵虧狼藉及有心狡詐不盡臣職者而言若此等尋常私罪非法難姑待者可比李春明著監候以俟明年秋審嗣後有似此者該部照此辦理著為例二十五年五月部議題覆江蘇巡撫陳宏謀審擬故殺小功服母姨之蔣汝才斬候不足蔽辜並未將該撫原擬駁回另審遽行改擬斬決完結奉諭朕憶前因法司改輕改重之條曾經分別降旨該部於此案所辦殊未合例如前旬云督撫等擬罪過輕而部議應從重者自應駁令再審今該部以該犯既竊其衣復害其命與竊賊臨時殺死事主者同科罪應斬決而該撫僅擬斬候不足蔽辜正與由輕適重應行駁審之旨脗合無疑至後條所云如擬罪過重而部議從輕者若情節顯然該部所見既確即改擬題覆不必駁審是乃專指由重適輕而言使其中有情節未明者固當駁回另審且此等非謀逆大案不容姑待者比即俟另審題覆亦未為遲此本著照例駁審十月諭秋審情實招冊內有案犯定讞時已逾該省熱審之期而九卿秋審即提入本年冊內請勾者此雖該犯情罪重大法無可緩但朕詳閱招冊見其中情罪等差尚有應行區別者如一人連斃二命暨妖言惑眾傳習符咒並官員侵漁帑項勒斂民財之類非殘忍已極即有關於民俗官方自不得不早正典刑以昭炯戒至尋常謀故等案定案限期適在秋審後此亦時會偶值自可令其幸延一年之生何必亟亟為也朕辦理庶政從不預存成見惟斟酌情理期適當於協中之治而已十一月酌定秋審緩決人犯解審二次後如情罪無可更定者止敘由詳報具題不必復行提審其曾擬情實未經勾決之犯及前擬情實并緩決人犯內情可矜疑者仍照例三次飭提解省二十六年九月法司會審廣西省命犯陳布統案內之從犯陳父悔部議改入情實副都御史竇光鼐以陳父悔毆傷鄧亞弄實非有心致死簽商紛駁且欲將故殺之陳布統概入緩決刑部以立意兩擬經大學士遵旨詳核秉公定擬具奏得旨陳布統雖防竊起衅而一聞黃父亦放火燒村之語有意連戳斃命實屬故殺其應情實何疑至陳父悔之加毆鄧亞弄骨折其傷雖重要非有心致死即令改入情實朕亦不即子勾刑部所議原未免過當乃竇光鼐因欲爭一緩決輒轉輾自生枝節以會讞大典不肯平心商確徒用筆舌相攻任意謾罵不特有乖政體而分門樹幟之風尤不可不防其漸尋奉旨交部嚴察議奏刑部堂官並著察議二十七年閏五月敕問刑衙門臨事詳察案情勿逞己見增改舊章十月諭今日勾到河南省情實招冊內有智洪義因父智順被趙二毆死趙二已擬絞候智洪義藉言報讐輒殺其子趙倉律擬斬候九卿及閣臣以趙二業已減流將智洪義可否改入緩決之處夾簽聲明意雖近似於事理猶未剖晰至當儒生拘牽春秋復讐之說如唐陳子昂甚至欲以一時旌誅並行固為乖誕即韓愈柳宗元號稱善駁大率不越以其父死於法不死於法為斷殊不知其父已死於法則固無可復之讐即不死於法亦必其相鬬而殺者其情固可矜而其死無可寬亦無可復之讐也乃其子仍推刃讐人之胷亦豈春秋之法所當予此在唐代刑政懈弛其說尚不能無獘況我朝百餘年來明罰敕法審慎周詳豈可使生殺不關讞司而一介不逞之徒竟爾私行報復其可乎且智洪義謀殺趙倉時毆死其父之趙二尚以論扺在監其時智洪義不得有復讐之說也以謀殺核擬情實自為辟以止辟之意第統核前後緣起智順既為趙二毆死而智洪義又復扺償趙倉則是智姓兩命而趙姓一命於事會所致稍覺情有未平朕是以悉心研究將該犯停勾然使徑行改入緩決則無以杜私復之源而與謀殺本律亦大相背戾該犯本年雖已停勾其下次秋審仍應入於情實俟將來年久或遇恩例減等之事再酌量辦理二十八年七月湖北歸州民李作椇家被盜知州趙泰交拏獲贓盜張洪順臬司沈作朋據犯狡供將該犯釋放承問官坐以誣良律完結未幾州民趙啟賢家被盜知州秦鑅拏獲贓盜張洪貴及前案釋放之張洪順沈作朋陞任藩司迴護前案並欲消弭後案督撫等扶同朋比隱匿不報事聞特遣大臣前往詳勘昭雪將前後兩案承辦各官並拏解來京治罪奉諭沈作朋實屬罪魁立即正法愛必達護非欺罔周琬朋比為奸本均應正法但以案中尚未冤及人命故從寬改為監候二十九年四月諭前經降旨各省遇有子孫蔑倫重案令各該督撫於審擬定讞後一面奏聞即一面正法原因該犯情罪重大不使稍稽顯戮但事關重辟其中情偽多端亦不應輕率完結即如廣東遂溪縣監生梁舉朝毆死陳國英之母張氏初經該縣管惟本妄斷屍子陳國英錄供詳報及該督蘇昌委員覆審始究出梁舉朝自行毆死狡稱陳國英格斃實情幸而獄無枉濫若非悉心研鞫遽爾加之寸磔即使事後別經訪出而其人已罹極典豈不竟抱奇冤不白耶嗣後如遇此等重案不可不倍加詳慎該督撫等務須親提人犯再三確審以成信讞毋得僅憑州縣供詳致滋冤抑十月申定民間詞訟州縣審斷後復赴上司具控不得仍令原問官辦理之例三十年四月廣寧令奎福素患痰疾蒞任赴府知府富察善聞其逋欠甚多不令管理倉庫奎福回署疾作自戕奉天府府尹耀海恐富察善不無逼抑請與扶同驗報之錦縣令哲成額解任質審得旨允行越半月而奎福傷痕平復復行自戕身死耀海續參知府是非有意窘迫請交部嚴訊上以奎福業已在官看守傷痕平復復自尋短見其非因富察善抑迫致死已明因命富察善哲成額仍照舊任事其失察及防守不嚴各交部議處十月改定雲南景東蒙化二府同知及浙江玉環同知承審命盜等案照各省直隸州解道覆勘之例三十一年四月蘇州府同知段成功在山西陽曲縣任內虧空帑項巨萬巡撫和其衷受賄卓薦並於其陞任時囑令屬員代為彌補至是段成功以縱容家人書役藉查水利婪贓肆擾為巡撫莊有恭參劾時莊有恭方蒙恩擢尚書協辦大學士將離任新撫明德為和其衷昆弟莊有恭瞻顧明德親族含糊具題上覽疏中有該縣抱病被朦字樣察知其狀罷莊有恭任遣侍郎會同總督高晉詳審得實段成功斬決和其衷秋後處決莊有恭擬斬監候其餘降革示懲六月山西民雷正字與雷士俊酒後忿爭捨磁盤碎片擲打誤中雷宗乾殞命雷正宇與伊父雷令仁商捏雷士俊用刀扎死仵作亦以刀傷混報經平遙令李玳馨以傷口參差究出實情刪去捏供申詳定案巡撫彰寶以該犯審解時屢次狡辯謂李玳馨刪供所致請予革職諭曰地方官辦理讞牘於緊要情節自不容妄有增刪致滋疑竇若此等兇犯狡賴之供定案時刪去以省繁混自與妄改初供迥別豈可過事苛求不分涇渭耶令寬貸之九月諭前勾到秋審情實官犯內湖南省饒佺以其迴讓已過業已予勾嗣因閱看浙省招冊內諸暨縣書吏侵糧一案知縣黃汝亮即行正法佑府高象震承審迴護侍郎四達等審擬發往軍臺效力因思兩案情事相類而同罪異罰不足以昭平允特命速諭該撫將饒佺暫停處決一面命刑部詳查高象震供詞與饒佺案情逐細核較再行降旨今據奏高象震因生員陳駒控告書吏侵糧經巡撫批發親審乃並不詳細根究隨即轉詳復因錢名標等俱未到案心存成見一時迴護前詳遽將原告陳駒詳請斥革至饒佺則明知印串較冊浮多恐干失察處分欲圖迴護授意知縣改換印串以符徵冊幾至重犯漏網實屬骫法欺朦是高象震與饒佺雖俱係迴護而情罪迥不相同高象震承審時受人朦混不能審出實情繼復固執己見仍照前詳率結昏憒無能尚屬無心之過發往軍臺效力已足蔽辜若饒佺授意改串則因袒護舞弊屬員曲為狥縱有心欺罔於法實無可貸著該撫仍將饒佺即行處決秋讞為明刑大典朕披覽招冊必詳慎再三以協大中至正之法從不預設成見輕重悉視其人之自取也三十三年二月奉上諭阿思哈奏各省秋審請照京師按冊覆讞之例停其提犯到省一摺所見甚是而其中尚有計議未盡周到之處葢此等罪犯案情久經督撫臬司確核詳定及秋審屆期不過循用故事就招冊分別情實緩決可矜三項而在省過堂從不聞有聲屈平反之事徒令展轉提解自應酌議停止以省具文第各屬成案頗繁研究務宜詳慎若概免提解而執法之司惟知抱牘從事於貌稽辭聽之義猶屬未協朕意從古按部錄囚原有舊典在督撫統轄全省臬司亦刑名總匯劫難親臨州縣一一按問至本管道府職司既專而分轄地方又不甚遼遠若令於每年審錄之前巡歷所屬逐案審勘其情罪允符毫無疑議者自可彙冊具申上司閒遇有獄成未孚臨時呼冤之犯亦祇午伯中之一二仍應據實另繕招冊將本案犯證一併解送司院覆訊是於減除陋習之中兼寓慎重詳刑之意立法庶為盡善至道府錄報各冊無論情罪與原案有無異同俱令加結備案以杜狥庇屬員及有心翻駁諸弊於責成尤有專屬其應如何酌定條例著該部詳議尋部議嗣後道員巡歷皆以冬季為期於所屬業經定案應入秋審人犯即率同府州縣一一研訊詳加覆勘其定案在該道巡歷以後應行續入者每年亦屬無多仍令該道於秋審前率同知府就案按臨補行審勘其各犯情節如審與定案時並無異同即加結申送督撫臬司查核其有情罪未協臨時呼冤之犯訊非捏詞翻異者即另繕招冊將本案犯證派委妥役解送司院聽候覆審該道府亦出具印結備案倘有事本冤抑而狥庇屬員不為辨明及案無可疑而有心翻異者經該督撫查出嚴參議處如該督撫不加覺察別經發覺一併議處至本管道員或另有要辦案件不能分身親歷者令該督撫酌撥鹽糧各道或別屬事簡道員前往代行審錄出具切實印結申送其各省之直隸州知州及並無知府統轄之廳員並照知府辦理惟直隸本州案件應專聽本管道員覆勘六月貴州按察使高積奏稱黔省離京遙遠審題事件約須半年始得接准部咨道員巡歷所屬係每年冬季相距秋審為期甚遠計巡歷之後陸續接准部咨尚多逐起核佑補行往勘則道屬州縣多寡遠近不等前案甫臨後案即續不准往返紛繁且恐臨期草率伏思案經撫臣核題其何時得准部咨原可按限約略扣算預行道府覆勘請嗣後凡經撫臣審題約計次年四月初旬以前可准部咨者由臬司查明於每年十月內開列名單移行該道府於各季巡歷之時逐加研訊造冊申送督撫臬司仍由臬司核明如預訊各案內閒有未准部咨及部駁覆審俱照例扣途知會道府歸入下年秋審部如其請并於所有遠省分如有情形相似者亦准其一體辦理至距京較近省分文書往來迅速即當年正二月核題之案尚可接准部覆入於秋審勢不能盡於歲前十月巡歷之時預行扣算覆勘應仍照原奏遵行又該按察使稱黔省所屬惟遵義一府無親轄地方其餘貴陽等十二府均有屬府分管之處一切案件俱係知府自行承審與直隸州無異若仍令隨同道員覆勘難免迴護請將貴陽等十二府親轄地方應入秋審各案循照直隸知州之例專聽道員按臨研鞫毋庸知府會訊部亦如其請三十四年十二月廣西民盧將聘黃寧嫜為妻尚未成婚盧將捉姦將姦夫毆斃廣西巡撫以黃寧嫜雖係盧將聘定之妻究未過門婚配律例內並無未婚之壻許其捉姦之文盧將因捕捉未婚妻之姦夫致死未便照本夫捉姦致死姦夫律科斷將盧將照罪人不拒捕而擅殺律擬絞監候部以聘定已有夫婦之名姦情許以捉獲為據若本夫聞知聘定之妻與人通姦非當場現獲則事屬無憑控告既難白之當官休棄又無以折服妻族是未婚之夫聞姦往捉固出於勢之所不能已而亦為情理之所應然倘姦夫業經脫逃或已就擒獲輒復逞兇毆斃固難寬其擅殺之罪而事係登時毆由追逐若此等情節應許捉姦之親屬尚得援照捉姦各條問擬而已聘定之夫竟同凡論殊失平允例內並無已經聘定尚未過門成親之妻本夫捉姦將姦夫殺死明文外省問擬易致參差請嗣後凡有聘定未婚之妻與人通姦本夫聞知往捉將姦夫殺死審明姦情屬實除已離姦所非登時殺死不拒捕姦夫者仍照例擬絞其登時殺死及登時逐至門外殺之者俱照本夫殺死已就拘執之姦夫引夜無故入人家已就拘執而擅殺律擬徒例擬徒其雖在姦所捉獲非登時而殺者即照本夫殺死已就拘執之姦夫滿徒例加一等杖一百流三千里如姦夫逞兇拒捕為本夫格殺照應捕之人擒拏罪人相鬬致死者律得勿論今盧將應改照本夫殺死已就拘執之姦夫引夜無故入人家已就拘執而擅殺律擬徒例杖一百徒三年奉旨依議三十五年三月奉上諭據巴彥弼等奏烏嚕木齊傭工人楊奉隆與鐵舖夥匠楊元戲耍誤將鐵銼搪傷李剛越日身恐將楊奉隆依因戲耍誤殺旁人照因鬬毆而誤殺旁人律減一等杖一百流三千里一摺雖係按例定擬但思戲殺與鬬殺所因縱有不同至於誤殺旁人則情罪本無區別今鬬殺誤殺之例瓷問擬絞候而因戲誤殺者何以獨得減等擬流從前定例原未允協夫戲殺雖屬無心而既己因戲戕其生即不得不比例擬抵正所以重民命而慎獄情且以尋常而論則與甲相戲固與乙無干而既致誤殺則甲與乙有何分別若多一誤殺旁人末減之例是於兇犯過存姑息而死者不可復生揆之情理豈為得平況此等案犯秋審時斷不至入於情實俟數次緩決後原可邀恩減等何妨照鬬毆律問抵暫繫囹圄而必遽為開脫耶著刑部另行改擬具奏以昭平允所有此案應擬罪犯即照新例辦理五月奉上諭阿爾泰題參茂州知州張齡度於張元瓏縊死驗報不實一本已降旨革職發審此案張元瓏自縊由楊焯等拴繫所致張齡度檢驗時既未得實且於長隨衙役等滋事處概未查出致被屍弟控告經知府劉建吉知州黃叔顯覆審始將拘鎖移屍各情節逐一訊出據實詳報殊屬可嘉各省委員查審事件其因挾嫌報復遇事苛求者尚少而於原審官素相交好曲為袒徇顛倒是非者頗不乏人即平日漠無關涉而狃於官官相護之見意持兩端希冀調停了事者更比比而是最為吏治民生之害劉建吉等獨能力破惡習俾案內實情盡行發露自當予以獎敘用示風勵向來刑部司員於外省題結審案自能駁正得當者即交部議敘至各省派委覆審之員如果秉公持正不徇情面廉得案情者尚未定有敘錄之條當亦酌倣其意使人知所勸其作何量子議敘之處著該部詳晰定例具奏所有劉建吉黃叔顯即照新例行尋部議嗣後各省案件經督撫兩司派員覆審除細小事情及原審官所擬罪名不甚相懸者無庸置議外如原問官將案外無辜鍛鍊成獄或本案重犯竟令漏網或罪應斬絞輕議遣發以下罪名或原犯罪止軍流遽擬重辟出入懸殊生死失當經委審官悉心研鞫究出實情按律更正應令該督撫將係何員廉實駁正之處隨案聲明申請議敘臣部照刑部司員之例准其紀錄一次至該管道府直隸州知州本有審轉之責者無庸概請議敘若該委員等因有議敘之條附會文飾致故意苛求仍令該督撫查明題參又或案件重大委審多員亦應仿照刑部祇將主駁之員聲請敘錄其餘毋庸濫擬列入致開倖邀議敘之端此案潼川府知府劉建吉綿州知州黃叔顯覆審茂州命案不狥情面將前審官未經審出拘鎖移屍各情節逐一訊出據實詳報應即照此例各准其紀錄一次奉旨依議閏五月奉上諭據德福奏審擬安仁縣倉書劉本忠等盜用空白印文捏款誣揭一案將該犯劉本忠擬絞請旨即行正法所擬未免過當劉本忠因與同房書役俱被該縣長隨斥辱素有嫌隙輒用印紙捏款造詳誣陷本官情節原屬可惡但此等胥吏作姦自當依律科斷初非身犯逆惡及強盜光棍等案犯不容少稽題戮者可比即隱匿文書告言人罪者定擬絞候以事理較重列入本年秋審情實已足以示懲儆若亦予以立決於情法既未得其平且恐內外問刑衙門因此妄生揣摩轉相比附甚裶弼教協中之義此案著交刑部俟該撫題疏到日另行改擬具奏並將此通諭中外知之六月奉旨刑部等衙門議覆西安巡撫文綬審擬焦喜財聽從老趙氏致死王磨折兒將焦喜財擬以凌遲處死老趙氏擬以杖徒不准收贖一本朕初閱時焦喜財致死王磨折兒係聽從老趙氏主使事由祖母逼勒勢不由己其罪或可量從末減及檢核案情則焦喜財因老趙氏將使女張女子許給為妻即哄誘王磨折見掀人井內并用石塊塌斃是其幼主王磨折兒之死實緣該犯貪圖得妻所致律以雇工人謀殺家長凌遲處死實屬情真罪當法無可寬至老趙氏問擬杖徒法司議以不准收贖雖已較該撫原擬加重而原情定罪究不足蔽辜葢定例祖父母故殺子孫原因子孫先有違犯尊長情事或子孫不肖或一時激怒是以照律科斷今王磨折兒年幼並無過犯而老趙氏偏愛伊女圖分財產將寡媳小趙氏縛毆空屋欲令絕糧餓斃經王磨折兒咬繩潛逸情甚可憐老趙氏轉慮其記讐起意致死不惜伊夫伊子永絕宗嗣其忍心慘毒豈得復以尋常尊長之律定擬似此關係倫常風化之事若不示之懲創將明刑弼教之義謂何焦喜財著即依議淩遲處死其老趙氏著發往伊※給厄魯特為奴餘依議並將案內情節及改定罪名之處通諭中外知之三十六年八月奉上諭永德奏監生段興邦威逼佃戶周德先父子五人投塘服毒身死照例擬發邊衛充軍請將田畝斷給一半與周德先之孫一摺已批交該部議奏矣段興邦以田土細故輒捏詞控告佃戶復用言恐嚇致周德先父子五人先後自盡實屬豪強兇惡僅擬軍罪豈足蔽辜據稱現咨部核結刑部作何核議或准或駁曾否咨覆完結而向遇威逼一家三命之案部中作何定擬有無分別另辦若果悉以充軍問擬於理豈為得平著傳諭大學士劉統勳等即行查明覆奏至永德明知段興邦之情罪較重仍照常擬以充軍咨部完結轉以科斷田產未節專摺陳奏貌似嚴懲而意存輕縱未免近於取巧豈封疆大臣實心任事之道永德著傳旨申飭十二月奉上諭刑部等衙門議覆河南巡撫何煟審擬林朱氏與林朝富通姦商謀買藥毒死伊媳黃氏一本將林朝富照該撫所擬定以斬候係屬按律定擬其林朱氏擬發伊犁等處給厄魯特兵丁為奴之處雖比該撫原擬發駐防兵丁為奴稍為加重而核其情節實不足以蔽辜凡故殺子孫定例原以子孫先有違犯或因其不肖一時忿激所致是以照例科斷若其中別有因事起意致死情節較重已不得復援尋常尊卑長幼之律定罪從前是以改擬發遣為奴成案具在若林朱氏因與林朝富通姦為媳婦黃氏撞見始則欲污以塞其口黃氏不從復慮其礙眼商謀藥死其廉恥盡喪處心慘毒姑媳之恩至于已絕不但無長幼名分可言又豈可僅照發遣完案俾得靦顏存活使倫常風化之大開罔知懲創而堅貞之烈婦無人抵命含冤地下將明刑弼教之謂何嗣後凡遇尊長故殺卑幼案件內有似此等敗倫傷化恩義己絕之罪犯縱不至立行正法亦應照平人謀殺之律定擬監候秋審時入於情實以儆無良而昭法紀著將此通諭中外知之所有林朱氏一案即著三法司照此改擬具題完結三十七年九月奉上諭刑部奏河南羅山縣民潘九思與王李氏通姦主使王李氏勒死伊子王孟隆一案該撫何煟將王李氏照平人謀殺加功律擬以絞候於情理未妥請改發伊犁為奴一摺部駁甚是上年河南省林朱氏因姦謀污伊媳黃氏不從用藥毒死一案其處心積慮慘毒非常姑媳之恩已絕是以降旨照平人謀殺之律定擬為淫兇傷化者示儆至此案王李氏聽從姦夫謀死伊子其淫賤殘忍固不足齒於人類但母子為天性之親與姑媳之義以人合者本屬有閒若以子死之故令其母繯首扺償於情理究為不順何煟援照林朱氏因姦殺媳成案問擬未免拘泥失當部議照鮑楊氏謀殺伊子之案擬發伊犁給與兵丁為奴自屬允協著照部議完結併通諭中外知之十月奉上諭本日三法司核覆熊學鵬審擬管關織造寅保家人高尚德踢死徐二一案該撫原擬高尚德逞兇踢斃平民擬絞即行正法經法司核擬高尚德緣徐二漏稅爭衅被踢身死與無故毆斃平民不同應仍以鬬殺律絞候所駁甚是已依議行矣高尚德踢斃人命自有應得罪名但徐二原係漏稅之人因不服忿爭腳踢致斃與倚勢逞兇毆斃平民有閒按鬬殺本律定擬已足蔽辜熊學鵬並不細核案情擬以立決實屬過當立決不待時之犯原因罪惡重大法難姑待如強盜罪無可原及謀叛大逆及邪教妖言之類自不容少稽顯戮至如近日錢度之案以大員敗檢婪贓數逾累萬迥出情理之外非盡法處治不足示懲若高尚德所犯與數者絕不相類何至遽擬立決看來該撫因前奏未將寅保是否知情故縱或係失於覺察之處分晰聲敘曾經降旨令其悉心研審因而體會錯誤殊不思封疆大吏於刑名案件竟不揆事理之輕重率用私意窺測致引斷失犩可乎熊學鵬著交部議處朕於一切讞牘虛公審擬應寬應嚴原不預存成見其中原擬過輕經朕敕部另議或原擬過重復駁令改議者各就案犯真情反覆推究務期一一公當皆隨其人之自取正如鑑空衡平物來順應初非先有意向則各督撫又何從為之揣摩況一涉揣摩則事理已不得其平復何以稱弼教協中之意各該督撫等惟當就案原情盡破私心遷就之見使庶獄悉歸明慎以副委任將此通諭知之三十八年十二月奉上諭昨據刑部題覆巴延三審擬李治國扎傷石通致死一案以該犯救母情切照例兩請減等並聲明獨子家無次丁例得留養核其情節李治國因伊母高氏被同母異父之石通拉走擦傷手腕脊背李治國恐母年老傷重用刀嚇扎以致石通殞命實係救母情急已照議減等發落矣例載救親情切一條原因父母被人毆打勢在危急伊子聞聲救護實有迫不得已情狀因致傷人其情實有可原是以向例於疏內聲明兩請候旨若其父母與人尋衅鬬毆其子踵至從而右功致斃人命是父子逞兇其毆並非情急救護豈可不嚴究實情照律論扺若復巧為援引開脫竟使濟惡兇犯倖逃法網何以昭敕法乎又獨子養親一條定例必先查核死者並非獨子而兇犯實在家無次丁方准聲請亦須核其情節本輕又毫無別故始可照例援請至其中案情稍重雖經聲請不准留養者前經朕以此等尚非謀故重情常赦不原曾降旨俟其拘繫經年馴其桀驁之氣量為末減亦不必於定案時將命案正犯遽行開釋是於明慎用刑之中更寓法外施仁之意第恐愚民無知恃有留養之例凡係獨子動輒輕身鬬狠易罹法網是隨案辦理留養非惟無益而且害之與其急於縱釋而民輕犯法何如稍加慎重之轉得矜全乎嗣後遇此兩項案情務須確核罪由審酌至當妥協辦理毋得意存姑息以副明允協中之意將此通諭知之三十九年正月奉上諭李侍堯查奏揭陽縣賊匪爬城起衅緣由一案據稱該縣先有陳阿高等聚眾結盟經巡撫德保核審擬以絞候發回監禁匪徒林阿裕等與陳阿高交好探知罪名已定起意糾匪潛謀劫獄縱放乘該署縣交卸之際約期舉事潛匿城外適遇民人洪阿四攜眷探親見而驚散幼子落後遂被殺死匪眾夤夜爬城聞地保聲喊始行逃逸等語林阿裕等敢於潛謀劫獄情罪實屬可惡已交李侍堯即速嚴審從重定擬矣此案皆由陳阿高擬罪過輕匪徒見其久繫囹圄遂爾潛謀滋事皆身罹重典使陳阿高犯案時即行正法林阿裕等無隙可乘轉得杜其奸謀亦可全其軀命所謂辟以止辟用意正復如此及查核原案則陳阿高之問擬絞候尚屬德保比例較重是此係舊定之例原未允協夫以插血定盟謂不分人數多寡殊屬顢頇失當豈有十人內外多至四五十人者可漫無區別乎即如陳阿高一案結盟至四十餘人之多又係該犯起意聚眾且陳阿高年僅二十二歲案犯較其年長者尚多而眾皆推之為首即屬匪黨渠魁更非序齒結拜兄弟者可比自當另定條例以示懲創所有陳阿高罪名已諭令李侍堯歸於林阿裕等案內從重定擬至嗣後遇有此等案件如何另行定擬之處著刑部詳悉妥議具奏尋部議嗣後凡異姓人但有插血訂盟焚表結拜弟兄者照謀叛宋行律為首者擬絞監候為從減一等若聚眾至二十人以上為首者擬絞立決為從者發雲貴兩廣極邊煙瘴充軍其無插血盟誓焚表事情止序齒結拜弟兄聚眾至四十人以上為首者擬絞監候為從減一等若年少居首並非依齒序列即屬匪黨渠魁擬絞立決為從發雲貴兩廣極邊煙瘴充軍如序齒拜數在四十人以下二十人以上為首者杖一百流三千里不及二十人杖一百枷號兩個月為從各減一等奉旨依議十一月奉旨失察逆匪王倫等邪教聚眾謀為不軌之地方文武各員內蕃臬兩司為通省大吏不能先時查察以致逆匪不法滋擾其咎固無可辭但究係統轄之員與該管道府有閒布政司國泰按察司孫廷槐著加恩從寬革職留任兗沂曹道松齡兗州府知府福林布濟東泰武道宋文錦東昌府知府季世法同知鍾翔鳳前任東昌府知府胡德琳均係專管大員王倫於三四月閒即有謀逆情形而皆漫無覺察實乖職守除胡德琳已於另案革職外松齡等著照部議革職仍著該部帶領引見至陽穀縣張克紳係守土之員非典史微員可比賊至不能保禦城池竟若置身局外當與把總孫雲龍等同罪僅擬發邊遠充軍此係前明部臣左袒文員之弊斷不可行張克紳著改照守邊將帥失陷城寨律擬斬監候以昭平允仍著該部明白回奏餘依議朕辦理功罪賞罰一秉大公從不肯少有偏倚如遊擊趙福之殺賊陣亡知縣沈齊義等之罵賊死節即加以旌揚而張克紳之失城苟免亦不能曲為寬貸悉視其人之自取無絲毫成見於其中也將此通諭中外知之 \\n 皇朝通典卷八十三 \\n  \\n   \\n  "}
{"章节": "●皇朝通典卷八十四", "正文": "  \\n ●皇朝通典卷八十四 \\n 　 \\n  \\n 刑五 \\n ○刑五 \\n 詳讞二 \\n △詳讞二 \\n 四十年四月奉旨三法司核覆僧人悟明扎傷行濟身死一本因在保辜限外照例減等杖流所擬未為允協悟明先用刀扎傷行寬及行濟聞喊趕往悟明復持刀連扎行濟頂心肩背項頸咽喉左右多傷行濟旋因咽喉潰爛殞命其死既由於致命重傷且逾辜限僅止四日未便照常末減況悟明既係僧人即應守戒乃逞兇連扎二人一死一傷實為狠惡悟明仍著問擬絞監候入本年秋審情實以示懲儆嗣後遇有僧人行兇斃命之案俱不得輕議寬減六月山東巡撫楊景素審擬刨墳絞犯王學孔敖子明逃後三年被獲遵照上年諭旨改擬立決一案奉旨三法司核擬刨填絞犯逃後二三年被獲之王學孔敖子明仿照上年諭旨擬改立決一本所辦未免誤會朕意前旨所云凡有重罪應入情實人犯經二三年後始行就獲均改為立決者原指謀故殺等犯情罪重大者而言以其事關人命應即抵償若復潛竄稽誅其情尤為可惡一經弋獲自應決不待時以戢兇惡而申憲典若此等刨墳為首及三次人犯雖例應擬絞入情實然皆貧民無奈為此有司民之責者當引以為愧而其犯實無人命之可償也即入本年秋審情實是矣有何不可待而改立決乎朕辦理庶獄凡權衡輕重一準情理之平從不肯少有過當王學孔敖子明著照此旨辦理嗣後問擬斬絞監候之犯經二三年後始行就獲者何項應改立決何項仍應監候並著刑部悉心核擬酌定條例具奏尋定斬絞監候情罪稍輕之犯脫逃二三年後就獲應仍監候者計五十五條餘情罪重大者六十七條俱應立決十二月宿遷縣民劉俊等強搶良家之女姦占為妻三法司核議將劉俊依律擬絞監候伊父劉殿臣照為從例擬以杖流奉旨三法司核擬劉俊強搶良家妻女姦占擬以絞候自屬按律辦理惟將劉俊之父劉殿臣照為從擬以杖流未為允協劉殿臣係劉俊之父當伊子告知欲搶孟池之女為妻即應嚴斥禁阻乃轉同往幫搶實屬悖理自有應得之罪若於其子犯案而照為從問擬則名不正而言不順何可為訓明刑所以弼教豈有坐父兄為子弟從犯之理此乃風化所繫讞獄者不容掉以輕心海內之大億兆之眾良莠本自不齊如果父戒其子兄勉其弟使蹈網者稀豈不甚善總因德教未臻上理朕方引以為歉詎可不為天下申明大義乎夫父兄之教不先已難辭不能約束之咎今劉殿臣明知其子強暴橫行反親往增勢以成其惡此即敗類之尤不可不示以懲儆而律以為從則斷不可著交刑部將父兄不能管束子弟轉同加功者如何按本犯科條分別定罪之處即行悉心妥議具奏此案俟擬定後遵照辦理並將此通諭知之尋議嗣後父兄子弟共犯姦盜殺傷等案若父兄犯該流罪者加一等擬以附近充軍犯該徒罪者加一等擬以流二千里餘俱視其本犯科條以次遞加概不得引用為從字樣奉旨依議又兩江總督高晉奏稱外省秋審現在每歲審錄時令本管道府巡歷所屬悉心審勘遇有獄成未孚臨時呼冤之犯即據實另繕招冊解送司院覆訊遵行在案惟是該道府多係本案承審之官難保其不心存迴護即改委鄰封別屬亦不免狥官官相為之私是以案經司院鞫問成招該道府率皆遷就完事是巡錄雖有專責而奉行徒屬具文今自定例以來獄囚從未有稱枉求伸道府並未見其弔冊解審雖讞牘已成俱屬情真罪當而蠢頑之民或因不解省覆勘轉得藉口于冤抑無由上達以掩飾其自取之辜外省問刑衙門知識粗淺若但憑招冊既未能盡得其情而道府審錄又未足信以為實請將道府巡歷覆勘之例停止嗣後秋審仍令各州縣解犯到省巡撫率同在省藩臬司道逐案悉心親鞫以期核實至起解人犯務令所屬文武員弁選派妥幹兵役小心管押如該管官不實力簽差沿途或有疏脫之事即照例嚴參分別從重治罪上是之四十一年六月奉上諭據齊爾格特奏昌平州馬甲尼雅哈醉後來至協領阿爾綳阿門首肆行亂鬧將伊綑綁看守尼雅哈猶不知懼目行詈罵經協領阿爾綳阿與防禦伍什眼同板責回家身死一案阿爾綳阿伍什交部分別察議齊爾格特所辦錯謬協領等並無罪過倘如協領阿爾綳阿與尼雅哈若有嫌隙故意尋衅打死抑或無故將尼雅哈酷打身死理應議處尼雅哈身係披甲酗酒亂鬧該協領阿爾綳阿既經教導尚不知悛改復行醉飲前至阿爾綳阿門首嚷鬧因將伊懲責乃肆行詈罵藐法殊甚阿爾綳阿與防禦伍什眼同板責理所當然且阿爾綳阿等又係按律責處並非任意酷打是尼雅哈之恐乃其自取於阿爾綳阿等又有何辜各處將軍大臣協領等係有菅兵之責嚴束所屬乃伊等分內之事今尼雅哈如此酗酒亂鬧若阿爾綳阿等不加責管何以示戒於眾若因此將阿爾綳阿等議處以後上司尚能管束其下乎所辦甚屬不合阿爾綳阿伍什俱不必交部議處仍將此通諭各處駐防將軍大臣等嗣後若有似此之事俱著照此辦理九月奉上諭楊景素奏審擬王子彬挾仇連殺董長海王三麻子等六命將王子彬依律淩遲處死妻劉氏子王小雨改發伊犁為奴覽奏深為駭異王子彬因挾董長海王三麻子挑撥微嫌輒持刀將董長海及王三麻子夫婦子女同持扎死連斃六命兇惡慘毒實屬從來所罕有然按律不過淩遲處死實屬罪浮於法至伊妻劉氏子王小雨雖據該撫從重擬發伊犁給與種地兵丁為奴尚不足以蔽其辜夫王三麻子全家俱被殺害而兇犯之子尚令倖生人世以延其後豈為情法之平若云王小雨年僅十歲則該犯所殺之王四妮五妮皆孩徲無知尚未至十歲一旦盡遭慘死何獨兇犯之子轉因其幼而矜原之乎且此兇惡之徒為戾氣所鍾不應復留餘孽即伊四歲幼女王三姐亦不宜輕宥如查明被殺之家尚有子嗣即將兇犯妻劉氏及其幼女一併賞給死者家為奴若現已無人即發往伊犁給與厄魯特為奴此案即著行在刑部速行核議具奏至刑部律例所載惟及殺一家非死罪三人而止至全家被殺多人之犯作何加重未經議及此等兇犯明知法止其身或自拚一死逞其殘忍殺害過多以絕人之嗣而其妻子仍得倖免於天理人情實未允協朕裶欲改用重典但為民除患不得不因事嚴防俾兇暴奸徒見法網嚴峻殺人多者其妻孥亦不能保庶可少佑斂戢是即辟以止辟之義其應何如增改律例並著刑部另行妥議具奏尋議嗣後如殺一家四命以上致令絕嗣者兇犯擬以淩遲處死將兇犯之子無論年歲大小概擬斬立決妻女改發伊犁厄魯特為奴若死者尚有子嗣即將兇犯之子俱擬以斬監候秋後處決該犯妻女給與死者之家為奴再查給予為奴原以示折磨而昭儆戒惟此等梗頑孽屬死者之家或莊農貧戶或子嗣幼弱恐不能養贍鈐束且日久亦難保無挾怨滋事之處應於定案時酌量情形死者之家情愿收領者即賞給為奴如自揣不能管養不愿收領者亦即改發伊犁給厄魯特為如奉旨依議又奉上諭刑部進呈秋審招冊朕詳加批閱內浙江省僧靜峰起意毆死其俗家胞弟周阿毛圖賴邢直武等一案照故殺期親弟妹律擬絞監候又江西省郭義培謀財殺死小功堂姪郭丫頭仔一案照尊長謀殺本宗卑幼已殺者依故殺律擬絞監候雖皆擬入情實而所引之律俱未允協僧人披剃出家即不當復論其俗家卑幼且致死人命即已犯其殺戒今靜峰因周阿毛癡呆無用輒行謀死圖賴洩忿兇殘殊甚彼不念手足之誼何得復援尊長之條刑部因律有僧於本身親屬有犯仍按服制定擬等語遂爾概行比附殊未思律言有犯專指尊長而言如僧人犯其祖父伯叔是不可因其出家稍為末減若卑幼本不可言犯又安得由犯尊之律推而下之乎是僧人致死俗家卑幼斷不當復以服制論也至郭義培因其六歲幼姪郭丫頭仔頭戴銀項圈輒行起意扭取見其哭喊遂行推跌糞坑溺斃兇惡殘忍情屬可惡且該犯意在圖財視伊姪如草芥盜攫而殘其命於死恩義已絕又豈可復引謀殺卑幼之條乎夫尊長之於卑幼或不遵教戒或干犯名分責打致斃本律原止擬流若因財產起釁則不得概用此律從前曾降諭旨敕部準情定擬是以有兄及伯叔因爭奪家產將弟姪故行殺害者擬絞監候一條然此第專指尋常索財爭產因傷斃命而言蓋弟姪原有贍給尊長之義故尊長之罪尚可稍輕若謀財害命及殺盜得財致死弟姪更復有何倫理以及圖姦卑幼之妻復將卑幼謀殺者此等兇徒身已蔑倫傷化定擬時轉因倫紀原情又豈明刑弼教之本意乎朕辦理庶讞鑑空衡平輕重悉視其人之自取而於秋讞大典披覽再三期於無枉無縱若此二條舊例尚未合情理之正著刑部另行改擬具奏以昭平允尋議嗣後僧人如致死本宗卑幼無論鬬毆謀故俱以凡律定擬至謀財害命強盜殺人及圖姦謀殺之案於卑幼之恩已絕應俱照平人一例辦理不得復依服制寬減奉旨依議【謹案刑律之設所以敦教化飭倫紀也故於服制所關之犯不與常人同科然卑幼固不可以不敬而尊長又豈可以不慈哉我皇上準情定法特將尊長因爭奪家產故殺弟姪者擬以加等以勵興仁講讓之風然止於絞候而止誠以弟姪有贍給尊長之義而子弟不得開好貸之私若夫尊長蔑倫傷化役已自踰於偷常之外則自不可泥於舊例反成寬縱我皇上明察庶獄鑑空衡平於此等傷化之徒改從重典正所以勵廉恥而敦教化也】十月奉上諭閔鴞元奏審擬已革英山縣知縣倪存謨於僧廣明因姦致死杜得正不能審出實情轉將屍子杜如意誣擬極刑一案請照新例將倪存謨杖一百徒三年不准援減等語所擬尚不足蔽辜此等重案為縣令者不能悉心訊究任聽兇僧教唆姦婦串供捏飾轉將屍子刑求幾成冤獄其罪實難輕逭原詳所云杜如意撞遇伊父與伊妻有姦持斧欲斫廣明見其手軟接斧連斫致斃等供試問杜得正如果拉姦伊媳必係無人之處僧人廣明何由在旁此乃情理之顯而易見不必悉心詳究而始佑者倪存謨不能見及一味嚴刑誣服率擬淩遲重辟又復刪改兩次控詞捏作訪聞其情節甚屬可惡非尋常故入可比杖徒尚覺法輕情重倪存謨著改發伊犁永遠不准回籍以為州縣濫刑誣枉者戒至此案若非該州倪廷模訊出實情幾令奸僧漏網屍子啣冤倪廷模可謂能事著該撫即行送部引見向來各省地方官有拏獲鄰省盜犯尚令引見錄用以示獎勵若為知府直隸州者能將審轉之案虛公研鞫立予平反則所屬可無冤民較之實心緝盜尤為益於吏治嗣後凡知府宜隸州有將關係生死出入大案審出實情改擬得當經上司核定題達部議准行者該部查明奏請送部引見著為令四十二年三月吳橋縣民沈萬良毆傷王廷修身死直督周元理審擬題奏奉旨沈萬良之父沈三行竊拒捕原係有罪之人被事主王廷修佑覺趕毆致斃將王廷修照黑夜偷竊被事主毆打致死例擬徒本案已經完結法非應抵義不當仇乃伊子沈萬良忽於十餘年後復將已伏罪之王廷修乘機殺害該督撫援照子孫報仇之例擬以杖流經部議駁甚是從前各省辦理復仇之案如廣東省曾士標毆死曾會昌律擬斬候而曾會昌之子曾朝宗復戳死曾士標之子曾亞二律擬斬決朕特明降諭旨改為絞決又河南省智洪義因父智順被趙二毆死趙二問擬絞候智洪義藉言報復輒殺其子趙倉律擬斬候九卿閣臣於勾到招冊內夾簽聲明又經朕明降諭旨通諭問刑衙門以我朝明罰敕法審慎周詳生殺悉由讞典豈容一介不逞之徒私行報復況國法既彰則私恨已洩仇殺之端斷不可啟訓示最為明晰即子孫復仇之例若因伊父死於非命而兇手竟得漏網冤無可伸其復仇猶為可說今沈三原係罪人王廷修又已伏罪結案眱國法已伸王廷修即屬無罪之人乃沈萬良復逞兇故殺即應照故殺律問擬若如該督所擬杖流將來此風一開誰非人子皆得挾其私忿藉口復仇逞兇撓法何所底止豈辟以止辟之義耶周元理引律不當著飭行此案著照部議交周元理另行照律改擬具題並將此通諭知之八月奉上諭刑部核擬張二即張丕林扎死伊妻徐氏照夫故殺妻律問擬絞候所擬尚未允協此案張二攜妻徐氏賣姦潘三時往姦宿索錢爭毆迨經官責逐張二計欲躲避因徐氏不允輒起殺機奪刀扎斃是張二甘心將徐氏賣姦夫婦之義早絕乃復逞兇戕命自當與凡人故殺同科猶之妻妾因姦謀殺本夫者律應淩遲若因本夫縱容抑勒其妻妾與人通姦罪止斬決則縱姦之本夫復殺其妻即不得以尋常夫殺妻律擬斷蓋其夫縱妻賣姦已屬不知羞愧又忍而置之於死情更兇惡若復拘夫婦名義稍從末減何以勵廉恥而維風化乎著刑部將此例另行斟酌改定所有張二一案即照新例定擬具奏尋議嗣後以妻賣姦其夫故殺妻者以凡論其非本夫起意賣姦者仍依律例辦理奉旨依議又奉上諭刑部進呈雲南貴州秋審本朕詳加披閱其中情節有械鬬各傷一命及以金刃傷人者同一案而分擬情實緩決殊未允協已交部臣另行改擬矣夫殺人者死漢初約法已然今擇其情輕列於緩決已屬寬典如糾眾械鬬則為害於世道人心漸不可長是以朕於勾到時遇有械鬬各傷一命之案並予勾決邇年來其風稍戢然尚有未能盡熄者至鬬毆之案情形本自不同有並非互鬬亦援鬬毆律條問擬者因係積久相沿姑仍其舊而秋讞時之分別情實緩決則輕重當有權衡如彼此俱以手足相毆及各持金刃互格因而傷重致斃者兩造情事相等原可入於緩決若死者僅以詈罵起衅或用手足先毆而兇犯輒持金刃抵拒殺傷其為逞強斃命已可概見且金刃本可殺人之物若死者並未持械豈能徒手相當即非頓起殺機其與故殺亦所差一閒此等而不入於情實又何以懲暴除兇況法司者惟當準酌情理務得其平若稍存陰騭之見曲從開脫實乖明允之道且恐者何辜寧不含冤地下乎嗣後內外問刑衙門於秋審鬬毆案犯並當遵旨悉心定擬毋有枉縱庶好勇鬬狠之徒其知儆戒不敢輕蹈法網所全實多是辟以止辟也將此通諭中外知之十一月奉上諭僧人界安將十一歲幼徒韓二娃用繩拴吊疊毆立斃甚至其父韓貴隴跪地求饒亦置不理其兇狠慘毒情形甚為可惡該部僅照故殺律擬以斬候尚未為平允僧人出家持律原不應身犯殺戒是以每年秋審時遇有僧人毆斃人命者概予勾決以示懲儆今界安因其徒年幼貪頑輒恃醉逞兇頓起殺機立置之恐是界安既犯王章又破佛法非常人鬬毆故殺者可比豈可令其久稽顯戮著交該部另行妥議定例具奏此案即照新例辦理尋議嗣後僧人逞兇謀殺慘殺十二歲以下幼孩者即擬斬立決其餘尋常謀故鬬殺之案仍照本律辦理奉旨依議十二月山西民白明璋圖產故殺胞弟與姪三命巡撫覺羅巴延三將白明璋照謀產殺期服卑幼一家三命者斬決例具擬刑部照擬核覆奉旨此案白明璋因圖得伊父養老地畝謀殺親弟白明顯并將其子大娃二娃俱立時扎死慘毒已極情罪甚為可惡若僅照例斬決尚不足以懲儆兇殘且白明顯父子三命俱被殺死伊一支竟爾絕嗣而白明璋拚以一死抵償將來其子轉得藉承伊父遺業以遂其吞併之心揆之情理亦未為平允著交該部即將白明璋之子一併議抵俾貪狠兇惡之徒知絕弟之後者自亦絕其後庶可稍戢其慘殺之謀並著行令各省將此旨通行榜示俾僻壤愚氓咸知炯戒四十三年六月奉諭此案宗人府刑部會審將寶通高二照毆傷覺羅律擬以杖徒覺羅赫蘭太寶興照不應重律擬杖折罰所辦尚未允協常人毆辱宗室覺羅律有專條者固欲使齊民之不敢輕褻天潢亦隱示宗支各當律身自重也若宗室覺羅並不與人爭較而常人輒敢毆及自當照律科罪若宗室覺羅先已尋衅毆人其人因而還手則是宗室覺羅不知愛惜自取其辱即當以鬬毆論彼此同科不應更為區別且宗室覺羅各有養贍錢糧尤宜在家安分若輕入茶坊酒肆已自失其尊貴體面本為不足惜之人倘復滋事召侮行同無賴又豈可曲加優異乎至向以曾否拴繫黃紅帶為分雖亦別嫌明微之意但恐宗室覺羅因有此例轉恃黃紅腰帶為護符動輒毆人肆橫毫無顧忌所謂愛之適以害之也況宗室覺羅犯該笞杖者例當准以折罰錢糧已存讓親之典更何必多其條例導之犯法乎嗣後審擬此等案件如宗室覺羅並未生事常人擅行毆及者自當照例杖徒問擬若係宗室覺羅先行動手即照尋常鬬毆論其曾繫黃紅腰帶與否竟不必論庶共知儆畏各以禮義自閑期無負朕教誨成全之意著刑部會同宗人府另行妥議具奏此案即照新例行尋議嗣後宗室覺羅與人爭毆之案除審明宗室覺羅並未與人爭較而常人尋衅擅毆者照律治罪外如宗室覺羅輕入茶坊酒肆滋事召侮或與人鬬毆先行動手毆人者不論曾否腰繫黃紅帶子其相毆之人即照尋常鬬毆例一體定擬其宗室覺羅應得罪名臣部按例定擬犯軍流徒罪者照例鎖禁拘禁外其犯笞杖應否折罰錢糧之處交宗人府酌量犯案情節其情罪可惡者在宗人府實行責打不准折罰奉旨依議七月護軍文元因伊舊僕趙大典置房屋以其向在伊家積有餘資即行搬出斥其昧良屢尋衅端復直入趙大家搬取衣箱毆打趙大情急刃傷文元殞命刑部將趙大照依雇工人毆死家長律擬以斬決奉旨三法司議將趙大依雇工人毆家長至死律擬以斬決固屬照例問擬朕閱案情該犯之母徐氏雖經立契典與文元家得過身價而典限滿後契已給還嗣伊母子仍在文元家月得工錢服役又經辭出在外居住究與現在雇工者有閒且起衅之由係文元因趙大積有餘資屢次尋鬧既搬取其箱又復扭住毆打趙大情急扎傷尚非該犯逞兇干犯趙大著從寬改為應斬監候秋後處決餘依議至八旗家奴及雇工人等經本主放出及辭出之後或積有餘資感受舊恩助其家長亦屬情理所有而為家長者受之已覺有愧若因主僕舊時名分冀其僕資助多方需索尤屬無恥如此案趙大母子雖曾在文元家服役業已辭出另居即典置房屋亦係其能節省經營所致與舊雇主何涉乃文元屢次尋衅並因其母子外出踢門搬取箱籠行同無賴更不足齒矣恐旗人內似此者難保其必無著將此曉諭八旗人等各自顧惜顏面毋蹈覆轍四十四年十月奉上諭前日勾到湖廣省秋審人犯內有王成砍殺江文珍等一家六命其子王喜娃應行緣坐年僅十歲今日勾到山東省秋審人犯內有馮吉殺死馮文煒一家六命其子馮大甫年僅六歲馮二甫年僅二歲刑部俱擬入情實應斬本屬例所宜然王成馮吉兇惡性成砍傷一家六命慘毒已極即將伊全家抵死僅足相償實屬情真罪當而刑部定例將殺六命之已絕嗣者其子均擬斬決若尚未絕嗣者擬斬監候而於緣坐者之年歲未為區別因念二犯緣坐之子犯事時年僅數歲尚在童稚無知若概予駢誅究覺不忍是以均未予勾此即朕之姑息然仰體上天好生之德毋寧失之厚耳惟是此等兇孽留其喘息己屬法外之仁若伊等長成復或遇赦減等釋放仍聽婚配得有遺孽將何以昭平允并何以慰死者之心嗣後遇有此等兇犯緣坐之子年在十一歲以上者仍照現行之例辦理如年在十歲以下者俱著問擬斬候永遠監禁雖遇赦不准減釋令其老死囹圄庶於準情之中仍不廢法所有此次未勾之王喜娃馮大甫馮二甫即照此例著為令十二月奉上諭刑部等衙門題覆雲南文山縣民申張保毆死高應美致伊父母先後服毒身死一案將申張保問擬絞決固係按律擬罪而揆其情節實未允協凡子犯死罪致令父母自盡擬以立決者原為其子違犯教令及身犯不端之事致累其親忿恨自戕此等孽種斷不可復留於人世例意顯然今此案申張保因高應美與其母胡氏不避嫌疑屢為其父申茂盛撞見遂相反目申張保曾經往勸數次嗣其父鬱結成疾申張保往視始將情由密行告知及胡氏被夫責逐即奔至申張保家居住後高應美途遇申張保復聲言欲往伊家見其母申張保用言阻止高應美輒行嗔罵捨石向擲申張保情急始用所攜木棍毆戳致死後經事發申茂盛胡氏忿激羞愧先後服毒而死是此案衅由伊母胡氏與高應美有姦淫惡欺淩實為子者所宜恨且申張保始而勸解其父繼復接母同居並無不合迨後姦夫欲往其家明係圖姦其母此而再不心生忿恨任聽其母與人苟且則竟無復廉恥之心且將置其父於何地乎是申張保之毆死高應美實出於義忿殊堪矜憫而申茂盛胡氏之恐由于姦情敗露忿愧輕生並非申張保貽累若亦予以立決未得情理之平但非於姦所殺死姦夫自不能免罪擬以絞候亦足矣此本著九卿會同該部另行妥議定例具奏嗣後遇有此等案情即照新例辦理朕綜理庶獄無論案情鉅細悉為反覆權衡折衷至當如其子自作罪惡致親忿激輕生則當立正典刑以申明刑弼教之義若此案之殺姦因雪恥而成親死非被累所致則不宜即予繯首致乖明慎用刑之文內外問刑衙門並當深體朕意慎重聽讞並將此通諭知之四十五年九月襄陽民敖大高因胞叔持錨向戳伊父伊母奔救亦被戳傷倒地情切救護持棍格傷胞叔右膊兩處迨伊父與胞叔互毆將伊叔毆斃湖廣巡撫以伊父擬扺敖大高依姪毆胞叔致死律斬擬立決刑部核覆奉旨交九卿議奏尋議此案敖大高因護母共毆期親服叔棍格肐肘並非致命重傷實係伊父敖善富歐戳致命頂心顖門等處致斃此即係尊長為首卑幼為從所毆傷輕例應擬流之案該省原題未經分晰誤照卑幼毆死期親尊長不分首從皆斬之律將敖大高擬以斬決臣部核覆時止因其護母情輕夾簽聲明未曾詳查更正減流係屬臣部辦理錯誤請旨交部議處并請通行直省嗣後遇有此等案件畫一辦理以免參差奉旨依議又貴州按察使永慶奏題達案件改擬罪名應隨本聲明以專責成查向來州縣審解命盜案每有情節不符擬議失當上司隨招駁飭覆審頂限不及駁審之案上司往往代為改擬分別咨題其情罪未協者自難逃聖明洞鑒至成招到部所擬罪名或有出入部臣就案核覆其中偶有錯誤或供勘不符駁令督撫另行妥議部臣止查取原審官及各該上司職名分別議處究無由深悉何衙門錯誤也即如東省濟南府知府呂爾昌辦理裴志剛與宗氏通姦一案經部議駁並查取職名參處雖據撫臣奏明自行引咎而承審原官終屬錯誤難以分別寬免此其明驗也伏思草率成招固在上司之察核即援引錯謬應有先後之區分應請嗣後府州縣解審案件如有限期本寬而情罪尚須斟酌者仍應切實駁審以期毫無枉縱遇案已頂限而情罪閒有舛錯不及駁審之案各該督撫於改定後即將辦理錯誤之臬司府州縣附疏聲明聽候部議察核如府州縣擬議已協上司別存意見更改失當即將該上司照例議處若實係原審之府州縣擬議錯誤上司更改允當者即將府州縣隨本附參如此責有攸歸庶承審官各顧處分於刑讞更加詳慎矣部議從之四十六年七月奉上諭據廣西按察司富躬奏審擬北流縣民陳正仁調戲唐惠志之妻陳氏賄和後因被村童恥笑返悔抱忿夫婦先後服毒身死經部駁改仍照府州縣原審問擬自請議處一摺此案原審州縣及委審各官俱定以絞監候該司以唐陳氏之死事隔一月追悔輕生本夫唐惠志亦以得錢私和畏罪自盡是唐陳氏彼時原無慚忿輕生之心與尋常羞忿自盡者有閒改擬威逼例擬軍辦理亦屬有因並非故為開脫至向來地方官規避處分一經邀免便思置身局外今富躬以此案係自行改擬不肯諉過於下請交部嚴加議處尚有體面至部駁仍照承審府州縣各官原擬乃因案關二命並非調戲致死起見所辦亦無錯誤所有辦理此案之臬司富躬及原擬各官俱著從寬免其交部從前此等案件凡遇手足勾引致本婦自盡者俱按律問擬情實秋審時予勾其僅止言語調戲者雖按律定擬俱從寬免勾此朕準情酌理期於勿縱勿枉之意此案雖致死二命究係和息一月之後若定擬絞候情殊可憫如竟照該司擬改充軍則又係致死二命未免少失之寬陳止仁著改發烏嚕木齊充當苦差如此折中辦理庶情法均得其平嗣後遇有此等案件即照此問擬著為令九月奉上諭本年秋審據刑部將各省人犯招冊進呈朕詳加批閱內四川省經部駁入情實者七案湖廣省經部改入情實者七案讞獄大典內外承辦官均宜悉心詳核以期無枉無縱若部駁未能妥協朕亦未肯准行今此次部中改擬各案核其情罪均屬平允自係外省問擬失當不可不明定處分俾佑警省治獄之道惟在準情酌理務得其平固不可少存姑息有意寬縱若徒避寬縱之名而過為刻深則民命所關甚鉅是失人之咎比失出為重又不可不示區別嗣後各省秋審案件如經部駁至五案以上俱係問擬失出者著交部議處如五案之內有問擬失入一案即著交部嚴加議處以示慎獄明刑之意所有此次四川湖廣兩省秋審案件即照此例辦理又奉上諭本年廣東省秋審招冊內有竊犯任起祥等行竊拒傷事主張觀保身死一案查此案內任起祥為首其黃德新慕容亞保為從先後拒傷事主情罪相同乃該撫定擬及刑部核覆時黃德新問擬絞候而慕容亞保則問擬流罪一事兩岐因令軍機大臣就近詢之刑部侍郎姜晟據稱黃德新係照竊盜又傷事主之例擬絞慕容亞保隨後用棍戳傷事主照罪人拒捕為從例擬流等語此案問擬罪名殊屬失當竊盜拒捕與罪人拒捕本屬兩條難容牽混罪人拒捕所包者廣如因姦等類皆是至竊賊拒傷事主情罪較重是以另立專條並非如鬬歐傷人之案以金刃及他物分別輕重者可比何以一案引用兩條致罪名出入懸殊葢夥賊拒捕其去強盜祇屬一閒強盜傷人豈復問其執持行兇之物為何物乎此案內慕容亞保一犯除交刑部另行核擬外仍著刑部堂官及廣東巡撫明白回奏四十八年三月奉旨刑部核擬徐剛毆死張文耀身死一案率照雲南巡撫劉秉恬定擬將頂兇之唐二照本犯絞罪全科其正兇之弟徐三係踏傷田內豆苗起衅之犯恐到官連累許給銀兩央求唐二頂兇該部亦照依說合減等擬以杖流所辦殊欠平允葢從中說合係指案內本無關涉徒與犯人通信說合之人而言徐三一犯本係正兇胞弟且事因伊起又係伊覿面賄囑舞弊其中並無另有輾轉為之說合之人何得比照說合人減等之例僅擬杖流刑部率行照覆誤矣著將徐三一犯暫行擬絞監候俟拏獲徐剛到案審明正兇及起意央求頂兇情節另行定擬具奏至唐二貪賄頂兇罪由自取刑部於頂兇之犯向皆入情實漫無分別亦屬疏漏因思頂兇者其本案亦自有輕重如謀逆強盜謀故鬬毆本屬不同其應如何分別條款著另行詳議尋議凡謀逆強盜罪干淩遲斬梟決不待時者頂兇之犯應照本犯一律全科即謀故等案應擬監候者本犯復行賄頂改為立決頂兇之犯仍照舊例入於情實至鬬毆等項案內如正犯應入情實者改為立決受賄頂兇之人或本係在場幫毆以刃傷人并助毆傷多傷重又或受賄贓至滿貫仍列入情實若正犯由緩決改為情實者頂兇之犯或僅以事後貪賄並無別項情事贓數亦屬無多正兇又未漏網俱擬緩決奉旨依議四月奉旨雲南巡撫劉秉恬具題民人王奉以藥迷人未經得財一案將王奉比照傳授藥方貽害例擬斬監候永遠監禁其為從之楊富照律擬流改遣所擬尚未允協此等匪徒擬以斬候雖若從嚴永遠監禁俾得安坐囹圄較之為從之發遣為奴者轉屬從寬王奉著改發伊犁給厄魯特為奴又奉旨據福康安具題民人貝開富等用藥迷人未經得財問擬斬候永遠監禁一本因前滇省有王奉一案曾經降旨令刑部另行酌定條例具奏矣今思斬之與遣究屬輕重有分若概與發遣不足明刑此等用藥迷人之案如人已被迷雖經他人救醒而用藥者本有殺人之心自應將該犯問擬實斬入於秋審情實不得以未經得財稍為寬貸若甫經學習雖已合藥即行敗露或欲迷之人知覺未經受累則情節尚輕尚可寬其一線將該犯發往伊犁給與厄魯特為奴已足蔽辜著交刑部一併分別核擬具奏所有貝開富等一案即照新例定擬四十九年正月奉上諭前因廣西永安州知州葉道和與岑照科場舞弊藐法營私經該撫孫士毅奏請將葉道和家產查抄入官茲據江西巡撫郝碩奏訊據葉道和之兄葉道中供伊兄弟並未分家亦無銀錢什物寄到現將葉道中署內財物悉行查封等語從來緣事獲罪之人兄弟本不相及如因一人獲罪將其兄弟貲產盡行查抄辦理未免過當若以未經分析盡免入官則應行查封者皆得托詞未免任意隱匿使貪吏子孫仍復坐擁厚貲亦復何以示儆嗣後如有緣事獲罪應抄而兄弟未經分產者將所有產業按其兄弟分股計算如家產值銀十萬兄弟五人每股應得二萬祇將本犯名下應得一股入官其餘兄弟名下應得者概行給予以照平允所有葉道和一案即照此辦理並著為令二月奉上諭據福崧參奏石門縣知縣朱麟徵因地保張奕高承催錢糧多未完納令役責處張奕高推諉不服出言唐突該縣將張奕高杖責三十板致因傷重斃命請將朱麟徵革職等語未免過當知縣身膺民社如於所管人役有因私挾忿責處致斃情事自應參奏革職治罪今朱麟徵於地保徵催錢糧多未交納且又挺撞本官責處本屬分內應辦之事而該地保既已承催不力又復出言頂觸已有應得之罪況該令將地保責處三十板亦係如法決責不得謂之濫刑若因此而概行革職則將來州縣所管吏役保約皆得有所倚恃挾制本官於實力辦公之道殊多未便嗣後如挾嫌逞忿致斃人命者仍照例辦理外如事屬因公按法責斃所屬人役該督撫止須奏請交部議處部議時亦不過議降級留任已足致懲不得遽行革職致起胥役刁惡之漸所有此案朱麟徵應得處分即照此辦理著為令閏三月奉上諭各省督撫蕃臬司道皆朕特加簡畀委任非輕自當仰體朕懷勤恤民隱方無忝厥職乃近年來民閒詞訟經州縣審斷復赴上司衙門控告者該督撫司道往往仍批交原審之府州縣審辦在該府州縣心存迴護斷不肯自翻前案即使所辦允當而情形之間易涉嫌疑實不足以服告者之心也又何怪小民之紛紛瀆訴耶嗣後各省案件有赴上司衙門控告者其距省較近地方該督撫即應親提人證卷案發交藩臬兩司親詣秉公審辦或道路遙遠人證過多恐致拖累通省豈無公正明幹熟諳刑名之道府大員即當遴委前往研訊實情庶民情各得其平自不致藉口啣冤復行瀆控將此宣諭各督撫飭所屬均宜勤慎如從前輒發交原審官以致案情出入小民屈抑求伸赴京控訴者一經欽派大臣審出實情惟該督撫是問四月部議四川總督李世傑奏請於每年秋讞事畢後將各省改案刊刻成帙頒發外省奉為楷模等語伏查近年各省擬議失當九卿改擬之案或係各斃一命情同械鬬或圖財奪產故殺胞弟胞姪致令絕嗣或一死數傷肆行慘殺或金刃傷多情同故殺或恃強有意淩欺傷斃老幼或竊盜中情節兇狠怙惡不悛各項均係歷來應擬情實其見共佑者而誤入緩決是以改正並未於舊有章程之外另立從嚴辦法蓋緣案情萬變或情同而事異或同事而異情心迹介在纖微輕重即判然迥別此省之案不能適孚於他省今年之案不能預合於來年要在司讞者逐加推動詳核定擬未可刻舟求劍致滋似是而非之弊若如該督所奏無論每年審案二千餘起祇講求於此駮改之數十案仍不能檃括通曉即就此數十案而論亦必須詳閱全案供招細核屍格傷痕始能分別輕重刪存略節若僅將略節刊刻而全案供招屍格無由查覽究不能得其所以改實改緩之故而稍涉拘牽者轉致援引失當辨論紛紛惟查三十二年原有刊刻秋審比較條款恭載歷年上諭至臣工條奏發行在案請將三十二年所奉諭旬及條奏並比較條款再行彙總刷錄通行各省奉旨部較甚是又奉上諭刑部題覆安徽省程尚義砍傷小功服嬸程劉氏身死定擬斬決固屬罪無可加已照簽批發矣但核其情罪該犯因圖姦姪婦錢氏未成被伊嬸程劉氏詈罵反生氣忿頓起殺機砍傷致死實係因姦故殺尊屬該部按律定擬依卑幼毆本宗小功尊屬死者擬斬立決核之該犯因姦故殺情節尚未允拹嗣後如有此等案犯應將因姦故殺專條援引定罪如律內未有此條即著刑部另行酌擬添入條例伏查卑幼殺死尊屬之例不將因姦起衅另立專條者緣尊屬服制有期功大小之不同一經故殺即有斬決淩遲之各異因姦起衅情節雖重而罪無可加第思因姦故殺淫兇特甚歷來因其罪無可加止聲明服制本律援引定擬與案情實未允協請嗣後凡卑幼因姦親屬起衅故殺有服尊屬之案按其服屬應斬決凌遲無可復加者於援引服制本律之上添載卑幼因姦故殺字樣以昭明切再查卑幼故殺尊長律內所稱本宗大功小功則擬斬決餘俱監候是外姻之小功緦麻按照服制定罪仍止監候此等因姦故殺尊長之案情罪較重亦應定擬立決以懲淫兇但例冊宋立明條請嗣後凡卑幼因姦親屬故殺本宗外姻有服尊長罪止斬候者均改為擬斬立決奉旨依擬十一月奉上諭刑部議駁奉天府尹定擬高九娶弟媳楊氏應行絞決一本已依議行矣因思高九亂倫之事由伊父高志禮主婚查照尋常嫁娶違律事由主婚主婚為首男女為從至死者減一等高九楊氏俱得照男女為從減等是以駁令該府尹改擬但此亂倫重犯減等即當擬流核其情罪尚不足以昭平允此案雖由高志禮主婚但高九何以竟甘心聽從即使平日無姦其亂倫之罪亦不小況父母無不愛其子卑幼犯法尊長出而承認其犯法之男女遂得均從末減擬流非所以正亂倫而弼教化也嗣後有似此事由父母主婚而男女應得減等自應仍擬絞候秋讞時再核其情節輕重辦理五十年四月奉上諭刑部核覆湖南乾州廳苗民張應琳商同張田氏謀死姪女張■〈身小〉女并張學能謀死堂伯母張章氏互相圖賴一案朕細閱情節緣張學能與張章氏有祖遺來步兜山場一處張應璞等本屬無分詎張應璞與弟張應琳舊存契紙內載來步兜山場字樣欲行爭占經官查明實係張學能祖業將張應璞白契扯毀嗣張應琳之妻張田氏背負幼孩張■〈身小〉女赴山檢收桐子被張學能喝阻並聲言報官張應琳遂起意將■〈身小〉女致死圖賴張學能畏懼因亦將堂伯母張章氏致死搪抵該部議覆將張學能依謀殺緦麻以上尊長律擬斬立決張應琳依故殺姪圖賴人例發附近充軍固屬照例辦理但此案起衅由於張應琳謀占張學能山場將■〈身小〉女致死圖賴是張應琳本屬理曲張學能謀死緦麻尊長律擬斬決而張應琳因故殺卑幼律止發遣不至於死是張應琳家僅傷■〈身小〉女之一命而張學能之伯母張章氏已經被害張學能以關於倫理又應擬斬立決是理直之家轉兩命抵一命未為平允且張應琳係張學能近宗張學能正法之後伊家無人所有產業自必仍歸張應琳執業該犯既得免死仍獲遂圖產之謀則狡詐兇殘者勢必不復知所懲儆且恃長而謀死卑幼者必多矣非辟以止辟之道嗣後除尋常謀死卑幼希圖詐賴不致被詐之家又釀成人命者亦應照樣辦理外其有被詐之家因其謀死卑幼復釀成人命致一死一抵如此案者則圖詐之犯即使所殺傷係屬卑幼亦未便僅照向例擬遣使兇惡之徒無所畏懼其應如何改擬絞候之處著刑部另行定擬具奏載入則例遵行所有張應琳一案即照新例辦理伏查例載兄及伯叔爭奪弟姪財產故行殺害者擬絞監候係指爭奪弟姪財產即將有財產之弟姪殺害者而言與圖占同族財產故殺弟姪圖賴者不同但因圖占財產起衅致被詐之家復致殺其尊屬搪抵是自殺其弟姪而又釀成二命即予以繯首之條實有應得應請嗣後如兄及伯叔謀奪族人財產故殺弟姪圖賴致被詐之家復有致死尊長釀成立決重案除罪犯應死者悉照各本例定擬外其罪應軍流者即照兄及伯叔因爭奪弟姪財產故行殺害例絞監候以照平允其被詐之家所有財產即使無人承管亦不得以爭奪者之後承繼奉旨依議 \\n 皇朝通典卷八十四 \\n  \\n   \\n  "}
{"章节": "●皇朝通典卷八十五", "正文": "  \\n ●皇朝通典卷八十五 \\n 　 \\n  \\n 刑六 \\n ○刑六 \\n 雜議一 \\n △雜議一 \\n （臣）等謹案獄情萬變持議易滋列祖以來聖明天斷我皇上指授所及惟一準諸情法之平此議刑議罰之至當者也至於臣工之識解不一所處之時地亦殊其勢不能無異議聖心惟虛己採酌而用之故有拘泥律文以為得當而實非有改易成例按之事理而實確凡有准駁一奉睿裁衷於一是而已惟固執己見爭辨不已者則教戒最嚴以杜議論攻擊之漸諸臣疊奉訓詞講明律意近復命定議罪出入處分議者益知謹凜仰遵皇上明刑弼教至意審慎周詳以期無枉無縱故刑憲歸于平允而持議罕有異同謹擇眾議之有裨於讞獄與部議進呈而得旨允行者著於篇 \\n 順治四年七月申定赦例凡犯十惡殺人盜官財物及強盜竊盜放火發塚受贓詐偽犯奸略人略賣和誘人口奸黨讒言左使殺人故出入人罪知情故縱聽行藏匿說事過錢之類雖遇赦不原其過誤犯罪及因人連累官吏有犯公罪並從赦宥赦書臨時欽定其特免及降減從輕者不在此限徒流人在道遇赦計程無故過限者不得以赦放若會赦在逃雖在程限內亦不放免其逃者身死所隨家口願還者聽遷徙安置人準此其徒流遷徙安置人已至配所及謀反叛逆造畜蠱毒採生折割人殺一家三人緣坐應流者不在此限十年八月定朝審事例每年於霜降後十日三法司會同九卿科道官將刑部現監重囚逐一詳錄分矜疑緩決情實三項具題命下之日矜疑者照例減等緩決者仍行監禁其情實者刑部三覆奏聞臨刑之時另本開列花名得旨予勾之案方行處決【謹按三覆奏之法是年以刑科給事中劉餘謨言於　朝行之至外省各情實重犯秋審後法司具題即咨行各省無覆奏之例迨雍正二年特奉　諭旬凡外省重囚經秋審情實應決者亦照朝審之例法司三覆具奏誠慎重民命之意也我皇上矜恤庶獄每歲刑部進　呈秋審情實招冊必將逐案事由一一披覽使獄情毫無遺漏而各案適輕適重又詳為稱量比擬有迹雖涉疑似而情尚一線可原者既於冊內折角存記即情罪重大法無可貸不得已予勾之案亦必反覆推勘於犯事實款隨其節目次第折角及勾到前一日與臨勾之時必再三檢核務俾情罪悉符猶以各省訟牘繁多迫於時日披覽慮未周詳法司虛行故事乾隆十四年特命朝審照例三覆秋審減去二覆以從務實復諭勾後將原本進呈覆閱再行批發葢明慎用刑之意有合　先聖而同揆者矣】十五年五月大理寺卿杜立德疏言熱審事宜每歲於小滿前具題始通行各省但路有遠近不同候部文到日方行審理必不能依限齊結以後外省熱審應免具題令各該撫按於小滿後十日舉行在京者仍題請審理十七年十二月給事中楊鼐疏言臣伏讀上諭凡秋決各犯俱令減等第按律減死一等皆為流罪而邇來則例不同法曹聚訟或主內流或主遠徙未有定諭若概遵新例悉流邊遠非所以仰體皇上矜宥生全之意請敕法司各照定例減等部議從之 \\n 康熙二年十一月刑部題覆山東總督祖澤溥審鞫原任按察使宋琬等通同于七謀反一案兩議上請一擬極典一擬流徙將原任總督祖澤溥議處上曰據審宋琬等原無通賊情節干証唐進夏吳八等亦堅稱烏有叛逆重罪理應詳審情實即行正法如虛即應免罪爾部將無確據之事懸揣定擬兩擬俱屬不合宋琬等著免罪總督祖澤溥亦免議處三年十二月兵部督捕左侍郎瑪希納等奏請嗣後首告逃人之人帶有逃人之主同赴具告者准咨該督撫嚴查解部若並無逃人取地方官保結咨報免提案內牽連之人質審上曰不將被告干証提來質審則逃人獲者稀少若提來質審不但牽連人多且往來提解甚苦以後有首告逃人在某處某家者將首告之人拏送地方官照發去口供止將窩隱之人令出質問若無逃人而挾讐控告或牽引妄扳將謊告之人加等治罪二十年六月直隸巡撫于成龍題直隸地方旗民雜處失事甚多道廳正印等官為盜案干連沈滯深為可憫祈寬限緝獲上曰朕親巡幾輔自山海關以西永平以東一面傍海一面臨邊盜賊無地潛藏故剽劫猶少至玉田豐潤遵化薊州霸州保定諸處居民稠密盜賊所以繁也今處分之例太嚴恐官民俱累著九卿詳議以聞二十八年六月湖廣道監察御史李時謙條奏弭盜事宜上諭大學士等曰李時謙以盜案令文官舉報而緝拏責之武官則盜賊可弭朕就根本處言之若果家給人足孰肯為盜然亦託之空言則易行之實事則難朕自聽政以來早夜孜孜惟以吏治民生為務凡事之可行與否俱加詳審文官管民凡巡察鄉村嚴緝奸宄是其專責今若置之不論獨責之武官則州縣兵少不但不足以緝盜即使業已緝獲文官審訊時又謂其誣良為盜此豈可行者耶朕即欲降旨申飭恐言官畏懼不言此事該部如常議覆三十年二月上諭大學士等曰京師為輦轂重地人民商賈四方輻輳京城內外統轄必有專責俾稽察奸宄消弭盜賊然後商民得以安堵今城內地方既屬步軍統領管理城外巡捕三營又屬兵部督捕衙門管轄內外責任各殊不相統攝遇有盜案反難查緝嗣後巡捕三營亦令步軍統領管理京城內外一體巡察責任既專則於芟除盜賊安輯商民庶有裨益其三營事務著確議歸併管理三十三年四月刑部等衙門議覆民人高宏握毆死伊兄高宏先應正法上諭大學士等曰此案原供內有高宏擢之父高昇因伊子高宏先暴惡先行砍害之語今悉刪去但苟且定議人命關係重大即使旨意未當亦宜據理執奏況議此案者止滿洲官一員漢軍官一員似此關係人命事情不多令司官詳察會議苟且結案可乎刑部嚴加申飭嗣後倘仍蹈前轍決不輕恕三十九年九月刑部奏口外偷盜馬匹之范崧擬立斬上曰用兵之際嚴盜馬之禁故行即斬今海宇昇平兵革不試仍照前例即斬殊屬可憫范崧著從寬免死照例減等發黑龍江給披甲伊徹滿洲為奴四十年十一月上諭大學士等曰歲內秋審重案朕皆一一詳閱其字句錯誤處甚多此皆人命案件關係最重即一字一句不可錯誤乃九卿等自七月至今閱視數月其字句錯誤處並未看出一二何也此屬伊等專任似此怠忽不加詳慎可乎刑部刊此檔案先不詳審殊屬不合著交都察院嚴察議奏近看部院事件亦多錯誤朕凡事詳閱即一字之訛亦為改正嗣後爾等宜加敬慎毋忽四十五年十一月大學士等以秋審情實罪犯七十人請旨上將招冊逐一詳閱反覆審定勾決者二十五人諭大學士等曰四輔臣時每年勾決動至百餘人朕親政後數十年來每遇勾決凡有一線可原未嘗不從寬宥直至萬無可疑始予勾決至於光棍及有關主僕之分者其罪斷不可寬也五十一年十二月上諭大學士等曰朕辦事有年凡人命審擬事件要期悉當乎理今陳汝咸條陳應照宋時洗冤錄較定致命傷痕處所畫一除鎗刀弓箭銅鐵等器械外木棍等俱不作兇器夫人命事件將拳毆腳踢木棍毆打致死者酌量兇器輕重以定罪之輕重則事必致舛錯如針乃最微之物將針刺人致死豈可謂針非兇器而免其罪乎孟子云可使制梃以撻秦楚之堅甲利兵由此觀之木棍亦兇器也 \\n 雍正元年十一月九卿議覆尚書盧詢條奏捕盜官役設立賞格其窩主發黑龍江得旨此議尚未詳盡從來盜案內盜首脫逃報稱病故者甚多如何使盜首必不漏網盜案不致羈遲之處應再詳議至於窩主有窩強者有窩竊者有知情者有不知情者有分贓者有不分贓者律內分別立決監候斬絞以至杖笞開載甚明今概行議遣黑龍江可乎又議獲盜過半免其治罪過半之外拿獲一名賞銀十兩等語夫獲盜過半免其治罪足矣過半之外拿獲一二名即加賞賚不過地方官酌量行之以示鼓舞又何得預定數目援為定例乎再詳議尋議承緝各官不獲盜首者雖獲盜過半仍按限分別議處如盜首果係病故查有實據方準免其處分捕役拿獲盜首令州縣官從優賞賚其不獲者將家口監禁勒比至窩盜之家知情存留分別定以杖流存留三人以上者充發三姓地方著為例二年六月九卿議覆覺羅塞德疏言逃人例甚嚴而限期又迫地方官懼罪隱匿反得潛藏應如所奏嗣後逃人在該地方居住已過一年地方官不行拏獲者降一級留任十家長里長鄰居及窩主俱照不應重律責三十板完結不及一年者免囈倘過二年發覺仍照從前定例治罪所居之家不知情者免議其逃人在逃所置有產業者將一半入官在逃之單丁男婦年過六十或原有廢疾即未及六十而伊主願令為僧道者俱免照逃人例治罪若逃後自改為僧道及故將其身殘毀者照逃人定例又部議盜犯審實之後陸續狡供於某案行劫者概不準行至其扳出夥盜在別處已經審實定罪者不必提審對質但行文問取口供查兩案輕重從重歸結以杜藉案遷延脫逃等弊七月議定官員人等有一人而兩案犯罪者前案罪輕先行題結俟後案審明仍將前案所擬輕罪敘入然後就本案所犯重罪按律定擬如前案已擬重罪後案罪輕於前亦將前案所犯重罪聲明仍歸前案定擬如有數案犯罪將各案所擬應得之罪俱簡敘入本內具題請旨八月議官員挪移錢糧有多至數萬兩者或以罪止擬流而任意挪用或以罪無遞減而有意不完嗣後挪移一萬兩以上至二萬兩發邊衛充軍二萬兩以上者照侵盜例擬斬俱限一年全完免罪二年完者減二等三年完者減一等三年限滿不能全完查未完之數照例治罪三年二月議定官員虧空係挪移者仍照雍正二年定例計銀數分別定罪至二萬兩以上者照侵盜例擬斬俱限一年追完免罪二年完者減二等三年完者減一等至侵欺之員請自雍正四年正月為始一千兩以下者仍照監守自盜律擬斬准徒五年一千兩以上者擬斬監候秋後處決遇赦不准援免四月刑部議覆雲貴督臣高其倬條奏一黔省境接川楚奸棍苗頑互相勾結販賣人口一事最為地方之害嗣後定例地方官於一年之內有能拏獲積匪頑苗者計人數分別議敘倘不能查緝為別處官弁拏獲者亦計人數降革至窩藏護送及牽合之人亦分別嚴加懲治其外省客民有買貧民子女者令報用官印不許買至四五人違者仍照興販例治罪一黔省與楚滇粵接壤多民苗互相讐殺搶劫之事嗣後定例夷人越界未曾為非者拏送本省如係偷盜搶奪助人讐殺者即在拏獲之省審明發落又黔省有拏白放黑之習如被人劫殺力不能報復將無干之家奪其人口牛馬投以冤單令代為報復如不能代其報復則勒索銀兩取贖嗣後定例照依應得之罪加一等究擬五年二月兵部議覆雲貴督臣鄂爾泰疏言一苗民逞兇皆由兵器嗣後苗民出入止許佩數寸小刀所有一切軍器悉令繳出如有私造者即行正法一營汎兵丁不得踐踏禾苗生事擾害如該汎文武官弁不如鈐束照溺職例治罪一兇苗劫殺原非三五塘兵所能擒獲應令防汛各員一面申報督撫提鎮一面率兵擒拏所獲賊犯文武官會同審結四月部議律載犯罪事發逃走於本罪上加二等罪止杖一百流三千里凡知他人事發而藏匿在家者減罪人所犯一等不知者勿論立法過輕以致任意潛逃朋比隱匿請嗣後負罪潛逃之犯除笞杖等罪仍照律行外其徒流斬絞等罪皆加等定擬其藏匿之家除不知情者仍照律行外知情者民人照本犯原罪治罪若係職官革職仍照本犯原罪不准折贖又奉諭緝盜之例最難斟酌盡善如立法過嚴恐人巧圖脫卸必有誣陷冤濫之事立法稍寬又恐州縣官漫不經心捕役玩法養奸盜風愈熾此緝盜設法之難也至於失事之家往往張大其詞或以少為多或以竊為盜此又報盜之弊也但思若嚴報盜刁誣者固知斂跡恐謹良者必至不敢報盜矣必斟酌得宜使官吏皆盡緝盜之責而不敢任意輕重事主得申被盜之苦而不敢借端生事著大學士九卿科道酌議尋議如無知愚民以奸報盜情有可原者照不應重律杖八十如以人命鬬毆等事捏報為盜視其本罪輕重定擬至有司押勒諱盜除革職外仍嚴加治罪該管督撫司道府廳分別降調五月部議族人不法倘事起一時動合族公憤不及鳴官處以家法至死者即報明該地方官審明死者所犯劣蹟確有實據照罪人應死而擅殺律治以杖罪若罪不至死將為首者照應得之罪減一等免其擬抵九月吏部議覆河南督臣田文鏡疏言嗣後紳衿苛虐佃戶者鄉紳照違制例議處衿監吏員革去職銜得旨立法貴得其平倘有奸頑佃戶拖欠租課欺慢田主何並未議及著再議尋議嗣後奸頑佃戶拖欠租課欺慢田主者照不應重律擬杖所欠之租勒追給主十月諭律載止殺姦婦者照毆妻致死律擬絞葢恐姦情不實將此杜借名殺妻之弊若姦情事實而姦夫此時脫逃拏獲到官承認亦照此例擬罪殊非允協著九卿議奏尋議本夫於姦所獲奸將妻殺恐姦夫走脫後被拏獲到官審實不諱者將姦夫擬絞監候本夫杖八十著為例六年八月部議凡遇決不待時之犯部文到日正印官因公出境即令同城之州同州判縣丞主簿等官會同本城之武職兵弁代行監決其無佐貳官之地方吏目典史官職卑微不便令其監決應令該知府派委府屬之同知通判經歷等官星速至該州縣會同本城之武職官弁代行監決著為定例十一月部議奴婢自行偷竊家長財物者請照竊盜律分別贓數定擬不准減等仍刺字其奴婢起意勾引外人同竊者照凡竊盜律分別贓數遞加一等治罪贓數滿貫至百二十兩以上者照例擬絞監候三百兩以上者照監守自盜三百兩例擬斬俱不准援赦其被勾引之外人仍照竊盜例分別定擬又議奏州縣官考取代書給以圖記原以杜訟師之弊乃劣衿莠民藐法唆訟陽假代書之圖記實係訟師之捏詞嗣後應令地方官嚴飭代書務照本人情詞據實開寫其有教唆增減者照律治罪外如有將訟師底稿囑其謄寫者許令代書出首按律治罪如代書容隱不首濫用圖記一體治罪劣衿挑唆詞訟應加倍治罪又律載証佐不言實情故行誣証致斷罪出入者罪減本身二等若並非實係証佐受賄徇私挺身硬証者應與誣告人一體治罪不准減等受贓者計贓以枉法從重論七年八月部議繼母將前母之子任意凌虐毆殺故殺者不必坐以收贖之虛罪即將所生偏愛之子議令抵償擬絞監候如凌逼前母之子致自盡者將繼母之子杖一百流三千里未生有子者勒令歸母家不得承受其夫之產業九年二月給事中唐繼祖條奏捕役為盜較之常人尤為可惡請嗣後捕役為盜雖非造意為首應照造意為首律擬立決本官不行覺察照例革職如捕役為盜事發而本官抑勒夥盜改供或現充捕役而謊稱革役該上司不能查出者並從重處分又江湖巨盜往來地方捕役知情交結遇有緝捕走風漏信令其遠颺雖非得財賣放與伊承緝之案但審有交結漏信確情應照本犯治罪部議從之又議廣西武生韋尚英誣告伊弟韋養被打身死經官蒸檢屬虛將韋尚英依誣告人謀死人命致屍遭蒸檢為首例擬絞監候再查兄姊故殺弟妹律止杖流是蒸檢已死親弟之屍其罪反重於故殺親弟之條自宜照倫序之尊卑並服制之遠近分別量減始為允協請嗣後期親以上尊長凡律內不應抵命者若誣告人謀死人命以致蒸檢卑幼身屍仍照誣告人死罪未決律擬流加徒治罪其餘親屬尊長律有應抵之條者如誣告致蒸檢卑幼之屍及卑幼誣告致蒸檢尊長之屍者定例擬絞十二月部議凡流犯脫逃分別原犯流罪及免死減等為流者按脫逃次數遞加治罪初次脫逃枷號兩個月責四十板加徒役三年二次枷號三個月責四十板加徒役四年三次發邊衛充軍若係免死減等流犯初次脫逃者枷號兩個月責四十板加徒役四年二次發邊衛充軍三次照軍犯三次脫逃律擬絞監候十一年三月九卿議准大學士張廷玉奏凡引用律例務必情罪相符如律內數事其為一條祗引所犯本罪若一條止斷一事不得任意刪減或律無正條比照某例科斷者令於疏內聲明倘承審官援引失實查出題參至三法司衙門理宜一體詳慎嗣後刑部引例不確院寺即查明改正倘院寺駁改猶未允協三法司堂官會同妥議如有扶同蒙混察出議處四月部議嗣後凡守節孀婦即年非老疾如實係獨子凡犯死罪非常赦所不原者開具所犯罪名請旨定奪若犯軍流徒罪者照例決杖一百餘罪依律收贖免死減等之犯枷號兩個月杖一百俱准存留養親如該犯之母已經再醮假捏孀婦或留養後改適人者一經查出本犯仍照原擬問罪七月尚書張照奏准一夫毆妻死審無故殺別情者如家無承祀之人准留承祀以枷責完結一竊盜至三犯通計賍在五十兩以下罪止滿杖者從重擬遣五十兩以上應擬徒者從重擬絞監候一承審官輒用重刑將笞杖人犯疊夾致死二命以上徒流人犯疊夾致死四命以上者以故勘平人論斬監候一斬絞人犯監禁在獄仍強橫不法及賭博等事照原擬即行正法提牢官議處禁卒治罪十二年二月部議嗣後凡有惡徒將良人子弟強行雞姦者無論殺人與未殺人俱照光棍例為首擬斬立決為從擬絞監候雖未夥眾實因姦而致死良人子弟及將良人未至十歲之幼童誘去強行雞姦者亦照光棍為首例擬斬立決如強姦十二歲以下十歲以上幼童者擬斬監候和姦者照強姦幼女雖和同強論律擬絞監候若止一人而未夥眾又未傷人者擬絞監候傷人未死者擬斬監候未成姦者杖一百流三千里其二人強行雞姦並未殺人者照輪姦是實依光棍例分別首從定擬又議覆湖北巡撫德齡疏言向例以財行求無祿人俱照有祿人減一等而說事過錢者或照有祿人減一等或照本律遞減二等殊不畫一嗣後以財行求說事過錢照例與受同科有祿人概不減等無祿人各減一等倘承審官不依例擬斷仍將說事過錢之無祿人照例減二等照故出入人罪議處再行求說事亦有首從請將為首者照例科斷為從者再照有祿無祿遞減一等倘所許財物立議封貯官吏雖未收受亦應向許財之人追取入官將聽許之人議處三月議准廣東按察使張渠疏言直隸竊盜之案分別夥黨之多少並有無執持器械以定情罪嗣後三人以下手執兵器行兇雖不得財杖六十徒三年得財一兩以下計賍遞加一等至滿貫論絞其中有不持兵器者仍照本律科斷四人以上雖不得財亦無器械為首徒一年為從各杖一百得財一兩以下亦計賍以次遞加如加至流三千里為首發邊衛充軍為從仍流三千里若夥眾至六人以上不論曾否得財首從皆徙三年計賍重於徒三年者為首流三千里為從各減一等賍至滿貫為首者絞為從者發邊衛充軍至十人以上不分首從並發邊衛充軍賍滿貫者仍絞再竊盜至十人以上地方官難辭咎戾其疏防諱盜等項處分俱照強盜例十月直隸督臣李衛條奏一口外幅員甚廣凡遇盜案請令該汛武職會同文員協力緝拏一熱河監獄請專歸承德州管理並添設吏目一員以資督捕一八溝同知原為專管三處喀喇沁民人事務而設應將該地方人命盜案令該同知自行驗審如有關涉蒙古之事令會同值年章京驗審一命盜等案民人事件關涉蒙古者該章京行令扎薩克等交與所轄地方查緝解送一熱河理事同知通判等所管案件向例先報內部定擬人犯由古北口提督轉解今既立知州同知等官請嗣後除在外法司難以定擬者仍會審徑行解部外一切旗民命盜照例申解該上司審擬具題議准嗣後如有無証據之盜案捕役奉差緝拏到官雖審非此案正盜但其人素行不端曾犯竊案者原與誣良有閒應照誣良為盜充軍例減一等擬徒若其人本係良民捕役捏稱蹤跡可疑指為素行不軌及雖犯竊勒認盜者均照誣良為盜例治罪十三年十月議奏嗣後有貪人吉壞將遠年之墳盜發者子孫告發審實將盜發之人以開棺見屍律擬絞監候但棺久必壞塚久必平如非其子孫又無確據勾引匪類夥告夥証陷害無辜者將為首照誣人死罪未決律杖一百流三千里為從者照誣告為從例科斷若本人遠祖之墳被人發掘盜葬因將盜葬之棺發掘拋棄者雖同是發塚不必以發塚論應照祖父被人殺子孫不告官而擅殺兇人律杖六十若盜葬者尚無發塚等情止在近墳旁盜葬而本家即行發掘者應依地界內有死人不報官而輒移他處律科斷如有毀棄屍骸等情應照地界內有死人而移屍毀棄律科斷盜葬之人依本例杖八十責令遷移若非墳地止於田地場園內盜葬而地主發掘者除開棺見屍照例擬絞外不開棺見屍者照本律減一等科斷其盜葬之人應照本例減二等杖六十亦責令遷移以上皆指凡人而言如兩造本係親屬其墳塚屍骸與本人皆有服制則兩造各照發服內親塚律科斷 \\n 乾隆三年六月部議覆御史王綱振疏言各省秋審冊內監候待質一項如續獲盜首未肯招認而從前供明之夥盜已經決遣餘盜尚未盡獲無憑質証罪關首犯例應監候待質或有續獲之犯審供與原供案情相符並未首盜又未傷人原係夥盜因年久賍物花費遂照疑似之條監候待質又如獲犯並無賍據屢審堅供不認此或係夥盜或係無辜因餘犯在逃亦令待質伏思此等既屬疑似則虛實原屬未定乃歲歲待質有監至十餘年及二三十年者昔年之逃犯欠已無跡而此等衰老待質之犯久淹囹圄雖有一線可原之情概沈獄底請敕法司於秋審之日公同九卿將原案逐一詳查酌其情罪之輕重量其監候之遠近或取保或未減或仍行監候分別辦理至人命案內監候待質之犯其有情節不同之處均請一體查辦應如該御史所奏除罪關斬決仍應監候外其並非首盜又未傷人因賍物花費監候待質人犯供認既確令九卿會審核明擬以遣罪如並無賍物堅供不認者是其為盜為良尚屬未定並於秋審時核其情節酌量擬保俟緝獲正犯之日再行質審至奏稱人命案內待質人犯一體辦理查現在秋審人命正犯俱係情罪重大祇因少涉疑似尚應待質與盜案不同應於秋審時詳細分別辦理其朝審監候待質之犯亦照秋審案件一體查辦又議准凡相驗屍傷本邑與鄰邑相距不過五六十里本邑印官公出即請鄰邑印官代驗其或鄰邑地遠不能朝發夕至者許別委佐貳代驗其代驗之員必係同知通判州同縣丞等官毋許濫委雜職【謹按乾隆十八年奏准凡遇命案印官公出同城並無佐貳距鄰邑遙遠者即令該吏目典史驗立傷單申報印官覆驗如印官不能即回即申請鄰邑代驗填圖通詳】又議以盜案有幫助綑毆按捺事主逼索財物者此等雖未傷人實亦法所難宥向例尚未分晰詳明請嗣後除造意為首及拒捕傷人綑縛架送事主者仍照例擬以法無可宥及迫於饑寒誘逼入夥並無逞兇者仍請旨減等外其有幫助綑毆按捺事主逼索財物者無論傷人與未傷人俱擬以法無可宥七月議拐竊案內有指引綑拐藏匿遞賣之罪未詳定例請嗣後如留歇販棍之人果有綑拐藏匿遞賣確據者即照開審為首例同拐販首犯皆斬立決在犯事地方正法若無幫同情事有分賍確據者無論賍數多少照窩藏強盜坐家分賍例不分首從發邊衛充軍其止知情窩留無分賍情事無論人數多少仍照定例為首者杖流為從者杖徒其窩販之鄰佑明知不首者照知而不首例滿杖五年閏六月九卿議奏弟毆兄死遇有留養承祀者向例枷責完結嗣奉諭旨以倫紀攸關枷責完結過輕改為斬監候正以孝弟本屬一理既不弟其兄雖留養亦必不能孝其親且祖宗亦必不歆其祀徒使兇頑倖免倫紀有乖故改斬監候使拘繫在獄漸化其兇殘之性然後留以養親承祀此仁至義盡之道也請嗣後此等罪犯俱改擬斬監候俟三年後該督撫查明於秋審冊內聲明請旨照例枷責留養承祀倘三年內遇有父母病故及有人承祀者仍擬情實再據刑部議救父情切毆死大功服兄照姪毆伯叔之例分別已成傷未成傷及折傷三等科罪查人子當父母被毆死生呼吸之際此時但知有父母不知有大功兄亦但知教父母於急難更不知己之因此而獲罪倉惶失手以致毆斃是以謂之情切若分別三等勢必救父之時先視其大功兄之毆伊父必致折傷然後救之天下固無此人子且先計大功兄之罪至於流絞然後已之毆死可以末減計較瞻顧又豈所謂情切者乎請嗣後救父情切毆死本宗期功親屬者仍擬斬監候援例兩請候旨定奪但監候之後歷年秋審以此等罪犯本應立決改擬監候不復更寬多有入於緩決而連年監候者臣等伏思人子見父母被毆但知父母生死為急不暇詳審非兇狠者比雖改擬監候已邀寬典而長繫囹圄情殊堪憫請於秋審時核明情由可矜者減等則情法似均得其平矣七月定兩家互毆各斃一命除尊卑服制及兩家死者多少不同或故殺鬬殺情罪不等仍照本律定擬外其兩家互毆各斃一命的係各兇手本宗親屬將應擬抵人犯免死減等發邊衛充軍【謹按乾隆二十六年又定各斃一命案內除均係同居親屬無庸追埋外或一家被殺之命與減軍之犯有不同居共財者各於犯人名下追銀二十兩給付死者家屬】六年十二月雲貴總督張廣泗奏民人劉四貴等謀殺小功服姪劉先知首犯劉四貴照例絞監候從犯劉三貴無例可援刑部及三法司核擬劉四貴擬絞監候劉三貴杖流並請嗣後尊長謀殺本宗及外姻卑幼除為首者仍依故殺律定擬外其為從加功之尊長各按服制分別已行已殺已傷三項各依為首之罪減一等定擬若同行不加功及同謀而不同行者又遞減一等七年三月部議侍郎張照等奏請申明致死婢女畫一科斷之例查例載旗人故殺白契所買之人並典當之人俱照故殺僱工人律擬絞監候若毆打死者照律治罪又定例康熙六十一年以前各旗所買白契之人俱不准贖身有逃走者許遞逃牌雍正元年以後白契所買單身及帶有妻室子女之人俱准贖身若買主配有妻室者不准贖是紅契則為家人白契即為僱工而向來問刑衙門科斷為家主致死白契所買家人則照僱工人例於白契所買婢女俱照紅契定擬殊未畫一請嗣後民人於雍正十三年以前白契所買之家人照八旗之例准作家奴倘伊主毆殺故殺俱照紅契一例擬斷若乾隆元年以後除婢女招配者亦照八旗配有妻至不准贖身之例作為家奴外其餘白契所買之人俱以白契定擬至旗民所買婢女已配給紅契家奴者准照紅契辦理九年四月刑部議覆蘇州巡撫陳大受疏稱歐德潤妻丁氏過失搇傷德潤身死查欽頒新律妻妾毆夫條內注有妻過失殺夫當用比律之語但未明言應比何律查妻為夫服斬衰三年應以服制輕重比照科斷應比照子過失殺父母律將丁氏杖一百流三千里係婦人決杖一百流罪收贖應如所請再查妻妾毆夫條下注云夫過失殺妻妾及正妻過失殺其妾者各勿論若妾過失殺家長及正妻當用比律自應分晰指明使問刑衙門知所遵循查妻為夫妾為家長俱服斬衰三年妻過失殺其夫妾過失殺其家長俱比照子孫過失殺祖父母父母律杖一百流三千里妾為正妻服期年妾過失殺正妻應比照過失殺期親尊長律杖一百徒三年俱行決杖餘罪收贖十二年九月諭侵盜貪婪之犯因例內載有分年減等逾限不完仍照原擬監追之語至秋審時概入緩決外而督撫內而九卿法司習為固然初不計二限已滿既入秋審自當處以本罪豈有虛擬罪名必應緩決之理即如立限減等原屬法外之仁至限滿不完則是明知不恐更欲保其身家此等藐法無恥之徒即應照原擬明正其罪嗣後凡二限已滿照原擬監候之犯九卿於秋審時核其情罪應入情實者即入於情實案內以彰國法朕於勾到日再為酌奪其如何分別酌核之處著大學士九卿妥議具奏尋議侵貪案犯二限已滿察其獲罪之由如係動用雜項及挪移核減一應著賠作為侵欺並收受借貸等款問擬貪婪迨監追後急圖完公者應量擬為緩決若以身試法賍私累累至監追二限已滿侵蝕未完尚在一千兩以上及貪婪未完尚在八十兩以上者秋審時即列入情實請旨勾到十三年五月刑部議奏凡直省刁民因事哄堂塞署逞兇毆官聚眾至四五十人者為首者依律斬決仍照強盜殺人例臬示其同謀聚眾轉相糾約下手毆官者雖屬為從其同惡相濟審與首犯無異亦照光棍例擬斬立決其餘從犯照例擬絞監候被脅同行者照例各杖一百如遇此等案件該督撫先將實在情形奏聞嚴拏正犯速訊明確如實係首惡該督撫一面具題一面將該犯於該地方即行梟斬並將犯事緣由及正法人犯姓名刻示遍貼城鄉俾愚民咸知儆畏如承審官不將正犯究出混指他人為首因而坐罪及差役誣拏平人株連無干者嚴參治罪該督撫交部嚴加議處十二月刑部議奏凡統兵將帥玩視軍務苟圖安逸故意遷延不將實在情形具奏貽悞國事者又凡將帥因私忿媢嫉推諉牽制以致糜餉老師貽悞軍機者又身為主帥不能克敵布散流言煽惑人心借以傾陷他人致悞軍機者均屬有心貽悞應擬斬立決十四年九月諭繼母如母名分甚尊其於前妻之子究無屬毛離裏之愛果其視如己出則子自當視若所生然忿戾殘刻非理凌虐者比比而是皆由法雖設而不行人心無所儆畏故也律載故殺子孫者杖六十徒一年嫡繼慈養母者加一等致令絕嗣者絞律文之以加等治罪正以其與親生者有閒當其戕害軀命則子母之恩已絕況致令絕嗣則得罪於其夫得罪於其夫之先代母子夫婦天倫盡廢執國法以繩之固殺人之凶犯耳揆之天理人情毫無可恕朕意子果不孝經官驗明有據雖繼母不必治以加等及擬絞之罪如其無罪至死則但當治以國法而不復追論其名分其絕嗣擬絞亦但當論其現在之有無子息而不必計其後此之續娶另生凡情罪可惡者以情實定擬與謀故人犯一併正法則慘毒之行有所畏憚庶足以正刑章而厚倫理著大學士九卿定議尋議繼母故殺前妻之子審係撫如己出而其子不孝經官訊驗有據即照父母故殺子孫律分別擬以杖徒不必援照加等之例如伊子本無違犯教令而繼母非理毆殺故殺者除其夫現有子嗣仍依律加等定擬外若現在并無子嗣即照律擬絞監候於秋審時將情罪可惡者入情實冊內請旨定奪十五年八月部議知府失察屬員虧空及本犯實係因公挪移者仍照原例辦理外及知府通同狥隱州縣侵欺倉庫錢糧著落代賠之項若三限已滿未完按其已未完交分數治罪以十分為率如未完之數在五分以內者杖一百至六分者杖六十徒一年每一分加一等十分無完者杖一百徒三年均不准納贖十九年五月更定僧道匠役故殺弟子之例先是十三年部議僧尼故殺弟子照故殺大功卑幼律擬絞監候謀殺已行者依故殺罪減二等已傷者減一等已殺者依故殺律定擬若止毆傷亦照毆傷卑幼非折傷勿論律以上減几人三等至死者照毆殺堂姪律杖流至僧尼毆受業師至篤疾者亦照毆大功尊長至篤疾律擬絞監候傷者照毆傷大功尊長律杖徒折傷以上加凡鬬傷一等至是大學士等奏定凡僧尼道士因奸盜別情謀殺弟子者無論已傷未傷已殺未殺悉照凡人分別定擬其有挾嫌逞兇故殺弟子及毆殺內執持金刃兇器非理扎毆致死亦同凡人論匠役人等致死弟子者亦如之八月吏部刑部會議御史王應綵奏稱檢驗不實之處分宜歸畫一查吏部則例內官員驗屍有傷報稱無傷或打傷砍傷報稱跌傷磕傷者降二級調用傷痕不全報者降一級調用至致命傷痕報出不致命傷痕遺漏或拳傷報稱踢傷之類罪無出入者罰俸一年刑律開載官吏仵作因檢驗而罪有增減者以出入人罪論失出減五等失入減三等罪俱至擬徒同一檢驗不實罪有出入從處分則例則止於降調從律則至於擬徒未免參差互異請嗣後審有受財故縱情弊以至故出入人罪者仍依律問擬外其止於失出失入并無別情仍送吏部照欽定則例分別降調以歸畫一至刑部參奏審擬之案或案情重大降調不足蔽辜仍聽刑部臨時酌量辦理二十年十二月步軍統領衙門議奏例載凡子孫將祖父墳園樹木砍伐私賣者照違令律例治罪私買者同科奴僕盜賣者計贓加竊盜一等治罪盜他人墳園樹木者准竊盜論其盜賣墳塋之房屋碑石磚瓦木植等項均照此例治罪向來立法太輕以至不肖之徒無所顧忌請嗣後墳園樹木除實在乾枯者許具呈該管官查明准其砍伐外如子孫將祖父墳園樹木砍伐私賣一株至十株者杖一百枷號三個月如在十株以上即行充發奴僕盜賣者罪同盜他人墳塋樹木者杖一百枷號一個月其盜賣填塋房屋碑石磚瓦木植者亦照此例治罪私買者照現議盜他人墳塋樹木例一體治罪所有私砍樹木等物分別入官給主【謹按二十八年又奏定凡看墳人等如果受有房地居住代守墳塋歷有年所輒敢盜賣墳主樹木者雖係民人均照奴僕盜賣例辦理】又部議外祖父母與本家期親尊長無異母舅兩姨新改小功服制其中有名稱同而實不同者如繼母之父母兄弟姊妹皆外祖父母舅姨也查新例繼母非理毆故殺前妻之子若現無子嗣即照律擬絞於秋審時入情實冊內請旨定奪是繼母不得比於親母其義甚明設有繼母之父母毆殺故殺其婿前妻之子反得減等徒流則於情法俱乖竊按禮記云親母死於室則為其黨服而不為繼母之黨服是母死而父再娶其繼母之父母兄弟姊妹一切皆以凡諭據經可以定例也請嗣後凡於母黨有犯除親母嫡母本身母黨屬仍照服制定擬外其餘均同凡論著為例二十二年七月定例凡金刃扎傷本管官者斬決仍定限保辜其限內死者該犯妻子發遣傷痕平復者妻子免遣至是大學士等議奏保辜之限專為該犯妻子發遣免遣之分與該犯毫無干涉若俟保辜限滿始行題達轉令兇犯得以苟延時日請嗣後遇有此等犯案刑部即將本犯具題正法於本內聲明俟保辜限滿再將該犯妻子照例分別辦理十月部議湖北巡撫莊有恭奏律載吏卒謀殺六品以下長官並佐貳首領官各依凡諭之條不得其平請照軍士謀殺本官律向查部民謀殺本屬長官軍士謀殺本管官吏卒謀殺本部五品以上長官已行者流二千里已傷者絞已殺者皆斬本註內卒吏謀殺六品以下長官并佐貳首領官各依凡論又吏卒毆六品以下長官各減毆五品以上三等此原定之律文也例載因事聚眾將本官及監臨官毆打綁縛者不分首從發極邊充軍此舊有之成例也乾隆十三年定直省刁民因事閧堂塞署逞兇毆官至四五十人者為首照強盜例斬決梟示同惡相濟轉相糾約下手毆官者照光棍例斬決為從者絞候又例載軍民人等毆死在京現任官員照毆死本管官律斬候謀殺者斬決八旗兵丁不服管教將本管官戳死者若閑散及護軍披甲人記讐將該管官動兵刃致傷者本犯即行正法此現行之則例也現在辦理毆傷本官之案俱照現行則例擬罪特未明著科條請嗣後直省部民軍士吏卒有犯罪在官不服拘拏審斷或挾讐逞兇殺害本官者拏獲之日無論本官品級及有無謀故等情審明已殺者不分首從皆斬立決己傷者為首照光棍例斬決為從及下手者絞候其聚眾逞兇者仍照定例並該管官恃有嚴例任意凌虐及不守官箴自取侮辱各案其情罪輕重臨時酌量分別比引辦理二十四年九月江西按察使亢保議奏律載為人後者為本生親屬服皆降等服降則罪亦宜降應否與本身親屬有犯照所後服制律分別定擬又查毆期親尊長律註云兄弟雖為人後姊妹雖出嫁降服其罪亦同若出繼之兄毆弟者依現服制科斷又毆大功以下尊長律註云族兄出繼族姊出嫁不作無服是否卑幼犯尊長俱按本服尊長於卑幼悉依現服敕下部議尋議律載為人後者為本生親屬降服而不復立有犯科條服定則罪定無庸複贅也自律註措詞既不該備引用遂多疑義應請嗣後為人後者於本生祖父母父母有犯仍照所後服制定擬外其伯叔兄姊以下均依律圖降一等科罪尊長之於卑幼亦如之例註二則均請刪除二十五年三月河南按察使蔣嘉年奏鄰佑因聞事主聲喊失竊前往協捕將賊人毆打致死者例內未設專條向例多比照罪人不拒捕而擅殺以鬬殺論擬絞監候似覺情輕法重請照減鬬殺二等例定擬部議嗣後除賊犯持杖拒捕者格殺之不問事主鄰佑俱照例勿論外如有攜贓逃遁鄰知人等直前追捕倉猝毆斃或賊勢強橫不能力擒送官以致毆打戕命者照事主毆打致死減鬬殺罪二等例杖一百徒三年若業已拏獲輒復疊毆或捕人多於賊犯倚眾共毆及恃強逞兇致斃者仍照罪人不拒捕而擅殺律定擬共毆之餘人仍照例杖一百四月部議凡官司差人捕獲罪人有聚眾中途打奪毆差致死者為首斬決為從下手者絞決其傷差未至死者首犯照例絞候但經聚眾奪犯雖未傷人亦照因而傷人例從重擬絞餘仍照律分別坐罪若數年後此風稍息請旨仍復舊例遵行其非聚眾及不於中途打奪者各按本律註分別辦理時廣東按察使來朝奏罪人在家毆差奪犯傷人至死僅擬絞候未足蔽辜請酌更條例事下兩廣總督李侍堯詳議尋議凡罪人在家拒捕如造意糾集兇黨至三人以上均係持械下手共毆者不論殺人傷人俱照中途打奪現行定例分別首從治罪其並未糾約聚眾僅因一時爭鬬拒毆致斃人命者俱照本律分別擬議設係有心欲殺究明謀故確情除有罪本犯自行殺傷仍坐以罪人拒捕律外若本犯無罪及非所勾攝仍係謀殺按照本律分別首從擬議係故殺為首者應斬監候為從下手者發邊衛充軍部議從之五月部議疏脫重囚與故縱有別律例所載各按所犯輕重有減囚罪二等者亦有罪止滿杖者勒限緝拏限內能自捕得及他人捕得具准免罪未免法輕易犯請嗣後押解斬絞重犯除受賄徇情故縱依新例照禁卒賄縱罪囚辦理外其違例僱替托故潛回無故先後散行止留一人押解者改照故縱律與囚同罪不准照舊例減囚罪二等問擬果係依法管解偶致疏脫審有確據者除依律治罪外仍勒限緝拏他人捕得亦不准寬免六月部議廣東按察使來朝條奏查私鑄銅錢房主鄰佑甲長俱有分別治罪專條而私鑄鉛錢定例惟有里長知而不首者杖一百不知者不坐之文其房主鄰佑未經詳及應如所請嗣後私鑄鉛錢之案如有夥眾開爐鑄至十千以上者房主鄰佑甲長知而不首者俱杖八十徒二年失於查察者杖八十其實係窮鄉僻壤鄰里較遠或空房別舍誤借匪人不及查察者方准依例以不知科斷二十六年六月江西布政司湯聘奏請將同謀共毆之案如驗係傷皆致命者無論當時身恐將先後下手之犯一併收禁解審二十七年閏五月部議各省州縣命盜無庸先據初供報部仍照例於命案初到驗訊時取具供招申報各該上司以憑覆審查核俟得確情審擬定案備敘初供題達以期虛公勘斷至同謀共毆致死人命之案仍請止將正兇解審以免拖累得旨允行并諭刑名案件情偽微瞹變幻百出若事事曲為逆億雖日定一例豈能遍給乎惟在司刑者臨事詳察案情參酌令典期於平允徒鰓鰓然各逞己見議改議增適以變舊章而滋紛擾於讞獄之道有何裨益著傳諭中外問刑衙門知之十一月部議覆左侍郎錢維城條奏二事一竊劫之犯如在湖河舟次格鬬致斃屍墮水中漂流不獲及山谷險隘猝熱禦暴屍沈溪澗者應如所奏仍依格殺本律勿論毋庸牽引棄屍之條若室中夤夜格捕姦盜之犯或曠野道路格傷拒捕之竊盜本係不應擬抵而畏罪心切以致毀棄掩埋移投坑井者應照地界內有死人不報官司私自掩埋律杖八十因而遺失者照地界內有死人移置他所以致失屍律杖一百如格殺之後懷挾夙嫌逞忿殘毀或投之水火或割剝損傷仍照毀棄死屍律科罪一本夫及應許捉姦非登時而殺仍照夤夜無故入人家例擬以杖徒外其有捉姦非登時殺死不拒捕姦夫者或係倉猝毆死即照本例原文以罪人不拒捕而殺之例論絞或係有心致死及拘執而殺即依罪人不拒捕及已就拘執而擅殺律擬絞不得與平人同科若雖係捕獲姦夫又因他故致斃者自當仍以謀故論至已經犯姦有據又復逞姦拒捕雖非登時自應如所奏一依罪人拒捕律科斷二十九年三月部議姦夫姦婦因事敗露商謀同死有姦婦逼令姦夫買藥同飲姦婦毒重殞命姦夫得灌救不死者有姦婦逼令姦夫持刀代割先死者姦夫隨後自抹未死者并將姦夫照犯罪時僱人傷殘因而致死減鬬殺一等律杖一百流三千里三十二年四月部議各省改發伊犁烏嚕木齊等處安插人犯為數過多種地兵丁約束非易酌請嗣後如情罪較重者仍隨時酌發外從前所定應發新疆二十二年條內一兇徒因事忿爭執持軍器毆人至篤疾者【謹按原例邊衛充軍乾隆二十二年奏准改發】一偷盜圍場木植牲畜犯至二次三次者【謹按原例二次枷號兩個月三次枷號三個月乾隆二十七年奏准改發】一旗人正身犯積匪者【謹按原例發遣寧古塔乾隆三十年奏准改發】一拏獲逃人不將實在窩盜之人指出再行妄扳者【謹按原例發寧古塔乾隆二十七年奏准改發】一移住拉林閑散滿洲有犯二次逃走尚未出境者【謹按向無專條乾隆二十九年奏准定例】一派往駐防滿洲兵臨行及中途脫逃者【謹按向無專條乾隆三十年奏准定例】案其情節尚非積慣兇徒易於約束仍請照例分別僉配發往所有積匪猾賊回民行竊等項十六條改發之處概行停止其原例發遣極邊煙瘴充軍及黑龍江者仍照原配地方發遣餘俱照原例所定地方各加一等改發又陝甘總督吳達善審擬甘肅巨窩馬得鰲積聚多匪助貲外出竊劫客商積案累累將馬得鰲請旨斬決妻子發生伊犁給與兵丁為奴夥犯內屢次行竊滿貫為首之閻景彩馬甫臣請旨絞決為從行竊多次之馬老二苟老三等十三人及行竊而均非善類之馬登科等俱發伊犁分別為奴安插復審得苟老三曾於江南舒城縣偷竊鞘餉滿貫為從分得贓銀二百兩情罪較重請將該犯即照為首例擬絞監候入於本年秋審辦理尋部議馬得鱉盤踞村落聯結匪徒其黨習散布各省為害商旅此等案件本屬絕無僅有則懲治之法自不得拘於常例嗣後如有此等情節應將為首滿貫數次者從重改擬絞決滿貫一次者問擬絞監候滿貫為從已逾數次分贓在一百二十兩以上者亦照為首例擬絞監候秋審時一體入於情實為從一二次分贓未滿貫者亦從重發黑龍江給與索倫兵丁為奴九月部議凡遇祖父母父母老疾應請侍養家無次丁之案如該犯本有兄弟並姪出繼現存及本身為人後者概不得以留養申請秋審時無庸取結報部十月部議秋審時情實字樣應請將諭旨內有關秋審朝審恭纂為例者俱歸入歷年秋審上諭內照向例於每年秋審前刷印成冊分頒九卿科道一體欽遵至例冊內凡有議准條奏應入秋審情實者於秋審例入情實將例內秋審情實字樣俱行酌刪謹將應行修改及毋庸刪除各條繕清單恭呈御覽一凡斬絞重犯在監脫逃審係禁卒賄縱者即視其縱囚犯之罪全律科斷如本犯應入秋審情實者亦入情實應緩決者亦擬緩決應斬決以上者亦即擬以斬決其非得賄故縱者仍照本律科斷一凡奸徒得受正兇賄賂挺身到官頂認致脫本犯罪名者不計贓數多寡俱照本犯徒流斬絞之罪一例全科其原犯應入情實者擬為立決應入緩決者秋審時擬入情實如原犯軍流等罪照軍流脫逃改調例從重治罪徒杖以下按律各加一等以上二條雖有秋審情實字樣但係定罪條例仍應存一凡繼母毆故殺前妻之子係平日撫如已出而其子不孝經官訊驗有據即照父母毆故殺子孫律分別擬以杖徒不必援照加等之例如伊子本無違犯教令而繼母非理毆故殺者除其夫現有子嗣仍依律加等定擬外若現在並無子嗣即照律擬絞監候一蒙古人等除搶奪四項牲畜殺人及傷人者仍照舊例辦理外如偷竊四項牲畜滿十匹以上者首犯擬絞監候六匹至九匹者發雲貴兩廣煙瘴地方至三匹五匹者發湖廣福建江西江南浙江等處一二匹者發山東河南等處俱交驛地充當苦差一匪賊偷竊衙門服物不論初犯再犯及贓數多少俱改發雲貴兩廣煙瘴地方充軍一私鑄銅錢首犯匠人其錢數至十千以上者或雖不及十千而私鑄不止一次後經發覺者照例擬斬監候其錢數不及十千者俱照免死減等例改發黑龍江等處給披甲人為奴一凡有強姦將本婦立時殺死者擬斬立決若強姦既成或本婦羞忿自盡仍照因姦威逼致死律擬斬監候至於強姦未成但經調戲本婦羞忿自盡者俱擬絞監候以上五條係定罪專例內有秋審情實字樣應行節刪一凡滿洲殺死滿洲之案朝審俱擬以情實候勾一聚眾械鬬互斃多命審係各下手致命之人一命一抵俱列入秋審情實冊內請旨勾決一凡侵貪案犯二限已滿察其獲罪之由如係動用雜項及挪移核減一應著賠作為侵欺并收受借貸等款問擬貪婪監追後多方設措急圖完公者應酌量擬為緩決若以身試法侵蝕錢糧入已及枉法貪婪者毋論贓項已完未完秋審時即列入情實請旨勾到一常人盜倉庫錢糧罪應擬絞者入於秋審情實以上四條係專為秋審定擬而設定罪各有本條仍將應入情實之處詳記檔案秋審時列入情實得旨依議三十三年六月部議嗣後自京城發往及移駐兵丁內在原處曾經犯逃如有逃走者即係二次雖經自行投首毋庸銷除旗檔改發煙瘴地方轉使安居內地應加用重枷枷號五個月滿日痛加鞭責仍交與該管官充當折磨差使若係緝拏就獲實屬怙終不悛即請旨正法其自各省移駐兵丁原未犯過逃案若初次逃走且自行投回情節稍輕應枷號三個月滿日鞭責交與該管官嚴行約束其初次逃走之拏獲及二次逃走之投回者情節較重亦無庸改發煙瘴地方均加重用重枷枷號五個月痛行鞭責令其充當折磨差使若係二次逃走後經拏獲者亦即請旨正法并將各項人犯分別治罪之例逐一疏明一京城八旗因逃發往伊犁披甲及各省移駐伊犁內有在原處曾犯逃案者均係已經犯逃一次若在伊犁復行逃走即係二次犯逃自行投回者加重用重枷枷號五個月痛加責懲折磨差使拏獲者即行正法一由各省移駐伊犁兵丁初次犯逃自行投回者枷號三個月滿日鞭責交該管官嚴加管束拏獲者加重用重枷枷號五個月痛加責懲折磨差使二次犯逃自行投回者加重用重枷枷號五個月痛加責懲折磨差使拏獲者即行正法八月河南巡撫阿思哈咨稱固始縣拏獲逃流馬福係江南潁州府霍邱縣人原犯流三千里係發福建福寧府壽寧縣安置在配脫逃應照新例就現配地方改發查軍衛道里表福寧府屬附近充軍東南二至俱抵海不足二千里西至江西贛州府距該犯本籍霍邱已比現配地方稍近北至江南揚州府并通州則更與該犯本省相近推原例意本因犯人怙惡不悛欲使遠離鄉井以示懲儆必使改發之地更遠於現配之處方與例符安徽潁州府屬原犯流三千里人犯應編發福建福寧府安置今以脫逃改發轉得簽配較近葢因福寧本在原籍之東南而配所東南二至俱已抵海不足里數不得不於西北二至改發其西北二至內所定之江西贛州府與江南揚州府等處又均與該犯本省相近其餘別省別府州屬凡道里表內未經編定者復不便懸揣率定即如豫省之開封府屬犯應流三千里者簽發浙江台州府屬安置浙江台州府屬附近充軍所編地方東南二至皆抵海不足二千里西至湖北黃州府北至江南徐州府山東兗州府曹州府則皆與原籍相近更不若從原籍註算附近充軍編發浙江杭州府湖南岳州府甘肅鞏昌府等處較之湖北黃州府江南徐州府山東兗州府等處轉覺隔遠如此之類不一而足殊難適從嗣後原犯流三千里及免死減流人犯脫逃改發可否量為區別如現配地方計算可使離籍更遠者即就現配地方計程定地改發若反與原籍相近者則仍就原籍計程定地改發庶不致欲遠返近有違懲創之意更與迴避各犯本省相近之處定例相符理合咨部示遵部議從之十月部議地方官如拏獲竊盜除贓至滿貫及三犯計贓五十兩以上律應擬絞仍歸於犯事地方完結外其審出多案應照積匪猾賊例擬遣者其供出鄰省鄰邑之案承審官即行備文耑差關查若犯証俱屬相符毫無疑異即令拏獲地方迅速辦結無庸將人犯再行關解別境倘或贓供不符首從各別必應質訊或鄰境拏獲人眾勢須移少就多者承審官即將必應移解質審緣由詳明各該上司簽差妥役將犯人移解鄰邑從重歸結如有借端推諉及刪減案情希圖就事完結者即將原案州縣官分別議處三十四年七月雲南道監察御史成德奏查律載祖父母父母為人殺而子孫私和者徒三年又收伯叔兄弟之妾者徒三年又豪勢以私債強奪人妻妾子女者徒一年半伏思父母天倫雖至愚極陋不待教而自知以不共戴天之仇而忍受賄私和喪心滅良莫此為甚伯叔兄弟服屬期親而竟敢收其妾為己妾其淫惡亂倫亦屬非常以私債取利不遂竟敢以強搶奪人之妻妾子女即未曾污而謀占之心已露其兇橫何加以上三條俱關倫紀風化僅以徒完結恐不但不足以儆愚頑而情理亦未允尋議律載凡祖父母父母為人所殺而子孫私和者杖一百徒三年等語葢以私和之案情事多端或兇犯強悍暫爾隱忍或孤兒寡婦力弱勢屈受人欺壓情形各有不同律文所載滿徒之罪原指子孫未經受賄而言至受賄私和則忍心害理非杖徒所能蔽辜臣部於二十八年議覆原任潮南按察使王諾璽條奏摺內聲明如有受賄私和者俱計贓准枉法從重治罪加至滿流但此等人犯貪利忘親誠如該御史所稱喪心滅良莫此為甚若必計贓定罪轉覺以贓數之多少為重而視貪利忘親之罪反輕亦未為允協請嗣後祖父母父母被殺子孫私和之案其并未受賄者依律擬以滿徒若一經得財無論贓數多少即擬以杖一百流三千里以為貪賄忘親者戒至收伯叔及兄弟之妾者律內各減妻罪二等葢以伯叔兄弟之妻有關服制罪關內亂故律分斬絞至於其妾則係無服之人故於伯叔兄弟亡後而收之為妾者律止滿徒但律內姦伯叔兄弟妾者止減妻一等而收為妾者得減妻二等情罪輕重亦有未協請嗣後收伯叔兄弟妾者即照姦伯叔兄弟妾律減妻一等杖一百流三千里以上二條俟命下之日臣部載入例冊通行各直省遵行至該御史奏稱以私債取利不遂而竟敢用強搶奪人之妻妾子女即未曾污而謀占之心已露兇橫何加等語查律載豪勢之人於違約負欠者不告官司以私債准折人妻妾子女者杖一百姦占者加一等論強奪者加二等因強奪而姦占婦女者絞等語葢誠以法貴懲奸因私債強奪人婦女因而姦占其淫惡已甚罪不容誅故即坐以絞若准折者則出自本人情願故律止滿杖因准折而姦占則加准折一等杖六十徒一年強奪者則屬倚勢其意欲借此為質以圖清還究與恃勢姦淫者情事不同較准折加罪二等杖七十徒一年半足以蔽辜今若因其一經強奪遂謂其謀占之心已露即欲治以姦淫之罪則事屬深文於情理亦未為平允應將該御史所奏因私債強奪人妻妾子女欲行加重之處無庸議奉旨依議八月部議乾隆三十一年十二月河南巡撫阿思哈條奏一切印甘各結如詳咨文內向例於文外復取結者准其停止印結經吏部議准通行嗣於三十三年直隸江蘇兩省將有關刑名事件何項應仍照舊取結何項應行停止開列咨部請示部因二省所開應行取結各條即不能相合誠恐各省情形不一或有必須復加印結之處仍令各省酌定分晰造冊報部以便畫一查辦今據各省陸續造冊咨報到部統查各省所報各條或此係照舊取結彼則聲請停止參差互異更屬不齊查向例一切案件俱係照印文核辦其或事有舛錯遺誤仍以印文為憑今各省所開附送印結者俱係於印文之外復加取結實屬重複相應通行各省嗣後凡有關係刑名達部案件向來於文外加具印結事件均於文內切實聲明一概停取印結其應取甘結各項仍令照舊辦理 \\n 皇朝通典卷八十五 \\n  \\n   \\n  "}
{"章节": "●皇朝通典卷八十六", "正文": "  \\n ●皇朝通典卷八十六 \\n 　 \\n  \\n 刑七 \\n ○刑七 \\n 雜議二 \\n △雜議二 \\n 乾隆三十五年二月江蘇按察使吳壇奏例載凡將良人誣指為盜及寄買賊贓捉拿考打嚇詐財物或以起贓為由沿房搜檢搶奪財物除犯恐罪外其餘不分首從俱發邊遠充軍誣指送官以誣告論又載捕役人等奉差緝賊其人木係良民捏稱蹤跡可疑素行不軌妄行拿獲及雖犯竊有案巳故惡為善人所共知仍復妄拿所獲之人不論平人竊盜私行拷打嚇詐財物逼勒認盜俱照誣良為盜例治罪各等語細繹前例之義稱誣指良民為盜則舉重以該輕及寄買賊贓則舉輕以例重故向來辦理誣良案件不論所誣之或強或竊以及誣指寄贓均照此例一有捉拿拷打詐財搜檢等項情事者問發充軍其無前項情事止於誣指送官者即照誣告例按其所誣之輕重加罪三等分別枷杖徒流而不及軍遣絞例之義則以捕役捏稱蹤跡可疑素行不軌妄拿良民及將改惡為善舊賊仍復妄拿拷詐逼勒苦累無辜是以亦照誣良為盜例并擬充軍而於誣竊誣強有無區別之處亦未分晰指示茲臣因辦理案件詳加細核誣良之罪固當以有無拷詐等情分別輕重第查誣告輕罪加等止於滿流即誣告至死罪未決亦止滿流而止搶竊滿貫罪止絞候誣指送官并未拷詐照誣告死罪未決例擬以滿流亦尚平允若誣指良民為強盜審實即應斬決雖無拷打嚇詐等項情事而較誣指為竊之案則輕重懸殊以應將前例內誣指良民為盜一句酌改為誣指良民為竊再於本條之末添入若誣指良民為強盜雖無拷打嚇詐情事亦發邊遠充軍如有拷詐等情即發往極邊煙瘴數語竝將後例內俱照誣良為盜例治罪一句改為俱照誣良為盜例分別強竊治罪俾誣強誣竊輕重犁然胥役人等咸知一經誣盜立即擬軍拷詐逼勒即發煙瘴畏懼遠戍不敢輕犯庶誣詐之風可息緝捕之功益力而江南多盜之區亦可漸冀減少矣部議從之六月部議福建巡撫溫福條奏嗣後拏獲偷渡臺灣客民如尚在陸路客店道路未登舟以前者客頭船戶客民俱照本例減等發落如已登舟無分大船小船已未出口將客頭船戶客民即照偷渡本例分別充軍滿徒不得分別已未到臺予以寬減至不法客頭船戶內有積慣在沿海村鎮引誘包攬招集男婦老幼數至三十人以上者無論已未登舟一經拏獲即將客頭船戶年力強壯堪任耕作者發遣新疆給種地兵丁為奴如年巳衰邁及有殘疾者改發雲貴兩廣極邊煙瘴充軍其為從及澳甲地保舵工人等均照定例分別辦理至拏獲偷渡客民務必嚴究沿海陸路在何村鎮客店會集將該處兵役澳甲地保客店究明或係知情賄放或止於失察悉照偷渡原例分別治罪如巡查之兵役止於失察杖一百澳甲地保客店人等照鄰保社長減本管頭目鈐束不嚴例杖七十若有賄縱情弊計贓從重論若兵役澳甲人等能於拏獲客店聚集及首報偷渡客民雖本汛亦照拏獲偷渡客民計名給賞其賞銀仍照向例令地方官先行墊給俟定案後於偷渡船隻變價充公銀內給還仍咨報戶兵二部查核如有不肖兵役澳甲人等將并非偷渡之人輒行妄拏圖功邀賞者亦按其妄拏名數分別懲治若有挾嫌嚇詐情事仍照本例從重問擬至拏獲偷渡客民務必嚴行究出沿海陸路在何村鎮客店會集將該處文武員弁或係知情或止失察悉照本汛失察偷渡原例分別參處其沿海陸路文武能於客店聚集時拏獲及首報偷渡客民者雖在本汛亦照拏獲偷渡按起獎勵若將并非偷渡之人輒行妄拏圖功邀賞者審實即行從重參處三十六年七月部定刪除三條一因事聚眾將本管官及公差勘事催收錢糧等項一應監臨官毆打綁縛者不分首從屬軍衛者發極邊充軍屬有司者發邊外為民若止毆打為首者照前問發為從與毀罵者武職并總隊文職并監生生員冠帶官吏典承差俱革去職役依律問擬為民軍民人等各枷號一個月仍照例擬斷發落其本管并監臨官與軍民人等飲酒賭博宿娼自取凌辱者不在此例查此條與現行例內刁民因事閧堂塞署聚眾逞兇毆官照光棍例分別治罪各條相同原例僅發充軍與現行之例不符至本管官并監臨官與軍民飲酒賭博宿娼另有治罪專條此例應刪一各邊將官并管軍頭目私役及軍民人等私出境外釣豹捕鹿歌木掘鼠等項并把守之人知情故縱該管里長兵目軍吏扶同隱蔽者除實犯死罪外其餘俱發烟瘴地面民發為民軍發為軍查此條專重各邊將官頭目私役及軍民私出境外之罪今私度緣邊關塞及潛出外境例內俱有治罪專條此條係相沿舊例應刪一凡勢豪舉放私債交通運糧官挾勢擅拏官軍綁打凌辱強將官糧【官糧與運糧不同官糧者漕運赴京上納正糧也運糧行月二糧也】准還私債者問罪屬軍衛者發近邊充軍屬有司者發邊外為民【交通綁打准糧三項有一未合仍照律發落】該管運糧官參究治罪查此條所關情罪有職者則係強梁勢官無職者則係土豪光棍均屬不法己極有犯自當查照律例從重定擬未便僅擬近邊充軍邊外為民原例應刪修改十條一應試舉監生儒及官吏人等但有懷挾文字銀兩當場搜出者枷號一個月滿日杖一百革去職役其越舍與人換寫文字或臨時換卷并用財僱倩夾帶傳遞與夫匠軍役人等受財代替夾帶傳遞及知情不舉察捉拏者俱發近邊充軍若計贓重於本罪者從重科斷官縱容者交部議處受財者以枉法論其武場有犯懷挾等弊俱照此例擬斷查舉監人等懷挾文字銀兩與越舍換寫文字情罪不同其受財代替夾帶傳遞與者亦應同科原例分晰未明斷獄恐致岐誤今擬將懷挾文字銀兩當場搜出者定以杖枷革去職役其越舍與人換寫文字或臨時換卷并用財僱倩夾帶傳遞之人一體改發近邊充軍若計贓重於本罪者從重科斷原例發邊外為民字樣刪除一將妻妾作姊妹及將親女并姊妹嫁賣與人作妻妾使女名色騙財之後設詞托故公然領去者照誆騙例治罪若瞰起程中途聚眾行兇邀搶人財者除實犯恐罪外其餘俱發近邊充軍媒人知情罪同查凡將妻妾作姊妹嫁與人律內僅止杖責此條係專重騙財之後公然領去與聚眾搶奪之罪原例內俱分屬軍民但查公然領去與聚眾行兇邀搶者所犯情罪輕重不同似應分別定罪以昭平允今酌擬如騙財之後公然領去者改照誆騙例治罪聚眾邀搶者發近邊充軍原例屬軍衛有司又邊外為民字樣刪除一凡總甲快手應捕人等指以巡捕勾攝為由毆打平人搶奪財物者除實犯恐罪外犯該徒罪以上不分人多人少若初犯一次發邊衛充軍節次搶奪笞杖以上者俱發原搶奪地方枷號兩個月照前發遣里老鄰佑知而不舉所在官司縱容不問者各治以罪【里老鄰佑依同行知有謀害而不救阻律杖一百官司照故出入罪律科斷】查甲捕人等膽敢將平人毆打復行搶奪財物及節次搶奪者情罪較重僅擬近邊充軍及枷號一個月不足示懲今酌擬加等改為邊遠充軍節次搶奪者加枷號兩個月照前發遣原例屬軍衛者發遣近邊充軍屬有司者發邊外為民字樣刪除一在內法司問發程遞人犯在外問刑衙門程遞解來京及遞解別省人犯原有杻鐐照舊外其押解人役若擅加杻鐐非法亂打搜檢財物剝脫衣服逼至死傷及受財故縱并聽憑狡猾之徒買求殺害者除實犯死罪外徒罪以上俱枷號兩個月發烟瘴充軍查解役在途擅敢將管解之犯凌辱毆打搜檢財物逼至死傷及受財故縱得贓殺害殊屬兇惡自應加等懲治除實犯死罪外徒罪以上枷號兩個月發煙瘴充軍原例屬軍衛者發近邊充軍屬有司者發邊外為民字樣刪除一凡驀越赴京及赴督撫按察使官處各奏告機密重事不實并全誣十人以上者發邊遠充軍如有干係重大事情臨時酌量辦理查此係奏告機密重事不實并全誣十人以上僅擬近邊充軍無以示懲今酌擬發邊遠充軍如有干係重大事情臨時酌量辦理原例屬軍衛有司及發邊外為民字樣刪除一凡苗人有伏草捉人橫加枷肘勒銀取贖者初犯為首斬監候為從者俱枷號三個月臂膊刺字再犯者不分首從皆斬立決其土哨奸民勾通取利造意者不分初犯再犯并斬立決附和者各枷號兩個月發邊遠充軍查此條附和之犯原例擬以邊外為民今酌擬將發邊外為民字樣改為發邊遠充軍一凡左道惑眾之人或燒香集徒夜聚曉散為從者發邊遠充軍若稱為善友求討布施至十人以上并軍民人等不問來歷窩藏接引或寺觀住持容留披剃冠簪者俱發近邊充軍查此條所關左道惑眾為從與稱為善友求討布施至十人以上并窩藏接引之人情罪稍有區別今擬左道惑眾為從者發邊遠充軍若稱為善友求討布施至十人以上并窩藏接引寺觀容留簪剃等項俱發近邊充軍將原例屬軍衛有司及發邊外為民字樣刪除至所稱探聽境內事情另有盤詰奸細本律其被誘軍民舍給應禁鐵器等項查應禁鐵器例內止載有人馬甲火礮火筒等物軍民之家不應有如此有藏匿私造亦有治罪本條均應刪去一凡將本狀用財僱寄與人上京奏訴者并受僱受寄之人俱發近邊充軍贓重者從重論查此條將本狀僱寄與人并受僱受寄之人情罪相同均應發近邊充軍將原例屬軍衛有司發邊外為民字樣刪除至在京匠役并因事至京人員將原籍詞訟因便奏告情節輕重不同則問擬罪名亦異自有妄奏誣告本條此段應節刪一在外刁徒身背黃袱頭插黃旗口稱奏訴直入衙門挾制官吏者所在官司就拏送問若干已事情及有冤者照例審斷仍治以不應重罪其不係干已事情別無冤枉并追究主使之人一體治罪發近邊充軍查此條內照常發落四字不甚明晰碍難援引今擬改為照例審斷仍治以不應重罪其不係干已事情別無冤枉并追究主使之人一體發近邊充軍將原例屬軍衛有司及發邊外為民字樣刪除一各處官吏軍民僧道人等來京妄稱諳曉扶乩禱聖書符咒水一切左道異端邪術煽惑人民為從者及稱燒煉丹藥出入內外官家或擅入皇城夤緣作弊希求進用者發近邊充軍若事關重大臨時酌量辦理其容留潛住及薦舉引用鄰甲知情不舉并皇城各門守衛官軍不行關防搜拏者各參究治罪查此條所開出入內外官家或擅入皇城夤緣作弊等語若止希求進用擬軍已足蔽辜倘事關重大自應另行辦理今擬添入若關重大臨時酌量辦理將原例屬軍衛有司等字樣刪除一用強占種屯田五十畝以上不納籽粒者照數追納完日發近邊充軍其屯田人等將屯田典賣與人至五十畝以上與典主買主各不納籽粒者俱照前問發若不滿數及上納籽種不缺或因無人承種而侵占者照常發落管屯田等官不行用心清查者參奏治罪查此條止係一罪而分別軍民今擬一體改發近邊充軍原例軍字及民發邊外為民字樣刪除三十八年三月部議甘肅按察使圖桑阿奏稱回民恃強搶奪均比照回民行竊例分別人數多少問擬杖徒充軍伏思行竊與搶奪情形迥別若僅比照行竊辦理予以杖徒軍罪情重法輕似不足以蔽辜嗣後凡有回匪搶奪之案除罪應斬絞者仍照例辦理其搶奪在三人以上俱發黑龍江給兵丁為奴照例刺字倘有脫逃請旨即行正法等語應如所請至搶奪數在三人以下其閒或預謀持械肆行強搶或一時起意徒手攫奪所犯既有重輕則懲治亦宜分差等若概擬遣戍於情法尚有未協嗣後如回民搶奪數在三人以下審有糾謀持械逞強情形者即照三人以上犯竊例發極邊煙瘴充軍照例刺字若係乘閒徒手奪取尚無逞兇情狀者仍照搶奪本例擬徒奉旨依議四月路南州賊犯周新茂孫必元得遣犯杜成傳授以藥迷人取財雲南巡撫李湖將周新茂孫必元按律斬決杜成前在文山縣用藥迷人被獲審未得財已行發遣部查律內以藥物迷人圖財與強盜同罪杜成前案雖未得財按例擬遣但將迷人藥方傳授孫必元致孫必元轉傳周新茂貽害善良為患非淺應將杜成改擬斬候行文黑龍江照瘋病殺人例永遠監禁嗣後遇有此等案犯俱照此例辦理奉旨依議十二月江西省流犯羅亞二因戀姦不遂持刀砍傅氏五傷未死江西巡撫海成以律內已流而又犯罪者依律定科及犯不在從重科斷之限而該犯淫兇實屬怙惡不悛若僅照刃傷本律擬徒是初犯殺人既己援減而再犯傷人罪僅加徒且或他物毆人致廢疾篤疾在平人罪至滿流者亦不過徒役四年殊非禁暴戢兇之意請嗣後凡命案減流之犯若在配復犯姦殺及毆人至癈疾以上者俱發黑龍江分別當差為奴使其驅遣折磨以挫其兇鋒部議以該撫所請固為戢兇起見但查在配復犯之案情事百出不第姦淫兇鬬毆人至篤疾一二事宜加重懲且免死減等人犯尚有擬軍擬遣及改發新疆為奴等項其原犯情罪俱比減流人犯尤重今獨於減流人犯請定發遣黑龍江之例所有原減罪重於流而復犯前項情罪者轉致無可議加亦不足以昭平允嗣後免死減等各項人犯在配復犯他罪者除尋常案件仍照律定擬外其有情節兇惡非定例所能賅括者即照比擬加減之例隨時議擬以使情罪適平無庸另立專條所有羅亞二砍傷傅氏一案俟該撫審明妥擬咨部覆核辦理又江蘇按察使胡季堂奏稱例載犯罪未發而自首者免罪其知人欲告而自首者減罪二等坐之誠以未經發覺先自出首悔過畏法出於本心即知人欲告猶未告也雖有將發之端尚在未發之前故一經出首并得分別減免若聞拏投首則事已告發原應嚴緝追拏之犯與未發欲告者情節不符第查未傷人之盜首能於未發時自首者發近邊充軍至聞拏投首與悔過自首者不同照情有可原例發遣窩家盜線如有自首及聞拏投首者亦照未傷人之盜首分則充軍發遣又夥盜行劫二次以上事未發而自首照未傷人之盜首事未發自首例發近邊充軍若聞拏投首亦照未傷人之盜首聞拏投首者發黑龍江給披甲人為奴是聞拏投首例載各條俱專指盜犯而言餘因例無明文向照知人欲告而自首律減罪二等科斷查聞拏投首雖無悔過之心尚存畏法之念固與未發及知人欲告而自首者不同究與猾匪遠颺者有閒請嗣後凡有聞拏投首之犯除律不准首及盜案按律分別查辦外餘俱照應得之罪准減一等是事未發自首者免罪知人欲告而自首者減罪二等聞拏投首者減罪一等如此層遞而下或減或免之中各有專條適如其人之所自取部議從之又山東巡撫徐績審題樂陵縣臨時行強竊犯案內在逃之丁直安將行劫壽光縣之夥盜張公培捕獲自行投首一案將張公培依律擬斬立決丁直安比例擬遣刑部會同大學士院寺會議得丁直安行竊事主喊呌即起意行強用言嚇禁更夫追捕復用木桿打傷脫逃因聞東省嚴拏之信希圖捕獲本夥等投首贖罪適遇張公培知係行劫強盜誆至滄州將張公培拏獲投首查例載強盜為首傷人傷平復自行投首者擬斬監候又例載強盜除殺死人命罪犯深重不准自首外其餘雖曾傷人隨即平復者亦姑准自首照兇徒執持兇器傷人例問邊遠充軍又律載強竊盜若能捕獲同伴解官者免罪依常人一體給賞各等語伏思例載犯罪自首各條原係子人悔悟自新之路而能捕同伴解官并得免罪給賞猶欲激勵匪犯同歸善良其傷人盜犯自首而又捕獲另案盜犯解官作何治罪之處律內雖無明文但查捕獲同伴與捕獲另案強盜情事相同自應一體辦理惟丁直安曾經拒傷更夫若因其自首而又捕獲他盜即照捕獲同伴例竟予免罪又似與并未傷人之犯漫無區別臣等悉心酌核傷人平復之犯既己姑准自首減等擬軍則傷人自首又能捕獲他盜者自應再從酌減丁直安應改照傷人自首擬軍例酌減一等杖一百徒三年則既不泯其捕獲他盜之功而仍懲其傷人之罪似於情法較為平允并請嗣後遇有此等案件俱照依此案酌核情罪辦理奉旨依議三十九年七月四川民人何騰相跪傷董聯珩身死川督文綬將何騰相依鬬毆律擬絞併聲明該犯雙目俱瞽已成篤疾照律聲請部議從之復申明篤疾奏請之條原屬國家法外施仁但案情輕重所犯各有不同如篤疾之人并非有意逞兇或被人欺凌或衅起一時適犯鬬殺等案情節本輕原可憫其殘廢量從寬典若其蓄意謀害有心故殺此等兇惡頑民於法實無可宥使因其篤疾概為奏請不惟等差無別且恐倚恃篤疾逞忿殺人尤非辟以止辟之義嗣後篤疾殺人罪犯應死者實係鬬毆致死及戲殺誤殺方准其依律奏聞取自上裁奉旨依議九月浙江道監察御史王寬奏稱查教唆詞訟律有專條失察訟師例有明禁而唆訟之案惟赴京捏控者情節尤重查各省欽差馳審之事近年較多其中誣告者反坐亦復屢見一經審虛止坐原告之罪而訟師則案內無名破案殊少請嗣後遇有奏審重案如果虛誣即交原審大臣將有無唆使扛幫情節嚴行根究按律問擬以儆刁風若並無此種情弊亦即隨案聲明至外省訟師惟地方繁劇猶易藏奸嗣後欽部案件究出訟師訊明潛居何地即將該地方官照尋常失察訟師分別從重議處仍令督撫大吏平時率屬訪拏以清積蠹庶誣告之風漸戢越訴之案稍清似亦途莠安良之一端部議從之又部議服制圖載有子女之父妾謂之庶母嫡子眾子為服齊衰杖期律註云雖有期服不在期親尊長之列又律載妻之子毆傷父妾加平人一等妾之子毆傷父妾又加二等又例載妻之子毆傷生有子女之庶母致死者擬斬監候謀故殺者亦擬斬監候秋審時酌量情罪分別定擬各等語誠以庶母之期服本不同於期親尊長是以服制秪及嫡子眾子律例亦祇言嫡子庶子均不及於孫今禮部增定庶祖母服制議以小功五月則刑例自不便與凡人同科惟查庶祖母與庶母名分雖屬相等但庶祖母既定以小功即與庶母之杖期有別緣情定法自當微分差等嗣後有嫡孫庶孫毆傷有子之庶祖母者俱照毆傷庶母減一等科斷至死者擬絞監候謀故殺者擬斬監候其中所犯情節或有不同統於秋審時酌量辦理若庶祖母毆死嫡孫庶孫者仍同凡論庶法制不致混淆情法胥歸平允奉旨依議十一月大學士舒赫德奏查民閒私鑄鳥鎗向干例禁而鄉落村民往往托為禦侮獲禽之用至商賈保驃護貨尤不能不藉以自衛民閒所製遂爾日多遇有好勇鬬狠之徒不知例禁小則鬬毆細故動致火器傷人大則施擊逞兇猶得肆無忌憚即如此次壽張逆犯王倫雖有滿漢官兵鼓勇無前得以早行剿滅亦因賊無鳥鎗搜捕較易為力是知民閒藏匿鳥鎗所關甚鉅若不實力查禁恐日欠滋生事釁臣請所有商民防禦盜賊猛獸應用鳥鎗呈明製造之例永行停止其竹銃鐵銃之類亦概不許私造民閒現在存藏者請立定限期交地方官查收如有逾限不繳及地方官不能查察者請皇上敕部嚴定科條示以懲儆尋兵部議鳥鎗為營中利器民閒私鑄例有明禁緣例內載有商民防禦盜賊准其製造報官編號之條是以商民得以藉口製造而失察處分例止罰俸往往視為具文并不實力稽查以致民閒私藏鳥鎗并竹銃鐵銃之類小則鬬狠細故動致火器傷人大則施擊逞兇猶得肆無忌憚誠不可不嚴定科條以防其漸應如所奏嚴定科條以示懲儆如逾限不繳即係有心藏匿應從重杖一百徒三年嗣後如有私行製造者杖一百流二千里每一件加一等罪止杖一百流三千里其不實力稽查之地方專管文武各官應比舊例加重改為降一級留任至兼轄統轄文武各官向無議處應定以罰俸一年奉旨依議四十年十一月青田縣民人趙歲印誤碰小功服兄趙長松失跌氣閉身死浙撫三寶以趙歲印正與耳目所不及思慮所不到初無害人之意而偶致殺傷人之律註相符查乾隆十五年部議親屬過失殺傷凡律內不載者皆以凡論又查卑幼過失殺小功尊長律無明文今已死趙長松係趙歲印之小功堂兄律內既不載有過失殺之條自應以凡論趙歲印合依過失殺人者准鬬殺罪依律收贖追銀十二兩四錢二分給與被殺之家營葬部查過失殺大功以下尊長律內雖無明文而過失殺期親尊長律應減本罪二等擬徒不在收贖之限今趙歲印過失殺小功堂兄若僅與凡人過失殺一例收贖究未允協應將趙歲印比照過失殺期親尊長律酌量減為杖一百折責發落仍追銀十二兩四錢二分給與被殺之家營葬又部擬楊玉等行劫郭全家一案欽奉諭旨將告知郭全家有錢指引道路分得贓物之劉四改擬斬決另行繕摺粘簽具奏尋請嗣後凡有強盜引線除盜首先已立意欲劫何家僅止引領道路者仍照舊例以從盜論罪外如有為首盜犯並無立意欲劫之家其事主姓名行劫道路悉由引線指出又經分得贓物者即與盜首一體擬罪雖未同行不得以情有可原聲請奉旨依議四十一年六月奉上諭據御史李廷欽奏已革英山縣知縣倪存謨于僧廣明因姦致死杜得正不能審出實情反將屍子杜如意疊加嚴訊幾致畏刑誣服幾成冤獄僅予革職實為罪浮於律請嗣後凡大逆極刑並決不待時之案如有任情顛倒率意刑招之員除嚴行參革外即照誣告人死罪未決定擬所奏亦是地方官承審命案其故入人死罪而已決者即以其罪罪之所以儆酷吏而重民命定例不為不嚴惟枉坐人罪經上司審明改正者向因囚尚未決止照草率定案例參革但遇事關逆倫重案如此案屍子畏刑誣服即應寸磔若非該撫等審出實情幾致沈冤莫雪自非尋常無心失入人罪可比僅予革職實不足以蔽辜但所冤之人究未決訖其應如何酌定條例之處該部詳議具奏部議嗣後凡州縣承審罪關凌遲重案雖未招解業已定供通詳經上司提審平反囚未決訖之案故入者擬以滿徒失入者擬徒一年奉旨依議七月大理寺卿江蘭條奏嗣後州縣自理詞訟除責成道員按例稽查外仍令該管知府直隸州知州按月提取號簿查核督催務令依限完結此內或須關提人犯踏看情形不能依限完結者該府州即據案摘由詳道轉報督撫查核准其扣展倘並非難結事件違限不結該州縣或有混填號簿並匿不造入未結捏報已結諸弊經該府州詳道轉參者府州免其議處若該府州漫不查催及至查出後仍匿不詳報該道一併揭報督撫題參如州縣例應降一級調用者將該管府州議以降一級留任州縣例應革職者該管府州議以降三級調用部議從之九月雲南按察使汪圻奏滇省秋審人犯有距省三十餘站各處請仍專責道員詳慎按錄以免疏虞先是乾隆三十三年前任河南巡撫阿思哈奏請停解部議責成道府於冬季巡歷親臨所屬逐一覆勘本年二月兩江督臣高晉奏請仍行提犯至省會勘茲雲南復以滇省幅員遼闊如迤西之永昌順寧麗江迤南之普洱迤東之廣南昭通等府距省程途自九百里以至一千三四百里不等其閒並無城池監獄者各十餘處永昌至省途中麗江順寧蒙化景東等府廳人犯屆期匯歸並進尤加紛擾擁擠即有專委員弁而山深路曠管押難周塘舖兵役需多或狡滑倩囑弛懈難免請將永昌順寧麗江昭進廣南普洱等六府屬秋審人犯仍專責各該巡道於冬季巡歷時親加研鞫不必會同該府迤西之景東永北兩廳人犯令迤南道於巡錄所屬人犯之便親加研鞫迤南之鎮沅直隸州及州屬恩樂縣人犯令迤西道亦於巡錄之便親加研鞫統皆核明情罪允協造冊加結移報院司彙核設有冤抑求伸立即悉心查審另繕招冊將犯証委員解省覆審倘該道不親加勘審僅以冊結了事或抑不為伸或故為翻異者一經發覺立即嚴參究治其餘雲南曲靖等八府及距省不遠之直隸四廳州人犯俱仍行提犯至省會鞫上是其請又部議雲南按察使德文奏稱鬬毆成傷律分曲直致死則以人命為重雖直亦擬繯首然秋審原情曲直自在惟餘人名目同謀其毆律內下手致命傷重絞監候原謀者不問其毆與否杖一百流三千里其不曾下手又非原謀謂之餘人各杖一百註各字兼人數多少及傷之輕重言是餘人不論多少已未傷人并或尋常金刃傷人概杖一百在衅起一時共相謀毆致斃一命者謂之餘人滿杖自屬平允若糾眾洩忿執持防家器械互毆均傷二命三命雖擬抵正兇曲直輕重秋審自分緩實而夥從助毆之人均係知情濟惡與衅起一時偶然在場幫護者輕重懸殊概曰餘人同科滿杖似尚未有區別請將糾眾互毆在五人以上致斃二命三命者案內餘人其執械未傷及傷人未執械理直者於滿杖上加等杖六十徒一年理曲者杖七十徒一年半如執械而又傷人者理直不分傷之輕重皆照閩省械鬬傷人例杖八十徒二年理曲問擬滿徒尋常互毆止斃一命及互毆之際猝遇在場幫護之餘人審非糾約亦非商同謀毆或順用公刃他物并非預先執械悉依餘人本律辦理伏查律內糾眾在五人以上致斃二命三命之案向無另行治罪之文此等助勢兇徒自應明立科條從嚴懲治況律載被毆致死則以人命為重曲直在所勿論概行論抵夫正兇既不分理直理曲而獨為餘人區其曲道不但與律意稍有岐舛且恐啟案犯趨避狡獪之端而承審官亦致有高下其手之弊請嗣後糾眾五人以上致斃二命三命之案其案內助勢例止滿杖之餘人如有輾轉糾人及執持金刃器械傷人者即依原謀滿流律照為從減一等擬以扙一百徒三年不得概照餘人本律其餘互鬬僅擬滿杖止斃一命及猝遇在場幫護審非預糾械鬬並兇器金刃傷人等案仍悉照舊例辦理至該按察使奏稱毆故斃命及格殺奸盜懼罪私埋之案聽從扛擡掩藏之人律無治罪明條歷來悉照地界內有死人不報官司律杖八十如共毆有傷即略去私埋科以餘人滿杖向無分別治罪夫夤夜格殺及追捕格斃之案正犯本不應擬抵其幫同私埋之人擬杖八十己屬平允若毆故殺人之案兇犯起意埋藏滅跡刨坑棄井情形不一總須捲裹扛擡勢非一人所能為者使夥犯知有嚴譴不肯相幫自必即時發覺死者可免刨驗之慘兇徒不致漏網之虞請將聽從扛擡埋藏之犯審係在場幫毆有傷律應滿杖者照殘毀他人死屍律滿流上減一等杖一百徒三年未經傷人者照里長地鄰棄屍水中為首律杖六十徒一年其不知情受僱並因格捕奸盜致死私埋例不抵命等案仍照地界內有死人不報官司而輒埋藏律杖八十伏查殘毀死屍減一等罪應滿徒棄屍不失本律亦係滿徒請嗣後斃命埋屍案內聽從擡埋之犯如審係在場幫毆有傷律應滿杖者即照棄屍不失本律擬以杖一百徒三年較之照殘毀死屍律減等滿徒厥罪惟均而援引更為切近若但經擡埋並未傷人者應如所奏照里長地鄰棄屍為首律其不知情受僱並因格捕奸盜致死私埋例不抵命等案仍照地界內有死人不報官司而輒埋藏律奉旨依議四十二年八月奉諭刑部核擬直隸省王錦毒死繼母王苗氏之母苗趙氏一案聲明該犯與苗趙氏並無服制改擬斬候並引例載母黨有犯除親母嫡母本生母黨仍照服制定擬外其餘俱從凡論等語所擬殊未允協為人後者為所後父母持三年之服而於本生父母降服期年則立服之制亦以所後為推而於本生皆降一等是所後之親屬服制俱較本生為重何於所後之外姻獨不得比於本生之有服乎若慮所後之外姻尊長於甥及外孫謂非其所自出故加凌虐或置於死自可權其曲直繩之以法何必削其服制而為防乎且如本宗尊長非理謀殺卑幼其恩義已絕即照凡人擬抵則外姻尊長亦可擬以為例並不必分所後及本生也若卑幼敢於謀殺外姻尊長即為干犯名義自當一例科斷又豈可強為分別而於所後之外姻視本生轉為末減乎況此案王錦因覬繼母苗氏改嫁得以花費家財而嗔其外祖母苗趙氏從中阻止遂爾懷忿謀殺理既甚曲性復兇頑其情節實為可惡刑部乃因其無服輒為改擬豈為情法之平頃詢之刑部堂官此例係乾隆二十一年所定閱其例本惟事拘牽文義而揆之天理人情均未允當又豈明刑弼教之義著刑部將此例悉心斟酌更定所有王錦一案即照新例另行定擬具奏尋部議查儀禮為人後者傳曰為所後者之祖父母妻妻之父母昆弟若子漢儒鄭康成曰若子者如親子欽定義疏曰所後者妻之父母昆弟於為後者為外祖父母及時現在者為主而從服其黨出則不服有繼母則服繼母而從服其黨又曰從服者從亡則已是為人後者為所後母之父母本有服制而例內入於從凡之例揆之情理誠未允協今經聖明指出訓示周詳實為千古不易之至論臣等又查禮經小功五月服內列有為外祖父母之文欽定義疏云外祖父母有當服者六子為因母之父母一也因母即親母也母出為繼母之父母二也庶子君母在為君母之父母三也君母即嫡母也庶子為繼母之父母四也庶子不為父後者為己母之父母五也為人後者為所後母之父母六也又云繼母多則服在堂繼母之黨至為人後者為本生母之父母禮有本生親屬降一等之文故不與六者同在小功五月之列二十一年定例所載於母黨有犯除親母嫡母本生母黨仍照服制定擬外其餘均同凡論等語是於應服之各項外祖父母內祇列親母嫡母二項而以本生外祖父母應行降服者反得躋於正服其說不本於經實多舛漏今恭繹諭旨於准情定制之義睿慮精詳衷於至當按之禮經正相印合臣等準理核情凡為人後者於本生親屬既已降服則為所後母之父母自應與親母之父母一例持服小功五月此外為繼母之父母等項應請悉照欽定儀禮義疏當服六項一併增入服圖如遇有干犯即照卑幼犯本宗小功尊屬律毆殺謀故殺均擬斬立決謀殺已行已傷及毆傷者俱各照服制分別定擬其餘為繼母之父母等項亦均照所後母之父母一例辦理至親母之父母屬毛離裏一脈相承恩義實為尤重其干犯之罪應仍照本律毆死外祖父母者斬謀故殺者凌遲處死定擬再為人後者為本生母之父母服雖降小功一等而恩亦較重其干犯之罪亦應與犯小功尊屬同科推之各項甥舅等服制悉按前項增入照外姻尊卑長幼治罪如有子非所自出之外孫及甥故加凌虐或置於死臨時權其曲直按情治罪不必以服制為限臣部現值纂輯律例之時即將服圖例文增改通行並移明禮部遵照所有從前原定除親母嫡母本生母黨外均同凡論之例應行刪除其直隸王錦一案即照新例另行定擬具奏再查因母即親母君母即嫡母之義死民閒未能遍悉應於服圖內改為親母嫡母又近時出妻繼娶者少妻亡繼妻者多應將母出為繼母之父母一項依義疏內在堂繼母之文於服圖內改為為在堂繼母之父母以便通俗引用奉旨依議四十三年正月江督高晉奏查四十一年八月內經兵部侍郎高樸以送部揭帖中雖將供情錄敘而案犯當堂畫押之原供向例俱不咨送州縣往往逞私刪改而愚民犯案不思櫱由自作反以改供藉口越訴上司甚至赴京控告請將案犯畫押原供一併申送上司審轉隨案咨部經部議准通行伏查犯人到案原供隨時送部固為慎重讞獄惟是外省辦理命盜等案必須檢詳冊內察核通案犯証供詞以得案情之虛實非僅以要犯一二人供情即可輕信而遽定爰書誠以州縣賢愚不一案情變幻無窮每因案涉疑難或關承緝參處混拏無辜刑逼妄承甚且串供栽贓以實其事更有狡獪之徒賄囑頂兇亦未嘗無畫押之原供故有甫經錄供通報察其情節支離即須委員確究者並有已經定擬招解一經上司提審通案全翻者更有審擬具題經部指駁究出別情者是案犯初供均難盡信全在問刑官悉心體察推勘入微則情罪自歸允當州縣果有濫行鍛鍊改供捏詳情弊原應據實嚴參並不因其無畫押原供遂致無憑稽核也若必慮及州縣之刪改諱捏罪犯之藉詞狡翻而以要犯畫供送部為憑則命盜重犯大半皆屬愚民並有不識字者縱使官吏逞私刪改令其畫押彼亦不能細閱情節臣現在查察畫押供單悉與招詳符合似不過於審定成招之後書吏照依詳內所敘口供另錄一紙給與犯人或畫一花押或書一十字或塗一圓圈甚有代為畫押者隨詳附送洵屬無益之具文不足為定案之確據更恐上司見識拘泥因有畫押供單送驗輒即深信不疑或圖附和原供雖遇被累之人極口呼冤亦不虛衷推鞫則嚴刑逼認草率轉詳致不昭雪臣仰體聖主明慎用刑至意未敢因部臣議准通行即不據實陳奏應請將要犯畫押供單申送上司審轉隨案送部之例停止奉硃批所奏是依議行三月祥符縣民潘培圖姦王氏未成本婦告知伊姑及夫勸令含忍後復往調戲因潘培狡賴亦即寢息迨後伊姑因他事斥責並詈其不知避忌被人調戲丟臉該氏忿恨自縊河南巡撫以調姦未成本婦初無必死之心後因他故自盡者其調姦之人律例并無作何治罪明文潘培與因姦致本婦羞忿自縊之例不符未便依例擬絞但該氏之恐究由潘培起衅亦未便從輕擬結將潘培於絞候例量減一等杖一百流三千里部議從之又部議御史李孔揚奏請秋審情實重犯病故除咨題外并咨都察院大理寺知照以昭詳慎查向來各省斬絞人犯病故經該督撫題咨到部臣部即行知會都察院大理寺於秋審招冊內開除而院寺衙門並無該省投案誠屬無從查核今該御史奏稱直省情實重犯遇有病故令各督撫一體知照法司衙門互相核對不致訛遺辦理倍覺周詳且各省命案原題揚帖本屬兼咨院寺則重犯病故自應一例咨報開除應如該御史所奏嗣後凡直省情實重犯遇有病故者一體知照都察院大理寺衙門存案臣部仍照舊例於題咨到日移會法司查照核對庶不致有訛舛之虞奉旨依議閏六月餘杭縣民沈名望撞遇伊母沈郁氏之姦夫張姜北睡臥母床勒弛商同伊母棄屍浙撫以子捉母姦律無治罪明文但律載本夫有服親屬皆許捉姦則姦婦之子似亦在應許捉姦之例沈名望合依有服親屬皆許捉姦如有登時殺死姦夫者並依夤夜無故入人家己就拘執而擅殺律秋罪杖一百徒三年沈郁氏商同棄屍未便獨坐伊子合依棄屍不失減一等杖一百徒三年杖罪的決餘罪收贖部議從之四十四年十月宿州民孫二係行劫傷人之夥盜聞拏投首照例免死發遣復行脫逃被獲安撫以孫二前案與聚眾搶奪比照免死發遣固屬不同但該犯究係聞拏投首之夥盜比照未傷人之盜首聞拏投首發遣與實在未傷人之盜首聞拏投首發遣之犯稍有不同而從前潮撫請示案內止有未傷人之盜首及夥盜行劫二次以上聞拏投首發遣脫逃被獲即行正法其傷人夥盜聞妓投首發遣脫逃被獲作何治罪未奉列入應否即照未傷人之盜首聞拏投首發遣脫逃之犯一面正法一面奏聞咨請部示查例載免死發遣盜犯在配脫逃者無論有無行兇為匪悉照新疆遣痄脫逃例請旨即行正法又例載未傷人之盜首聞拏投首照情有可原例發遣又夥盜雖曾傷人隨即平復者亦姑准自首發邊遠充軍孫二係夥盜傷人聞拏投首之犯前據該撫原題內聲明該犯係聞拏投首未便照事未發而自首例擬軍請從重比照未傷人之盜首聞拏投首者照情有可原例發黑龍江給披甲人為奴今孫二脫逃被獲核其治罪原案雖係比例發遣與實在未傷人之盜首稍有不同但傷人夥盜本屬法無可貸若非聞拏投首即應擬斬立決核與未傷人之盜首及行劫二次以上之夥盜聞拏投首者情罪均屬相等自未便照平常軍遣脫逃一例辦理應將孫二一犯請旨即行正法再查定例未傷人之盜首能於未發時自首者擬軍若聞拏投首照情有可原例發遣至傷人夥盜例內僅載姑准自首一語未將事未發自首及聞拏投首之處分晰註明死各省援引易致岐悞請嗣後傷人夥盜自首即照未傷人盜首自首之例如事未發而自首者仍照本例擬軍遇有脫逃加等調發如係聞拏投首者俱發遣黑龍江等處給披甲人為奴遇有脫逃請旨即行正法奉旨依議四十五年十月湖北民人許添佩與向萬友孀嫂通姦向萬友邀同張安拜等捉拏殺斃撫臣將正兇擬絞而其毆之餘人擬以杖徒廣東民王文哲與陳萬財之妻通姦陳萬財邀同黃殿才等捉拏殺死無臣亦將陳萬財擬絞而以共毆之餘人照凡人謀殺加功律亦擬絞具題部以兩案互核輕重迥殊未昭畫一而律例並未有治罪明條以致適輕適重尋議查殺姦之案或糾約而往情近於謀或忿極致死事近於故而例許捉姦之人均略其謀故之情而以擅殺罪人論絞葢恐係罪人殺出義忿是以不加以謀故之名所以懲淫惡而申義忿也夫擅殺之正兇即以鬬殺論罪則聽從下手之犯自應以共毆之餘人定擬未便以二人抵一罪人之命且正兇之問擬既隱寓矜恤之意予以擅殺罪人之輕而為從之餘人轉入於謀殺加功之重於情法未為平允請嗣後凡姦情確鑿本夫及應許捉姦親屬起意殺恐姦夫案內無論應許捉姦之親屬及不應捉姦之外人實係激於義忿聽從加功者悉照共毆餘人律杖一百如有挾姦妬姦謀故別情乘機殺死圖洩私忿者仍照謀故本律問擬奉旨依議十二月部議例載原毆傷輕不至於死者越數日後因傷風身恐將毆打之人免其抵償杖一百流三千里又洗冤錄載致命之傷當必死之處不得過十日若當致命之處而傷輕或極重之傷而非致命之處雖死於限內當推別情不可一概坐死細繹例文與洗冤錄所載凡問刑衙門遇有因風身死之案自當先辨致命不致命傷痕之輕重次核其受傷以致身死越日之遠近庶辦理不致參差命案方無出入近查各省審擬傷風案件有原毆係致命傷其死亦未出十日而聲請免抵擬流者亦有傷雖致命本不為重其死已越十日而聲稱即不因風亦足斃命仍照例擬抵者葢緣例內所謂傷輕之處未經分別明晰而數日二字亦渾舉無定遂致無所確守請嗣後因風身死之案除原毆並非致命之為又非極重之傷仍照舊例辦理外如有當致命之處而傷輕或極重之傷而非致命總當以洗冤錄所載為準其傷風身死亦即以十日為定期凡致命傷輕死在十日以外者方准聲請依例改流若傷係致命而重或非致命而致骨斷骨損雖身死在十日之外者均不得援照因風身死之例應仍依律擬以絞抵奉旨依議四十六年七月都察院左都御史合福納奏稱竊照命案擬罪全以驗傷為憑而以本地方官吏仵作即驗辦本地方官衙役所犯之命案難以免袒庇情弊今刑部主稿審擬西城吏目衙門革役吳四毆傷韓大身死一案內究出吳四及伊父現充吏目衙門捕役吳成美等囑託本城正指揮沈超帶往驗屍之書吏趙文煥仵作陳璉等隱匿傷痕避重就輕分別從重治罪其原總由於本城指揮衙門官吏仵作驗辦本城吏目衙門革役所犯之命案以書吏仵作皆係素所熟識易於囑託而同官相護之弊亦即由此而生也且正指揮衙門聽差之捕役仵作即係副指揮吏目衙門之捕役仵作聲氣猶為相通況官員患病請假調理尚委令不同城不同鄉之官前往驗視則民命攸關立法更宜詳密請嗣後除尋常軍民命案仍照例令本地方官驗辦外如遇有本城書吏衙役所犯之命案即概令本城官員迴避該巡城御史作速咨調別城正指揮帶領本管書吏仵作等前往相驗辦理則該犯既無同事熟識之人必難於囑託而委驗官員亦不肯有所袒護類而推之各省州縣如有本州縣書吏衙役所犯之命案似宜照此作速就近稟請該上司立委別州縣帶領本管書吏仵作等前往驗辦如此庶免袒庇之弊而罪名不致有所出入矣奉旨依議十月饒平縣民人周阿會幫同周阿通等毆傷竊賊身死復幫同將屍擡棄廣東巡撫將周阿通擬抵周阿會擬徒部議例載毆故殺人案內兇犯起意埋屍滅跡其聽從擡埋之人如審係在場幫毆有傷律應滿杖者照棄屍不失律擬杖一百徒三年其在場並未傷人止於聽從擡埋者照里長地鄰棄屍為首律杖六十徒一年又律載地界內有死人里長地鄰不報官司檢驗而輒移他處者杖八十是聽從擡埋分別擬徒之例原因兇犯慮事敗露輒將屍身埋藏滅跡希圖漏網是以案內聽從擡埋之人按其在場曾否幫同行毆分別擬徒若聽從移屍並未埋藏雖在場幫毆有傷自有餘人本律不得概引此例致滋牽混今周阿會因周阿通起意移屍邀同該犯等擡至石塘山丟棄並未埋藏滅跡該撫將周阿會等分別擬徒核與定例不符周阿會等同周阿通用棍毆傷林水養左臋除移屍杖八十輕罪不議外應依其毆餘人律杖一百折責四十板從之又黃岡縣民曾榮懷誣竊拷打徐起才身死湖北撫臣將曾榮懷比照捕役誣竊為盜拷打致死例擬斬候部議例載誣良為竊捉拿拷打除實犯死罪外其餘不分首從發邊遠充軍例內所稱實犯死罪一語凡重至應斬應絞者俱包括其中如誣良為竊係嚇詐逼認因而致死即應照誣告致死律擬絞監候如係拷打致死即應照故殺律擬斬監候是誣良為竊拷打致死之案自應照本例實犯死罪問擬不必牽混誣竊為盜之例乃向來各督撫遇有此等案件但援引捕役誣竊為盜拷打致死照故殺律擬斬監候之例辦理查誣竊為盜係以輕罪誣為重罪若其人本係良民輒行誣竊拷打致死是以無罪誣為有罪今該撫於曾榮懷不引誣良為竊之條而比照誣竊為盜之例是以良民等於有罪之人既於案情不符亦引用失當曾榮懷應改依誣良為竊拷打致死實犯恐罪照故殺斬監候律擬斬監候秋後處決並請嗣後遇有誣良為竊拷打致死之案俱照此引用奉旨依議十一月部議查向來辦理獨子留養之案如戲殺誤殺例應隨案取結聲請其鬬毆殺人之案查明與留養之例相符者原題聲明秋審時另行取結核辦例應俟秋審時辦理惟殺人情重之案各督撫因其情節較重雖敘明親老丁單應侍緣由而又聲明不准留養又如例載不准留養之案該督撫既經查明與例未符而原題仍行聲敘或於秋審時該督撫已將該犯列入情實而其父母老疾應行留養等字樣仍不刪除本部屢經面奉諭旨教導誠以此案等犯或係例載不准留養或應列入情實而原題聲說應侍緣由實為繁冗應通行各省嗣後凡獨子留養之案查明實係與例相符應准留養之犯原題取具父母年歲鄰族供結隨案聲明俟秋審時再行取結送部核辦外其有例不准留養及殺人情重並應入情實之犯原題竟可毋庸聲敘應侍緣由以省案牘四十七年二月新昌縣民吳全英等因守稻疑賊喝罵並稱放鎗致梁元凑等毆打奪去鳥鎗次日糾吳佛貴等至梁祖義家吵罵毀物臥床詐賴以致梁王氏情極自縊該撫依因事威逼致死律將吳全英杖一百因其情殊兇橫加枷號兩月吳佛貴等照不應重律枷杖部議查例載兇惡棍徒生事行兇無故擾害良人者發雲貴兩廣煙瘴地方充軍此案吳全英因與梁元凑索鎗細故糾約多人登門吵罵打毀什物致元凑之父梁祖義畏兇躲避乃復藉稱受傷臥床詐賴以致梁祖義之妻梁王氏被逼難堪當即投繯殞命核其情節實屬不法若僅照威逼律問擬杖責枷號似屬情重法輕吳全英應從重改照兇惡棍徒無故擾害良人例發雲貴兩廣煙瘴地方充軍仍照例改發極邊足四千里充當苦差面刺煙瘴改發四字吳佛貴聽從吳全英打毀什物亦屬滋事僅照不應重律杖八十加枷號一個月尚不足示儆應加枷號三個月餘照該撫所擬完結四月山西民婦趙張氏因出嫁之女張趙氏聚賭潑悍不守婦道伊壻張翔鵠堅欲休回隨起意勒死山西巡撫臣雅德以張翔鵠幫同勒死伊妻雖係為從但例無聽從他人謀故殺妻得以輕減明文自應仍按本律定擬將張翔鵠依律絞候趙張氏擬杖徒部議查律載尊長謀殺卑幼依故殺法故殺子孫者杖六十徒一年又律載夫毆妻至死者絞監候故殺者亦絞又律載謀殺人造意者斬監候從而加功者絞監候葢毆妻至死無論謀故罪止絞候係指本夫起意殺妻者而言至聽從他人殺妻既與本夫自行殺妻不同又與凡人謀殺加功情亦有異向因此類案情絕少故例內並無聽從他人謀故殺妻作何治罪明文此案張翔鵠因妻趙氏不守婦道往訴妻母趙張氏欲將趙氏休棄趙張氏隨往訓斥因趙氏愈肆潑詈心生忿恨起意致死是趙氏之恐實由伊母趙張氏起意謀勒所致除趙張氏不應如該撫所題依子孫違犯教令父母非理毆殺律杖一百應改依尊長謀殺卑幼依故殺法故殺子孫杖六十徒一年律應杖六十徒一年係婦人照例收贖外至張翔鵠勒死妻命係聽從加功之人該撫以律無明文仍將張翔鵠依殺妻本律定擬絞候不特與本夫自行謀故殺妻者無別且與凡人聽從加功謀命擬絞之條致滋牽混揆之情法未為平允而此案事例既無成律可循查三十七年四川督臣題敘永廳李如榜毆妻楊氏傷重垂危料不能生聽從義父傅天生主令假作自縊希圖卸罪即取蔴繩遞給傅天成將楊氏繫掛枋上懸吊殞命該督將為首之傅天成依謀殺人造意律擬斬監候李如榜照尊長謀殺卑幼於絞罪上減一等杖一百流三千里經部核覆題准今張翔鵠聽從妻母趙張氏將伊妻趙氏謀勒斃命與李如榜聽從義父傅天成將伊妻楊氏懸吊致死事同一轍似可懸照定擬應將張翔鵠即照李如榜之例辦理奉旨依議九月廣西巡撫朱椿奏查例載搶奪傷人丕手為從又傷非金刃又傷輕平復之首犯均改發邊遠充軍又例載竊盜臨時拒捕傷非金刃又傷輕平復之首犯改發邊遠充軍嗣經部議將搶奪傷人為從暨竊盜臨時拒捕傷非金刃傷輕平復二項俱改擬發往新疆交該都統酌撥種地當差奉旨依議在案惟搶奪傷非金刃又傷輕平復之首犯非由新疆改發內地未經議及仍照向例發邊遠充軍較之搶奪下手為從既竊盜臨時拒捕傷非金刃又傷輕平復之首犯罪名反輕查搶奪本重於竊盜因竊盜既經拒捕與搶奪無異是以不論搶竊傷非金刃又傷輕平復均發邊遠充軍今竊盜傷人已改新疆而搶奪傷人仍發邊遠似未平允應請將搶奪傷非金刃又傷輕平復之首犯比竊盜臨時拒捕傷非金刃又傷輕平復之首犯亦改為發往新疆交該都統酌撥種地當差部議從之四十八年五月部議現奉新例旗人犯該刺字即銷除旗檔以民人定擬除僅止搶竊並無逃罪自可遵照新例辦理外其逃竊並發核其竊罪僅止徒杖輕於逃罪者該犯係刺字銷籍之人既未便照二罪俱發以重論之律仍將該犯依旗人逃走例發往當差若略其逃罪以民人例計贓治罪而該犯所犯搶竊罪止徒杖者轉得免其發遣又覺輕縱臣等伏思正身旗人理應守法當差顧惜廉恥乃敢於逃後搶竊及搶竊後復行逃走是其重疊犯罪自當一例從重辦理以昭懲創應請嗣後滿洲蒙古正身旗人逃後有犯搶竊及犯搶竊私逃同時並發核其搶竊贓數罪在流徒以下律應刺字者無論逃在一月內外俱照在京旗人逃走發遣當差在配怙惡不悛之例改發雲貴兩廣邊遠地方令地方官與民人一體嚴加約束至漢軍正身旗人但有犯應刺字者亦即照新例削除旗檔其逃竊治罪之處另有專條仍照漢軍本例定擬如此酌定條例庶旗人知立法綦嚴各知檢束不敢輕蹈法網而臣部辦理逃旗並犯搶竊之案亦可畫一遵循奉旨依議十月陝西按察使王昶奏查命案重犯脫逃所有承緝之州縣先於本境實力查拏並詣明蹤跡無論隔府隔省差投攜帶通關密行偵緝及至初參限滿無獲之日造具事由清冊分咨各省通緝由近而及遠辦理實為周備但關緝鄰省必先詢明該犯或有親戚可依或係舊時來往始可差役往關而兇徒既經竄逸凡有可以潛藏之地親鄰保甲未必周知即屬無從關緝查命案初參以六個月為限屆時始造年貌事由清冊申詳督撫轉咨各省死頑獷之徒早已乘閒遠颺而他省未接通咨該犯等往來道路何從一體盤查且限至半年為時既久該犯等遠適他方亦得從容藏匿及鄰省接有咨文緝捕而藏身既固更屬難於搜獲故雖有通緝之名並無通緝之實者職此之故臣詳加體察兇犯畏罪潛逃其形蹤詭祕何所不至豈復論地之遠近況各省地方官雖閒有留心緝捕未奉通咨而獲破重案者然不過百之一二是以設為通緝以絕其逋逃之路但同一分咨與其咨緝於後而致輾轉潛逃何如咨緝於先而使剋期就獲請嗣後命案內遇有兇犯脫逃該州縣審明屬實即於初報時一面本地緝拿一面造具年貌事由清冊即詳請飛咨各省協同緝捕不必更俟至六個月初參之後始行通緝如此立時四面查拏不論何處道路關津俱有捕人稽察兇犯如敢往來既不難於弋獲日使兇惡之徒明知各處截留容身無地更不敢任意逋逃自可早為擒獲再查三十七年湖北按察使劉秉愉條奏盜犯脫逃當即飛咨鄰省協緝經部議奏以鄰省通緝文檄每多視為具文而本境承緝官員因有鄰省責成或致心存怠忽臣思地方遇有重案雖飛咨各省而承緝之限例綦嚴如果逾時不獲本地方官應得處分斷難稍貸自不敢因詳請通緝稍弛其查拏之責如盜案內有罪應重辟者照此辦理庶於緝捕之法益為周密部議從之十一月部議查秋審竊盜滿貫一條內凡竊盜衙署倉庫餉鞘軍裝及將本章公文燒溺者乘人遭風失火肆竊者蓄謀放火竊財者結夥入室肆行竊奪者考棚丟包撞騙者積匪滑賊犯竊多次者一夜連竊數家者奴僕忘恩負托勾引外賊及婢女同竊主財者竊盜軍流在配脫逃肆竊者僧道喇嘛回民番民結夥肆竊者店家船戶車夫僱夫鑽艙等賊積慣為匪貽害行旅者蓄意謀竊官員客商沿途潛行乘機竊取者犯案被獲扭鎖逃竄後肆竊者屢次搶竊贓俱滿貫者此等賊匪一經得財在一百二十兩以上俱屬情節較重歷年俱照例擬入情實其餘尋常鼠竊情節稍輕者擬入緩決今乾隆四十八年秋審朝審內竊盜滿貫緩決之犯與竊盜三犯贓至五十兩以上緩決之犯應照例減等發遣查本年各省秋審內此二項賊犯共五十二名朝審內二名俱經奉旨緩決在案相應恭摺具奏奉旨依議五十年二月部議向例八旗滿洲蒙古漢軍流徒罪俱分別折枷鞭責完結迨三十九年直隸總督周元理具奏審擬船戶劉治偷賣漕米一摺奉上諭據周元理審擬劉治偷賣漕米發烟瘴充軍從犯分別擬徒一摺已批交該部核議矣其從犯方天禿聲明係旗人應折枷鞭責完結等語固屬照例辦理但同係旗人其閒亦各有分別如果身居京師食餉當差在官執役之人身犯徒流等罪原可折枷完結若在屯居住及各處庄頭與民人混處日欠即與民人無異則犯法亦當與同科嗣後除京城之滿洲蒙古漢軍現食錢糧當差服役之人及外省駐防之食糧當差如犯徒流等罪仍照舊鞭責發落外其餘住居莊屯旗人及各處莊頭並駐防之無差使者其流徒罪名俱照民人一例發遣著為例當即通行各省暨盛京吉林等處查自四十年起至四十九年止盛京各處軍流發遣者共二十二案實徒者一十六案查盛京各處旗人與在京本屬不同京中旗人城居者多屯居者少當差者多閒居者少是以雖定有實發之例而實犯者無多若盛京吉林等處旗人皆散處四鄉而城居者不及十分之一且差使限於定額不能人人挑補是屯居之無差使者實處於不得不然並非游隋偷安者可比偶爾犯法即同民人一例實發將旗人之混入軍流民籍者日積益多且犯罪各有輕重若使尋常犯罪與寡廉鮮恥有玷旗籍者一例發遣亦覺漫無區別請嗣後旗人犯罪除在京八旗屯居及附近京城各處莊頭之無差使者其犯軍遣徒罪名俱照民人一例發遣外至東三省旗人有犯寡廉鮮恥身玷旗籍者始照例實發其屯居之無差使者仍照舊例分別折枷鞭責完結奉旨依議三月部議據署川督保寧咨稱蒲江縣民曹履潔因大功服弟曹富潔圖姦伊媳杜氏未成該犯聞喊捕獲送官詎曹富潔以送官並無死罪將來定要殺害該犯怒其兇惡用繩纏頭項力拉斃命該督將曹富潔依罪人已就拘執而擅殺以鬬殺論毆殺同堂大功弟者杖一百流三千里咨部又安撫書麟題太和縣民楊心悅因其親服弟楊永振圖姦大功孀嫂祝氏未成祝氏哭訴前情該犯理斥不服楊永振反持刀■〈扌弃〉命該犯一時忿激拾斧毆歌殞命該撫將楊心悅依砍殺胞弟例擬絞監候二案皆係尊長因卑幼圖姦起衅有心致死情節相同辦理並未畫一查尊長圖產圖姦挾忿逞兇殺害卑幼者則按律擬絞秋審入於情實若尊長圖姦卑幼被殺死尊長者夾簽聲請蒙敕下九卿覆議量予末減葢律重倫常法寬義忿皆有成例可遵若尊長殺死卑幼者律無明條是以各省辦理未能畫一伏思尊長之於卑幼情親分尊有管教之責如卑幼罔顧倫理輒圖姦有服親屬凟倫傷化已犯十惡內亂之條尊長訓責不服一時義忿因而致斃若亦照尋常謀故一律全科反置亂倫之罪於不問是殺由義忿之尊長與尋常故殺卑幼之尊長兩無區別請嗣後凡卑幼僅止為匪不法及一切尋常干犯或尊長另有私嫌乘機殺害者仍照謀故本律各按服制辦理外如有卑幼圖姦有服親屬被尊長忿激致死審有確據者悉照罪人已就拘執及不拒捕而擅殺律無論謀故各按照服制俱以鬬殺定擬其在場幫毆有傷之犯除係死者有服卑幼仍以謀殺故殺服制本律科斷外其餘無論凡人尊長概照鬬殺餘人定擬奉旨依議九月協辦大學士和珅等奏查向例流罪人犯如有中途在配脫逃被獲改發者均就其現配地方計程發配又免死減等流犯脫逃被獲者亦就其原配地方計程發配至附近改發近邊近邊改發遠邊遠邊改發極邊應由配所定地之處例無明文應將軍罪脫逃改發人犯均照流罪脫逃就配所改發之例由配所定地交刑部載入冊內若現配地方應配之所即係原藉相近之處而地處邊境再無別處可以改發者仍從其原籍改發倘原籍改發之所較原配相近則視其拏獲地方改發庶與五軍三流道里表所定遠近里數俱無違碍不致有應遠較近之弊奉旨依議 \\n 皇朝通典卷八十六 \\n  \\n   \\n  "}
{"章节": "●皇朝通典卷八十七", "正文": "  \\n ●皇朝通典卷八十七 \\n 　 \\n  \\n 刑八 \\n ○皇朝通典卷八十七 \\n 寬恕 \\n 囚繫 \\n △寬恕 \\n （臣）等謹按國有常憲罪疑惟輕寬恕者隨時隨案法外施仁者也我朝自列祖以來仁育義正大德涵濡暨我皇上體上天好生之心以為心奉列聖弼教之治以為治尚德緩刑百餘年如一日矣要而論之不貴屈法以狥情貴在原情以定法情有可原雖搶盜以饑寒而釋罪逆犯緣坐以不知情而免誅況罪之不至於死者更可酌為末減惟在悉心檢核必得其情故恩旨之頒有為身被者夢想所不到而酌理準情實慎刑所應爾以視屈法市恩者矜恤本無不周令典又堪為式所謂如天之德普萬物而不言者也至於熱審停刑緩決減等與留養自首各條行之既久所全實多而又有衣煤藥餌等格外之仁故冤抑無聞牽連絕少民遊化宇式措祥刑猗歟休哉盛德之至也 \\n 天聰元年六月時以歲饑盜賊勢殺所在多有諸臣請按律嚴懲上惻然曰彼皆不得已而為盜耳緝獲者鞭而釋之可也遂命是歲讞獄姑從寬典 \\n 順治八年三月諭曰天時向熱連日風霾不雨前代常有熱審之例刑部可通察刑獄五城司坊順天府京縣各察監犯之無干牽連者即日釋放笞杖徒流次第減免其有情罪可矜疑者請旨定奪十年十月朝審罪犯張學傷人應抵伊子玉兒泣請代死法司以聞上矜其情特免死遣戍遼陽仍諭後不為例十二年七月定審錄罪囚有死罪可矜疑及事無証佐可結者具奏處置流徒以下減等發落充軍人犯除已經發解外其餘不分曾否詳允及雖經定衛尚未起解者逐一關送審錄內有應釋應減者會同巡撫酌量發落又軍罪有不用全律摘引例文及不分首從濫坐者如未發遣即附人矜疑疏內題請開釋襍犯恐罪准徒五年者並已徒而又犯徒總徒四年者各減一半例應枷號就近釋放其餘流徒等罪各減等發落笞罪放免其贓犯除侵盜官銀五十兩糧一百石以上者照舊監追如應還官銀不及五十兩並入官給主百兩以上各贓監追至五年或正犯身故逮及子孫勘無家產者奏請豁免其各處盤查坐贓追賠銀兩草束亦聽查勘正犯存亡家產有無且奏裁奪十七年七月定正月係萬物發生之初停止行刑 \\n 康熙七年五月以天旱敕內外刑官除重囚外其餘輕罪即行保釋八年六月諭各省熱審時有非實犯死罪者量予減等如在京法司例夷年二月定軍流以下已經具題未奉旨發落者皆准減等至十年又定直省罪犯在熱審之先具題到部之案遇熱審仍行減等其熱審時具題之案雖過熱審之期到部者亦仍減等發落十一年定免死流犯有祖父母父母老疾家無次丁者照旗人例折枷存留養親之例十四年九月復正月停刑之例先是順治十七年定正月停刑康熙元年此例停止至是給事中彭之鳳復有是請從之十一月敕刑部速行審結罪囚上以時值嚴冬不忍罪人久繫故有是命十七年七月停秋審重提質對之例舊例直省秋審必重提犯人家屬及失事牽連之人對質至是停止二十年五月定交六月停刑之例部議立決人犯請交六月節停刑得旨六月節若在五月內即以交節日起停刑若六月方交節即以六月初一日起至立秋在六月內必俟七月初一日方令行刑二十一年四月上謁陵有尚陽堡流犯王廷試子王德麟叩閽稱伊父以窩逃充發今年老懇發回原籍願以身代督捕議不准行上以情實可憫著一併發回原籍仍諭後不為例二十五年五月諭枉法得贓行賄與受人員免擬重辟照例追贓其未經發覺者悉予寬免三十六年五月給事中鄭昱條奏平定噶爾丹慶賀大禮頒詔款項奉諭凡頒赦詔皆人主之事非人臣所宜言自古不以頒赦為善政者以其便于惡人而無益于善人也鄭昱妄以詔款陳奏念係言官特從寬宥著大學士嚴行申飭三十七年七月部議山西寧鄉山賊安守榮等聚眾五百餘名劫掠村莊安守榮等十四名應立斬梟示餘犯一百九十四名應照例立斬未獲各犯二百十二名嚴緝另結得旨安守榮等於該撫兵到即率眾迎降俱從寬免死發往奉天安插賀之榮等一百九十四名俱從寬免死李霧等二百十二名俱免緝三十九年九月部議廣東巡撫蕭永藻題強盜楊三等不分首從盡行處斬應准行上曰此案同謀者六十餘人盡誅之則人命甚多可將為首者即行正法為從者俱從寬免死發往黑龍江四十一年正月諭罪犯一經緩決即皆冀望生全而長困桁楊淹留歲月自新無路朕甚憫之今方春始和用沛矜釋之仁現在刑部及直隸各省監禁人犯凡經康熙四十年秋審奉旨緩決者通行減等四十五年十二月部議凡經恩賜祭葬之子孫難廕出身之人不可使宗祀斷絕如審擬大辟家無次丁者令其妻妾入監相聚生有子息再行正法五十年五月部議福建海賊鄭盡心等俱擬即行正法上以正法人犯五十餘名多迫於饑寒搶奪財物並未與官兵相抗且俱熟諳水性特旨從寬免死發往黑龍江寧古塔等處充水手當差五十三年六月上駐蹕避署山莊軫念在京獄囚恐盛暑致疫命加寬卹多置冰水以解鬱暑其九門鎖禁人犯亦寬其鎖條枷號人犯暫行釋放【謹按五十四年五十五年六月並有是命】十二月御史周祚顯疏言近京畿輔之地旗民襍處一切鬬毆賭博田產細事不妼令其解部交理事同知審理詳報巡撫完結以免拖累得旨允行 \\n 雍正四年五月諭一家兄弟二人弟毆兄死而父母尚在則有家無次丁存留養親之請倘父母已故而弟殺其兄已無留養之例一死一抵必致絕其祖宗禋祀此處甚宜留意若因爭奪財產及另有情由又當別論嗣後如何定例著九卿確議尋議除爭奪財產謀殺故殺按律正法外倘係一時角爭互毆致死胞兄而父母已故別無兄弟又無承祀之人應令地方官據實查明取結疏內聲明如恩准其承祀將該犯免死減等從之六年七月諭凡各省盜賊未經緝獲者其中為首造意及傷人之犯若自行陳首朕酌其情稍可原者量從寬減若被人誘脅跟隨為盜之犯自行出首則將伊應得之罪予以寬宥俾得改除舊惡永為良民若此旨既到之後盜賊不行自首其已經自首免罪而復為盜賊者加重治罪倘官員因盜案不結賄買無賴冒認為盜自首者將賄買之官及代認之人俱即正法又奉旨各省監生每於考職之時託在京之親戚朋友代為應考而本人安坐原籍濫叨職銜陋習相沿已久今准其自行出首代考之人酌量寬免託人代考者但革監生不治其罪隱匿不首者一經發覺即行正法七年三月奉旨凡擬罪潛逃之犯應絞者改為立絞應斬者改為立斬必該犯本案情罪可惡秋審時無可寬緩而又有脫逃之罪方改為即行正法若所犯情罪尚有可原或因愚昧無知或因不知新定之例一時起意懼罪潛逃仍照本罪擬為監候九年六月時以久旱命法司將監禁枷號輕犯暫行保釋其擬絞監候賊犯已經三年者酌量釋放減等並諭將外省輕罪人犯已經到部有問擬徒杖而准其折贖者悉行寬免十二月定流犯年逾六十者准入養濟院給與口糧十年二月諭侵蝕錢糧之官吏應加重治罪今施恩法外分年帶徵若有不拘年限先行完納者准其開復依限完納者寬免其罪胥吏中有先期及依限完納者亦加恩免罪又以天旱命法司省釋輕罪監犯六月安徽巡撫程元章奏毆死陳小廝之石兆林應絞監候聲明石兆林係孀婦獨子陳小廝並非獨子應請留養經部議駁上以石兆林之母青年守寡苦節撫孤而屍親亦呈請免抵特加恩准其存留養親仍追埋葬銀兩給付死者之家十一年五月法司核擬聽從母命致死胞兄之黃二照例聲請情有可原奉諭黃魯山酗酒費產頑梗不孝又欲盜賣伊母余氏膳田曾經余氏具稟有案是黃魯山忤逆之罪無可逃矣黃二迫于母命將黃魯山致死情有可原從寬免其治罪不必發遣其協助下手之何友爵凃介文亦著從寬免其流杖此案乃朕原情辦理將來不肖之徒或知有從寬之例假造捏飾以圖卸罪亦未可定此次寬免之處後不為例 \\n 乾隆元年七月定軍流人犯之妻老病不能隨行者聽免其同遣又定軍流身故妻子願回籍者計程遠近每名日給米一升二年七月部議一應杖責之犯時遇熱審於減等之中仍照舊八折發落三年九月以奉天所屬旗民交涉案件送部審擬道路往返不無牽連滋累諭令就近旗民官會同承審定擬止將罪犯解部覆訊定案其餘一切牽連對質之人於審明之日即行省釋四年十一月定奉天獄囚編衣煤炭藥餌棺木等項應於贓罰各項銀內給發其解審人犯亦一體給發口糧五年六月諭向來九卿辦理秋審朝審人犯分別情實緩決可矜三等而惟緩決之內情罪輕重不一其果係所犯重大實無可原因係久緩不復處決者雖終斃囹圄本無足恤其有一線可原尚在矜疑之例者九卿承審時附入緩決之內年復一年陳案日積以致此等人犯久淹獄底亦屬可憫今秋審在即九卿於秋審朝審招冊內詳加分別凡緩決之案果係情有可原者俱入於可矜條內以招示罪疑惟輕法外施仁之至意七年四月諭讞獄必依乎律而其中情節不一又當參酌核擬期歸平允朕於刑部所奏重犯其中稍有一線可原者或降旨從寬末減或交九卿定議皆於法外原情以示矜恤但日理萬幾恐披閱一時未周照籤批發雖論法不枉而原情較疏矣嗣後刑部進呈本章及秋審各案著大學士詳閱其中有應加覆核者即擬寫雙籤並將情節聲明進呈待朕酌量則周密慎重益可副朕哀矜庶獄之意八年七月定孀婦孤子有犯戲殺誤殺等案如伊母守節已逾二十年該督撫查明被殺之人並非孤子取結聲明具題法司核請留養其鬬毆殺人者審無謀故別情該犯之母守節二十年而又年逾五十者亦准其照例聲明法司夾簽入本恭候欽定至軍流徒罪即照例分別減等發落十四年十月廣東斬犯曾士標因鴨走入緦麻服叔曾會昌田內被曾會昌次子曾朝芳打死因與曾會昌爭論曾士標以木挑抵格致傷曾會昌身死曾士標依律擬斬監候嗣曾會昌之子曾朝宗在山砍柴遇曾士標之子曾亞二觸起前恨用刀連歌曾亞二殞命曾朝宗亦依律斬候俱入情實奉諭朕詳閱招冊曾士標服制攸關法無可貸而曾朝宗則因報復父仇情似可原然兇犯已經擬抵國法既彰則私恨可洩即使遇不共戴天之曾士標亦祗應聽其服法就刑不得擅肆殺害何況其子並非下手又未加功是無罪之人也殺無罪之人則但當治其故殺之罪而不當原其復仇之心果使有心復仇亦但當於曾士標未擬罪之先而不當於既擬結之後若因此遽從寬典則曾士標父子二命抵曾會昌一命於法不得其平且啟仇殺之端殊非辟以止辟之道曾朝宗亦無可貸但曾朝宗情因痛父曾士標子死非辜各有情節著俱改絞罪處決又諭向來辦理秋朝審案每遇官犯輒事寬縱但於一次混入緩決即為成案斷不復改謂之老緩決至辦理矜減如赦詔及一線可原五次緩決之類又斷不能邀恩年復一年不過令老死囹圄而已果爾則國法所行惟在閭里小民以及盜賊之輩而宮犯僅止虛受罪名倖全首領是豈國家制刑之意哉但此等人犯經歷年久或曾經大赦未便復改為情實著大學士會同該部將所查各案再行詳悉斟酌應可矜者即入可矜應緩決者仍入緩決近年以來所定之案有應改為情實者即改為情實其在乾隆八年以前者既經漏網亦不復加以顯戮著改發黑龍江交該將軍嚴加管朿充當苦差十五年正月諭國家定有獨子留養之例凡屬情輕俱已邀免惟是愚民無知輕身鬬狠不知留養為格外之仁或轉恃此為倖免之路以致罹於法紀因於案情稍重或理曲尋釁金刃重傷雖經督撫聲請仍以原罪定擬不准留養固屬該犯罪所應得但聲請之案不過尋常鬬毆等類斷不致入於情實徒使淹禁囹圄不得侍養而窮老孤孀無所倚賴深可軫惻朕思此等罪犯並非有謀故重情為常赦所不原既經定擬拘繫逾時已足馴其桀驁之氣應量為末減俾得自新上年秋審經九卿定議矜減者止有二起餘仍監候者該部查明各犯祖父母父母現存果無次丁俱以可矜減等請旨發落嗣後獨子犯罪未邀寬減者該督撫於秋審朝審冊內聲明九卿覆核時照此辦理以昭軫恤無告之意十七年七月上以天氣炎蒸熱審減等著展至處署為止越旬日雨澤尚未霑足復諭刑部仍行減等俟雨足後照舊辦理十九年正月諭從前各省鬬毆情罪梢重之案經部定議不准留養嗣因此等人犯秋審時原不至入情實乾隆十五年特頒諭旨令各省督撫秋審時另冊辦理但十五年以前此等親老丁單之犯間有原題內未經聲敘者遂不得一例邀恩情亦可憫著各該督撫將從前未附聲明確有成招原案可憑者准其一體入冊量予末減以示欽恤二十五年八月酌定斬絞監候婦女業經解勘一次情罪顯然無可改擬者下次即停其解審其外省定擬可矜具題經九卿會核絞決者次年秋審核其無異亦即停其解審以昭矜恤三十年三月福清令程廷栻誤拏雲和縣民劉年學為天台縣逃匪丁欽顯蒲城令夏秉衡誤拏山西民人張機為江西逆犯胡中藻之子胡得玉業經審係誤拿分別結案督撫蘇昌明德等請將該縣交部議處上以州縣官能不分畛域緝拿鄰省逃犯例得擢用議敘若以偶爾錯誤即因此獲咎必皆自畏處分概置鄰封於不問特降旨寬免復諭曰歷來所辦盤獲案犯皆未嘗一就拘執即置重典是惟在各督撫遇此等案件詳悉根究務得確情使實者不致倖逃法網虛者亦不至誤罹刑書而有司隨時實心體訪奮勉有為毋或稍懷瞻顧庶吏治民生均有裨益設有不肖州縣以毫無影響之事羅織平民妄希進取一經審實自取罪戾又不得以閩陝二省之案藉口也三十四年十月奉上諭本日勾到河南省情實招冊內有徐庚一犯因伊子徐國泰興立邪教照大逆緣坐律問擬斬決改為監候核之原案該犯本不知情特緣伊子坐罪是以停其予勾但思向來辦理逆案內凡緣坐各犯秋審時經九卿三法司均照例列入情實而朕悉準罪人不孥之義並不從寬免勾固屬法外施仁然其中酌理準情亦當有所區別如逆犯家屬內所有弟兄妻子自當按律緣坐至本犯之父則更較別項親屬不同設使於伊子肆行悖逆之事原係知情是該犯之父教子不軌即屬逆案正犯不得謂之緣坐倘伊子所犯平時實不知情後並未同居無從覺察者事發之日遽行因子及親一概坐以大辟於情既覺可憫於義尤屬未協嗣後遇有此等逆案家屬應照大逆緣坐律治罪而該犯之父實不知情者應如何酌量定擬明著為令俾可永遠遵循著大學士九卿會同該部悉心詳議具奏尋議查律載謀反及大逆但共謀者不分首從已行未行皆凌遲處死祖父父子兄弟及同居之人不分異姓及伯叔父兄弟之子不限籍之同異男十六以上皆斬又母女妻妾姊妹等俱給付功臣之家為奴又律載謀叛但共謀者不分首從皆斬父母祖孫兄弟皆流二千里安置各處等語是反逆正犯造謀非一時號召非一人該犯親屬無論籍之同異不得謂無從覺察故律內亦無知情與不知情之分坐以駢首盡法究治以快人心而昭常憲此緣坐之條準情酌理法無可貸至于比照反逆之案其正犯亦實係狂悖不法為風俗人心之害不得不嚴加懲治以警兇頑而問刑衙門既用比照反逆定律遂於該犯親屬亦照例緣坐此相沿辦理之由也茲蒙皇上天恩諭及大逆緣坐之案如該犯之父平日實不知情並不同居無從覺察者事發之日遽行因子及親坐以大辟於情既覺可憫於義尤屬未協仰見我皇上好生之德於法無可逭之中寓格外矜全之意伏查反逆正案罪大惡極故於本犯寸磔之外定有緣坐之條如前經辦過謀反之黃教大逆之李懷林其親屬仍應照律緣坐母庸另議外其有人本愚妄或希圖誆騙財物興立邪教名目或因挾仇恨編造邪說煽惑人心種種不法情罪可惡律以凌遲實為不枉但究係比照反逆定罪與實犯者有間若該犯之父實不知情並不同居無從覺察審有實據者應請照謀叛之犯父母流二千里之律酌改為流三千里安置至本犯之父母既得蒙恩減等則比照叛逆緣坐之祖父及伯叔父似應確審分晰亦一體減流以示矜全如蒙俞允所有徐庚一案即照此例辦理並載入例冊通行各督撫一體遵行至現在已結案人犯內有似此蒙恩未勾者悉令該督撫遵照分別辦理奉旨依議三十七年二月奉諭據徐績奏軍犯李作良自配逃回利津原籍經該犯之父李海赴縣首稟例應如罪人自首免罪但該犯屢犯竊案在配又不能安分殊屬玩法仍擬斬決等語此等軍犯逃回原籍自屬怙過不悛之徒本無足惜但現經伊父首稟於律既有如罪人自首之條自可量從末減李作良著從寬免死仍發原配地方嗣後有如此者俱照例行但因首告而貸死己屬法外之仁祇可一次若到配後仍不知懲艾復敢脫逃雖有父兄首告亦不准其寬減於情法更為允協著為今四十年七月奉諭民間私藏鳥鎗雖例有明禁日久己屬相沿具文昨歲大學士舒赫德奏請查禁鳥鎗意在戢暴安良是以准其通行各省然亦不過內地為然若口外蒙古地方本不當在禁止之例昨據福隆安具奏曾降旨將口外查禁鳥鎗之事概行停止今思內地鳥鎗亦不必查辦即如深山防虎村莊防盜民間置鎗備用亦不可無若一旦概行收禁則閭閻頓失自衛之資轉多未便且地方官奉行原亦不過有名無實恐辦理不善胥吏因緣為奸需索滋擾弊且百出是欲安民而適以累民更何足取乎況去歲山東逆犯王倫聚眾不法並未挾有鳥鎗是小民之守分與否更不在鳥鎗之有無又何必因此而施之厲禁乎所有內地查禁鳥鎗之事並著無庸辦理四十一年七月奉諭前據刑部議覆文綬奏審擬投首逃兵彭士仁汪國才照例即行斬決一案朕以此等逃兵如在軍務未竣以前聞拏投首其人尚知畏法若係大功告竣以後明知不復用兵始行投首不可不申明軍律俾營伍共知儆戒因諭令文綬查明該二犯投到日期據實奏聞今據覆稱查明彭士仁係于上年十月十二日在桐梁縣投到汪國才于上年十一月初十日在巴縣投到等語此等兵丁在軍營潛行脫逃原屬法無可逭但既查明該二犯軍務未竣以前自行投首尚屬心存畏法較之撤兵以後妄冀倖免始行投到者究屬有間尚可格外施恩於萬無可貸之中宥其一死著交刑部照從前例減等發落其大功告成以後投首者不得復援此例四十三年九月奉諭刑部會同九卿秋讞已畢當以次繕冊具題聞今年各省情實人犯較上年多至一百八十餘人其因金刃傷人擬入者較多是否各督撫均未能深體朕意朕上年明降諭旨以彼此鬬毆之案若死者僅用手足而兇犯輒持金刃殺傷此等好勇鬬狠之徒不可不嚴示懲儆自當入于秋審情實但不教而殺朕尚不忍因令各督撫遍行出示咸使聞知俾各畏法悛改并予限一年俟下屆秋審時始行分別辦理若教而不從則是自取其死情理俱無可恕矣因思今年秋審案件俱在未奉諭旨以前愚民尚未周知若即行予勾何以副朕前旨辟以止辟之意所有今年秋審情實金刃傷人之案著刑部於黃冊內夾簽聲明其已經具題者於進到時交行在刑部夾簽呈進原可扣除不勾但此等案犯情節加重即不予勾亦止應照情實未勾之犯辦理不得援尋常緩決人犯之例三年後即予減等是於從寬之中已寓戒好勇鬬狠之意矣恐僻壤窮鄉遽難家諭戶曉著再予以五年之限令各督撫將朕旨明白曉諭實力勸導務使人盡儆凜以化其桀驁不馴之習勿使輕罹刑網若五年後仍然怙終不悛復有用金刃傷斃徒手之人者則殺人者死律合抵償且屢訓不悛法難更宥即當概行予勾無稍矜恤各宜感悔省悟母負朕諄切教戒化民厲俗之至意將此通諭中外知之四十四年六月奉諭據刑部奏殺死一家四命之兇犯余膺擬凌遲處死其子余世聰余世華余世閏余世榮俱照新例擬斬決前降諭旨將殺死一家多人之犯加重定律者原以此等兇惡之徒將人全家殺害實戾氣所鍾不應復留餘孽且恐兇徒明知法止其身自■〈扌弃〉一死逞其殘忍殺害過多以絕人之嗣其妻子仍得倖免於情理實未允協自應改用重典以期辟以止辟今此案余膺殺害熊士順一家四命而余膺及其子余世聰等分別凌遲斬決者共有五犯擬抵之人浮於所殺之數亦覺稍過所有余膺之子余世聰余世華余世閏仍著照原擬斬決其幼子余世榮著從寬免死同兇犯之妻丁氏發伊犁給厄魯特為奴並著刑部嗣後如有殺一家四命以上之案悉按其所殺人數將兇犯父子照數定罪俾多寡相當其有浮於所殺之數或一人或二人均以其幼者照此辦理並令內外各問刑衙門知之著為令四十六年二月奉諭從前進剿金川所調各省綠營官兵曾在軍前潛逃者即經降旨飭令各省督撫嚴拏奏請正法所以重軍法警將來也現經文綬奏到川省未獲逃兵尚有七百二十一名之多但事隔多年一經拿獲即予駢誅朕心亦有不忍茲特網開一面嗣後此等未獲逃兵如有自行投首者著加恩免其死罪發遣伊犁等處此實朕法外之仁如尚有潛行竄匿不肯投首者若經地方官盤獲仍當即行正法斷不能稍從末減各該督撫等務俱仰體朕意明晰曉諭查照道里遠近分立限期務使窮鄉僻壤家諭戶曉副朕仁義兼盡之至意五十年六月奉諭向來刑部定律凡有私自淨身人犯俱問擬斬候因念此等人犯大抵因貧所致是以加恩釋放發在熱河當差現有太監王成一名朕面加詢問伊係直隸安肅縣民原報今年十六歲實年方十三歲前年因家中貧苦父母為之凈身問擬斬罪在縣監禁一年上年始發熱河當差初次報縣時該縣胥役因向伊父王二格需索不遂曾將伊父一併收監四十餘日後因窮不能給始將王二格釋放遂捏填王成年十五歲定擬詳報等語此事經朕親向詢明且看其身軀幼小並應對明白實無虛語知縣為親民之官雖不至昧良舞弊貪圖微利若此此必胥役鄉約人等因私自凈身有干例禁希圖訛詐又因索詐不遂為之加增年歲以入其罪並將伊父無辜久羈聞之殊覺惻然而該縣竟漫無覺察在憑胥役等勒索捏報種種弊混亦難辭咎現因各處當差太監乏人尚在曉諭召充且向例太監於投進當差時祗賞給銀五兩其每月所得分例亦不過一二兩若未經投進之先吏胥亦向其需索則是得不償失誰復肯將其子弟充當太監者近日進宮太監短少之故必由於此況王成凈身年不過十一自必係伊父母窮苦無聊遂爾將伊閹割與伊何涉乃擬以大辟而復滋胥役索詐捏飾之端乎此案著劉峨詳查參奏因思私自凈身人犯律擬斬候者雖為慎重傷身起見然一經閹割便成廢人若非實在窮苦孰肯甘心出此今因有此律而轉致胥吏借端勒索甚至加增年歲故入其罪況此輩供奔走掃除之役自古皆然是宮闈在所必需而反治之以罪從前定例本未允協所有私自凈身問擬斬候一條竟應刪除並著直隸總督順天府尹嚴飭各屬州縣嗣後如有並無他故自行凈身者准其投內務府派撥當差照例騐看如有他故內務府大臣再行文問之地方官不得竟拘其家屬致滋擾累倘有從前需索滋擾者即將該州縣等據實參奏其現私自凈身問擬斬候巳未招解及在監羈禁查明釋放解送內務府分別當差 \\n △囚繫 \\n （臣）等謹按繫囚之繁減關治道之盛衰我朝肇基東土俗厚風淳為牢以畫地而巳于後有內外監女監之設規制具備而有司稽察未周致病犯不無情弊嗣經列祖暨我皇上釐剔奸欺嚴逾限之禁而案犯鮮有監斃設記犯之簿而濫禁不及平人其懸案待質之犯按時開釋而囹圄為之一空然于劫監奪犯疏防賄縱則嚴治之法俾無漏網寬嚴得中稽核以實不慕縱囚泣罪之虛文而犴狴之肅清實前古所未有也 \\n 天聰三年五月以遣追土默特部落逃人諸臣中有不給馬匹及未會集公署者命畫地為牢禁飲食三日 \\n 順治三年二月定死囚禁內監軍流以下禁外監婦人犯罪應禁者別置一室曰女監十二年八月定地方官擅取監犯病呈致死者依謀殺人律擬斬獄官禁卒聽從指使下手者依從而加功律擬絞十月諭每年六月內審定立決重犯俟七月具題正法永著為例 \\n 康熙二年五月御史姚延啟奏江浙等省有獄卒苛索不遂創為木籠上下分數層納囚其中不能屈伸天時炎暑穢氣熏蒸轉成疫癘多致監斃請敕部嚴禁從之九年六月諭刑部監犯踰限不行速結以致斃獄者甚多各犯自有應得之罪未死於法先死於獄殊非慎刑之意其作何嚴加議處詳議定例具奏尋議凡承問官將正犯俱審取口供限內監斃者免議雖在限內並不審理取供遲延一案之內監斃一二人至三四人者罰俸有差五六人者降一級留任七八人者降二級調用九人以上革職將牽連無干之人監斃一二人者罰俸一年三人者降一級留任四人者降二級調用五人者革職若上司不據實題奏者降二級調用至於取錄口供逾限不結致正犯監斃者照限內不取口供致死之例處分將牽連無干之人監斃一人者降一級調用二人者降二級調用三人以上革職上司不據實題奏者降二級調用若限內不能完結再行展限仍照限內監斃例處分如在展限外死者亦照逾限例處分從之二十八年十一月諭流徒人犯遇有勢力者每羈禁不嚴及至發遣又展轉遷延其頒苦無力營求者即肆行凌虐瀕於死亡著戶刑二部堂官稽察如有前項情弊從重治罪 \\n 雍正五年閏三月部議監犯病斃向例不分本犯情罪輕重司獄官一例處分誠為未協嗣後應將死罪軍流及杖徒以下分為三等按監斃人數分別議處從之七年九月定行劫監囚不論曾否得囚有無傷人將為首之人擬斬立決有傷人者將夥犯亦擬斬立決如有殺人者將殺人夥犯及首犯俱擬以斬梟其餘為從未經殺傷人者依律擬斬監候在中途勢奪人犯因而殺人者將為首者擬斬立決下手致命者擬絞立決餘仍照律分別坐罪 \\n 乾隆元年十月部議嗣後各省各府設立循環監簿飭令所屬州縣將每日出入監犯名姓填註按月申送該府逐一查閱其有不應收監而濫行監禁及懷挾私仇故禁平人者均照律擬罪雖係應監人犯如有吏卒借端需索者以枉法從重治罪該管官照失察衙役犯贓例議處故縱者照縱役犯贓例革職十八年二月定斬絞重犯在監行兇致斃人命者照前後所犯斬絞罪名從重擬以立決十月河南巡撫蔣炳奏密縣禁卒賄縱重犯越獄審擬絞候奉諭禁卒典守監獄乃於斬絞重犯受財故縱此非尋常因事受財可比自應按照本律與囚同罪但則例又載有擬絞緩決候逃囚捕獲審豁之條未免法輕易犯嗣後監犯脫逃審出禁卒得賄情節即視所縱囚罪全律科斷如本犯應入秋審情實者亦入情實應絞決者亦擬絞決應斬決以上者亦即擬以斬決著為例二十五年四月定解役開放鎖扭致重犯脫逃未獲者即將解役究審定擬嚴行監禁俟拏獲逃犯之日究明賄縱情節即照本犯罪名一律全科如果僅係疏脫並無別故仍照例發落五月部議押解斬絞重犯除受賄狥情故縱依新例辦理外其違例雇替托故潛回無故先後散行止留一人押解者改照故縱律與囚同罪不准照舊例減囚罪二等問擬果係依法管解偶致疏脫審有確據者除依律治罪外仍勒限緝拏他人捕得亦不准寬免從之六月定獄囚衣制凡斬絞軍流重犯羈禁在監以及解審發遣俱給衣赭色布服與鎖扭互為標示二十九年三月部議禁卒將斬絞重犯鬆放獄具以致脫逃者將該禁卒嚴行監禁俟拏獲正犯之日究明賄縱屬實照律全科審無賄縱情弊或係狥情或托故擅離或倩人代守以致潛逃者亦照故縱律治罪不准照舊例減囚罪二等問擬五月定秋審屆期督撫飭各屬酌量所屬人犯數目遴選一二幹練佐雜督同差役將重犯押解省城候審審畢之後仍著原委員役解回收禁倘有人犯疏脫及解役頂替短少等弊即將委員參處又滁州解役魏榮等遞解遣犯過定遠縣池河司地方該巡檢署無監獄令原解押至飯店次日查點僉送因而脫逃安撫托庸奏欽奉二十七年上諭嗣後凡解送發往回城罪犯人等如有中途脫逃者除將逃犯嚴拿外將解送官兵人役問擬死罪以俟緝獲逃犯若經拿獲者再行釋放治伊應得之罪若經年不能拏獲將正法之處奏聞請旨即著為例遵例將解役等擬絞監候部如其議并議解送人犯防範之處其向未設有監獄地方尤宜加謹倘有疏虞該管官必當嚴懲伏查乾隆二十七年六月內遣犯張四等在巨流河脫逃一案欽奉諭旨將因天晚難辨年貌借端推諉不肯收接令解犯住宿店房致犯脫逃之外郎楊海嚴加治罪其該地方官等俱經從重議處在案今安省復有此事恐各省亦有似此並無監獄地方該管官推諉誤公亦未可定請旨敕下各直省嚴飭所屬嗣後如有藉詞推諉不收人犯以致疏脫者該督撫即行嚴參照巨流河一案交部從重議處三十三年九月湖南巡撫方世儁奏稱例載內外斬絞監候之犯每遇秋審時責令獄官監看薙髮一次又秋審解省人犯俟審畢發回後方許薙髮各等語葢以秋審俱在夏月時當向炎准令薙髮以示矜恤今新例改令道府於冬春之間親臨勘審維時尚未炎熱似可毋庸拘泥請嗣後監犯照依熱審之期每年於小滿後十日令該州縣率同獄官監視薙髮一次具文通報備核以恤罪囚而符例意從之又奉上諭向來各省應入秋審官犯俱於各州縣獄中監禁勾決本到轉行該地方正法辦理尚未妥協嗣後各官犯於定案時即在按察使衙門收禁既與齊民犯罪者稍示區別而臬司獄禁稽察更為周密亦可免疏虞替代諸弊於防微杜漸之中仍寓仁至義盡之意秋讞大典更足以昭慎重至勾本到省並著照刑部決囚之例將情實官犯全行綁赴市曹即令按察使監視行刑奉到諭旨當場開讀按照予勾之犯驗明處決於體例既為畫一而省會之地共見共聞如此立法森嚴並可使官寮共知儆惕將此通諭知之著為令十月奉上諭錢度奏賀縣疏縱逃軍熊俊越獄脫逃一案請將典史謝霖革職拏問而於知縣鄭之翀請革職留任殊屬非是該縣監禁脫逃匪犯既不上緊辦理又不嚴密巡防致要犯夤夜兔脫非尋常疏縱監犯可比自應將該縣即行革職仍留該處協緝事理方為允協今錢度初到西粵輒爾心存寬縱請將該縣留任使庸玩劣員仍得優遊戀棧何足以示懲儆明係錢度有意沾名沾染外省惡習不知悛改錢度著交部嚴加議處鄭之翀著革職仍留該地方協緝嗣後有似此者均照此辦理著為令至改發新疆積匪猾賊在配及中途脫逃情罪甚為可惡一經拏獲即應明正典刑又何必關查原案往返需時致令匪犯在獄日欠得以乘間潛逃辦理本屬未善將來各省如盤獲此等要犯訊究明確即行正法毋致曠時貽悞將此通諭各督撫知之三十五年三月奉上諭據熊學鵬奏應發新疆改發煙瘴之竊犯陸貴瓏在司監收禁越獄脫逃現經拏獲正法請將管獄官分別革職議處一摺司獄華燦於司監所禁要犯任其乘間脫逃實屬有乖職守罪應褫革固不待言至按察使為通省刑獄總司凡所屬囹圄並宜申嚴防禁毋稍疏虞方為無忝厥職乃於專管之司監毫無防範致有越獄之犯尚復成何事體則其平時之闒冗玩公更可概見曾日理向為府道時尚知黽勉自擢任臬司以來即意存滿足不肯實心出力聞其近日辦事聲名甚屬平常今復有此越獄之案非尋常疏防可比曾日理即著革職熊學鵬等著交部分別議處至摺內於禁卒定罪一節援獄卒不覺失囚律有限內能自捕得及他人捕得者皆免罪之語殊屬未協禁卒拘管獄囚理應嚴密防守乃漫無檢束致監犯得以乘間潛逃典守之職安在即訊無賄縱情事而其藐法誤公罪已難逭設係限內自行捕獲猶得云情有可原若他人獲犯與彼奚涉亦竟得邀寬免何以杜弊懲頑昨因解員中途失鞘之案經地方官獲賊者解員即予開復舊例未為公允曾諭吏部改議此獄卒失囚律他人捕得免罪其不當事理與解員開復例何以異著刑部另行核改具奏此案禁卒等即照新例辦理其海寧縣知縣曾一貫於司監越獄之犯即能緝獲自應量與議敘該撫摺內竟未聲明亦屬疏漏並著該部議奏尋議嗣後如他人捕獲及囚已死自首等情均仍依律減囚罪二等治罪不准寬免其中途押解人不覺失囚者如他人捕得及自首等情亦仍按本律科罪不准寬免三十八年九月順天府尹奏准嗣後凡各省遞回人犯無論初次二次即交原籍地方官逐一造冊收管仍於每月朔朢日期按冊點卯如有臨點不到私行出境者隨時申報該管衙門及原犯事地方查拏倘遞解後復行出境該地方官并不申報或被原犯事處盤獲或又在他境犯案除將本犯治罪外其原籍不報之地方官一併議處十月奉上諭本日據薩哈岱鐘音奏拏獲分發為奴脫逃之俄羅斯費約多爾等三犯因八月為停刑之月飭交該縣嚴行監禁於九月初四日正法一摺固屬照例辦理但此等脫逃要犯自應決不待時豈可拘於常格況停止行刑月日原指尋常案犯而言若遇緊要重犯應鞫應決者均宜隨時審辦設或拘泥舊文繫獄太久難保無防守懈弛乘間越獄自戕等事致令倖逃法網殊有關係朕於讞獄用刑權審至為慎重若遇罪無可貸者即偶值令節慶辰亦諭法司按律訊治從不稍存忌諱而外省督撫等因向有違例行例處分懼干吏議不亦昧于輕重之宜乎嗣後除尋常案件仍照定例月日停刑外其兇盜逆犯干涉軍機應行立決及當加刑鞫者均即隨時辦理聲明咨部不得拘泥舊例著為令四十五年定各廳州縣有離省遠者遇秋審情實人犯在監病故令管獄官立即通詳該督撫於接文日先行題報該管道府據報一面速派鄰近之員前往驗訊明確詳請咨部總以一月為限四十六年六月奉上諭向來刑部及各省監獄凡在禁囚犯有夜給燈油之例甚屬無論此等身繫囹圄者俱係犯法之人罪由自取如重囚給以衣食因其爰書已定必須明正典刑不應復令其凍餒致斃已屬國家法外之仁至燈油一項並非衣食可比罪囚在獄夜間本無需燈火且小民常時入夕寢息不留燈者居多豈有犯罪繫獄轉徹夜予以燈照雖矜恤亦不宜及此並死奸徒因有燈火或致放火以圖越獄尤非慎重監獄之道至獄官禁卒稽查監口原可各自攜燈照看并無藉獄囚之有燈也著傳諭刑部堂官查明此項燈油因何給與必係多年相沿陋例如禁卒坐監看守自應酌給燈油至獄囚則斷不宜與以燈火著即行妥議具奏尋議革除四十八年刑部議覆陝西按察使王昶條奏凡外省命盜案件州縣官一經定案例應逐件解赴省城候臬司督撫覆審具題其有情罪重大秋審時應入情實該督撫於成招定罪時便可預定此等人犯與其發回本縣監禁待秋審又復解省審勘致多往返并有意外疏脫之虞莫若於招解到省定案後即應留禁省城於臬司首府首縣均勻分撥禁錮俟勾到部文到日即在省城處決其中或間有九卿改入情實者為數無多仍令各督撫飭行各州縣照舊辦理或有九卿由情實改入緩決者即解回本縣監禁尋奉上諭以情實人犯如謀故殺行兇重犯及盜案自當留於省城至姦婦謀殺本夫及尋常鬬毆等案情節雖重尚不致有批械脫逃之事仍解回本州縣候部文到日於該處正法示眾俾知儆懼嗣經刑部分別行兇重犯及竊贓滿貫之情重者三十四條於犯案招解到省時即留禁省監其餘服制緣坐姦竊拐騙尋常鬬毆共毆及婦女老幼之犯易於防範者仍發回各州縣監禁得旨允行五十年二月部議向來命盜各案其中間有正犯已獲而贓証未明死有枉抑或正犯在逃因迂犯一面之辭恐有疏縱不得不將到案各犯監禁俟拏獲要犯質訊明確始行定擬發落其軍流杖徒以下亦間有正犯在逃暫行監禁者惟是正犯免脫雖屢經咨拏而弋獲無期監候待質之犯有十餘年至二三十年不等懸案莫結其情罪之重者既不免久稽顯戮而罪之輕者亦不免長繫囹圄乾隆十九年特奉上諭查辦自康熙年間以後凡監候待質之犯共五十七案其斬絞重犯分別入干情實緩決軍流徒罪以下者盡行照擬發落奏明通行在案今臣部辦理上年三項緩決減等後本年減等各案檢查歷年現審案內尚有朱依仁李四閻德俊唐老四案俱囚正犯未獲案涉疑竇監候待質其所犯俱在年滿以下此外並無斬絞待質之犯隨查各犯監禁或十六七年或二十五六年不等因案情未明雖累經恩赦不便查辦臣等公同酌議若正犯弋獲無期徒令牢禁懸案不結似非核實辦公之道查各原案俱在軍流徒杖以下逐加核擬分別發落保釋庶各犯不至安坐囹圄而庶獄益加清釐再查自乾隆十七年以後各省似此監禁待質之犯亦復不少應令該督撫查明監禁候質已逾十年正犯弋獲無期之案分別辦理以清刑獄奉旨依議 \\n 皇朝通典卷八十七 \\n  \\n   \\n  "}
{"章节": "●皇朝通典卷八十八", "正文": "  \\n ●皇朝通典卷八十八 \\n 　 \\n  \\n 刑九 \\n ○刑九 \\n 考訊 \\n △考訊 \\n （臣）等謹按決獄之平始於聽訟故考訊所關綦重所以精五聽而成信讞也倘濫刑之不禁則誣服者多或完結之無期必牽連者眾我朝嚴立章程于刑具之重輕頒有定式于案情之緩急勒有限期不待奏讞之成早已肅清諸獘我皇上慎重獄情至公至當猶死奉法或有瞻徇特諭直省督撫遇有要案親行研審毋得假手下僚責任專而聽斷益歸平允矣 \\n 順治元年八月刑科給事中孫襄疏請文職官犯罪先下吏部核議如所坐重大必請旨革職然後送部問擬武官隸兵部亦如之府州縣各官被參革職應逮問者行該撫按就近提訊具獄報讞法司但于爰書覆核不必徑行勾攝凡經審結之案非奇冤積枉不得重滋株累民間婦女輒拘訊公庭亦傷廉恥俱乞嚴禁悉如議通行二年十二月諭嗣後民間詞訟在外歸撫按監司在內歸順天府大興宛平二縣五城如有冤抑赴通政司投告察審送部問擬刑部不許濫收詞訟八年七月申定職官有犯未奉旨革職母得徑行提審八月增設刑部理事官十四員十年三月定宗室有犯除大罪請旨定奪外餘皆斟酌輕重永除鞭鎖之禁十七年七月嚴問刑官濫用夾訊之禁凡未有真贓確證及戶婚田土小事概不許輕用夾訊十八年二月聖祖仁皇帝御極是月定校衛干連詞訟不服拘提之禁諭嗣後校衛犯罪先拏議罪後移文變儀衛 \\n 康熙十九年十二月兵部題內外滿漢文武問刑衙門除夾棍拶指外有別用非刑者吏兵刑三部處分之例輕重不一查吏部例不論已未致死革職提問兵刑二部例未經致死者降級調用令應畫一定例凡滿漢文武官員用非刑者俱革職免其提問從之二十年諭刑部犯人各有應得之罪之聞爾部枷孔大小不一板有厚薄賄囑者板薄而孔大否則板厚而孔小所帶項鎖亦有輕重此等情獘爾部嚴察禁止三十七年諭各監口有刑具曰大鐐與匣床無異又短夾棍止長尺許大枷重一百二十斤瓦樣重板此皆酷虐之刑著嚴行禁止三十九年二月申濫用夾棍之禁凡內外問刑官濫用夾棍致斃人命者嚴行治罪其學政鹽院以及佐貳官不許擅用夾棍如有應行刑訊事送問刑衙門審理 \\n 雍正三年六月部議嗣後京城八旗提督衙門五城等處解審案件審係無干即行釋放笞杖人犯先行懲責發落至直隸山海關古北口等處應解部完結之案笞杖人犯并證佐干連之人俱免解部釋放取保倘必須審訊再行拘提命案屍親亦止申送口供免其解部直省州縣案件必須申解上司者笞杖等犯亦取供保釋不得濫行監禁差押從之 \\n 乾隆元年六月部議各省州縣所用刑具務照定式不得用短夾棍及大板重枷至徵比錢糧應用小板輕枷薄以示懲下限完糧即行釋放又強盜十惡謀故殺人等重犯仍照例用鐵鎖杻枷鐐各三道其餘鬬毆人命以及軍流徒犯止用枷杻各一道笞仗人犯止用鐵鎖三年定審擬旗民交涉案件之例向例奉天所屬旗民交涉案件由地方旗民官略具案情送部審擬應質人犯多屬牽連及部提解駁查往返遲延不無滋累至是奉諭地方官身既親民平日習知人情臨時自易體訪令就近旗民官會同承審定擬止將罪犯解部覆訊定案其餘一切牽連對質人于審明之日即行省釋五年七月部議御史永壽奏請佐貳微員審理批發奉委事件有應夾訊者係上司批委詳明上司改委印官審理係印官批委呈明印官掣回自審其佐貳官不得擅用夾訊九年九月巡視西城御史舒敏奏請五城凡有事件必令滿漢二員進署公同審理其私設刑具傳集人犯獨行審問之處應概行停止從之二十二年九月禁止隆冬停訟定例每年四月至七月農忙停訟至隆冬原無不收呈詞之例而外省相沿亦行停訟至是奉諭嗣後除農忙停訟外不得再沿隆冬停訟之陋習應准理者即行准理應完結者即行完結以免稽滯二十七年六月更定旗人犯軍流徒罪不准枷責完結之例三十五年二月婁縣知縣謝鎮藩于客民王忝祥等被刦規避處分刑勒報竊至將事主夾傷右足江蘇按察使吳壇以刑夾事主已成殘廢者律例內並無作何治罪明文今謝鎮藩刑夾事主致成殘廢雖例無作何治罪之條而律內苦累事主致死照故勘平人律斬候則致成殘廢者亦自應按其傷之廢疾篤疾照故勘平人律分別擬以徒流部議律載官吏懷挾私仇故勘平人者難無傷杖八十折傷以上依凡鬬傷論因而致死者斬監候又例載官員因畏懼處分抑勒諱盜或諱盜為竊者均革職若苦累事主致死照故勘平人律治罪官吏故勘平人因而致死者斬監候各等語查律稱照凡鬬傷論是折傷以上已包廢疾篤疾在內例稱照故勘平人律治罪又已包折傷以上在內是律例己屬周詳惟在問刑衙門按照律例分別定罪不必重復又立科條平人例內又稱不得刪改律文內懷挾私仇字樣混引故勘平人概擬重辟在外不核實具題在內含混准覆照官司出入人罪律分別定罪等語臣等伏思州縣官因畏避處分苦累事主至于死傷即屬挾私自應從重治罪但有等奸民倚恃事主挾制官長串通胥役誣良為盜擇殷而噬一經地方官查問即以苦累上控而州縣官死千畏避處分之罪不復詳審致長刁風亦事所必有臣等酌議嗣後民間呈報盜案州縣官輒敢抑勒苦累事主室于死傷州縣官仍照定例議罪如有奸民以竊報強挾制官長希圖誣良索詐者許州縣官詳明督撫另委別州縣官查訊照律辦理則承審官既無畏避處分之嫌刁民亦無所施其挾制之技而是竊是強定案更得詳慎奉旨依議五月奉上諭據李侍堯奏守備楊春榜在參將王希曾衙內自用小刀戳傷身死請將王希曾暫行解任審究一摺閱案內情節疑竇頗多著交該督悉心研鞫務得實情即行定擬覆奏至所稱委員研審一節甚屬非是外省督撫每遇應行審擬之案動輒委員查訊最為惡習其在尋常案件或可循用審轉成規若事關重大及案涉疑難亦復假手下僚則瞻徇朦蔽顢頇之事諸獘皆所不免獄情何由得明今此案以守備赴參將潪中稟事忽爾自戕必非無因而致當切實根究況所驗該備屍傷共有五處更屬可疑人情無不知護痛者既己自剌要害負創已深豈復能連戳多傷並不縮手其理尤人所易曉是該備自殺情實尚在曖昧未明該督既將王希曾提至省城何難督率司道親行研訊使案情底裏畢露乃必委員代審其意何居督撫為朕簡任大臣其才識自勝于僚屬而心亦公平無所顧忌斷獄或易得實情何憚而不躬親鞫問豈其自顧謂不若有司之明習吏事乎抑狃于外任養高積習全不問事理輕重惟恐身親讞牘之損失威重乎朕日理萬幾事無鉅細莫不詳為披省日召諸臣講論施行倘如該督之見一切付諸部院核覆竟可不身親綜覽耶嗣後督撫于應行提審要緊案件務須率同司道等親行研審毋得仍沿委員陋習自取咎戾著為例三十六年正月江西按察使歐陽永琦奏查定例每年于小滿後十日起至立秋前一日止如立秋在六月內以七月初一日為止將枷責等輕罪人犯照例減等發落笞罪寬免又例載直隸各省熱審之先審擬具題到部遇熱審仍行減等發落督撫熱審時審擬減等具題雖過熱審之期到部亦仍行減等發落其原題時遇熱審有情罪不符駁回後具題逾熱審亦減等完結等語是以州縣于熱審時定擬之案上司批轉已屆秋涼倘或經駁回覆審具詳者則越時更久竟有至冬令始奉批允發落者祗因原審定例在于熱審期內仍同減等寬免臣竊以熱審之所以減免者葢以時當炎暑笞杖所加更為酷烈是以加恩矜恤定例之意如此若發落之時已屆秋冬而仍減免似失定例本意且為時既久姦匪易于勾通胥役提前捺後更啟避重就輕之獘雖減免止于杖笞輕罪但刑法所加無論大小輕重總宜均平畫一據臣管見應請將熱審減免之例總以發落之時為準如原審未屆熱審而在熱審時發落者照例減免但發落時已逾熱審即在熱審期內定擬者不得濫邀減免庶朝廷矜恤之例名實相符而刑法亦昭平允部議如其請四十四年三月奉上諭三法司題覆直隸獲鹿縣民李三邦年因姦殺死伊妻李氏并砍死伊嫂戎氏一案按律定擬斬候已依擬行矣李三邦年因妻李氏與人通姦懷孕用刀砍死復妄生猜疑至伊兄李大邦年屋內乘伊嫂戎氏臥炕立時砍斃此等兇犯地方官自應迅速審辦定擬俾兇頑知所懲創乃此案該省自四十二年正月呈報至十月二十七日始行審擬具題雖本內聲明封印及承審官公出監犯患病各日期而細核案情並非難辦其為藉詞延玩實屬顯然向來審案定限展限日期原因地方或有緊急公務或案涉疑難人証不齊未能速結者准其于本內聲明免議及相沿日久地方官恃有此例既扣公出日期又扣監犯病限重疊聲請冀圖延緩該上司亦任其托故不加督貴州縣公出尚有文報月日可稽至監犯患病多有勒取醫生出結隨詳具報尤屬無憑稽核陋習如此尚復成何治體朕臨御四十餘年于鉅細政務勵精圖治未嘗片刻自安此中外大小臣工皆所共悉自應仰體朕意各加整頓何至任意延擱竟置公事于不問耶外省此等積習直隸如此即各省亦所不免著傳諭該督撫嗣後辦理案件務須督率屬員振刷精神一切案件速行完結毋得藉有扣限托故稽延將此通行飭諭各督撫知之至此案非尋常兇犯又非難辦之案乃恃限遲延不可不示以懲儆著將周元理并承辦此案各官一併交部議處 \\n 皇朝通典卷八十八 \\n  \\n   \\n  "}
{"章节": "●皇朝通典卷八十九", "正文": "  \\n ●皇朝通典卷八十九 \\n 　 \\n  \\n 刑十 \\n ○刑十 \\n 赦宥 \\n 贖刑 \\n △赦宥 \\n （臣）等謹按赦宥之典議之者眾矣蓋不赦無以召天地之和數赦易以長奸宄之漸不姑息以壞法而又不威克以損恩則聖之時德之至也我世祖章皇帝定鼎之初蕩瑕滌垢咸與維新自時厥後民風丕變逢慶典則赦值眚災則赦有問歲而舉有數十歲而舉民之沐浴膏澤者浹髓淪肌而非其時不赦也又赦有常格十惡不得與赦有三次緩決減等開釋情實重犯不得與彼觝網觸禁自速厥辜者又豈有幸焉故民卒不聞以幸赦之心輕罹憲典而上益得以好生之德敬迓天庥聖祖仁皇帝諭曰自古不以頒赦為善政以其便于惡人而無益於善人也百餘年來祗率盛典不疏不數與時偕行故自開國以迄於今赦典凡數十見國恩有節民慶無疆和氣祥風彌綸周浹溯唐虞三代之盛莫與比隆者也 \\n 天命六年三月釋遼陽繫獄官民十年九月詔赦國中死罪以下人犯十一年八月赦漢官漢民罪 \\n 天聰十年四月以受尊號禮成大赦除十惡不赦外餘悉原之 \\n 崇德二年七月皇子生大赦五年十月以萬壽聖節大赦七年十月以聖躬違和大赦凡重辟及械繫人犯俱令集大清門外宣喻曰爾等眾犯有罪應死者有應責應罰者今俱釋爾罪其各改過自新毋再千國典八年三月上不像大赦八月世祖章皇帝御極大赦 \\n 順治元年十月定鼎京師頒詔中外大赦天下十二月赦偽官土寇前罪二年正月飭內外刑官毋得淹滯獄犯四月以陝西平定詔赦該省罪犯五月定盜賊分別免罪六月以江寧平定詔赦河南江南江北等處罪犯十二月定爭訟小事毋濫行監禁三年十二月以四川平定詔赦該省罪犯四年正月以浙閩平定詔赦兩省罪犯七月以廣東平定詔赦該省罪犯五年十月恭奉太祖高皇帝配天並追尊四祖禮成詔赦天下定矜恤獄囚之例八年正月上親政詔赦天下十年五月詔赦土賊等能自投誠者盡赦前罪十一年六月以大婚禮成恭上皇太后徽號詔赦天下增定熱審減等之例凡各省在熱審之時具題到部者雖過熱審之期亦准減等發落十一月上以災異修者詔赦天下十二年七月停止秋決十三年七月以乾清宮成詔赦天下十月停在京秋決至明年九月上諭內外刑辟宜同一視各省秋決亦暫停一次定滿洲蒙古漢軍官員有祖父伯叔兄弟陣亡及身出征負重傷者皆免死一次餘罪折贖十二月以冊封皇責妃禮成詔赦天下除十惡不赦外其餘死罪皆減等軍罪以下咸赦除之十四年三月恭奉太宗文皇帝配天禮成詔赦天下十五年正月以皇太后聖體康豫詔赦天下十七年正月以地震歲祲上省躬詔赦天下十一月命監候各犯概從減等停止秋決十二月定赦罪減等例凡犯罪者各照定例減等十八年正月上大漸諭京城內除十惡外其餘死罪以下悉行放釋二月聖祖仁皇帝御極詔赦天下七月命刑部審擬案內凡係現任官員應援赦者交吏兵二部議奏著為例九月命凡有被擄下海後投誠者俱免死罪 \\n 康熙二年正月免海賊案內罪犯四年二月詔赦廣東地方官罪時廣東逆賊蘇利反叛地方官多罜罪戾上以亂起倉卒與外來賊寇失於防禦者不同凡大小各官之罪俱邀寬免三月以星變地震上省躬詔赦天下九月恭上太皇太后皇太后徽號禮成詔赦天下六年七月上親政詔赦天下十一月恭奉世祖章皇帝配天並加上太皇太后皇太后徽號禮成詔赦天下九年二月凡軍罪遇熱審亦准減等軍流以下已經具題未奉旨發落者皆准減等五月孝康章皇后升祔太廟詔赦天下七月定各衛軍犯赦後到配所者察明放釋在途遇赦者即行題請定徒罪援赦例刑部奏准旗人犯徒罪枷號日期未滿遇赦即行釋放其民人徒犯已到配所遇赦者亦免徒釋放定流徒人犯六月及十月正月俱停發遣例十年四月以天旱命刑部清理現禁現審人犯如有可矜疑者即予減等發落尋赦斬絞人犯死罪十一人十二年十二月詔赦逆賊吳三桂屬下散處直隸各省不知逆情官員親族人等罪並敕刑部將逆案干連人等情罪稍可矜疑者概行省釋十三年四月詔赦逆賊孫延齡所管人員親族人等罪五月詔赦逆賊耿精忠屬下現任直隸各省文武官員罪十五年六月詔赦逆賊尚之信親族及屬下人員罪十六年七月以冊立皇后大禮將行命停秋決十八年四月詔赦吳逆案內滇黔各省從逆人員罪二十年十二月以吳逆蕩平詔赦天下二十一年三月命山海關以外及寧古塔等處人犯死罪減等軍流以下赦免四月特赦流犯回籍六月省釋拘禁人員時以天旱科道等官遵諭會議請暫釋江西出兵官拘禁者俟大兵還日議罪上曰省釋拘禁人員亦寬政之一端也俱令暫釋十月停止秋決並敕部將可矜人犯免死減等二十二年十二月命刑部存恤獄囚時部題在獄病故四十餘人上諭大學士等曰人命重大無辜枉恐上千天和朕念獄中罪犯恐死於非命曾經命御醫給與藥物療治有疾之人今歲獄囚患病者多何故不將現給醫藥療治此皆該部怠忽之故爾等傳諭刑部嚴加申飭令伊等不時巡視仍令該管官員加意存恤無致監斃二十三年九月停止秋決十二月諭軍流人犯甫離刑獄一線僅存嚴寒發去死致死亡之患朕心不忍嗣後著過嚴寒之時發遣二十六年五月以天旱詔赦天下十一月命內外現監重犯除十惡及貪官光棍外概予減等先是本年停止內外秋審至是太皇太后聖躬違和因有此旨二十七年停止內外秋審二十八年二月上南巡詔赦山東江南浙江經過地方死罪以下人犯除十惡外餘悉寬釋停止秋決二十九年四月以天旱命釋拘禁枷號人犯九月停止秋決情可矜疑者照例具奏三十一年八月諭朕閱秋審冊內各省情實人犯甚少除可矜者照例減等發落其情實各犯今年停其正法十月酌減陝西秋審人犯罪三十二年十一月停止秋決三十四年十一月詔赦天下停止秋決三十五年六月停止朝審秋審三十六年七月以平定噶爾丹值太和殿成詔赦天下三十七年九月命停止烏拉及盛京應決人犯上以親臨鳥拉諭大學士會同將軍查明罪犯應正法者停其處決可緩決者仍監候可矜者即行完結並諭至盛京時亦照此例行三十八年三月赦山東江南浙江三省死罪以下人犯七月免茶陵叛賊黃明案內為從人犯九十六人死罪發往黑龍江寬免監禁緩決人犯恐罪諭監禁緩決人犯甚多今又增一年人犯秋審朝審亦甚冗劇若久禁囹圄死者必多皆從寬免恐各枷三月鞭一百分別發黑龍江當差四十一年九月停止秋決四十二年三月以萬壽聖節四海奠安河工告成詔赦天下八月停止秋審以本年三月已奉恩詔所有罪犯無幾因有是旨寬恤罪犯因親老廢疾者准其留養四十四年四月赦福建浙江江南山東等省死罪以下人犯十月命停決朝審情實罪犯可矜疑者照例減等四十五年十月諭刑部緩決人犯至三四次者免死減等十二月命免直省緩決人犯死罪時刑部歷年緩決人犯凡二百二十五人俱免死減等並著通行各省照例行四十六年六月以各省重犯甚少命停秋審四十七年九月停止秋決緩決者減等矜疑者照例發落四十八年十月命停止江南浙江秋決以兩省歲祲疾疫故也四十九年六月停審情實人犯五十年三月免喀喇沁盜賊逃人罪五百六十餘人四月酌減刨參人犯罪五月免海賊死罪五十餘人九月停止秋決五十二年三月以萬壽聖節詔赦天下五月停止朝審秋審五十三年二月停止秋審可矜疑者減等並諭現審人犯罪不至死者亦減等發落十月矜恤命盜案內牽連人犯五十四年十一月停止秋決五十五年十月停止秋決五十六年十一月命停決情實人犯緩決者仍監禁可矜疑者減等五十七年六月命刑部減釋枷鎖人犯十月停止秋決十一月命各省緩決人犯分別減等完結五十八年六月停止朝審秋審五十九年十月停止秋決六十年閏六月命暫釋枷鎖人犯停止秋決六十一年八月停止秋決十一月世宗憲皇帝御極詔赦天下 \\n 雍正元年二月恭上聖祖仁皇帝尊諡升祔太廟禮成詔赦天下三月酌免臺灣叛賊親屬死罪五月酌減枷杖輕罪人犯笞罪寬免八月恭上孝恭仁皇后尊諡升祔太廟禮成詔赦天下九月恭上孝誠仁皇后孝詔仁皇后孝懿仁皇后尊諡升祔太廟禮成詔赦天下十一月恭奉聖祖仁皇帝配天禮成詔赦天下停止秋決二年八月停止秋決三年六月以時值盛暑命王大臣會同三法司詳讞現審人犯應釋放者即行釋放其部議枷號送門之人亦著保釋俟處署後補枷四年正月命酌量保釋輕罪監犯七月寬釋命案罪犯十月停止秋決並酌減情實緩決人犯五年五月免隱匿開墾地稅之罪定限一年內令各省官民自行出首其從前隱糧漏科之罪悉從寬免定援赦審釋之限凡恩詔赦款內應免罪囚逐一查明登時釋放如情罪可疑者限赦到一月核明釋放如躭延時日濫行拘禁者問官議處停止秋決六年十一月停止秋決並酌減情實人犯七年十一月停止秋決可矜疑者寬減十二月諭八旗包衣發遣人犯三年無過酌予赦宥八年停止秋決十年七月停止秋決十三年八月皇上御極詔赦天下停止秋決 \\n 乾隆元年五月釋銅案遣犯六月令應赦人犯速行審結七月寬減年久緩決人犯八月停止秋決二年三月恭奉世宗憲皇帝孝敬憲皇后升祔太廟禮成詔赦天下軍流以下悉予寬免四月恭奉世宗憲皇帝配天禮成詔赦天下五月赦釋配所年老人犯八月停止行刑停止秋決三年三月以天旱命寬減監犯六月定犯人患病已經秋審一次者該州縣報明上司委員驗實准其留養七月定旗人命案有親老丁單者照民人例准其存留養親承祀減等發落四年四月以天旱命法司將杖徒以下等罪查明請旨減等釋放十一月命朝審秋審緩決五次情罪稍輕者比照兇盜免死減等例發邊遠烟瘴充軍五年五月以天旱命酌減輕重各犯七月停止秋決十二月令各省清釐監獄六年七月命朝審秋審照例辦理其情實人犯停止勾決七年三月以天旱命刑部省釋輕罪直隸山東江南照例行八月命江蘇安徽秋審減等十月命照乾隆四年例酌減緩決罪囚八年五月減釋徒罪以下並加恤重囚六月以山東河南禱雨命照例省刑七月停止秋決九月上恭謁永陵福陵昭陵禮成赦奉天等處人犯九年四月以天旱炎熱省刑恤囚如八年例九月停止秋決十年四月以京師雨澤愆期命減釋徒杖以下罪犯十一年正月詔赦天下三月命軍流人犯到配已過十年者分別奏請省釋回籍五月命各省羈禁人犯經督撫審題部駁未結及各省未經審題案犯事在恩旨以前者俱著分別減免請旨九月上巡幸五臺命寬減直隸山西二省軍流以下罪犯十二年五月以天旱命減免緩決五次及徒罪以下入犯十三年三月上巡幸山東命寬減直隸山東兩省緩決五次及軍流以下罪犯九月停止秋決十四年正月以平定金川詔赦軍中獲罪枷號人員十五年五月以天旱減釋徒罪以下人犯八月以冊立皇后恭上皇太后徽號禮成詔赦天下九月上巡幸河南命寬減該省軍流以下罪犯十六年正月酌減緩決三次以上人犯九月停止秋決十七年七月命展熱審減等限期十八年四月以天旱減釋徒罪以下人犯五月命酌減緩決三次以上人犯十九年九月上恭謁祖陵禮成赦奉天等處人犯停止秋決二十年六月平定伊犁詔赦天下二十一年二月上東巡命寬減山東現在軍流以下罪犯二十二年二月上南巡命寬減江蘇安徽浙江等屬軍流以下罪犯二十三年四月以天旱減釋徒罪以下人犯十月以天旱酌緩尋常處決案犯二十四年四月以天旱減釋徒罪以下人犯十一月以平定回部詔赦天下二十六年十一月恭逢皇太后萬壽聖節詔赦天下恩准部議減免死罪以下五千一百八十餘人九月停止秋決二十七年二月上南巡命寬減江蘇安徽浙江三省軍流以下人犯八月分別寬減可矜人犯命刑部會同九卿於可矜人犯內量為區別照免死減等例再減一等發落二十九年九月命緦麻服屬人犯照期功以上例於停勾二次後著大學士會同該部一體省核改入緩決十月敕部詳定論功免死例綠營官兵一體矜卹三十年閏二月上南巡命寬減江蘇安徽浙江三省軍流以下人犯八月命刑部將朝審秋審各犯緩決至三次以上者分別情罪減等發落恩准部議減免死罪以下六千二十五人并寬減緩決十次以上者三百三十三人三十二年三月上巡幸天津命寬減直隸省軍流以下人犯三十五年三月上巡幸天津命寬減直隸省軍流以下人犯五月以京師雨澤愆期命減釋軍流以下人犯三十六年三月上巡幸山東命減釋山東省軍流以下人犯四月以京師雨澤愆期命減釋軍流以下人犯並交直隸督臣楊廷璋一體遵辦五月奉上諭昨以京師及近畿甘霖未沛農田待澤甚殷因命刑部將軍流以下等罪分別減等發落今思秋審冊犯內有曾經三次緩決者其情罪俱尚可原今歲恭逢萬壽慶典此等人犯亦當在恩詔寬減之例著將秋審緩決三次人犯酌量所犯情節分別減等三十八年三月上巡幸天津命減釋直隸省軍流以下人犯三十九年四月以京師雨澤愆期命減釋軍流以下人犯並交直隸督臣周元理一體遵辦五月奉上諭向來秋朝審人犯如通計數及萬人即敕部將三次緩決者分別減等以示法外之仁令自乾隆三十六年以來距今歲秋讞時約計人犯又有萬餘其三次以上緩決者至期原在應行查辦之例但為時尚有數月此際尚須滯繫囹圄現因京師及近畿地方甘霖未沛農田待澤方殷已降旨將刑部及直隸省軍流以下罪名減等發落至此等緩決人犯不但三次者今秋應予減免即緩決一二次者其情罪本輕再隔數年亦仍歸於寬減若令早為查辦使刑獄一清自更足以昭欽恤而召和甘著刑部即將曾經緩決一二次以上人犯逐一查明酌量所犯案情以次辦理奏聞分別減等副朕矜慎祥刑之至意四十一年二月奉上諭茲當金川全境蕩平告功孔廟蹕途所經之地業已疊沛恩施第以武功耆定兵氣永銷並宜式措祥刑益敷愷澤所有直隸省現在軍流以下人犯著加恩悉予減等發落用昭行慶肆眚之至意五月恭奉恩詔各省軍流以下人犯分別減等發落十月奉上諭向來秋朝審人犯內有業經緩決三次以上人數積多者每屆數年敕令刑部量為減等以示法外之仁乾隆三十九年五月因祈雨清理刑獄曾降旨將三十八年以前緩決一二次以上各犯概予減等幾於圄空今自查辦之後計至本年秋讞擬入緩決者又積有六千餘名其數已為不少著刑部將本年秋朝審緩決至三次各犯逐一查明各按所犯情節照例分別減等發落以昭矜恤四十二年四月奉上諭今歲京師及近畿地方春霖雖獲優霑入夏以來尚未得雨現在將屆芒種農田需澤甚殷朕心深為廑念因思清理庶獄亦足感霈甘膏著刑部查明軍流以下等情節即分別減等發落其因事牽涉拘繫候質者亦速行訊明省釋至尋常案件並著即為完結均毋得稽延留滯其直隸省並交周元理一體遵照查辦五月恭奉恩詔各省軍流以下人犯分別減等發落四十三年正月奉上諭前經降旨直省軍流人犯內已過十年者查明省釋回籍今自乾隆十一年查辦之後歷時已久各省到配人犯所積漸多自應再沛恩施用昭矜恤況近年以來屢命將秋朝審緩決至三次各犯概予減等而此項軍流人犯其從前情罪本屬稍輕轉未得仰邀曠典亦殊可憫著交各省督撫查明各該地方從前軍流人犯內已過十年安分守法別無過犯者分別咨部照十一年之例核議奏請省釋其有在配年久自能謀生不願回籍者仍聽其自便四月奉上諭河南省開封彰德衛輝懷慶河南五府屬今春雨澤愆期節經降旨酌借口糧籽種並將本年地丁錢糧及上年出借未完倉穀概予停緩又令查明該五府極貧下戶加恩酌給月糧俾窮黎不至一夫失所現在該省設壇祈禱尚未據報得有透雨朕心深為廑念因思清理庶獄亦感召天和之一端著該撫將開封府等五府所有軍流以下人犯查明分別減等發落其因事牽連拘繫者亦即審明省釋至尋常案件並著速為完結毋得稍有稽延又以京師雨澤愆命減釋軍流以下人犯並交直隸督臣周元理一體遵辦八月上諭盛京等處俗厚風淳獄訟衰息惟因五方雜處良莠不齊其無知而蹈法網者亦復不免朕恭謁祖陵禮成行慶業經疊沛恩膏並宜式措祥刑益敷愷澤所有奉天吉林黑龍江等處軍民人等除十惡死罪及秋審情實各犯外其餘已結未結一應死罪俱著減等發落軍流以下悉予寬免用昭肆眚施惠至意四十五年正月恭奉恩詔各直省軍流以下人犯俱著減等發落四十七年十一月奉上諭向年秋朝審人犯內有業經緩決三次以上人數積多每屆數年敕令刑部量為查奏減等以示法外之仁今自乾隆四十四年十一月查辦之後至今秋讞擬入緩決者又積有八千五百餘名其數已為不少著刑部將本年秋朝審緩決至三次各犯照前次查辦之例逐一查明各按所犯情節分別減等發落以昭矜恤四十八年五月以京師雨澤愆期命減釋軍流以下人犯並交直隸督臣袁守恫一體遵辦九月奉上諭盛京等處俗厚風淳獄訟衰息惟因五方雜處良莠不齊其無知而蹈法網者亦復不免朕恭謁祖陵禮成行慶業經疊沛恩膏並宜式措祥刑益敷愷澤所有奉天吉林黑龍江等處軍民人等除才惡死罪及秋審情實各犯外其餘已結未結一應死罪俱著減等發落軍流以下悉予寬免用昭肆眚施惠至意四十九年二月上巡幸江浙命減釋江蘇安徽浙江軍流以下人犯四月奉諭朕巡幸江浙慶典覃敷於庶獄尤深矜恤業已降旨照歷次南巡之例將江浙二省軍流人犯減等發落但念山東直隸二省現在缺雨農田望澤維殷清理庶獄亦可感召天和所有該二省軍流以下人犯亦著一體加恩各予減等發落十一月奉諭向來秋朝審人犯內有業經緩決三次以上人數積多每屆數年敕令刑部量為查奏減等以示法外之仁今自乾隆四十七年十一月查辦之後至今秋讞擬入緩決者又積有六千三百四十八起人犯六千三百七十二名其數已為不少著刑部將本年秋朝審緩決至三次各犯照前次查辦之例逐一查明各按所犯情節分別減等發落以昭矜恤五十年正月恭奉恩詔各直省軍流以下人犯俱著減等發落三月奉上諭本年舉行千叟宴盛典官民耆老咸得普被恩施用彰錫福其直省軍流以下人犯亦於恩詔內概予減等發落惟罪犯斬絞情節不至予勾或本擬緩決者俱應牢固監禁該犯等因身罹重辟雖年已老邁仍不免羈禁囹圄未得一體邀恩朕心深為惻然著刑部於朝審秋審情實未勾并原擬緩決斬絞人犯內詳加查核除近年新事及舊案年未及七十者仍牢固監禁外其餘年七十以上未經予勾及本擬緩決之犯者加恩分別減免釋放其應如何辦理之處著該部詳悉妥議具奏候朕另降諭旨七月奉旨此案王金等糾眾多人拒傷兵役焚刦村庄情罪重大非尋常聚眾抗差可比李二等六十七犯曾分受王金等所搶財物被誘同行持械助勢均係黨惡本應依擬即行正法但念豫箵民風素稱淳樸李二等俱係鄉曲愚民被王金等誘逼入夥於官兵前往查拏時王金等給與器械喝令抵拒該犯等畏懼祗在胡家庄助勢並未拒傷官兵較之王金等公然抗拒官兵者尚屬有閒且此案先經官兵殲斃者五十八名拏獲後凌遲斬梟者九十六名今問擬斬決之李二等又有六十餘名之多若概令駢首就戮雖屬該犯等孽由自造而朕心究用惻然除戴從仲一犯係要犯戴文興之子應歸入緣坐案內核辦外其李二等六十七犯俱著從寬免死發往伊犁及黑龍江等處為奴此係朕仰體上天好生之德於法外施仁予以一線生路並著該撫畢沅遍示通衢詳悉曉諭闔省民人不可因李二等之倖邀寬典罔知儆惕務宜安靜守分共為良善以副朕矜恤好生仁愛斯民之至意 \\n △贖刑 \\n （臣）等謹按贖罰並見虞書至呂刑以贖為罰蔡傳議之孔穎達疏曰意善功惡令出金贖罪是於其本應罪者而予贖以答其意總之皆以濟律法權耳我朝初制罰贖並行用於軍旅用於獵射用於牧放於後有王公職官罪應金贖者改為罰俸而贖與罰分矣乃有捐銀運米河工邊墻諸例凡以興事便民申國憲而俾自新也聖祖世宗哀矜折獄重訂贖款之圖皇上初政遵憲典而行之罪疑惟輕罰懲非死良法美意仁之至而義之盡也近則請贖之案經部臣按月彙題可否總奉聖裁無敢妄為准駁自有贖法以來無若斯審慎者也從茲作奸犯科者無納鍰逃罪之虞而罪重情輕者受金作贖刑之福矣 \\n 天聰二年十月諭敖漢柰曼諸貝勒曰聞各處來降者爾等每殺之嗣後若明知而殺者罰民十戶爾諸國可周圍遍置哨卒違者罰牛五如哨卒不聽遣者罰牛一三年三月定出京違令罰例凡征察哈爾管諸旗貝勒年七十以下十三以上俱從征違者罰馬百駝十遲三日至者罰馬十軍出入敵境有不至者罰馬百駝十凡征明國每旗大貝勒各一員台吉各二員以精兵百人從違者罰馬千駝百遲三日至者罰馬十軍出人敵境有不至者罰馬千駝百所至輒行擄掠者罰馬百駝十五月定私娶蒙古部落女罰例時貝勒阿濟格私娶蒙古喀喇沁部落女議罰銀千兩上命免其三分之二定越界駐牧罰例時柰曼扎嚕特部落貝勒等越界駐牧定議各罰馬百駝十五年六月定縱畜入田罰例凡豕入人田者令送還本主每次計豕罰銀五錢過三次詳赴告該牛彔額真即以其豕給之羊入人田者計每雙罰銀三錢駝牛馬驢騾入人田者計每頭匹罰銀一兩仍償其禾定諸貝勒犯罪罰例凡諸貝勒擅殺人命者罰銀千兩姦屬下婦女者罰銀六百兩屬下有効力戰士隱匿不報幾私人冒功濫薦者罰銀三百兩七月諭國家立法不遺貴戚斟酌罰鍰以示懲儆凡諸貝勒審事枉斷人死罪者罰銀六百兩枉斷人杖贖等罪及私遣人與外國交易或怠忽職業或擅取民間財物馬匹或將本旗人女子不行報部短價收納在家者均罰銀二百兩七年十一月定獵罰例凡行獵處有擅入圍中者貝勒罰良馬一甲喇額真罰銀十五兩旗長罰銀十兩閑散人罰銀九兩離伍退後者與入圍同八年正月定蒙古諸貝勒罰例時上召集外藩各蒙古貝勒諭之曰向因法制未備陋習不除今與諸貝勒約凡貝勒奪有夫之婦配他人者罰馬五十駝五其納婦之人罰七九之數給與原夫姦有夫之婦拐投別貝勒如貝勒不執送者罰馬五十駝五 \\n 崇德七年十一月定圖獵誤射罰例凡諸王貝勒貝子公等誤射王者罰銀三千兩與被射之王誤射貝勒罰銀二千兩與被射貝勒誤射貝子公等罰銀千兩與被射貝子公如王貝勒貝子公等誤射以下之人視受傷輕重給銀若致死者除償身價外仍罰銀二百兩給被射之家傷未致死者除照常給銀外罰銀百兩給被射之人無傷痕者罰銀五十兩給被射之人八年七月定失誤朝會罰例凡常朝之期有一次不到者和碩親王罰大牛一多羅郡王罰中牛一多羅貝勒罰中次牛一固山貝子罰小牛一公等罰大羊一 \\n 順治元年十月定罰贖無完免追之例二年八月定審擬狥庇罰例按班章京譚泰訐告按班章京索尼罪狀公塔瞻鰲拜俱狥庇索尼前後口供不符塔瞻應削公爵降為按班章京罰銀一百兩鰲拜革職罰銀二百兩三年頒行五刑贖罪之圖凡贖刑輕者為收贖若年七十以上十五以下及廢疾犯軍流以下罪者若樂戶象奴及習業已成之天文生罪止杖笞者若過失殺傷人自笞罪至絞罪者並准收贖次輕者為折贖若命婦正妻例難的決者杖罪餘罪並准贖免重者為納贖分有力稍有力二等若軍民有力若舉貢生監人等犯非姦盜詐偽者流徒以下並聽納贖凡笞杖徒流雜犯死罪在京俱令其做工及運米炭磚石等計數准銀各有差【此例至雍正三年停止】外省照例分別有力稍有力依數遞折贖增定老幼篤疾重犯分別請旨收贖例凡八十以上十歲以下及篤疾者犯殺人死罪擬奏取自上裁盜及傷人者收贖五年十一月定官員罪應鞭笞杖責者俱依律折贖免責例八年四月定軍營罰例凡行軍擅離旗纛者罰銀三兩馬匹無印罰銀二兩箭上無姓名者罰銀十兩如不能出銀鞭三十十一年九月定拏獲逃人不即起解及隱匿逃人罰贖例凡拏獲逃人不即起解該管官革職仍罰銀一百兩給與出首之人凡滿洲家人隱匿逃人鞭一百罰銀五兩其本主不論官民罰銀十兩或另戶人隱匿逃人鞭一百罰銀十兩宗室公以上家下莊頭人等窩隱逃人鞭一百罰銀五兩管莊撥什庫罰銀十兩逃走二次或三次如本主不行報明被旁人首告平人鞭一百有頂帶官員鞭一百折贖十二年九月定先參婪贓審無入已止擬挪移加派坐贓罪者既經革職免其杖徒收贖定官員贖罪例凡文武官員犯罪除實犯恐罪外餘罪俱准納贖衙蠹犯罪不准折贖十三年四月定滿洲蒙古漢軍武職官員犯罪除案情重大交部審擬外其情輕應贖身者免其贖身名色照漢官例改為罰俸定滿洲蒙古漢軍官員有祖父叔伯兄弟陣亡及本身出征負傷者除死罪外餘准折贖六月定旗員本身及妻子兄弟犯軍流徒罪例應鞭責枷號者俱照例准贖十五年五月定三品以上官兄弟子姪犯杖罪准折贖定直省贓贖銀兩逐項造冊送臬司按季清查例十六年閏三月增定折贖例凡在京軍民人等犯徒罪以下照律例分別折贖旗下婦女除犯姦盜逃走外餘罪亦准收贖四月更定杖罪贖鍰之例十八年二月聖祖仁皇帝御極定無力民人杖罪不折贖之例定官員認工贖罪之例舊例有罪之人修蓋城樓准其贖罪至是刑部題准官員有犯流徒籍沒等罪情願修造城樓營建贖罪者議奏請旨定奪申定箭上不書名罰例國初定例箭不書名姓者罰銀十兩至是復定箭上不書名姓或書他人名姓者杖八十仍罰銀十兩 \\n 康熙元年定革職官員杖罪准收贖例四年二月定官員贖罪例凡革職官員犯罪在原任內者准其折贖革職後又犯別罪者不准折贖文武現任官員犯流罪以上者照應得之罪的決徒罪以下准其折贖六年四月停認工贖罪之例先是順治十八年定官員認工贖罪例嗣康熙二年刑部又奏定軍民犯罪有願認工贖罪者移咨工部查核奏請修建工程至是左都御史尼滿奏犯人家產籍沒工費從何而來恐有挾詐逼勒苦累良民嗣後應請停止從之六月申不能折贖而強令折贖之禁諭前因無力小民納贖難完反致苦累故令懲決但律內開載有力折贖無力的決原聽從民便非強逼令其折贖以後通著照律行如有不能折贖而強令折贖者該督撫指名參處定旗人犯雜犯死罪以下有力願贖者照民人例一體折贖七月定王公縱容家人累商罰例王公等縱容家人強佔關津要地不容商民貿易者王罰銀一萬兩公罰銀一千兩又定凡內外王公以下官員家人有領本霸佔關津要地者除本犯立斬外若係內務府人佐領革職係宗室王公家人親王罰銀一萬兩郡王罰銀五千兩貝勒罰銀二千五百兩貝子罰銀一千三百兩公罰銀七百兩仍交宗人府議處若係在外王等家人親王罰銀一萬兩降為郡王貝勒貝子請旨定奪郡王貝勒貝子罰銀五千兩降為公若係大臣官員家人伊主皆革職七年五月申隱漏贖鍰之禁十年六月改定王公以下及各官員罪應罰贖為罰俸之例凡王公以下及文武各官有應得之罪例應罰贖者各量其罪之輕重改為罰俸自一月遞增至一年十一年敕刑官詳定贖罪刑部奏准律例折贖內有開載未盡之條問刑官臨時詳審情罪應准贖而出自本犯情願者准其折贖不應准者仍的決如濫准折贖并多取肥已者參處十六年定出征之處殺人凡奉旨免死者鞭一百追銀二十兩給死者之家枷號兩月存案令軍前効力贖罪其口外蒙古等有犯亦鞭一百追銀二十兩折牲口一九給死者之家令軍前効力贖罪若不行効力仍追牲口三九給死者之家二十九年四月定邊口輸米贖罪例凡死罪現監人犯除十惡強盜及殺人人犯外米一穀二聽其捐輸死罪如內外三品以上堂官與兼堂官職銜之人捐米一萬石在外實係二品三品文職官員捐米七千石道府官捐米二千五百石在內四品堂官及司官捐米一千五百石在外同知通判知州知縣參將遊擊捐米一千五百石筆帖式佐貳雜職守備千總及文武進士舉人監生人等捐米五百石生員反平人捐米二百五十石皆免死釋放再考職候缺人等照伊等品級令其捐納凡捐贖死罪如有因家產盡絕免追及家產已經入官者捐納數目各減一半此例以一年為限於三十年四月初一日停止捐輸以具呈後三月為期逾期概不准行三十年三月復定軍流人犯除叛逆千連并強盜及殺人等犯內有免死減等流犯并山海關以外等處發遣安置與各直省安插等犯俱不准捐贖外其餘軍流等罪內外三品以上堂官及兼堂官職銜之人捐米三千三百石在外實係二品三品文職官員捐米二千三百石道府官捐米八百石在內四品堂官司官及在外同知通判知州知縣參將遊擊捐米五百石其州同縣丞守備千總各項雜職文武官員進士舉人監生等捐米一百五十石生員平人捐米八十石皆以米一穀二計算准其免罪此例亦以一年為限於次年四月初一日停止三十三年正月定修理邊墻捐贖罪例十一月定因贓審擬流徒贓銀全完方准捐贖之例三十四年十月定通倉運米捐贖例凡死罪在外道府運米五百五十石在內司官運米三百五十石在外同知通判知州知縣參將遊擊運米三百五十石筆帖式州同縣丞守備千總雜職等官進士舉人監生運米一百石生員平人運米五十五石俱免死釋放考職候缺人等照依品級捐運免死減等人犯亦准捐運流犯運米四十石徒犯運米三十石俱免罪回籍三十八年九月停河工捐贖例先是刑部會同工部議准河工捐贖例除犯係十惡外三品以上死罪捐工五百丈流罪捐工二百丈五品以上死罪捐工八十丈流罪捐工四十丈九品以上死罪捐工六十丈流罪捐工三十丈庶民死罪捐工二十丈流罪捐工十丈俱免罪以修完日為始保固三年至是奉旨停止三十九年十一月定永定河捐贖例凡內外除十惡及重罪不准原赦外三品以上死罪捐銀三千三百兩軍流罪捐銀一千三百二十兩徒罪捐銀六百六十兩五品以上死罪捐銀五百二十八兩軍流罪捐銀二百六十四兩徒罪捐銀一百九十八兩九品以上死罪捐銀三百九十六兩軍流罪捐銀一百九十八兩徒罪捐銀一百三十二兩庶民死罪捐銀一百三十二兩軍流罪捐銀六十六兩徒罪捐銀三十三兩俱以修築完日為始保固三年准其免罪五十二年定福建開捐事例軍流人犯除發山海關外者不准捐贖外其餘不論已未發配捐穀五百石徒犯不拘年限捐穀三百石俱免罪發回原籍六十年四月定河工捐贖例凡死罪監禁人犯照二十九年邊口捐輸贖罪例行凡軍流人犯捐駝五隻徒罪人犯捐駝四隻俱准免罪回籍凡罪人并妻子發遣奉天寧古塔船廠打牲烏拉伯都訥黑龍江墨爾根三姓地方者除犯人本身現在不准捐免外本身已故者其妻子家口存留彼處捐駝十二隻准其回籍 \\n 雍正三年二月重定贖罪例先是順治三年定五刑贖罪之圖至是部臣以舊例做工運炭運磚等項今已不行但照有力稍有力納贖所有從前做工運炭等項條例俱改為納贖充徒字樣其官員犯罪俱以罰俸降級處分不入贖例奏准改定頒發遵行定婦女贖罪例凡婦女犯雜犯死罪以下該決杖一百者與命婦正妻一體折贖五年正月定營田贖罪事例凡不論旗民罪擬斬絞非常赦不原者原任三四品官營田四十頃五六品官營田三十頃七品以下進士舉人營田十五頃貢監生員營田十頃平人營田八頃准免罪其軍流罪犯各減十分之六徒罪以下各減十分之八俱准免罪仍記檔案倘有再犯徒罪以上者前後通論從重治罪九年四月增定營田贖罪事例戶部奏准照營田原例四品官以下死罪各酌加十頃平人酌加四頃俱准免罪軍流罪犯原例各減十分之六今定減十分之四徒罪以下原例各減十分之八今定減十分之六再有所犯軍流以下之罪情重法輕者按所定之數再加十分之六准其免罪十一年四月定孀婦獨子犯軍流徒罪者照例杖一百餘罪收贖例十二年八月定預籌糧運捐贖事例凡不論旗民罪擬斬絞非常赦不原者三品以上官捐銀一萬二千兩四品官捐銀五千兩五六品官捐銀四千兩七品以下進士舉人捐銀二千五百兩貢監生員捐銀二千兩平人捐銀一千二百兩俱准其免罪其軍流罪犯各減十分之四三品以上官捐銀七千二百兩四品官捐銀三千兩五六品官捐銀二千四百兩七品以下舉人進士捐銀一千五百兩貢監生員捐銀一千二百兩平人捐銀七百二十兩俱准其免罪徒罪以下各減十分之六捐銀俱准其免罪凡罪人并妻子發遣奉天寧古塔船廠打牲烏拉伯都納齊齊哈爾黑龍江墨爾根三姓地方除十惡強盜光棍等犯不准免外其餘發遣罪犯一二品官捐銀六千兩三四品官捐銀四千八百兩五六品官捐銀三千六百兩七品以下進士舉人捐銀二千四百兩貢監生員捐銀一千二百兩平人捐銀六百兩准其本身及妻子家屬回籍如本犯已死其子孫冊內有名并家口存留彼處者酌議捐銀各減十分之六准其妻子家屬回籍其軍流徒罪已經發遣者流犯捐銀六百兩徒犯捐銀四百八十兩准其免罪回籍十三年二月定直省自理贖鍰銀兩造冊題報之例 \\n 乾隆元年三月復行贖罪舊例五年十一月增定老幼實犯死罪減流收贖之例又定過失傷人收贖銀數例部議查例內止載過失殺人銀數並無過失傷人若千銀兩之文按過失殺人絞罪收贖銀十有二兩今將收贖過失傷人銀數其致傷輕重應得罪名不成傷笞二十贖銀三錢五分四釐手足傷笞三十贖銀五錢三分二釐他物傷笞四十贖銀七錢九釐拔髮方寸以上笞五十贖銀一兩四錢一分九釐折人齒一指一眇人一目者杖一百贖銀一兩七錢七分四釐折人二齒二指者杖六十徒一年贖銀三兩五錢四分八釐折肋墮胎眇人兩目及刃傷者杖八十徒二年贖銀五兩三錢二分二釐致成廢疾者杖一百徒三年贖銀七兩九分七釐成篤疾者杖一百徒三千里贖銀十兩六錢四分五釐九年三月定命案贖罪者倍追給埋葬銀兩又定各省贖罪銀兩改收稻穀貯倉例四月定妻過失殺夫妾過失殺家長及過失殺正妻者杖罪的決流徒等罪收贖例十七年十一月定笞杖捐贖例又定笞杖贖罪分別題結外結例二十三年三月停止斬絞捐贖例三十一年十二月嚴定問刑官多取贖鍰之例三十二年三月泰州知州僧保住審理逃犯金三未將起除刺字疤痕親驗率行扶同吏目曾自揀呈覆將金三訊無另竊案件交捕管押致捕役賄縱督臣高晉將僧保住照不曾點視之提牢官減獄卒罪三等已經捕得再減一等律杖八十徒二年不准納贖部查僧保住不知逃犯更名不加審究其捕役賄縱又在公出之後尚與有心疏縱者有問可否准贖出自聖恩題請奉旨准其贖罪閏七月刑部奏已革四川敘永同知王銘環經管關務查出漏稅布三十疋並不詳報充公私自侵盜依律杖七十徒一年半不准納贖今該犯之子呈請捐銀一千六百兩代父贖罪查王銘環將漏稅之物不行詳報充公與因事枉法受財者情稍有間伊係職官可否准其贖罪之處請旨奉旨准其贖罪三十六年十二月廣東四會縣減等流犯王瑞可呈請照例捐銀一千二百兩納贖部議查乾隆二十三年三月奉旨斬絞各犯納贖之例永行停止俟遇有恩赦減等其憚於遠行者再准收贖而贖鍰則仍照原擬罪名不得照減等之罪又定例平人犯死罪遇有減等者仍照原犯罪名捐銀一千二百兩准其免罪等語該犯因鬬毆石傷人命擬絞緩決三次欽奉恩旨減流納贖與例相符請准贖罪三十八年四月前署杞縣承辦兵差科派參革審擬從重比照擬絞監候緩決之犯官蔡淮英之母呈請納銀一萬兩代子贖罪部臣奏請得旨准其贖罪四十年四月已革貴州平越縣知縣侵盜錢糧六百六十兩照例杖流之張宗柏在配呈請加倍捐銀三千兩贖罪并請自備資斧赴川省軍營効力部請從之亳州民李學書之父於雍正年間曾充皂隸後李學書之父李義於乾隆九年及二十七年捐納布政司理問職銜李學書捐貢并捐郎中職銜又自行加捐即用事發照隱匿公私過名以圖選用例發附近充軍伊母情願捐銀一萬兩為子贖罪部核其情節尚無別項過犯請從之四十八年十二月部議臣部辦理贖罪一條除斬絞各犯已於乾隆二十三年三月內欽奉諭旨俟減等後再准收贖外其餘軍流徒罪官常各犯無論旗民於具呈後臣部檢查原案核其情節輕者逐案專摺具奏情重者即指摘批駁罪應杖笞官犯四品以上亦照徒罪以上例辦理四品以下官犯及常犯即由臣部核定准贖仍於年底彙題至發遣新疆烏嚕木齊伊犁等處之犯有核其情節可憫情願破格捐贖者開具事由據呈轉奏久經遵照在案伏思贖鍰各案原係皇上格外加恩予人悔過自新之路本非臣下所可專是以凡一切准贖者固無不仰懇聖鑒共沐矜全至於情節較重未能准贖之犯向例即由臣部議駁但未經與准贖各犯一體奏明誠恐其中未必悉歸平允請嗣後外遣軍流以下罪犯如有在部呈請贖罪者無論應准應駁俱開列案由分別似應准贖不准贖兩項按月彙題如一月內僅止一件即歸入下月彙題俟命下之日將不准贖者原呈發還准贖者照例辦理如此則准駁總由欽定不特事歸覈實而辦理亦昭詳慎上如其請 \\n 皇朝通典卷八十九 \\n  \\n   \\n  "}
{"章节": "●皇朝通典卷九十", "正文": "  \\n ●皇朝通典卷九十 \\n 　 \\n  \\n 州郡一 \\n ○州郡一 \\n （臣）等謹按杜佑作通典其州郡門凡十四卷以古九州為綱以唐代之州郡為目凡州縣之沿革皆自唐上推之以會於禹貢誠足為稽古之助第考九州之制肇自唐虞春秋以前分合可據奏置郡縣而後愈析愈繁彌難考證且九州外境代有展拓必仍杜氏體例則不得不於九州之外別為標目同此王土王臣而外之於義亦未為妥協業於五朝續通典本門中加案聲駮欽惟皇朝之定大業也發祥長白奄有東土積功累仁基緒日大至世祖章皇帝入關定鼎統御六合重熙洊洽永固不基其各省之地舊在九州之內及廣東廣西雲南貴州諸省之舊在九州外者且置勿論溯自我太祖高皇帝太宗文皇帝創建鴻圖首取哈達輝發烏拉葉赫及寧古塔諸地於是內附者則有舊藩蒙古內扎薩克二十五部五十一旗聖祖仁皇帝世宗憲皇帝繼奮天聲膚功屢奏於是內附者則有新藩蒙古喀爾喀四部八十二旗青海四部二十九旗及賀蘭山厄魯特等地西藏全部地至我皇上御極以來平準噶爾回部於是有天山南北路地計今地之在古九州外者且不下數萬里尤非有明以前各朝所可比論若必以古九州為主則是九州以外之地且數倍於九州之地於體例更為不合我國家恢張上理統輯羣元燾載之恩無分遐邇又奚為區以別之也今謹以省分卷首列京師順天府崇首善也次之以盛京重留都也又次之以興京猶之天作高山之意也自直隸以下凡為省十有八則由近迄遠序及焉其未隸省諸地特附敘大致於諸省之後至杜書各州之後附以風俗夫風俗相沿本非一成而不可易我朝列聖相承漸仁摩義文教誕敷皇猷遠鬯士食舊德農服先疇固巳東越瀛壖西窮蒙汜北逾漠野南軼炎陬風無殊音俗無異徑強為分別實閡通規若夫山川之流峙振古如茲戶口之登耗逾時輒變恭纂統志業巳備書故於茲編槩從其略云 \\n 京師順天府 \\n 盛京 \\n 興京 \\n 直隸省 \\n △京師順天府【東西距四百七十六里南北距四百八十八里東至遵化州界二百四十六里西至宣化府保安州界二百三十里南至天津府青縣界三百十三里北至邊牆一百七十五里東南至天津府天津縣界二百里西南至保定府新城縣界一百七十里東北至遵化州馬蘭峪邊牆三百四十里西北至宣化府延慶州界一百三十里】 \\n 京師順天府明京師皇朝順治元年世祖章皇帝定鼎建都於此仍設順天府尹十六年省漷縣康熙十五年升遵化縣為州雍正九年增置寧河縣乾隆八年升遵化州為直隸州以玉田豐潤二縣往屬凡領京縣二州五縣十有七　大興【京縣】宛平【京縣】　通州【順治十六年　省漷縣入州】昌平州　涿州　霸州　薊州　良鄉　固安　永清　東安　香河　三河　武清　寶坻　順義　密雲　懷柔　房山　文安　大城　保定　平谷　寧河【本寶坻縣地明永樂初置梁城千戶所　本朝雍正九年置縣】 \\n △盛京【東西距五千一百餘里南北距六千八百三十餘里東至海四千三百餘里西至山海關接直隸永平府界八百餘里南至海七百三十餘里北至黑龍江外大興安嶺接俄羅斯界五千一百餘里東南至希喀塔山濱海界二千九百餘里西南至海八百餘里東北至費雅哈濱海界四十餘里西北至蒙古土默特奈曼各部界六百九十餘　里自　盛京至　京師一千四百七十餘里】 \\n 盛京明定遼東寧海州葢州復州金州瀋陽鐵嶺三萬遼海廣寧義州寧遠等衛及安樂自在二州地我朝發祥長白建國滿洲逮肇祖締造興京肇基王迹傳至興祖景祖顯祖積功累仁基緒益大至太祖高皇帝創建鴻圖奄有哈達輝發烏拉葉赫及寧古塔諸地天命三年城界藩五年遷薩爾滸六年取瀋陽遼陽七年建東京於遼陽十年自東京遷都瀋陽太宗文皇帝天聰五年營建宮闕號為盛京於是全遼之地悉歸撫定世祖章皇帝統御六合入關定鼎以盛京為留都順治元年悉裁諸衛設八旗駐防官兵統以重臣十年以遼陽為府置遼陽海城二縣十四年罷遼陽府於盛京置奉天府設府尹康熙三年設廣寧府領廣寧縣錦州寧遠州四年罷廣寧府置錦州府移治錦縣又於奉天府增置承德葢平開原鐵嶺四縣改遼陽縣為州雍正四年於吉林烏拉置永吉州寧古塔置泰寧縣伯都訥置長寧縣俱隸奉天府七年罷泰寧縣十二年於故復州衛地置復州故金州衛地置寧海縣又於錦州府增置義州乾隆元年罷長寧縣十二年罷永吉州共設府二其錦州一府仍屬奉天府尹 \\n 奉天府【順治十四年置】領州二縣六承德【附郭明瀋陽中衛　本朝建為　盛京順治十四年設奉天府康熙四年置承德縣為府治】遼陽州【明定遼左右前後四衛東寧衛及中左右前後等千戶所　本朝天命七年築　東京城於遼陽城東五里九年遷都之十年由遼陽遷都瀋陽順治初設　東京遼陽城守尉駐此十年置遼陽府領遼陽海城二縣十四年罷府為遼陽縣屬奉天府康熙四年升縣為州】復州【明復州衛　本朝雍正十一年改置州】海城【明海州衛　本朝順治十年改置海城縣屬遼陽府十四年屬奉天府】蓋平【明蓋州衛　本朝康熙四年置縣】寧海【明金州衛　本朝雍正十二年改置縣】開原【明三萬衛後又徙置遼海衛於此永樂中於城內置安樂自在二州後徙自在州於遼陽城內　本朝康熙四年改置縣】鐵嶺【明鐵嶺衛　本朝康熙四年改置縣】 \\n 錦州府【康熙三年置廣寧府治廣寧縣四年罷廣寧府改置今府移治錦縣】領州二縣二錦【明廣寧中屯左屯右屯三衛　本朝康熙元年改置縣屬奉天府三年改屬廣寧府四年為錦州府治】寧遠州【明初為廣寧前屯中屯二衛地宣德三年分二衛地置寧遠衛　本朝康熙三年改置州屬廣寧府四年屬錦州府】義州【明義州衛　本朝初以其地賜察哈爾康熙十四年察哈爾扳討平之遷其部眾於宣化大同邊外以地屬廣寧縣雍正十二年置州】廣寧【明廣寧衛及廣寧中左右三衛　本朝康熙三年置廣寧府並置廣寧縣為府治四年罷府以縣屬錦州府】 \\n △興京【在　盛京東南二百七十里東西距二百二十五里南北距二百九十里東至吉林界三十五里西至奉天府承德縣界一百九十里南至鳳凰城界一百八十里北至奉天府開原縣界一百十里東南至吉林界十五里西南至鳳凰城界一百六十餘里東北至吉林界一百五十里西北至開原縣界一百三十里自　興京至　京師一千七百四十餘里】 \\n 興京明置建州衛後廢本朝景祖築城以居太祖高皇帝龍興於此升為興京世祖章皇帝入關定鼎以盛京為留都設奉天府尹兼統之 \\n （臣）等謹按我朝發源長白自遠祖定三姓之亂居鄂多理城國號滿洲是為開基之始逮我肇祖締造興京用啟王迹太祖高皇帝天命七年建東京於遼陽十年自東京遷都瀋陽太宗文皇帝天聰五年建盛京世祖章皇帝入關定鼎以盛京為留都順治元年悉裁諸衛設八旗駐防官兵以內大臣副都統領之三年改內大臣為奉天安班章京給鎮守總管官印十年於寧古塔設安班章京副都統鎮守之康熙元年改奉天安班章京為鎮守遼東等處將軍寧古塔安班章京為鎮守寧古塔等處將軍四年改鎮守遼東等處將軍為鎮守奉天等處將軍十年於吉林烏拉設副都統十五年移寧古塔將軍駐吉林烏拉留副都統鎮守寧古塔二十二年於黑龍江設將軍副都統二十九年移黑龍江將軍駐墨爾根三十年於伯都訥設副都統三十二年移黑龍江副都統亦駐墨爾根三十八年黑龍江將軍副都統皆自墨爾根城移駐齊齊哈爾四十九年於墨爾根設副都統雍正三年於阿勒楚喀設副都統五年設熊岳錦州二副都統七年於三姓設副都統乾隆二十七年於拉林設副都統其全境自遼河左右則奉天將軍統之其東則吉林將軍統之其北則黑龍江將軍統之而副都統復分鎮於將軍所轄之地其餘各城各邊門又有城守尉防守尉等員分駐焉王氣特鍾幅員萬里民物殷阜風俗淳和古所謂軒轅之國建德之邦良不是過茲以是編非輿地專書未及徧載謹敘其大略於此 \\n △直隸省【東西距一千一百八里南北距二千餘里東至　盛京錦州府寧遼州界六百七十八里西至山西大同府靈邱縣界四百三十里南至河南開封府蘭陽縣界一千四百三十里北至邊牆一百九十八里自邊外為熱河道口北道所轄地又四百餘里東南至海岸四百四十里西南至河南彰德府安陽縣界一千一百三十里東北至喜峰口邊牆四百二十里自古北等口邊外為承德府　地至木蘭圍場又五百餘里西北至山西大同府　天鎮縣界五百三十里自獨石等口邊外為口北　三廳地又四百餘里自省治至京師三百三十里】 \\n 直隸明　以順天府為京師共領順天保定永平真定順德　廣平大名河間八府延慶保安二州皇朝順治元年世祖章皇帝定鼎建都以保定府為省治康熙三十二年改宣化　鎮為宣化府雍正元年改真定府為正定府二年　升正定府屬之冀趙深定晉五州并改天津衛俱　為直隸州七年升河間府屬之滄州為直隸州九年復升天津州為府以滄州屬之十一年於熱河置直隸承德州十二年升保定府屬之易州為直隸州以晉州還屬正定乾隆七年罷承德州改置熱河廳八年升順天府屬之遵化州為直隸州四十三年升熱河廳為承德府凡領府十直隸州六 \\n 保定府【省治】領州二縣十五清苑【附郭】祁州　安州滿城　安肅　定興　新城　唐　博野　望都【初名慶都乾隆　十一年改今名】容城　完　蠡　雄　束鹿　高陽　新安 \\n 永平府領州一縣六盧龍【附郭】灤州　遷安　撫寧　昌黎　樂亭　臨榆【本古臨榆關地亦名榆關明供武初改建山海關十四年置山海衛　本朝乾隆二年改置縣】 \\n 河間府領州一縣十河間【附郭】景州　獻　阜城　肅寧　任邱　交河　寧津　吳橋　故城　束光【雍正七年分屬滄州九年還屬】 \\n 天津府領州一縣六天津【附郭舊為天津衛雍正二年升為直隸州九年升州為府以州地置縣為府治】滄州【初屬河間府雍正七年升為直隸九州年來屬】青【舊屬河間府順治六年以興濟縣省入雍正二年改屬天津州九年屬府】靜海【舊屬河間府雍正二年改屬天津州九年屬府】南皮【舊屬河間府雍正七年分屬滄州九年來屬】鹽山【舊屬河間府雍正七年分屬滄州九年來屬】慶雲【舊屬河間府雍正七年分屬滄州九年來屬】正定府領州一縣十三正定【附郭舊名真定雍正元年改今名】晉州【雍正二年升為直隸州十二年還屬】獲鹿　井陘　阜平【順治十六年省入曲陽行唐二縣康熙二十二年復置】城欒　行唐　靈壽　平山　元氏　贊皇　無極【雍正二年分屬晉州十二年還屬】藁城【雍正二年分屬晉州十二年還屬】新樂【雍正二年分屬定州十二年還屬】 \\n 順德府領縣九邢臺【附郭】沙河　南和　平鄉　廣宗　鉅鹿　唐山　內邱　任廣平府領州一縣九永年【附郭】磁州【初屬河南彰德府雍正四年來屬】曲周　肥鄉　雞澤　廣平　邯鄲　成安　威　清河 \\n 大名府領州一縣六大名【舊尚有魏縣旋省入焉】元城【附郭】開州　南樂　清豐　東明　長垣 \\n 宣化府領州三縣七宣化【附郭舊為宣府左右前三衛　本朝初省左右二衛入前衛為宣府鎮康熙三十二年改置宣化府並置縣為府治】蔚州【舊屬山西大同府雍正六年來屬乾隆三十二年省蔚縣入焉】延慶州【初屬宣府鎮為東路康熙三十二年屬府】 \\n 保安州【初屬宣府鎮為東路康熙三十二年屬府】赤城【舊赤城堡　本朝初屬宣府鎮日上北路康熙三十二年改置縣屬府】龍門【舊龍門衛　本朝初屬宣府鎮日下北路康熙三十二年改置縣屬府】萬全【舊萬全衛　本朝初屬宣府鎮為西路康熙三十二年改置縣屬府】懷來【舊懷來衛　本朝初屬宣府鎮為東路康熙三十二年改置縣屬府】西寧【舊廢順聖縣　本朝初領于蔚州衛康熙三十二年改置縣屬府】懷安【舊懷安衛　本朝初屬宣府鎮為西路康熙三十二年改置縣屬府】 \\n 承德府【在古北口外明初置興州五衛營州五衛及大寧新城富峪會州四衛天順以後烏梁海居之為朵顏衛地其東境兼為泰寧衛地　本朝初內屬名曰熱河康熙四十二年建　行宮於此曰　避暑山莊五十二年築熱河城雍正元年置熱河同知廳十年置八溝同知廳十一年於熱河建直隸承德州乾隆元年置四旗通判廳五年置塔子溝通判廳又設熱河道駐承德州七年罷州改置通判移治熱河西南之喀喇河屯三十九年設烏蘭哈達廳三座塔廳四十三年升熱河廳為府】領州一縣五灤平【乾隆七年設喀喇河屯廳四十三年置縣】平泉州【雍正十年置八溝廳乾隆四十三年置州】豐寧【乾隆元年設四旗廳四十三年置縣】赤峰【乾隆三十九年設烏蘭哈達廳四十三年置縣】建昌【乾隆三年設塔子溝廳四十三年置縣】朝陽【乾隆三十九年設三座塔廳四十三年置縣】 \\n 遵化州【舊為遵化縣屬順天府康熙十五年升為州乾隆八年升直隸州】領縣二玉田【初屬順天府雍正四年改屬永平府乾隆八年來屬】豐潤【初屬順天府雍正四年改屬永平府乾隆八年來屬】 \\n 易州【初屬保定府雍正十二年升為直隸州】領縣二淶水【初屬保定府雍正十二年來屬】廣昌【初屬山西大同府雍正十二年來屬】 \\n 冀州【初屬正定府雍正二年升直隸州】領縣五南宮　新河　棗強　武邑　衡水【五縣舊並屬正定府雍正二年來屬】 \\n 趙州【初屬正定府雍正二年升直隸州】領縣五柏鄉　隆平　高邑　臨城　寧晉【五縣舊並屬正定府雍正二年來屬】 \\n 深州【舊屬正定府雍正二年升直隸州】領縣三武強　饒陽　安平【三縣舊並屬正定府雍正二年來屬】 \\n 定州【舊屬正定府雍正二年升直隸州】領縣二曲陽【初屬正定府雍正二年來屬】深澤【初屬保定府雍正十二年來屬】 \\n 皇朝通典卷九十 \\n  \\n   \\n  "}
{"章节": "●皇朝通典卷九十一", "正文": "  \\n ●皇朝通典卷九十一 \\n 　 \\n  \\n 州郡二 \\n ○州郡二 \\n 山東省 \\n 山西省 \\n 河南省 \\n △山東【東西距一千六百四十里南北距八百十里東至海一千三百里西至直隸大名府元城縣界三百四十里南至江蘇徐州府沛縣界五百七十里北至直隸河間府寧津縣界二百四十里東南至江蘇海州界六百八十里西南至河南歸德府商邱縣界六百八十里東北至海四百二十里西北至直隸冀州南宮縣界三百十里在　京師南八百里】 \\n 山東明領濟南兗州東昌青州登州萊州六府本朝因之雍正二年升濟南府之泰安武定濱三州兗州府之沂曹濟寧三州為直隸州八年以濟寧還屬兗州府又升兗州府之東平州東昌府之高唐州濮州青州府之莒州為直隸州十二年升武定州沂州為府以濱州改屬武定府以莒州改屬沂州府仍以高唐州還屬東昌府十三年升泰安州曹州為府以東平州改屬泰安府以濮州改屬曹州府乾隆三十九年升兗州府之濟寧州東昌府之臨清州並為直隸州凡領府十州二 \\n 濟南府【省會】領州一縣十五歷城【郭附】德州　章邱　鄒平　淄川　長山　新城　齊河　齊東　濟陽　德平　禹城【雍正八年分屬高唐州十二年還屬】臨邑【雍正八年分屬高唐州十二年還屬】平原【雍正八年分屬高唐州十二年還屬】陵【雍正八年分屬高唐州十二年還屬】長清【雍正二年分屬泰安州十二年還屬】 \\n 泰安府【舊為泰安州屬濟南府雍正二年升為直隸州領長清新泰萊蕪肥城四縣十三年升為府】領州一縣六泰安【附郭元以前為奉符縣明省入州　本朝雍正十三年升州為府以州地置縣為府治】新泰【初屬濟南府雍正二年分屬泰安州十三年屬府】 \\n 東平州【初屬兗州府雍正八年升為直隸州領東阿平陰陽穀壽張四縣十三年升泰安州為府以東平州及所領東阿平陰二縣隸焉其原領之陽穀壽張二縣仍還屬兗州府】東阿【初屬」州府雍正八年分屬東平州十三年來屬】平陰【初屬」州府雍正八年分屬東平州十三年來屬】萊蕪【初屬濟南府雍正二年屬泰安州十三年屬府】肥城【初屬濟南府雍正二年屬泰安州十三年屬府】 \\n 武定府【初為武定州屬濟南府雍正二年升為直隸州領陽信海豐樂陵三縣十二年升為府】領州一縣九惠民【附郭元以前為厭次縣明初省入武定州　本朝雍正十二年升州為府以州地置縣為府治】濱州【初屬濟南府雍正二年升直隸州領利津霑化蒲臺三縣十二年以州及所屬三縣來屬】陽信【初屬濟南府雍正二年屬武定州十二年屬府】海豐【初屬濟南府雍正二年屬武定州十二年屬府】樂陵【初屬濟南府雍正二年屬武定州十二年屬府】利津【初屬濟南府雍正二年分屬濱州十二年來屬】霑化【初屬濟南府雍正二年分屬濱州十二年來屬】蒲臺【初屬濟南府雍正二年分屬濱州十二年來屬】青城【初屬濟南府雍正十二年年來屬】商河【初屬濟南府雍正十二年來屬】 \\n 兗州府領縣十滋陽【附郭】曲阜　寧陽　鄒　泗水滕　嶧　汶上　陽穀【雍正八年分屬東平州十三年還屬】壽張【雍正八年分屬東平州十三年還屬】 \\n 沂州府【初為沂州屬兗州府雍正二年升為直隸州領郯城費二縣十二年升為府】領州一縣六蘭山【附郭元以前為臨沂縣明初省入沂州　本朝雍正十二年升州為府以州地置縣為府治】莒州【初屬青州府雍正二年升為直隸州領蒙陰沂水日照三縣十二年以州及所領三縣來屬】郯城　費【二縣初俱屬兗州府雍正二年分屬沂州十二年屬府】沂水　蒙陰　日照【三縣初俱屬青州府雍正二年分屬莒州十二年來屬】 \\n 曹州府【初為曹州屬兗州府雍正二年升直隸州領曹定陶二縣十三年升為府】領州一縣十菏澤【附郭舊為濟陰縣元省入曹州　本朝雍正十三年升州為府以州地置縣為府治】濮州【初屬東昌府雍正八年升為直隸州領范觀城朝城三縣十三年以州及所領三縣來屬】曹　定陶【二縣初俱屬兗州府雍正二年屬曹州十三年屬府】范　觀城　朝城【三縣初俱屬東昌府雍正八年分屬濮州十三年來屬】　鉅野　鄆城【二縣初俱屬兗州府雍正二年分屬濟寧州十三年來屬】單　城武【二縣初俱屬兗州府雍正十三年來屬】 \\n 東昌府領州一縣九聊城【附郭】高唐州【雍正八年升為直隸州以濟南府屬之平原禹城臨邑陵四縣隸之十二年以州還屬所領四縣仍屬濟南府】堂邑　博平　茌平　清平　莘　冠　館陶　恩 \\n 青州府領縣十一益都【附郭】博山【雍正十二年析益都縣及濟南府之淄州縣泰安府之萊蕪縣地置】臨淄　博興　高苑　樂安　壽光　昌樂　臨朐　安邱　諸城 \\n 登州府領州一縣九蓬萊【附郭】寧海州　黃　福山　棲霞　招遠　萊陽　文登　榮成【本文登縣地明置成山衞　本朝雍正十二年升為榮成縣】海陽【本萊陽縣地明置大嵩衞　本朝雍正十二年升為海陽縣】 \\n 萊州府領州二縣五掖【附郭】平度州　膠州　濰　昌邑　高密　即墨 \\n 濟寧州【初屬兗州府雍正二年升為直隸州領嘉祥鉅野鄆城三縣七年裁直隸州仍屬兗州府乾隆三十九年復升為直隸州】領縣三金鄉　魚臺【二縣初俱屬兗州府乾隆三十九年來屬】嘉祥【初屬」州府雍正二年屬濟寧州七年改屬曹州十三年還屬兗州府乾隆三十九年復來屬】 \\n 臨清州【初屬東昌府乾隆三十九年升為直隸州】領縣三武城　夏津　邱【三縣初俱屬東昌府乾隆三十九年來屬】 \\n △山西省【東西距九百三十五里南北距一千七百八十三里東至直隸正定府贊皇縣界四百三十里西至陝西綏德州吳堡縣界五百五里南至河南陝州界一千二十三里北至殺虎口邊墻七百六十里東南至河南衞輝府輝縣界八百五十里西南至陝西同州府朝邑縣界一千一百五里東北至直隸宣化府懷安縣界六百七十里西北至陝西榆林府府谷縣界八百八十里在　京師西南一千二百里其北自得勝口邊外為豐鎮寧遠二廳境東西距二百七十餘里南北距二百八十餘里自殺虎口邊外為歸綏七廳境東西距四百餘里南北距三百七十里】 \\n 山西明領太原平陽潞安大同汾州五府澤沁遼三州本朝初因之雍正二年升太原府屬之平定忻代保德四州平陽府屬之蒲解絳吉隰五州俱為直隸州三年增置朔平寧武二府六年升蒲州澤州俱為府乾隆三十五年以吉州及所領縣還屬平陽府又升平陽府之霍州為直隸州凡領府九直隸州十廳七 \\n 太原府領州一縣十陽曲【附郭】岢嵐州　太原　榆次　太谷　祁　徐溝【乾隆二十八年省清源縣入焉】交城　文水　嵐　興【雍正二年屬保德州七年還屬】 \\n 平陽府領州一縣十臨汾【附郭】吉州【雍正二年升為直隸州領蒲鄉寧二縣乾隆三十五年以州及鄉寧縣還屬】洪洞　浮山　岳陽　曲沃　翼城　太平　襄陵【雍正二年屬絳州七年還屬】汾西【雍正二年屬隰州七年還屬】鄉寧【雍正二年分屬吉州乾隆三十五年還屬】 \\n 蒲州府【初為蒲州屬平陽府雍正二年升為直隸州領臨晉榮河萬泉猗氏四縣七年升為府】領縣六永濟【附郭舊河東縣明初省入蒲州　本朝雍正七年升州為府以州地置縣為府治】臨晉　榮河　猗氏　萬泉【四縣初俱屬平陽府雍正二年屬蒲州七年屬府】虞鄉【舊縣元省入臨晉　本朝雍正七年復置】 \\n 潞安府領縣七長治【附郭】長子　屯留　襄垣　潞城　壺關　黎城 \\n 汾州府領州一縣七汾陽【附郭】永寧州　孝義　平遙　介休　石樓　寧鄉 \\n 大同府領州二縣七大同【附郭】渾源州　應州　懷仁　山陰　陽高【舊陽山高山二衞　本朝順治十三年以高山衞併入陽山衞為陽高衞雍正三年改置縣】天鎮【舊天成鎮遠二衞　本朝順治十三年以鎮遠衞併入天成衞為天鎮衞雍正三年改置縣】廣靈　靈邱 \\n 澤州府【初為直隸州雍正七年升為府】領縣五鳳臺【附郭雍正七年升州為府以州地置縣為府治】高平　陽城　陵川　沁水 \\n 寧武府【舊為寧武關　本朝初為寧武營雍正三年改置府】領縣四寧武【附郭舊寧化守禦所雍正三年改置縣為府治】偏關【舊偏關所雍正三年改置縣】神池【舊神池堡雍正三年改置縣】五寨【舊五寨堡雍正三年改置縣】 \\n 朔平府【舊右玉林衞雍正三年改置府】領州一縣四右玉【附郭舊右玉林衞雍正三年改置縣為府治】朔州【初屬大同府雍正三年來屬】左雲【舊左雲川衞雍正三年改置縣】平魯【舊平魯衞雍正三年改置縣】馬邑【初屬大同府雍正三年來屬】沁州領縣二沁源　武鄉 \\n 遼州領縣二和順　榆社 \\n 平定州【初屬太原府雍正二年升為直隸州】領縣三樂平　盂　壽陽【三縣初俱屬太原府雍正二年分屬】 \\n 忻州【初屬太原府雍正二年升為直隸州】領縣二定襄　靜樂【二縣初俱屬太原府雍正二年分屬】 \\n 代州【初屬太原府雍正二年升為直隸州】領縣三五臺　崞　繁畤【三縣初俱屬太原府雍正二年分屬】 \\n 保德州【初屬太原府雍正二年升為直隸州】領縣一河曲【初屬太原府雍正二年分屬】 \\n 霍州【初屬平陽府乾隆三十五年升為直隸州】領縣二趙城　靈石【二縣初俱屬平陽府乾隆三十五年分屬】 \\n 解州【初屬平陽府雍正二年升為直隸州】領縣四安邑　夏　平陸　芮城【四縣初俱屬平陽府雍正二年分屬】 \\n 絳州【初屬平陽府雍正二年升為直隸州】領縣五垣曲【初屬平陽府雍正二年屬解州七年分屬】聞喜【初屬平陽府雍正七年分屬】絳【初屬平陽府雍正七年分屬】稷山【初屬平陽府雍正二年分屬】河津【初屬平陽府雍正二年分屬】 \\n 隰州【初屬平陽府雍正二年升為直隸州】領縣三大寧　永和【二縣初俱屬平陽府雍正二年分屬】蒲【初屬平陽府雍正二年屬吉州九年屬州】 \\n 歸化城同知廳【在殺虎口外二百里雍正元年設同知治此】 \\n 綏遠城同知廳【在歸化城東北五里雍正四年設同知治此】 \\n 歸化城通判廳【以下五廳初皆以筆帖式協理通判乾隆二十五年定設通判並隸歸綏道】 \\n 和林格爾通判廳 \\n 薩拉齊通判廳 \\n 清水河通判廳 \\n 托克托城通判廳 \\n △河南省【東西距一千二百二十里南北距一千二百九十里東至江蘇徐州府碭山縣界三百六十里西至陝西同州府潼關廳界八百六十里南至湖北黃州府黃安縣界八百五十里北至直隸廣平府成安縣界四百四十里東南至安徽穎州府阜陽縣界五百六十里西南至湖北襄陽府襄陽縣界八百二十里東北至山東曹州府曹縣界二百里西北至山西遼州界七百四十里在　京師西南一千五百四十里】 \\n 河南明領開封歸德彰德衞輝懷慶河南南陽汝寧八府汝州一州本朝因之雍正二年升開封府之陳許鄭禹四州及河南府之陝州汝寧府之光州並為直隸州十二年升陳州許州為府仍降鄭州禹州為屬州乾隆六年改許州府為直隸州凡領府九直隸州四 \\n 開封府【省會】領州二縣十四廳一祥符【附郭】鄭州【雍正二年升為直隸州領滎陽滎澤河陰氾水四縣十二年以州及所領四縣還屬】禹州【雍正二年升為直隸州領密新鄭二縣十二年以州及所領二縣並屬許州府乾隆六年來屬】陳留　杞　通許　尉氏　洧川　鄢陵　中牟　蘭陽榮陽【雍正二年分屬鄭州十二年還屬】滎澤【雍正二年分屬鄭州十一年還屬乾隆二十九年省河陰縣入焉】汜水【雍正二年分屬鄭州十一年還屬】密　新鄭【二縣雍正二年分屬禹州十二年改屬許州府乾隆六年還屬】儀封廳【本儀封縣乾隆四十九年改為廳】 \\n 陳州府【初為陳州屬開封府雍正二年升為直隸州領西華項城沈邱太康四縣十二年升為府】領縣七准寧【附郭雍正十二年升州為府以州地置縣為府治】商水【初屬開封府雍正十二年來屬】西華　項城　沈邱　太康【四縣初俱屬開封府雍正二年分屬陳州十二年屬府】扶溝【初屬開封府雍正十二年來屬】 \\n 歸德府領州一縣七商邱【附郭】睢州　寧陵　鹿邑　夏邑　永城　虞城　柘城 \\n 彰德府領縣七安陽【附郭】湯陰　臨漳　林　內黃【初屬直隸大名府雍正三年來屬】武安　涉 \\n 衞輝府領縣十汲【附郭】新鄉　獲嘉　淇　輝　延津【初屬開封府雍正三年來屬五年省胙城縣入焉】濬【初屬直隸大名府雍正二年來屬】滑【初屬直隸大名府雍正二年來屬】考城【初屬歸德府乾隆四十八年來屬】封邱【初屬開封府乾隆四十八年來屬】 \\n 懷慶府領縣八河內【附郭】濟源　原武【初屬開封府雍正二年來屬】修武　武陟　孟　溫　陽武【初屬開封府乾隆四十八年來屬】 \\n 河南府領縣十洛陽【附郭】偃師　鞏　孟津　宜陽　登封　永寧　新安　澠池　嵩 \\n 南陽府領州二縣十一南陽【附郭】南召【附郭順治十六年省入南陽縣雍正十三年復置】鄧州　裕州　鎮平　唐　泌陽　桐栢　內鄉　新野　淅川　舞陽　葉 \\n 汝寧府領州一縣八汝陽【附郭】信陽州　正陽【舊真陽縣雍正元年改今名】上蔡　新蔡　西平　遂平　確山　羅山 \\n 陝州【初屬河南府雍正二年升為直隸州】領縣三靈寶　閿鄉【二縣俱屬河南府雍正二年分屬】盧氏【初屬河南府雍正十二年分屬】 \\n 汝州領縣四魯山　郟　寶豐　伊陽 \\n 許州【初屬開封府雍正二年為直隸州領臨潁等四縣十二年升為府以禹州及密新鄭二縣來屬又增置石梁縣為府治乾隆六年復為直隸州以禹州及密新鄭二縣還屬開封府仍省石梁縣入州】領縣四臨潁　襄城　郾城　長葛【四縣初俱屬開封府雍正二年屬州十二年屬府乾隆六年仍屬州】 \\n 光州【初屬汝寧府雍正二年升為直隸州】領縣四光山　固始　商城　息【四縣初俱屬汝寧府雍正二年分屬】 \\n 皇朝通典卷九十一 \\n  \\n   \\n  "}
{"章节": "●皇朝通典卷九十二", "正文": "  \\n ●皇朝通典卷九十二 \\n 　 \\n  \\n 州郡三 \\n ○州郡三 \\n 江蘇省 \\n 安徽省 \\n 江西省 \\n 浙江省 \\n 福建省 \\n △江蘇省【東西距九百五十里南北距一千一百六十里東至太倉州崇明縣大海七百七十里西至安徽和州界一百八十里南至寧國府宣城縣界二百五十里北至山東沂州府郯城縣界九百十里東南至松江府金山縣海岸九百三十里西南至安徽太平府當塗縣界一百三十五里東北至山東沂州府曰照縣界八百三十里西北至河南歸德府虞城縣界九百四十里在　京師南二千四百里】 \\n 江蘇明以應天府為南京共領府十四州四其應天蘇州松江常州鎮江淮安揚州七府徐州一州為今下江地本朝改應天府為江寧府罷南直隸康熙六年定為江蘇安徽兩省此為江蘇省雍正二年升蘇州府之太倉州揚州府之通州淮安府之海邳二州並為直隸州十一年升徐州為府仍改邳州為屬州凡領府八州三直隸廳一 \\n 江寧府【省會舊應天府　本朝初年更今名初屬江南省康熙六年分為江蘇省】領縣七上元　江寧【二縣附郭】句容　溧水　江浦　六合　高淳 \\n 蘇州府【省會初屬江南省康熙六年分為江蘇省】領縣九吳　長洲【二縣附郭】元和【雍正二年析長洲縣地置與吳長洲二縣並為府治】崑山　新陽【雍正二年析崑山縣地置與崑山縣同城】常熟　昭文【雍正二年析常熟縣地置與常熟縣同城】吳江　震澤【雍正二年析吳江縣地置與吳江縣同城】 \\n 松江府【初屬江南省康熙六年分屬江蘇省】領縣七華亭【附郭】婁【順治十三年置與華亭並為府治】奉賢【雍正二年析華亭縣地置】金山【雍正二年析婁縣地置舊治今縣東南境乾隆二十六年移治朱涇鎮】上海　南匯【雍正二年析上海縣地置】青浦【雍正二年分設福泉縣乾隆八年仍省入焉】 \\n 常州府【初屬江南省康熙六年分屬江蘇省】領縣八武進【附郭】陽湖【雍正二年析武進縣地置與武進並為府治】無錫　金匱【雍正二年析無錫縣地置與無錫縣同城】江陰　宜興　荊溪【雍正二年析宜興縣地置與宜興縣同城】靖江 \\n 鎮江府【初屬江南省康熙六年分屬江蘇省】領縣四丹徒【附郭】丹陽金壇　溧陽【初屬江寧府雍正二年來屬】 \\n 淮安府【初屬江南省康熙六年分屬江蘇省】領縣六山陽【附郭】阜寧【雍正九年析山陽鹽城二縣地置】鹽城　清河【舊治黃河北岸乾隆二十五年移治清江浦】安東　桃源 \\n 揚州府【初屬江南省康熙六年分屬江蘇省】領州二縣六江都【附郭】甘泉【雍正九年析江都縣地置與江都縣並為府治】高郵州　泰州　儀徵【舊為儀真縣雍正元年改今名】興化　寶應　東臺【乾隆十年置】 \\n 徐州府【舊為徐州領蕭碭山豐沛四縣屬江南省康熙六年分屬江蘇省雍正十一年升為府】領州一縣七銅山【附郭雍正十一年置縣為府治】邳州【初屬淮安府舊治今州西南境康熙二十八年移今治雍正二年升為直隸州領宿遷睢寧二縣十一年以州及二縣來屬】蕭　碭山　豐　沛【四縣初屬州雍正十一年屬府】宿遷睢寧【二縣初俱屬淮安府雍正二年分屬邳州十一年還屬府】 \\n 太倉州【初屬蘇州府雍正二年升為直隸州】領縣四鎮洋【雍正二年析州地置】崇明　嘉定【二縣初俱屬蘇州府雍正二年來屬】寶山【雍正二年析嘉定縣地置】 \\n 海州【初屬揚州府雍正二年升為直隸州】領縣二贛榆　沭陽【二縣初俱屬淮安府雍正二年來屬】 \\n 通州【初屬揚州府康熙十一年省海門縣入焉雍正二年升為直隸州】領縣二如皋　泰興【二縣初俱屬揚州府雍正二年為屬】 \\n 海門廳【舊海門縣乾隆四十年改為廳】 \\n △安徽省【東西距七百六十里南北距一千一百八十里東至江蘇鎮江府溧陽縣界四百六十里西至湖北黃州府鄿州界三百里南至江西九江府彭澤縣界三百十里北至江蘇徐州府睢寧縣界八百七十里東南至浙江嚴州府淳安縣界七百九十五里西南至湖北黃州府黃梅縣界三百四十里東北至江蘇江寧府江浦縣界五百十里西北至河南歸德府商邱縣界七百八十里在　京師南二千七百里】 \\n 安徽明以應天府為南京又以鳳陽府為中都共領府十四州四其安慶徽州寧國池州太平廬州鳳陽七府滁和廣德三州為今上江地本朝康熙六年定為江蘇安徽兩省此為安徽省雍正二年升鳳陽府之潁亳泗三州廬州府之六安州並為直隸州十三年升潁州為府仍改亳州為屬州凡領府八直隸州五 \\n 安慶府【省會初屬江南省康熙六年分為安徽省】領縣六懷寧【附郭】桐城　潛山　太湖　宿松　望江 \\n 徽州府【初屬江南省康熙六年分屬安徽省】領縣六歙【附郭】休寧　婺源　祁門　黟　績溪 \\n 寧國府【初屬江南省康熙六年分屬安徽省】領縣六宣城【附郭】寧國　涇　太平　旌德　南陵 \\n 池州府【初屬江南省康熙六年分屬安徽省】領縣六貴池【附郭】青陽　銅陵　石埭　建德　東流 \\n 太平府【初屬江南省康熙六年分屬安徽省】領縣三當塗【附郭】蕪湖　繁昌 \\n 廬州府【初屬江南省康熙六年分屬安徽省】領州一縣四合肥【附郭】無為州　廬江　舒城　巢 \\n 鳳陽府【初屬江南省康熙六年分屬安徽省】領州二縣五鳳陽【附郭乾隆十九年省臨淮縣入焉】壽州　鳳臺【雍正十一年析壽州地置與壽州同城】宿州　懷遠　定遠　靈壁 \\n 潁州府【初為潁州屬鳳陽府雍正二年升為直隸州領潁上霍邱二縣十三年升為府】領州一縣五阜陽【附郭雍正十三年升州為府以州地置縣為府治】亳州【初屬鳳陽府雍正二年升為直隸州領太和蒙城二縣十三年以州及二縣來屬】潁上　霍邱【二縣初俱屬鳳陽府雍正二年屬潁州十三年屬府】太和　蒙城【二縣初俱屬鳳陽府雍正二年分屬亳州十三年來屬】 \\n 和州【初屬江南省康熙六年分屬安徽省】領縣一含山 \\n 滁州【初屬江南省康熙六年分屬安徽省】領縣二全椒　來安 \\n 廣德州【初屬江南省康熙六年分屬安徽省】領縣一建平 \\n 六安州【初屬廬州府雍正二年升為直隸州】領縣二英山　霍山【二縣初俱屬廬州府雍正二年分屬】 \\n 泗州【初屬鳳陽府康熙十三年以後州治淪於洪澤湖寄治盱眙縣雍正二年升為直隸州】領縣三盱眙　天長　五河【三縣初俱屬鳳陽　府雍正二年分屬】 \\n △江西省【東西距九百七十里南北距一千八百里東至安徽徽州府婺源縣界六百里西至湖南長沙府瀏陽縣界三百七十里南至廣東惠州府和平縣界一千二百三十里北至湖北黃州府界五百七十里東南至福建建寧府崇安縣界五百八十里西南至湖南郴州宜章縣界九百五十里東北至安徽池州府東流縣界五百六十里西北至湖北武昌府興國州界五百七十里在　京師西南四千八百五十里】 \\n 江西明領南昌饒州廣信南康九江建昌撫州臨江瑞州袁州吉安南安贛州十三府本朝初因之乾隆二十年升贛州府屬寧都縣為直隸寧都州凡領府十三州一 \\n 南昌府【省會】領州一縣七南昌　新建【二縣附郭】寧州　進賢　奉新　靖安　武寧　豐城 \\n 饒州府領縣七鄱陽【附郭】餘干　樂平　浮梁　德興　安仁　萬年 \\n 廣信府領縣七上饒【附郭】玉山　弋陽　貴溪　鉛山　廣豐【舊永豐縣雍正九年改今名】興安 \\n 南康府領縣四星子【附郭】都昌　建昌　安義 \\n 九江府領縣五德化【附郭】德安　瑞昌　湖口　彭澤 \\n 建昌府領縣五南城【附郭】新城　南豐　廣昌　瀘溪 \\n 撫州府領縣六臨川【附郭】崇仁　金谿　宜黃　樂安　東鄉 \\n 臨江府領縣四清江【附郭】新淦　新喻　峽江 \\n 吉安府領縣九廳一廬陵【附郭】泰和　吉水　永豐　安福　龍泉　萬安　永新　永寧　蓮花廳 \\n 瑞州府領縣三高安【附郭】上高　新昌 \\n 袁州府領縣四宜春　分宜　萍鄉　萬載 \\n 贛州府領縣八廳一贛【附郭】雩都　信豐　興國會昌　安遠　長寧　龍南　定南廳 \\n 南安府領縣四大庾【附郭】南康　上猶　崇義 \\n 寧都州【舊寧都縣屬贛州府乾隆二十年升為直隸寧都州】領縣二瑞金石城【二縣初俱屬贛州府乾隆二十年分屬】 \\n △浙江省【東西距八百八十里南北距一千八十里東至海六百里西至安徽徽州府歙縣界二百八十里南至福建建寧府浦城縣界九百六十里北至江蘇蘇州府吳江縣界一百二十里東南至福建福寧府霞浦縣界一千一百三十里西南至江西廣信府玉山縣界七百五十里東北至江蘇松江府青浦縣界三百七十里西北至江南廣德州界三百二十里在　京師南三千三百里】 \\n 浙江明領杭州嘉興湖州寧波紹興台州金華衢州嚴州溫州處州十一府本朝因之凡領府十一 \\n 杭州府【省會】領州一縣八錢塘　仁和【二縣附郭】海寧州【初為縣乾隆三十八年升為州】富陽　餘杭　臨安　於潛　新城　昌化 \\n 嘉興府領縣七嘉興　秀水【二縣附郭】嘉善　海鹽平湖　石門【初為崇德縣康熙元年改今名】桐鄉 \\n 湖州府領縣七烏程　歸安【二縣附郭】長興　德清武康　安吉【初為州乾隆三十八年改為縣】孝豐 \\n 寧波府領縣六鄞【附郭】慈谿　奉化　鎮海【初為定海縣康熙二十六年別置定海縣改此為鎮海縣】定海【舊為舟山衞康熙二十六年置縣】象山 \\n 紹興府領縣八山陰　會稽【二縣附郭】蕭山　諸暨　餘姚　上虞　嵊　新昌 \\n 台州府領縣六臨海【附郭】黃巖　天台　仙居　寧海　太平 \\n 金華府領縣八金華【附郭】蘭谿　東陽　義烏　永康　武義　浦江　湯溪 \\n 衢州府領縣五西安【附郭】龍游　江山　常山　開化 \\n 嚴州府領縣六建德【附郭】淳安　桐廬　遂安　壽昌　分水 \\n 溫州府領縣五永嘉【附郭】瑞安　樂清　平陽　泰順 \\n 處州府領縣十麗水【附郭】青田　縉雲　松陽　遂昌　龍泉　慶元　雲和　宣平　景寧 \\n △福建省【東西距九百五十里南北距九百八十里東至海一百里西至江西贛州府瑞金縣界八百五十里南至海二百八十里北至浙江處州府龍泉縣界七百里東南至海二百八十里西南至廣東嘉應州鎮平縣界一千二百里東北至浙江溫州府平陽縣界五百十五里西北至浙江衢州府江山縣界八百二十五里在　京師南六千一百三十里】 \\n 福建明頒福州泉州建寧延平汀州興化邵武漳州八府福寧一州本朝初因之康熙二十四年置臺灣府雍正十二年升福寧州為府升泉州府之永春縣漳州府之龍巖縣為直隸州凡領府十直隸州二 \\n 福州府【省會】領縣十閩　候官【二縣附郭】古田　閩清屏南【雍正十二年析古田縣地置】長樂　連江　羅源　永福　福清 \\n 泉州府領縣五晉江【附郭】南安　惠安　安溪　同安 \\n 建寧府領縣七建安　甌寧【二縣附郭】建陽　崇安　浦城　政和　松溪 \\n 延平府領縣六南平【附郭】將樂　沙　尤溪　順昌　永安 \\n 汀州府領縣八長汀【附郭】寧化　上杭　武平　清流　連城　歸化　永定 \\n 興化府領縣二莆田【附郭】仙遊 \\n 邵武府領縣四邵武【附郭】光澤　建寧　泰寧 \\n 漳州府領縣七龍溪【附郭】漳浦　南靖　長泰　平和　詔安　海澄 \\n 福寧府【初為直隸州雍正十二年升為府】領縣五霞浦【附郭雍正十二年升州為府以州地置縣為府治】福鼎【乾隆三年析霞浦縣桐山堡地置】福安　寧德【二縣舊屬州雍正十二年屬府】壽寧【初屬建寧府雍正十二年來屬】 \\n 臺灣府【古荒服之地不通中國名曰東番明天啟初日本國人屯聚於此鄭芝龍附之後為紅毛荷蘭所據　本朝順治十七年鄭芝龍子成功寇江南兵敗退至臺地逐荷蘭夷居之偽置承天府傳至其孫鄭克塽于康熙二十二年討平之二十四年置臺灣府】領縣四臺灣【附郭】鳳山　諸羅【三縣俱康熙二十四年置】彰化【雍正三年析諸羅縣北境地置】 \\n 永春州【舊為縣屬泉州府雍正十二年升為直隸州】領縣二德化【初屬泉州府雍正十二年分屬】大田【初屬延平府雍正十二年分屬】 \\n 龍巖州【舊為縣屬漳州府雍正十二年升為直隸州】領縣二漳平　寧洋【二縣初屬漳州府雍正十二年分屬】 \\n 皇朝通典卷九十二 \\n  \\n   \\n  "}
{"章节": "●皇朝通典卷九十三", "正文": "  \\n ●皇朝通典卷九十三 \\n 　 \\n  \\n 州郡四 \\n ○州郡四 \\n 湖北省 \\n 湖南省 \\n △湖北省【東西距二千二百四十里南北距六百八十里東至安徽安慶府宿松縣界五百五十里西至四川夔州府巫山縣界一千八百九十里南至湖南岳州府臨湘縣界四百里北至河南汝寧府羅山縣界二百八十里東南至江西九江府瑞昌縣界四百五十里西南至四川重慶府彭水縣界二千五百十五里東北至安徽六安州霍山縣界四百六十里西北至陝西商州山陽縣界一千四百七十里在　京師西南三千一百五十五里】 \\n 湖北明為湖廣省共領府十五州二其武昌漢陽黃州德安承天荊州襄陽鄖陽八府為今湖北地本朝初改承天府為安陸府康熙六年定湖北湖南為兩省雍正六年升荊州府屬之歸州為直隸州十三年升荊州府屬之彝陵州為宜昌府又升歸州屬之恩施縣為施南府仍降歸州為屬州屬於宜昌府凡領府十 \\n 武昌府【省會初屬湖廣省康熙六年分為湖北省】領州一縣九江夏【附郭】興國州　武昌　嘉魚　蒲圻　咸寧　崇陽　通城　大治　通山 \\n 漢陽府【初屬湖廣省康熙六年分屬湖北省】領州一縣四漢陽【附郭】沔陽州【初屬安陸府乾隆二十七年來屬又析州地置文泉縣三十年仍省入州】漢川孝感【初屬德安府雍正七年來屬】黃陂【初屬黃州府雍正七年來屬】 \\n 安陸府【舊名承天府順治二年改今名初屬湖廣省康熙六年分屬湖北省】領州一縣五鍾祥【附郭】荊門州　京山　潛江　天門【初為景陵縣雍正四年改今名】當陽 \\n 襄陽府【初屬湖廣省康熙六年分屬湖北省】領州一縣六襄陽【附郭】均州　宜城　南漳　棗陽　穀城　光化 \\n 鄖陽府【初屬湖廣省康熙六年分屬湖北省】領縣六鄖【附郭】房　竹山　竹谿　保康　鄖西【順治十六年省上津縣入焉】 \\n 黃州府【初屬湖廣省康熙六年分屬湖北省】領州一縣七黃岡【附郭】蘄州　黃安　蘄水　羅田　麻城　廣濟　黃梅 \\n 荊州府【初屬湖廣省康熙六年分屬湖北省】領縣八江陵【附郭】公安石首　監利　松滋　枝江　宜都　遠安 \\n 宜昌府【初為彝陵州屬荊州府雍正六年升荊州府屬之歸州為直隸州以州及長陽縣屬之又於施州衞上司地置恩施縣隸焉十三年升州為府仍以歸州及長陽一縣來屬】領州二縣五東湖【附郭雍正十三年升州為府以州地置縣為府治】歸州【初屬荊州府雍正六年升為直隸州十三年來屬】鶴峰州【舊為容美土司雍正十三年改置州】長陽【初屬荊州府雍正六年分屬歸州十三年來屬】興山　巴東【二縣初俱屬荊州府雍正十三年來屬】長樂【舊廢五峰石寶長官司地雍正十三年改置縣】 \\n 德安府【初屬湖廣省康熙六年分屬湖北省】領州一縣四安陸【附郭】隨州　雲夢　應城　應山 \\n 施南府【舊為施州衞土司地屬湖廣省康熙六年分屬湖北省雍正六年改置恩施縣屬歸州十三年於縣置府】領縣六恩施【附郭雍正六年置屬歸州十三年來屬府】宣恩【初為施南土司地雍正六年屬恩施縣十三年改置】來鳳【初為散毛土司地雍正六年屬恩施縣十三年改置】咸豐【初屬土巡司地雍正六年屬恩施縣十三年改置】利川【初為施南土司地雍正十三年改置】建始【初屬四川夔州府乾隆元年來屬】 \\n △湖南省【東西距一千四百二十里南北距一千一百五十里東至江西南昌府寧州界二百八十五里西至貴州銅仁府銅仁縣界一千一百三十五里南至廣東連州界七百六十五里北至湖北荊州府監利縣界三百八十五里東南至廣東韶州府仁化縣界七百九十里西南至廣西平樂府恭城縣界九百五十五里東北至湖北武昌府通城縣界六百四十里西北至四川酉陽州界九百里在　京師西南四千五百五十里】 \\n 湖南明湖廣省共領府十五州二其長沙岳州常德衡州永州寶慶辰州七府靖郴二州為今湖南省地本朝初為湖廣省康熙六年分湖南湖北為兩省雍正七年改永順土司為永順府升澧州為直隸州八年升沅州為直隸州十年升桂陽州為直隸州乾隆元年升沅州為府凡領府九直隸州四 \\n 長沙府【省會初屬湖廣省康熙六年分為湖南省】領州一縣十一長沙　善化【二縣附郭】茶陵州　湘潭　湘陰　寧鄉　瀏陽　醴陵　益陽　湘鄉　攸　安化 \\n 岳州府【初屬湖廣省康熙六年分屬湖南省】領縣四巴陵【附郭】臨湘　華容　平江 \\n 寶慶府【初屬湖廣省康熙六年分屬湖南省】領州一縣四邵陽【附郭】武岡州　新化　城步　新寧 \\n 衡州府【初屬湖廣省康熙六年分屬湖南省】領縣七衡陽【附郭】清泉【乾隆二十一年析衡陽縣地置與衡陽縣並為府治】衡山　耒陽　常寧　安仁　酃 \\n 常德府【初屬湖廣省康熙六年分屬湖南省】領縣四武陵【附郭】桃源　龍陽　沅江 \\n 辰州府【初屬湖廣省康熙六年分屬湖南省】領縣四沅陵【附郭】瀘溪【舊為盧谿縣　本朝初改名】辰溪　漵浦 \\n 沅州府【舊為沅州屬辰州府雍正八年升為直隸州領黔陽麻陽二縣乾隆元年升為府】領縣三芷江【附郭乾隆元年升州為府以州地置縣為府治】黔陽　麻陽【二縣初俱屬辰州府雍正八年分屬沅州乾隆元年屬府】 \\n 永州府【初屬湖廣省康熙六年分屬湖南省】領州一縣七零陵【附郭】道州　祁陽　東安　寧遠　永明　江華　新田 \\n 永順府【舊為永順等處宣慰司地屬湖廣省康熙六年分屬湖南省雍正七年以苗人向化願設流官比於內地改為永順府】領縣四永順【附郭舊永順宣慰司治雍正七年改置縣為府治】龍山【舊白崖洞長官司治雍正七年改置縣】保靖【舊保靖宣慰司地雍正七年改置縣】桑植【舊桑植安撫司地雍正七年改置縣】 \\n 靖州【初屬湖廣省康熙六年分屬湖廣省】領縣三綏寧　會同　通道 \\n 郴州【初屬湖廣省康熙六年分屬湖南省】領縣五永興　宜章　興寧　桂陽　桂 \\n 東澧州【初屬岳州府雍正七年升為直隸州】領縣五石門　慈利　安鄉【三縣初屬岳州府雍正七年分屬】永定【舊九溪永定二衞地雍正七年改置縣】安福【雍正十一年析永定縣地置】 \\n 桂陽州【初屬衡州府雍正十年升為直隸州】領縣三臨武　藍山　嘉禾【三縣初俱屬衡州府雍正十年分屬】 \\n 皇朝通典卷九十三 \\n  \\n   \\n  "}
{"章节": "●皇朝通典卷九十四", "正文": "  \\n ●皇朝通典卷九十四 \\n 　 \\n  \\n 州郡五 \\n ○州郡五 \\n 陝西省 \\n 甘肅省 \\n 四川省 \\n △陝西省【東西距九百三十五里南北距二千四百二十六里東至河南陝州閿鄉縣界三百五里西至甘肅秦州清水縣界六百三十里南至四川達州太平縣界一千三十里北至榆林府邊牆一千三百九十六里東南至河南南陽府浙川縣界六百二十里西南至四川保寧府廣元縣界一千三百八十五里東北至山西保德州河曲縣界一千八百六十里西北至甘肅慶陽府正寧縣界三百二十里在　京師西南二千六百五十里】 \\n 陝西明陝西省其領府八直隸州本朝因之康熙二年定為陝西甘肅兩省以西安鳳翔漢中延安四府興安一州為陝西省雍正二年升西安府之耀州為直隸州三年升西安府之同華商乾邠五州延安府之鄜綏德葭三州俱為直隸州八年改榆林衛為府十三年升直隸同州為府降直隸華州屬同州府降直隸耀州還屬西安府乾隆元年降直隸葭州屬榆林府四十八年升直隸興安州為興安府凡領府七直隸州五 \\n 西安府【省會】領州一縣十五長安　咸寧【二縣附郭】耀州【雍正二年升為直隸州領同官白水二縣十三年還屬】咸陽　興平　臨潼　高陵　鄠　藍田　涇陽　三原　盩厔　渭南　富平　醴泉　同官【雍正二年分屬耀州十三年還屬】 \\n 同州府【初為州屬西安府雍正三年升為直隸州領朝邑郃陽澄城韓城四縣十三年升為府】領州一縣八廳一大荔【附郭雍正十三年升為府以州地置縣為府治】華州【初屬西安府雍正三年升為直隸州領華陰蒲城二縣十三年以州及二縣來屬】朝邑　郃陽　澄城　韓城【四縣初俱屬西安府雍正三年屬同州十三年屬府】白水【初屬西安府雍正二年屬耀州十三年來屬】華陰　蒲城【二縣初俱屬西安府雍正三年屬華州十三年來屬】潼關廳【雍正二年設潼關縣屬華州十三年屬府乾隆十二年改為廳】 \\n 鳳翔府領州一縣七鳳翔【附郭】隴州　岐山　寶雞　扶風　郿　麟遊　汧陽 \\n 漢中府領州一縣八廳一南鄭【附郭】寧羌州　褒城　城固　洋　西鄉　鳳　沔　畧陽　留壩廳【乾隆十五年設】 \\n 延安府領縣十膚施【附郭】安塞　甘泉　保安　安定　宜川　延長　定邊【舊定邊營雍正八年改置縣屬榆林府乾隆元年來屬】靖邊【舊靖邊營雍正八年改置縣屬榆林府乾隆元年來屬】 \\n 興安府【初屬直隸州領平利洵陽白河紫陽石泉漢陰六縣乾隆四十八年升為府】領縣六安康【附郭舊漢陰縣地乾隆四十八年置併漢陰縣入焉】平利　洵陽　白河　紫陽　石泉【以上縣初俱屬州乾隆四十八年屬府】 \\n 榆林府【初為榆林衛雍正八年改置府】領州一縣四榆林【附郭雍正八年以榆林衛地置縣為府治】葭州【初屬延安府雍正三年升為直隸州領神木府谷二縣乾隆元年以州及二縣來屬】神木　府谷【二縣初俱屬延安府雍正三年屬葭州乾隆元年來屬】懷遠【舊懷遠堡雍正八年改置縣】 \\n 商州【初屬西安府雍正三年升為直隸州】領縣四鎮安　雒南　山陽　商南【四縣初俱屬西安府雍正三年分屬】 \\n 乾州【初屬西安府雍正三年升為直隸州】領縣二武功　永壽【二縣初俱屬西安府雍正三年分屬】 \\n 邠州【初屬西安府雍正三年升為直隸州】領縣三三水　淳化　長武【三縣初俱屬西安府雍正三年分屬】 \\n 鄜州【初屬延安府雍正三年升為直隸州】領縣三雒川　中部　宜君【三縣初屬延安府雍正三年分屬】 \\n 綏德州【初屬延安府雍正三年升為直隸州】領縣三清澗　米脂　吳堡【三縣初俱屬延安府雍正三年分屬】 \\n △甘肅省【東西距一千九百八十里南北距二千七百五里東至陝西邠州長武縣界八百六十里西至河州闇門接番界一千一百二十里南至四川龍安府平武縣界一千二百九十里北至邊牆一千四百十五里東南至漢中府略陽縣界一千四百三十里西南至洮州廳接番界一千一百三十里東北至陝西延安府保安縣界一千二百四十里西北至迪化州境外地五千餘里在　京師西南四千四十里】 \\n 甘肅省明為陝西省之臨洮鞏昌平涼慶陽四府本朝康熙二年分為甘肅省雍正二年以舊衛所改置寧夏西寧涼州甘州四府三年升平涼府屬之涇州為直隸州七年升鞏昌府屬之階秦二州并改肅州衛俱為直隸州乾隆三年裁臨洮府改蘭州為蘭州府為省治二十五年改安西靖逆二廳置安西府三十八年增置鎮西府改安西府為直隸安西州又增設直隸迪化州凡領府九直隸州六 \\n 蘭州府【省會舊屬陝西省康熙三年分屬甘肅省初為州屬臨洮府乾隆三年裁臨洮府升州為府為省治】領州二縣四皋蘭【附郭宋皋蘭縣金省入蘭州　本朝乾隆三年升州為府以州地置縣為府治】狄道州【初為縣為臨洮府治乾隆三年升州改屬】河州【初屬臨洮府乾隆三年改屬】金　渭源【二縣初俱屬臨洮府乾隆三年改屬】靖遠【舊靖遠衛雍正八年置縣屬鞏昌府乾隆三年來屬】 \\n 平涼府【初屬陝西省康熙二年分屬甘肅省】領州二縣三平涼【附郭】固原州　靜寧州　華亭　隆德 \\n 鞏昌府【初屬陝西省康熙二年分屬甘肅省】領州一縣八廳一隴西【附郭】岷州【初為岷州衛雍正八年改置州】安定　會寧　通渭　漳　寧遠　伏羌　西和　洮州廳 \\n 慶陽府【初屬陝西省康熙二年分屬甘肅省】領州一縣四安化【附郭】寧州　合水　環　正寧【舊真寧縣雍正元年改今名】 \\n 寧夏府【舊寧夏衛初屬陝西省康熙二年分屬甘肅省雍正二年改置府領寧夏寧朔平羅中衛新渠寶豐六縣靈州一州乾隆四年省新渠寶豐二縣】領州一縣四寧夏【附郭舊寧夏左屯衛雍正二年改置縣為府治】寧朔【附郭舊寧夏右屯衛雍正二年改置縣與寧夏縣並為府治】靈州【舊寧州所雍正二年改置州】平羅【初為平羅所雍正二年改置縣乾隆四年省新渠寶豐二縣入焉】中衛【舊寧夏中衛雍正二年改置縣】 \\n 西寧府【舊西寧衛屬陝西省康熙二年分屬甘肅省雍正二年改置府】領縣三西寧【附郭舊西寧衛雍正二年改衛為府以衛地置縣為府治】碾伯【舊碾伯所雍正二年改置縣】大通【本西番地雍正二年以番眾歸附置大通衛乾隆二十六年改置縣】 \\n 涼州府【舊涼州衛屬陝西省康熙二年分屬甘肅省雍正二年改置府】領縣五武威【附郭舊涼州衛雍正二年改設府以衛地置縣為府治】鎮番【舊鎮番衛雍正二年改置縣】永昌【舊永昌衛雍正二年改置縣】古浪【舊古浪所雍正二年改置縣】平番【舊莊浪所雍正二年改置縣】 \\n 甘州府【舊甘州衛屬陝西省康熙二年分屬甘肅省雍正二年改置府】領縣二張掖【附郭舊為甘州中左右前後五衛地雍正二年改衛為府以衛地置縣為府治】山丹【舊山丹衛雍正二年改置縣】 \\n 鎮西府【舊巴里坤地乾隆三十八年置】領縣二宜禾【附郭】奇台【二縣俱乾隆三十八年置】 \\n 涇州【初屬平涼府雍正三年升為直隸州】領縣三崇信　靈臺　鎮原【三縣初俱屬平涼雍正三年分屬】 \\n 階州【初屬鞏昌府雍正七年升為直隸州】領縣二文　成【二縣初俱屬鞏昌府雍正七年分屬】 \\n 秦州【初屬鞏昌府雍正七年升為直隸州】領縣五秦安　清水　禮　徽　兩當【五縣初俱屬鞏昌府雍正七年分屬】 \\n 肅州【舊宿州衛雍正二年裁併于甘州衛七年改置直隸肅州】領縣一高臺【舊高臺所雍正二年置縣屬甘州府七年來屬】 \\n 安西州【舊為安西靖逆二廳地乾隆二十四年置安西府領敦煌玉門淵泉三縣三十八年改為直隸州】領縣二敦煌【漢敦煌縣地明嘉靖後入于吐魯番　本朝雍正四年置沙州衛乾隆二十四年改置縣屬西安府三十八年屬州】玉門【漢玉門縣地明正德後入于吐魯番　本朝康熙五十七年置靖逆赤金二衛乾隆二十四年改置縣屬安西府三十八年屬州省淵泉縣入焉】 \\n 迪化州【本新疆烏嚕木齊地乾隆三十八年置】領縣三昌吉　阜康　綏來【三縣俱新疆地乾隆三十八年置縣】 \\n △四川省【東西距三千里南北距三千二百十里東至湖北宜昌府巴東縣界一千七百六十里西至番界一千二百四十里南至雲南武定州元謀縣界二千三十里北至陝西漢中府寧羌州界一千一百八十里東南至貴州大定府畢節縣界一千一百五十里西南由打箭爐出口至西藏界九千六百七十五里東北至陝西興安府界一千四百十里西北至甘肅階州文縣界一千一百五十里在　京師西南五千七百十里】 \\n 四川明領成都保寧順慶重慶夔州敘州馬湖龍安遵義八府潼川嘉定雅眉邛瀘六州東川烏蒙烏撒鎮雄四軍民府本朝康熙四年以烏撒府改隸貴州雍正四年以東川府改隸雲南五年以烏蒙鎮雄二府亦改隸雲南併馬湖府入敘州府又以建昌衛改置寧遠府又升成都府屬之茂綿二州及資縣並為直隸州六年升夔州府屬之達州為直隸州七年以遵義府改隸貴州又升雅州為府八年增置直隸敘永廳同知十二年升潼川嘉定二州為府又升重慶屬之忠州為直隸州乾隆元年改黔彭廳置酉陽州乾隆十七年置直隸雜谷廳二十五年置直隸松潘廳二十七年置直隸石砫廳四十一年平定兩金川置阿爾古美諾二廳凡領府十一直隸州九廳六 \\n 成都府【省會】領州三縣十三成都【附郭】華陽【康熙元年省入成都縣雍正九年復置與成都縣並為府治】簡州　崇慶州　漢州　雙流【康熙元年省入新津縣雍正六年復置】溫江　新繁　金堂　新都　郫　灌　彭【康熙七年省入新繁縣雍正七年復置】新津　崇寧【康熙七年省入郫縣雍正六年復置】什邡 \\n 寧遠府【舊建昌衛雍正五年置府】領州一縣三廳一西昌【附郭舊建昌衛雍正五年改衛為府以衛地置縣為府治】會理州【舊會川衛康熙二十九年分衛地置州屬遵義府雍正五年罷衛移州治其地來屬】冕寧【舊寧番衛雍正五年改置縣】鹽源【舊鹽井衛雍正五年改置縣】越巂廳 \\n 保寧府領州二縣七聞中【附郭】巴州　劍州　蒼溪　南部　廣元　昭化　通江　南江 \\n 順慶府領州二縣八南充【附郭】蓬州　廣安州　西充　營山　儀隴　渠　大竹　鄰水　岳池【康熙七年省入廣安州六十年復置】 \\n 重慶府領州二縣十一巴【附郭】合州【康熙元年省安居縣入焉】涪州【康熙八年省武隆縣入焉】江津　長壽　永川　榮昌　綦江　南川　銅梁【康熙元年省入合州六十年復置】大足【康熙元年省入榮昌縣雍正六年復置】定遠【康熙八年省入台州雍正六年復置】壁山【康熙元年省入永川縣雍正十二年復置】 \\n 敘州府【雍正五年併馬湖府入焉】領縣十一廳二宜賓【附郭】慶符　富順　南溪　長寧　高　筠連　珙　興文隆昌　屏山【舊屬馬湖府雍正五年罷馬湖府來屬】馬邊廳【乾隆二十九年置】雷波廳【乾隆二十六年置】 \\n 夔州府領縣六奉節【附郭】巫山【康熙九年省大昌縣入焉】雲陽萬　開　大寧【康熙六年省入奉節縣雍正九年復置】 \\n 龍安府領縣四平武【附郭順治十六年省清川縣入焉】江油　石泉　彰明【初屬成都府順治十六年省入綿州雍正六年復置九年來屬】 \\n 潼川府【初為直隸州雍正九年升為府】領縣八三臺【附郭雍正十二年升州為府以州地置縣為府治】射洪　鹽亭　中江　遂寧　蓬溪樂至　安岳【七縣初俱屬州雍正十二年屬府】 \\n 嘉定府【初為直隸州雍正十二年升為府】領縣七樂山【附郭雍正十二年升州為府以地置縣為府治】洪雅　夾江　犍為　榮　峨眉【五縣初俱屬州雍正十二年屬府】威遠【康熙六年省入榮縣雍正六年復置屬州十二年屬府】 \\n 雅州府【初為直隸州雍正七年升為府】領州一縣五雅安【附郭雍正七年升州為府以州地置縣為府治】天全州【舊為天全六番招討司地雍正八年改置州】名山　榮經　蘆山【三縣初屬州雍正七年屬府】清溪【初為黎州千戶所雍正七年改置縣】 \\n 眉州領縣三丹稜　彭山【康熙元年省入州雍正七年復置】青神【康熙六年省入州雍正七年復置】 \\n 邛州領縣二大邑　蒲江 \\n 瀘州領縣三納谿　合江　江安 \\n 資州【初為縣屬成都府雍正五年升為直隸州】領縣四資陽　內江　仁壽　井研【四縣初俱屬成都府雍正五年分屬】 \\n 綿州【初屬成都府雍正五年升為直隸州】領縣四德陽　安　綿竹【三縣初俱屬成都府雍正五年分屬】梓潼【初屬保寧府雍正五年來屬】 \\n 茂州【初屬成都府雍正五年升為直隸州】領縣二汶川【初屬成都府雍正五年分屬】保【初屬成都府雍正五年省威州入縣移縣治於故威州城分屬】 \\n 酉陽州【舊黔彭廳乾隆元年改置州】領縣三秀山【舊酉陽宣慰司地乾隆元年置縣】黔江　彭水【二縣初俱屬重慶府乾隆元年來屬】 \\n 忠州【初屬重慶府雍正十二年升為直隸州】領縣三酆都　墊江【二縣初俱屬重慶府雍正十二年分屬】梁山【初屬夔州府雍正十二年來屬】 \\n 達州【初屬夔州府雍正五年升為直隸州】領縣三東鄉　太平【二縣初俱屬夔州府雍正五年分屬】新寧【康熙七年省人梁山縣雍正七年復置仍屬夔州府十二年分屬】 \\n 敘永廳【舊永寧宣撫司地雍正七年改置同知廳直隸川南道】領縣一永寧【明永寧衛地康熙二十六年設屬貴州威寧府雍正七年來屬】 \\n 松潘廳【舊松潘衛雍正九年移龍安府同知廳治此仍屬龍安府乾隆二十五年直隸松茂道】 \\n 雜谷廳【舊雜谷安撫司地乾隆十七年置同知廳直隸松茂道】 \\n 石砫廳【舊石砫宣撫司乾隆二十七年改置同知廳直隸川東道】 \\n 阿爾古廳【乾隆四十一年以金川地置】 \\n 美諾廳【乾隆四十一年以小金川地置】 \\n 皇朝通典卷九十四 \\n  \\n   \\n  "}
{"章节": "●皇朝通典卷九十五", "正文": "  \\n ●皇朝通典卷九十五 \\n 　 \\n  \\n 州郡六 \\n ○州郡六 \\n 廣東省 \\n 廣西省 \\n △廣東省【東西距二千五百里南北距一千八十里東至福建漳州府詔安縣界一千里西至廣西南寧府界一千五百里南至海三百里北至湖南郴州桂陽縣界七百八十里東南至海二百八十里西南至崖州海二千四百里東北至江西贛州府長寧縣界八百里西北至廣西平樂府賀縣界七百三十里在　京師西南七千五百七十里】 \\n 廣東明領廣州韶州南雄惠州潮州肇慶高州廉州雷州瓊州十府羅定一州本朝初因之雍正七年陞連州為直隸州十一年陞程鄉縣為直隸嘉應州凡領府十直隸州三 \\n 廣州府【省會】領縣十四南海　番禺【二縣附郭】順德　東莞　從化　龍門　新寧　增城　香山　新會　三水　清遠　新安【康熙五年省入東莞縣八年復置】花【康熙二十四年析南海番禺二縣地置】 \\n 韶州府領縣六曲江【附郭】樂昌　仁化　乳源　翁源　英德 \\n 南雄府領縣二保昌【附郭】始興 \\n 惠州府領州一縣九歸善【附郭】連平州　博羅　長寧　永安　海豐　陵豐【雍正九年析海豐縣地置】龍川　河源　和平 \\n 潮州府領縣九海陽【附郭】豐順【乾隆三年析海陽縣地置】潮陽揭陽　饒平　惠來　大埔　澄海【康熙五年省入海陽縣八年復置】普寧 \\n 肇慶府領州一縣十二高要【附郭】德慶州　四會新興　陽春　陽江　高平　恩平　廣寧　開平【順治十年置】鶴山【雍正九年析開平縣及廣州府之新會縣地置】封川　開建 \\n 高州府領州一縣五茂名【附郭】化州　電白　信宜　吳川　石城 \\n 廉州府領州一縣二合浦【附郭】欽州　靈山 \\n 雷州府領縣三海康【附郭】遂溪　徐聞 \\n 瓊州府領州三縣十瓊山【附郭】儋州　萬州　崖州　澄邁　定安　文昌　會同　樂會　臨高　昌化　陵水　感恩 \\n 羅定州領縣二東安　西寧 \\n 連州【初屬廣州府雍正七年升為直隸州】領縣二陽山　連山【二縣初俱屬廣州府雍正七年分屬】 \\n 嘉應州【初為程鄉縣屬潮州府雍正十一年升為直隸州】領縣四長樂興寧【二縣初俱屬惠州府雍正十一年分屬】平遠　鎮平【二縣初俱屬潮州府雍正十一年分屬】 \\n △廣西省【東西距二千八百十里南北距三千三百七十里東至廣東肇慶府廣寧縣界一千二百六十里西至雲南廣南府土富州界一千五百五十里南至廣東廉州府靈山縣界二千四百五十里北至貴州黎平府永從縣界九百二十里東南至廣東高州府石城縣界一千一百八十里西南至安南國界二千三百十里東北至湖南永州府東安縣界三百四十五里西北至貴州南籠府永豐州界一千三十六里在　京師西南七千四百六十里】廣西明領桂林平樂梧州潯州柳州慶遠思恩南寧太平鎮安思明十一府歸順田州泗城思陵向武都康龍州等七州本朝順治初降歸順田州思陵向武都康龍州為屬州十五年陞泗城州為軍民土府雍正三年升鬱林州賓州為直隸州五年改泗城土府為正府九年降思明府為州十二年升泗城府屬之西隆州為直隸州降賓州為屬州乾隆七年以西隆州還屬泗城府凡領府十一直隸州一 \\n 桂林府【省會】領州二縣七臨桂【附郭】永寧州　全州　興安　靈川　陽朔　永福　義寧　灌陽 \\n 柳州府領州一縣七馬平【附郭】象州　雒容　羅城　柳城　懷遠　融　來賓【雍正三年改屬賓州十二年還屬】慶遠府領州二縣三土州二土縣一宜山【附郭】河池州　東蘭州【舊土州雍正七年設流官】天河　思恩　南丹州【土州】那地州【土州】忻城【土縣】 \\n 思恩府領州一縣三土州二武緣　賓州【初屬柳州府雍正三年升為直隸州領來賓遷江上林武宣四縣十二年來屬】遷江　上林【二縣初俱屬柳州府雍正三年分屬賓州十二年來屬】田州【土州】陽萬分州【土州】 \\n 泗城府【舊直隸泗城州順治十五年升為府尋改軍民府屬思恩府雍正五年設流官為正府】領州一縣二凌雲【附郭雍正五年置】西隆州【康熙五年置屬思恩府雍正十二年升為直隸州領西林一縣乾隆七年以州及縣來屬】西林【康熙五年置屬思恩府雍正十二年屬西隆州乾隆七年來屬】 \\n 平樂府領州一縣七平樂【附郭】永安州　恭城　富川　賀　荔浦　修仁　昭平 \\n 梧州府領縣五蒼梧【附郭】藤　容　岑溪　懷集 \\n 潯州府領縣四桂平【附郭】平南　貴　武宣【初屬柳州府雍正三年屬賓州七年來屬】 \\n 南寧府領州三縣三土州三宣化【附郭】新寧州　橫州　上思州　隆安　永淳　歸德州【土州】果化州【土州】忠州【土州】 \\n 太平府領州四縣一土州十四土縣一崇善【附郭】養利州　左州　永康州【康熙二十八年省陀陵縣入焉】寧明州【舊思明土州雍正十年改置】萬承州　思陵州【舊為直隸土州順治初來屬】憑祥州【舊屬思明府　本朝初改屬】太平州　安平州　茗盈州　結安州　佶倫州　龍英州　都結州　龍州　江州　思州【舊思明土府　本朝雍正元年改為州】上下凍州【自萬承州以下皆土州】羅陽【土縣】 \\n 鎮安府【舊為土府雍正七年改正府】領州二縣一土州三天保【附郭乾隆三年置】奉義州　歸順州【二州舊俱為直隸土州　本朝初改屬思恩府雍正十年設流官來屬】下雷州【初屬南寧府雍正十年來屬】向武州【初屬思恩府雍正七年來屬】都康州【初屬思恩府雍正七年來屬以上三州皆土州】 \\n 鬱林州【初屬梧州府雍正三年升為直隸州】領縣四博白　北流　陸川　興業【四縣初俱屬梧州府雍正三年分屬】 \\n 皇朝通典卷九十五 \\n  \\n   \\n  "}
{"章节": "●皇朝通典卷九十六", "正文": "  \\n ●皇朝通典卷九十六 \\n 　 \\n  \\n 州郡七 \\n ○州郡七 \\n 雲南省 \\n 貴州省 \\n △雲南省【東西距二千五百十里南北距一千一百五十里東至廣西泗城府界七百五十里西至神護關接野夷界一千七百六十里南至交趾界七百五十里北至四川寧遠府會理州界四百里東南至廣西鎮安府界一千一百四十里西南至天馬關接緬甸界二千三百十里東北至貴州南籠府普安州界四百三十里西北至西藏界二千里在　京師西南八千二百里】 \\n 雲南明領雲南澂江廣西廣南鎮沅臨安大理楚雄順寧蒙化景東永寧十二府武定曲靖尋甸元江姚安永昌麗江鶴慶八軍民府北勝一州本朝初因之順治十六年改廣南土府為正府康熙六年置開化府八年降尋甸府為州屬曲靖府三十七年升北勝州為永北府以永寧土府屬於永北府雍正二年改威遠土州為直隸同知廳四年改四川之東川軍民府來屬五年又改四川之烏蒙鎮雄二軍民府來屬六年降鎮雄為州屬烏蒙府七年置普洱府改麗江土府為正府九年改烏蒙府為昭通府乾隆三十年武定曲靖東川元江永昌等府俱罷稱軍民府三十五年省姚安府入楚雄府省鶴慶府入麗江府改廣西武定元江鎮沅四府為直隸州改蒙化永北景東三府為直隸同知廳凡領府十四直隸州四直隸廳四 \\n 雲南府【省會】領州四縣七昆明【附郭】嵩明州　晉寧州　安寧州　昆陽州　富民　宜良　呈貢　羅次　祿豐　易門 \\n 大理府領州四縣三太和【附郭】趙州　鄧川州　賓川州　雲龍州　雲南　浪穹 \\n 臨安府領州三縣五建水【附郭】石屏州　阿迷州　寧州　通海　河西　■〈山上習下〉峩　蒙自 \\n 楚雄府領州三縣四楚雄【附郭】南安州　鎮南州　姚州【初為姚安府附郭屬州乾隆三十五年罷府以州來屬】定遠　廣通　大姚【初屬姚安府乾隆三十五年罷府來屬】 \\n 澂江府領州二縣二河陽【附郭】新興州　路南州　江川 \\n 順寧府領州一縣一順寧【附郭乾隆三十五年置】雲州 \\n 曲靖府領州六縣二南寧【附郭】霑益州【舊治在今宣威州境此為交水縣地順治十六年移今治】陸凉州【舊治在今州東北境康熙五年移今治】羅平州　馬龍州　尋甸州【舊為軍民府治今州東境後移今治康熙八年降為州來屬】宣威州【雍正五年析霑益州地置屬鎮沅府乾隆三十五年來屬】平彝【舊平彝衛康熙二十四年改置縣】 \\n 麗江府【舊為軍民土府雍正元年改設流官為正府】領州二縣一麗江【附郭乾隆三十五年置】鶴慶州【舊為府乾隆三十五年改為府來屬】劍川州【初屬鶴慶府乾隆三十五年來屬】 \\n 普洱府【明車里宣慰司地後為那崑所據　本朝順治初編隸元江府雍正七年始以其地置府】領縣一寧洱【附郭雍正十三年置】 \\n 永昌府【舊為軍民府乾隆三十年改為府】領州一縣二保山【附郭】騰越州　永平 \\n 廣南府【舊為土府順治十六年改設流官為正府】領縣一寶寧【附郭乾隆元年置】 \\n 開化府【舊教化三部王弄部安南部長官司地康熙六年改置府】領縣一文山【附郭雍正七年置】 \\n 東川府【舊為軍民土府屬四川省康熙三十八年改設流官雍正四年自四川改隸乾隆三十年改稱府】領縣一會澤【附郭雍正五年置】 \\n 昭通府【舊為烏蒙土府屬四川省雍正五年來屬六年設流官九年改為昭通府】領州一縣二恩安【附郭雍正六年置】鎮雄州【舊為軍民府雍正六年降為州來屬】永善【雍正六年置】 \\n 廣西州【初為府乾隆三十五年改為直隸州】領縣二師宗　彌勒【二縣初俱為州屬廣西府乾隆三十五年降為縣屬州】 \\n 武定州【初為武定軍民府乾隆三十年稱武定府三十五年改為直隸州】領縣二元謀　祿勸【初為州屬武定府乾隆三十五年降為縣屬州】 \\n 元江州【初為元江軍民土府順治六年設流官乾隆三十年稱元江府三十五年改為直隸州】領縣一新平【初屬臨安府雍正十年來屬元江府乾隆三十五年屬州】 \\n 鎮沅州【舊為鎮沅土府雍正五年設流官稱鎮沅府乾隆三十五年改為直隸州】領縣一恩樂【舊為樂甸長官司地雍正五年改置縣屬鎮沅府乾隆三十五年屬州】 \\n 蒙化廳【舊蒙化土府康熙四年稱蒙化府置流官設掌印同知管轄乾隆三十五年改為廳】 \\n 景東廳【舊為景東土府康熙四年稱景東府置流官設掌印同知管轄乾隆三十五年改為廳】 \\n 永北廳【舊為永北直隸州康熙三十七年升為府乾隆三十一年裁知府視蒙化景東二府之例設掌印同知管轄三十五年改為廳】 \\n 威遠廳【舊威遠土州雍正三年改為廳置威遠撫夷清餉同知治此】 \\n △貴州省【東西距一千九十里南北距七百七十里東至湖南辰州府界五百四十里西至雲南曲靖府界五百五十里南至廣西慶遠府南丹州界二百二十里北至四川重慶府界五百五十里東南至廣西泗城府西隆州界三百五十里西南至雲南曲靖府界五百三十里東北至湖南辰州府界五百二十里西北至雲南東川府界五百六十里在　京師西南七千六百四十里】 \\n 貴州明領貴陽思州石阡黎平思南銅仁鎮遠都勻安順平越十府本朝初因之康熙三年以平定水西改設流官以水西宣慰司之水西城置黔西府以比喇壩置平遠府以大方城置大定府又改四川之烏撒軍民府為威遠府來屬二十六年改黔西平遠二府為州屬於大定府二十六年又改大定府為州與黔西平遠二州俱屬威寧府雍正五年增置南籠府七年改四川之遵義府來屬復升大定州為府降威寧府為州以屬之乾隆三十七年升遵義府之仁懷縣為直隸廳凡領府十有三廳一 \\n 貴陽府【省會舊貴陽軍民府康熙二十六年稱貴陽府】領州三縣四貴筑【附郭康熙二十六年以貴州衞改置縣與新貴縣並為府治三十四年省新貴縣入焉】開州　定番州　廣順州　龍里【舊龍里衞康熙十一年改置縣】貴定　修文【舊修文等守禦所康熙二十六年改置縣】 \\n 思州府領縣二玉屏【舊平溪衞隸湖廣都司雍正五年來屬改置縣】清溪【舊清浪衞隸湖廣都司雍正五年來屬改置縣】思南府領縣三安化【附郭】婺川　印江 \\n 鎮遠府領縣三鎮遠【附郭】施秉　天柱【初屬湖南靖州雍正五年改屬黎平府十一年來屬】 \\n 石阡府領縣一龍 \\n 泉銅仁府領縣一銅仁 \\n 黎平府領縣三開泰【附郭舊五開衞隸湖廣都司雍正三年來屬改置縣為府治】錦屏【舊銅鼓衞隸湖廣都司雍正三年來屬改置縣】永從 \\n 安順府【舊安順軍民府康熙二十六年稱安順府】領州二縣三普定【附郭舊普定衞康熙十年改置縣為府治】鎮寧州　永寧州　清鎮【舊威清鎮西二衞康熙二十六年改置縣】安平【舊平壩衞康熙二十六年改置縣】 \\n 南籠府【舊安籠所康熙五十二年改為南籠廳雍正五年升為府】領州二縣二永豐州【舊為安籠長官司地雍正五年改置州】普安州【初屬安順府雍正五年來屬】普安【木馬乃夷地順治十八年平之置縣屬安順府雍正五年來屬】安南【舊安南衞康熙二十六年改置縣屬安順府雍正五年來屬】 \\n 都勻府領州二縣三都勻【附郭舊都司衞康熙十年改置縣為府治】麻哈州　獨山州　清平【康熙七年省入麻哈州十年復置】荔波【初屬廣西慶遠府雍正十年來屬】 \\n 平越府【舊平越軍民府康熙二十六年稱平越府】領州一縣四平越【附郭舊平越衞康熙十年改置縣為府治】黃平州【舊治今州西北境康熙二十六年移於興隆衞故地為今治】甕安　湄潭　餘慶 \\n 大定府【舊水西宣慰司康熙三年討平之改置大定平遠黔西三府二十三年改平遠黔西二府為州屬大定府二十六年復改大定府為州屬威寧府雍正七年復置大定府以威寧府為州屬之】領州三縣一平遠州　黔西州【二州舊俱水西宣慰司地康熙三年俱改置府尋俱為州屬大定府後改屬威寧府雍正七年並來屬】威寧州【舊烏撒軍民府隸四川省康熙三年改置威寧府改隸貴州雍正七年降為州來屬】畢節【舊畢節衞康熙二十六年改置縣屬威寧府雍正七年來屬】 \\n 遵義府【舊遵義軍民府隸四川省康熙二十六年稱遵義府雍正七年來屬】領州一縣三遵義【附郭】正安州【舊治今州東北境康熙中移今治】桐梓　綏陽 \\n 仁懷廳【舊仁懷縣乾隆三十七年升為廳】 \\n （臣）等謹按各蒙古藩屬翊戴天家世守勿替其自國初附屬之內扎薩克為舊藩康熙間撫順之喀爾喀雍正間底定之青海厄魯特為新藩舊藩地東至黑龍江界西至賀蘭山厄魯特界南至長城北逾絕漠延袤萬餘里凡二十五部五十一旗新藩喀爾喀地東至黑龍江界西至阿勒台山伊犁東北路界南至內扎薩克界北至俄羅斯界延袤八千餘里凡四部八十二旗青海地東至甘肅河州界西至西藏界南至四川界北至甘肅安西州界延袤二千餘里凡四部二十九旗又賀蘭山厄魯特等諸旗西藏全部莫不歸義受封永為藩衞允為前古所未有之盛事以此編非輿地專書未及編載謹並敘其大略於此 \\n （臣）等又按我國家統一函夏式廓丕基薄海內外罔不款服皇上聖武丕昭戡定西域天山南北坐歸綏定其北路為烏嚕木齊雅爾伊犁等全部地東至喀爾喀界西至藩部哈薩克界南至天山回部界北至俄羅斯界延袤萬餘里其南路為回部之哈密城闢展城吐魯番城哈喇沙爾城庫車城沙雅爾城賽哩木城拜城阿克蘇城烏什城喀什噶爾城葉爾羌城和闐六城等屬地東至甘肅省安西州界西至蔥嶺南至西藏界北至伊犁界亦萬餘里度地興屯因方築堡舉從古狉榛唯盱之地一變而為桑麻廬井之區茲以此編非奧地專書未及編載謹撮其大略於此 \\n 皇朝通典卷九十六 \\n  \\n   \\n  "}
{"章节": "●皇朝通典卷九十七", "正文": "  \\n ●皇朝通典卷九十七 \\n 　 \\n  \\n 邊防一 \\n ○邊防一 \\n （臣）等謹按杜佑敘列歷代以來荒外之國享王背服興廢沿革與其山川風氣習俗性尚殊方異族之蹟而統目之以邊防誠以四邊遼遠聲教莫通經緯控制之宜有不可不大為之防者其體例唯載荒外諸國朝貢征伐而不及內地沿邊控禦屯戍之政名曰邊防實即列史之四裔傳也自唐以來四裔之國分併遷徙紛紜不一已見於五朝續典洪惟我聖朝應天開基燾覆九宇重熙累洽暢垓溯埏舉凡前代之所為勞師設備長駕遠馭兢兢防制之不暇者莫不備職方而凜藩服東瀛西濛環集輻凑固已無邊之可言而亦豈列代防禦之術所可比論哉故以杜典及續通典所載諸國參較於今日輿圖如挹婁靺鞨三韓為今黑龍江寧古塔諸處早為內地烏桓鮮卑蠕蠕庫莫奚突厥韃靼為今蒙古四十九部及喀爾喀諸部地邛都筰都冉■〈馬龍〉為今兩金川地雞籠山為今臺灣府地南詔為今大理府地吐蕃朵甘烏斯藏為今西藏地臼蘭吐谷渾黨項為今青海部地赤斤蒙古罕東安定阿端哈瑪里為今安西州哈密地蓋自太宗文皇帝撫有蒙古全部聖祖仁皇帝三涖朔漠奠定喀爾喀諸部西藏歸化世宗憲皇帝征服青海編旗分理逮我皇上普天徧覆西師之役拓地二萬餘里於是天山以北準噶爾部古之所稱烏孫突厥回鶻衛喇特諸部及天山以南回部古之所稱土魯番火州柳城車師烏耆龜茲姑墨疏勒莎車于闐諸國以至美諾阿爾古諸廳莫不盡入版圖歸於疆理凡此皆漢唐以來所謂極邊之地而在今日則皆休養生息漸仁摩義之眾也既已特恩駐劄駐防辦事諸大臣統轄而燮理之矣外此有朝獻之列國互市之羣番革心面內之部落喁喁向化環四海而達重洋蓋可得而畧紀焉在東則為朝鮮日本琉球在南則為安南暹羅南掌港口東埔寨宋腒朥緬甸整欠景海廣南葫蘆國柔佛亞齊呂宋莽均達老文萊馬辰蘇祿噶喇巴舊港曼加薩英吉利干絲臘荷蘭法蘭西瑞國連國在西則為東西布魯特安集延塔午罕拔達克山博洛爾愛烏罕意達里亞博爾都噶爾亞在北則為俄羅斯左右哈薩克啟齊玉蘇烏爾根齊咸奉正朔勤職貢沐浴於皇仁燀赫於聖武輸誠被化萬世無極謹差次諸邊諸國之事蹟仍杜佑四邊之例分為四卷以著我聖朝一道同風之盛防禦控制之周洵有超軼萬古者焉其他國名見於前典而今無聞者蓋疆域遞并名號互易如百濟新羅濊貊之已併於朝鮮赤土之改為暹羅林邑之改為環玉為占城又為廣南干陀利之改為舊港皆以今名著錄餘不復述云 \\n 東序畧 \\n △東序畧 \\n （臣）等謹按杜氏邊防典東方凡二十國五朝續典分東及東南亦二十國今考濊貊新羅諸國既併於朝鮮其東南之雞籠山即今臺灣府地久為郡縣他如呂宋法蘭西荷蘭等國地處南洋宜入邊防南部其在東者惟朝鮮日本琉球考朝鮮於我朝歸命最先其世受我朝德澤亦為最渥天聰崇德間兩伸天討特沛鴻恩存已亡之宗社自此稱藩奉朔勤慎効職至於發海運以賑饑黎賚空青以療王疾殊恩異數有非他藩服所得濫邀者日本在前明時沿海備禦防禁非不嚴厲而控制失道寇警不絕我朝聲靈震疊重亹帖然洋銅市易琛賮偕來蓋聖化之覃被者遠矣琉球輸誠慕化疊遣正副使瑜海冊封奕世恭順國中山形本南北向國王殿門特易西向以表面內之誠洵聖澤漸涵無遠不屆者哉至於東海中羣島環峙各有居族皆日本琉球之所附屬可弗具述又按盛京東北濱海之境有赫哲費雅路庫倫鄂倫綽奇楞庫野恰喀拉諸部各沿海島居住諸部每歲進貂皮設姓長鄉長子弟以統之鄂倫春有使鹿使馬二部各設佐領驍騎校等官並設額兵供調遣皆隸寧古塔黑龍江將軍所轄地雖極邊人皆內屬故卷內不復敘列 \\n 東 \\n ·東 \\n 朝鮮 \\n 日本 \\n 琉球 \\n 朝鮮 \\n 朝鮮古營州外域箕子始封其地漢末改稱高麗明洪武二十五年從其國王李成桂請復今名其全境三面距海併有高句驪濊貊新羅百濟沃沮諸國有兩京分八道統郡四十一府三十三州三十八縣七十其建置沿革備詳前典 \\n 我太祖高皇帝肇興東土附近諸部落以次服屬朝鮮猶納貢干明 \\n 天命四年三月征明朝鮮以兵助明我師與戰大破之降其將姜功烈是時國王李琿成桂十世孫也琿廢姪李倧代立 \\n 天聰元年正月太宗文皇帝命大貝勒阿敏率師征朝鮮克義州定州漢山諸城次于平壤其國之西京也李倧遣使求成不許二月逼王京倧挈妻子遁江華島固請求成許之大軍振旅而還二年開市中江通貿易春秋入貢皆有定額後違約反覆屢賜諭書不奉命 \\n 崇德元年十二月太宗文皇帝親統大軍聲罪致討屢克其城至臨津江先是江水冰泮不可渡車駕未至前三日天驟寒冰堅合大軍安驅渡江眾兵莫不驚異先遣兵抵王京倧兵迎戰大破之殲其眾倧挈長子■〈氵〈山上王下〉〉棄京城遁入南漢山城遣兵圍之屢擊敗其外道援兵上次王京城由城外徑渡漢江益軍圍倧二年正月倧請成不許降敕切責倧奏書稱臣復降敕令其出城歸命縛送敗盟三四臣正國法以儆國人倧猶豫未決倧之走南漢城也先遣其妻子及其大臣家口遁居江華島島在開州南海中意謂大軍不能飛渡上命睿親王多爾袞造小船八十出渡口島中出大船三十餘艘迎戰大破之遂入島城獲王妃一王子二家屬七十六人閣臣一侍郎一羣臣家口百六十六人置之別室禁護無侵犯仍降敕諭倧於是倧以孤城窮蹙妻子被俘八道離散宗社垂絕乃頓首受命率其羣臣獻上明國所給敕印出城來降築壇設黃幄於漢江東岸之三田渡受其降接以優禮與定約束命倧及其羣臣各與其妻子相見皆相抱慟哭感戴無極留其長子■〈氵〈山上王下〉〉次子淏為質二月上班師以朝鮮凋疲許丁丑戊寅兩年准免貢物倡議敗盟之洪漢翼諸臣皆伏誅自是朝鮮抒誠歸化朝貢不絕十月上命英俄爾岱馬福岱達雲等齎制誥印往封李倧為朝鮮國王十一月倧遣陪臣表賀萬壽冬至貢方物十二月遣陪臣表賀元旦貢方物並宴賚遣歸嗣凡元旦冬至萬壽聖節皆專遣陪臣表賀歲為常不悉書四年六月遣使往封倧繼室趙氏為朝鮮王妃並封長子■〈氵〈山上王下〉〉為朝鮮國王世子東方庫爾喀叛入熊島恃其險遠抗不服上命朝鮮以兵討之倧遣將由慶興之西水羅前浦出口討平之七月執叛首來獻賜倧銀二百兩倧以破殘垂滅之國得復守宗社感上殊恩於三田渡樹碑稱頌功德傳示萬世及是以其事聞六年六月倧遣陪臣獻新羅瑞金優旨還之八年九月朝鮮擒獲明國天津偵探兵船一解至降敕嘉獎 \\n 順治元年五月以破流賊李自成底定燕京捷音宣示朝鮮七月倧遣陪臣表賀貢方物奉敕減朝鮮歲貢額內紵布四百匹蘇木二百斤茶十包棉綢千匹各色細布五千匹布四百匹麤布二千匹順刀十把刀十把其元旦冬至萬壽慶賀貢物以道遠俱於朝正時附進著為令二年十一月以朝鮮世子■〈氵〈山上王下〉〉卒遣使齎敕誥往封倧次子淏為世子三年二月恩免朝鮮貢米六年正月以朝鮮一年一朝原定閣臣一員尚書一員書狀官一員代覲念閣臣尚書等年老不堪遠涉此後或閣臣尚書一員侍郎一員代覲書狀官仍舊六月朝鮮國王李倧薨八月遣禮部啟心郎渥赫等往喻祭賜諡莊穆又遣戶部啟心郎布丹侍衛撒爾岱充正副使齎誥敕往封世子淏為國王妻張氏為王妃十年三月以朝鮮國王印篆止有清文無漢篆命禮部改鑄兼清漢字賜給十一年十二月封淏子棩為世子賜誥命十六年五月李淏薨九月遣工部尚書郭科等往諭祭賜諡忠宣又遣大學士蔣赫德吏部侍郎覺羅碩博會充正副使往封世子棩為國王妻金氏為王妃 \\n 康熙十三年王母妃張氏卒遣使諭祭是年李棩薨諭禮部李棩襲封以來克盡藩職可從優給與卹典於常例外加祭一次賜諡莊恪遣內大臣壽西特侍衛桑厄恩克往諭祭兼封王嗣李焞為國王妻金氏為王妃二十年正月王妃金氏故遣官致祭二十一年五月遣使冊封焞繼室閔氏為王妃是年聖祖仁皇帝恭謁祖陵朝鮮國王遣陪臣至盛京迎接進貢方物二十四年六月焞奏國內牛多疫死民失耕種請暫停互市禮部議焞託言妄奏不合應令回奏到日再議上諭撫馭外國之道不可太嚴亦不可太寬倘如所請後此死生玩忽因令禮部另議議上焞應罰銀萬兩得旨外藩小國姑宥一次仍令照常貿易二十五年二月朝鮮民韓得完等違禁越江採葠擅傷官役遣使會同國王焞審擬讞成奉旨韓得完等為首六人立斬餘二十二人從寬免死減等發落焞奉表謝罪附頁方物得旨朝鮮國王因謝罪進貢理宜不收但恐發還則人役勞苦且驛遞騷擾可准作年貢嗣後謝罪貢物著停止三十二年正月奉旨朝鮮國王世篤悃忱嗣後年貢內黃金百兩及藍青紅木棉永著停止三十六年七月封焞子李昀為世子十一月焞奏請仍於中江貿易部議不准行奉旨著照該國王所請於中江地方貿易三十七年正月遣侍郎陶岱運米四萬石至中江平糶又特發米萬石賑給有御製海運賑濟朝鮮記是年國王進謝恩禮物奉旨為平糶貢物發回為賞給米穀貢物準收又三十九年諭朝鮮國王因送回漂溺人民賞賜謝恩其禮物不必收嗣後此等奏謝著停其進貢四十年十二月王妃閔氏故遣官致祭四十二年二月遣使封焞繼室金氏為王妃四十五年十月諭大學士等曰觀朝鮮國王凡事極其敬慎其國人亦皆感戴聞其國有八道北道與瓦爾喀地方土門江接界東道接倭子國西道接我鳳凰城南接海猶有數小島太宗文皇帝定朝鮮之役我兵無處不到以已破之國我朝之重加營建俾安堵如故其國人於太宗文皇帝駐軍之地樹立石碑備書更生之德累世感戴以至於今且彼更有可取者明之末年彼始終未嘗叛之猶為重禮義之邦也五十一年十月諭禮部朝鮮國王例貢物內有白金一千兩紅豹皮一百四十二張嗣後永停貢獻朝鮮國使沿途館舍令地方官修葺完固用副朕加惠遠人至意五十六年九月焞以目疾來求空青遣官以空青往賜焞奉表謝恩附進方物得旨所進儀物留作下次正貢嗣後凡有附貢方物者皆准作正貢五十九年十月李焞薨遣散秩大臣查克亶禮部右侍郎羅瞻往諭祭賜諡僖順兼冊封世子昀為國王繼妻魚氏為王妃六十一年二月昀疏言臣萎弱無嗣請以弟李昑為世弟以續宗祧得旨允行遣使往封昑為朝鮮國王世弟 \\n 雍正元年諭禮部朝鮮自歸順我朝以來恪盡藩職所貢方物再議減免以紓其力尋議減布八百匹獺板百張青鼠皮三百張紙二千卷從之又奉諭旨朝鮮國進萬壽表文不必於九月內來京著仍照例於十二月與年貢並進二年十二月李昀薨遣散秩大臣覺羅舒魯翰林院學士阿克敦往諭祭賜諡恪恭兼封李昑為國王妻徐氏為王妃三年七月昑疏請封副室所生子李緈為世子部議與例不符得旨如所請行八月遣官封昑子緈為世子是年奉旨朝鮮國因賜祭諡謝恩禮物不必收納至封王所貢議物照例收受六年二月減朝鮮歲貢稻米三十石江米三十石每年止貢江米四十石以供祭祀著為例七年正月王世子緈卒遣官致祭十月諭禮部朝鮮國距京三千餘里貢使往來勞費嗣後凡謝恩章疏與三大節表同時齎奏不必特遣使臣著為令八年國王為嫂妃魚氏告哀遣使諭祭 \\n 乾隆元年二月禮部奏朝鮮國恭進萬壽表貢乾隆元年應特遣便臣於七月來京至乾隆二年表貢仍照舊例與年貢同進得旨朝鮮國今年所進萬壽表貢照例于十二月偕年貢同進由是仍遵舊例歲以為常二年四月昑奏中江通市請仍舊例與內地兵丁交易從之十一月昑請封其副室所生子愃為世子時愃甫三歲部議與例不符奉特旨允行三年正月遣使往封愃為世子五月三月福建巡撫王士任疏言莆田縣民陳協順商船被風漂至朝鮮國揪子島資送回籍得旨著傳旨嘉獎八年九月上恭謁盛京祖陵朝鮮遣使表貢從優賞賚御書式表東藩扁額賜之奉特旨並令使臣與諸王大臣宴十一年八月命尚書班第察勘莽牛哨添汛事宜先是奉天將軍奏請於莽牛哨添汛巡查并於鳳凰城外展邊墾土下部議行昑奏其未便是月班第奏莽牛哨在我境內於朝鮮無涉汛宜設得旨朝鮮世戴國恩甚為恭順若安設此汛彼國有違禁者致王得罪朕心不忍可如所請將莽牛哨設汛之處停止九月減中江稅額十九年九月上詣盛京恭謁祖陵昑遺陪臣表貢得旨著照乾隆八年之例加恩賞賚陪臣亦照例加賞二十二年六月昑以其母金氏之喪來告王妃徐氏旋卒二十三年遣官諭祭四月更定通官額數初朝鮮通官定十二員遇頒詔封王等事用四員或五員不等赦審及交易諸事用二員為例大學士公傅恒等奏請朝鮮久為屬國往來禮節語言均已嫻熟所設通官請改設為八員從之二十五年正月遣官封昑繼室金氏為王妃二十八年七月封朝鮮故世子愃子子祘為世孫四十一年李昑薨該國王妃金氏請以世孫祘為國王妻金氏為王妃并請追賜故世子緈爵諡及世子婦趙氏上命散秩大臣覺羅萬福內閣學士嵩貴往封並給與誥敕各一道四十三年上恭詣盛京祇謁祖陵是年以不舉筵宴預敕朝鮮毋庸遣使朝賀該國王具咨禮部仍遣陪臣至盛京請安御書東藩繩美額賜國王加賞以示優獎四十八年上恭謁盛京祖陵朝鮮遣使接覲所有朝貢宴賚一切典禮俱照癸亥甲戌兩次尤加優渥御製詩章頒賜國王四十九年祘疏稱世子■〈日享〉年及三歲請封為世子奉特旨遣使往封並給與誥敕五十年正月舉行千叟宴盛典上命該國王遴選耆年派充貢使觀光預宴以昭優寵自乾隆初年以來所有朝鮮王附貢方物並充作正貢所有朝鮮民人被風漂入內地者俱給資護送歸國體恤藩服之忱仁至恩隆無不備盡朝鮮平壤城西北三里有箕子墓小山旁繞前有箕子祠設參奉二人世守其祀即箕子裔大同江岸有柴樹林可十里許幹似松葉以榆士人常藉以療饑相傳為箕子所植云 \\n 日本 \\n 日本古倭奴國唐咸亨初更號日本以近日出而名也國在東海中環波而宅有五畿七道三島一百十五州統五百八十七郡皆依水嶼小者不過中國一村落而已其國有官名關白者猶云宰輔之職代相更替專國政兵馬國習中華文字而讀以倭音俗尊佛尚中國僧敬祖先得名花佳菓非敬僧佛即上祖墓立法嚴人無爭鬬犯法者事覺即自殺無售賣人口傭工期滿即歸富者履絮席貧者履薦席名曰毯踏棉男女衣服皆大領闊袂女加長衣曳地雜繪文彩飾用玳瑁氣候與江浙齊產五金磁器漆器金文紙馬出薩■〈山司〉馬者良薩■〈山司〉馬即薩摩州也其地山高水寒刀最利故倭人好以為佩龍涎香及海參鰒魚之屬皆海中產所統屬國北為對馬島與朝鮮接南為薩■〈山司〉馬與琉球接對馬島與登州直薩■〈山司〉馬與溫台直長崎與普陀東西對峙水程四十更廈門至長崎北風由五島入南風由天堂入水程七十二更海道以更計里一晝夜為十更云前明時關白興師蹂躪朝鮮八道幾沒迨朝鮮內附本朝而侵陵以息 \\n 崇德四年日本島主及對馬州太守平義成致書朝鮮脅取土產朝鮮國王懼以二書來告然曰本究不敢興兵啟釁則震讋天威之所致也 \\n 順治二年其國一十三人泛海遭風飄至內地詔守臣支給衣糧隨朝鮮使臣津發回 \\n 國康熙三十二年九月日本國船一十二人漂至廣東守臣以聞命量給衣食護送浙省令其歸國其與中國貿易者長崎鳥為百貨所聚商旅通焉國尤饒銅我朝經制鼓鑄所資滇銅而外兼市洋銅安徽江蘇浙江江西等省歲額市四百四十三萬餘斤商辦銅斤有倭照以為憑信攜帶綢緞絲斤糖藥等物往日本市銅分解各省 \\n 乾隆二十四年禁止絲斤出洋又兩廣督臣請將綢緞綿絹一併禁止嗣據江蘇巡撫奏請仍許洋商酌量攜帶每船皆有定額非日本辦銅商船不得援以為例從之日本自前明時寇警不絕聖朝聲靈震疊海宇敉寧通商利用綏靖有經超軼前古之盛軌於斯可概見也 \\n 琉球 \\n 琉球在福建泉州府東海島中接漳泉福興四州界自福州五虎門出海水程一千七百里至其國距京師七千八百三十二里國分三省各隸間切間切譯言府也王城所治為中山為中頭省隸間切十有二村縣百一十有三山北為國頭省隸間切九村縣六十有八東西狹南北長四際皆海島嶼環列凡三十有六皆轄於琉球其西南方有北山延袤三百餘里與日本接界由琉球之薩摩境開船四日可至凡國王嗣位先遣陪臣來請朝命欽命正副使奉敕往封賜以鍍金銀印琉球國王未封以前稱世子權國事受封乃稱王其歷代沿革已詳前典不具錄國王見朝使冠烏紗冠雙翅側衝上向盤金朱纓垂頷下受封後詣館謝及宴皆皮弁氣候多煖少寒無冰霜雪希降草木常新所產有番薯紅菜松露蕉實野牡丹吉姑羅樫木福木呀喇菩古巴梯斯之屬禽有古哈魯麻石伊石求子烏鳳容蕋皆中土所無者鱗介異產尤多獸則牛馬山豬羊鹿犬有市集負薪運米多以婦人為之國王尚氏前明時遣使請封會道阻留閩未還 \\n 我朝順治三年福建平經略洪承疇轉送使者至京以前朝敕印未繳遣其使還六年世子尚質遣使奉表歸誠十年遣使來貢十一年三月質又遣使來貢兼繳前朝敕印請封賜宴錫賚有差命兵科副理事官張學禮行人司行人王垓充正副使齎詔印往封令二年一貢進貢人數不得過一百五十人許正副使二員從人十五名入京餘俱留閩待命尋因海氛未靖使臣還京未往 \\n 康熙元年再降敕諭令學禮等奉往至國成禮而還三年王表謝五年七月遣陪臣入貢奉諭尚質所進瑪瑙烏木降香木香象牙錫速香丁香檀香黃熟香等十件不係土產免其入貢餘所貢方物令督撫差人解送來使不必齎送來京即給賞遣歸七年二月重建柔遠館驛於福建以待琉球使臣是年國王尚質薨八年世子尚貞遣陪臣來貢自後貢使不絕二十一年命翰林院檢討汪楫內閣中書舍人林麟焻為正副使齎誥敕銀印往封尚貞為琉球國中山王御書中山世土四字額賜之貞請令陪臣子弟四人赴京受學上許之二十五年貞遣官生梁成楫蔡文溥阮維新鄭秉鈞等四人入太學三十二年貞遣陪臣入貢請入監讀書官生歸國賜宴及文綺乘傳厚給遣歸自是二年一貢如常例四十八年尚貞薨世子尚純先卒四十九年尚純子尚益以嫡孫立五十一年卒未及請封五十二年尚益世子尚敬立比年遣使入貢稱世會孫五十七年六月命翰林檢討海寶編修徐葆光充正副使齎詔敕銀印往封五十九年王尚敬疏請續送官生入監讀書從之 \\n 雍正二年敬遣陪臣奉表賀上登極并頁方物送官生鄭秉哲鄭繩蔡宏訓等入監御書輯瑞球陽四字額賜王交使臣齎回三年九月奉表謝恩并貢方物得旨琉球貢物准作二年一次正貢四年貢使還附遣官生鄭秉哲等還國 \\n 乾隆二年六月琉球所屬之小琉球國有粟米棉花二船遭風漂至定海象山地浙閩總督大學士嵇曾筠資給衣糧遣還事聞奉上諭嗣後似此被風漂泊之船令督撫等加意撫恤動用存公銀兩資給衣糧遣歸本國著為令三年敬遣陪臣奉表賀上登極并頁方物使回御書永祚瀛壖四字額賜王敕諭不必專使謝恩俟正貢之年一同奏謝五年送回被風失舟之商民五十三人奉旨該部行文傳諭嘉獎十六年尚敬薨世子尚穆權理國事十七年送回十四年被風失舟之商民四船九十二人其六船因船身堅固先已撥給桅木廩餼資送回籍事聞賜緞幣嘉獎二十一年世子尚穆遣使進貢兼請龔封命翰林院侍講全魁編修周煌充正副使冊封頒賜並如前例全魁等回京代奏請官生入監讀書許之二十五年遣陪臣來貢并遣官生梁文治等入監讀書二十九年遣還琉球國誠心向化恭順最著其國山形本南北向以中國在海西王殿及門皆西向以表忠順面內之意 \\n  \\n   \\n  "}
{"章节": "●皇朝通典卷九十八", "正文": "  \\n ●皇朝通典卷九十八 \\n 　 \\n  \\n 邊防二 \\n ○邊防二 \\n 南序畧 \\n △南序畧 \\n （臣）等謹按杜氏邊防典南方凡五十六國五朝續典分南及西南凡七十七國以今輿地考之南詔巳入雲南大理府吐蕃等十三部則統於西藏其地分併出入多不可詳今見於志冊者有安南以下二十七部安南為朝貢遣使敕封之國暹羅南掌呂宋蘇祿荷蘭恩賜敕諭即遣貢使齎捧回國不別遣使其港口以下諸國往來貿易嚴奉約束各安生理無復舊時巨艦大礮自相攻奪之餘習蓋聖朝德化遠播重洋安恬樂利萬宇慶賴即如安南一國在前明時黎李陳莫四姓篡奪不絕自歸順本朝以後傳世綿遠山河晏如洵聖朝威靈所鬯有以錫禔福於無外也閩粵洋商互市通萬國之貨財普域外之利用而防範必極其周詳恩膏務從其廣大故出入以時科稅以則有禁攜軍器之例有定帶米石之條有酌定歸期之限有准配絲斤之制立法備盡撫馭兼權諸番畏神服教久而益治有逾五六萬里如期而至者涉履波濤如循康莊之軌遵四達之衝孰不忭舞欣躍於天朝膏澤之中哉考英吉利干絲臘荷蘭法蘭西諸國去廣東省自言皆六七萬里其本國地本處西北洋中故康熙二十五年荷蘭國使臣入貢自言本國與俄羅斯接壤俄羅斯為極北之國是荷蘭諸國當近西北也茲以其貿易來從粵省又諸國於南洋島嶼中各有寄居之地於西北諸國不相往來故仍列於邊防南卷 \\n 南 \\n ·南 \\n 安南 \\n 暹羅 \\n 南掌 \\n 港口 \\n 東埔寨【尹代瑪附】 \\n 宋腒朥【■〈土赤〉仔六崑大呢附】 \\n 緬甸 \\n 整欠 \\n 景海 \\n 廣南 \\n 葫蘆國 \\n 柔佛【丁機奴單呾彭亨附】 \\n 亞齊 \\n 呂宋 \\n 文萊 \\n 馬辰 \\n 蘇祿 \\n 噶喇巴 \\n 舊港【麻六甲附】 \\n 曼加薩【池悶萬丹思吉港附】 \\n 英吉利 \\n 千絲臘 \\n 荷蘭 \\n 法蘭西 \\n 瑞國 \\n 連國 \\n 安南 \\n 安南漢交阯九真日南三郡地唐置安南都護府宋時始為黎氏所有旋易李氏封安南國王後仍為黎氏其國治交州距京師一萬一千一百六十五里與滇粵接界分十三道有府四十九州縣二百餘東西相距一千七百六十里南北二千八百里凡國王嗣位遺陪臣來請朝命欽命正副使奉敕往封賜以鍍金銀印文曰安南國王頗崇儒教交州有國學文廟各郡縣皆建學祭祀配享俱慕效中國為之氣候多煖少寒國中農桑極盛兼饒魚鹽之利明末國王黎氏與其臣莫氏分境而治不能統一 \\n 我朝順治初安南都統使莫敬耀向化投誠未授爵而死授其子元清為安南都統使十七年國王黎維祺卒子維禔嗣十八年奉表貢方物降敕嘉賚交來使帶回是年安南出兵助勦海寇奉旨賜國王文綺白金等物維禔尋卒子維禧嗣 \\n 康熙元年安南擒獻明裔奉旨照前加賞二年奉表貢方物三年遣內院編修吳光禮部司務朱志遠諭祭故王維祺維禔五年五月維禧繳送前明敕印遣內國史館翰林學士程芳朝禮部郎中張易賁冊封維禧為安南國王六年維禧奪都統使莫元清高平地元清奔雲南遣使敕諭令歸莫氏土地初安南定為三年一貢七年五月以道里悠遠得旨許其六年兩貢並進十二年四月莫元清奏稱維禧所歸土地尚有保樂七原等州未還請再敕諭全歸不許是年維禧薨弟維■〈礻定〉權理國事十三年遣陪臣進貢方物十四年維■〈礻定〉卒弟維正權理國事十六年敕諭黎維正大兵攻討逆賊吳三桂滇黔與安南壤地相接宜遴選將士協力攻勦十八年維正奉表慶賀大捷疏言逆賊吳三桂屢遣使脅誘令臣服從區區忠悃不敢從賊乃有本國逆臣莫元清與三桂密相締搆圖為掩襲願仗天威遣兵追擒逆黨明正其罪許之二十二年四月遣翰林院侍讀明圖編修孫卓冊封維正為安南國王御書忠孝守邦四字賜之同時遣翰林院侍讀鄔黑禮部郎中周燦諭祭故王維禧維■〈礻定〉時莫元清己故其弟敬光為黎氏所討率眾來奔奉旨發回安南尋病故莫氏遂絕二十五年增賜安南國王表裏五十著為例三十六年維正奏請雲南所屬之牛羊蝴蝶普園三處故地不許仍行文申飭五十五年奉旨安南路遠免其解送重物五十七年維正薨王嗣維祹請襲封五十八年二月遣內閣中書鄧廷喆翰林院編修成文往論祭并冊封維祹為安南國王 \\n 雍正二年十二月御書日南世祚四大字賜之三年雲南總督高其倬奏雲南開化府馬伯汛外四十里至鉛廠山下小河於康熙間入於安南應行清查又考雲南通志鉛廠山下小河之外尚有地八十里雖失在前明但封疆所係亦應一併清查現在委勘立界奉旨安南累世恭順寧與爭尺寸之地不許嗣總督鄂爾泰奏請於鉛廠山下小河離馬伯汛四十里立界維祹激切陳疏五年五月頒諭訓飭維祹隨感悔奏謝上因以馬伯汛外四十里地賜維祹仍以馬伯汛為界六年三月遣使敕諭維祹曰此四十里之地在雲南為朕之內地在安南仍為朕之外藩無所區別著仍賜該國王世守之五月諭雲貴總督鄂爾泰朕既加恩外藩亦當俯從民便此四十里內人民若有願遷內地者可資給安插務令得所其願居外地屬安南管轄者聽十一年十一月維祹薨王嗣維祜遣陪臣請襲封貢方物十二年二月遣翰林院侍讀春山兵科給事中李學裕往諭祭并冊封維祜為安南國王十三年維祜薨弟維禕權理國事 \\n 乾隆二年遣翰林院侍讀嵩壽修撰陳倓往祭井冊封維禕為安南國王九年九月以廣西姦民潛出安南滋事命兩廣總督廣西撫臣提臣詳議防範邊境關隘尋奏南寧府屬遷隆土筒之板蒙等隘太平府屬思陵土州之呌荒等隘鎮安府屬下雷土州之下首等隘共三十餘口岸俱逼近安南應疊石建柵添卡設兵飭地方官每年冬月查修通報安南驅驢地方貨物聚集與由隘相近向設禁閉請開之以便商民至平而水口兩關宜設立鐵鍊橫江攔截逢五十日開一面以通商上從之二十五年閩浙總督愛必達奏言安南邊境沙匪與交目蘇由為難攔入漫卓馬鹿二寨搶掠滋事現咨安南國王擒解上以地方官平日巡防不嚴臨時追捕不力降旨責之二十六年維禕薨王嗣維■〈礻耑〉請襲封遣翰林院侍讀德保大理寺少卿顧汝修往諭祭并冊封維■〈礻耑〉為安南國王維■〈礻耑〉欲以彼國五拜事天之禮受封德保等執不可隨凜奉天朝儀節禮成顧汝修以其侈陳儀從象械並迎送儀節未周既出境遺書責安南國王廣西巡撫熊學鵬以聞顧汝修議革職二十七年三月諭禮部安南世為屬國凡遇朝使冊封至其國自應遵行三跪九叩頭禮乃該國王狃於小邦陋見與冊使商論拜跪儀注原屬無知經德保顧汝修指示成例始知恪遵外藩不諳體制部臣應頇行宣示嗣後遇有安南冊封等事即將應行典禮并前後遵行拜跪儀節告知正副使令其永遠遵循著為令以後貢使不絕照例加賞四十九年國王遣使謝恩表貢方物御書南交屏翰額賜之 \\n 暹羅 \\n 暹羅在廣東省西南海道四十五晝夜可達古暹國羅斛國地明洪武中始名暹羅地方千里環國皆山城分八門官制九等國分大庫司九府十四縣七十二西北土磽确為古暹國地東南土平衍為古羅斛國地地卑濕氣候不常或嵐或濕人皆樓居俗修釋教男女多為僧尼居庵寺文字皆傍行自明正德時選留貢使一二人入館肄業始稍習漢文 \\n 我朝順治九年十二月暹羅遣使請入貢并請換給印敕勘合從之賜以駝紐鍍金銀印文曰暹羅國王 \\n 康熙四年十一月國王森列拍臘照古龍拍臘馬嘑陸坤司由提雅普埃遣陪臣坤司吝喇耶遇低禮等齎奉金葉表文航海入貢上嘉之從優賞賚至是照各國例定為三年一貢十一年三月得旨暹羅貢使所攜貨物願至京師貿易則聽其自運或願在廣東貿易督撫委官監視之十二年二月封森列拍臘照古龍拍臘馬嘑陸坤司由提雅普埃為暹羅國王賜誥命銀印令其使臣齎回二十四年十二月閣臣議覆增賞暹羅緞幣表裏五十上從之六十一年四月貢使至賜其國王及王妃紗緞諭令運米三十萬石於福建廣東寧波等處糶賣免其征稅 \\n 雍正二年十月貢稻種果樹賞賚如例又加賜國王蟒緞玉磁等物其船捎目九十六人以住居暹羅數代雖係漢人求免回籍得旨免其回籍是年暫停暹羅運米其隨帶貨物免其徵稅嗣後運米至閩浙等處俱免其稅永著為例六年二月運米至廈門七年六月貢使至賞賚如例又加賜國王蟒緞玉磁等物御書天南樂國四字匾額賜之奉旨暹羅常頁土物內有速香安息香袈裟布匹等嗣後免其入貢著為例 \\n 乾隆元年國王森列拍照廣拍馬嘑陸坤司由提雅普埃以嗣立故遣陪臣貢馴象及方物奉旨特賞蟒緞四疋加恩賞給銅八百斤後不為例八年九月奉旨暹羅國商人運米至閩源源而來其加恩之處自當著為常例嗣後外洋貨船帶米萬石以上者免船貨稅銀十之五五千石以上者免稅十之三十一年九月上以該番航海遠來慕義可嘉其帶米不足五千石者仍加恩免船貨稅銀十之二十四年七月貢使至賞賚如例又加賜國王蟒緞玉磁等物御書炎服屏藩匾額賜之十八年二月貢使至照例加賞并從所請加賜人參以後職貢不絕並照例加賞 \\n 南掌 \\n 南掌本老撾部屬其俗佩雕刀為飾故呼為撾家古為越裳氏地明嘉靖間始稱南掌東南與安南接西南與暹羅接西北至雲南省治六百八十里皆陸行貢道由普洱府入夷性獷猂身及眉目皆刺花相傳酋長三等大曰招木弄次曰招木牛又次曰招木化居高樓部屬入見不下樓即所至之地為等級焉 \\n 本朝雍正七年雲貴廣西總督鄂爾泰疏言南掌國王島孫遣使奉蒲編金字表文一道馴象二隻求入貢得旨嘉獎沿途護送從厚支給八年二月遣使奉貢並請定貢期得旨五年一貢本年初次納貢頒賜敕諭一道並賜文綺等物令使臣齎捧回國九年六月奉表謝頒敕諭恩 \\n 乾隆元年賜國王島孫彩緞文綺八年六月上以南掌僻處天末遠道致貢改為十年一次十四年正月貢牙象二十六年二月南掌國王准第駕公滿奏言臣母喃瑪喇提拉同臣遣使奉表進馴象二隻慶賀皇上五旬萬壽皇太后七旬萬壽同時准第駕公滿又別備表文一道象二隻遣使呈貢以表下情宴賞如例南掌土產有犀牛海貝象及木香訶子乳香之屬其貢物則以象為貴云 \\n 港口 \\n 港口在西南海中安南暹羅附近國也王鄭姓名天錫國中多崇山所轄地纔數百里有城以木為之宮室與中國無異自王居以下皆同磚瓦服物制度略仿前代相見以合掌拱上為禮其風俗重文學好詩書國中建有孔子廟王與國人皆知敬禮有義學選國人子弟之秀者及貧而不能具修脯者紘誦其中漢人有僦居其地而能句讀曉文義者則延以為師土產有海參魚乾蝦米牛脯等物 \\n 本朝雍正七年以後通市不絕經七洲大洋到魯萬山由虎門入口達廣東界計程七千二百里距廈門水程一百六十更 \\n 東埔寨【尹代瑪附】 \\n 東埔寨在西南海中海岸多泥名爛泥尾北枕大山國中無城池王即山而建府架竹木為之覆以茅葉民居亦然天時煖而不寒常若春夏衣不以鈕扣披於其身下則圍以裙名曰水幔惟貴者得服綢緞國人皆布以是為等差人柔弱喜飼象教之操演禦敵飲食甘淡薄咸用手團以漁獵耕種為業帶劍入山尋犀角獻尊長以為禮土產有蘇木象牙日荳蔻螣黃麞皮檳榔子黃蠟每冬春間浙閩粵商人往彼互市近則兼市絲斤及夏秋乃歸粵人之歸也舟必經七洲大洋到魯萬山由虎門入計程七千三百里距廈門水程一百七十更安南暹羅附屬國也其傍有尹代瑪國距廈門水程一百四十更亦屬安南暹羅風俗畧與港口東埔寨同 \\n 宋腒朥【■〈土赤〉仔六崑大呢附】 \\n 宋腒朥在西南海中屬暹羅俗好事佛以手團食男事耕漁常佩刀女椎髻能紡織土產有牛鹿肉蝦米燕窩海參番錫之屬 \\n 本朝雍正七年以後通市不絕其國距廈門水程一百八十更旁有■〈土赤〉仔六崑大呢諸國■〈土赤〉仔在西南海中東北與宋腒朥接男子服短衣布幔跣足持刀女穿花色衣被絲幔足曳淺拖鞋土產燕窩番錫象牙棉花其國距廈門水程一百八十更六崑風俗物產同■〈土赤〉仔距廈門水程一百五十更大呢一名大年在西南海中東北與六崑接男女短衣跣足佩刀執鎗土產胡椒蝦米燕窩黃蠟牛鹿脯其國距廈門水程一百五十更三國自雍正七年以後亦通市不絕俱暹羅屬國 \\n 緬甸 \\n 緬甸古朱波國在雲南永昌府騰越州天馬虎踞諸關外其酋居阿瓦城南至海西至孟養北至孟密所屬有木邦等十三路地方遼闊俗尚柔詐其夷官夷民服飾與南掌相似婦人束髮穿耳短衣圍以錦幅長裙其地有名老官屯者多海鹽恒與內地貿易土產有蘇木象牙翠羽木棉之屬元及明初雖示羈縻時多反覆嘉靖後莽瑞體父子雄長諸部不通職貢 \\n 我朝順治間故明桂王朱由榔走蠻莫思綿緬擒以獻畏威懷德仰慕聖化蓋匪朝夕矣 \\n 乾隆十五年其王莽達喇製金銀二鈚篆刻表文並奉塗金寶塔馴象緬布等物抒誠入貢奉諭嘉獎其使臣筵宴賞賚俱照各國王貢使之例並頒敕諭御書瑞輯西琛四字匾額賜之令使臣齎捧歸國嗣為木梳酋長甕藉牙所篡子惜惱懵駁相繼佔踞三十二年賊匪不靖跳梁犯邊滇省督臣因循貽悞上命將軍公明瑞統率諸兵討之三十三年大兵至木邦賊於三日前聞風竄逸我軍臨江造橋逕渡賊以萬眾據守蠻結將軍公明瑞及領隊諸大臣奮勇攻擊連破其十六砦賊據天生橋以拒我師我師繞道夾擊殲二千餘眾獲糧械無算尋進兵宋賽直趨猛密深入二千餘里軍威大震時別令參贊額爾登額統兵自旱塔路接應額爾登額逗遛不進致老官屯匪孽尾隨大軍伺隙將軍公明瑞自大山移駐猛腊連勝殲賊以綠營兵疲病者多不忍棄去令將士護行身自殿後遇賊死之時賊酋奉蒲葉書求撤兵因獲夷送至上以彼未專使誠心乞降不許三十四年特命大學士公傅恒往滇經畧軍務選派黑龍江索倫兵三千同吉林水師盛京新滿洲兵各一千並揀厄魯特三百餘鄂倫春三百次第赴滇進勦初緬匪恃有老官屯之險必得舟師夾擊攻拔其柵始可沿江順流直搗賊巢經略大學士公傅桓始至即於銅壁關外野牛壩地鳩工造船七月二十日由騰越啟行進兵時猛拱土司渾覺遣其頭目脫猛烏猛至騰越投誠願備舟濟師八月二十四日大兵至南底河猛拱城長來迎遣將撫定其城猛拱為緬甸門戶感化服從則全勢己得九月初十日大兵至蠻暮會兵大江上游要地盡為我有於是分撥舟師水陸並進賊眾潛聚新街於江灘結寨一其右及西岸各結大寨一以拒我師我師進擊大破之礮碎其舟射斃紅衣賊首數人奪得賊纛一破其西岸大寨獲賊無數賊大震懾捷音至上以將弁奮勇老官屯計日可取惟是其地水土惡劣我軍士多有病者傳諭傅恒等攻得老官屯後即速撤兵毋庸盡殺會賊酋懵駁畏威震懼奉有致將軍蒲葉書遣其大頭目至老官屯頻詣軍門籲請免其聲討於是經畧大學士公傅恒等移檄使受約束責其奉表納欵暫許解圍奏至奉諭撤兵善後事宜令傅恒熟籌妥辦猛拱土司渾覺既率屬內附應詢彼所願於邊內擇善地處之俾得樂業安居三十五年振旅還京師自是緬酋震我天威感戴恩德慎保土疆南荒帖息焉 \\n 整欠 \\n 整欠居九龍江邊外距普洱府約千餘里所屬大猛養等十數寨統大頭目十六其一曰先邁巖第 \\n 乾隆三十四年抒誠內附請修職貢上念其地在僻遠命六年一貢四十年十月其頭目賚象牙犀角來獻令預朝正班末宴賞如例其頭目被紅褐錦衣革鞮不冠以紅帕抹首婦女衣飾與擺夷相似 \\n 景海 \\n 景海亦居九龍江邊外距整欠又數百里所統大小頭目二十餘其頭目曰先綱洪 \\n 乾隆三十四年抒誠內附請修職貢四十年十月來貢與整欠同其物產服飾亦與整欠相類 \\n 廣南 \\n 廣南古南交地王阮姓本中國人歷代未通職貢其地東接安南西鄰占城南濱海東北至緬甸西北距暹羅境有大山海包其外形如半月名曰廣南灣人善泅紅毛國人夾板船最大風帆不利漂入廣南灣者國人即遣小舟數百雲集其處人負一竹筒納長縷沒水而釘縷於船下還棹小舟遠曳以行於是奪其貨而焚之故紅毛人以不見廣南山為幸他國商船人廣南者稅物加倍以為常 \\n 康熙八年廣東都司劉世虎等遇風飄泊國境廣南國王遣其臣趙文炳送歸并帶貨物船隻來粵部議趙文炳等雖奉廣南國印文遣來實係中國之人或留或遣請旨定奪其帶來之物現奉海禁不便貿易應入戶部得旨廣南國王送劉世虎等回粵殊為可嘉著給以照驗遣歸廣南船貨不必入官仍給來使嗣後凡往來商船由廈門至廣南過安南界歷七洲洋取廣南外之占畢羅山即入其境國無城郭周裁莿竹以自固云 \\n 葫蘆國 \\n 葫蘆國一名卡瓦在永昌府東南徼外從古不通中國亦不屬緬甸地方二千里北接耿馬宣撫司西木邦南生卡瓦東孟定土府距永昌府十八程 \\n 乾隆十一年三月其酋蚌筑願以其地茂隆山銀廠抽課報解作貢解課三千七百九兩零赴雲南省投誠且稱境內茂隆廠自中華人吳尚賢開採以來礦砂大旺廠地人民各守天朝法度路不拾遺等語王大臣議令雲南督臣曉諭卻之仍令將吳尚賢等違例出境查明具奏報可六月葫蘆國夷目仍請仍懇天恩俯順夷情收受廠課雲督張允隨請減半收納仍以所收課銀之半給賞該酋長以慰遠人歸順之意上從之十六年總督碩巴等以茂隆課長吳尚賢將歷年恩賞酋長課銀侵肥入己參奏治罪下部知之其地山多田少刀耕火種以木為城索綯為屋牲畜繁孳人多造炭為業山居穴處氅衣短袴以布纏頭婦女曳裙衣短衣以紅藤束腰分地而治者皆其族姓惟傳國世次不可考 \\n 柔佛【丁機奴單呾彭亨附】 \\n 柔佛在西南海中背山而國前臨大海歷海洋九千里達廣東界國中無城郭宮室民皆環山而居支以竹木蓋以茅葉天時雖秋冬亦煖相見以合掌拱上為禮土產有降香烏木西國米冰片海參胡椒燕窩之屬 \\n 康熙五十七年五月柔佛國番人利哈等五十三名遭風漂至廣東船壞官給貲糧並給內地船遣歸 \\n 雍正七年弛南洋商販之禁自後通市不絕柔佛屬國有丁機奴單呾彭亨丁機奴在西南海中風俗畧同柔佛土產有胡椒沙金沙藤速香等物國人終身不出境無航海而來中國者各歲冬春間粵東商人以茶葉磁器色紙諸物往其國互市 \\n 乾隆二十九年以兩廣總督蘇昌奏准帶土絲及二蠶湖絲浙閩人亦間有往者及夏乎乃歸單呾在西南海中距廈門水程一百三十更風俗物產與柔佛同彭亨國與柔佛連山相接內地商民往柔佛者每轉附番舶至其國貿易 \\n 亞齊 \\n 亞齊在西南海中相傳即蘇門答剌國明萬歷時易今稱其王嚴防衛拓宮殿建六門雖勳貴不得帶刀上殿出乘象象駕亭而帷其外如是者百餘俾人莫測王所在云男女穿長衣頭纏白布土產有西洋布丁香肉果水安息蘇合油之屬無麥有禾一歲二稔市道稱平內地商船每附番舶至其地貿易 \\n 呂宋 \\n 呂宋居南海中在臺灣鳳山沙馬崎東南至廈門水程七十二更閩人以其地富饒多往商販或久居不返至長子孫俗醇樸無爭訟出入以刀自衛明萬歷中法蘭西襲殺其王據其國名仍呂宋 \\n 我朝順治三年番使至四年六月上賜以服物並頒賜敕諭遣歸本國 \\n 康熙五十六年以呂宋等國口岸多聚漢人死寖成寇盜奉諭禁止南洋貿易雍正七年復通市如故十三年正月呂宋載米及銀至廈門請易麥三千石得旨許之呂宋隔海對峙有五島曰班愛曰堊黨曰速巫曰貓務曰煙島各有王其東南又有萬老高島人物土產與呂宋相類莽均達老莽均達老在東南海中其種類曰巫來由男女服短衣絲幔跣足以手團食土產有海參黃蠟烏木檳榔之屬 \\n 雍正七年後通市不絕其國距廈門水程一百五十更 \\n 文萊 \\n 文萊在東南海中息力大山之西北古婆羅國也相傳有東西二王王係閩人明永樂間隨鄭和往留主其地民風柔順以伐烏木採萪藤為業貿易以布代銀飲食不用匙箸土產有烏木黃蠟氷片丁香之屬 \\n 雍正七年後通市不絕其國距廈門水程一百八十更 \\n 馬辰 \\n 馬辰在東南海中息力大山之南以木為城水多地少惟部領得陸處人民都架筏水中蓋屋以居相傳漢馬援遣兵留寓彼中號馬留人者即其苗裔俗尚佛教工織蓆土產有胡椒番錫丁香萪藤燕窩豆蔻之屬 \\n 雍正七年後通市不絕其國距廈門水程三百二十更 \\n 蘇祿 \\n 蘇祿在南海中距呂宋水程一百一十更貢道由福建達京師其國氣候常熱地瘠寡粟麥城據山險器皿皆銅為之煮海為鹽釀蔗為酒織竹為布土產有珍珠玳瑁金頭牙薩描金花布白洋幼布蘇山竹布龍頭花刀滿花番刀夾花標鎗及燕窩藤席之屬 \\n 雍正四年十月蘇祿國王毋漢未毋拉律林遣使奉表貢方物得旨嘉獎並奉旨蘇祿國進貢沿途護送從厚支給五年六月貢使至賜宴賚賞頒敕諭一道令使臣齎捧還國定例五年一貢十一年六月國王奉表謝恩並奏伊祖東王於明永樂間入朝歸至德州病故所有墳墓及其子孫存留賙恤之處經隔三百餘年懇請修理給復經禮部議覆蘇祿國東王巴都噶叭哈答歿諡恭定長子都馬含歸國襲封次子安都祿三子溫哈喇留居守塋其子孫以祖名分為安溫二姓今該國陳詞懇切應如所請飭查王墓所有神道享亭牌坊修理整飭於安溫二姓中各遴一人奉祀給頂帶永為例疏入報可 \\n 乾隆五年八月國王麻喊末呵稟朥寧遣番丁護送遭風商人回內地得旨嘉獎八年五月貢使馬明光等至奏請三年後復修朝貢得旨仍遵雍正五年所頒敕諭酌俟五年外一修歲獻之旨行二十七年十一月國王蘇老丹麻末案柔噒遣使入貢蘇祿之西為吉里問又西過文萊為朱葛噍喇皆在息力山之北息力山廣大不可測山中人跡多不到產野獸多異狀 \\n 噶喇巴 \\n 噶喇巴本瓜哇故地巫來由種也後屬荷蘭國在南海中距福建廈門水程二百八十更計一萬六千八百里明世諸番互市未嘗至 \\n 本朝初年始與呂宋蘇祿等通商閩海閩海商人多留居不返 \\n 康熙五十六年禁南洋商人往來 \\n 雍正五年開洋禁嗣後通市不絕初噶喇巴為荷蘭人所佔委夷目鎮守更代皆聽荷蘭之命漢人居者甚眾生長其地者曰土生仔司漢人貿易者曰甲必丹人有罪則徙之西隴西隴在西洋中距噶喇巴遠甚荷蘭舊國所屬也 \\n 乾隆十五年福建龍溪縣民陳怡老久居噶喇巴貿易賄通夷目謀充甲必丹於十四年五月潛回廈門為地方官訪獲以聞照例遠遣二十四年禁絲斤出洋二十七年開禁惟南洋噶喇巴飭禁如故二十九年仍許立限酌帶以嘉惠番夷云 \\n 舊港【麻六甲附】 \\n 舊港即三佛齊國在西南海中舊為巫來由種類噶喇巴屬國也地方袤廣數千里國無城池隨民居之所聚為村落傍山建王府以磚瓦為之地氣多煖土產有胡椒沙藤錫棉花之屬王姓名世系不可考 \\n 雍正七年粵省商船載磁器紅瓦色紙京菓諸物往彼互市 \\n 乾隆二十九年准加市絲斤至廣東計程一萬一千餘里舊港西南有麻六甲人性靈巧善經商風俗亞於噶喇巴惟不燔炙土產錫萪藤胡椒雍正七年後通市不絕東北距廈門水程一百八十五更 \\n 曼加薩【池悶萬丹思吉港附】 \\n 曼加薩在東南港中舊為武諭種類近屬噶喇巴產海參海菜黃蠟之屬西北距廈門水程三百六十七更曼加薩西有國曰池悶巫來由種也風俗與曼加薩同產海參烏木胡椒黃蠟之屬相近有萬丹國思吉港國風俗土產略同內地商民往噶喇巴者多轉附番舶至彼貿易 \\n 英吉利 \\n 英吉利一名英圭黎紅毛番種也距廣東計程五萬餘里王姓名世系遠者不可考其近者名弗氏京也治傳子昔斤京也治又傳子非立京也治 \\n 康熙間英吉利始來通市後數年不復來 \\n 雍正七年後互市不絕 \\n 乾隆七年十一月英吉利巡船遭風飄至澳門海面廣東撫臣資給回國二十二年禁英吉利商舶不准於浙貿易自是皆收泊廣東其土產有大小絨嗶嘰羽紗紫檀火石及所製玻璃鏡時辰鐘表等物精巧絕倫二十七年夷商白蘭等求仍照前通市兩廣總督蘇昌奏請照東洋銅商絲斤搭配綢緞之例酌量配買報可自是英吉利來廣互市每船如額配買歲以為常所屬有亞齊國【見前】 \\n 千絲臘 \\n 千絲臘與英吉利相近風俗亦相同每歲駕夾板船來廣東互市處呂宋速巫等地為貿易之所干絲臘國常分遣小臣鎮守呂宋 \\n 荷蘭 \\n 荷蘭俗稱紅毛番亦曰紅夷與法蘭西相接其國有大山名那蘭山山麓建城其人深目長鼻鬚眉髮皆赤其國受朝敕稱王名列外服俗奉天主教性強悍所恃惟巨舟大礮舟長三十餘丈廣六尺厚二尺餘樹五桅後為三層樓傍設小牕置銅礮桅下置二丈巨鐵礮發之可洞裂石城震數十里然舟大難轉遇淺沙即不能動云其所役使名烏鬼入水不沈能走海面如平地其土產有馬珊瑚哆囉絨嗶嘰緞鏡丁香檀香自鳴鐘冰片琥珀鳥鎗火石皆充貢物所製刀劍可屈伸縈繞如帶明萬曆中來侵呂宋泊香山澳入澎湖島尋據臺灣 \\n 我朝順治十年廣東撫臣奏荷蘭願備外藩謹修職貢十三年六月國王墨投為也甲必丹物馬綏極遣使表貢奉旨令八年一朝並賜敕諭令貢使齎捧歸國 \\n 康熙三年大兵渡海攻鄭錦等荷蘭國率舟師助勦上嘉其功賜國王文綺白金等物二十五年六月國王遣使請進貢五年一次並請貢道由福建入許之是年定減荷蘭貢額賜敕慰諭乾隆元年特命減荷蘭國稅額二十七年准荷蘭夷商每船配買絲斤綢緞皆有定額著為例 \\n 法蘭西 \\n 法蘭西一名佛郎機亦紅毛番種也東與荷蘭接其國都地名巴離士國王姓無盧蒙名雷士堅治父名雷士吉多治祖名雷士爹利治其人長身高鼻拳髮赤鬚恃強凌轢諸國無所不往士產有象犀珠貝市易但伸指示數雖母千金不立約契 \\n 我朝順治四年八月廣督佟養甲疏言法蘭西國人明季寓居壕境澳與粵商互市後因闌入省會遂飭禁止請嗣後仍准番舶通市上從之自是每歲通市不絕惟禁入省會耳 \\n 瑞國 \\n 瑞國在海洋中國中土地平衍有大山三產紅銅民為開採納於王王所居名仕的哥盧國人會聚之地名乙頓巴梨蓋泊船總匯處也其人信奉天主 \\n 自雍正十年以後通市不絕其國王曰土的亞多傳子非里地方非里地方傳子亞敦非里地方云 \\n 連國 \\n 連國地居海洋中凡歷六萬餘里至廣東界王所居名顛地墨王名非釐德歷王父名奚成王祖名奚釐成其遠者莫考國人風俗同英吉利土產有黑鉛琥珀白金及大青蒲萄乾之屬 \\n 雍正間有夷商來廣通市後歲以為常粵省商人無至其國者 \\n 皇朝通典卷九十八 \\n  \\n   \\n  "}
{"章节": "●皇朝通典卷九十九", "正文": "  \\n ●皇朝通典卷九十九 \\n 　 \\n  \\n 邊防三 \\n ○邊防三 \\n 西序畧 \\n △西序畧 \\n （臣）等謹按杜氏邊防典西方凡七十五國五朝續典分西及西北凡八十二國以今輿地考之諸國疆界半在伊犁回部之內以至青海西藏久為服屬餘則今古殊名舊蹟湮沒有不可詳考者恭惟我皇上聖武布昭鴻猷式廓殲巨憝而拓版疆天山南北盡同亦縣黃圖羣優游於闓澤於是附近蔥嶺之東西布魯特安集延霍罕拔達克山博洛爾諸國蔥嶺以外遠抵西海之■〈王荅〉什罕愛烏罕諸國延頸企踵瀝誠慕化貢使頻來駢生并育皇上廣開渥澤召見賜宴俾與觀燈火暨閱射賞賚優厚歡欣忭躍之誠周浹於大濛之宇凡昔漢唐以來羈縻駕馭不克招致者一旦畏威懷德並游於聖化之中洵超軼前古之隆軌矣西洋意達里亞博爾都噶爾亞諸國去中土八萬餘里輸誠慕化貢獻不絕其人來處中土者天文推步之法制器尚象之能亦俾得各用所長專門不廢遴厥才良得以筮仕効職至其所崇天主之教則但使自沿其俗嚴禁流傳勿使得淆聞見葢聖人仁育義正之懷收其人必盡其用安其俗不存其教而聲教翔洽遠達於重溟冰海之墟尤前古所未有也愛烏罕諸國實鄰西海西方之地至此巳盡而西洋諸亞則懸處巨海之外其地尤為遼敻云 \\n 西 \\n ·西 \\n 東布魯特 \\n 西布魯特 \\n 安集延 \\n 塔什罕 \\n 拔達克山 \\n 博洛爾 \\n 愛烏罕 \\n 西洋意達里亞 \\n 西洋博爾都噶爾亞 \\n 東布魯特 \\n 東布魯特回部別種也在天山北準噶爾部西回部西北東南距河克蘇城七百九十里東北距伊犁一千四百里其部有五曰薩雅克鄂拓克圖魯起拜主之曰薩拉巴噶什鄂拓克車里克齊主之戶各一千有奇兩頭目不相統屬有瑪木克呼里兼轄之曰霍索楚鄂拓克邁他克主之曰啟台鄂拓克喀喇博託主之戶俱千有奇析居搭拉斯地曰薩婁鄂拓克阿克拜主之其酋長戴氊帽衣錦衣民人冠無皮飾衣褐舊為烏孫西部地其國舊游牧處在特木爾圖淖爾左右後為準噶爾所侵始西遷 \\n 乾隆二十年準噶爾部平得復故地二十三年六月將軍兆惠等追捕逆賊哈薩克沙喇至布魯特界遣侍衛烏爾金托倫泰抵其游牧珠穆翰地撫諭之薩雅克薩拉巴噶什兩鄂拓克人眾俱歸順時邁他克之子額午博洛適在其地亦願率所部來歸托倫泰與俱往行六日至其地撫定霍索楚啟台兩鄂拓克人眾並獻牛羊遣使來軍門投誠七月參贊大臣富德復遣侍衞伊達木札布至薩婁鄂拓克阿克拜率其眾五千戶來歸於是東布魯特全部皆內附是年車里克齊圖魯起拜等來朝京師詔扈木蘭行圍賜宴萬樹園觀燈火二十五年正月布魯特遣使入貢召見於勤政殿賜宴六月又遣使臣來貢宴賚如例二十六年部長額木爾貝以其所寶之玉匕首進獻嗣是遵奉正朔每歲朝貢不絕 \\n 西布魯特 \\n 西布魯特與東布魯特相接在回部喀什噶爾城西北三百里西接哈布爾諸部落道由鄂什踰蔥嶺而至其部落凡十有五最著者四曰額德格納鄂拓克曰蒙科爾多爾鄂拓克頭目阿濟畢兼轄之戶七百有奇日齊里克鄂拓克頭目由瑪特戶二百有奇日巴斯子鄂拓克頭目噶爾住戶千三百有奇逐水草事游牧風俗與東布魯特略同舊為休循捐毒諸塞種地 \\n 乾隆二十四年將軍兆惠既定山南回部追捕餘孽道經其地阿濟畢等遮道籲請內附遣二等侍衛達克塔納等往撫定之乃率諸部自哈布爾以東二十萬人眾皆來歸順遣使朝京師迢與觀大閱賜宴觀燈火二十五年八月遣侍衛索諾穆策淩等往賜之敕其頭目阿濟畢等咸懽躍踰望郊迎祗受盡禮自是每歲朝貢不絕 \\n 安集延 \\n 安集延東與東布魯特部接南與西布魯特部接東南至回部喀什噶爾城五百里其西北為那木千西為瑪爾噶朗又西為霍罕四部各有城俱當平陸南控蔥嶺北濱那林河南北山泉支流會合襟帶諸城之閒人民殷庶畜牧饒富其人亦布魯特種其頭目冠高頂皮帽衣錦衣民人戴白氊帽毛皮為邊衣黃褐古皆為大宛國地史記所稱大宛土著耕田有城郭屋室者也元魏為洛那國唐為拔汗那後更名寧遠安集延那木千瑪爾噶朗霍罕諸地皆有伯克而和罕城伯克額爾德尼為之長眾咸聽命 \\n 乾隆二十四年將軍兆惠等追捕霍集占遣侍衛達克塔納等至其地額爾德尼遣使迎至城內日饋羊酒果米馬匹等物備極誠敬上表請歸附於是以四城內屬遣頭目托克托瑪哈穆第等朝京師貢馬賜宴瀛臺賞賚有差二十五年正月安集延額爾德尼伯克遣使入貢宴賚有加與觀燈火八月遣侍衞索諾穆策凌等齎敕往諭額爾德尼率諸伯克郊迎祇受成禮自是每歲朝貢不絕瑪爾噶朗東與安集延接相去百八十里南接蔥嶺北濱那林河西亦有河出蔥嶺北山北行入那林河霍罕東與瑪爾噶朗接相去二百里北濱那林河那木千東北與布魯特雜處東南距瑪爾噶朗城八十里南濱那林河有水出城北山南流入那林河 \\n 塔什罕 \\n 塔什罕在回部喀什噶爾城北一千三百里東南與那木千接東與布魯特接東北與右部哈薩克接居平原有城郭以三和卓分轄其眾曰莫勒多薩木午曰沙達曰圖爾占在漢為康居西境大宛北鄙唐九姓昭武所居地也其部舊為準噶爾羈屬歲效差役伊犁平後右哈薩克將脅服其國圖爾占不從逐其所置頭目與哈薩克連兵不解 \\n 乾隆二十三年參贊大臣富德追擒哈薩克沙喇至其地遣使往撫次軍於莽格特城外以待之時圖爾古方與哈薩克戰於河上因宣示聖主威福諭令釋兵和好如初於是塔什罕得安耕牧遣其屬奉表歸順詔受之九月遣使入朝賜宴避暑山莊額什木扎布者阿睦爾撒納之兄子亡命八回部為塔什罕所得至是附貢使以獻上恩宥其死而遣還之自是塔什罕朝貢不絕由塔什罕西南行七百里外踰錫爾河又踰那林河為撒瑪爾罕城又西南為哈拉科子城又西臨達里岡阿鄂謨是西海西境盡矣 \\n 拔達克山 \\n 拔達克山居蔥嶺西南境西北至伊西洱庫爾東北至葉爾羌皆千餘里有城郭其汗曰蘇爾坦沙部落繁盛戶十萬有奇頭目戴紅氊小帽衣錦氎衣民人衣黃褐在漢為烏古國元史載有巴達哈商明有八答黑商皆字音之訛即其地也其國負山險扼蔥嶺之右頗擅形勢有河北流經博洛爾拔達克山兩部落之閒至伊西得拉克分流一流經北入土斯庫爾一流道西南又北入于伊西洱庫爾其北鄙之城曰瓦漢 \\n 乾隆二十四年八月回部逆酋博羅尼都霍集占為王師所敗奔拔達克山副將軍富德率師追之遣諭其汗蘇爾坦沙宣示博羅尼都霍集占負恩狀令擒獻蘇爾坦沙因縛博羅尼都而以兵圍霍集占於阿爾渾楚哈嶺擒之囚之於柴札布柴札布者拔達克山繫囚處也乃遣人詣軍門投欵且報二賊就擒狀副將軍富德遣使往諭責令獻俘進軍瓦漢以待之是時痕都斯坦方以兵臨拔達克山謀劫取二酋而塔爾巴斯者拔達克山讐國也賊將通之攻拔達克山所遣使被獲於是遷霍集占於密室以二百人圍而殺之初蘇爾坦沙以二逆囚與已同為派噶木巴爾裔不忍縛獻及反覆曉以順逆利害之故遂大覺悟乃出逆屍馳獻率部落十萬戶與鄰近之博洛爾部三萬戶俱降二十五年遣陪臣額穆爾伯克等朝京師貢刀斧及八駿馬二十六年正月上召見額穆爾伯克等賜宴如例並觀燈火二十七年十二月貢使至宴賚如例上御大西門幄次閱健銳軍營俾與觀焉二十八年三月貢馬犬鳥鎗腰刀由是每歲職貢不絕 \\n 博洛爾 \\n 博洛爾在拔達克山東有城郭戶三萬有奇四面皆山西北面有河 \\n 乾隆二十四年與拔達克山同內附遣其陪臣沙伯克等朝京師二十五年正月召見賜宴如例與觀大閱燈火二十八年博洛爾伯克沙瑚沙默特貢劍斧等物二十九年貢匕首是時博洛爾與拔達克山屢行搆釁圍城劫掠沙瑚沙默特乞援於駐劄葉爾羌都統新柱遣諭拔達克山恪遵約束還俘罷兵至是沙瑚沙默特以其部所寶之匕首進貢謝恩三十四年又進玉欛雙匕首其南有部落曰痕都斯坦產金絲緞暨玉石國人工巧善於琱刻其製器之精他部莫及後為愛烏罕所并 \\n 愛烏罕 \\n 愛烏罕在拔達克山西為蔥嶺以西回部之極西境自拔達克山西南行三月程乃至其地有三大城曰喀奔曰堪達哈爾曰莫沙特喀奔城南北西俱臨山東面地平曠堪達哈爾城四面皆山其汗名愛哈摩特沙莫沙特城舊屬伊蘭國愛哈摩特沙征取之並兼有痕都斯坦地遂統治三城俗事耕種無游牧人兵廣稠勝兵十有五萬 \\n 乾隆二十四年大兵追逐霍集占將入愛烏罕境為拔達克山擒獻愛哈摩特沙聞之因拔達克山通使投誠二十七年十二月遣使來朝進金紙表文凡重四譯乃至詔賜宴賚如例二十八年三月愛烏罕貢馬四匹馬皆高七尺長八尺自後貢獻不絕愛烏罕境地遼闊由喀奔至堪達哈爾二十八日程由堪達哈爾至莫沙特二十日程其北境接布哈爾西有莫克孔志爾等數部落過此即西海 \\n 西洋意達里亞 \\n 西洋去中國水程八萬里其道由地中海西出大洋南行過福島東南行汛利未亞海過大浪山折而東行過西南海東北行過小西洋又東行至呂宋入廣南境其地名歐邏巴州意達里亞在歐邏巴州南境周一萬五千里三面環地中海一面臨高山土田饒沃州郡繁多其最大者凡六城曰羅瑪曰勿搦祭亞曰彌朗曰納波里曰熱孥亞曰福楞察其俗尊奉天主自國都至閭井咸設天主堂有掌教者專主教事稱為神父其堂一切供億皆國王大臣民庶轉輸不絕每七日瞻禮一次名曰彌撒出五金以金銀銅鑄錢為幣衣服有天鵞絨織金緞毯罽之屬有利諾草可為布質細而滑敝可搗為紙極堅韌食用金銀玻璃及磁器用桌椅如中國工作製造備極精巧嘗造一渾天儀十二重層層相閒七政各有本動日月五行列宿運行遲速與天無異以玻璃為之重重可以透視尚文學設學校分為四科一曰醫科主療疾病一曰治科主習政事一曰教科主守教法一曰道科主興教化別有度數之學曰瑪得瑪第加皆設學立師使其人習之其國人來者自述其風俗之概如此明萬歷閒有利瑪竇者始汎海抵廣州後入京師中官馬堂以其方物進獻嗣後來者益眾皆祖述其說明末歷法疏舛禮臣請以其國新法相參校書成以上 \\n 本朝建元始採取其說先後命西洋人湯若望南懷仁等為欽天監官並許自行其教餘凡直隸各省開堂設教者嚴行禁止 \\n 康熙九年六月國王阿豐肅遣部臣奉表進貢得旨西洋地居極邊初次進貢具見慕義之誠可從優賞賚尋遣歸國十七年八月貢獅子上召見使臣於太和殿宴賚如例五十六年廣東總兵官陳昂疏稱天主一教開堂聚眾在廣州城內外者尤多乞循康熙八年例再行嚴禁從之 \\n 雍正元年浙閩總督覺羅滿保疏言西洋人於內地行教聞見漸淆請除送京效力人員外俱安置澳門其天主堂改為公廨從之二年兩廣總督孔毓珣疏言西洋人先後來廣東者甚眾澳門地窄難容請令暫居廣州城天主堂內惟不許妄自行走衍倡教說其外府之天主堂悉撤為公廨內地人民入其教者嚴行禁止從之三年八月意達里亞國教化王伯納第多遣使頁方物宴賚如例賜敕諭令齎捧歸國 \\n 乾隆二十五年廣東南海縣民林六因緣入教至於變易服飾娶妻生子經兩廣督臣奏准比照左道惑眾為從例治罪因奉旨嚴禁勿使滋蔓葢所以杜異教重邊制焉傳聞意達里亞旁有八九國西洋人艾儒為職方外紀畧言由意達里亞東行為厄勒祭亞當歐邏巴極南境地分四道凡制度文字皆為西士之宗東北有羅瑪尼亞生齒極眾由尼勒祭亞東北行為翁加里亞物產豐盛牛羊可供歐邏巴一州之用由翁加里亞東北行為波羅亞國分四區地甚寒冷由波羅尼亞東行為莫斯哥未亞東西經五千里南北經八千里中分十六道兵力甚強夜長晝短冬至日止二時氣候極寒右五國皆在意達里亞東境其在西北境者有四大國曰大尼亞沿海多魚及牲畜曰諾而勿惹亞人牲馴厚喜接遠方賓旅曰雪際亞地分七道多五穀五金財貨曰鄂底亞在雪際亞南亦繁庶此四國與熱爾瑪尼亞相隔一海套葢北際冰海云 \\n 西洋博爾都噶爾亞 \\n 博爾都噶爾亞在歐邏巴極西境周七百里西濱大洋地分五道四方商船皆聚都城通海大市凡六水泉二萬五千國有二學曰阨物■〈羊束〉曰哥應拔歐邏巴高士多出此學土產果實絲綿極美多水旅善釀蒲萄酒即過海至中國不壞明以前宋通中國人本朝西洋諸部面內向化 \\n 雍正五年四月其國王名若望者遣陪臣貢方物上嘉其誠悃優加宴賚並賜敕書於國王及文綺諸物使齎捧歸國 \\n 乾隆十八年三月遣使頁方物命欽天監監正劉松齡前途導引至京召見使臣賜宴觀舟嬉並賜敕書於國王及蟒緞文綺玉磁紙墨諸物優渥有加其國東境為伊西巴泥亞又東北為佛朗察又東北為法蘭得斯又東北為熱爾瑪尼亞博厄美亞彼國中紀載稱伊西巴泥亞有二大城曰西未利亞城近地中海曰多勒多城在山巔有巧工製一水器能盤水至山城晝夜轉動不須人力有共學二所古有名賢曰多斯達篤者著書最多盡屬奧理又有王名亞豐肅者好天文歷法撰歷學全書制圖象為今西法之宗初博爾都噶爾亞國君乏嗣伊西巴泥亞之君為其昆仲權署其國事後復立君長不相統云熱爾瑪尼亞在博爾都噶爾亞東北五千里其土人散處各國為兵極忠實至死不貳工作精巧能於戒指內納一自鳴鐘所屬有法蘭哥地人質直易信多蒲萄善造酒博厄美亞地生金掘井恒得金塊佛朗察地周一萬一千二百里分十六道屬五十餘國其都城名巴里斯其國王能以手愈人瘡癧每歲擇一曰療人疾法蘭得斯地不甚廣人居稠密右皆彼土紀載之所稱道 \\n 皇朝通典卷九十九 \\n  \\n   \\n  "}
{"章节": "●皇朝通典卷一百", "正文": "  \\n ●皇朝通典卷一百 \\n 　 \\n  \\n 邊防四 \\n ○邊防四 \\n 北序畧 \\n △北序畧 \\n （臣）等謹按杜氏邊防典北方四十一部五朝續典分北及正北凡十八部葢以北方事游牧數移徙所居不常唐以後皆屬於遼元則起自沙漠諸地皆歸統攝明代北方之地盡為元裔所據故史載北方唯韃靼一傳而已以今輿圖考之元裔諸境即今喀爾喀八十二旗及科爾沁等四十九部及察哈爾諸部地自本朝龍興之初漠南諸部久為臣僕聖祖仁皇帝平定朔漠喀爾喀受職歸化與內札薩克同皆不得以邊目之其遠處北陲者惟俄羅斯一國境地頗為遼闊順治閒即遣使來朝康熙閒遣使刻石定界朝貢通市累年不絕乾隆二十三年復能遵奉行移呈獻逆賊阿睦爾撒納屍身以仰沐天朝之撫輯葢懷仁慕德匪朝伊夕矣自黑龍江之格必爾齊河及喀爾喀部之西北境伊犁之塔爾巴噶台路皆與俄羅斯接壤恪守成約無相越界其子弟來學者復特設俄羅斯館以處之嘉惠無己洵懷柔無外之規模也左哈薩克部初懷慕義之忱繼有佐賊之舉迨怵我天威稽首歸命偕右哈薩克部竭誠效職無有二心其別部啟齊玉蘇烏爾根齊皆踵接來歸翕然從化帝澤之所涵濡無閒於遙陬僻壤而敕書文綺賜宴錫賚備荷優渥所為八極從風尊親感戴配天而無極也左右哈薩克地非正北以其在伊犁北境與俄羅斯國壤地相鄰茲列於邊防北卷 \\n 北 \\n ·北 \\n 俄羅斯 \\n 左哈薩克 \\n 右哈薩克 \\n 啟齊玉蘇 \\n 烏爾根齊 \\n 俄羅斯 \\n 俄羅斯國東北至海南接喀爾喀及伊犁北路之塔爾巴哈台及哈薩克境西接西洋諸國東南至格必爾齊河東岸自大興安嶺之陰以東至海與黑龍江分界秦時為渾庾屈射丁靈【即可零見史記一作丁令】諸國匈奴冒頓單于始北服之漢時到支單于北降丁令并有其地北魏為烏洛侯國唐為骨利幹戛黠斯國元時為阿羅思吉利吉思昂可新地元史稱吉利吉思南去大都萬有餘里有謙河西北流注於昂可剌河北入於海即其地也相傳其國舊無汗號處西北近海計由之地其酋名依番瓦什里魚赤者因族姓擾亂求助於西費耶斯科國假其兵力服屬諸族自立為汗部落遂大厯二十餘代三百八十餘年其酋皆稱察罕汗云其地寒多陰少晴幅■〈巾員〉廣袤二萬里分八道曰莫斯科窪斯科為其國都曰西畢爾斯科自托波兒河東至尼布楚與中國分界曰喀山斯科曰佛羅尼使斯科曰計由斯科曰司馬連斯科曰三皮提里普爾斯科曰郭羅多阿爾哈連斯科一斯科所屬城堡名栢興多者至百餘蒙古語謂民居為拜甡俄羅斯與蒙古接葢即拜甡之轉音也官制汗左右近侍官四得專政每期科設總管官一彼中名噶噶林每栢興設頭目俗尚天主教不知朔望每歲按四季大齋四次以冬季大齋完日為歲首俗尚貿易務農者少佑種而不知耘不以牛耕居河濱者善泅所產有駝馬牛熊狼堪達漢野豬鹿狍黃羊狐兔貂鼠銀鼠灰鼠鼷鼠之屬鼷鼠行地中遇陽氣即死身大有重萬斤者骨色白潤類象齒性最寒食之可除煩熱骨可成器彼中名麻門橐窪明時阻於朔漠未通中國 \\n 我朝順治十二年其國察罕汗始遣使來貢上嘉其誠欵降敕誥及恩賜令來使齎捧回國十三年遣使奉表來貢以來使不諳朝儀卻其貢而遣還之十四年又遣使來貢途經三載至十七年五月至表稱俄羅斯一千一百六十五年廷臣謂其不遵正朔宜逐之奉旨察罕汗雖恃為酋長表文不合體制然外邦從化宜加涵容以示懷柔著該部與宴量加恩賞但不必遣使報書可即以表文矜詡不令陛見之故諭而遣之 \\n 康熙十五年察罕汗又遣陪臣進貢方物奏言俄羅斯僻處遠方從古未通上國不諳中華文義及疏奏禮儀兩次抒誠致多缺失今特敬謹遣使奉貢仰祈矜宥得旨准其通貢初順治閒俄羅斯部落曰羅剎者竊據黑龍江築城雅克薩地侵擾索倫達虎爾等及是諭察罕汗嚴禁羅剎毋擾邊陲而羅剎仍復潛侵淨理溪等處遷延不返故巢二十一年八月遣副都統郎談公彭春率兵往達虎爾索倫覘視情形十二月郎談等回奏攻取羅剎甚易上諭兵非善事宜暫停攻取於黑龍江呼瑪爾二處建木城遣寧古塔將軍巴海副都統薩布素以烏喇寧古塔兵千五百戍之相機集事二十二年於黑龍江建城以薩布素為將軍領之設斥堠於呼瑪爾羅剎之眾有過黑龍江者降其兵目三十餘人上赦不誅並安插之時羅剎屬人多來歸者令編為一佐領使彼此相依有資二十四年正月命都統公彭春都督何佑等率福建藤牌兵五百人代黑龍江兵守城種地五月都統公彭春等率師抵雅克薩城下遵旨宣諭促令歸巢羅剎遷延不還乃分水陸兵為兩翼急進攻城中大驚頭目額里克舍等窮迫乞降遂遷歸雅庫彭春等收復雅克薩城並以逃人還七月釋羅剎宜番等四人歸國二十五年正月羅剎復來城雅克薩地上命將軍薩布素等率所部兵二千往勦九月察罕汗上疏言皇帝所賜之書下國無通解者及前使尼果賚歸始悉情節以下國邊民構釁請察明作亂之人收回正法除遣使議定邊界外謹先齎書以獻並乞撤雅克薩之圍上許之二十七年三月察罕汗遣費岳多羅等至上遣領侍衞內大臣索額圖都統公佟國綱尚書阿喇尼左都御史馬齊護軍統領馬喇等往二十八年十二月會議於尼布楚歸我雅克薩尼布楚諸城定議邊界以北流入黑龍江之綽爾結即阿倫穆河相近格必爾齊河為界循河上流以至於海凡山南一帶流入黑龍江之溪河盡屬中國山北屬俄羅斯凡獵戶人等不許越界犯則擒治行旅有往來文票者許貿易勿禁不留逃人議定乃盟立碑界上釋兵而還自後遣使通貢互市不絕三十二年俄羅斯送回逃人二名理藩院行文獎之三十九年遣使賚奏至聖祖諭曰俄羅斯僻處海隅甚為誠敬噶爾丹求救於彼曾拒而不答曩遣人分畫疆界即獻尼布楚地以東為界即此允當軫念也五十一年兵部職方司郎中圖理琛使土爾扈特國時土爾扈特寄居俄羅斯之西境假道俄羅斯以往該國王飭屬迎護供頓禮節備至圖理琛還悉其山川風俗為異域錄以獻初通市諸物有噶噶林印記者准市餘則否五十六年七月俄羅斯邊城頭目以文來請於將軍托留欲私行貿易上命托留移文切責之 \\n 雍正五年三月察罕汗遣使表貢八月遣郡王額駙策凌伯四格侍郎圖理琛等與俄羅斯使臣薩瓦定議邊界自額爾古納河岸至阿魯哈當蘇阿魯奇都勒齊克達奇林俱為我斥堠應以相對之楚庫河為界自此以西沿布爾古特山等處以博木沙畢鼐嶺為界立石以誌不許越境滋事及容留逃盜人等犯者互相查拏並以恰克圖口為常互市所人數不得過二百定例遣理藩院司官一員照料修京城俄羅斯館來京讀書幼童及教習等官給養贍願回者聽隨召見薩瓦等賞賜有差並優賜察罕汗遣薩瓦歸國是年議准俄羅斯人所居近山河者以山河為界無山河之空地設立鄂博為界自東邊之額爾古納河至阨白爾哈黨蘇喀倫外空地從中平分以齊邊界 \\n 乾隆二年監督俄羅斯館御史赫慶奏言俄羅斯互市止宜在於邊境其住居京城者請禁貿易在京讀書子弟禁其擅行出入從之二十二年準噶爾平侍衛順德訥窮追阿睦爾撒納至額爾圖拉與俄羅斯喀比潭相見於額爾齊斯河上索阿睦爾撒納未得將軍兆惠以聞上命理藩院移咨令遵不納逃人之例擒獻二十三年正月俄羅斯遵奉行移不敢諱匿述阿睦爾撒納罪闌入彼界旋以痘死且出其屍於邊界之恰克圖城乃遣親王齊巴克雅蘭品爾等驗而歸之俄羅斯西北境有數小部落曰西費耶斯科曰圖耶斯科曰博爾托噶里牙曰付蘭楚斯曰雅爾馬尼牙曰宜大里牙曰宜斯巴尼牙曰狄音曰和爾斯提音曰布魯斯奇曰博爾斯奇曰別穆斯奇曰賽薩林水斯奇曰昂假爾斯奇曰賀蘭斯奇曰博玻林木斯奇皆俄羅斯附屬之國先是土爾扈特汗阿玉奇者本準噶爾四衛拉特之一以與策妄阿拉布坦搆釁不相安率其全部徙居俄羅斯西境內其駐牧之地曰額濟勒曰馬努托海康熙閒每假道於俄羅斯來貢乾隆十九年二十一年並來朝貢京師三十六年其汗渥巴錫與合族台吉挈全部三萬餘眾由俄羅斯境展轉萬餘里來歸順入覲於伊綿峪並於萬樹園賜宴觀燈火封爵賞賚有差其來歸之眾並給以廩餼授之牧地於伊犁東境之庫爾喀喇烏蘇北境之塔爾巴噶台諸地分境游牧各安生理其寄居舊壤仍入俄羅斯境云 \\n 左哈薩克 \\n 左哈薩克在準噶爾部西北西為右哈薩克北為俄羅斯東去塔爾巴噶台南去伊犁皆千里其部曰鄂爾圖玉斯駐伊什爾河旁無城郭東西千餘里南北六百里環境皆山源泉經絡其西北為伊什爾河地苦寒其西南境外二千里平時逐水草事遊牧地廣人稠甲於他部其頭目戴高頂冠用氊一幅嵌以黃皮衣錦衣寬而長民人首戴氊帽衣褐束布帶風俗物產文字與準噶爾略同言語稍異境西北隅有獨樹五幹盤拏蔭廣可容二百騎名鄂埒引噶克叉莫朵年代莫紀為西域神物哈薩克過其下者必膜拜供獻而不敢稱其名其地為漢康居國以汗族而為首領者名蘇爾統 \\n 乾隆二十年二月準噶爾平詔遣使往諭其汗阿布賚請歸順夷月遣使達伊犁適阿睦爾撒納由伊犁煽亂明年遁走哈薩克阿布賚納之詔遣將軍達爾黨阿由西路哈達哈由北路先後以大軍進阿布賚遣和集博爾根以兵從阿逆走努拉自率千騎西行會於毫哈薩拉克山下以待我師七月將軍達爾黨阿分兵奮擊大破之斬首五百七十級我兵進攻努拉擒其大頭目楚魯克是時和集博爾根引二千騎西行我軍逼之出入鏖戰獲其纛礮斬三百餘級賊乃遁初侍衛順德訥歸自哈薩克以阿布賚恭順狀聞詔遣齎敕書賜蟒服七月至博爾喀爾綽闊以哈薩克佐賊不得達時將軍哈達哈方擊阿布賚於毫哈薩拉克山下奪其馬匹輜重無算阿布賚遁走師從之獲大頭目昭華午由是三戰三捷師至於伊什爾伊什爾者哈薩克巢穴也楚魯克昭華什既獲極陳阿布賚悔懼欲乞降順將軍等遣往宣諭令擒討逆賊於時阿逆懾我軍威已潛竊哈薩克馬逃回博羅塔拉等處二十二年將軍兆惠副將軍富德復將兵西征阿逆倉皇北走我師急躡之適阿布賚以兵來會遣其弟阿布勒比斯等為前隊與我軍遇陳情謝罪願受約束於是將軍等復遣使往諭阿布賚乃遣使奉良馬四表請內附詔受之秋阿布賚使臣來朝賜宴熱河之萬樹園觀燈火及迴鑾皇上較射於圓明園大西門外俾與觀焉阿布賚既臣順遣兵助討賊以計擒阿睦爾撒納於阿爾察圖不獲旋奔俄羅斯伏宴誅執其從賊阿布濟齊巴罕來獻和集博爾根初以殘兵遁及是率其屬三萬戶來降左部咸服十二月定哈薩克貿易之地於烏魯木齊二十三年五月哈薩克拜濟格特部落之拜布拉克巴圖魯等獲布庫查罕六月哈薩克哈爾津等獲厄魯特和碩齊皆獻於軍械送京師二十四年阿布賚偕其兄阿布勒巴木比特弟阿布勒比斯遣使來朝貢方物賜宴並賜敕書及文綺等物自是朝正入貢歲以為常 \\n 右哈薩克 \\n 右哈薩克東南與準噶爾接南與安集延那木千布魯特諸部接西南踰塔什罕西六百餘里山巒稠疊長河經灌其北有大澤名騰吉斯葢小海也右部之汗曰阿比里斯其巴圖爾三曰圖里拜曰輝格爾德曰薩薩克拜而圖里拜實專國政阿比里斯駐塔什罕城不事事受成而已其俗大抵與左部同但左部無城郭事游牧右部則列城以居為少異耳在古為康居西境漢康居五小王所治之地大宛之西北鄙也 \\n 乾隆二十一年左部降其汗阿布賚請與右哈薩克布偕來會阿布賚復以兵佐逆不果其後參贊大臣富德以兵索逆賊哈薩克沙喇至右部遣使往撫諭次軍於莽格特城外以待是時圖里拜等方與塔什罕回人圖爾占戰使至宣諭令解讐釋兵即頓首聽命圖里拜等並詣軍門納欵奉馬進表以降時左部已歸順兩哈薩克並嚮化面內二十三年圖里拜遣其子卓蘭及輝格爾德之弟博索爾滿朝行在賜宴避暑山莊與觀大閱及燈火自是朝貢歲以為常 \\n 啟齊玉蘇 \\n 啟齊玉蘇為右哈薩克之別部在伊犁之西北二千餘里其頭目名努喇麗以游牧為生業大兵平定回部後時以羊馬至伊犁貿易 \\n 乾隆二十七年努喇麗遣使入貢賞賚如例其男子褐衣皮帽婦女花帛纏頭亦有戴小白帽者風俗與左哈薩克畧同 \\n 烏爾根齊 \\n 烏爾根齊亦右哈薩克之別部其游牧與啟齊玉蘇相近時與鄰部回人同至伊犁貿易 \\n 乾隆二十七年頭目哈雅布遣使入貢賞賚如例其風俗服飾悉與啟齊玉蘇同 \\n 皇朝通典卷一百 \\n 清朝通典一百卷（清）高宗敕撰十通；第3種臺北市:臺灣商務印書館，民76[1987] \\n 附錄： \\n 欽定皇朝通典一百卷 \\n 乾隆三十二年奉勅撰以八門隸事一如杜佑之舊其中條例則或革或因如錢幣附於食貨馬政附於軍禮兵制附於刑法於理相通於義有取者今亦無所更易至於古今異志不可强同如食貨典之榷酤算緡禮典之封禪前朝弊法久已爲聖代所除卽一例從刪不復更存虛目又地理典以統包厯代分併靡常疆界參差名稱舛互故推原本始以九州提其大綱今旣專述本朝自宜敬遵今制况乎威弧震叠式廓昄章東届出日之邦西括無雷之國山河兩戒並隸職方近復戡定冉駹開屯列戌皇輿廣濶更非九州舊界所能包故均以大淸一統志爲斷不更以禹貢州域紊昭代之黃圖至杜氏述唐朝掌故與厯代共爲一書故皆分綴篇終其文簡畧亦體裁所限不得不然今則專勒一編式昭國典當法制修明之世鴻猷善政史不勝書故巻目加繁溢於舊笈且杜氏所採者惟開元禮爲詳今則謨烈昭垂各成完帙禮有大淸通禮皇朝禮器圖式樂有聖祖御製律吕正義皇上御製律吕正義後編刑有大淸律例兵有中樞政考地理有皇輿表大淸一統志欽定日下舊聞考盛京通志熱河志滿洲源流考皇輿西域圖志又有大淸會典及則例總其綱領八旗及六部則例具其條目故縷分件繫端委詳明用以昭示萬年誠足嫓美乎官禮又豈杜氏之掇拾殘文裒合成帙所可同日語哉（四庫全書總目卷八十一·史部三十七·政書類一） \\n 皇朝通典 \\n 作者:愛新覺羅弘曆（清高宗）（字不詳；號乾隆皇帝，十全老人，古稀天子，信天主人，長春居士）（清）撰（官修） \\n 部:史類:政書類屬:通制之屬 \\n 參考資料:（《四庫大辭典》） \\n 一百卷。清乾隆时三通馆臣奉敕编修。又名《清朝通典》。于乾隆三十二年（１７６７）开始编修，大约完成在乾隆五十一年至乾隆五十二年之间。其编纂目的正如其书总目中所指出的“用以昭示万年”。是书共分九典，分别为：“食货典”十七卷，“选举典”五卷，“职官典”十八卷，“礼典”二十二卷，“乐典”五卷，“兵典”十二卷，“刑典”十卷，“州郡典”七卷，“边防典”四卷，卷首并有“凡例”四则。是书主要根据《清律例》、《清一统志》、《大清通礼》、《大清会典》等书的内容编纂而成，汇总了清代开国至乾隆中期一百七十多年间的社会典章制度，反映了这一阶段的历史变化，其作用为研究清史所不可或缺。如“食货典”中榷酤、算缗等细目，“礼典”中封禅的内容，编书者认为这都是前朝的弊法，清代没有推行，所以尽皆删去不用，“兵典”中则增加了介绍清代八旗制度的内容，“州郡典”分省排列，改变了以前按九州叙述的成例，这些细目的更改，都反映了当时的实际情况，表明了是书的史料价值。但也应当指出的是，是书内容虽较充实，但毕竟不能与《通典》相提并论，书中为巩固清代统治的目的显而易见，其在总目中的自我吹捧，也是需要加以甄别注意的。是书有武英殿刊本和清末浙江书局的复刻本，都是与《三通》合刊的。上海商务印书馆于１９３５年至１９３７年出版《万有文库》二集，其中的《十通》合刊本中《清朝通典》影印精装一册，是目前仍在通行使用的本子。 \\n  \\n   \\n  "}
