{"章节": "名例律上之一", "正文": "名例律上之一 \\n  \\n [名者五刑之罪名例者五刑之體例也] \\n 『律』1.00五刑 \\n 笞刑五[笞者擊也又訓為恥用小竹板]一十[折四板]二十[除零折五板]三十[除零折一十板]四十[除零折一十五板]五十[折二十板] \\n 杖刑五[杖重於笞用大竹板]六十[除零折二十板]七十[除零折二十五板]八十[除零十扳]九十[除零折三]一百[折四十板] \\n 徒刑五[徒者奴也蓋奴辱之]一年杖六十一十半杖七十二年杖八十二年半杖九十三年杖一百 \\n 流刑三[不忍刑殺流之遠方]二干里杖一百二千五百里杖一百三干里杖一百 \\n 死刑二[凡律中不註監候立決字樣者皆為立決凡例中不註監候立決字樣者皆為監候]絞斬[內外死罪人犯除應決不待時外餘俱監固候秋審朝審分別情實緩決矜疑奏請定奪] \\n 條例 \\n 1.01 \\n 凡笞杖罪名折責概用竹板長五尺五寸小竹板大頭闊一寸五分小頭闊一寸重不過一斤半大竹板大頭闊二寸小頭闊一寸五分重不過二斤其強盜人命事件酌用來棍 \\n 1.02 \\n 夾棍中梃木長三尺四寸兩旁木各長三尺上圓下方圓頭各闊一寸八分方頭各闊二寸從下量至六寸處鑿成圓窩四箇面方各一寸六分深各七分拶指以五根圓木為之各長七寸徑圓各四分五釐[按此段言夾棍拶指之式也下段方言用夾棍之法]其應來人犯不得實供方來一次再不實供許再來一次用刑官有任意多用者該管上司不時察參儻有徇隱事發並交部議處 \\n 1.03 \\n 凡尋常枷號重二十五斤重枷重三十五斤枷面各長二尺五寸闊二尺四寸至監禁人犯止用細鍊不用長枷 \\n 1.04 \\n 凡民人犯軍流徒罪者俱至配所照應杖之數折責惟緣坐流罪不加杖 \\n 1.05 \\n 各省問刑衙門夾棍州縣呈明知府驗烙知府呈明按察司驗烙按察司呈明督撫驗烙其尺寸長短寬窄俱刻於中挺之上如有擅用未曾驗烙夾棍者以酷刑題參 \\n 1.06 \\n 每年正月六月俱停刑內外立決重犯俱監固俟二月初及七月立秋之後正法其五月內交六月節及立秋在六月內者亦停正法 \\n 1.07 \\n 每年於小滿後十日起至立秋前一日止如立秋在六月內以七月初一日為止內外問刑衙門除竊盜及鬥毆傷人罪應杖笞人犯不淮減免其餘罪應杖責人犯各減一等遞行八折發落笞罪寬免如犯案審題在熱審之先而發落在熱審期內者亦照前減免儻審題雖在熱審期內而發落已逾熱審者概不准其減免至熱審期內監禁重犯令管獄官量加寬恤其枷號人犯俱暫行保釋俟立秋後再行照例減等補枷滿日發落 \\n 1.08 \\n 贖刑[五刑中俱有應贖之款附列於此以便引用] \\n 納贖[無力依律決配有力照律納贖] \\n 收贖[老幼廢疾天文生及婦人折杖照律收贖] \\n 贖罪[官員正妻及例難的決並婦人有力者照律贖罪] \\n 納贖 \\n 笞一十[銀二錢五分]笞五十[銀一兩二錢五分]杖六十[銀三兩]杖一百[銀五兩]徒一年[銀七兩五錢]流[二十兩] \\n 收贖 \\n 笞一十[銀七釐五毫]笞五十[銀三分七釐五毫]杖六十[銀四分五釐]杖一百[銀七分五毫]徒一年[銀一錢五分]徒三年[銀三錢]流二千里[銀三錢七分五釐]三千里[銀四錢五分]絞斬[銀五錢二分五釐] \\n 贖罪 \\n 笞一十[銀一錢]笞五十[銀五錢]笞六十[銀六錢]杖一百[銀一兩]徒一年[銀一兩七分五釐]徒三年[銀一兩二錢二分五釐]流一千里[銀一兩三錢]三千里[一兩三錢七分五釐]絞斬[銀一兩四錢五錢] \\n 1.09 \\n 凡律例開明准納贖不准納贖者仍照舊遵行外其律例內未經開載者問刑官臨時詳審情罪應准納贖者聽其納贖不應准納贖者照律的決發落如承問官濫准納贖者交該部議處多取肥己者計贓科罪 \\n 1.10 \\n 各壇祠祭署奉祀祀丞神樂觀提點協律郎贊禮郎司樂等官並樂舞生及養牲官軍有犯姦盜詐偽失誤供祀並一應贓私罪名官及樂舞生罷黜軍革役仍照律發落若訐告詞訟及因人連累並一應公錯過誤犯罪者照律納贖 \\n 1.11 \\n 太常寺廚役但係訐告詞訟過誤犯罪及因人連累問該笞杖罪名者納贖仍送本寺著役徒罪以上及姦盜詐偽並有誤供祀等項不分輕重俱的決改撥光祿寺應役 \\n 1.12 \\n 凡官員有先參婪贓革職提問者如審無婪贓入己止擬因公那用因公科歛及坐贓致罪犯該杖一百者革職徒流軍罪依例決配如罪在杖一百以下者依文武官犯私罪律交部議處分別降罰其先經革職之處准予開復 \\n 1.13 \\n 僧道官有犯徑自提問及僧道有犯姦盜詐偽並一應贓私罪名責令還俗仍依律例科斷其公事失誤因人連累及過誤致罪者悉准納贖各還職為僧為道 \\n 1.14 \\n 婦女犯姦杖罪的決枷罪收贖 \\n 1.15 \\n 婦人有犯姦盜不孝者各依律決罰其餘有犯笞杖並徒流充軍雜犯死罪該決杖一百者與命婦官員正妻俱准納贖 \\n 1.16 \\n 生員不守學規好訟多事者俱斥革按律發落不准納贖 \\n 1.17 \\n 凡文武官犯罪本案革職其笞杖輕罪毋庸納贖若革職後另犯笞杖罪者照律納贖徒流軍遣依例發配有呈請贖罪者刑部核其情節分別准贖不准贖二項擬定奏明請旨不得以可否字樣雙請入奏其貪贓官役概不准納贖 \\n 1.18 \\n 凡進士舉人貢監生員及一切有頂戴官有犯笞杖輕罪照例納贖罪止杖一百者分別咨參除名所得杖罪免其發落徒流以上照例發配至生監犯罪除應杖一百及徒流以上並速議題案內無論笞杖堩於辦結後知照禮部外其尋常律應納贖之生監應否禠革開復會同禮部辦理 \\n 『律』2.00十惡 \\n 一曰謀反[謂謀危社稷] \\n 二曰謀大逆[謂謀毀宗廟山陵及宮闕] \\n 三曰謀叛[謂謀背本國潛從他國] \\n 四曰惡逆[謂毆及謀殺祖父母父母夫之祖父母父母殺伯叔父母姑兄姊外祖父母及夫者] \\n 五曰不道[謂殺一家非死罪三人及支解人若採生折割造畜蠱毒魘魅] \\n 六曰大不敬[謂盜大祀神御之物乘輿服御物盜及偽造御寶合和御藥誤不依本方及封題鐠誤若造御膳誤犯食禁御幸舟船誤不堅固] \\n 七曰不孝[謂告言咒罵祖父母父母夫之祖父母父母及祖父母父母在別籍異財若奉養有缺居父母喪身自嫁娶若作樂釋服從吉聞祖父母父母喪匿不舉哀稱祖父母父母死] \\n 八曰不睦[謂謀殺及賣緦麻以上親毆告夫及大功以上尊長小功尊屬] \\n 九曰不義[謂部民殺本屬知府知州知縣軍士殺本管官吏卒殺本部五品以上長官若殺見受業師及聞夫喪匿不舉哀若作樂釋服從吉及改嫁] \\n 十曰內亂[謂姦小功以上親父祖妾及與和者] \\n 『律』3.00八議 \\n 一曰議親[謂皇家袒免以上親及太皇太后皇太后緦麻以上親皇后小功以上親皇太子妃大功以上親] \\n 二曰議故[謂皇家故舊之人素得侍見特蒙恩待日久者] \\n 三曰議功[謂能斬將奪旗摧鋒萬里或率眾來歸安濟一時或開拓疆宇有大勳勞銘功太常者] \\n 四曰議賢[謂有大德行之賢人君子其言行可以為法則者] \\n 五曰議能[謂有大才業能整軍旅治政事為帝王之良輔佐者] \\n 六曰議勤[謂有大將吏謹守官職早夜奉公或出使遠方經涉艱難有大勤勞者] \\n 七曰議貴[謂爵一品及文武職事官三品以上散官二品以上者] \\n 八曰議賓[謂承先代之後為國賓者] \\n 『律』4.00應議者犯罪 \\n 1凡八議者犯罪[開具所犯事情]實封奏聞取旨不許擅自勾問若奉旨推問者開具所犯[罪名]及應議之狀先奏請議議定[將議過緣由]奏聞取自上裁 \\n 2其犯十惡者[實封奏聞依律議擬]不用此律[十惡或專主謀反叛逆言非也蓋十惡之人悖倫逆天蔑理賊義乃王法所必誅故特表之以嚴其禁] \\n 條例 \\n 4.01 \\n 三品以上大員革職拏問不得遽用刑夾有不得不刑訊之事請旨遵行 \\n 4.02 \\n 已革宗室之紅帶已革覺羅之紫帶除有犯習教等重情另行奏明辦理外其有犯尋常杖枷徒流軍及斬絞等罪交刑部照旗人例一體科斷應銷檔者免其銷檔仍准繫本身帶子 \\n 4.03 \\n 凡宗室覺羅除犯笞杖枷及初犯軍流徒或再犯徒罪或先經犯徒後犯流罪仍由宗人府照例分別折罰責打圈禁外如有二次犯流或一次犯徒一次犯軍或三次犯徒者堩擬實發盛京如二次犯徒一次犯流或一次犯流一次犯軍者堩擬實發吉林如二次犯軍或三次犯流或犯至遣戍之罪者堩擬實發黑龍江若宗室釀成命案按律應擬斬絞監候者宗人府會同刑部先行革去宗室頂戴照平人一律問擬斬絞分別實緩仍由宗人府進呈黃冊 \\n 4.04 \\n 凡宗室犯案到官該衙門先訊取大概情形罪在軍流以上者隨時具奏如在徒杖以下咨送宗人府會同刑部審明照例定擬罪應擬徒者歸入刑部按季彙題罪應笞杖者即照例完結堩毋庸具奏若到官時未經具奏之案審明後罪在軍流以上者仍奏明請旨 \\n 4.05 \\n 宗室緣事發遣遇赦減釋如係由盛京釋回者即令回京若由吉林黑龍江釋回者即令其在盛京移居宗室公所酌給房屋居住 \\n 4.06 \\n 宗室犯事到官無論承審者何官俱先將該宗室摘去頂戴與平民一體長跪聽審俟結案時如實係無干仍分別奏咨給還頂戴 \\n 4.07 \\n 凡宗室覺羅犯罪時繫黃紅帶者依宗室覺羅例辦理若繫藍帶及不繫帶者即照常人例治罪 \\n 4.08 \\n 凡宗室覺羅婦女出名具控案件除係呈送忤逆照例訊辦外其餘概不准理如有擅收照例參處儻實有07抑許令成丁弟兄子姪或母家至戚抱告無親丁者令其家人抱告官為審理如審係虛誣罪坐抱告之人若婦人自行出名刁控或令人抱告後復自行赴案逞刁及擬結後瀆控者無論所控曲直堩照違制律治罪有夫男者罪坐夫男無夫男者罪坐本身折罰錢糧 \\n 4.09 \\n 凡宗室覺羅人等告訐之案察其事不干己顯係詐騙不遂者所控事件立案不行仍將該原告咨送宗人府照違制律杖一百實行重責四十板如妄捏干己情由聳准迨提集人證質審仍係訛詐不遂串結捏控者將該原告先行摘去頂戴嚴行審訊並究追主使教誘之犯儻狡辯不承先行板責訊問審係控款虛誣罪應斬絞者照例請旨辦理其餘無論詐贓多寡已未入手但經商謀捏控不分首從俱實發吉林安置到配重責四十板主使教誘及助勢之犯無論軍民不分首從先行枷號三箇月滿日俱發近邊充軍旗人有犯銷除旗檔照民人一律辦理其或所控得實但審因串詐不遂捏情圖准者亦照此例定擬不得以事出有因量為援減 \\n 4.10 \\n 凡宗室有犯圈禁之罪者即行革去頂戴 \\n 4.11 \\n 宗室覺羅及王公有吸食鴉片煙者擬絞監候由宗人府會同刑部進呈黃冊 \\n 『律』5.00應議者之父祖有犯 \\n 1凡應八議者之祖父母父母妻及子孫犯罪實封奏聞取旨不許擅自勾問若奉旨推問者開具所犯及應議之狀先奏請議議定奏聞取自上裁 \\n 2若皇親國戚及功臣[八議之中親與功為最重]之外祖父母伯叔父母姑兄弟姊妹女06兄弟之子若四品五品[文武]官之父母妻[未受封者]及應合襲廕子孫犯罪從有司依律追問議擬奏聞取自上裁[其始雖不必參提其終亦不許擅決猶有體恤之意焉] \\n 3其犯十惡反逆緣坐及姦盜殺人受財枉法者[許徑斷決]不用此[取旨及奏裁之]律 \\n 4其餘親屬奴僕管莊佃甲倚勢虐害良民陵犯官府者[事發聽所在官司徑追提問]加常人罪一等[非倚勢而犯不得概行加等]止坐犯人[不必追究其本主]不在上請之律 \\n 5若各衙門追問之際占12不發者並聽當該官司實封奏聞區處[謂有人於本管衙門告發差人勾問其皇親國戚及功臣占12不發出官者並聽當該官司實封奏聞區處] \\n 條例 \\n 5.01 \\n 凡滿洲蒙古漢軍綠營官員軍民人等有犯死罪除十惡侵盜錢糧枉法不枉法贓強盜放火發塚詐偽故出入人罪謀故殺各項重罪外其尋常鬥毆及非常赦所不原各項死罪察有父祖子孫陣亡者在內由刑部在外由該督撫於取供定罪後即移咨八旗兵部查取確實簡明事蹟聲敘入本於秋審時恭候欽定儻蒙聖恩優免一人一次後俱不准再行聲請 \\n 『律』6.00職官有犯 \\n 1凡在京在外大小官員有犯公私罪名所司開具事由實封奏聞請旨不許擅自勾問[指所犯事重者言若事輕傳問不在此限]若許准推問依律議擬奏聞區處仍候覆准方許判決 \\n 2若所屬官被本管上司非禮陵虐亦聽開具[陵虐]實蹟實封徑自奏陳[其被參後將原參上司列款首告者不准行仍治罪] \\n 條例 \\n 6.01 \\n 各處大小土官有犯徒流以上依律科斷其杖罪以下交部議處 \\n 6.02 \\n 廕生有犯應提參處分者聽各衙門題參其文武生員犯該徒流以上等罪地方官一面詳請斥革一面即以到官之日扣限審訊不必俟學政批回始行究擬其情節本輕罪止戒飭者審明移會該學教官照例發落詳報學政查核貢監生有犯同 \\n 6.03 \\n 文職道府以上武職副將以上有犯公私罪名應審訊者仍照例題參奉到諭旨再行提訊其餘文武各員於題參之日即將應質人犯拘齊審究如督撫同駐省分一面具題一面行知應承審衙門即行提訊 \\n 6.04 \\n 凡參革發審之案查明被參之人如係同知遊擊以下等官遴委知府審理係道府副將等官遴委道員審理統令就近提齊款證秉公確訊其案內牽連被害之人無關輕重者該道府審明錄供之後即分別保釋止將重罪要犯帶至省內由司覆勘解院審擬完結 \\n 6.05 \\n 凡被參革職訊問之員審係無辜即以開復定擬不得稱已經革職無庸議題覆其原參重罪審虛尚有輕罪應以降級罰俸歸結者開復原職再按所犯分別降罰 \\n 6.06 \\n 盛京居住滿洲蒙古漢軍文武官員除因公詿誤獲罪者仍准本地方居住外若犯係侵盜虧欠錢糧及姦貪訛詐等事降革者堩連其家屬撥發各省滿洲駐防交該管官嚴加管束 \\n 『律』7.00文武官犯公罪[凡一應不係私己而因公事得罪者曰公罪] \\n 凡內外大小文武官犯公罪該笞者一十罰俸一個月二十三十各遞加一月[二十罰二月三十罰四月]四十五十各遞加三月[四十罰六月五十罰九月]該杖者六十罰俸一年七十降一級八十降二級九十降三級俱留任一百降四級調用[如吏兵二部處分則例應降級革職戴罪留任者仍照例留任]吏典犯者笞杖決訖仍留役 \\n 條例 \\n 7.01 \\n 休職病故旗員未完罰俸銀兩無俸可扣者照外省官員之例概予免追如本身係世襲官職及休職有俸者仍照數扣抵 \\n 『律』8.00文武官犯私罪[凡不因公事己所自犯皆為私罪] \\n 凡內外大小文官犯私罪該笞者一十罰俸兩箇月二十罰俸三箇月三十四十五十各遞加三月[三十罰六月四十罰九月五十罰一年]該杖者六十降一級七十降二級八十降三級九十降四級俱調用一百革職離任[犯贓不在此限]吏典犯者杖六十以上罷役 \\n 條例 \\n 8.01 \\n 凡外任各官遇有錢糧刑名事件應行革職者該督撫題參時即行摘印委員署理俟奉旨之日再行開缺若有奉旨寬宥者仍准復還原任"}
{"章节": "名例律上之二", "正文": "名例律上之二 \\n  \\n  \\n 『律』9.00犯罪免發遣 \\n 凡旗人犯罪笞杖各照數鞭責軍流徒免發遣分別枷號徒一年者枷號二十日每等遞加五日總徒准徒亦遞加五日流二千里者枷號五十日每等亦遞加五日充軍附近者枷號七十日近邊者七十五日邊遠沿海邊外者八十日極邊煙瘴者九十日 \\n 條例 \\n 9.01 \\n 凡移來盛京新滿洲等若有犯法著該將軍照新滿洲例辦理如過五年仍照舊人治罪 \\n 9.02 \\n 凡八旗滿州蒙古漢軍奴僕犯軍流等罪除已經入籍為民者照民人辦理外其現在旗下家奴犯軍流等罪俱依例酌發駐防為奴不准折枷犯該徒罪者漢軍奴僕照民人例問擬實徒徒滿之後仍押解回旗交與伊主服役管束其滿洲蒙古奴僕照旗下正身例折枷鞭責發落至設法贖身並未報明旗部之人無論論伊主曾否收得身價仍作為原主戶下家奴有犯軍流等罪仍照例問發 \\n 9.03 \\n 凡旗人毆死有服卑幼罪應杖流折枷者[按毆死大功弟妹小功堂姪緦麻姪孫律應擬流者也毆殺胞弟律應擬徒例改流罪者也]除依律定擬外仍酌量情罪請旨定奪不得概入彙題其有情節慘忍者發往黑龍江三姓等處不准枷責完結旗員中如有誣告訛詐行同無賴不顧行止者[按此專指事而言]亦如之 \\n 9.04 \\n 在京滿洲蒙古漢軍及外省駐防並盛京吉林等處屯居之無差使旗人[按此皆所謂正身旗人也]如實係寡廉鮮恥有玷旗籍者堩削去本身戶籍依律發遣仍逐案聲明請旨如尋常犯該軍遣流徒笞杖等罪仍照例折枷鞭責發落至內務府所屬莊頭鷹戶海戶人等[按此旗人而非正身者也]及附京住居莊屯旗人王公各處莊頭有犯軍遣流徒等罪俱照民人一例定擬 \\n 9.05 \\n 凡旗人窩竊窩娼窩賭及誣告訛詐行同無賴不顧行止並棍徒擾害教誘宗室為非造賣賭具代賊銷贓行使假銀捏造假契描畫錢票一切誆騙詐欺取財以竊盜論准竊盜論及犯誘拐強姦親屬相姦者堩銷除本身旗檔各照民人一例辦理犯該徒流軍遣者分別發配不准折枷至八旗滿洲蒙古奴僕有犯罪應軍流者依例發駐防為奴徒罪以下照民人問擬徒滿釋回仍交與伊主服役管束毋庸銷除冊檔 \\n 『律』10.00軍籍有犯 \\n 凡軍籍人犯罪該徒流者各依所犯杖數決訖徒五等依律發配徒限滿日仍發回原衛所[並所隸縣州]流三等照依地里遠近發直省衛所[並所隸州縣]附籍犯該充軍者依律發遣 \\n 『律』11.00犯罪得累減 \\n 凡一人犯罪應減者若為從減[謂共犯罪以造意者為首隋從者減一等]自首減[謂犯法知人欲告而自首者聽減二等]故失減[謂吏典故出人罪放而還獲止減一等首領官不知情以失論失出減五等比吏典又減一等還獲又減一等通減七等]公罪遞減之類[謂同僚犯公罪失於入者吏典減三等若未決放又減一等通減四等首領官減五等佐貳官減六等長官減七等之類]並得累[減而復]減[如此之類俱得累減科罪] \\n 『律』12.00以理去官[以理謂以正道理而去非有別項事故者] \\n 凡任滿得代改除致仕等官與見任同[謂不因犯罪而解任者若淘汰冘員裁革衙門之類雖為事解任降等不追誥命者並與見任同]封贈官與[其子孫]正官同其婦人犯夫及義絻[不改嫁]者[親子有官一體封贈]得與其子之官品同[謂婦人雖與夫家義絻及夫在被出其子有官者得與子之官品同為母子無絻道故也此等之人]犯罪者並依職官犯罪律擬斷[應請旨者請旨應徑問者徑問一如職官之法] \\n 條例 \\n 12.01 \\n 子孫緣事革職其父祖誥敕不追奪者仍與正官同若致仕及封贈官犯贓與無祿人同科 \\n 『律』13.00無官犯罪 \\n 1凡無官犯罪有官事發[所犯]公罪笞杖以上俱依律納贖 \\n 2卑官犯罪遷官事發在任犯罪去任[考滿丁憂致仕之類]事發公罪笞杖以下依律降罰杖一百以上依律科斷本案黜革笞杖以上折贖俱免若事干埋沒錢糧遺失官物雖係公罪事頁追究明白[應賠償者賠償應還官者還官]但犯一應私罪並論如律其吏典有犯公私罪名各依本律科斷 \\n 條例 \\n 13.01 \\n 無官犯贓有官事發照有官參提以無祿人科斷有官時犯贓黜革後事發不必參提以有祿人科斷 \\n 『律』14.00除名當差 \\n 凡職[兼文武]官犯[私]罪罷職不敘[應]追奪[誥敕]除名[削去仕籍]者官[階勳]爵皆除[不該追奪誥敕者不在此限]僧道犯罪曾經決罰者[追收度牒]並令還俗[職官僧道之原籍]軍民灶戶各從本色發還原籍當差 \\n 條例 \\n 14.01 \\n 凡失陷城池行間獲罪及貪贓革職各官封贈俱行追奪其別項革職者免追 \\n 14.02 \\n 凡知縣以上及佐貳雜職等官因貪贓枉法革職者任內有降罰案件照例仍追編俸外如佐雜等官實係因公詿誤毋論任內降罰案件多寡所有食過編俸一概免其追賠 \\n 『律』15.00流囚家屬 \\n 凡犯流者妻妾從之父祖子孫欲隨者聽遷徙安置人[隨行]家口[妻妾父祖子孫]亦准此若流徙人[正犯]身死家口雖經附[入配所之]籍願還鄉者放還[軍犯亦准此]其謀反叛逆及造畜蠱毒若採生折割人殺一家三人會赦猶流者家口不在聽還之律 \\n 條例 \\n 15.01 \\n 凡實犯大逆之子孫綠坐發遣為奴者雖係職官及舉貢生監應與強盜免死減等發遣為奴人犯俱不准出戶儻逄恩赦亦不得與尋常為奴遣犯一體辦理 \\n 15.02 \\n 凡軍流徒犯俱開明籍貫年歲行文配所其軍流犯之妻及有子願隨者亦開明年歲若解部發遣人犯造冊送部如係旗人並開明旗色佐領 \\n 15.03 \\n 內地軍流人犯身故除妻子不願回籍並會赦不准放還外其餘令該地方官給盜回籍若婦人無子及子幼者咨明本省督撫令本犯親戚領回原籍不准官為資送 \\n 15.04 \\n 旗民發遣人犯係奉特旨著僉妻子及例應僉妻者聽遣所該管官同本犯一例管束本犯身故後有情願攜骸回歸者該將軍等照例咨部准其回旗回籍若非特旨僉遣及例應僉遣之家屬原係隨往遣所本非罪犯各該衙門於起解文內務將「隨往」字樣註明遣所該管官記檔安插毋得概同本犯一例羈管有願回旗籍及本犯身故後有情願攜骸回歸者即准回歸咨部存案其力不能來者係旗人入於本處檔內令其披甲係民人安插為民日後力能回歸仍聽其便儻該各管官故為留難刁蹬不行咨報及失於查察者交部分別議處 \\n 15.05 \\n 凡律應定擬僉遣之犯承審官於審訊時即取本犯確供將伊妻姓氏年貌即於招詳內聲明如無妻室即取具鄰族甘結隨招申送若係隔屬隔省一面於招內申報一面移查原籍取結俟結到之日即行具文申送不得俟結案後再行查僉如有因妻患病留養將本犯先行發遣者俟伊妻病痊補解時令伊親屬隨同差役解赴遣所交與本犯收領若伊妻年過六十以上並原係有疾不能隨行及患病留養後成篤廢不能補解者該地方官取具鄰族甘結申詳各上司行文本犯遣所俾令知之其有應行報部者報部查核儻有捏結情弊將具結之鄰族杖一百犯妻立即補解其不行詳察之地方官並轉詳之該上司交部分別議處 \\n 15.06 \\n 軍流發遣人犯到配後生長子孫本犯在日其子孫如欲往他處耕種貿易呈明該管衙門聽其自便至配所生長之女本犯或許嫁他處或寄養與人亦聽其自便 \\n 15.07 \\n 賞旗為奴人犯之在籍子孫有前往遣所省視及隨往之子孫原不在僉遣之內郤行回歸即赴該管衙門報名給與印票准其回歸仍將隨往子孫回歸之處照例報部本犯之主不得挾勢羈留儻有刁留計陷不得回歸者將本主照存養良家男女為奴婢律治罪該管官一併交部議處 \\n 15.08 \\n 凡罪應綠坐及造畜蠱毒採生折割人殺一家非死罪三人等項犯屬仍照例僉發外其餘一應軍流遣犯及應發烏魯木齊等處人犯家屬堩無庸僉配如有情願隨帶妻室子女者聽其自便不得官為資送 \\n 15.09 \\n 發往鳥魯木齊等處人犯未經到配本犯中途病故跟隨妻子或因到配已近不願回籍或子已年長堪勝力作情願到配為民者令地方官訊明仍行發往即入於各該處民籍安插耕種不必令其為奴如有寡妻弱子不任力作或自願回籍者該地方官照例遞回原籍至已經到配入廠年限未滿以前本犯身故者其妻子即照年限已滿例准入民籍一體安插不必復令為奴 \\n 15.10 \\n 蒙古人犯例應僉遣之妻子其隨從本夫者照例交與河南山東驛地當差如本犯已經正法其妻子單行發遣者將該犯等酌發南省駐防兵丁為奴至僉解遞送之處悉照應綠坐犯屬之例辦理 \\n 15.11 \\n 滿洲蒙古漢軍發往新疆當差人犯如有情願隨帶妻室家口者官為資送到配後不得同罪犯一例羈管 \\n 15.12 \\n 旗下家奴酗酒行兇經本主報明該旗送部發遣之犯所有妻室子女俱一體發遣給兵丁為奴其有年老殘廢及子女幼小不能隨帶者或令於親屬依棲或聽本婦另嫁不准仍留原主處服役 \\n 15.13 \\n 緣坐案內例應僉遣伊犁等處為奴人犯在配所生之女及婦女本身犯罪發遣為奴單身到配者俱准其各就該處擇配永遠不准回籍之遣犯仍令各將所配自行報明該管官存案其餘尋常遣犯在籍隨往及在配所生之女除力能回籍各聽其便外或遇無力不能回籍查明原依本主者聽本主擇配依本犯者聽本犯擇配亦令報明存案不得官為經理 \\n 『律』16.00常赦所不原 \\n 凡犯十惡殺人盜係官財物及強盜竊盜放火發塚受枉法不枉法贓詐偽犯姦略人略賣和誘人口若姦黨及讒言左使殺人故出入人罪若知情故縱聽行藏匿引送說事過錢之類一應實犯[皆有心故犯]雖會赦並不原宥其過誤犯罪[謂過失殺傷人失火及誤毀遺失官物之類]及因人連累致罪[謂因別人犯罪連累以得罪者如人犯罪失覺察關防鈐束及干連聽使之類]若官吏有犯公罪[謂官吏人等因公事得罪及失出入人罪若丈書遲錯之罪皆無心誤犯]並從赦宥[謂會赦皆得免罪]其赦書臨時[欽]定[實犯等]置名特[賜宥]免[謂赦書不言常赦所不原臨時定立罪名寬宥者特從赦原]及[雖不全免]減降從輕者[謂降死從流流從徒徒從杖之類]不在此限[謂皆不在常赦所不原之限] \\n 條例 \\n 16.01 \\n 凡殺死本宗緦麻以上尊長及外姻小功尊屬者俱不准援赦 \\n 16.02關係軍機兵餉 \\n 凡關係軍機兵餉事務俱不准援赦寬免[關係行間兵餉者乃坐] \\n 16.03 \\n 以赦前事告言人罪者以其罪罪之若干係錢糧婚姻田土等項罪雖遇赦免事頁究問明白[應追取者仍行追取應改正者仍行改正] \\n 16.04 \\n 誣告叛逆未決應擬斬候者不准援赦又捕役誣拏良民及曾經犯竊之人威逼承認除被誣罪名遇赦尚准援免者其反坐捕役亦得援赦免罪外若將平民及犯竊之輕罪人犯逼認為謀殺故殺強盜者將捕役照例充軍遇赦不准援免 \\n 16.05 \\n 凡遇恩詔內開有軍流俱免之條其和同誘拐案內係民人改發煙瘴少輕地方者即准寬免係旗下家人於誘拐案內發遣為奴人犯亦許一體援免 \\n 16.06 \\n 直省地方偶值雨澤愆期應請治理刑獄者除徒流等罪外其各案內牽連待質及笞杖內情有可原者該督撫一面酌量分別減免省釋一面奏聞 \\n 16.07 \\n 凡察哈爾蒙古及札薩克地方偷竊四項牲畜罪應發遣賊犯遇赦俱不准減等 \\n 16.08 \\n 傳習白陽白蓮八卦紅陽等項邪教為首之犯無論罪名輕重恭逢恩赦不准查辦並逐案聲明遇赦不赦字樣其為從之犯亦俱不准援減 \\n 16.09 \\n 凡在京在外已徒而又犯徒律應總徒四年及原犯總徒四年准徒五年者若遇赦減等俱減一年其誣告平人死罪未決應杖一百流三千里加徒役三年者如徒役未滿遇赦減等減為總徒四年若再遇赦仍准再減一年如已到流配所加徒役已滿者即照尋常流犯減為徒三年 \\n 16.10 \\n 凡侵盜倉庫錢糧入己數在一千兩以上擬斬監候之犯遇赦准予援免如數逾一萬兩以上者不准援免 \\n 16.11 \\n 凡觸犯祖父母父母發遣之犯遇赦查詢伊祖父母父母願令回家如恩赦准其免罪者即准釋放若祇准減等者仍行減徒其所減徒罪照親老留養之例枷號一箇月滿日釋放毋庸充配儻釋回後再有觸犯復經祖父母父母呈送民人發往新疆給官兵為奴旗人枷號兩箇月仍發黑龍江當差 \\n 16.12 \\n 凡宗室覺羅及旗人民人觸犯祖父母父母呈送發遣圈禁之犯除恭逢恩赦仍遵定例查詢辦理外若遇有犯親病故許令親屬呈報各該旗籍明咨宗人府並行知配所督撫將軍查覈原案祇係一時偶有觸犯尚無怙終屢犯重情並查看本犯果有聞喪哀痛迫切情狀如係宗室覺羅由宗人府奏請釋放如係旗人民人由各督撫將軍咨報刑部覈明奏請釋放如在逃被獲訊明實因思親起見又有聞喪哀痛情狀者即免其逃罪仍發原配安置不准釋回其逃回後自行投首及親屬代首者遇有犯親病故准其察看情形如實係聞喪哀痛免其發回原配仍照不應重律杖八十若本係桀驁性成屢次觸忤干犯致被呈送發遣情節較重之犯俱不准釋回 \\n 16.13 \\n 文武官員舉人監生生員及吏典兵役但有職役之人犯姦盜詐偽并一應贓私罪名遇赦取問明白罪雖宥免仍革去職役 \\n 『律』17.00流犯在道會赦 \\n 1凡流犯在道會赦[赦以奉旨之日為期必於程限內未至配所會赦者方准赦回若雖未至配所]計行程過限者不得以赦放[恐姦徒有意遷廷謂如流三千里日行五十里合該六十日程未滿六十日會赦不問已行遠近並從赦放若從起程日至奉旨日總計有違限者不在赦限若在道]有故者不用此律[有故謂如沿途患病或阻風被盜有所在官司保勘文憑者皆聽除去事故日數不入程限故云不用此律]若[於途中]曾在逃雖在程限內[遇赦]亦不放免其逃者身死所隨家口願還者聽遷徙安置人准此[軍罪亦同] \\n 2其流犯及遷徙安置人已至配所及犯謀反叛逆緣坐應流若造畜蠱毒採生折割人殺一家三人會赦猶流者並不在赦放之限 \\n 3其徒犯在道會赦及已至配所遇赦者俱行放免[流犯加徒者亦免加徒] \\n 條例 \\n 17.01 \\n 凡官員問擬徒罪不論已未到配遇赦減免令各督撫造冊咨部彙題存案其有關人命擬徒常犯遇赦減等另冊報部核辦不得與尋常徒犯按季冊報 \\n 17.02 \\n 凡在京八旗兵丁閒散人等因犯逃罪及別項罪名發遣黑龍江新疆等處當差者如在途在配遇赦回京仍歸入本旗檔內嚴加管束即准以步甲等差挑取儻挑差後怙惡不悛仍復滋事及脫逃被獲者即銷除旗檔發遣煙瘴地方照民人一例管束不准釋回若未經挑差以前復犯逃罪被獲者仍發黑龍江等處當差若自行投回毋論已未挑差仍俱照旗人逃走自首例辦理其有犯別項罪名各照本例科斷"}
{"章节": "名例律上之三", "正文": "名例律上之三 \\n  \\n  \\n 『律』18.00犯罪存留養親 \\n 凡犯死罪非常赦不原者而祖父母[高曾同]父母老[七十以上]疾[篤廢]應侍[或老或疾]家無以次成丁[十六以上]者[即與獨子無異有司推問明白]開具所犯罪名[並應侍緣由]奏聞取自上裁若犯徒流[而祖父母父母老疾無人侍養]者止杖一百餘罪收贖存留養親[軍犯准此] \\n 條例 \\n 18.01 \\n 凡犯罪有兄弟俱擬正法者孝留一人養親仍照律奏聞請旨定奪 \\n 18.02 \\n 凡部內題結軍流徒犯及免死流犯未經發配以前告稱祖父母父母老疾應侍及其母係屬孀婦守節二十年家無以次成丁者如屬大宛二縣民人該縣查明府尹確察報部如屬五城民人兵馬司掌印指揮查明巡城御史確察報部如屬外省民人州縣官查明督撫確察報部軍流徒犯照數決杖徒犯枷號一個月軍流枷號四十日免死流犯枷號兩個月俱准存留養親其各省人犯該督撫照此確查辦理若在外人犯咨解到部之後始告留養者取具該犯確供一面解配一面行查原籍督撫及人犯甫經到配告稱留養者該配所一面收管一面行查如果例應留養取結報部將該犯解籍留養原審官照軍流等犯未經審出實情例議處 \\n 18.03 \\n 軍流徒犯並非獨子地方官知情捏報以故出論如有受賄情弊以枉法論失察者交部議處其鄰保族長人等有假捏出結者照證佐不言實情減本犯罪二等律治罪受財者以枉法從重論若地方官查報後復將假捏情弊自行查明或上司復飭察出及鄰保人等自行首送者除本犯仍發配外官員及鄰保人等俱免議至定案之初不遵例取具有無祖父母兄弟子孫及年歲若干確供者承審之員照軍流等犯未經審出實情例議處 \\n 18.04 \\n 凡人命案件於相驗時即將兇犯之親有無老疾該犯是否獨子訊證明確一併詳報定案時係戲殺及誤殺秋審緩決一次例准減等之案並擅殺鬥殺情輕及救親情切傷止一二處各犯核其情節秋審時應入可矜者如有祖父母父母老疾應侍及孀婦獨子伊母守節二十年者或到案時非例應留養之人迨成招時其祖父母父母已成老疾兄弟子姪死亡者該督撫查取各結聲明具題法司隨案核覆聲請留養[按此隨案聲請留養者]其餘各案秋審並非應入可矜並誤殺緩決一次例不准減等者該督撫於定案時止將應侍緣由聲明不必分別應准不應准字樣統俟秋審時取結報部刑部會同九卿核定入於另冊進呈恭侯欽定[按此秋審時核辦留養者]其謀故殺及連斃二命秋審應入情實無疑之案雖親老丁單毋庸聲請留養[按此無庸聲請留養者]至夫致死妻應行留養承祀之案無論毆殺故殺如覈其情節秋審應入可矜者亦准隨案聲請其餘統俟秋審時取結分別情罪輕重辦理[按此毆死妻分別辦理者]朝審案件一體遵行 \\n 18.05 \\n 凡戲殺誤殺擅殺鬥殺情輕及救親情切傷止一二處各犯如定案時犯親年歲不符原題內未經聲明應侍秋審後核其祖父母父母現已老疾孀婦守節年分堩已符合或成招時家有次丁嗣經身故及被殺之家先有父母嗣已物故與留養之例相符由各督撫查明已入秋審緩決可矜者隨時隨案具題刑部核明題覆准其留養其未入秋審各案如擅殺鬥殺應擬可矜戲殺及誤殺例准緩決一次減等者亦准其隨時查辦如誤殺不准一次減等之案及擅殺鬥殺應擬緩決者照例俟秋審時取結報理[如係擅殺仍照例毋庸查被殺之家有無父母] \\n 18.06 \\n 凡鬥殺等案及毆妻致死之犯奉旨准其留養承祀者將該犯枷號兩個月責四十板鬥殺等案追銀二十兩給死者家屬養贍至毆妻致死原題時親老丁單聲請留養遇有父母先存後故與承祀之例相符者各督撫於秋審時查明取結另行報部九卿一體核擬具題儻有假捏等弊除本犯仍照原擬不准留養承祀外查報之地方官及捏造之鄰保族長等俱照捏報軍流留養例分別議處治罪若留養承祀之後如有不安分守法別生事端無論罪名輕重即照現犯之罪按律定擬不准復行聲請 \\n 18.07 \\n 殺人之犯有秋審應入緩決應准存留養親者查明被殺之人有無父母是否獨子於本內聲明如被殺之人亦係獨子但其親尚在無人奉侍不論老疾與否殺人之犯皆不准留養若被殺之人平日游蕩離鄉棄親不顧或因不供養贍不聽教訓為父母所擯逐及無姓名籍貫可以關查者仍准其聲請留養至擅殺罪人之案與毆斃平人不同如有親老應侍照例聲請毋庸查被殺之家有無父母是否獨子 \\n 18.08 \\n 尊長故殺卑幼之案如有親老丁單定案時於疏內聲明俟秋審時取結報部分別情罪輕重辦理 \\n 18.09 \\n 凡旗人犯斬絞外遣等罪例合留養承祀者照民人一體留養承祀 \\n 18.10 \\n 凡因誣告擬流加徒之犯除被誣罪名應准留養者仍照定例遵行外如誣告人謀殺及為強盜等罪以致被誣良民久淹獄底身受刑訊蕩產破家迨審明反坐者依律問發不准留養 \\n 18.11 \\n 凡曾經觸犯父母犯案並素習匪類為父母所擯逐及在他省獲罪審係遊蕩他鄉遠離父母者俱屬忘親不孝之人概不准留養若係官役奉差者客商貿易在外寄資養親確有實據者及兩省地界毘連相距在數十里以內者該督撫於定案時察覈明確按其情罪輕重照例應侍緣由於題咨內聲敘 \\n 18.12 \\n 凡死罪及軍流遣犯獨子留養之案如該犯本有兄弟併姪出繼可以歸宗者及本犯身為人後所後之家可以另繼者概不得以留養聲請若該犯之兄弟與姪出繼所後之家無可另繼之人不可歸宗及本犯所後之家無可另繼者仍准其聲請留養其徒罪人犯兄弟併姪出繼毋庸令其歸宗及本犯身為人後毋庸另繼概准聲請留養 \\n 18.13 \\n 凡軍務未竣以前自首逃兵內如實係因病落後並非無故脫逃而其父兄曾經沒於王事又親老家無次丁者准其留養其無故脫逃續經拏獲者雖有父母沒於王事仍不准其留養 \\n 18.14 \\n 凡卑幼毆死本宗期功尊長定案時皆按律問擬概不准聲請留養其有所犯情節實可矜憫奉旨改為斬監候者統俟秋審情實二次蒙恩免勾奏明改入緩決之後由該督撫查明該犯應侍緣由於秋審時取結報部覈辦至毆死本宗緦麻外姻功緦尊長如有親老丁單應行留養堩俟秋審時取結分別辦理 \\n 18.15 \\n 各衙門差役犯案除因公致罪及因人連累或尋常過犯並無倚勢滋擾情事遇有親老丁單仍准查辦留養外其餘概不准聲請留養 \\n 18.16 \\n 遣犯內強盜窩主造意不行又不分贓者[按現改新疆為奴]拏獲逃人不將實在窩留之人指出再行妄報者[按烏魯木齊種地當差此條道光十四年已改為逃人續供之窩家提來審明又屬誣扳此處亦應修改]發遣雲貴兩廣煙瘴偷刨人參人犯在配脫逃者[按伊犁為奴]盛京旗下家奴為匪逃走至二次者[按駐防為奴]派往各省駐防滿洲兵丁臨行及中途脫逃者[按伊犁當差]用藥迷人甫經學習即行敗露者[按伊犁為奴]用藥迷人已經得財為從者[按新疆為奴]用藥迷人被迷之人當時知覺未經受累者[按伊犁為奴]閩省不法棍徒引誘偷渡之人包攬過臺中途謀害人未死同謀者[按煙瘴充軍]應發極邊煙瘴罪人事發在逃被獲時有拒捕者[按新疆為奴]開窯誘取婦人子女勒賣為從者[按煙瘴充軍]永遠枷號人犯已逾十年原擬死罪應發遣充軍者[按發往伊犁]大夥梟徒拒捕傷差案內之灶丁窩家[按伊犁為奴]及軍營脫逃兵丁在軍務未竣以前投首者[按駐防為奴]軍營脫逃餘丁被獲者[按極邊足四千里]聚眾奪犯殺差案內隨同拒捕未經毆人成傷者[按極邊四千里]川省匪徒在野攔搶四人至九人未經傷人者[按伊犁為奴]臺灣無籍游民兇惡不法犯該徒罪以上情重者[按新疆為奴]賊犯犯罪事發抗拒殺差案內為從在場助勢者[按極邊足四千里]罪囚越獄脫逃三人以上原犯徒罪為從及杖笞為首並一二人原犯軍流為從及徒罪為首者[按伊犁為奴]幕友長隨書役等倚官妄為累及本官罪應軍流以上與同罪者新疆兵丁跟役如有酗酒滋事互相調發者[按為奴]行竊軍犯在配復行竊者[按一二次煙瘴軍三次新疆當差]搶奪金刃傷人及折傷下手為從者[按邊遠充軍]積匪猾賊及窩留者[按煙瘴軍]回民犯竊結夥三人以上執持繩鞭器械者[按煙瘴軍]開棺見屍二次為從者[按此條已改絞罪盜未殯未埋屍柩開棺見屍為從二次發邊遠充軍三次發煙瘴充軍似應修改]引誘包攬偷渡過臺招集男婦至三十人以上者[按新疆為奴]蠹役詐贓十兩以上者[按近邊]積慣訟棍罪應擬軍者軍流徒犯內強盜並有關倫理及兇徒擾害地方罪應發遣者俱不准聲請留養 \\n 18.17 \\n 搶竊滿貫擬絞秋審援決一次者[按煙瘴軍]竊盜三犯贓至五十兩以上擬絞秋審緩決一次者[按煙瘴厙]三次犯竊計贓五十兩以下至三十兩者[按煙瘴軍]三十兩以下至十兩者[按邊遠軍]竊贓數多罪應滿流者[按附近軍]搶奪傷人傷非金刃傷輕平復者[按煙瘴軍]竊盜臨時拒捕傷非金刃傷輕平復者[按邊遠軍]發掘他人墳塚見棺槨為首[按近邊軍]及開棺見屍為從者[按改絞此條已罪]內地民人在新疆犯至軍流互相調發者[按此條本例已改為解回內地互相調發之例已改此條即應刪除]調姦未成和息後因人恥笑復追悔抱忿自盡致死二命者[按邊遠軍]行營金刃傷人者[按伊犁為奴]川省匪徒在野攔搶十人以上被脅隨行者[按烏魯木齊為奴]兇徒因事忿爭執持軍器毆人至篤疾者[按邊遠軍]夥眾搶去良人子弟強行雞姦之餘犯問擬充軍者[按煙瘴]並軍流徒犯內造賣販賣賭具誘拐及各項情輕人犯果於未經發配及甫經到配以前告稱有祖父母父母老疾應侍與例相符准其留養一次照例枷責分別刺字詳記檔案若留養之後復犯軍遣流徒等罪概不准再行留養 \\n 『律』19.00天文生有犯 \\n 凡欽天監天文生習業已成[明於測驗推步之法]能專其事者犯軍流及徒各決杖一百餘罪收贖[仍令在監習業犯謀反叛逆緣坐應流及造畜蠱毒採生折割人殺一家三人家口會赦猶流及犯鬥毆傷人監守常人盜竊盜掏摸搶奪編配刺字與常人一體科斷不在留監習業之限] \\n 條例 \\n 19.01 \\n 凡欽天監官為事請旨提問與職官一例問斷該為民者送監仍充天文生身役該徒流充軍者備由奏請定奪其有不由天文生出身者悉照例革職發遣 \\n 19.02 \\n 養象軍奴犯該雜犯死罪及徒流罪決杖一百俱住支月糧[如徒三年就住支三年月糧也]各照年限常川養象滿日仍舊食糧養象笞杖的決 \\n 『律』20.00工樂戶及婦人犯罪 \\n 凡工匠樂戶犯罪者五徒並依杖數決訖留住[衙門]照徒年限拘役[住支月糧其鬥毆傷人及監守常人盜竊盜掏摸搶奪發配刺字與常人一體科斷不在留住拘役之限]其婦人犯罪應決杖者姦罪去衣[留褲]受刑餘罪單衣決罰皆免刺字若犯徒流者決杖一百餘罪收贖 \\n 條例 \\n 20.01 \\n 和聲署官俳精選樂工演習聽用若樂工投託勢要挾制官俳及抗拒不服拘換者聽申禮部送問就於本司門首枷號一箇月發落若官俳徇私聽囑放富差貧縱容四外逃躲者參究治罪革去職役 \\n 20.02 \\n 婦女有犯毆差鬨堂之案罪至軍流以上者實發駐防為奴犯徒罪者若與夫男同犯一體隨同實發亦不准收贖若婦女專犯徒罪者仍照律收贖 \\n 20.03 \\n 各直省審理婦女翻控之案實係挾嫌挾忿圖詐圖賴或恃係婦女自行翻控審明實係虛誣罪應軍流以上及婦女犯盜後經發覺致縱容袒護之祖父母父母並夫之祖父母父母畏罪自盡例應問擬雲貴兩廣極邊煙瘴充軍者堩免其實發駐防為奴各監禁三年限滿由有獄管獄官察看情形實知改悔據實結報即予釋放儻在監復行滋事犯該笞杖者仍准收贖犯該徒罪以上加監禁半年軍流以上加監禁一年再行釋放若官吏獄卒故意陵虐者照陵虐罪囚例加等治罪其婦女翻控訊明實因伊夫及尊長被害並痛子情切懷疑具控及聽從主使出名誣控到官後供出主使之人俱准其收贖一次如不將主使之人供明仍照例監禁俟三年限滿再分別禁釋 \\n 20.04 \\n 京城姦媒有犯誘姦誘拐罪坐本婦之案如犯該軍流俱實發各省駐防為奴其罪止徒杖者准其收贖徒罪所得杖罪即照婦女犯姦之例一體的決不准收贖 \\n 20.05 \\n 婦女犯軍流等罪除例載實發駐防為奴[按此應實發者]及酌量監禁免其實發各條外[按此應監禁者見上條]若係積匪並窩留盜犯多名及屢次行兇訛詐罪應外遣者實發駐防給官兵為奴罪應軍流者准其收贖一次仍詳記檔案如不知悛改復犯前罪即行實發駐防不准收贖犯該徒罪以下者仍准收贖不得加重實發 \\n 『律』21.00徒流人又犯罪 \\n 犯罪已發[未論決]又犯罪者從重科斷已徒已流而又犯罪者依律再科後犯之罪[不在從重科斷之限]其重犯流者三流並決杖一百於配所拘役四年若[徒而又]犯徒者依後所犯杖數該徒年限[議擬明白照數]決訖[仍令]應役[通前]亦總不得過四年[謂先犯徒三年已役一年又犯徒三年者止加杖一百徒一年之類則總徒不得過四年三流雖並杖一百俱役四年若先犯徒年未滿者亦止總役四年]其[徒流人又犯]杖罪以下[者]亦各依[後犯笞杖]數決之[充軍又犯罪亦准此]其應加杖者亦如之[謂天文生及婦人犯者亦依律科之] \\n 條例 \\n 21.01 \\n 先犯雜犯死罪納贖未完及准徒年限未滿又犯雜犯死罪者決杖一百除杖過數目准銀七分五釐再收贖銀四錢五分又犯徒流笞杖罪者決其應得杖數五徒三流各依律收贖銀數仍照先擬發落若三次俱犯雜犯死罪者奏請定奪 \\n 21.02 \\n 免死減等發遣新疆08古塔黑龍江等處盜犯除脫逃被獲仍照定例斬決外如在配所殺人及犯別項無關人罪應斬絞監候者該將軍等奏咨到部刑部查明原案定擬斬決分別題奏行文該將軍於眾人前即行正法犯該徒罪以上者擬斬監候犯該笞杖者枷號三箇月鞭一百至平常發遣人犯在配殺人仍分別謀故鬥毆按律定擬如犯該遣罪者在配所枷號六箇月犯該軍流者枷號三箇月該犯徒罪者枷號二箇月俱鞭一百犯該笞杖者各照應得之數鞭責發落 \\n 21.03 \\n 閩省沿海府屬如有金刃傷人問擬杖徒之犯或在配所或徒滿回籍仍執持金刃傷人者俱發近邊充軍 \\n 21.04 \\n 軍犯在配復犯徒罪者分別枷號徒一年者於配所枷號一箇月每等遞加五日[按一年半三十五日二年四十日二年半四十五日三年五十日]復犯流罪及復犯軍罪輕於原犯罪名或與原犯罪名相等者即照原犯罪名加等調發若復犯軍罪重於原犯罪名者即照復犯罪名加等調發各加枷號一箇月罪至極邊煙瘴者發遣新疆酌撥種地當差[按無論原犯復犯也] \\n 21.05 \\n 尋常竊盜問擬軍流徒罪到配後除犯非偷竊及所犯罪重者仍各照律例辦理外其有在配在逃行竊審係一二次贓未至滿貫者徒罪復犯擬以滿流軍流復犯俱改發雲貴兩廣極邊煙瘴充軍若犯至三次者徒罪復犯亦改發雲貴兩廣極邊煙瘴充軍軍流復犯發遣新疆酌撥種地當差計贓滿貫者仍照律擬絞監候 \\n 21.06 \\n 旗下另戶人等因犯逃人匪類及別項罪名發遣黑龍江等處並奉天08古塔黑龍江等處旗人發遣各處駐防當差者三年後果能悔罪改過即入本地丁冊擇其善者挑選匠役披甲給與錢糧三年內不行改過及已過三年造入丁冊後復行犯罪即銷除旗檔改發雲貴兩廣令地方官與民一人體嚴加管束奉天08古塔黑龍江等處人犯解送刑部轉發其各省駐防人犯就近移交該省督撫解往應發省分充配該將軍於彙題一年內收到人犯數目本內一併彙題至奉旨發遣旗下另戶內如有行兇為匪者該將軍另行請旨辦理 \\n 21.07 \\n 改發極邊煙瘴充軍之竊盜在配復犯行竊計贓滿貫者仍照尋常竊盜問擬軍流人犯復竊滿貫例擬絞監候若在配復竊贓未滿貫審係一時掏摸計贓無幾及偷摘蔬果罪止杖責者即於配所枷號三箇月[按此處枷號三月與上免死盜犯同]計贓復犯徒罪者枷號一年復犯流罪者枷號二年復犯軍罪者枷號三年[按枷號並不以三月為限矣]令地方官按月點卯驗封發市示眾若在逃復竊贓未滿貫應仍係煙瘴人犯脫逃例改發新疆酌撥種地當差儻發遣後復犯行竊即照軍犯在配復竊例分別辦理 \\n 21.08 \\n 凡發遣人犯於經過處所辱官詐財生事不法者無論滿漢軍民如係原擬斬罪免死減等人犯該地方即行羈禁嚴審通詳該上司核明具題將不法解犯即於經過處所照原犯斬罪正法示眾儻州縣官隱匿不報或該管上司不行轉揭題參者俱交部照例分別議處如係平常發遣人犯俱照徒流人又犯罪律分別治罪 \\n 21.09 \\n 發遣吉林黑龍江等處免死盜犯在配偷竊官糧計贓八十兩以上者為首擬斬立決其不柔八十兩並為從之犯仍各照本例問擬 \\n 21.10 \\n 回民因行竊窩竊發遣復在配行竊初犯枷號二年再犯枷號三年三犯即永遠枷號若在逃行竊被獲亦遞回配所照此例辦理儻計贓逾貫及行竊時另犯應死罪名仍各從其重者論秋審概入情實擬枷人犯有年限者滿日俱鞭一百遇赦俱不准授減 \\n 21.11 \\n 發遣黑龍江等處為奴人犯有被伊主圖占其妻女因而致斃者將伊主照故殺奴婢例治罪儻為奴人犯有誣捏挾制伊主者照誣告家長律治罪 \\n 21.12 \\n 凡發遣新疆人犯並黑龍江等處為奴婢人犯在配行竊初犯者在配所枷號一年再犯者枷號二年三犯者枷號三年至四犯者即擬以永遠枷號遇赦不准授免 \\n 21.13 \\n 烏魯木齊地方遣犯如有在配滋事犯法及乘間脫逃並逃後另犯不法情事除罪應斬絞者仍照例辦理外其因罪無可加例止枷責之犯覈其所犯事由如係軍流徒罪繫帶鐵桿二年如係笞杖等罪繫帶鐵桿一年果能安份限滿開釋仍令分別當差為奴儻釋放後仍不悛改再繫一年如有怙惡不悛即令永遠繫帶地方官每辦一案報明將軍都統按季彙冊咨部開釋時亦報部查覈如有挾嫌誣陷及徇隱不報者照例辦理"}
{"章节": "名例律下之一", "正文": "名例律下之一 \\n  \\n  \\n 『律』22.00老小廢疾收贖 \\n 凡年七十以上十五以下及廢疾[瞎一目折一肢之類]犯流罪以下收贖[其犯死罪及犯謀反叛逆緣坐應流若造畜蠱毒採生折割人殺一家三人家人會赦猶流者不用此律其餘侵損於人一應罪名並聽收贖犯該充軍者亦照流罪收贖]八十以上十歲以下及篤疾[瞎兩目折兩肢之類]犯殺人[謀故鬥毆]應死[一應斬絞]者議擬奏聞[犯反逆者不用此律]取自上裁盜及傷人[罪不至死]者亦收贖[謂既侵損於人故不許全免亦令其收贖]餘皆勿論[謂除殺人應死者上請盜及傷人者收贖之外其餘有犯皆不坐罪]九十以上七歲以下雖有死罪不加刑[九十以上犯反逆者不用此律]其有人教令坐其教令者若有贓應償受贓者償之[謂九十以上七歲以下之人皆少智力若有教令之者罪坐教令之人或盜財物旁人受而將用受用者償之若老小自用還著老小之人追徵] \\n 條例 \\n 22.01 \\n 凡老幼及廢疾犯罪律該收贖者若例該枷號一體放免應得杖罪仍令收贖 \\n 22.02 \\n 內外現審人犯不應具題者若有老小廢疾俱照律完結其直隸各省審擬具題案內人犯果有老小廢疾者該督撫察明取具地方官印結具題照律收贖如實非老小廢疾徇情題免事發者將出結轉詳官並督撫交部議處其到部人犯有告稱年老及在中途成廢疾者察明實係老疾亦得收贖 \\n 22.03 \\n 教令七歲小兒毆打父母者坐教令者以毆凡人之罪教令九十老人故殺子孫者亦坐教令者以殺凡人之罪 \\n 22.04 \\n 凡瞎一目之人有犯軍流徒杖等罪俱不得以廢疾論贖若毆人瞎一目者仍照律科罪 \\n 22.05 \\n 每年秋審人犯其犯罪時年十五以下及現在年逾七十經九卿擬以可矜蒙恩宥免減流者俱准其收贖朝審亦照此例行 \\n 22.06 \\n 凡篤疾犯一應死罪俱各照本律本例問擬毋庸隨案聲請俱入於秋審分別實緩辦理其緩決之犯俟查辦減等時核其情節應減軍流者再行依律收贖 \\n 22.07 \\n 七歲以下致斃人命之案准其依律聲請免罪至十歲以下鬥毆斃命之案如死者長於兇犯四歲以上准其依律聲請若所長止三歲以下一例擬絞監候不得概行雙請至十五歲以下被長欺侮毆斃人命之案確查死者年歲亦係長於兇犯四歲以上而又理曲逞兇或無心戲殺者方准援照丁乞三仔之例聲請恭候欽定 \\n 22.08 \\n 凡年七十以上十五以下及廢疾犯流罪以下者准其收贖一次詳記檔案若收贖之後復行犯罪除因人連累過誤入罪者仍准其照例收贖外如係有心再犯即各照應得罪名按律充配不准再行收贖 \\n 22.09 \\n 各直省審理年老廢疾翻控之案實係挾嫌挾忿圖詐圖賴或恃係老疾自行翻控審明實係虛誣罪應軍流以上者即行實發一概不准收贖儻訊明實因尊長被害並痛子情切懷疑具控及聽從主使出名誣控到官後供出主使之人俱准其收贖一次若不將主使之人供明不准收贖 \\n 『律』23.00犯罪時未老疾 \\n 凡犯罪時雖未老疾而事發時老疾者依老疾論[謂如六十九以下犯罪年七十事發或無疾時犯罪有廢疾後事發得依老疾收贖或七十九以下犯死罪八十事發或廢疾時犯罪篤疾時事發得入上請八十九犯死罪九十事發得入勿論之內]若在徒年限內老疾亦如之[謂如六十九以下徒役三年役限未滿年入七十或入徒時無病徒役年限內成廢疾並聽准老疾收贖以徒一年三百六十日為率驗該杖徒若干應贖銀若干俱照例折役收贖]犯罪時幼小事發時長大依幼小論[謂如七歲犯死罪八歲事發勿論十歲殺人十一歲事發仍得上請十五歲時作賊十六歲事發仍以贖論] \\n 『律』24.00給沒贓物 \\n 1凡彼此俱罪之贓[謂犯受財枉法不枉法計贓與受同罪者]及犯禁之物[謂如應禁兵器及禁書之類]則入官若取與不和用強生事逼取求索之贓並還主[謂恐嚇詐欺強買賣有餘利科歛及求索之類] \\n 2其犯罪應合籍沒財產赦書到後罪[人]雖[在赦前]決訖[而家產]未曾抄答入官者並從赦免其已抄答入官守掌及犯謀反叛逆者[財產與緣坐家口不分已未入官]並不放免若[除謀反謀叛外]罪未處決[籍沒之]物雖[已]送官[但]未經分配[與人守掌]者猶為未入其緣坐[應流]人[及本犯]家口雖已入官[若]罪人[遇赦]得免[罪]者亦從免放 \\n 3若以贓入罪正贓見在者還官主[謂官物還官私物還主又若本贓是騾轉易得馬及馬生駒羊生羔畜產蕃息皆為見在其贓]已費用者若犯人身死勿徵[別犯身死者亦同若不因贓罪而犯別罪亦有應追財物如埋葬銀兩之類]餘皆徵之若計雇工賃錢[私役弓兵私借官車船之類]為贓者[死]亦勿徵 \\n 4其估贓者皆據犯處[地方]當時[犯時]中等物價估計定罪若計雇工錢者一人一日為銀八分五釐五毫其牛馬駝贏騾車船碾磨店舍之類照依犯時雇工賃值[計算定罪追還]賃錢雖多各不得過其本價[謂船價值銀錢一十兩卻不得追賃值一十一兩之類] \\n 5其贓罰金銀並照犯人原供成色從實追徵入官給主若已費用不存者追徵足色[謂人原盜或取受正贓金銀使用不存者並追足色] \\n 條例 \\n 24.01 \\n 在京在外應行追贓人犯除監守盜及搶奪竊盜之贓並過失殺人應追埋葬銀兩仍照各本例分別辦理外但有還官贓物值銀十兩以上著監追半年勘實力不能完者開具本犯情罪輕重監追年月久近贓數多寡按季彙題請旨定奪其入官贓二十兩以上給主贓三十兩以上亦著監追半年不及前數著監追三箇月勘實力不能完俱免著追一面取結請豁一面定地解配發落毋庸聽候部覆其應監追半年者除人犯先行發落外在內由刑部在外由該督撫仍各於歲底彙題一次 \\n 24.02 \\n 命案內減等發落人犯應追埋葬銀兩勒限一箇月追完有物產可抵者亦著於限內變交如審係十分貧難者量追一半給付屍親收領若限滿勘實力不能完將該犯即行發配一面取具地鄰親族甘結該地方官詳請督撫核實咨請豁免如有隱匿發覺者地鄰人等堩照不應重律治罪地方官照例議處 \\n 24.03 \\n 凡八旗應入官之人令入各旗辛者庫其內務府佐領人送入官者亦照例入辛者庫辛者庫人犯入官之罪者照流罪折枷責結案 \\n 24.04 \\n 凡官役犯贓案內有虧短價值等項追給原主其詐騙逼勒者被害人自行首告亦追給原主督撫科道參發者概追入官 \\n 24.05 \\n 歸旗人員內有應追贓者限五箇月內該督撫查明家產人口造冊並人解部轉交該旗追贓其任所有無私置房產再限地方官六箇月察明結報後有隱匿發覺者交部議處 \\n 24.06 \\n 斷付死者之財產遇赦不得免追 \\n 24.07 \\n 刑部現審案內凡行追贓罰贓變贓贖銀兩承追各官俱各定限一年追完如逾限不行追交該部即行查參將承追各官照例議處 \\n 24.08 \\n 州縣有盜劫庫項除失事之員照數補還者無庸另議外或本人身故產絻力難完繳者即照州縣虧空之例令該管各上司分賠 \\n 24.09 \\n 凡追贓人犯除侵貪官吏仍照例限監追外其搶奪竊盜之贓著地方官於定案之日嚴行比追如果力不能完即將本犯治罪隨時取結詳報分別題咨豁免 \\n 24.10 \\n 參革漢軍官員有應完款項具照定限著追如為數多者酌量展限完納如逾限不完即將該員解旗治罪 \\n 24.11 \\n 緣事獲罪應行查抄貲產而兄弟未經分產者將所有產業查明按其兄弟人數分股計算如家產值銀十萬兄弟五人每股應得二萬祇將本犯名下應得一股入官其餘兄弟名下應得者概行給予 \\n 24.12 \\n 凡內外官員名下應追因公核減借欠等項及該員本係分賠代賠經地方官查明結報家產盡絻無力完繳者俱照例題豁毋庸再於同案各員名下攤追 \\n 24.13 \\n 盜劫之案查出盜犯名下資財什物俱給事主收領其有已經獲犯而原贓未能起獲數在一百兩以內者著落地方官罰賠如數百兩至千兩以上者令地方官罰賠十分之一二尋常竊案不在此例 \\n 24.14 \\n 凡州縣自理贖鍰歲底造冊申報按察司布按自理贖鍰歲底冊報督撫督撫歲底彙造清冊題報刑部察核其承問各官應開明罰贖人姓名及所罰數目曉示各該地方如有以多報少及隱漏者督撫參奏以貪贓治罪 \\n 24.15 \\n 刑部現審案內違例入官住房鋪面各項房屋於定案後徑咨戶部辦理刑部毋庸估變 \\n 24.16 \\n 虧空貪贓官吏一應追賠銀兩該督撫委清查官產之員會同地方官令本犯家屬將田房什物呈明時價當堂公同確估詳登冊記申報上司仍令本犯家屬眼同售賣完項如有侵漁需索等弊許該犯家屬並買主首告將侵漁需索之官吏照侵盜錢糧及受枉法贓律治罪 \\n 24.17 \\n 地方官吏有將入官田房私租於人者除照數追賠外仍照侵盜錢糧例治罪其一應變賣什物俱勒限一年[按與戶部例文不符]眼同本犯家屬照數變賣如逾限未變器皿衣服仍於本地方勒變一應金銀珠玉等物兌明分兩數目造具清冊眼同本犯家屬封固取具並無更換甘結具文解交藩庫遇有便員附搭解部轉交崇文門變價若有竊換等弊許家人及旁人首告加倍追賠仍照侵盜錢糧例治罪 \\n 24.18 \\n 田房產業已經入官即令本犯家屬將契券呈堂出業該管官眼同原主秉公估定開明價值出示速售有願買者即給與印照不許原主勒索找價仍令買主出具並假冒影射甘結存卷如該管官縱容原主據占影射將據占之家屬影射之父兄俱照隱瞞入官財物律坐贓治罪該管官並該上司俱照例分別議處如並無影射等弊首告之人捏詞陷害按律反坐至所典房地及質當物件勒限令原主取贖歸還原本如逾限不贖即開明原本價值出示招賣 \\n 24.19 \\n 八旗催追侵貪銀兩如逾限不完將伊家產變價交官若承變限滿尚無售主照虧欠之數將家產估價入官抵項其家產不能抵完者該參佐領等據實呈報管旗都統等具奏將本犯交部照原擬發落現在家產盡行入官 \\n 24.20 \\n 竊盜案內無主贓物及一切不應給主之贓如係金珠人參等物交內務府銀錢及銅鐵鉛錫等項有關鼓鑄者交戶部硫磺焰硝及24石木植等項有關營造者交工部洋藥及鹽酒等項有關稅務者交崇文門其餘器皿衣飾及馬贏牲畜一應雜貨堩行文都察院答行該城御史督同司坊官當堂估值變價交戶部彙題並將變價數目報都察院及刑部查覈儻有弊混及變價不完由該御史查參 \\n 『律』25.00犯罪自首 \\n 1凡犯罪未發而自首者免其罪[若有贓者其罪雖免]猶徵正贓[謂如枉法不枉法贓徵入官用強生事逼取詐欺科歛求索之類及強竊盜贓徵給主]其輕罪雖發因首重罪者免其重罪[謂如竊盜事發自首又曾私鑄銅錢得免鑄錢之罪止科竊盜罪]若因問被告之事而別言餘罪者亦如上科之[止科見問罪名免其餘罪謂因犯私鹽事發被問不加拷訊又自別言曾竊盜牛又曾詐欺人財物止科私鹽之罪餘罪俱得免之類] \\n 2其[犯人雖不自首]遣人代首若於法得相容隱者[之親屬]為[之]首及[彼此詰發互]相告言各聽如罪人身自首法[皆得免罪其遣人代首者謂如甲犯罪遣乙代首不限親疏亦同自首免罪若於法得相容隱者為首謂同居及大功以上親若奴婢雇工人為家長首及相告言者皆與罪人自首同得免罪卑幼告言尊長尊長依自首律免罪卑幼依干犯名義律科斷]若自首不實及不盡者[重情首作輕情多贓首作少贓]以不實不盡之罪罪之[自首贓數不者止計不盡之數科之]至死者聽減一等其知人欲告及逃[如逃避山澤之類]叛[是叛去本國之類]而自首者減罪二等坐之其逃叛者雖不自首能還歸本所者減罪二等 \\n 3其損傷於人[因犯殺傷於人而自首者得免所因之罪仍從本殺傷法本過失者聽從本法損傷]於物不可賠償[謂如棄毀印信官文書應禁兵器及禁書之類私家既不合有是不可償之物不准首若本物見在首者聽同首法免罪]事發在逃[已被囚禁越獄在逃者雖不得首所犯之罪但既出首得減逃走之罪二等正罪不減若逃在未經到官之先者本無加罪仍得減本罪二等]若私越度關及姦者並不在自首之律 \\n 4若強竊盜詐欺取人財物而於事主處首服及受人枉法不枉法贓悔過回付還主者與經官司自首同皆得免罪若知人欲告而於財主處首還者亦得減罪二等其強竊盜若能捕獲同伴解官者亦得免罪又依常人一體給賞[強竊盜自首免罪後再犯者不准首] \\n 條例 \\n 25.01 \\n 小功緦麻親首告得減罪三等無服之親減一等其謀反叛逆未行如親屬首告或捕送到官者正犯俱同自首律免罪若已行者正犯不免其餘緣坐人亦同自首律免罪 \\n 25.02 \\n 在監斬絞重囚及遣軍流徒人犯如有因變逸出自行投歸者除謀反叛逆之犯仍照原擬治罪不准自首外餘俱照原犯罪名各減一等發落若被拏獲者仍照原犯罪名定擬其自行越獄及看守通同賄縱者雖自行投首仍照各本律例問擬 \\n 25.03 \\n 被擄從賊不忘故土乘間來歸者俱著免罪 \\n 25.04 \\n 凡遇強盜係律得容隱之親屬首告到官同自首法照例擬斷其親屬本身被劫因而告訴到官者依親屬相盜律科罪不在此例 \\n 25.05 \\n 竊盜自首不實不盡及知人欲告而於財主處首還律該減等擬罪者俱免刺 \\n 25.06 \\n 不論強竊盜犯有捕役帶同投首者除本犯不准寬減外仍將捕役嚴行審究儻有教令及賄求故捏情弊將捕役照受財故縱律治罪 \\n 25.07 \\n 強盜同居之父兄伯叔與弟明知為匪或分受贓物者許其據實出首堩准免罪本犯亦得照律減免發落 \\n 25.08 \\n 由死罪減為發遣盜犯並用藥迷竊案內發遣人犯在配及中途脫逃被獲例應即行正法者如有畏罪投回並該犯之父兄赴官稟首拏獲俱准其從寬免死仍發原配地方若准免一次之後復敢脫逃雖自行投回及父兄再為首告俱不准寬免 \\n 25.09 \\n 聞拏投首之犯除律不准首及強盜自首例有正條外其餘一切罪犯俱於本罪上減一等科斷 \\n 25.10 \\n 一人越獄半年內自行投首者仍照原擬罪名完結[按此層免其越獄之罪也]如同夥越獄多人有一人於限內投首供出同夥於半年內盡行拏獲者將自行投首之犯照原罪減一等發落[按此免其越獄之罪又於原犯罪上減一等也]儻供出之同夥內尚有一二人未獲者亦仍照原擬罪名完結如係有服親屬拏首者亦照本犯自首之例分別完結 \\n 25.11 \\n 凡誘拐不知情婦人子女首從各犯除自為妻妾或典賣與人已被姦污者不准自首外其甫經誘拐尚未姦污亦未典賣與人即經悔過自首被誘之人即時給親完聚者將自首之犯照例減二等發落若將被誘之人典賣與人現無下落誘拐之犯自首者仍各按例擬罪監禁自投首到官之日起三年限滿被誘之人仍無下落或限內雖經查獲已被姦污者即將原擬絞候之犯入於秋審辦理原擬流罪之犯即行定地發配儻能限內查獲未被姦污給親完聚者各於原犯罪名上減一等發落 \\n 25.12 \\n 鴉片煙案內人犯如有事未發而自首及聞拏投首者各照律例分別免罪減等首後復犯加一等治罪不准再首 \\n 『律』26.00二罪俱發以重論 \\n 凡二罪以上俱發以重者論罪各等者從一科斷若一罪先發已經論決餘罪後發其輕若等勿論重者更論之通計前[所論決之]罪以充後[發之]數[謂如二次犯竊盜一次先發計贓一十兩已杖七十一次後發計贓四十兩該杖一百合貼杖三十如有祿人節次受人枉法贓四十兩內二十兩先發已杖六十徒一年二十兩後發合並取前贓通計四十兩更科全罪徒三年不枉法贓及坐贓不通計全科]其應[贓]入官[物]賠償[盜]刺字[官]罷職罪止者[罪雖勿論或重科或從一仍]各盡本法[謂一人犯數罪如枉法不枉法贓合入官毀傷器物合賠償竊盜合刺字職官私罪杖一百以上合罷職無祿人不枉法贓一百二十兩以上罪止杖一百流三千里之類各盡本法擬斷] \\n 條例 \\n 26.01 \\n 凡人命案件按律不應擬抵罪止軍流徒人犯[如家長有服親屬強姦奴僕雇工人妻女未成致令羞忿自盡罪應擬軍向有人居止宅舍放彈射箭因而致死罪應擬流和姦之案姦婦因姦情敗露羞愧自盡及窩弓不立望竿因而致死並擅殺姦盜罪人罪應擬徒之類]除致死二命照律從一科斷外如至三命者於應得軍流徒本罪上各加一等三命以者按照致死人數遞加一等罪止發遣新疆酌發種地當差不得加入於死若致死三命以上例有專條者各照定例辦理[如威逼人致死非一家至三命以上者發近邊充軍之類]至過失殺人之案仍照律收贖殺至數命者按死者名數各追銀十二兩四錢二分給各親屬收領毋庸加等治罪[至此等案件必頁詳細研鞫若核其案情近於過失而情節較重或耳目所可及思慮所可到並非初無害人之意者應仍照例分別定擬不得濫引過失殺律收贖] \\n 26.02 \\n 身犯兩項罪名援引各律各例俱應斬決者加擬梟示[如一犯輪姦已成為首一犯強盜入室搜贓同時並發之類]若身犯二罪應擬斬決係同一律例並非兩項罪名者毋庸梟示[如強盜入室搜贓又行劫已至數次同時並發仍擬斬決之類] \\n 26.03 \\n 凡兩犯凌遲重罪者於處決時加割刀數 \\n 『律』27.00犯罪共逃 \\n 凡犯罪共逃亡其輕罪囚能捕獲重罪囚而首告及輕重罪相等但獲一半以上首告者皆免其罪[以上指自犯者言謂同犯罪事發或各犯罪事發而共逃者若流罪囚能捕死罪囚徒罪囚能捕流罪囚首告又如五人共犯罪在逃內一人能捕二人而首告之類皆得免罪若損傷人及姦者不免仍依常法]其因[他]人[罪犯]連累致罪而[正犯]罪人自死者[連累人]聽減本罪二等[以下指因人連累而言謂因別人犯罪連累以得罪者如藏匿引送資給罪人及保勘供證不實或失覺察關防鈐束聽使之類其罪人非被刑殺而自死者又聽減罪二等]若罪人自首告[得免]及遇赦原免或蒙特恩減罪收贖者[連累人]亦准罪人原免減等贖罪法[謂因罪人連累以得罪若罪人在後自首告或遇恩赦全免或蒙特恩減一等二等或罰贖之類被累人本罪亦各依法全免減等收贖] \\n 『律』28.00同僚犯公罪 \\n 1凡同僚犯公罪者[謂同僚官吏連署文案判斷公事差錯而無私曲者]並以吏典為首首領官減吏典一等佐貳官減首領官一等長官減佐貳官一等[官內如有缺員亦依四等遞減科罪本衙門所設官吏無四等者止准見設員數遞減]若同僚官一人有私自依故出入人罪[私罪]論其餘不知情者止依失出入人罪[公罪]論[謂如同僚連署文案官吏五人若一人有私自依故出入人罪論其餘四人雖連署文案不知有私者止依失出入人罪論仍依四等遞減科罪] \\n 2若[不司]申上司[事有差誤上司]不覺失錯准行者各遞減下司官吏罪二等[謂如縣申州州申府府申布政司之類]若上司行下[事有差誤而]所屬依錯施行者各遞減上司官吏罪三等[謂如布政司行府府行州州行縣之類]亦各以吏典為首[首領佐貳長官依上減之] \\n 『律』29.00公事失錯 \\n 1凡[官吏]公事失錯自覺舉者免罪其同僚官吏[同署文案法]應連坐者一人自覺舉餘人皆免罪[謂緣公事致罪而無私曲者事若未發露但同僚判署文案官吏一人能檢舉改正者彼此俱無罪責] \\n 2其斷罪失錯[於入]已行論決者[仍從失入人罪論]不用此律[謂死罪及笞杖已決訖流罪已至配所徒罪已應役此等並為已行論決官司雖自檢舉皆不免罪各依失入人罪律減三等及官吏等級遞減科之故云不用此律其失出人罪雖已決放若未發露能自檢舉貼斷者皆得免其失錯之罪]其官文書稽程[官]應連坐者一人自覺舉餘人亦免罪[承行]主典[之吏]不免[謂文案小事五日程中事十日程大事二十日程此外不了是名稽程官人自檢舉者並得全免惟當該吏典不免]若主典自舉者並減二等[謂當該吏典自檢舉者皆得減罪二等官全免]"}
{"章节": "名例律下之二", "正文": "名例律下之二 \\n  \\n  \\n 『律』30.00共犯罪分首從 \\n 1凡共犯罪者以[先]造意[一人]為首[依律斷擬]隨從者減一等 \\n 2若一家人共犯止坐尊長若尊長年八十以上及篤疾歸罪於共犯罪以次尊長[如無以次尊長方坐卑幼謂如尊長與卑幼共犯罪不論造意獨坐尊長卑幼無罪以尊長有專制之義也如尊長年八十以上及篤疾於例不坐罪即以共犯罪次長者當罪又如婦人尊長與男夫卑幼同犯雖婦人為首仍獨坐男夫]侵損於人者以凡人首從論[造意為首隨從為從侵謂竊盜財物損謂鬥毆殺傷之類如父子合家同犯並依凡人首從之法為其侵損於人是以不獨坐尊長]若共犯罪而首從本罪各別者各依本律首從論[仍以一人坐以首罪餘人坐以從罪謂如甲引他人共毆親兄甲依弟毆兄杖九十徒二年半他人依凡人鬥毆論笞二十引如卑幼引外人盜己家財物一十兩卑幼以私擅用財加二等笞四十外人依凡盜從論杖六十之類] \\n 3若本條言皆者罪無首從不言皆者依首從法 \\n 4其[同]犯擅入皇城宮殿等門及[同]私越度關若[同]避役在逃及[同]犯姦者[律雖不言皆]亦無首從[謂各自身犯是以亦無首從皆以正犯科罪] \\n 條例 \\n 30.01 \\n 凡父兄子弟共犯姦盜殺傷等案如子弟起意父兄同行助勢除律應不分首從及其父兄犯該斬絞死罪者仍按其所犯本罪定擬外餘俱視其本犯科條加一等治罪概不得引用為從字樣 \\n 『律』31.00犯罪事發在逃 \\n 1人共犯罪而有一人在逃現獲者稱逃者為首更無[人]證佐則[但據其所稱]決其從罪後獲逃者稱前獲[之人]為首鞫問是實還[將前人]依首論通計前[決之]罪以充後[問之]數 \\n 2若犯罪事發而在逃者眾證明白[或係為首或係為從]即同獄成[將來照提到官止以原招決之]不頁對問[仍加逃罪二等逃在未經到官之先者不坐按此加逃罪本於箋釋瑣言] \\n 條例 \\n 31.01 \\n 各處將軍每年派官二員驍騎校二員帶領領催兵丁專緝逃人除明知故縱受賄賣放者交部治罪外其不實力緝拏者另委能員追緝仍將發遣人犯並八旗家人私自逃走者每月造冊報部每年十月截數將已獲若干名未獲若干名或並無脫逃或脫逃後盡數全獲及應行議處議敘之處逐一分晰咨報軍機處兵刑二部堩限於十二月初旬咨齊以憑核覆具題恭候欽定 \\n 31.02 \\n 內外現任文武職官除擅離職役查明尚非實在脫逃者仍照本律辦理外如負罪潛逃一經拏獲罪應斬決絞決者毋庸另議其犯該監候者俱改為立決犯該軍流以下者無論本罪輕重一經脫逃被獲俱改為擬絞監候秋審時將原犯情罪聲明具奏如無故私自逃走被獲者發往黑龍江當差一年限內自行投回減一等杖一百徒三年加枷號兩箇月逾限投回不准減等 \\n 31.03 \\n 人命搶竊及拒捕共毆等案正犯在逃未獲案內牽連餘犯審係無干即行省釋不准濫行監候待質若現獲之犯稱逃者為首如現獲多於逸犯供證確鑿以及逸犯雖多而現獲之犯係先後拏獲或雖同時並獲經隔別研訊實係逃者為首或事主屍親旁人指證有據者即依律先決從罪毋庸監候待質若案內人數眾多僅獲一二名無事主屍親證佐指認者將現獲之犯按例擬罪監禁俟逸犯就獲後質訊明確定地起解儻正犯日久無獲為從監候待質人犯除強盜案件不應寬釋外其餘人命等案如原擬遣軍流罪已過十年徒罪已過五年杖罪已過三年並未擬定罪名之人已過二年者該督撫陸續查明咨部核覆應遣軍流徒者照原擬罪名即行發配應杖罪及並未擬定罪名之人取具的保釋放在外俟緝獲正犯之日再行質審儻釋放後私自逃匿保人各照不應輕律笞四十本犯獲日杖罪人犯照擬杖罪加枷號一箇月並未擬定罪名之人照不應重律杖八十若監候年限內恭遇恩赦如在逃本犯拏獲時例得減免者待質之犯准其即行查辦省釋 \\n 31.04 \\n 凡人命搶竊等案正犯在逃未獲為從應斬絞監候人犯按例擬罪入於秋審分別情實緩決辦理毋庸監候待質應緩決者俟查辦減等時如係應行減等人犯即照所減之遣軍流罪按定例限監禁待質十年限滿正犯無獲照例分別發配或限內遇赦累減再照所遞減罪名按限查辦情實未勾者亦俟改人緩決准減之後一例辦理 \\n 31.05 \\n 內外問刑衙門審辦案件除本犯事發在逃眾證明白照律即同獄成外如犯未逃走鞫獄官詳別訊問務得輸服供詞毋得節引眾證明白即同獄成之律遽請定案其有實在刁健堅不承招者如犯該徒罪以上仍具眾證情狀奏請定奪不得率行咨結杖笞以下係本應具奏之案照例奏請其尋常咨行事件如果訊無屈抑經該督撫親提審究實係逞刁狡執意存拖累者即具眾證情狀咨部完結 \\n 31.06 \\n 凡有關人命應擬斬絞各犯脫逃二三年後就獲如謀殺故殺及拒捕殺人等類情重之犯倖稽顯戮者各依原犯科條應監候者俱改為立決尋常命案仍照本律本例擬以監候其無關人命應擬死罪各犯俱隨案酌核情節分別定擬其知情藏匿罪人者照律治罪知情之鄰保甲長俱杖八十該杝方官稽查不力者交部議處若有屬員藏匿罪人該管上司不行糾參者亦交部議處 \\n 斬監候改立決候款 \\n 謀殺人造意者 \\n 故殺人者 \\n 犯罪拒捕殺人者 \\n 興販私鹽拒捕殺人者 \\n 軍士毆本管官死者 \\n 吏卒毆本部五六品長官及佐貳官首領官死者 \\n 所統屬官毆長官死者 \\n 軍民人等毆死京在現任官者 \\n 毆宗室覺羅死者[按此非例實之案] \\n 毆死內外緦麻尊長者[按此非例實之案] \\n 毆外姻小功尊長死者 \\n 聽從下手毆本宗大功小功兄姊尊長僅令毆打輒疊毆多傷至死者[按此雖例實向俱免勾] \\n 妻妾毆夫之期親尊長死者 \\n 妻妾毆夫之大功小功尊長死者[按此二條非例實之案] \\n 奴卑毆家長緦麻小功大功親死者 \\n 雇工人毆家長期親若外祖父母及緦麻小功大親死者 \\n 文武生員武斷鄉曲欺壓平民其人不敢與爭旁人不敢勸阻將人毆打死者 \\n 與人鬥毆後遷怒於其父母毒毆致斃者 \\n 殺內外功服緦麻及族中奴僕一家三人者 \\n 尊長率領家人打奪罪人致家人殺人者 \\n 官司差人追徵錢糧勾攝公事而毆死差人者[按此非例實之案] \\n 死囚令人自殺子孫於祖父母父母及奴婢雇工人於家長聽從下手者 \\n 圖財害命未得財殺人為首者 \\n 圖財害命不加功而得財者 \\n 庸醫因事故用藥殺人者 \\n 誣良為強竊盜拷打致死者 \\n 誣竊為盜拷打致斃者 \\n 番役誣陷無辜妄用腦31及竹簽烙鐵等刑致斃人命者 \\n 捕役受賄將罪人致死為首者 \\n 獄卒受賄謀死本犯為首者 \\n 私放囚人逃走因而死人者 \\n 誣告平民拖累致死三人以上者 \\n 誣告人斬罪所誣之人已決者 \\n 因姦盜而威逼人致死者 \\n 豪強兇惡之徒因事威逼平民自盡一家三命以上者 \\n 用威力強行綁去及設方略誘往四川販賣將被拐之人傷害致死為從者 \\n 略賣良人因而殺人者 \\n 強奪良家妻女已被姦污妻女自盡者 \\n 強姦既成本婦羞忿自盡者 \\n 強姦未遂將本婦毆傷越數日後因傷身死者 \\n 強姦既成其夫與父母親屬羞忿自盡者 \\n 強姦內外緦麻以上親及緦麻以上親之妻妻前夫之女同母異父姊妹未成本婦羞忿自盡者 \\n 縱容妻妾與人通姦因別情將姦夫姦婦一齊殺死者 \\n 坐糧廳及各倉書役人等向關米之人勒索因而打死人命者 \\n 出哨兵弁見船覆溺阻撓不救致淹綁人命為首阻救之人[照故殺斬候按此從前 \\n 例文也嘉慶年間改為見船覆溺並未搶取貨物但阻撓不救以致商民淹斃者為首] \\n 出哨兵弁遇商船遭風覆溺人尚未死不速救護止顧撈搶財物以致商民淹斃為從之兵丁及在船將備雖不同謀而分贓者 \\n 黔楚紅苗讎忿搶奪殺人聚眾不及五十人為首及聚眾至百人殺人為從下手者 \\n 貴州地方有外來流棍勾通本地棍徒將荒村居住民苗人戶殺害人命擄其婦人子女計圖販賣不論已賣未賣曾否出境案內有迫脅同行在埸未經下手者 \\n 發遣當差為奴之犯殺死伊管主一家三人並三人以上其不知情之子孫 \\n 嗣母繼母因姦將子女致死滅口致令伊夫絕嗣者 \\n 絞監候改立決條款 \\n 誣告人絞罪所誣之人已決者 \\n 誣竊為盜嚇詐逼認因而致死二命者 \\n 捏造姦贓蹟寫揭字帖及編造歌謠挾讎污衊致被誣之人忿激自盡者 \\n 獄卒以金刃及他物與囚致囚殺人者 \\n 獄卒陵虐罪囚剋減衣糧因而致死者 \\n 獄卒受賄謀死本犯為從加功者 \\n 衙役恐嚇索詐致斃人命者 \\n 捕役受人賄囑將罪人致命從而加功者 \\n 挾讎放火因而殺人及有焚壓致死之為從商謀下手燃火者 \\n 鬥毆連斃二命者 \\n 好鬥兇徒見人鬥毆輒約夥尋釁將人父母毆斃為從者 \\n 因事逼迫期親尊長致死者[按近夾亦有免勾之案] \\n 軍民人等因事逼迫本管官致死為首者 \\n 因事威逼平民自盡一家二命及三命而非一家者 \\n 嫡母因姦將子女致死滅口致令伊夫絕嗣者 \\n 喇嘛和尚等強姦致死人命為從者 \\n 兵民聚眾十人以下興販私鹽拒捕殺人為從下手者 \\n 黔楚紅苗讎忿搶奪聚眾至五十人殺人為從下手者 \\n 『律』32.00親屬相為容隱 \\n 1凡同居[同謂同財共居親屬不限籍之同異雖無服者亦是]若大功以上親[謂另居大功以上親屬係服重]及外祖父母外孫妻之父母女06若孫之婦夫之兄弟及兄弟妻[係恩重]有罪[彼此得]相為容隱奴婢雇工人[義重]為家長隱者皆勿論[家長不得為奴婢雇工人隱者義當治其罪也] \\n 2若漏泄其事及通報消息致令罪人隱匿逃避者[以其於法得相容隱]亦不坐[謂有得相容隱之親屬犯罪官司追捕因而漏泄其事及暗地通報消息與罪人使令隱避逃走故亦不坐] \\n 3其小功以下相容隱及漏泄其事者減凡人三等無服之親減一等[謂另居小功以下親屬] \\n 4若犯謀叛以上者不用此律[謂雖有服親屬犯謀反謀大逆謀叛但容隱不首者依律科罪故云不用此律] \\n 條例 \\n 32.01 \\n 父為母所殺其子隱忍於破案後始行供明者照不應重律杖八十如經官審訊猶復隱忍不言者照違制律杖一百若母為父所殺其子仍聽依律容隱免科 \\n 『律』33.00處決叛軍 \\n 凡邊境[重地]城池若有軍人謀叛守禦官捕獲到官顯跡證佐明白鞫問招承申報督撫提鎮審問無07隨即依律處治具由奏聞如在軍前[有謀叛能]臨陣擒殺者[事既顯明機係呼吸]不在此[委審公審之]限[事後亦頁奏聞] \\n 『律』34.00化外人有犯 \\n 凡化外[來降]人犯罪者並依律擬斷隸理藩院者仍照原定蒙古例 \\n 條例 \\n 34.01 \\n 蒙古案件有送部審理者即移會理藩院衙門將通曉蒙古言語司官派出一員帶領通事赴刑部公同審理除內地八旗蒙古應依律定擬者會審官不必列銜外其隸在理藩院應照蒙古例科斷者會審官一體列銜朝審案內如遇有蒙古人犯知會理藩院堂官到班會審遇有照蒙古例治罪者亦一體列銜 \\n 34.02 \\n 青海蒙古人有犯死罪應正法者照舊例在西08監禁其偷竊牲畜例應擬絞解京監候之犯俟部覆後解赴甘肅按察使衙門監禁於秋審時將該犯情罪入於該省招冊咨送三法司查核 \\n 34.03 \\n 蒙古與民人交涉之案凡遇鬥毆拒捕等事該地方官與旗員會訊明確如蒙古在內地犯事者照刑律辦理如民人在蒙古地方犯事者即照蒙古例辦理 \\n 34.04 \\n 蒙古地方搶劫案件如俱係蒙古人專用蒙古例俱係民人專用刑律如蒙古與民人夥同搶劫核其罪名蒙古例重於刑律者蒙古與民人俱照蒙古例問擬刑律重於蒙古例者蒙古與民人俱照刑律問擬 \\n 34.05 \\n 熱河承德府所屬地方遇有搶奪之案如事主係蒙古人不論賊犯是民人是蒙古專用蒙古例如事主係民人不論賊犯是蒙古是民人專用刑律儻有同時並發之案如事主一係蒙古一係民人即計所失之贓如蒙古所失贓重照蒙古例問擬民人所失贓重照刑律科斷 \\n 『律』35.00本條別有罪名 \\n 1凡本條自有罪名與名例罪不同者依本條科斷 \\n 2若本條雖有罪名其[心]有所規避罪重者[又不泥於本條]自從[所規避之]重[罪]論 \\n 3其本應罪重而犯時不知者依凡人論[謂如叔侄別處生長素不相識姪打叔傷官司推問始知是叔止依凡人鬥法又如別處竊盜偷得大祀神御之物如此之類並是犯時不知止依凡論同常盜之律]本應輕者聽從本法[謂如父不識子毆打之後方始得知止依打子之法不可以凡毆論] \\n 『律』36.00加減罪例 \\n 凡稱加者就本罪上加重[謂如人犯笞四十加一等即坐笞五十或犯杖一百加一等則加徒減杖即坐杖六十徒一年或犯杖六十徒一年加一等即坐杖七十徒一年半或犯杖一百徒三年加一等即坐杖一百流二千里或犯杖一百流二千里加一等即坐杖一百流二千五百里之類]稱減者就本罪上減輕[謂如人犯笞五十減一等即坐笞四十或犯杖六十徒一年減一等即坐杖一百或犯杖一百徒三年減一等即坐杖九十徒二年半之類]惟二死三流各同為一減[二死謂絞斬三流謂流二千里二千五百里三千里各同為一減如犯死罪減一等即坐流三千里減二等即坐徒三年犯流三千里者減一等亦坐徒三年]加者數滿乃坐[謂如贓加至四十兩縱至三十九兩九錢九分雖少一分亦不得科四十兩罪之類]又加罪止於杖一百流三千里不得加至於死本條加入死者依本條[加入絞者不加至斬] \\n 條例 \\n 36.01 \\n 凡例應枷責之犯奉旨改為發遣者俱免其枷責之罪 \\n 36.02 \\n 審擬罪名除奉特旨發遣黑龍江新疆等處外其餘罪應軍流徒杖人犯悉照本條律例問擬不得用不足蔽辜無以示懲從重加等及加數等字樣擅擬改發新彊等處並不准用「雖」「但」字樣抑揚文法其案情錯出律無正條應折衷至掌援引他律他例比附酌核或實在案情重大罪浮於法仍按本律例擬罪堩於疏內聲明恭候聖裁至律例內如拒捕脫逃等項載明照本罪加等者仍各遵照辦理 \\n 『律』37.00稱乘輿車駕 \\n 凡[律中所]稱乘輿車駕及御者[如御物御膳所御在所之類自天子言之而]太皇太后皇太后皇后並同稱制者[自聖旨言之而]太皇太后皇太后皇太子令並同[有犯毀失制書盜及詐為制書擅入宮殿門之類皆當一體科罪] \\n 『律』38.00稱期親祖父母 \\n 凡[律]稱期親及稱祖父母者曾高同稱孫者曾元同嫡孫承祖與父母同[緣坐者各從祖孫本法]其嫡母繼母慈母養母[皆服三年喪有犯]與親母[律]同[改嫁義絻及毆殺子孫不與親母同]稱子者男女同[緣坐者女不同] \\n 『律』39.00稱與同罪 \\n 1凡[律]稱與同罪者[謂被累人與正犯同罪其情輕]止坐其罪[正犯]至死者[同罪者]減一等罪止杖一百流三千里[正犯應刺同罪者免刺故曰]不在刺字絞斬之律若受財故縱與同罪者[其情重]全科[至死者絞]其故縱謀反叛逆者皆依本律[斬絞ａ凡稱同罪者至死減一等稱罪同者至死不減等] \\n 2稱准枉法論准盜論之類[事相類而情輕]但准其罪亦罪止杖一百流三千里並免刺字 \\n 3稱以枉法論及以盜論之類[事相等而情並重]皆與正犯同刺字絞斬皆依本律科斷[然所得同者律耳若律外引例充軍為民等項則又不得而同焉] \\n 『律』40.00稱監臨主守 \\n 1凡[律]稱監臨者內外諸司統攝所屬有文案相關涉及[別處駐答衙門帶管兵糧水利之類]雖非所管百姓但有事在手者即為監臨稱主守者[內外各衙門]該管文案典吏專主掌其事及守掌倉庫獄囚雜物之類官吏庫子斗級欑攔禁子並為主守 \\n 2其職雖非統屬但臨時差遣管領提調者亦是監臨主守 \\n 『律』41.00稱日者以百刻[今時憲書每日計九十六刻] \\n 凡[律]稱一日者以百刻[犯罪違律計數滿乃坐]計工者從朝至暮[不以百刻為限]稱一年者以三百六十日[如秋糧違限雖三百五十九日亦不得為一年]稱人年者以籍為定[謂稱人年紀以附籍年甲為准]稱眾者三人以上稱謀者二人以上[謀狀顯跡明白者雖一人同二人之法] \\n 『律』42.00稱道士女冠 \\n 凡[律]稱道士女冠者僧尼同[如道士女冠犯姦加凡人罪二等僧尼亦然]若於其受業師與伯叔父母同[如俗人罵伯叔父母杖六十徒一年道冠僧尼罵師罪同受業師謂於寺觀之內親承經教合為師主者]其於弟子與兄弟之子同[如俗人毆殺兄弟之子杖一百徒三年道冠僧尼毆殺弟子同罪] \\n 『律』43.00斷罪依新頒律 \\n 凡律自頒降日為始若犯在已前者並依新律擬斷[如事犯在未經定例之先仍依律及已行之例定擬其定例內有限以年月者俱以限定年月為斷若例應輕者照新例遵行] \\n 條例 \\n 43.01 \\n 律例頒布之後凡問刑衙門敢有恣任喜怒引擬失當或移情就例故入人罪苛刻顯著者各依故失出入律坐罪 \\n 『律』44.00斷罪無正條 \\n 凡律令該載不盡事理若斷罪無正條者[援]引[他]律比附應加應減定擬罪名[申該上司]議定奏聞若輒斷決致罪有出入以故失論 \\n 條例 \\n 44.01 \\n 引用律例如律內數事共一條全引恐有不合者許其止引所犯本罪若一條止斷一事不得任意刪減以致罪有出入其律例無可引用援引別條比附者刑部會同三法司公同議定罪名於疏內聲明律無正條今比照某律某例科斷或比照某律某例加一等減一等科斷詳細奏明恭候諭旨遵行若律例本有正條承審官任意刪減以致情罪不符及故意出入人罪不行引用正條比照別條以致可輕可重者該堂官查出即將承審之司員指名題參書吏嚴拏究審各按本律治罪其應會三法司定擬者若刑部引例不確許院寺自行查明律例改正儻院寺駁改猶未允協三法司堂官會同妥議如院寺扶同朦混或草率疏忽別經發覺將院寺官員一併交部議處"}
{"章节": "名例律下之三", "正文": "名例律下之三 \\n  \\n  \\n 『律』45.00徒流遷徒地方 \\n 凡徒役各照應徒年限並以到配所之日為始限滿釋放流犯照依本省地方計所犯應流道里定發各處荒蕪及瀕海州縣安置應遷徙者遷離鄉土一千里外 \\n 徒五等 \\n 發本省驛遞 \\n 流三等 \\n 直隸布政司府分流陝西 \\n 江南布政司府分流陝西 \\n 安徽布政司府分流山東 \\n 山東布政司府分流浙江 \\n 山西布政司府分流陝西 \\n 河南布政司府分流浙江 \\n 陝西布政司府分流山東 \\n 甘肅布政司府分流四川 \\n 浙江布政司府分流山東 \\n 江西布政司府分流廣西 \\n 湖北布政司府分流山東 \\n 湖南布政司府分流四川 \\n 福建布政司府分流廣東 \\n 廣東布政司府分流福建 \\n 廣西布政司府分流廣東 \\n 四川布政司府分流廣西 \\n 貴州布政司府分流四川 \\n 雲南布政司府分流四川 \\n 條例 \\n 45.01 \\n 直省軍流遣犯及實發新疆並由新疆條款改發內地人犯未起解者十月至正月終及六月俱停其發遣若已至中途初冬十月經過州縣照常接遞至十一月初一日方准停遣俟次年二月轉解如遇六月照前停遣儻抵配不遠並發往東南省分各項人犯有情願前進赴配者取具本犯確供一體起解並將不行停遣緣由移咨前途接遞仍報刑部惟雲南省並無盛暑嚴寒各省解往軍流遣犯已入該省邊境者不必停遣其起解之時有情願前進者亦照解往東南省分之例辦理其軍流遣遣犯在配脫逃例應解回原配及改調他省者雖遇隆冬盛暑不准停遣其民人在外省犯徒例應遞回原籍發配之犯若離籍在一千里外者時遇隆冬盛暑亦准停解其起解及接遞州縣如有將應行停解之犯而不停解及將不應停解之犯擅行停解者堩交吏部照例議處[按例內其字太多似應修改] \\n 45.02 \\n 凡發遣人犯酌定名數分起解送如案內人犯眾多至五名以上者每五名作一起先後解送至起解時務必如法鎖40將年貌鎖40填註批內接遞官必按批驗明鎖40完全於批內註明完全字樣鈐蓋印信轉遞前途儻解役人等有受賄開放者計贓照枉法律治罪若轉解之該地方官因前途未曾鎖40不復行查不補加鎖40聽其散行將該地方官與前途未曾鎖40官堩按罪犯輕重交部分別議處 \\n 45.03 \\n 凡土蠻猺獞苗人讎殺劫擄及聚眾捉人靴禁者所犯係死罪將本犯正法一應家口父母兄弟子姪俱令遷徙如係軍流等罪將本犯照例枷責仍同家口父母兄弟子姪一併遷徙係流官所轄者發六百里外之土司安插係土司所轄者發六百里外之營縣安插其兇惡未甚者初犯照例枷責姑免遷徙若仍不改惡將本人仍照原擬枷責親屬家口亦遷徙別地安插仍嚴飭文武官稽疸約束出具印結併年貌清冊於年底報部如安插十年後果能改惡遷善有情願回籍者查明咨部准予回籍若本犯併各家口仍在安插地方行兇生事照已徒已流而又犯罪律再科後犯之罪儻地方官不盡心約束以致疏脫者即將該管文武各官照例參處其本犯審無別情照例治以逃罪如有生事不法情由照平常遣犯逃後為匪例分別治罪至蠻獞頭目犯法必根究勾引之人審明確實照誘人犯法律加等治罪遇赦不宥先察勾引之地方官交部議處 \\n 45.04 \\n 雲南貴州苗人犯該徒流軍遣仍照舊例枷責完結其情節較重或再犯不悛將本犯照例折枷後仍同家口各就土流所轄一併遷徙安插至苗人中有薙髮衣冠與民人無別者犯罪到官悉照民例治罪 \\n 45.05 \\n 凡苗疆地方如軍流徒遣等犯內民人有捏稱土苗希圖折枷免徒者事發之日除按其本律治罪外仍先於本地方枷號一箇月再行充發其捏結之鄰保人等照證佐不言實情律減囚罪二等科斷受賄重者計贓以枉法論如犯該斬絞者亦令承審官於定案時查取保鄰切實甘結存案如有捏結亦照例分別治罪其失察官員俱視本犯之罪分別察議 \\n 45.06 \\n 凡土司有犯徒罪以下者仍照例遵行外其改土為流之土司本犯係斬絞者仍於各本省分別正法監候其家口應遷於遠省者係雲南遷往江08係貴州遷往山東係廣西遷往山西係湖南遷往陝西係四川遷往浙江在於各該省城安插如犯軍流罪者其土司併家口應遷於近省安插系雲南四川遷往江西係貴州廣西遷往安慶係湖南遷往河南在於省城及駐答提督地方分發安插該地方文武各官不時稽查毋許生事擾民出境如疏縱土司本犯及疏脫家口者交部分別議處其犯應遷之土司及伊家口該督撫確查人數多寡每親丁十口帶奴婢四口造具清冊一併移送安插之省仍具冊並取該地方官並無隱漏印結咨報刑部其安插地方每十口撥給官房五間官地五十畝俾得存養獲所官地照例輸課於每年封印前將安插人口及所給房產數目造冊送戶部查核 \\n 45.07 \\n 各省遷徙土司若本犯身故該管地方即行文原籍該督撫將該犯家口應否回籍之處酌量奏聞請旨定奪其本犯身故無子及雖有子而幼小者其妻子並許回籍不在此例 \\n 45.08 \\n 各省僉發軍流人犯除廣西土司所屬地方不得撥發安置並廣東瓊連二屬及四川湖南有苗民州縣令解巡撫衙門就地方情形通融派撥不得與苗民聚處外餘俱按照軍流道里表內應發省分毋庸指定府州悉聽該省督撫按其所犯罪名查照軍流道里表酌量州縣大小遠近在配軍流多寡堩勻撥發起解省分預行咨明應發省分督撫先期定地飭知入境首站州縣隨到隨發其解犯兵牌內填明解赴某省入境首站某州縣遵照定地轉解配所投收申繳字樣 \\n 45.09 \\n 各省民人流寓在京在外犯該軍流徒罪並免死減等之犯其有應追銀兩訊明本犯原藉有產可賠者移查明確將該犯解回原籍追銀完交後照應配地方發配將所完銀兩移交犯事地方分別給主如無應追銀兩或贓項已經追完及移查籍無並無產業者徒犯即在犯事地方完地充徒軍流人犯於犯事地方按本犯原籍應配地方起解發配若計原籍應配之地即係該犯流寓之所令各該督撫按所犯應流充軍道里遠近分別改發仍迴避原籍相近之地 \\n 45.10 \\n 民人在京犯該徒罪者順天府尹務於離京五百里州縣定地充配至外省徒罪人犯該督撫於通省州縣內核計道里遠近酌量人數多寡堩勻酌派俱不拘有無驛站交各州縣嚴行管束俟徒限滿日釋放回籍安插 \\n 45.11 \\n 奉天所屬民人有犯軍流徒罪者俱照各省民人犯罪例一體問發堩不准折枷完結 \\n 45.12 \\n 奉天省應發黑龍江等處人犯即由盛京刑部奉天府按照人數多寡定地刺字經交盛京兵部發遣至外省應發黑龍江等處人犯該督撫飭屬徑行解往堩無庸解赴在京刑部轉發 \\n 45.13 \\n 奉天08古塔黑龍江等處有犯枷責發遣者令該將軍等查明或係另戶滿洲或係奴僕逐一聲明送部照例枷責滿日咨送兵部將另戶滿洲發直隸江08山西山東河南甘肅西安08夏涼州荊州杭州成都褔建廣東等處滿洲駐防之省城當差若奴僕亦發直隸等省給滿洲駐防之兵丁為奴其同案之犯不得共發一處 \\n 45.14 \\n 在京滿洲另戶旗人於逃走後甘心下賤受雇傭工不顧顏面者即銷除旗檔發遣黑龍江等處嚴加管束毋庸撥派當差轉令得食餉養贍其逃後訊無受雇傭工甘心下賤情事者仍依本例辦理 \\n 45.15 \\n 發遣伊犁鳥魯大齊並吉林黑龍江等處人犯該將軍都統等務酌量所屬各地方大小堩勻派撥分別安插於每年十月截數將該處一年內發到遣犯名數同節年問發到配遣犯現存共計若干名並該處安插遣犯有無逃脫及已未拏獲各數目詳細聲敘咨報軍機處刑部堩限十二月初旬咨齊照例彙奏 \\n 45.16 \\n 曾為職官及進士舉貢生員監生並職官子弟犯該發遣烏魯木齊黑龍江等處如祇係尋常過犯不致行止敗類者發往當差其發駐防者亦改發烏魯木齊當差若係黨惡窩匪卑污下賤者俱照平人一例發遣為奴 \\n 45.17 \\n 文武員弁犯徒及總徒四年准徒五年者即在犯事地方定驛發配俟年限滿日釋放回籍其有應折枷號鞭責者仍照例辦理 \\n 45.18 \\n 發遣新疆及黑龍江吉林等處效力官犯如從前所犯僅止革職及由徒杖等罪加重發遣者到戍後已滿三年聽該將軍都統及各該處辦事大臣具奏奉旨准其釋回者即令回旗回籍若原犯軍流從前加重改發者定限十年期滿該將軍等遵例奏聞如蒙允准亦即令各回旗籍毋庸仍照原犯軍流再行發配若三年十年期滿具奏奉旨再留幾年者俟所留年限滿日即行照例釋回不必復奏 \\n 45.19 \\n 八旗另戶正身及曾為職官發遣黑龍江吉林及烏魯木齊等處者俱當差係家奴發遣為奴至八旗逃人匪類發遣黑龍江吉林08古塔者令該將軍酌量各該處所屬地方大小分發安插嚴行約束如有不知改悔即銷除旗檔照例報部改發雲貴兩廣等處令地方官與民人一體嚴加管束仍將每年有無改發之處於年終咨報軍機處刑部會核彙奏 \\n 45.20 \\n 滿洲蒙古漢軍發往新疆人犯除罪犯寡廉鮮恥削去旗籍者應照民人一體辦理外其餘發往種地當差之犯係滿洲蒙古旗人如原犯軍流者定限三年免死減等者定限五年果能改過安分即交伊犁駐防處所編入本地丁冊挑補駐防兵丁食糧當差係漢軍人犯照民人分定年限入於彼處綠營食糧 \\n 45.21 \\n 八旗及各省駐防正身旗人有犯喫酒行兇者如係平日安分偶爾醉鬧無兇惡情狀該將軍都統按例自行責懲若屢次酗酒行兇滋事怙惡不悛該管佐領呈報將軍都統查明滋事實蹟送部審實再行發遣吉林黑龍江等處當差如違例任意擅送及藉端陷害者將呈送不實之該管各官交部議處 \\n 45.22 \\n 凡下五旗包衣人經該王門上送部發遣者由部核准即咨送兵部轉發打牲烏喇其因公事犯罪應發遣者仍酌發黑龍江等處 \\n 45.23 \\n 各旗將家奴喫酒行兇送部發遣者令該旗都統確查用印文送部發遣如將應行發遣之奴該旗故為留難不行送部者許伊主赴部遞呈該部審明應行發遣者發遣將留難官員交部查議至於行止不端之人欲行占奪家人妻女捏以喫酒行兇送部者不准發遣交與該佐領將伊妻室子女轉賣身價給主儻被賣之後捏告原主希圖報復者仍照誣告家長律治罪其各省將軍處有送家奴喫酒行兇發遣者該將軍審明照此遵行 \\n 45.24 \\n 新疆及內地遇有為奴之額魯特土爾扈特布魯特回子等酗酒生事犯該發遣者俱發往煙瘴地方如係新疆犯事解交陝甘總督定地轉發若在內地有犯即由該督撫定地解往俱交與該營鎮協在兵丁內揀選力能管束之人賞給為奴嚴加管束 \\n 45.25 \\n 凡發往熱河之員於解到日即由該都統奏明派在何處當差至三年期滿亦分別具奏請旨若有事故者隨時附奏 \\n 45.26 \\n 發遣回城為奴人犯先行酌給印房各章京筆帖式等役使該章京等於卸任時列入交代不准攜回本旗俟撥給章京等足敷役使再分給大小伯克為奴毋庸分給小回子以免扥累 \\n 45.27 \\n 回民除犯該尋常軍流尚無兇惡情狀者仍按表酌發外如有結夥三人以上執持兇器傷人並搶奪數在三人以下審有糾謀持械逞強情形者[按此句可刪]俱實發雲貴兩廣極邊煙瘴充軍至籍隸煙瘴之雲貴兩廣四省回民如犯前項兇毆毆糾搶等情仍照定例於隔遠煙瘴省分互相調發俱不得編發甘肅等省回民聚集之地 \\n 45.28 \\n 發往伊犁烏魯木齊等處遣犯如在配安分復能將該處脫逃遣犯拏獲者除逃遣照例辦理外其獲犯之遣犯無論當差為奴不拘年限准為彼處之民不准回籍若為民後又能拏獲逃人即准其回籍其在廠在配年滿為民遣犯有能孥獲逃遣者亦准回籍儻逃犯力壯一人不能緝拏者止許添一人幫拏概不得過二人 \\n 45.29 \\n 凡由新疆條款改發雲貴兩廣煙瘴地方人犯無論在四千里內外堩編發有煙瘴省分安置其籍隸煙瘴之雲南貴州廣東廣西四省應發煙瘴人犯應於隔遠煙瘴省分調發廣東省與雲南省互調廣西省與貴州省互調至不足四千里鄰近煙瘴之湖南福建四川三省應發煙瘴人犯湖南省發往雲南福建省發往貴州四川省發往廣東其餘各省有距煙瘴省分較遠者如奉天府屬應發煙瘴人犯編發廣西貴州二省甘肅之甘州涼州西08安西08夏等府及肅州各屬應發煙瘴人犯編發雲南貴州二省堩解交各該巡撫衙門酌撥安置 \\n 45.30 \\n 發往伊犁烏魯木齊等處為奴人犯令該管大臣堩勻酌撥與察哈爾兵丁及種地兵丁為奴如察哈爾兵丁係永遠屯駐者發給人犯即永遠為奴其種地兵丁給與為奴人犯如在烏魯木齊以內者聽陝甘總督酌量分發在烏魯木齊以外者聽伊犁烏魯木齊大臣酌量分發俱於派撥之時令該遣官將某犯給與某營兵丁之處詳記檔案至換班時交代與接班兵丁為奴或該兵丁等撤回內地及調往他所並無接班之人亦令該管官將該犯等另行撥給附近種地兵丁隨同力作 \\n 45.31 \\n 派往烏魯木齊伊犁等處換班種地滿漢屯兵遇有脫逃除依現行之例按照初次二次投回拏獲分別辦理外從新留屯五年折磨差使如果別無過犯該處辦事大臣查明准其回籍 \\n 45.32 \\n 犯罪發往伊犁等處種地人犯如年老力衰不能耕種納糧者令該將軍等酌量該犯年力應當差使責令承充官給與半分口糧以資養贍仍令該管處管束 \\n 45.33 \\n 民人發往伊犁烏魯木齊等處為奴遣犯如在配安分已逾十年者止令永遠種地不准為民若發往當差遣犯果能悔過悛改定限五年編入該處民戶冊內給地耕種納糧俱不准回籍其有到配後呈請願入鉛鐵等廠效力捐資者除奉特旨發遣為奴及有關大逆緣坐發遣為奴並叛案干連邪教會匪及臺灣聚眾搶奪殺人放火為從各項人犯俱不准做工幫捐外其餘無論當差為奴罪由輕重咨部記檔准其入廠設日久怠惰滋事隨時懲治逐出若果能始終實心悔過入廠五年期滿俱准其為民改入該處民戶冊內查係當差人犯再效力十年准其回籍為奴人犯詳核原犯罪由罪重者不准留廠罪輕者報部核覆再加十二年如果始終效力奮勉准其回籍 \\n 45.34 \\n 烏魯木齊等處安插兵民犯軍流者除照例折責外仍留烏魯木齊照發往種地人犯分給屯鄉與種地兵丁一體種地納糧儻復有滋事脫逃等情枷號兩個月改給烏魯木齊兵丁為奴犯該徒罪者照犯罪免發遣折枷例加一等折枷免其充徒係民仍令種地係兵交地方官指給地畝耕種納糧其換班綠旗兵丁及內地貿易商民於新疆地方犯至軍流之罪者俱解回內地各按犯籍定地發配若犯該徒罪者係換班綠旗兵丁仍留該處不給口糧在種地處效力照應徒年限扣算滿日再行發回係內地民人仍解回內地照例辦理 \\n 45.35 \\n 賞給為奴人犯除例應賞給功臣之人外其發往黑龍江吉林及各省駐防為奴者先儘未有遣奴之官員分給每員不得過二名再儘未有遣奴之兵丁分給每兵只給一名其賞給將軍副都統之處永行停止 \\n 45.36 \\n 各處永遠枷號人犯於枷示已逾十年後即咨明刑部彙題分別發遣若該犯原擬本係死罪並應發新疆者發往伊犁如原擬係應發黑龍江等處者發往烏魯木齊其原擬軍流以下者旗人發往黑龍江等處當差民人實發雲貴兩廣極邊煙瘴充軍如係新疆地方犯事者即照新疆等處互相調發之例辦理俱令配所各官嚴加管束儻在配在途乘間脫逃除發煙瘴人犯照例加等改發外餘俱用重枷枷號三個月杖一百發落若犯行兇擾害情事仍按其所犯之罪照例問擬 \\n 45.37 \\n 凡發往軍臺效力廢員三年期滿臺費全數繳完者由軍臺都統抄錄獲罪原案具奏請旨如不能完繳臺費者文職州縣以上武職都司以上堩由兵部行文各旗籍任所查明委係赤貧具結到部兵部知照軍臺都統該都統即抄錄獲罪原案並聲明無力完繳臺費將該廢員再行留臺五年緣由具奏請旨如能於留臺五年限內完繳者准該都統隨時具奏請旨釋回儻有隱匿寄頓情弊發往烏魯木齊永遠充當苦差其文職佐雜武職守備以下各員弁不能完繳臺費者於期滿之日例應杖一百徒三年仍令該都統抄錄獲罪原案聲明不能完繳臺費例應改擬杖徒緣由具奏請旨此內有仰邀特恩釋回者兵部行文該都統將其釋回其照例改為杖徒者行文該都統將旗員解交刑部照例辦理漢員解交各該原籍督撫定驛充徒 \\n 45.38 \\n 凡內地回民犯罪應發回疆及回民在新疆地方犯至軍流例應調發回疆者俱實發雲貴兩廣極邊煙瘴充軍 \\n 45.39 \\n 發遣新疆廢員派令管理鉛鐵等廠該將軍都統等詳核案情輕重摘敘原犯罪由報部核覆情罪較重者不准管理其情節較輕之員准其管理俟兩年期滿如果妥協除原犯徒杖例止三年奏請者毋庸置議外其原犯軍流例應十年奏請者准其於十年之內酌減三年奏聞請旨如蒙允准即令各回旗籍 \\n 45.40 \\n 發遣回疆各犯除僅止在配不服拘管者即令該管大臣酌量懲治外若實係在配酗酒滋事怙惡不悛難於約束者改發巴里坤充當折磨差使如改發之後復行滋事初犯枷號三箇月再犯枷號一年三犯永遠枷號 \\n 45.41 \\n 新疆各城駐答官員兵丁之跟役如有酗酒滋事在烏魯木齊一帶者發往伊犁等處在伊犁一帶者發烏什葉爾羌等處在烏什各城者發往伊犁等處交與該將軍等在駐防官兵內揀選力能管束之人賞給為奴若發遣之後仍不悛改復行酗酒者在配所用重枷枷號三箇月杖一百發落至新疆等處綠營兵丁有犯喫酒行兇如平日安分偶爾醉鬧尚無兇惡情狀者該將軍都統等自行責革若屢次酗酒行兇怙惡不悛者審明屬實即照跟役酗酒滋事例擬發視其情罪輕重量為酌定輕者當差重者給官兵為奴 \\n 45.42 \\n 凡新疆條款內改發雲貴兩廣煙瘴地方人犯仍照舊例實發煙瘴外其本例應發四省煙瘴地方充軍人犯堩以邊極四千里為限按照五軍道里表內應發省分解交巡撫衙門堩勻酌發充當苦差[按此句似應刪除]照例分別刺字如有脫逃亦各照本例分別治罪 \\n 45.43 \\n 新疆烏魯木齊等處在配遣犯令該管官將每遣犯十名酌設散遣頭一名每散遺頭十名酌設總遣頭一名即於在配各遣犯內選擇充當責令管束並令各總遺頭出具連環保結互保遇有遣犯脫逃除主守之兵丁及專管之員弁仍照例辦理外即將應管之散遣頭亦照主守之例一體問擬總遣頭酌減一等治罪如散遣頭有脫逃情事即將應管之總遣頭亦照主守例治罪儻總遣頭有脫逃情事即將互保之總遣頭亦各照主守例治罪如其所管遣犯三年內並無一名脫逃滋事者散遣頭准在該處為民如散遣頭三年內並無一名脫逃滋事者總遣頭准在該處為民總遣頭或有事故即在散遣頭內挑充該遣頭等如有故意凌虐情事即嚴行懲治並將總散遣頭及所管遣犯俱造具花名清冊報明將軍都統並送部備覈 \\n 45.44 \\n 應發各省駐防給官員兵丁為奴之犯仍由兵部覈計該犯原籍及犯事地方道里俱在四千里以外堩勻酌發 \\n 45.45 \\n 停發新疆改發內地人犯如竊盜滿貫擬絞秋審緩決一次者竊盜三犯贓至五十兩以上秋審緩決一次者行竊軍犯在配復行竊者三次犯竊計贓五十兩以下至三十兩[按四條俱煙瘴軍]並三十兩以下至十兩者[按邊遠軍]竊贓數多罪應滿流者[按附近軍]積匪猾賊[按煙瘴軍]竊盜臨時拒捕傷非金刃傷輕平復者[按邊遠軍]搶奪傷人傷非金刃傷輕平復者[按煙瘴軍]發掘他人墳塚見棺槨為首[按近邊軍]及開棺見屍為從者[按近邊軍同治九年改絞候]回民行竊結夥三人以上執持繩鞭器械者[按煙瘴軍]搶奪金刃傷人及折傷下手為從者[按邊遠軍]子孫犯姦盜致縱容之父母自盡者察哈爾等處牧丁偷賣牲畜及宰食並作為私產者偷參為從人犯誣扳良民為財主及頭目[按三條俱煙瘴軍]發功臣家為奴人犯伊主不能養贍者[按駐防為奴]殺一家三四命以上案內兇犯之子年十六歲以上實無同謀加功者奪犯殺差案內隨同拒捕未經毆人成傷者賊犯[按例文並非賊犯]殺死捕役案內未經幫毆成傷者[按三條俱四千里]調姦未成和息後因人恥笑其夫與父母親屬及本婦復追悔自盡致死二命者[按邊遠軍]兇徒因事忿爭執持軍器毆人至篤疾者[按近邊軍]強盜窩主造意不行又不分贓者[按四千里同治九年改新疆為奴]殺一家三四命以上案內兇犯之妻女實無同謀加功並被殺之家未至絻嗣兇犯之子年在十五歲以下者[按附近軍]姦婦抑媳同陷邪淫致媳情急盡者盛京旗下家奴為匪逃走至二次者[按二條俱駐防為奴]前項人犯從前已照原例應配地方充發在配為匪脫逃者以上二十六項人犯俱各照本例改定地方充發面刺改發字樣應刺事由者仍刺事由如有在配在途脫逃照本例加二等調發 \\n 45.46 \\n 逃人續供之窩家提來審明又屬誣扳如年力強壯者改發烏魯木齊等處分別種地為奴移住拉林閒散滿洲有犯二次逃走者發往伊犁等處充當折磨差使派往各省駐防滿洲兵丁臨行及中途脫逃被獲者發往伊犁充當步甲苦差俱照例面刺「外遣」字樣毋庸僉妻遣發如有情願攜帶者不准官為資送儻在在配在途脫逃並不服拘管者獲日在配所用重枷枷號三箇月杖一百折責發落毋庸即行正法若越獄脫逃仍照軍流越獄本例辦理 \\n 45.47 \\n 應行發遣黑龍江吉林等處人犯除宗室覺羅太監並八旗另戶正身[按此京旗也]各省駐防正身旗人[按此外省也]及民人曾為職官[按此應發新疆者]暨舉貢生員監生[按彼條有進士二字此處似係遺漏]或職官子弟等項照原例發往[按此謂按例應發吉林等處者]其前項內應發新疆烏魯木齊等處者[按此例發新疆者]亦改發黑龍江吉林等處分別當差為奴交該將軍堩勻酌撥安插其餘應發黑龍江為奴條例內如閩省不法棍徒私充客頭包攬過臺引誘偷渡之人中途謀害未死為從同謀者夥眾將良人子弟搶去強行雞姦餘犯擬遣者開窯誘取婦人子女勒賣為從者夥眾強搶犯姦婦女已成為首者強姦犯姦婦女已成致本婦羞愧自盡者輪姦良人婦女已成案內餘犯同謀未經同姦者因而殺死本婦同謀並未下手又未同姦者致本婦自盡同謀未經同姦者輪姦良人婦女未成為首者因而殺死本婦為從未經下手者致本婦自盡為從者輪姦犯姦婦女已成為首者因而殺死本婦同姦並未下手者致本婦自盡為從同姦者輪姦犯姦婦女未成因而殺死本婦係毆殺幫同下手者致本婦自盡為首者強姦十二歲以下幼女幼童未成者奴及雇工人調姦家長之母與妻女未成者共十八條俱改為實發雲貴兩廣極邊煙瘴充軍無庸以足四千里為限面刺「改發」二字如在配脫逃被獲用重枷枷號三箇月儻在配滋事及逃後行兇為匪並拏獲時有拒捕者俱照平常遣犯治罪 \\n 45.48 \\n 應發駐防為奴人犯除例內載明各條外其隨征兵丁在軍營私自潛逃分別軍務已未告竣投首及患病受傷迷失路徑查非有心脫逃在軍務告成後拏獲者隨征跟隨餘丁偷盜馬匹軍器及衣服銀兩潛逃投首照兵丁投首按軍務已未告竣分別問擬者[按此上二條已纂例]觸犯祖父母父母發遣免罪釋回後再有觸犯復經呈送者反逆案內其子孫無論已未成丁實係不知謀情者其餘律應緣坐男犯並非逆犯子孫年在十六歲以上者私鑄銅錢十千以上或不及十千而私鑄不止一次為從及知情買使者私鑄銅錢不及十千匠人及為首者鎔化些頁鉛斤鑄錢不及十千匠人及為首者共八條俱改發駐防給官兵為奴面刺「改發」二字如有不服伊主管束及脫逃滋事仍按遣犯本例問擬 \\n 45.49 \\n 應發新疆及回城烏魯木齊等處條例內如一切左道異端煽惑人民為從者傳習白陽白蓮八卦等邪教案內為從年未逾六十及年逾六十而有傳徒情事者造讖緯妖書妖言傳用惑人不及眾者用藥迷人甫經學習雖已合藥即行敗露或被迷人知覺未受累者各項教會名目並無傳習咒語但供有飄高老祖及拜師授徒者用藥迷人已經得財其餘為從者老瓜賊內傳授技藝跟隨學習之人未同行者用藥及一切邪術迷拐幼小子女為從者共八條堩暫行監禁俟新疆道路疏通再行照例發往其強盜及響馬強盜傷人未得財為從者未得財又未傷人為首者強盜傷人傷輕平復事未發自首及行劫數家止首一家者洋盜案內投回自首照強盜自首問擬發遣者拏獲盜犯之眼線曾為夥盜悔罪五日內指獲同伴者船戶店家圖財害命同謀不行事後分贓者聚眾不及十人數在三人以上持械搶奪為從者糾眾發塚起棺索財取贖跟隨同行在場瞭望及未得財為從者共謀為盜因患病及別故不行事後分贓者強盜窩主造意不行又不分贓及存留二人者窩線不上盜又未得財但為賊探聽事主消息通線引路者共十一條俱改發極邊煙瘴充軍仍以足四千里為限到配後鎖帶鐵桿石礅二年四川等省匪徒在場市人煙輳集之所橫行搶劫糾夥不及五人者在野攔搶四人以上至九人者糧船水手搶奪案內殺人未經幫毆成傷及聚眾互毆藏有火鎗檯鎗者山東省匪犯聚眾持械結捻結幅搶奪得贓數至四十人以上被脅同行及四十人以下十人以上為從並聚眾搶奪未得財者捉人勒贖將被捉之人拒殺毆殺為從幫毆傷非金刃又非折傷者將被捉之人幫同凌虐及雖無凌虐而助勢逼勒致令自盡者聚眾拒殺兵役為從傷非金刃又非折傷者傷人未死為從刃傷及折傷以上者審無凌虐重情止圖利關禁勒贖為首者洋盜案內知情接買盜贓三次以上者豫省並安徽等處兇徒結夥聚眾十人以上執持器械無論曾否傷人者聚眾十人以上搶奪被脅同行者廣東省匪徒捏造圖記紙單名色夥眾三人以上帶有烏鎗刀械未得財為首並未帶烏鎗刀械亦未恃強擄掠但係嚇詐得財為首及為從二次並二次以上者廣東廣西二省姦徒窩藏匪類關禁勒贖者共十四條亦照前改發到配後鎖帶鐵桿石礅一年如有在配滋事犯法及乘間脫逃在逃後另犯不法情事除強盜等項例應正法及另犯事應斬絞者照例辦理外其因罪無可加例止枷責之犯即照烏魯木齊地方遣犯例覈其所犯事由如係軍流徒罪鎖帶鐵桿石礅二年如係笞杖等鎖帶鐵桿石礅一年果能安分限滿開釋交地方官嚴加管束釋放後仍不悛改再鎖帶一年儻仍怙惡不悛即令永遠鎖帶此外例內載明應發新疆烏魯木齊等處者俱改發極邊足四千里充軍係酌撥種地當差人犯到配後加枷號三箇月係為奴人犯到配後加枷號六箇月其原例應加枷號者仍遞加枷號如在配脫逃被獲為奴人犯用重枷枷號三箇月當差人犯亦加枷號三箇月儻在配滋事及逃後行兇為匪並拏獲時有拒捕者俱照平常遣犯治罪以上各犯應刺字者如係強盜等項脫逃例應正法者面刺「改遣」二字餘俱刺「改發」二字俟新疆道路疏通再行查明分別覈辦 \\n 『律』46.00充軍地方 \\n 凡問該充軍者附近發二千里近邊發二千五百里邊遠發三千里極邊煙瘴俱發四千里定地發遣充軍人犯在京兵部定地在外巡撫定地仍抄招知會兵部直隸布政司府分發山東[附近]山西[附近近邊]江南[附近近邊邊遠]湖廣[附近近邊邊遠]陝西[附近近邊邊遠極邊]浙江[近邊邊遠極邊]江西[極邊]廣東[煙瘴]地方江南布政司府分發湖廣[附近]山東[附近近邊]浙江[附近近邊]陝 \\n 西[附近近邊邊遠極邊]直隸[附近近邊邊遠]山西[近邊極邊]廣東[邊遠極邊煙瘴]地方山東布政司府分發登州府[附近]直隸[附近近邊]江南[附近近邊邊遠]山西[附近近邊邊遠]折江[附近近邊邊遠極邊]陝西[近邊邊遠極邊]廣東[煙瘴]地方山西布政司府分發山東[附近近邊]江南[附近近邊邊遠]陝西[附近近邊邊遠極邊]湖廣[附近近邊邊遠極邊]浙江[邊遠極邊]江西[邊遠]廣東[極邊煙瘴]地方河南布政司府分發山東[附近]山西[附近近邊]湖廣[附近近邊]直隸[附近]江南[附近近邊邊遠極邊]陝西[附近近邊邊遠極邊]浙江[附近近邊邊遠極邊]廣東[邊遠極邊煙瘴]地方陝西布政司府分發08夏衛河州衛[附近]直隸[附近]山西[附近]本都行都司[附近近邊邊遠]山東[附近近邊邊遠極邊]湖廣[附近近邊邊遠極邊]江南[近邊邊遠極邊]廣東[邊遠極邊煙瘴]地方浙江布政司府分發江南[附近近邊邊遠]山東[附近近邊邊遠]湖廣[附近近邊邊遠]直隸[近邊邊遠極邊]山西[極邊]陝西[極邊]廣東[煙瘴]地方江西布政司府分發山東[附近]浙江[附近]湖廣[附近近邊]廣東[附近近邊邊極]直隸[近邊邊遠極邊]山西[極邊]陝西[極邊]四川[極邊]地方湖廣布政司府分發襄陽府[附近]江西[附近近邊]浙江[附近近邊邊遠]四川[附近邊遠]江南[附近近邊邊遠極邊]山西[附近近邊邊遠極邊]陝西[附近近邊隞楷撌永]直隸[近邊邊遠]廣東[附近近邊邊遠極邊煙瘴]地方福建布政司府分發浙江[附近]江西[附近]江南[附近近邊邊遠]廣東[附近近邊邊遠]湖廣[附近極邊]山東[近邊邊遠極邊]直隸[邊遠極邊]四川[極邊]地方廣東布政司府分發潮州府[附近]湖廣[附近近邊邊遠極邊]山西[極邊]四川[極邊]山東[極邊]地方廣西布政司府分發江西[附近近邊邊遠]湖廣[附近近邊邊遠]四川[近邊邊遠極邊]山西[極邊]陝西[極邊]浙江[極邊]廣東[附近近邊邊遠極遠煙瘴]地方四川布政司府分發越巂衛[附近]陝西[附近近邊邊遠極邊]湖廣[附近近邊邊遠極邊]江南[近邊邊遠極邊]山西[極邊]浙江[極邊]廣東[近邊邊遠極邊煙瘴]地方貴州布政司府分發四川[附近]江西[附近近邊]湖廣[附近近邊]陝西[附近近邊邊遠極邊]江南[近邊邊遠極邊]浙江[近邊邊遠極邊]山西[極邊]廣東[附近近邊邊遠極邊煙瘴]地方雲南布政司府分發廣東[附近近邊邊遠極邊煙瘴]湖廣[近邊邊遠]陝西[邊遠極邊]江西[極邊]地方 \\n 條例 \\n 46.01 \\n 凡各省充軍人犯該州縣仍註軍籍當差以該州縣為專管該府為統轄如有脫逃疏縱將該府州縣職名題參 \\n 46.02 \\n 奉天直隸不便安插軍流罪犯嗣後各省軍流堩按照五軍道里表及三流道里表分別等次改發別省其應發奉天直隸府州等處永行停止"}
{"章节": "吏律-職制", "正文": "吏律-職制 \\n  \\n 『律』47.00官員襲廕 \\n 1凡文武官員應合襲廕者並令嫡長子孫襲廕如嫡長子孫有故[或有亡歿疾病姦盜之類]嫡次子孫襲廕若無嫡次子孫方許庶長子孫襲廕如無庶出子孫許令弟姪應合承繼者襲廕若庶出子孫及弟姪不依次序攙越襲廕者杖一百徒三年[仍依次襲廕] \\n 2其子孫應承襲者[本宗及本部各官保勘明白]移文[該部]奏請承襲支俸如所襲子孫年幼候年一十八歲方預朝參公役如委絻嗣無可承襲者准令本人妻小依例關請俸給養贍終身若將異姓外人乞養為子瞞昧官府詐冒承襲者乞養子杖一百發邊遠充軍本家所關俸給[事發]截日住罷他人教令[攙越詐冒]者並與犯人同罪 \\n 3若當該官司知[其攙越詐冒]而聽行與同罪不知者不坐[若受財扶同保勘以枉法從重論] \\n 條例 \\n 47.01 \\n 武臣出征受傷分別等第給賞陣亡者按品予36並給世職 \\n 47.02 \\n 武職守城失機貽患邊方及臨陣退怯者俱不准襲有犯不孝致典刑者取祖父次子孫襲職本犯子孫不許 \\n 47.03 \\n 世職有犯人命失機強盜實犯死罪及免死充軍不分已決已遣監故並脫逃自盡本犯子孫俱不准承襲 \\n 47.04 \\n 世職官亡故戶無承襲其父母[繼母生母]在者給半俸終身 \\n 47.05 \\n 凡世職官物故無承襲之人官冊註銷者如無父母其妻亦給半俸終身無妻者查原立職之官有親生母亦給半俸 \\n 47.06 \\n 凡世襲官員如有因罪革退例不准本犯子孫承襲者其世職與親兄弟承襲若無親兄弟即襲與兄弟之子孫若無親兄弟及兄弟之子孫竟至除革者無論官之大小俱將原立勳績之處與被罪緣由及原立官之子孫一併查明請旨定奪 \\n 47.07 \\n 凡世職年老戶無承襲者支全俸優給襲職之員未及年歲者支給半俸 \\n 47.08 \\n 凡世職將乞養異姓與抱養族屬疏遠之人詐冒承襲或用財買囑冒襲及受財賣與冒襲已經到官襲過者將矇混繼立之世職與以子與世職為嗣之人並其知情之義子俱照乞養子冒襲律發邊遠充軍保勘之官罷職其世職永不得襲保勘官以首出與保結者為坐連名保結者俱依律減等斷有贓者並以枉法論若矇矓保送違礙子孫弟姪者俱照律發落 \\n 47.09 \\n 應襲之人若父見在詐稱死亡冒襲官職者發近邊充軍候父故之日許令以次兒男承襲如無以次兒男令次房子孫承襲 \\n 47.10 \\n 各處土官襲替其通事及諸凡色目人等有撥置土官親族不該承襲之人爭襲劫奪讎殺者俱發極邊煙瘴地面充軍 \\n 47.11 \\n 凡土官襲職由司府州鄰具印甘各結並土司親供宗圖及原領號紙詳送督撫具題襲替若應襲之人未滿十五歲者許令本族土舍護理印務俟歲滿日具題承襲如有事故遲誤年久方告襲者宗圖號紙有據亦准襲替 \\n 47.12 \\n 凡土官故絻無子許弟承襲如無子弟而其妻或06為其下信服者許令一人襲替 \\n 47.13 \\n 凡土舍嫡妻護印止令地方官查明出具合例印結咨部准其護印 \\n 47.14 \\n 凡土官病故該督撫於題報之時即查明應襲之人取具宗圖冊結鄰封甘結並原領號紙限六箇月內具題承襲其未經具題之先亦即令應襲之人照署事官例用印管事地方官如有勒掯沈擱留難者將該管上司堩交部議處其支庶子弟中有馴謹能辦事者俱許本土官詳報督撫具題請旨酌量給與職銜令其分管地方事務其所授職銜視本土官降二等文職如本土官係知府則所分者給與通判銜係通判則所分者給與縣丞銜武職如本土官係指揮使則所分者給與指揮僉事銜係指揮僉事則所分者給與正千戶銜照土官承襲之例一體頒給敕印號紙其所管地方視本土官多不過三分之一少則五分之一此後再有子孫可分者亦再許其詳報督撫具題請旨照例分管地方再降一等給與職銜印信號紙 \\n 47.15 \\n 鑾儀校尉缺出於見役校尉親生兒男弟姪內選擇堪用者替補如校尉子弟不足移文五城將身家殷實民人保送選補其養象校尉缺出即以所生兒男替補有矇矓冒替者俱以違制論 \\n 『律』48.00大臣專擅選官 \\n 1凡除授官員[兼文武應選者]頁從朝廷選用若大臣專擅選用者斬[監候] \\n 2若大臣親戚[非科貢應選等項係不應選者]非奉特旨不許除授官職違者罪亦如之[受選除者俱免坐] \\n 3其見任在朝官面諭差遣及改除[外職]不問遠近託故不行者並杖一百罷職不敘 \\n 條例 \\n 48.01 \\n 文武職官人等不由銓選推舉徑自矇矓奏請希求進用者依假以上書希求進用律杖一百如夤緣奔競阻壞選法者有財依以財行求計贓治罪無財依違制律杖一百 \\n 『律』49.00文官不許封公侯 \\n 凡文官非有大功勳於國家而所司朦朧奏請輒封公侯爵者當該官吏及受封之人皆斬[監候]其生前出將入相能除大患盡忠報國者同開國功勳一體封侯諡公不用此律[生受爵祿日封死賜褒贈日諡] \\n 『律』50.00濫設官吏 \\n 1凡內外各衙門官有額定員數而多添設者當該官吏[指典選者]一人杖一百每三人加一等罪止杖一百徒三年[若受贓計贓以枉法從重論] \\n 2若吏典知印及承差祇候禁子弓兵人等額外濫充者杖一百遷徙[比流減半准徒二年]容留一人正官笞二十首領笞三十吏笞四十每三人各加一等並罪止杖一百罪坐所由[容留之人不坐] \\n 3其罷閒官吏在外干預官事結攬寫發文案把持官府蠹政害民者並杖八十於犯人名不追銀二十兩付告人充賞有所規避者從重論 \\n 4若官府稅糧由帖戶口籍冊雇募欑寫者勿論 \\n 條例 \\n 50.01 \\n 內外大小衙門考取吏典照缺補用若舊吏索頂頭錢者事發計贓准不枉法論革役為民 \\n 50.02 \\n 坐糧廳所屬八行運役及倉役名缺責令通州知州僉選誠實良民應役如保送旗人及民人以一身而充兩三役者倉場侍郎巡倉御史察出題參知州交部議處該役及保結之人杖八十徒二年 \\n 50.03 \\n 各直省大小衙門經制書吏即在現充書識內擇勤慎辦事之人核實取結承充儻有懸掛空名並不親身著役將本人照吏典人等額外濫充律治罪該本管官照例議處 \\n 『律』51.00信牌 \\n 1凡府州縣置立信牌[拘提人犯催督公事]量地遠近定立程限隨事銷繳違者[指差人違牌限]一日笞一十每一日加一等罪止笞四十 \\n 2若府州縣官遇有催辦事務不行依律發遣信牌輒[親]下所屬[坐]守[催]併者杖一百[所屬指州縣鄉村言]其點視橋梁壩岸驛傳遞鋪踏勘災傷檢屍捕賊鈔刮之類不在此限 \\n 條例 \\n 51.01 \\n 道府以上官員凡關係叛逆軍需驛遞公文等緊要重大事情照例差人外其餘細事止許行牌催提如違例差遣人役者督撫指名題參徇情不參者事發一併議處其督撫於平常細事差役害民者亦交部議處 \\n 51.02 \\n 州縣大小案件凡有差票務頁隨時繳銷如遇封印而案未完結於封印時將票暫行繳銷俟開印差拘另行給票違者將州縣官分別議處 \\n 『律』52.00貢舉非其人 \\n 1凡貢舉非其人及才堪時用應貢舉而不貢舉者[計其妄舉與不舉人數]一人杖八十每二人加一等罪止杖一百所舉之人知情與同罪不知者不坐 \\n 2若主司考試藝業技能而[故]不以實者[可取者置之不等不可取者反置之上等]減二等 \\n 3[若貢舉考試]失者各減三等[受贓俱以枉法從重論] \\n 條例 \\n 52.01 \\n 鄉會試考試官同考官及應試舉子有交通囑託賄買關節等弊問實斬決 \\n 52.02 \\n 歲貢生員冊報到部遇有事故不許補貢其未經報部遇有事故者勘明准令次考補貢若丁憂及患病勘明仍補該年之貢如託故延至三年之外者亦不准收有司矇矓補送者各杖一百受贓者俱以枉法從其重者論 \\n 52.03 \\n 應試舉監生儒及官吏人等但有懷挾文字銀兩當場搜出者枷號一箇月滿日杖一百革去職役其越舍與人換寫文字或臨時換卷並用財雇倩夾帶傳遞與夫匠軍役人等受財代替夾帶傳遞及知情不舉察捉拏者俱發近邊充軍若計贓重於本罪者從重科斷官縱容者交部議處受財者以枉法論其武場有犯懷挾等弊俱照此例擬斷 \\n 52.04 \\n 凡學臣考試如提調官通同作弊及引誘為非者同學臣一併革職提問其學臣暗通關節私鬻名器提調官雖無通同引誘情弊而防範不嚴者交部議處學臣應用員役儻有招搖撞騙及受賄傳遞等弊提調官不行訪拏究治者亦交部議處若學臣操守清廉杜絻情弊而提調官不得遂其引誘反行挾制把持者該學臣即行指參審實將提調官照貪官例治罪 \\n 52.05 \\n 凡考試官毫無情弊不第諸生不安義命逞忿混行攪鬧者發附近充軍 \\n 52.06 \\n 官生錄科該學政瞻徇情面濫行錄送如官卷內有文理荒謬倖邀科第者發覺之日將送考官一併嚴加議處 \\n 52.07 \\n 考職貢監生如有包攬代作等弊察出提究若監試御史隱匿瞻徇照例議處其假冒頂替者本犯照詐假官律治罪互結監生照知情詐假官律治罪出結之官照例議處若身故未經繳照者限四箇月准家屬自首如逾限不首查出審有轉賣頂替別情照詐假官律治罪計贓重者以枉法論若審係偶爾遺忘並無別故當官銷毀免其治罪該地方官於已革已故未經繳照之人徇隱故縱不嚴行追繳致滋事故者事發之日照例議處 \\n 52.08 \\n 鄉會試考試官同考官及應試舉子有交通囑託賄買關節等弊問實無論曾否取中援引咸豐九年順天鄉試科場案內欽奉旨俱照本例問擬仍恭候欽定 \\n 『律』53.00舉用有過官吏 \\n 凡官吏曾經斷罪罷職役不敘者諸衙門不許矇矓保舉違者舉官及匿過之人各杖一百罷職役不敘[受贓俱以枉法從重論若將帥異才不係貪污規避而罷閒者有司保勘明白亦得舉用] \\n 條例 \\n 53.01 \\n 奉旨不准保陞及曾經獲咎不准捐復並奉特旨永不敘用之文武各員暨舉貢監生並吏員承差人等曾經考察論劾罷黜及為事問革例不入選者儻敢改名弊混若買求官吏改洗文卷隱匿公私過名或詐作丁憂起復以圖選用事發問罪吏部門首枷號一箇月已除授者發近邊未除授者發附近各充軍如係止圖頂戴榮身無關銓選即照違制律杖一百係官革職其起送官吏不分軍衛有司但知情受賄者亦發附近充軍贓重者從重論若原不知情止是失於覺察者照常處分發落 \\n 53.02 \\n 凡衙役犯侵盜錢糧婪贓等罪遇赦豁免後復入原衙門及別衙門應役者杖一百徒三年該管官知情故縱及督撫不即糾參者俱交該部議處 \\n 53.03 \\n 凡部院衙門書辦或因有疾或因不諳文移退役之後儻有更名重役者杖一百革退 \\n 53.04 \\n 凡在外各衙門書役投充務查該役的名取具並無重役冒充親供互結行查本籍地方該地方官加具印結申送方准著役儻有役滿不退者杖一百革役本管官不行查出交部議處 \\n 53.05 \\n 凡在京各衙門書吏缺出應募投充者取具同鄉書吏保結該衙門於十日內照保結所開籍貫住址三代姓氏咨行吏部轉行各省取具印甘各結順天限四十日直隸山東河南山西奉天限三箇月江蘇安徽陝甘湖南湖北浙江江西限四箇月雲貴川廣福建限六箇月咨送到部准其著役該地方官吏有勒索遲延等弊分別處分治罪其籍隸大宛二縣民人俱不准投充如本係大宛籍貫捏稱他省土著之民該管官濫准充當地方官矇矓出結該吏及濫行保結之書吏並承行吏典分別斥革治罪該管及地方官一併交部議處 \\n 53.06 \\n 斥革監生有易名復捐者除將復捐監生革退追繳執照外仍照違制律治罪伊等犯事到官一面追照繳銷一面即行審擬 \\n 53.07 \\n 各部院衙門經承書吏所雇貼寫該管司官開明伊等姓名年貌籍貫取具該經承保結移付司務廳註冊儻遇驅逐辭去即移付司務廳除名如有捏報詭名經承扶同保結察出照重役例治罪其有負罪潛逃者著落保結之經承立限捕獲亦照律治罪 \\n 53.08 \\n 凡各部院衙門書吏籍隸大宛二縣有本籍可歸及籍隸各直省者役滿後限一箇月領照一箇月回籍伋行知原籍地方官將該吏到籍日期申詳督撫咨報都察院查核如有逾限不即起程及出京後半年不呈報到籍者該司坊官及原籍地方官分別具詳咨報吏部都察院將該吏職銜斥革儻潛留京師獲日俱杖一百遞回原籍如有包攬招搖等弊按律治罪若從前未經犯案役滿回籍後復潛行來京者獲日斥革職銜枷號一箇月責四十扳遞同原籍交保管束如從前犯有事故押逐回籍後復私自來京者雖未犯案照前犯加一等治罪其有來京犯案罪止杖笞者伋從重照例枷責所犯重於枷責者照本犯應得之罪加一等治罪伋遞回原籍交地方官嚴行管束司坊官失於覺察或知情容留查出交部議處疏縱之原籍地方官一併參處至無業遊民曾經犯罪亦令京城文武地方各官實力稽查押逐回籍交與該地方官嚴行管束 \\n 『律』54.00擅離職役 \\n 1凡官[內外文武]吏[典吏]無[患病公差之]故擅離職役者笞四十[各留職役]若避難[如避難解之錢糧難捕之盜賊有干係者]因而在逃者杖一百罷職役不敘所避事重者各從重論[如文官隨軍供給糧餉避難在逃以致臨敵缺乏武官已承調遣避難在逃以致失誤軍機若無所避而棄印在逃則止罷職] \\n 2其在官[如巡風官吏火夫之類]應直不直應宿不宿各笞二十若主守[常川看守]倉庫務場獄囚雜物之類應直不直應宿不宿者各笞四十[俱就無失事者言耳若倉吏不直宿而失火庫子不直宿而失盜禁子不直宿而失囚之類自有本律科罪] \\n 條例 \\n 54.01 \\n 監生在監肄業及各衙門辦事官吏承差皆不許倩人代替違者俱杖一百黜革代替者別有職役一體問革 \\n 54.02 \\n 外任旗員子弟歸旗後有因事告假與假相符者該旗酌量給假仍分別省分遠近定限給以執照令其依限回旗並咨部行文該省按限催令歸旗如有借端逗遛照違制律治罪 \\n 『律』55.00官員赴任過限 \\n 1凡已除官員在京者以除授日為始在外者以領[該部所給]文憑限票日為始各依已定程限赴任若無故過限者一日笞一十每十日加一等罪止杖八十並留任 \\n 2若代官已到舊官各照已定限期交割戶口錢糧刑名等項及應有卷宗籍冊完備無故十日之外不離任所者依赴任過限論減二等[亦留任] \\n 3其中途阻風被盜患病喪事不能前進者聽於所在官司[告明]給[印信結]狀以備[後日違限將結狀送官]照勘若有規避詐冒不實者從重論當該官司扶同保勘者罪同 \\n 條例 \\n 55.01 \\n 陞除出外文職已經領敕領憑若無故遷延至半年之上不辭朝出城者參提依違制律問罪若已辭出城復入城潛住者交部議處 \\n 55.02 \\n 外任漢軍官員有陞轉來京及年老有病降級革職歸旗者務於定限之內起程令該督撫提鎮照依各省遠近大路有驛站者日行一站僻路無驛站者日行五十里酌定到京期限咨報該部該旗其中途阻風被盜患病喪事不能前進仍照律聽其於所在官司給狀以備照勘外如有無故不速起程或已起程中途逗遛或在別處居住或本身進京而令家口在別處居住者督撫提槙題參交部堩照違制律治罪地方官不行詳報督撫提鎮不行提參交部議處或已經起程地方官不行申報督撫提鎮不行咨明該部該旗以致沿途逗遛生事者亦交部議處其革職免罪人員別無未清事件亦遵照此例給咨催令回籍免其沿途押解 \\n 55.03 \\n 漢官革職離任交代完日即令起程不得過五箇月之限[按中樞政考係四箇月]該督撫將起程日期報部並知會原籍地方官儻違限不即起程一月以上[按中樞政考係三月以上]照舊官十日之外不離任所律治罪該管及地方官不行查出交部議處革職免罪人員亦令按限起程免其請咨押解其有07抑欲赴都察院具呈申理者地方官給咨[按京控給咨此例現已不行]來京事竣之日發回原籍如借端留滯照例治罪五城司坊官徇情容留交部議處 \\n 55.04 \\n 京官革職曾經問有罪名者限一月內起程五城司坊官將起程日期報部並知會原籍地方官儻違限不即起程一月以上照例治罪[按治罪之處應參看稽留囚徒門]五城司坊官及地方官不行查出亦交部議處 \\n 『律』56.00無故不朝參公座 \\n 凡大小官員無故在內不朝參[在內不言公座署事重朝參也併論]在外不公座署事及官吏給假限滿無故不還職役者一日笞一十每三日加一等各罪止杖八十並留職役 \\n 『律』57.00擅勾屬官 \\n 凡上司催會公事立[文]案定[期]限或遣牌或差人行移所屬衙門督併[完報]如有遲錯依律論[其稽遲違錯之]罪若擅勾屬官拘喚吏典聽事及差占司獄各州縣首領官因而妨廢公務者[上司官吏]笞四十苦屬官承順逢迎及差撥吏典赴上司聽事者罪亦如之其有必合追對刑名查勘錢糧監督造作重事方許勾問事畢隨即發落無故稽留三日者笞二十每三日加一等罪止笞五十[勾問謂勾問其事情非勾拘問罪也若問罪則名例明開上司不許徑自勾問矣] \\n 『律』58.00姦黨 \\n 1凡姦邪[將不該死之人]進讒言左使殺人[不由正理借引別事以激怒人主殺其人以快己意]者斬[監候] \\n 2若犯罪律該處死其大臣小官巧言諫免暗邀[市恩以結]人心者亦斬[監候] \\n 3若在朝官員交結朋黨紊亂朝政者[凡朋黨官員]皆斬[監候]妻子為奴財產入官 \\n 4若刑部及大小各衙門官吏不執法律聽從上司[指姦臣]主使出入[已決放]人罪者罪亦如之若有不避權勢明具實跡親赴御前執法陳訴者罪坐姦臣言告之人[雖業已聽從致罪有出入亦得]與免本罪仍將犯人財產堩給[若止一人陳奏全給]充賞有官者陞二等無官者量與一官或[不願官者]賞銀二千兩 \\n 『律』59.00交結近侍官員 \\n 凡諸衙門官吏若與內官及近侍人員互相交結漏泄[機密]事情夤緣作弊[內外交通泄漏事情]而扶同奏啟[以圖乘機迎合]者皆斬[監候]妻子流二千里安置[此亦姦黨一節但漏泄較紊亂少輕故止流而安置其妻子不籍沒其家產若止以親故往來無夤緣等弊不用此律] \\n 條例 \\n 59.01 \\n 罷閒官吏在京潛住有擅出入禁門交結者各門盤詰拏送法司問實發煙瘴地面充軍 \\n 59.02 \\n 各旗王公所屬人員除服官在京者如遇年節生辰仍准其向各府往來外其現居外任因事來京者概不許於本管王公處謁身通問違者杖一百發落如有夤緣餽送等弊計贓從其重者論[按此以何贓論?亦應敘明]該管王公容令謁見者交宗人府照違制律議處若私通書信有所求索借貸及先自餽遺希圖厚報者交宗人府計贓治罪 \\n 『律』60.00上言大臣德政 \\n 凡諸衙門官吏及士庶人等若有上言宰執[執政]大臣美政才德者[非圖引用便係報私]即是姦黨務要鞫問窮究[所以阿附大臣]來歷明白犯人[連名上言止坐為首者]處斬[監候]妻子為奴財產入官若宰執大臣知情與同罪不知者不坐[大臣知情與同罪亦依名例至死減一等法杖一百流三千里不追及妻子財產] \\n 條例 \\n 60.01 \\n 督撫等官或陞任更調降謫丁憂離任而地方百姓赴京保留控告者不准行將來告之人交與該部治罪若下屬交結上官派歛資斧驅民獻媚或本官留戀地方授之意指藉公行私事發得實亦交該部從重治罪"}
{"章节": "吏律-公式", "正文": "吏律-公式 \\n  \\n 『律』61.00講讀律令 \\n 1凡國家律令參酌事情輕重定立罪名頒行天下永為遵守百司官吏務要熟讀講明律意剖決事務每遇年終在內在外各從上司官考校若有不能講解不曉律意者官罰俸一月吏笞四十 \\n 2其百工技藝諸色人等有能熟讀講解通曉律意者若犯過失及因人連累致罪不問輕重並免一次其事干謀反叛逆不用此律 \\n 3若官吏人等挾詐欺公妄生異議擅為更改變亂成法[即律令]者斬[監候] \\n 『律』62.00制書有違[天子之言曰制書則載其言者如詔赦逾敕之類若奏准施行者不在此內] \\n 1凡奉制書有所施行而[故]違[不行]者杖一百違皇太子令旨者同罪失錯旨意者各減三等 \\n 2其稽緩制書及皇太子令旨者一日笞五十每一日加一等罪止杖一百 \\n 『律』63.00棄毀制書印信 \\n 1凡[故意]棄毀制書及各衙門印信者斬[監候]若棄毀官文書者杖一百有所規避者從重論事干軍機錢糧者絞[監候][為事干軍機恐致失誤故雖無錢糧亦絞若侵欺錢糧棄毀欲圖規避以致臨敵告乏故罪亦同科]當該官吏知而不舉與犯人同罪[至死減一等]不知者不坐誤毀者各減三等其因水火盜賊毀失有顯跡者不坐 \\n 2若遺失制書聖旨印信者杖九十徒二年半若官文書杖七十事干軍機錢糧者杖九十徒二年半俱停俸責尋三十日得見者免罪[限外不獲依上科罪] \\n 3若主守官物遺失簿書以致錢糧數目錯亂者杖八十[亦住俸責尋]限內得見者亦免罪 \\n 4其各衙門吏典役滿替代者明立案驗將原管文卷交付接管之人違[而不立案交付]者杖[舊吏]八十首領官吏不候[吏典]交割扶同給照[起送離役]者罪亦如之 \\n 條例 \\n 63.01 \\n 凡直省州縣無論正署俱於離任時[按「於離任時」應刪已結卷宗堩應鈐印原不必在交代時也]將任內自行審理戶婚田土錢債等項[按自行審理一層]一切已結卷宗及犯證呈狀供詞[按「供詞」下添「結案後黏連成帙」]堩於接縫處鈐印照依年月編號登記註明經承姓名造冊交代[按「姓名」下添「於離任時」交代二字可刪]並將歷任遞交之案[按歷任遞交一層]一併檢齊加具並無藏匿抽改甘結交代接任之員報明上司查核其未結各案分別內結外結及上司批審鄰省咨查並自理各項[按未結者並無用印明文似應於各項下添「亦於卷內鈐印」]俱開註事由月日造冊交代接任官限一箇月按冊查核[按此處接任官限一箇月下條臬司交代並無限期]如並無隱匿遺漏即出具印結照造款冊由知府直隸州知州核明加結詳齎巡道臬司存核查催臬司查明仍將印結移送藩司入於交代案內彙詳知府直隸州知州交代亦照此辦理儻有不肖胥吏不行查明交代者杖八十其有乘機隱匿添改作弊等情各按其所作之弊悉照本條治罪受財者以枉法從重論其州縣官失察及造冊遲延遺漏隱匿並希圖省事或卷不黏連[按上文並無「黏連」字樣此處忽然添入]或黏連不用印以致胥吏乘機舞弊者該管上司查參照例分別議處 \\n 63.02 \\n 緣事降調及病故之員凡有從前未繳硃批奏摺令本身及家屬呈明本省督撫本旗都統代繳儻有隱匿收存者一經發覺降調之本身交部議處故員之家屬照違制律杖一百係官亦交部議處仍令呈繳 \\n 63.03 \\n 大小衙門將奉行條例彙齊造冊於新舊交盤之時一體交盤如有遺漏將典吏照遺失官文書律治罪[按杖七十]該管官交部議處[按罰俸兩箇月] \\n 63.04 \\n 凡將誥命舊軸售賣及轉賣者照違制律治罪 \\n 63.05 \\n 各省臬司交代無論正署離任時將一應卷宗及自理詞訟無論已結未結俱造冊鈐印封固一體移交其接任臬司將交代清楚情由自行陳奏一面具結詳明督撫報部並將在班書吏加緊防閑不許藉端出署如有遲延矇混即行嚴究如因離任事故不及親辦者責成首領官關防造冊封卷呈辦其道府廳員一切卷宗各照州縣鈐印造冊交代例報明上司存案 \\n 『律』64.00上書奏事犯諱 \\n 1凡上書若奏事誤犯御名及廟諱者杖八十餘文書誤犯者笞四十若為名字觸犯者[誤非一時且為人喚]杖一百其所犯御名及廟諱聲音相似字樣各別及有二字止犯一字者皆不坐罪 \\n 2若上書及奏事錯誤當言「原免」而言「不免」[相反之甚]當言「千石」而言「十石」[相懸之甚]之類有害於事者杖六十申六部錯誤有害於事者笞四十其餘衙門文書錯誤者笞二十若所申雖有錯誤而文案可行不害於事者勿論 \\n 『律』65.00事應奏而不奏 \\n 1凡應議之人有犯應請旨而不請旨及應論功上議而不上議[即便拏問發落者]當該官吏[照雜犯律]處絞 \\n 2若文武職官有犯應奏請而不奏請者杖一百有所規避[如懷挾故勘出入人罪之類]從重論 \\n 3若軍務錢糧選法制度刑名死罪災異及事應奏而不奏者杖八十應申上而不申上者笞四十 \\n 4若[應議之人及文武官犯罪並軍務等事]已奏已申不待回報輒施而行者並同不奏不申之罪[至死減一等] \\n 5其[各衙門]合奏公事頁要依律定擬[罪名]具寫奏本其奏事及當該官吏僉書姓名[現今奏本吏不僉名]明白奏聞若[官吏]有規避[將所奏內]增減緊關情節矇矓奏准[未行者以奏事不實論]施行以後因事發露雖經年遠鞫問明白斬[監候][非軍務錢糧酌情減等] \\n 6若於親臨上司官處稟議公事必先隨事詳陳可否定擬稟說若准擬者[方行]上司置立印署文簿附寫[所議之事]略節緣由令首領官吏書名畫字以憑稽考若將不合行事務[不曾稟上司]妄作稟准及窺伺[上司]公務冗併乘時矇矓稟說[致官不及詳察誤准]施行者依詐傳各衙門官員言語律科罪有所規避者從重論[詐傳官員言語本罪詳見詐偽律] \\n 條例 \\n 65.01 \\n 凡州縣官將小民疾苦之情不行詳報上司使民無可控愬者革職永不敘用若已經詳報而上司不接准題達者革職 \\n 65.02 \\n 各省學臣發審事件一面發提調官訊問一面咨明督撫稽查提調等官仍具文通報除例應枷責完結者聽提調官隨時發落報明學臣督撫藩臬銷案外其枷責以上罪名俱照例擬議報名學臣詳解藩臬核轉由督撫分別批結咨題如提調等官奉到學臣批檄不行通報即罪無出入亦交部議處 \\n 65.03 \\n 都察院步軍統領衙門遇有各省呈控之案俱不准駁斥先向原告詳訊其實係07抑難伸情詞真切及地方官審斷不公革率辦結並官吏營私骫法確鑿有據又案情較重者即行具奏如訊供與原呈迥異或係包攬代訴被人挑唆情節顯有不實及原告未經在本省赴案成招挾嫌傾陷藉端拖累應咨回本省審判之案亦於一月或兩月視控案之多寡彙奏一次並將各案情節於摺內分晰註明如距京較近省分將原告暫交刑部散禁提取本省全案卷宗細加查核再行分別酌辦儻有案情較重不即具奏咨回本省辦理者各堂官交部嚴加議處 \\n 65.04 \\n 文自知縣以上武自守備以上如有自盡之案該督撫專摺奏聞 \\n 『律』66.00出使不復命 \\n 1凡奉制敕出使[使事已完]不復命干預他事者[與使事絻無關涉]杖一百各衙門出使[題奉精微批文及答付者使事已完]不復命干預他事者[所干預係]常事杖七十軍情重事杖一百若[使事未完]越理[理不當為]犯分[分不得為]侵人職掌行事者笞五十 \\n 2若回還後三日不繳納聖旨[制敕]者杖六十每二日加一等罪止杖一百不繳納符驗者笞四十每三日加一等罪止杖八十 \\n 3若[或使事有乖或聖旨符驗有損失之類]有所規避[不復命不繳納]者各從重論 \\n 『律』67.00官文書稽程 \\n 1凡官文書稽程者一日吏典笞一十三日加一等罪止笞四十首領官各減一等[首領官吏典之頭目凡言首領正官佐貳不坐] \\n 2若各衙門[上司]遇有所屬申稟公事隨即詳議可否明白定奪[批示]回報若當該[上司]官吏不與果決含糊行移[上下]互相推調以致耽誤公事者[上司官吏]杖八十其所屬[下司]將可行事件不行區處[無疑]而作疑申稟者[下司官吏]罪亦如之 \\n 條例 \\n 67.01 \\n 內外衙門公事小事五日程中事十日程大事二十日程並要限內完結若事干外郡官司關追會審或踏勘田土者不拘常限 \\n 67.02 \\n 部院衙門一切應行事件俱於到司五日之內行文其有訛誤舛錯之處將專管值日之滿漢司官交部議處[按罰俸三箇月]如遺漏未行[按罰俸一年]或遲延日久將滿漢司官交部分別議處[按逾限自一日至三十日罰俸自一月起至一年止] \\n 67.03 \\n 刑部應會三法司書題事件將稿面鈐蓋司印註明緣由付督催所彙齊轉交大值日司分用印文移送法司衙門書題限八日內亦用印文送回如稿內有酌議改易之處即將應酌議改易之處用印文聲明緣由亦於八日內送回刑部查核定議刑部仍用印文將應否改易之處聲明再行會送法司衙門 \\n 67.04 \\n 州縣官承審案件或正犯或緊要證佐患病除輕病旬日即痊者毋庸扣展外如遇病果沉重州縣將起病病痊月日及醫生醫方先後具文通報成招時出具甘結附送令該管府州於審轉時查察加結轉送如府州司道審轉之時或遇犯證患病亦准報明扣除但病限毋論司府州縣止准其扣展一月若帶病起解以致中途病斃照解犯中途患病不行留養例議處儻係州縣捏報假病藉延立即揭參府州扶同加結院司察出將府州一併開參如審轉之府州司道無故遲延捏報患病希圖扣限及上司徇隱並交部議處 \\n 67.05 \\n 凡刑部衙門尋常移咨外省案件如行查家產關提人犯俱以文到之日為始依限查覆於覆文內將何日接到部咨有無逾限之處隨案聲明儻一時未得清晰必頁輾轉咨查不能依限查覆者亦即聲請展限如逾限不完又不聲明緣由經部行催之後即行查參將承辦之州縣及各該上司俱交部議處 \\n 67.06 \\n 凡各部事件在本部題結者吏禮兵工等部及各衙門俱定限二十日戶刑二部定限三十日行查會稿係吏禮兵工及各衙門主稿者定限四十日戶刑二部定限五十日內所會各衙門定限五日戶刑二部各定限十日逾限即行參處 \\n 67.07 \\n 凡州縣承審命案詳請檢驗上司並未批駁者仍按限審解外其有屢次駁查後經批准遲延有因之案該督撫據實聲明報部准其另行扣限如有捏飾照例嚴參 \\n 67.08 \\n 凡各省報部難結事件如通緝已逾四十年者即行查銷毋庸列入彙奏儻後經緝獲仍行質明辦理 \\n 67.09 \\n 刑部議覆斬絞監候本章於科抄到部之日為始仍照定例限八十日內具題其立決本限七十日內具題有行查會議事故亦仍照例扣限每日進呈決本不得過八件務須按日堩勻搭配如遇實在科抄到部擁擠之時臨時奏明酌量加增其科抄到部月日並是否依限具題統於本尾逐一聲明儻有逾限隨本附參 \\n 67.10 \\n 各處專咨報部由刑部改題之案如係漢字咨文到部者以文到之日為始斬絞監候案件限九十日具題立決案件限八十日具題係清文咨部者監候案件加譯漢限期二十日立決案件加譯漢限期十日有行查會議事故亦照科抄本章之例扣限仍將咨文到部月日及是否依限具題統於本尾逐一聲明儻有逾限隨本附參 \\n 『律』68.00照刷文卷 \\n 1凡照刷有司有印信衙門文卷[可完不完]遲一宗二宗吏典笞一十三宗至五宗笞二十每五宗加一等罪止笞四十府州縣首領官及倉庫務場局所河泊等官[非吏典之比]各減一等 \\n 2失錯[漏使印信不僉姓名之類]及漏報[卷宗本多而不送照刷]一宗吏典笞二十二宗三宗三十每三宗加一等罪止笞五十府州縣首領官及倉庫務場局所河泊等官各減一等其府州縣正官巡檢[非首領官之比]一宗至五宗罰俸一月每五宗加一等罪止三月 \\n 3若[文卷刷出]錢糧埋沒刑名違枉等事有所規避者各從重論 \\n 條律 \\n 68.01 \\n 各部院衙門每月將已結未結科抄事件造冊分送六科科抄並見理事件造冊分送各道勘對限期其各部註銷會稿事件即於註銷冊內將會稿衙門定議日期逐一詳開移會科道查核儻有遲延違誤者察參 \\n 68.02 \\n 在京各衙門凡關錢糧刑名案件每年八月內彙造印冊送京畿道刷卷有遲錯者察參 \\n 68.03 \\n 各省彙題事件統限開印後兩月具題如有遲延刑部隨本查交部議處 \\n 68.04 \\n 各省彙奏事件該督撫於每年十月截數咨報各部及軍機處堩限十二月初間咨齊即由軍機大臣會同該部彙開清單於年底先行具奏仍交部分別核議照例具題如該督撫等逾限不報交部察議 \\n 68.05 \\n 各省軍流人犯定地發配及到配安置俱聲明何司案呈專咨報部 \\n 『律』69.00磨勘卷宗 \\n 1凡[照磨所官]磨勘出各衙門未完文卷曾經布政司按察司照刷駁問遲錯經隔一季之後錢糧不行追徵足備者提調[掌印]官吏以未足之數十分為率一分笞五十每一分加一等罪止杖一百刑名造作等事可完而不完應改正而不改正者[過一季]笞四十[一季後]每一月加一等罪止杖八十受財者計贓以枉法從重論 \\n 2若有隱漏[已照刷過卷宗]不報磨勘者一宗笞四十每一宗加一等罪止杖八十事干錢糧者一宗杖八十每一宗加一等罪止杖一百有所規避者從重論 \\n 3若官吏[文書內或有稽遲未行或有差錯未改]聞知事發[將弔查]旋補文案[未完捏作已完未改正捏作已改正]以避遲錯者錢糧計所增數以虛出通關論刑名等以增減官文書論同僚若本管上司知而不舉及扶同[旋補]作弊者同罪不知情及不同署文案者不坐 \\n 『律』70.00同僚代判署文案 \\n 凡應行[上下]官文書而同僚官代判[判日]署[書名書押]者杖八十若因遺失[同僚經手]文案而代為[判署以補卷宗]者加一等若[於內事情]有增減出入罪重者從重論 \\n 條例 \\n 70.01 \\n 各部司員有偷安偏執故意推諉不行畫押者該堂官即指名題參其實有患病事故告假者免其議處若堂官徇情枉法逼勒畫押該司員密揭都察院將該堂官指名題參如有挾嫌誣告情弊將該司員照例治罪 \\n 70.02 \\n 刑部遇有三法司會勘案件即知會都察院大理寺堂官帶同屬員至刑部衙門秉公會審定案畫題儻飾詞推故竟無堂官到部者即將該院寺堂官交部議處 \\n 70.03 \\n 各省承審參案無論侵貪那移以及濫刑枉法等項俱由臬司主稿會同藩司審勘招解督撫衙門覆審儻藩司以事非己責並不實心會鞫或臬司因主稿在己偏執自是以致罪有出入者該督撫即行查參交部分別議處 \\n 『律』71.00增減官文書 \\n 1凡增減官文書[內情節字樣]者杖六十若有所規避[而增減者]杖罪以上[至徒流]各加[規避]本罪二等罪止杖一百流三千里未施行者[於加罪上]各減一等規避死罪者依常律其當該官吏自有所避[之罪]增減[原定]文案者罪[與規避]同若增減以避遲錯者笞四十 \\n 2若行移文書誤將軍馬錢糧刑名重事緊關字樣傳寫失錯而洗補改正者吏典笞三十首領官失於對同減一等[若洗改而有]干礙調撥軍馬及供給邊方軍需錢糧數目者首領官吏典皆杖八十若有規避故改補者以增減官文書論[各加本罪二等]未施行者各[於規避加罪上]減一等[若因改補而官司涉疑有礙應付或至調撥軍馬不敷供給錢糧不足]因而失誤軍機者無問故失並斬[監候][以該吏為首若首領及承發吏杖一百流三千里]若[非軍馬錢糧刑名等事文書而]無規避及常行字樣偶然誤寫者皆勿論 \\n 『律』72.00封掌印信 \\n 凡內外各衙門印信長官收掌同僚佐貳官用紙於印面上封記俱各畫字若同僚佐貳官[公]差[事]故許首領官封印違者杖一百 \\n 『律』73.00漏使印信 \\n 1凡各衙門行移出外文書漏使印信者當該吏典對同首領官並承發各杖六十 \\n 2全不用印者各杖八十 \\n 3[若漏印及全不用印之公文]干礙調撥軍馬供給邊方軍需錢糧者各杖一百因[其漏使不用所司疑慮不即調撥供給]而失誤軍機者斬[監候][亦以當該吏為首經管首領官并承發止坐杖一百流三千里][若倒用印信者照漏用律杖六十] \\n 條例 \\n 73.01 \\n 各部院稿案有應行添改之處俱用印鈐蓋如有疏忽照例參處 \\n 73.02 \\n 奏銷冊內錢糧總數遺漏印信及有洗補添註字樣造冊之員交部議處繕書冊吏按律治罪 \\n 73.03 \\n 陵寢重地採辦祭品及一切有關錢糧行文出境等事俱具稿呈堂鈐蓋堂印咨行 \\n 『律』74.00擅用調兵印信 \\n 凡統兵將軍及各處提督總兵官印信除調度軍馬辦集軍務行移公文用使外若擅出批帖假公營私[及為憑]照[防]送物貨[圖免稅]者首領官吏各杖一百罷職役不敘[罪其不能稟阻]正官奏聞區處 \\n 條例 \\n 74.01 \\n 凡各省文武大小官員有以官印用於私書者照違制律治罪有所求為從重論"}
{"章节": "戶律-戶役", "正文": "戶律-戶役 \\n  \\n 『律』75.00脫漏戶口 \\n 1凡一[家曰]戶全不附籍[若]有[田應出]賦役者家長杖一百[若係]無[田不應出]賦役者杖八十[准]附籍[有賦照賦無賦照丁]當差 \\n 2若將他[家]人隱蔽在戶不[另]報[立籍]及相冒合戶附籍[他戶]有賦役者[本戶家長]亦杖一百無賦役者亦杖八十若將[內外]另居親屬隱蔽在戶不報及相冒合戶附籍者各減二等所隱之人並與同罪改正立戶別籍當差其同宗伯叔弟姪及06自來不曾分居者不在此[斷罪改正之]限 \\n 3其見在官役使辦事者雖脫戶[然有役在身有名在官]止依漏口法 \\n 4若[曾立有戶]隱漏自己成丁[十六歲以上]人口不附籍及增減年狀妄作老幼廢疾以免差役者一口至三口家長杖六十每三口加一等罪止杖一百不成丁三口至五口笞四十每五口加一等罪止杖七十[所隱人口]入籍[成丁者]當差 \\n 5若隱蔽他人丁口不附籍者罪亦如之所隱之人與同罪發還本戶附籍當差 \\n 6若里長失於取勘致有脫戶者一戶至五戶笞五十每五戶加一等罪止杖一百漏口者一口至十口笞三十每十口加一等罪止笞五十本縣提調正官首領官吏[失於取勘致有]脫戶者十戶笞四十每十戶加一等罪止杖八十漏口者十口笞二十每三十口加一等罪止笞四十知情者並與犯人同罪受財者計贓以枉法從重論若官吏曾經三次立案取勘已責里長文狀叮嚀省諭者事發罪坐里長[如里長官吏知其漏脫之情而故縱不問者則里長官吏與脫漏戶口之人同罪若有受財者並計贓以枉法從重論] \\n 條例 \\n 75.01 \\n 隸各省編審查出增益人丁實數繕冊奏聞名為盛世滋生戶口冊其徵收錢糧但據康熙五十年丁冊定為常額續生人丁永不加賦如額徵丁糧數內有開除者即將各該省新增人丁補足額數至新增人丁儻不據實開報或有私派錢糧及造冊之時藉端需索該督撫嚴查題參 \\n 75.02 \\n 八旗凡遇比丁之年各該旗務將所有丁冊逐一嚴查如有漏隱即據實報出補行造冊送部如該旗不行詳查經部察出即交部查議 \\n 『律』76.00人戶以籍為定 \\n 1凡軍民驛灶醫卜工樂諸色人戶並以[原報冊]籍為定若詐[軍作民]冒[民]脫[匠]免避[己]重就[人]輕者杖八十其官司妄准脫免及變亂[改軍為民改民為匠]版籍者罪同[軍民人等各改正當差] \\n 2若詐稱各衛軍人不當軍民差役者杖一百發邊遠充軍 \\n 條例 \\n 76.01 \\n 各處衛所官軍人等及灶戶置買民田一體坐派糧差若不納糧當差致累里長包賠者查係欺隱田畝及典買不過割者各按本律定擬其田入官若無欺隱等情止係不納糧當差照收糧違限律治罪 \\n 76.02 \\n 雍正十三年以前各旗白契所買之人俱不准贖身若有逃走者准遞逃牌乾隆元年以後白契所買單身及帶有妻室子女之人俱准贖身若買主配給妻室者不准贖身未經賣身之先或已定親未娶問女家情願方許配合不情願者聽 \\n 76.03 \\n 旗下奴僕若果係數輩出力之人伊主念其勸勞情願聽其贖身為民本旗戶部有檔案可稽州縣地方有冊籍可據為民者仍歸民籍舊主子孫不得藉端控告其有投充之本身私自為民別經發覺將伊家同族之良民誣指為同祖希圖陷害者或本主因家奴之同族少有產業誣告投充之子孫者審明將誣扳誣告之人照冒認良人為奴婢律治罪 \\n 76.04 \\n 乾隆元年以後放出捏稱元年以前私自營求入於民籍者察出將該戶交刑部照治罪仍令歸旗作為本主戶下家人其不行詳查之參佐領及矇混收入民籍之地方官一併交部議處 \\n 76.05 \\n 乾隆元年以後白契所買之人未入丁冊者准照例贖身為民其乾隆元年以前白契所買之人既准作為印契仍照例在本主戶下挑取步甲等缺俟三輩後著有勞績本主情願放出為民者旗人則取具本主甘結加具參佐領圖結由旗咨部存案漢人則取具本主甘結報明本籍地方官次部存案俟部核覆准入民籍此等旗民放出家奴只許耕作營生不許考試出仕其放出入籍三代後所生之子孫准其與平民一例應試出仕京官不得至京堂外官不得至三品其雖經放出未經呈報者應自報官存案之日起限 \\n 76.06 \\n 各省樂籍並浙省墮民丐戶皆令確查削籍改業為良若土豪地棍仍前逼勒辱凌及自甘污賤者依律治罪其地方官奉行不力者該督撫查參照例議處 \\n 76.07 \\n 遠年印契所買奴撲之中如內有實係民人印契賣與旗人契內尚有籍貫可查照乾隆元年以前白契所買家人之例三輩後准其為民仍將伊等祖父姓名籍貫一體造冊次送戶部查核 \\n 76.08 \\n 駐防旗人置買本地家奴本主因其不堪驅使情願准其贖身者亦准放出為民 \\n 76.09 \\n 凡八旗滿洲蒙古閒散旗人告假無論前往何處俱令報明佐領告知參領註冊由該佐領給與圖記即准出外營生或因年久願入民籍者呈明該地方官准其改入民籍若有作姦犯科悉照民人例問擬 \\n 76.10 \\n 八旗從前投充及乾隆元年以前契買家奴果原係灶戶祖父姓名籍貫確有證據令該大使查明出具印甘各結詳報該管上司核明行文該處查提准其放出歸灶仍將賣身之人枷號三箇月引進保人枷號兩箇月各責四十板追取原價給主其並非灶丁指稱灶丁抗違家主者杖一百仍行給主 \\n 76.11 \\n 應試童生如詭捏數名或頂名入場希圖倖進者照詐冒律杖八十保結之廩生知情者同罪 \\n 76.12 \\n 凡八旗絻戶家奴如無族人可歸者無論家石陳人契買奴僕俱令本佐領造入原主戶下責令看守伊主墳墓其中如果有年力精壯尚可當差者在於本佐領下披步甲當差如內有乾隆元年以後白契所買奴僕情願贖身為民者照例贖身其身價銀兩照絻戶財產入官例辦理 \\n 76.13 \\n 凡八旗漢軍人等願在外省居住者報明該旗並呈明督撫不拘遠近任其隨便散處即令所隸州縣與民人一體編查保甲所在督撫次明該旗每年彙奏一次以便稽查務令安靜營生不得強橫生事其有作姦犯科及一切戶婚田土命盜案件俱歸所隸州縣審辦遇有失察之案將該州縣一例參處各州縣與理事同知通判同駐一城者令其會同審理如駐非同城即責令該州縣自行審辦罪止杖枷笞責者詳報該管上司批結照民人一體杖責發落毋庸仍解理事同知通判鞭責犯該徒罪以上者詳解該管上司分別題咨報部堩移咨該旗都統查照其住居附京之滿洲蒙古旗人有犯仍照旗人犯罪各本律例辦理 \\n 76.14 \\n 凡民人之子既經給與旗下家人為嗣即與家人無異應造入伊主戶下以備稽查 \\n 76.15 \\n 八旗家奴如係累代出力經本主呈明令其出戶應准放入民籍其由本主得銀放出潛入民籍或抱養子弟指稱歸宗私入民籍者仍治以不行呈明之罪令其各歸民籍至指借他人名色代為認買私自出旗或帶地投充之人將子孫改姓潛入民籍者照例治罪仍斷還原主若有鑽營勢力欺壓孤幼贖身為民者倍追身價給還原主將人口賞給外省駐防兵丁為奴 \\n 76.16 \\n 凡八旗白契所買家奴如本主不能養贍或念有微勞情願令其贖身者仍准贖身外如本主不願概不准贖其有酗酒干犯拐帶逃走等情俱照紅契家人一例治罪如有鑽營勢力倚強贖身者仍照定例辦理 \\n 76.17 \\n 凡籍隸順天府宛大兩縣人員出仕時取具同鄉京官印結者各宜細心查核如有混冒出結除照例議罪外遇有承追無著之項即於定例後出結官名下追賠 \\n 76.18 \\n 凡織造稅務監督等衙門收用長隨儻有心存怨望有意陷主於過者該監督即就近交地方官衙門嚴加懲治其才具庸劣不堪驅使者止准該管官驅逐如長隨等任意去留無故潛投他處者即照旗下逃奴之例辦 \\n 76.19 \\n 娼優隸卒及其子孫概不准入考捐監如有變易姓名矇混應試報捐者除斥革外照違制律杖一百若將良民誣指為娼優隸卒希圖傾陷拖累者各按誣告律治罪 \\n 76.20 \\n 軍流人犯之子孫係本籍所生[按本籍所生之子]隨往配所者該地方官查明年歲填註文批遞交配所驗明立案儻在籍並無親子或有繼嗣[按本籍嗣子]准將繼子隨配若到配後復生有親子[按到配生之子]即將其所繼之子查明原籍確有親屬可倚勒令歸宗如並無親屬始准與到配後所生之子一體入於軍籍至本犯原籍子嗣數人不願俱赴配所分別去留已留本籍者不得復於配所入籍應試已隨配所入籍者不准復回原籍考試其軍流隨配入籍之子孫統俟十年限滿後由配所督撫將入籍緣由報部查核如有捏混及跨考兩籍者本犯及子孫按律治罪府州縣交部議處 \\n 76.21 \\n 內務府承領官地莊頭及王公戶下由內府撥出之莊頭旗檔有名者歸入漢軍考試旗檔無名者歸入民籍考試其八旗戶下帶地投充莊頭毋論旗檔有名無名堩不准應試出仕 \\n 76.22 \\n 安徽省徽州08國池州三府民間世僕如現在主家服役者應俟放出三代後所生子孫方准報捐考試若早經放出並非現在服役豢養及現不與奴僕為婚者雖曾葬田主之山佃田主之田堩一體開豁為良已歷三代者即准其報捐考試 \\n 76.23 \\n 先經習教人犯除自行呈首免罪及坐功運氣茹素諷經尚非實犯邪教外其實因習教犯案罪在徒流以上者查明其子孫實未入教即以本犯之子為始三輩後所生之子孫始准考試報捐其應行入考報捐之人先行呈明地方官取具鄰族甘結詳報督撫咨部查核儻有矇混應考報捐者以違制論至習教復又從逆各犯子孫永遠不准考試報捐 \\n 76.24 \\n 順天府考試審音之時究出冒籍情弊將本生及廩保俱照變亂版籍律杖八十廩保仍革去衣頂知縣教官如審音不實濫行申送俱照徇庇例交部議處受財者計贓從重論 \\n 76.25 \\n 發遣賞給黑龍江新疆等處及各省駐防官員兵丁為奴人犯並無應賣事故輒私行典賣及得財放贖者係官革職兵丁枷號兩箇月鞭一百追價入官專管各官交部議處其用財贖身之遣犯枷號一年鞭一百仍交原主管束若實有應賣事故欲行典賣者報明該管官酌量准其典賣與本處旗人為奴如遇有逃走為匪等事即將典買之人照例治罪原主不坐如賣與民人並別境旗人為奴者原主杖一百亦追價入官其人犯令該將軍都統另行賞給本處官兵為奴不准給原主領回 \\n 『律』77.00私創庵院及私度僧道 \\n 1凡寺觀庵院除現在處所[先年額設]外不許私自創建增置違者杖一百僧道還俗發邊遠充軍尼僧女冠入官為奴[地基材料入官] \\n 2若僧道不給度牒私自簪薙者杖八十若由家長家長當罪寺觀住持及受業師私度者與同罪並還俗[入籍當差] \\n 條例 \\n 77.01 \\n 民間子弟戶內不及三丁或在十六以上而出家者俱枷號一箇月並罪坐所由僧道官及住持知而不舉者各罷職還俗 \\n 77.02 \\n 僧道犯罪該還俗者查發各原籍安插若仍於原寺觀庵院或他寺觀庵院潛住者並枷號一箇月照舊還俗其僧道官及住持知而不舉者照違令律治罪 \\n 77.03 \\n 民間有願刱造寺觀神祠者呈明該督撫具題奉旨方許營建若不俟題請擅行興造者依違制律論 \\n 77.04 \\n 現在應付火居等項僧道不准濫受生徒其年逾四十者方准招徒一人若所招之人無罪犯而病故者准其另招一人為徒如有年未四十即行招受及招受不止一人者照違令律笞五十若招受之人身犯姦盜重罪伊師亦不准再行續招其有復行續招者亦照違令律治罪僧道官容隱者罪同地方官不行查明交部照例議處所招生徒俱勒令還俗 \\n 77.05 \\n 僧道如有為匪不法等事責令僧綱道紀等司隨時舉報儻瞻徇故縱別經發覺犯係逆案者將該管僧綱道紀照知情故縱逆犯本律分別已行未行定罪若止失於覺察者照不應重律杖八十 \\n 77.06 \\n 凡僧道停止給發度牒其從前領過牒照各僧道遇有事故仍將原領牒照追出於歲底彙繳至選充僧綱道紀令地方官查明僧道中之實在焚修戒法嚴明者具結呈報上司咨部給照充補如僧道官犯事將結送官交部察議 \\n 『律』78.00立嫡子違法 \\n 1凡立嫡子違法者杖八十其嫡妻年五十以上無子者得立庶長子不立長子者罪亦同[俱改正] \\n 2若養同宗之人為子所養父母無子[所生父母有子]而捨去者杖一百發付所養父母收管若[所養父母]有親生子及本生父母無子欲還者聽 \\n 3其乞養異胜義子以亂宗族者杖六十若以子與異姓人為嗣者罪同其子歸宗 \\n 4其遺棄小兒年三歲以下雖異姓仍聽收養即從其姓[但不得以無子遂立為嗣] \\n 5若立嗣雖係同宗而尊卑失序者罪亦如之其子亦歸宗改立應繼之人 \\n 6若庶民之家存養[良家男女為]奴婢者杖一百即放從良 \\n 條例 \\n 78.01 \\n 無子者許令同宗昭穆相當之姪承繼先儘同父周親次及大功小功緦麻如俱無方許擇立遠房及同姓為嗣苦立嗣之後卻生子其家產與原立子堩分 \\n 78.02 \\n 婦人夫亡無子守志者合承夫分須憑族長擇昭穆相當之人繼嗣其改嫁者夫家財產及原有妝奩並聽前夫之家為主 \\n 78.03 \\n 無子立嗣除依律外若繼子不得於所後之親聽其告官別立其或擇立賢能及所親愛者若於昭穆倫序不失不許宗族指以次序告爭並官司受理若義男女06為所後之親喜悅者聽其相為依倚不許繼子並本生父母用計逼逐仍酌分給財產若無子之人家貧聽其賣產自贍 \\n 78.04 \\n 凡乞養異姓義子有情願歸宗者不許將分得財產攜回本宗其收養三歲以下遺棄之小兒仍依律即從其姓但不得以無子遂立為嗣仍酌分給財產俱不必勒令歸宗如有希圖資財冒認歸宗者照例治罪 \\n 78.05 \\n 無子立嗣若應繼之人平日先有嫌隙則於昭穆相當親族內擇賢擇愛聽從其便如族中希圖財產勒令承繼或慫恿擇繼以致涉訟者地方官立即懲治仍將所擇賢愛之人斷令立繼其有子婚而故婦能孀守已聘未娶媳能以女身守志及已婚而故婦雖未能孀守但所故之人業已成立或子雖未娶而因出兵陣亡者俱應為其子立後[按此應為未婚之子立後者]若支屬內實無昭穆相當可為其子立後之人而其父又無別子者應為其父立繼待生孫以嗣應為立後之子[按此應為立繼而無可繼之人者]其尋常夭亡未婚之人不得概為立後[按此不應為未婚之子立後者]其獨子夭亡而族中實無昭穆相當可為其父立繼者亦准為未婚之子立繼[按此於不應之中仍准立後]如可繼之人亦係獨子而情屬同父周親兩相情願者取具閤甘結亦准其承繼兩房宗祧 \\n 78.06 \\n 因爭繼釀成人命者凡爭產謀繼及扶同爭繼之房分堩不准其繼嗣應聽戶族另行公議承立 \\n 78.07 \\n 旗人除乞養異姓為子詐冒廕襲承受世職者仍照本例擬發邊遠充軍外其雖無世職而詐冒抱養民間子弟戶下家奴子孫為嗣紊亂旗籍者將朦混抱養繼立之旗人及以子與旗人為嗣之人並知情之義子俱比照乞養義子詐冒襲廕充軍例減一等杖一百徒三年若有冒食錢糧情事無論所繼者係屬異姓旗人民間子弟戶下家奴悉照冒支軍糧入己計所冒支之贓准竊盜律從重科罪分別旗民辦理其先後領過銀米照數著追儻本犯力不能完該旗查明歷任參佐領各按在任月日分賠批解戶部歸款失察各官交部議處 \\n 『律』79.00收留迷失子女 \\n 1凡收留[良]人家迷失[道路鄉貫]子女不送官司而賣為奴婢者杖一百徒三年為妻妾子孫者杖九十徒二年半若得迷失奴婢而賣者各減良人罪一等被賣之人不坐給親完聚 \\n 2若收留在逃子女[不送官司]而賣為奴婢者杖九十徒二年半為妻妾子孫者杖八十徒二年若得在逃奴婢而賣者各減良人罪一等其被賣在逃之人又各減一等若在逃之罪重者自從重論 \\n 3其自收留為奴婢妻妾子孫者罪亦如之[暫時]隱藏在家者[不送官司]並杖八十 \\n 4若買者及牙保知情減犯人罪一等追價入官不知者俱不坐追價還主 \\n 5若冒認良人為奴婢者杖一百徒三年為妻妾子孫者杖九十徒二年半冒認他人奴婢者杖一百 \\n 條例 \\n 79.01 \\n 八旗凡有呈報迷失幼童幼女者該管官取具本人族長等並無捏飾甘結照例移咨兵部存案如有隱匿寄養情弊將寄養受寄之人照隱漏丁口治罪改正族長人等照里長失於取勘律治罪[按見前脫漏戶口] \\n 『律』80.00賦役不堩[賦取於田產役出於人丁] \\n 凡有司科徵稅糧及雜泛差役各驗籍內戶口田糧定立[上中下]等第科差若放富差貧那移[等則]作弊者許被害貧民赴控該上司自下而上陳告當該官吏各杖一百[改正]若上司不為受理者杖八十受財者[兼官吏上司言]計贓以枉法從重論 \\n 條例 \\n 80.01 \\n 督撫司道嚴督府州縣掌印正官審編堩徭從公查照歲額差役其丁糧有力之家止編本等差役不許分外加增餘剩銀兩貧難下戶並逃亡之數聽其空閒不許徵銀及額外濫設聽差等項名色擾累違者該督撫糾察將有司官依違制律治罪上司官容情不舉罪同 \\n 80.02 \\n 各省藩司並府州縣如遇各部派到物料從公斟酌所屬大小豐欺坐派採買若豪滑規利之徒買囑吏書妄稟編派下屬承攬害民者發附近地方充軍印官聽從者參究治罪若本無部派物料而捏稱坐派及明知官收官解借端生事擾累地方者亦照此例治罪 \\n 80.03 \\n 紳衿除優免本身丁銀外儻借名濫以子孫族戶冒入者該地方官查出生監申革職官題參各杖一百受財者從重論如有私立宦儒圖戶名色包攬詭寄者照脫漏版籍律治罪詭寄與受寄者同論 \\n 80.04 \\n 凡紳衿之家與齊民一體編次聽保甲長稽查違者照脫戶律治罪地方官徇情不詳報者交部照例議處至充保長甲長並輪值支更看柵等役紳衿免派齊民內老疾寡婦之家子孫尚未成丁者亦俱免役 \\n 80.05 \\n 軍民年七十以上者許一丁侍養免其雜派差役 \\n 『律』81.00丁夫差遣不平 \\n 1凡應差丁夫雜[色在官工]匠而差遣[勞佚]不堩平者一人笞二十每五人加一等罪止杖六十 \\n 2若丁夫雜匠承差而稽留不著役及在役日滿而所司不放回者一日笞一十每三日加一等罪止笞五十 \\n 『律』82.00隱蔽差役 \\n 1凡豪民[有力之家不資工食]令子孫弟姪跟隨官員隱蔽差役者家長杖一百官員容隱者與同罪受財者計贓以枉法從重論跟隨之人免[杖]罪[附近]充軍 \\n 2其功臣容隱者照律擬罪奏請定奪 \\n 『律』83.00禁革主保里長 \\n 1凡各處人民每一百戶內議設里長一名甲首一十名輪年應役催辦錢糧勾攝公事若有妄稱主保小里長保長主首[主管甲首]等項名色生事擾民者杖一百遷徙[比流減半准徒二年若無生事擾民實跡難議遷徙] \\n 2其合設耆老須於本鄉年高有德眾所推服人內選充不許罷閒吏卒及有過之人充應違者杖六十[革退]當該官吏笞四十[若受財枉法從重論] \\n 條例 \\n 83.01 \\n 直省各府州縣編賦役冊以一百一十戶為里推丁多者十人為長餘百戶為十甲甲凡十人歲役里長一人管攝一里之事城中曰坊近城曰廂鄉里曰里凡十年一周先後則各以丁數之多寡為次每里編為一冊冊首總為一圖其鰥寡孤獨不任役者則帶管於百一十戶之外而列於圖後名曰畸零冊成一本送戶部布政司及府州縣各存一本 \\n 『律』84.00逃避差役 \\n 1凡民戶逃住鄰境州縣躲避差役者杖一百發還原籍當差其親管里長提調官吏故縱及鄰境人戶隱蔽在己者與同罪若[鄰境]里長知而不逐遣及原管官司不移文起取若移文起取而所在官司占12不發者各杖六十 \\n 2若丁夫雜匠在役及工樂雜戶[謂驛灶醫卜等戶]逃者一日笞一十每五日加一等罪止笞五十提調官吏故縱者各與同罪受財者計贓以枉法重論不覺逃者五人笞二十每五人加一等罪止笞四十不及五名者免罪[上言躲避鄰境是全不當差役者故其罪重此言在役而逃是猶當差役者故其罪輕] \\n 條例 \\n 84.01 \\n 因兵荒逃避之民有司多方招撫仍令附籍復業當差或年久逃遠府州縣造逃戶周知文冊備開逃民鄉里姓名男婦口數軍民匠灶等籍及遺下田地稅糧若干原籍有無人丁應承糧差送各處督撫督令復業其已成家業願入籍者給與戶田執照附籍當差如不自首雖首而所報人口不盡或展轉逃移及窩家不舉首者各杖一百 \\n 84.02 \\n 有司委官挨勘流民名籍男婦大小丁口排門粉壁十家編為一甲互相保識分屬當地里長帶管[如或游蕩作非公舉治罪]若團住山林湖濼或投託官豪勢要之家藏躲抗拒官司不服招撫者正犯並里老窩家知而不首及占12不發者各依律科 \\n 84.03 \\n 沿邊沿海地方軍民人等躲避差役逃入土夷峒寨海島潛住究問情實俱發邊遠地方充軍[按「地方」二字原例係「衛分」二字未詳何年所改]本管里長管軍人知而不首者各治以罪有能擒拏送官者不問漢土軍民量加給賞 \\n 『律』85.00點差獄卒 \\n 凡各處獄卒於相應慣熟人內點差應役令人代替者笞四十 \\n 『律』86.00私役部民夫匠 \\n 凡有司官私役使部民及監工官私役使夫匠出百里之外及久占在家使喚者[有司官使]一名笞四十每五名加一等罪止杖八十[監工官照名各加二等私役罪小誤工罪大]每名計一日追給雇工銀八分五釐五毫若有吉凶及在家借使雜役者勿論[監工官仍論]其所使人數不得過五十名每名不得使過三日違者以私役論 \\n 『律』87.00別籍異財[按此係十惡內不孝] \\n 凡祖父母父母在子孫別立戶籍分異財產者杖一百[須祖父母父母親告乃坐]若居父母喪而兄弟別立戶籍分異財產者杖八十[須期親以上尊長親告乃坐或奉遺命不在此律] \\n 條例 \\n 87.01 \\n 祖父母父母在者子孫不許分財異居[此謂分財異居尚未別立戶籍者有犯亦坐滿杖]其父母許令分析者聽 \\n 『律』88.00卑幼私擅用財 \\n 凡同居卑幼不由尊長私擅用本家財物者十兩笞二十每十兩加一等罪止杖一百若同居尊長應分家財不堩平者罪亦如之 \\n 條例 \\n 88.01 \\n 嫡庶子男除有官廕襲先儘嫡長子孫[按此層與各律重複應刪]其分析家財田產不問妻妾婢生止以子數堩分姦生之子依子量與半分如別無子立應繼之人為嗣與姦生子堩分無應繼之人方許承繼全分 \\n 88.02 \\n 戶絻財產果無同宗應繼之人所有親女承受無女者聽地方官詳明上司撥充公 \\n 『律』89.00收養孤老 \\n 凡鰥寡孤獨及篤廢之人貧窮無親屬依倚不能自存所在官司應收養而不收養者杖六十若應給衣糧而官吏剋減者以監守自盜論[凡係監守者不分首從併贓論] \\n 條例 \\n 89.01 \\n 直省州縣所屬養濟院或應添造或應修蓋者令地方官酌量修造據實估計報明督撫在於司庫公用銀內撥給仍不時查勘遇有滲漏之處即行黏補完固儻有陞遷事故造入交代冊內取具印結送部其正實孤貧俱令居住院內每名各給印烙年貌腰牌一面該州縣按季到院親身驗明腰牌逐名散給口糧如至期印官公務無暇遴委誠實佐貳官代散加結申報上司毋許有冒濫扣剋情弊若州縣官不實力奉行者該督撫即行查參照例議處 \\n 89.02 \\n 軍流等犯除年逾六十不能食力者照例撥入養濟院按名給與孤貧口糧外或年未六十而已成篤疾不能謀生者亦一體撥給其少壯軍流各犯實係貧窮又無手藝者初到配所按該犯本身及妻室子女每名每日照孤貧給與口糧自到配日起以一年為止於各州縣存貯倉穀項下動用報銷各州縣有驛遞之處一切應用人夫酌派軍流少壯中無資財手藝之犯充當給與應得工食無驛遞之州縣公用夫役堩令一體充當逐日給與工價仍令該督撫照各處現行章程妥協辦理 \\n 89.03 \\n 老人九十以上者地方官不時存問其或孤寡及子孫貧不能養贍者州縣查明賑恤詳報督撫奏聞動用錢糧務令得沾實惠 \\n 89.04 \\n 京師五城各設棲流所一處安頓貧病流民其修理房屋工料及衣食藥餌之資每年每城動支戶部庫銀二百兩備用如有不敷許其赴部具領如或有餘留於下年備用該城御史督率司坊等官實心辦理如有虛冒侵蝕等弊照例交部治罪 \\n 89.05 \\n 各省流寓孤貧如籍隸鄰邑仍照例移送收養外其在原籍千里以外者准其動支公項銀兩一體收養年底造冊報銷 \\n 89.06 \\n 凡被災最重地方饑民外出求食各督撫善為安輯俟本地災侵平復然後送回"}
{"章节": "戶律-田宅", "正文": "戶律-田宅 \\n  \\n 『律』90.00欺隱田糧 \\n 1凡欺隱田糧[全不報戶入冊]脫漏版籍者[一應錢糧俱被埋沒故計所隱之田]一畝至五畝笞四十每五畝加一等罪止杖一百其[脫漏之]田入官所隱稅糧依[畝數額數年數總約其]數徵納 \\n 2若將[版籍上自己]田土移坵[方圓成坵]換段[坵中所分區段]那移[起科]等則以高作下減瞞糧額及詭寄田糧[詭寄謂詭寄於役過年分並應免人戶冊籍]影射[脫免自己之]差役併受寄者罪亦如之[如欺隱田糧之類]其[減額詭寄之]田改正[坵段]收[歸本戶起]科當差 \\n 3里長知而不舉與犯人同罪 \\n 4其還鄉復業人民丁力少而舊田多者聽從儘力耕種報官入籍計田納糧當差若多餘占田而荒蕪者三畝至十畝笞三十每十畝加一等罪止杖八十其田入官若丁力多而舊田少者告官於附近茺田內驗力撥付耕種 \\n 條例 \\n 90.01 \\n 凡宗室置買田產管莊人恃強不納差糧者該管官查實將管莊人等比依功臣欺隱田土律問罪宗室知而縱容者交該衙門察議仍追徵應納差糧若該管官阿縱不舉者聽督撫參奏交部議處 \\n 90.02 \\n 將自己田地應納錢糧灑派別戶者按數計贓以枉法論田地入官其灑派錢糧照年分畝數追徵 \\n 90.03 \\n 各處姦頑之徒將田地詭寄他人名下者如受寄之家首告准免罪 \\n 90.04 \\n 各鄉里書飛灑詭寄稅糧二百石以上者問近邊充軍 \\n 90.05 \\n 州縣徵收糧米之時預將各里各甲花戶額數的名填定聯三版串一給納戶執照一發經承銷冊一存州縣查對按戶徵收對冊完納即行截給歸農其未經截給者即係欠戶該印官查摘追比若遇有糧無票有票無糧等情即係胥吏侵蝕嚴比治罪 \\n 『律』91.00檢踏災傷田糧 \\n 1凡部內有水旱霜雹及蝗蝻為害一應災傷[應減免之]田糧有司官吏應准告而不即受理申報[上司親行]檢踏及本管上司不與委官覆踏者各杖八十若初覆檢踏[有司承委]官吏不行親詢田所及雖詢田所不為用心從實檢踏止憑里長甲首朦朧供報中間以熟作荒以荒作熟增減分數通同作弊瞞官害民者各杖一百罷職役不敘若致枉有所徵免[有災傷當免而徵曰枉徵無災傷當徵而免日枉免]糧數計贓重者坐贓論[枉有所徵免糧數自奏准後發覺謂之贓故罪重於杖一百共坐贓論]里長甲首各與同罪受財[官吏里甲受財檢踏開報不實以致枉有徵免]者並計贓以枉法從重論 \\n 2其檢踏官吏及里長甲首[原未受財止]失於關防致[使荒熟分數]有不實者計[不實之]田十畝以下免罪十畝以上至二十畝笞二十每二十畝加一等罪止杖八十[官吏係公罪俱留職役] \\n 3若人戶將成熟田地移坵換段冒告災傷者[計所冒之田]一畝至五畝笞四十每五畝加一等罪止杖一百[其冒免之田]合納稅糧依[額]數追徵入官 \\n 條例 \\n 91.01 \\n 天下有司凡遇歲饑先發倉廩賑貸然後具奏請旨寬恤 \\n 91.02 \\n 凡夏災不出六月底秋災不出九月底先以被災情形題報其被災分數按限勘明續報逾限者交該部議處 \\n 91.03 \\n 州縣詳報被災情形查勘分數遵照題定四十日限期辦理其距省遙遠地方准照交代之例扣算程途日期如諭限照例題參交部議處 \\n 91.04 \\n 賑濟被災饑民以及蠲免錢糧州縣官有侵蝕肥己等弊致民不沾實惠者革職拏問照侵盜錢糧例治罪督撫布政使道府等官不行稽查俱革職 \\n 91.05 \\n 凡有蝗蝻之處文武大小官員率領多人公同及時捕捉務期全淨其雇募人夫每名計日酌給銀數分以為飯食之資許其報明督撫據實銷算果能立時撲滅督撫具題照例議敘如延蔓為害必根究蝗蝻起於何地及所到之處該管地方玩忽從事者交部照例治罪并將該督撫一併議處 \\n 91.06 \\n 凡遇蠲免錢糧之年將所免錢糧分作十分以七分免業戶三分免佃戶雍正十三年十二月內欽奉上諭「蠲免之典業戶邀恩者居多彼無業貧民終歲勤動按產輸糧未被國家之恩澤欲照所蠲之數履畝除租繩以官法則勢有不能其令所在有司善為勸諭各業戶酌量寬減佃戶之租不必限定分數使耕作貧民有餘糧以贍妻子若有素封業戶能善體此意加惠佃戶者則酌量獎賞之其不願者聽之亦不得勉強從事特諭」 \\n 91.07 \\n 凡遇歉收之歲貧士與貪民一體賑恤 \\n 91.08 \\n 遇有恩詔豁免錢糧其漕項蘆課學租雜稅各項俱入豁免之內地方官違者以違制論入己者以侵盜論 \\n 91.09 \\n 凡有蠲免俱以奉旨之日為始其奉旨之後部文未到之前有已屆在官者准作次年正賦永著為令如官吏矇混隱匿即照侵盜錢糧律治罪 \\n 91.10 \\n 凡開墾水田六年旱田十年將屆陞科之期該督撫委員復加履畝丈勘果有坍塌沖19或成磽确者概免陞科違者以官吏不用心從實檢踏律治罪 \\n 91.11 \\n 凡各省地方被災不及五分有奉旨及督撫題請緩徵者於次年麥熟後只令催徵舊欠其本年錢糧准於九月後催徵若深冬方得雨雪及積水退者緩至次年秋收催徵如被災八分九分十分者將該年緩徵錢糧俱分作三年帶徵被災五分六分七分者分作二年帶徵以紓民力 \\n 91.12 \\n 凡被災地方米船過關果係前往售賣免其納稅給予印票責令到境之日呈送該地方官鈐蓋印信回空查銷如有免稅米船偷運別省並未到被災地方先行糶賣者將寬免之稅加倍追出仍照違制律治罪 \\n 91.13 \\n 各直省遇有災眚之年該督撫將清理刑獄之處奏聞請旨 \\n 91.14 \\n 江海河湖居民猝被水災該地方官一面通報各該管上司一面赴被災處所驗看明確照例酌量賑濟不得濡遲時日 \\n 91.15 \\n 凡沿河沙洲地畝被沖坍塌即令業戶報官勘明註冊遇有淤漲亦即報官查丈照原報之數撥補此外多餘漲地不許霸占如從前未經報坍不准撥給至隔江遠戶果係報坍有案即將多餘漲地秉公撥補若坍戶數多按照報坍先後以次照撥儻補足之外尚有餘地許召無業窮民認墾官給印照仍令各屬按數造報統俟五年大丈再行履勘造冊送部以定陞除其報塌報漲在兩縣接壤之處者委員會同兩邑地方官據實勘驗秉公撥補如有私行霸占將淤洲入官該戶照盜耕官田律治罪地方官不查丈明確以致撥補舛錯查出照官吏不用心從實檢踏律分別議處 \\n 『律』92.00功臣田土 \\n 凡功臣之家除[朝廷]撥賜公田[免納糧當差]外但有[自置]田土從管莊人盡數報官入籍[照額一體]納糧當差違者[計所隱之田]一畝至三畝杖六十每三畝加一等罪止杖一百徒三年罪坐管莊之人其田入官[仍計遞年]所隱糧稅依[畝數年數額]數徵納若里長及有司官吏[阿附]踏勘不實及知而不舉者與[管莊人]同罪不知者不坐 \\n 『律』93.00盜賣田宅 \\n 1凡盜[他人田宅]賣[將已不堪田宅]換易及冒認[他人田宅作自己者]若虛[寫價]錢實[立文]契典賣及侵占他人田宅者田一畝屋一間以下笞五十每田五畝屋三間加一等罪止杖八十徒二年係官[田宅]者各加二等 \\n 2若強占官民山場湖泊茶園蘆蕩及金銀銅錫鐵冶者[不計畝數]杖一百流三千里 \\n 3若將互爭[不明]及他人田產妄作己業朦朧投獻官豪勢要之人與者受者各杖一百徒三年 \\n 4[盜賣與投獻等項]田產及盜賣過田價併[各項田產中]遞年所得花利各[應還官者]還官[應給主者]給主 \\n 5若功臣有犯者照律擬罪奏請定奪 \\n 條例 \\n 93.01 \\n 軍民人等將爭競不明並賣過及民間起科僧道將寺觀各田地若子孫將公共祖墳山地朦朧投獻王府及內外官豪勢要之家私捏文契典賣者投獻之人問發邊遠充軍田地給還應得之人其受投獻家長並管莊人參究治罪直隸各省空閒地土俱聽民儘力開種照年限起科若有占奪投獻者悉照前例問發 \\n 93.02 \\n 西山一帶密邇京師地方如有官豪勢要之家私自開30賣煤鑿山賣石立廠燒灰者枷號一箇月發近邊充軍干礙內外官員參奏提問 \\n 93.03 \\n 各省丈量田畝及抑勒首報墾田之事永行停止違者以違制律論 \\n 93.04 \\n 凡子孫盜賣祖遺祀產至五十畝者照投獻捏賣祖墳山地例發邊遠充軍不及前數及盜賣義田應照盜賣官田律治罪其盜賣歷久宗祠一間以下杖七十每三間加一等罪止杖一百徒三年以上知情謀買之人各與犯人同罪房產收回給族長收管賣價入官不知者不坐其祀產義田令勒石報官或族黨自立議單公據方准按例治罪如無公私確據藉端生事者照誣告律治罪 \\n 93.05 \\n 盛京家奴莊頭人等如有因伊主遠在京師私自盜賣所遺田產至五十畝者堩依子孫盜賣祖遺祀產例發邊遠充軍不及前數者照盜賣官田律治罪盜賣房屋亦照盜賣官宅律科斷謀買之人與串通說合之中保堩與盜賣之人同罪房產給還原主賣價入官不知者不坐儻不肖之徒藉端訛詐照誣告律治罪 \\n 93.06 \\n 凡民人告爭墳山近年者以印契為憑如係遠年之業須將山地字號畝數及庫貯鱗冊併完糧印串逐一丈勘查對果相符合即斷令管業若查勘不符又無完糧印串其所執遠年舊契及碑譜等項堩不得執為憑據即將濫控侵占之人按例治罪 \\n 93.07 \\n 土目土民不許私相典賣土司田畝如有違禁不遵者立即追價入官田還原主並將承買之人比照盜賣他人田畝律田一畝笞五十每五畝加一等罪止杖八十徒二年其違例典賣並倚勢抑勒之土司失察之該管知府堩交部議處 \\n 93.08 \\n 用強占種屯田五十畝以上不納子粒者照數追納完日發近邊充軍其屯田人等將屯田典賣與人至五十畝上典主買主各不納子粒俱照前問發若數不滿五十畝及上納子粒不缺或因無人承種而侵占者照侵占官田律治罪典賣與人者照盜賣官田律治罪管屯等不行用心清查者參奏依違制律杖一百 \\n 93.09 \\n 近邊分守武職併府州縣官員禁約該管軍民人等不許擅自入山將應禁林木砍伐販賣若砍伐已得者問發雲貴兩廣煙瘴稍輕地方充軍未得者杖一百徒三年若前項官員有犯俱革職計贓重者俱照監守盜律治罪其經過關隘河道守把官軍知情縱放者依知罪人不捕律治罪分守武職並府州縣官交部分別議處 \\n 93.10 \\n 凡租種山地棚民除同在本山有業之家公同畫押出租者山主棚民堩免治罪外若有將公共山場一家私召異籍之人搭掤開墾者即照子孫盜賣祖遺祀產至五十畝例發邊遠充軍不及五十畝者減一等租價內官承租之人不論出數多寡照強占官民山場律杖一百流三千里為從並減一等父兄子弟同犯仍照律罪坐尊長族長祠長失於查察照不應重律科罪至因召租承租釀成事端致有搶奪殺傷者仍各從其重者論 \\n 93.11 \\n 黔省漢民如有強占苗人田產致令失業釀命之案俱照棍徒擾害例問擬其未經釀命者仍照常例科斷 \\n 『律』94.00任所置買田宅 \\n 凡有司官吏不得於見任處所置買田宅違者笞五十解任田宅入官 \\n 條例 \\n 94.01 \\n 各關出差官員不許攜帶家眷多隨奴僕及任所置優買妾任滿回部未經考核不許擅買田莊市宅生息放債如違交與該部治罪衙役人等除解餉公事外私自赴京長接及以缺額藉口請展限者亦交與該部治罪 \\n 94.02 \\n 提督總兵副將等官不許在見任地方置立產業即丁憂休致解退亦不許入籍居住或任內置有產業已經身故及不能回籍者該督撫具奏請旨定奪至參將以下等官任所置有產業或本身休致解退或已經身故子孫留住任所欲入籍者該地方官報明督撫准其入籍 \\n 『律』95.00典買田宅 \\n 1凡典買田宅不稅契者笞五十[仍追]契內田宅價錢一半入官不過割者一畝至五畝笞四十每五畝加一等罪止杖一百其[不過割之]田入官 \\n 2若將已典賣與人田宅矇矓重復典賣者以所得[重典賣之]價錢計贓准竊盜論免刺追價還[後典買之]主田宅從原典買主為業若重復典買之人及牙保知[其重典賣之]情者與犯人同罪追價入官不知者不坐 \\n 3其所典田宅園林碾磨等物年限已滿業主備價取贖若典主託故不肯放贖者笞四十限外遞年所得[多餘]花利追徵給主[仍聽]依[原]價取贖其年限雖滿業主無力取贖者不拘此律 \\n 條例 \\n 95.01 \\n 告爭家財田產但係五年之上並雖未及五年驗有親族寫立分書已定出賣文約是實者斷令照舊管業不許重分再贖告詞立案不行 \\n 95.02 \\n 凡八旗人員置買產業於各省者令該員據實首報交與該督撫按其產業之多寡勒限變價歸旗如有隱匿不首及首報不實者該督撫訪查題參將所置產業入官其隱匿不首者照侵占田宅律治罪首報不實者按不實之數亦照侵占律治罪如地方官扶同徇隱別經發覺者照例議處其未經查出之知府並督撫司道堩照例分別議處至於查禁以後仍有違禁置產私相授受者照將他人田產矇矓投獻官豪勢要律與者受者各杖一百徒三年產業入官其託民人出名詭名寄戶者受託之民人照里長知情隱瞞入官家產計所隱贓重者坐贓治罪受財者以枉法從重論地方官失於查察者照例議處 \\n 95.03 \\n 賣產立有絻賣文契並未註有找貼字樣者概不准貼贖如約未載絻賣字樣或註定年限回贖者並聽回贖若賣主無力回贖許憑中公估找貼一次另立絻賣契紙若買主不願找貼聽其別賣歸還原價儻已經賣絻契載確鑿復行告找告贖及執產動歸原先儘親鄰之說借端掯勒希圖短價並典限未滿而業主強贖者俱照不應重律治罪 \\n 95.04 \\n 八旗官兵人等有將現銀承買入官人口房產者即將銀兩先行交部俟收明銀兩知照到旗之日兩翼給與印信執照報部入冊如有將俸祿錢糧坐扣抵買者一面咨部坐扣俸餉一面將人口房產給認買人領去俟俸餉坐扣完日再行知會兩翼給與執照報部入冊 \\n 95.05 \\n 旗丁有將運田私典於人及承典者堩照典買官田律計畝治罪該丁革退其田追出交與接運新丁典價入官其旗丁出運之年將運田租與民人止許得當年租銀如有指稱加租立券預支者將該丁與出銀租田之人堩照典買官田律減二等治罪租價入官 \\n 95.06 \\n 凡各省衛所贍運屯田有典賣與民許照清釐條議備價回贖如衙門書識人等藉稱族丁管船侵占屯田不歸船濟運者照侵盜官糧例治罪若原係民田與軍無涉該丁捏控者將該丁責革另僉該管官弁不實力稽察或承查遲延或互相徇縱查出俱交部分別議處 \\n 95.07 \\n 嗣後民間置買產業如係典契務於契內註明「回贖」字樣如係賣契亦於契內註明「絻賣永不回贖」字樣其自乾隆十八年定例以前典賣契載不明之產如在三十年以內契無「絻賣」字樣者聽其照例分別找贖若遠在三十年以外契內雖無「絻重」字樣但未註明「回贖」者即以絻產論概不許找贖如有混行爭告者堩照不應重律治罪 \\n 95.08 \\n 凡州縣官徵收田房稅契照徵收錢糧例別設一櫃令業戶親自齎契投稅該州縣即黏司印契尾給發收執若業戶混交匪人代投致被假印誆騙者照不應重律杖八十責令換契重稅儻州縣官不黏司印契尾侵稅入己照例參追該管之道府直隸州知州分別失察徇隱照例議處 \\n 95.09 \\n 凡民間活契典當田房一概免其納稅其一切賣契無論是否杜絻俱令納稅其有先典後賣者典契既不納稅按照賣契銀兩實數納稅如有隱漏者照例治罪 \\n 95.10 \\n 民間私頂軍匿不首報一畝至五畝笞四十每五畝加一等罪止杖一百 \\n 95.11 \\n 旗地旗房概不准民人典買如有設法借名私行典買者業主售主俱照違制律治罪地畝房間價銀一併撤追入官失察該管官俱交部嚴痂議處至旗人典買有州縣印契跟隨之民地民房或輾轉典買與民人仍從其便 \\n 『律』96.00盜耕種官民田 \\n 凡盜耕種他人田[園地土]者[不告田主]一畝以下笞三十每五畝加一等罪止杖八十荒田減一等強者[不由田主]各[指熟田荒田言]加一等係官者各[通盜耕強耕荒熟言]又加二等[仍追所得]花利[官田]歸官[民田]給主 \\n 條例 \\n 96.01 \\n 近邊地土各營堡草場界限明白敢有那移條款盜耕草場及越出邊牆界石種田者依律問擬追徵花利至報完之日不分軍民俱發附近地方充軍若有毀壞邊牆私出境外者枷號三箇月發落 \\n 『律』97.00荒蕪田地 \\n 凡里長部內已入籍納糧當差田地無[水旱災傷之]故荒蕪及應課種桑麻之類而不種者[計荒蕪不種之田地]俱以十分為率一分笞二十每一分加一等罪止杖八十縣官各減[里長罪]二等長官為首[一分減盡無科二分方笞一十加至杖六十罪止]佐職為從[又減長官一等二分者減盡無科三分者方笞一十加至笞五十罪止]人戶亦計荒蕪田地及不種桑麻之類[就本戶田地]以五分為率一分笞二十每一分加一等追徵合納稅糧還官[應課種桑棗黃麻苧麻棉花藍靛紅花之類各隨鄉土所宜種植] \\n 條例 \\n 97.01 \\n 盛京等處莊頭有將額撥官地率請更換井民人呈請馬廠墾種納租等事者照違制律治罪 \\n 『律』9800棄毀器物稼穡等 \\n 1凡[故意]棄毀人器物及毀伐樹木稼穡者計[所棄毀之物即為]贓准竊盜論[照竊盜定罪]免刺[罪止杖一百流三千里]官物加[准竊盜贓上]二等若遺失及誤毀官物者各[於官物加二等上]減三等[凡棄毀遺失誤毀]並驗數追償[還官給主若遺失誤毀]私物則償而不坐罪 \\n 2若毀人墳營內碑碣石獸者杖八十毀人神主者杖九十若毀損人房屋墻垣之類者計合用修造雇工錢坐贓論[一兩以下笞二十罪止杖一百徒三年]各令修立官屋加二等誤毀者但令修立不坐罪 \\n 條例 \\n 98.01 \\n 凡廣收麥石肆行跴麴大開燒鍋者杖一百枷號兩箇月地方官員失察交部分別處分如官吏賄縱等弊照枉法計贓論罪 \\n 『律』9900擅食田園瓜果 \\n 凡於他人田園擅食瓜果之類坐贓論[計所食之物價一兩以上笞一十二兩笞二十計兩加等中罪止杖六十徒一年]棄毀者罪亦如之其擅將[挾]去及食[之者]係官田園瓜果若官造酒食者加二等[照擅食他人罪加二等]主守之人給與及知而不舉者與同罪若主守私自將去者並以監守自盜論[至四十兩問雜犯准徒五年] \\n 『律』100.00私借官車船 \\n 凡監臨主守將係官車船店舍碾磨之類私自借用或轉借與人及借之者各笞五十驗日追雇賃錢入官[不得過本價]若計雇賃錢重[於笞五十]者各坐贓論加一等"}
{"章节": "戶律-婚姻之一", "正文": "戶律-婚姻之一 \\n  \\n 『律』101.00男女婚姻 \\n 1凡男女定婚之初若[或]有殘[廢或]疾[病]老幼庶出過房[同宗]乞養[異姓]者務要兩家明白通知各從所願[不願即止願者同媒妁]寫立婚書依禮聘嫁若許嫁女已報婚書及有私約[謂先已知夫身殘疾老幼庶養之類]而輒悔者[女家主婚人]笞五十[其女歸本夫]雖無婚書但曾受聘財者亦是 \\n 2若再許他人未成婚者[女家主婚人]杖七十已成婚者杖八十後定娶者[男家]知情[主婚人]與[女家]同罪財禮入官不知者不坐追還財禮[給後定娶之人]女歸前夫前夫不願者倍追財禮給還其女從仍後夫男家悔[而再聘]者罪亦如之[仍令娶前女後聘聽其別嫁]不追財禮 \\n 3其未成婚男女有犯姦盜者[男子有犯聽女別嫁女子有犯聽男別娶]不用此律 \\n 4若為婚而女家妄冒者[主婚人]杖八十[謂如女有殘疾卻令姊妹妄冒相見後卻以殘疾女成婚之類]追還財禮男家妄冒者加一等[謂如與親男定婚卻與義男成婚又如男有殘疾卻令弟兄妄冒相見後卻以殘疾男成婚之類]不追財禮未成婚者仍依原定[所妄冒相見之無疾兄弟姊妹及親生之子為婚如妄冒相見男女先已聘許他人或已經配有室家者不在仍依原定之限]已成婚者離異 \\n 5其應為婚者雖已納聘財期約未至而男家強娶及期約已至而女家故違期者[男女主婚人]並笞五十 \\n 6若卑幼或仕宦或買賣在外其祖父母父母及伯叔父母姑兄姊[自卑幼出外之]後為定婚而卑幼[不知]自娶妻已成婚者仍舊為婚[尊長所定之女聽其別嫁]未成婚者從尊長所定[自定者從其別嫁]違者杖八十[仍改正] \\n 條例 \\n 101.01 \\n 嫁娶皆由祖父母父母主婚祖父母父母俱無者從餘親主婚其夫亡攜女適人者其女從母主婚若已定婚未及成親而男女或有身故者不追財禮 \\n 101.02 \\n 男女婚姻各有其時或有指腹割衫襟為親者並行禁止 \\n 101.03 \\n 招06須憑媒妁明立婚書開寫養老或出舍年限止有一子者不許出贅其招06養老者仍立同宗應繼者一人承奉祭祀家產堩分如未立繼身死從族長依例議立 \\n 101.04 \\n 凡女家悔盟另許男家不告官司強搶者照強娶律減二等[按笞三十]其告官斷歸前夫而女家與後夫奪回者照搶奪律杖一百徒三年 \\n 『律』102.00典雇妻女 \\n 1凡將妻妾受財[立約出]典[驗日暫]雇與人為妻妾者[本夫]杖八十典雇女者[父]杖六十婦女不坐 \\n 2若將妻妾妄作姊妹嫁人者杖一百妻妾杖八十 \\n 3知而典娶者各與同罪並離異[女給親妻妾歸宗]財禮入官不知者不坐追還財禮[仍離異] \\n 條例 \\n 102.01 \\n 將妻妾作姊妹及將親女並姊妹嫁賣與人作妻妾使女名色騙財之後設詞託故公然領去者照誆騙例治罪若瞰起程中途聚眾行兇邀搶人財者除實犯死罪外餘俱發近邊充軍媒人同謀邀搶者罪同若僅止知情媒合並未同謀邀搶照將妻妾作姊妹嫁人律減一等杖九十不知者不坐 \\n 『律』103.00妻妾失序 \\n 凡以妻為妾者杖一百妻在以妾為妻者杖九十並改正若有妻更娶妻者亦杖九十[後娶之妻]離異[歸宗] \\n 『律』104.00逐06嫁女 \\n 凡逐[已入贅之]06嫁女或再招06者杖一百其女不坐[如招贅之女通同父母逐06改嫁者亦坐杖一百後婚]男家知而娶[或後贅]者同罪[未成婚各減五等財禮入官]不知者亦不坐其女斷付前夫出居完聚 \\n 『律』105.00居喪嫁娶 \\n 1凡[男女]父母及[妻妾居]夫喪而身自[主婚]嫁娶者杖一百若男子居[父母]喪[而]娶妾妻[居夫喪]女[居父母喪]而嫁人為妾者各減二等若命婦夫亡[雖服滿]再嫁者罪亦如之[亦如凡婦居喪嫁人者擬斷]追奪[敕誥]並離異知[係居喪及命婦]而共為婚姻者[主婚人]各減五等[財禮入官]不知者不坐[仍離異追財禮]若居祖父母伯叔父母姑兄姊喪[除承重孫外]而嫁娶者杖八十[不離異]妾不坐 \\n 2若居父母舅姑及夫喪而與應嫁娶人主婚者杖八十 \\n 3其夫喪服滿[妻妾]果願守志而女之祖父母父母及夫家之祖父母父母強嫁之者杖八十期親加一等大功以下又加一等婦人及娶者俱不坐未成婚者追歸前夫之家聽從守志追還財禮已成婚者給與完聚財禮入官 \\n 條例 \\n 105.01 \\n 孀婦自願改嫁翁姑人等主婚受財而母家統眾搶奪杖八十夫家並無例應主婚之人母家主婚改嫁而夫家疏遠親屬強搶者罪亦如之其孀婦自願守志母家夫家搶奪強嫁以致被污者祖父母父母及夫之祖父母父母杖八十期親尊屬尊長杖七十徒一年半大功以下尊屬尊長杖八十徒二年期親卑幼杖一百徒三年大功以下卑幼杖九十徒二年半娶主不知情不坐知情同搶照強娶笞五十律加三等杖八十未致被污者父母翁姑親屬娶主各減一等婦女堩聽回守志如婦女自願完聚者照律聽其完聚財禮入官親屬照律分別擬杖若孀婦不甘失節因而自盡者不論已未被污祖父母父母夫之祖父母父母杖一百徒三年期親尊屬尊長杖一百流二千里功服杖一百流二千五百里緦麻杖一百流三千里緦麻卑幼發邊遠充軍功服發極邊遠充軍期親擬絞監候娶主知情同搶致令自盡者以為從論各減親屬罪一等[若婦女自願完聚復因他故自盡者按服制照律科以強嫁之罪不在此例仍]若婦人情願守志別無主婚之人如有用強求娶逼受聘財因而致令自盡者發近邊充軍仍追埋葬銀兩其有因搶奪而取去財物及殺傷人者各照本律從其重者論 \\n 『律』106.00父母囚禁嫁娶 \\n 凡祖父母父母犯死罪被囚禁而子孫[自]嫁娶者杖八十[若男娶妾女嫁人]為妾者減二等其奉[囚禁]祖父母父母命而嫁女娶妻者不坐亦不得筵宴[違者依父母囚禁筵宴律杖八十] \\n 『律』107.00同姓為婚[為婚兼妻妾言禮不娶同姓所以厚別也] \\n 凡同姓為婚者[主婚與男女]各杖六十離異[婦女歸宗財禮入官] \\n 『律』108.00尊卑為婚 \\n 1凡外姻有服[或]尊屬[或]卑幼共為婚姻及娶同母異父姊妹若妻前夫之女者各以親屬相姦論 \\n 2其父母之姑舅兩姨姊妹及姨若堂姨母之姑堂姑己之堂姨及再從姨[己之]堂外甥女若女06[之姊妹]及子孫婦之姊妹[雖服無]並不得為婚姻違者[男女]各杖一百 \\n 3若娶己之姑舅兩姨姊妹者[雖無尊卑之分尚有緦麻之服]杖八十 \\n 4並離異[婦女歸宗財禮入官] \\n 條例 \\n 108.01 \\n 女親屬尊卑相犯重情或干有[按干有即干犯也]律應離異之人俱照親屬已定名分各從本律科斷不得妄生異議致罪有出入其間情犯稍有可疑揆於法制似為太重或於名分不甚有礙者聽各該原問衙門臨時斟酌擬奏其姑舅兩姨姊妹為婚者聽從民便 \\n 108.02 \\n 前夫子女與後夫子女苟合成婚者以娶同母異父姊妹律條科斷 \\n 『律』109.00娶親屬妻妾 \\n 1凡娶同宗無服[姑姪姊妹]之親及無服親之妻者[男女]各杖一百若娶[同宗]緦麻親之妻及舅甥妻各杖六十徒一年小功以上[之妻]各以姦論[自徒三年至絞斬]其[親之妻]曾被出及已改嫁而娶為妻妾者[無服之親不與]各杖八十若收父祖妾及伯叔母者[不問被出改嫁]各斬若兄亡收嫂弟亡收弟婦者[不問被出改嫁俱坐]各絞 \\n 2妾[父祖妾不與]各減[妻]二等[被出改嫁者遞減之若原係妻而娶為妾當從妻論原係妾而娶為妻仍從妾減科] \\n 3若娶同宗緦麻以上姑姪姊妹者亦各以姦論 \\n 4[除應死外]並離異 \\n 條例 \\n 109.01 \\n 凡收伯叔兄弟妾者即照姦伯叔兄弟妾律減妻一等杖一百流三千里 \\n 109.02 \\n 凡嫁娶違律罪不至死者仍依舊律定擬至兄亡收嫂弟亡收弟婦罪犯應死之案除男女私自配合及先有姦情後復婚配者仍照律各擬絞決外其實係鄉愚不知例禁曾向親族地保告知成婚者男女各擬絞監候秋審入於情實知情不阻之親族地保照不應重律杖八十如由父母主令婚配男女仍擬絞監候秋審時核其情罪另行定擬 \\n 『律』110.00娶部民婦女為妻妾 \\n 凡府州縣親民官任內娶部民婦女為妻妾者杖八十若監臨[內外上司]官娶[見問]為事人妻妾及女為妻妾者杖一百女家[主婚人]並同罪妻妾仍兩離之女給親[兩離者不許給與後娶者亦不給還前夫令歸宗其女以父母為親當歸宗或已有夫又以夫為親當給夫完聚]財禮入官[恃勢]強娶者各加二等女家不坐[婦還前夫女給親]不追財禮若為子孫弟姪家人娶者[或和或強]罪亦如之男女不坐[若娶為事人婦女而於事有所枉者仍以枉法從重論] \\n 『律』111.00娶逃走婦女 \\n 凡娶[自己]犯罪[已發在官而]逃走[在外之]婦女為妻妾知[逃走之]情者與同[其所犯之本]罪[婦人加逃罪二等其娶者不加罪]至死者減一等離異不知者不坐若無夫[又]會赦免罪者不離[一有不合仍離]"}
{"章节": "戶律-婚姻之二", "正文": "戶律-婚姻之二 \\n  \\n 『律』112.00強占良家妻女 \\n 凡豪[強]勢[力]之人強奪良家妻女姦占為妻妾者絞[監候]婦女給親[婦歸夫女歸親]配與子孫弟姪家人者罪[歸所主]亦如之[所配]男女不坐[仍離異給親] \\n 條例 \\n 112.01 \\n 強奪良人妻女賣與他人為妻妾及投獻王府並勳戚勢豪之家者俱擬絞監候 \\n 112.02 \\n 強奪良家妻女中途奪回及尚未姦污者照已被姦占律減一等定擬若已被姦污而婦女自盡者照強姦已成本婦羞忿自盡例擬斬監候未被姦污而自盡者照強姦未成本婦羞忿自盡例擬絞候若強奪良家妻女其夫或父母親屬羞忿自盡者亦分別已成未成照本婦自盡之例問擬 \\n 112.03 \\n 強奪良家妻女姦占為從之犯應照為首絞罪減一等杖一百流三千里如被逼誘隨行止於幫同扛檯照未成婚減絞罪五等杖七十徒一年半其中途奪回及尚未姦污為從者審係助勢濟惡減為首流罪一等杖一百徒三年如被逼誘隨行止於幫同扛檯各照不應重律杖八十 \\n 112.04 \\n 凡謀占資財貪圖聘禮期功卑幼用強搶賣伯叔母姑等尊屬者擬斬監候期功卑幼搶賣兄妻胞姊及緦麻卑幼搶奪尊屬尊長並疏遠無服親族搶賣尊長卑幼者堩擬絞監候如尊屬尊長圖財強賣卑幼係期功杖一百流三千里係緦麻發附近充軍未成婚者各減已成婚一等若中途奪回及娶主自行送回未被姦污者堩以未成婚論如婦女不甘失節因而自盡者期功以下卑幼及疏遠親族仍照本例分別斬絞監候緦麻尊屬尊長亦擬絞監候期功尊屬尊長發近邊充軍[若已成婚而婦女因他故自盡者仍依圖財強嫁問擬不在此例]娶主知情同搶及用財謀買者各減正犯罪一等不知者不坐[如因家貧不能養贍或慮不能終守勸令改嫁並非為圖財圖產起見堩仍照強嫁例定擬不得濫引此例] \\n 112.05 \\n 凡聚眾夥謀搶奪路行婦女或賣或自為妻妾奴婢及被姦污者並聚眾夥謀於素無瓜葛之家入室搶奪婦女[無論曾否媒說]一經搶獲出門即屬已成審實不分得財與未得財為首者斬立決為從者皆絞監候知情故買者減正犯罪一等不知者不坐如圖搶入室未將婦女搶獲者首犯擬絞監候為從實發極邊煙瘴充軍至因夥眾搶奪婦女拒捕殺人者無論已成未成下手殺人之犯斬決梟示幫毆成傷從犯不論手足他物金刃堩擬絞監候其並未幫毆首從各犯仍分別已未搶獲婦女本例問擬家奴搶奪伊主知情不首者照知情故買治罪該管官員不行嚴禁查拏者交部議處領催總甲杖八十其有並非夥眾但強賣與人為妻妾者擬絞監候若於素有瓜葛之家[必實有戚誼者方以瓜葛論]經先媒說未允因而糾眾強搶者仍按強奪姦占已未成本律例科斷如有拒捕殺傷人者照搶奪殺傷人例辦理 \\n 112.06 \\n 凡聚眾夥謀搶奪曾經犯姦婦女已成無論在途在室首犯發黑龍江給披甲人為奴為從幫搶者杖一百流三千里同謀未經同搶之犯杖一百徒三年如圖搶未成首犯杖一百流三千里為從幫搶者杖一百徒三年同謀未經同搶之犯杖九十徒二年半如婦女犯姦後已經悔過自新確有證據者仍以良人婦女論 \\n 112.07 \\n 凡聚眾夥謀搶奪興販婦女已成者為首擬絞監候為從實發雲貴兩廣極邊煙瘴充軍同謀未經同搶之犯杖一百流二千里如圖搶未成為首實發雲貴兩廣極邊煙瘴充軍為從杖一百流三千里同謀未經同搶之犯杖一百徒三年其有並非聚眾但將興販婦女搶奪已成者為首發極邊足四千里充軍為從杖一百徒三年同謀未經同搶之犯杖九十徒二年半若圖搶未成為首杖一百徒三年為從杖九十徒二年半同謀未經同搶之犯杖八十徒二年如拒捕殺傷興販之犯以凡論若係本婦及本婦之有服親屬堩依犯人拒捕律科斷 \\n 『律』113.00娶樂人為妻妾 \\n 凡[文武]官[并]吏娶樂人[妓者]為妻妾者杖六十並離異[歸宗不還樂工財禮入官]若官員子孫[應襲廕者]娶者罪亦如之註冊候廕襲之日[照廕襲本職上]降一等敘用 \\n 『律』114.00僧道娶妻 \\n 1凡僧道娶妻妾者杖八十還俗女家[主婚人]同罪離異[財禮入官]寺觀住持知情與同罪[以因人連累不在還俗之限]不知者不坐 \\n 2若僧道假託親屬或僮僕為名求娶而僧道自占者以姦論[以僧道犯姦加凡人和姦罪二等論婦女還親財禮入官係強者以強姦論] \\n 『律』115.00良賤為婚姻 \\n 凡家長與奴娶良人女為妻者杖八十女家[主婚人]減一等不知者不坐其奴自娶者罪亦如之家長知情者減二等因而入籍[指家長言]為婢者杖一百若妄以奴婢為良人而與良人為夫妻者杖九十[妄冒由家長坐家長由奴婢坐奴婢]各離異改正[謂入籍為婢之女改正復良] \\n 『律』116.00出妻 \\n 1凡妻[於七出]無應出[之條]及[於夫無]義絻之狀而[擅]出之者杖八十雖犯七出[無子淫佚不事舅姑多言盜竊妒忌惡疾]有三不去[與更三年喪前貧賤後富貴有所娶無所歸]而出之者減二等追還完聚 \\n 2若犯義絻應離而不離者亦杖八十若夫妻不相和諧而兩願離者不坐[情既已離難強其合] \\n 3若[夫無願離之情]妻[輒]背夫在逃者杖一百從夫嫁賣[其妻因逃而[輒自]改嫁者絞[監候]其因夫[棄妻]逃亡三年之內不告官司而逃去者杖八十擅[自]改嫁者杖一百妾各減二等[有主婚媒人有財禮乃坐無主婚人不成婚禮者以和姦刁姦論其妻妾仍從夫嫁賣] \\n 4若婢背家長在逃者杖八十因而改嫁者杖一百給還家長 \\n 5窩主及知情娶者各與[妻妾奴婢]同罪至死者減一等[財禮入官]不知者[主娶者言]俱不坐[財禮給還] \\n 6若由[婦女之]期親以上尊長主婚改嫁者罪坐主婚妻妾止得在逃之罪餘親主婚者[餘親謂期親卑幼及大功以下尊長卑幼主婚改嫁者]事由主婚主婚為首男女為從事由男女男女為首主婚為從至死者主婚人並減一等[不論期親以上及餘親係主婚人皆杖一百流三千里] \\n 條例 \\n 116.01 \\n 妻犯七出之狀有三不去之理不得輒絻犯姦者不在此限 \\n 116.02 \\n 期約已至五年無過不娶及夫逃亡三年不還者並聽經官告給執照別行改嫁亦不追財禮 \\n 『律』117.00嫁娶違律主婚媒人罪 \\n 1凡嫁娶違律若由[男女之]祖父母父母伯叔父母姑兄姊及外祖父母主婚者[違律之罪]獨坐主婚[男女不坐]餘親主婚者[餘親謂期親卑幼及大功以下尊長卑幼主婚者]事由主婚主婚為首男女為從[得減一等]事由男女男女為首主婚為從[得減一等]至死者[除事由男女自當依律論死其由]主婚人並減一等[主婚人雖係為首罪不入於死故並減一等男女已科從罪至死亦是滿流不得於主婚人流罪上再減] \\n 2其男女被主婚人威逼事不由己若男年二十歲以下及在室之女[雖非威逼]亦獨坐主婚男女俱不坐[不得以首從科之] \\n 3未成婚者各減已成婚罪五等[如絞罪減五等杖七十徒一年半餘類推減] \\n 4若媒人知情者各減[男女主婚]犯人罪一等不知者不坐 \\n 5其違律為婚各條稱離異改正者雖會赦[但得免罪]猶離異改正離異者婦女並歸宗 \\n 6財禮若娶者知情則[不論已未成婚俱]追入官不知者則追還主 \\n 條例 \\n 117.01 \\n 凡紳衿庶民之家如有將婢女不行婚配致令孤寡者照不應重律杖八十係民的決紳衿依律納贖令其擇配 \\n 117.02 \\n 福建臺灣地方民人不得與番人結親違者離異民人照違制律杖一百土官通事減一等各杖九十該地方官如有知情故縱題參交部議處其從前已娶生有子嗣者即安置本地為民不許往來番社違者照不應重律杖八十 \\n 117.03 \\n 湖南省所屬未薙髮之苗人與民人結親俱照民俗以禮婚配須憑媒妁寫立婚書仍報明地方官立案稽查如有姦拐販賣嫁妻逐06等事悉照民例治罪其商賈客民未經入籍苗疆蹤跡無定者概不許與苗民結親如有私相連結滋事者按例治罪失察之地方官照例議處至溪峒深居苗猺有願與民人結親者亦聽其自便悉照前例辦理 \\n 117.04 \\n 凡嫁娶違律應行離異者與其夫及夫之親屬有犯如係先姦後娶或私自苟合或知情買休雖有媒妁婚書堩依凡人科斷若止係同姓及尊卑良賤為婚或居喪嫁娶或有妻更娶或將妻嫁賣娶者果不知情實係明媒正娶者雖律應離異有犯仍按服制定擬 \\n 117.05 \\n 八旗內務府三旗人如將未經挑遷之女許字民人者將主婚之人照違制律杖一百若將已挑選及例不入選之女許字民人者照違令律笞五十其聘娶之民人一體科罪"}
{"章节": "戶律-倉庫上", "正文": "戶律-倉庫上 \\n  \\n [收米穀曰倉收財帛曰庫] \\n 『律』118.00錢法 \\n 1凡錢法設立寶源寶泉等局鼓鑄制錢內外俱要遵照戶部議定數目一體通行其民間金銀米麥布帛諸物價錢並依時值聽從民便[使用]若阻滯不即行使者杖六十 \\n 2其軍民之家[私蓄銅器]除鏡子軍器及寺觀庵院鐘磬鐃鈸外其餘應有廢銅並聽赴官賣每斤官給銀七分增減隨時若私相買賣及收匿在家不赴官者笞四十 \\n 條例 \\n 118.01 \\n 各省開採銅鉛令道員總理府佐官分理州縣官專管其事凡產銅鉛之處聽民採取稅其二分造冊季報所剩八分任民照時價發賣有墳墓處所不許採取如有不得銅鉛及不便採取之處該督撫題明停其採取其各州縣產銅鉛之山令地主報名採取地主無力開採聽本州縣報名採取州縣無匠役許於鄰近州縣雇募該州縣自行稽察如有別州縣民人夥眾越境採取聚至三十人以上為首者發近邊充軍為從枷號三箇月杖一百不及三十名者為首枷號三箇月杖一百為從滿杖衙役恣意攪擾致人裹足者為首枷號兩箇月發附近充軍為從減一等 \\n 118.02 \\n 承辦銅商逾限並無貨物出口或非採易銅斤之貨嚴拏究處著落追賠其進口之時或非原出口地方該汛地方官立速查報並知照原出口之該汛官弁勒催起解儻有侵挪隱匿之弊將該商從重治罪儻辦員侵欺扣剋串通矇混以致姦商挪新掩舊督撫據實題參治罪上司徇隱一並交部議處 \\n 118.03 \\n 雲南等省銅廠經放預給工本銀兩如課長鑪戶有剋扣分肥侵吞入己情弊審究確實即照常人盜倉庫錢糧例計贓科罪將家產查封變估抵補仍責成該管之員實力稽查儻該管各員徇隱不究察出即行指名題參 \\n 118.04 \\n 京城銅鋪私造五斤以上銅器售賣者照收匿廢銅不赴官律笞四十官民人等除鼎彝樂器等件外如私藏五斤以上銅器者係民與私造同罪係官交部照例議處銅器俱入官其官員銅器在三斤以上民人銅器在一斤以上查出一併入官免其治罪議處儻胥役藉端訛詐照蠹役詐贓例治罪 \\n 『律』119.00收糧違限 \\n 凡收夏稅[所收小麥]於五月十五日開倉七月終齊足秋糧[所收糧米]十月初一日開倉十二月終齊足如早收去處豫先收受者不拘此律若夏稅違限至八月終秋糧違限至次年正月終不足者其提調部糧官吏典分催里長欠糧人戶各以[稅糧]十分為率一分不足者杖六十每一分加一等罪止杖一百[官吏里長]受財[而容拖欠]者計[所受]贓以枉法從重論[分別受贓違限輕重]若違限一年之上不足者人戶里長杖一百提調部糧官吏典照例擬斷 \\n 條例 \\n 119.01 \\n 應納錢糧以十分為率欠至四分以下者舉人問革為民貢監生員並黜革杖六十欠至七分以下者舉人問革為民杖八十貢監生員黜革枷號一箇月杖一百欠至十分以下者舉人問革為民杖一百貢監生員俱黜革枷號兩箇月杖一百以上俱以次年四月奏銷以前為限不足分數者照例治罪仍嚴催未完錢糧其文武進士及在籍有頂帶人員並與舉人同 \\n 119.02 \\n 運弁以通幫糧米計算但有掛欠即革職責懲發南追比不完者分別治罪如欠不及一分笞五十追完還職不完滿杖欠至一分杖六十追完免罪不完徒一年欠至二分杖七十追完免罪不完徒二年欠至三分杖八十追完免罪不完徒三年欠至四分杖九十追完仍滿杖不完發附近充軍欠至五分杖一百追完徒一年不完者發邊遠充軍欠至六分者絞六分以上者斬俱監候照例以其家產抵償如仍不足令原僉衙門各官代賠旗丁以一船糧米計算但有掛欠即革運責懲拏交運官發南追完不完治罪其按照分數定罪之處並與運弁同承追官嚴加議處如家產抵償不足令僉丁衛所糧道各官代賠至糧船起交足額外原有餘米聽回空時沿途糶賣 \\n 119.03 \\n 掛欠漕糧弁丁照例分別治罪外所欠糧數作十分分賠總漕半分糧道一分監兌官半分押運官半分運官一分半僉丁衛所官半分旗丁五分半總漕等官如限內不完交部議處弁丁於限內全完分別應治罪者治罪應免議者免議如不完照例治罪將不能賠償米石仍著總漕等官賠償十分全完照例議敘 \\n 119.04 \\n 同幫運丁將赤貧無賴之丁混行互結以致掛欠者將本丁應賠五分半之內互結各丁攤一分[按即上條掛欠分賠之項]其餘令本丁賠補 \\n 119.05 \\n 凡兵役有應輸之糧抗玩不納者該州縣即將未完錢糧數目開明移令所轄衙門著本管官弁照數追完移交州縣如不實力催追完解即照州縣催徵錢糧未完分數律議處其上司書役有抗糧不納者該州縣一面詳報上司一面嚴行拘拏革役追比如上司有阿庇袒護州縣有瞻徇等弊堩照例議處 \\n 119.06 \\n 凡紳衿所欠分數各州縣逐戶開出另冊詳報指名題參無論文武鄉紳進士舉人生員並貢監及有頂帶人員已任未任俱按未完分數已任者革職未任者去頂帶衣衿按例枷責治罪如州縣不行另冊詳報別經發覺交部議處 \\n 『律』120.00多收稅糧斛面 \\n 凡各倉[主守官役]收受稅糧聽令納戶親自行概平斛交收作正數[即以平收者作正數]支銷依例准除折耗若倉官斗級不令納戶行概踢斛淋尖多收斛面[在倉]者杖六十若以[所多收之]附餘糧數[總]計贓重[於杖六十]者坐贓論罪止杖一百[此皆就在倉者言如入己以監守自盜論]提調官吏知而不舉與同罪[多糧給主]不知者不坐 \\n 條例 \\n 120.01 \\n 各處倉糧每石收耗米三升查盤之時計守支年分每年每石准開耗一升若三年之外原收耗糧已減盡照例於正糧內遞開一升准作耗糧此外若有侵盜者方照律例問罪 \\n 120.02 \\n 社倉捐穀聽民自便不得繩以官法違者以違制論 \\n 120.03 \\n 凡社倉穀石不遇荒欺借領者每石收息穀一斗還倉小欺借動者免取其息 \\n 120.04 \\n 凡貢監生員中富生上戶定限五月完半十月全完如屆期不清再展二月以歲底全完為率中下貧生定限八月完半歲底全完如屆期不清中等以開歲二月為率下等以開歲四月為率務須全完如逾限不完即行詳革革後全完仍准開復若委係赤貧無力而尾欠僅屬分釐者詳查明確暫免詳革准於秋收并入限年完半數內帶徵完足 \\n 120.05 \\n 在京在外並各邊一應收放糧草去處若職官子弟積年匪徒跟子買頭小腳歇家跟官伴當人等三五成群搶奪籌斛占堆行概等項打攪倉場及欺凌官欑或挾詐運納軍民財物者杖罪以下於本處倉場門首枷號一個月發落徒罪以上與再犯杖罪以下免其枷號發附近充軍干係內外官員題參交部議處如本犯罪止枷杖者不行稟舉之花戶杖八十犯該軍罪者花戶亦者八十在該倉門首加枷號一箇月堩革役 \\n 120.06 \\n 各倉花戶已經斥革復在現充花戶身後影射把持向關米之人勒索得財計贓一兩以下杖一百枷號兩箇月一兩至五兩杖一百徒三年六兩至十兩發邊遠充軍十兩以上實發雲貴兩廣極邊煙瘴充軍贓至一百二十兩以上照指稱掣批名色勒索例擬絞監候為從各減一等如計贓重於從罪者仍各從其重者論親老丁單不准留養若甫經影射辦事尚未得贓即在該倉門首枷號一箇月杖一百現充花戶有心容隱朋比為姦者堩革役與首犯同罪其筲頭夫役及不應入倉人等稱為花戶身後辦事勒索得財者堩照前例問擬如隨同花戶及身後辦事之人知情分贓者亦以為從論至積年匪徒在倉滋事仍照打攪倉場本例懲辦 \\n 『律』121.00隱匿費用稅糧課物 \\n 凡[本戶自運]送本戶應納稅糧課物[如蠶絲銅鐵之類]及應[追]入官之物[已給文送運]而隱[肥己私自]費用不納或詐作[水火盜賊]損失欺罔[經收]官司者並計所虧欠物數[為贓]准竊盜論[罪止杖一百流三千里]免刺其部運官吏知[隱匿詐妄之]情與同罪不知者不坐[此係公罪各留職役若受財故縱以枉法從重論小戶附搭侵匿者仍依此律准竊盜] \\n 條例 \\n 121.01 \\n 石壩大通橋設立經紀剝船轉運京倉糧米倉場及坐糧廳各差妥役沿閘稽查如剝船回空搜查無米藏匿者其掣欠仍責經紀賠補若船底搜出有米藏匿即將掣欠之米令船戶代役照數攤賠枷責革役其失察之經紀一併責懲 \\n 『律』122.00攬納稅糧 \\n 1凡攬納[他人]稅糧者杖六十著落[本犯]赴倉[照所攬數]納足再於犯人名下[照所納數]追罰一半入官 \\n 2若監臨主守[官役挾勢]攬納者加罪二等[仍追罰一半入官] \\n 3其小戶畸[殘田]零[零丁不足以成一戶]米麥因便湊數[於本里]納糧人戶處附納者勿論[包攬侵費正數及多科費用以誆騙論若侵欺以監守自盜論包與者不應杖罪] \\n 條例 \\n 122.01 \\n 凡內府錢糧及內外倉場糧草各處軍需等項不拘起運存留但有包攬誆騙銀一百兩糧二百石以上不行完納事發責限三箇月以內完納者照常發落過期不完者儘其財產賠納發近邊充軍各邊武職主使家人伴當跟隨交結人員挾勢攬納作弊者參問究擬聽使之人仍照前例問擬 \\n 122.02 \\n 內外各處收受草束若兜攬之徒恃強將不堪水溼小草充數囑託監收官員收受者拏送問罪枷在本處倉場門首三箇月發落 \\n 『律』123.00虛出通關硃鈔[凡錢糧通完出給印信長單為通關倉庫截收則暫給紅批照票為硃鈔] \\n 1凡倉庫收受一應係官錢糧等物[原數本]不足而監臨主守通同有司提調官吏虛出通關[給發]者計所虛出之數併贓[不分攤各犯]皆以監守自盜論 \\n 2若委官盤點錢糧數本不足扶同[監臨提調官]申報足備者罪亦如之[亦計不足數以監守自盜論併贓]受財者計[入己]贓以枉法從重論 \\n 3其監守不收本色[詐言奉文]折收財物虛出硃鈔者亦以監守自盜論納戶知情減二等免刺原與之贓入官不知者不坐其贓還主 \\n 4[通上]同僚知而不舉者與犯人同罪[至死減等]不知及不同署文案者不坐[以失覺察論] \\n 條例 \\n 123.01 \\n 凡州縣倉庫錢糧責成知府直隸州知州嚴行盤查於每年奏銷時出具所管州縣倉庫實貯無虧印結造冊申詳保題仍令不時盤查一有虧空無論幾時察出立即列揭請參免其治罪分賠如知府直隸州知州通同徇隱別經發覺將知府直隸州知州革職離任先於本犯名下著追勒限三年如果家產全無無力完帑將未完銀米等項無論侵那俱著落知府直隸州知州獨賠如止盤查不實不行揭報審係州縣侵欺將知府直隸州知州照失察侵盜本例議處免其分賠審係州縣那移亦先於本犯名下著追勒限三年如果家產全無無力完帑將未完銀米等項責令知府直隸州知州分賠一半如知府直隸州知州查出虧空揭報司道司道不即轉揭及司道已經轉揭督撫不即題參許知府直隸州知州竟揭部院將不轉不參之督撫司道議處著令分賠如督撫司道明知州縣虧空不即報參反為設法彌補於本犯勒追限滿之日著落督撫司道分賠仍交部照例議處 \\n 123.02 \\n 凡州縣侵那虧空審明確係知府直隸州知州徇隱應著落獨賠之項將徇隱之知府直隸州知州革職離任其州縣虧空銀米依侵那等贓年限先於本犯名下儘數著落嚴追一年限內全完除侵盜之案照監守自盜本例分別年限完繳數目辦理外若係那移之項至二萬兩以上者本犯照例釋免未至二萬兩者本犯照例准其開復其徇隱之知府直隸州知州亦一體准其開復如二限三限補完者本犯照例分別減等發落若三年限滿不能完足本犯照現在未完之數治罪查實果係家產全無無力完帑將未完銀米等項著落徇隱之知府直隸州知州獨賠勒限一年完補若能於限內全完准其開復限滿不完再限一年完補若能於二限內賠補全完照伊原職降一級調用如二限內完不足數再限一年完補若能於三限內全完照伊原職降二級調用三限既滿之後雖照數賠補全完亦不准其開復 \\n 123.03 \\n 各府倉庫錢糧於每年奏銷時責成各該道盤查直隸州錢糧責成分巡道盤查糧驛道錢糧責成布政使盤查藩庫錢糧該省有總督者督撫會同盤查無總督者巡撫盤查其總督有管轄兩三省者或隔二三年或隔三四年於題明巡查地方事情之便會同盤查出具印結於奏銷本內一併保題儻有扶同徇隱及盤查不實不行揭報俱照州縣倉庫例行如有抑勒那借濫動以致虧空者許據實通詳揭送各部院奏聞嚴加議處責令賠補 \\n 123.04 \\n 凡州縣那移虧空審明係知府直隸州知州不行揭報應著落分賠之項將知府直隸州知州革職其虧空銀米仍依那移虧空年限先於本犯名下儘數著落嚴追一年限內全完將本犯及不行揭報之知府直隸州知州俱照例准其開復二限三限補完本犯照例分別發落若三年限滿不能完足本犯仍照原擬治罪[按與上條重複]查實果係家產全無無力完帑將未完銀米等項無論侵那著落不行揭報之知府直隸州知州分賠五成其餘五成著落失察道員分賠二成藩司分賠二成巡撫分賠一成其知府直隸州知州分賠銀兩勒限一年完補限內全完准其開復不完再限一年完補若能於二限內全完者准其開復於補官日罰俸一年如二限內完不足數再限一年完補若能於三限內全完者照伊原職降一級調用如三次限滿不完不准開復未完銀兩仍著落追賠至巡撫司道分賠銀兩堩照代賠例限按銀數多寡分年完繳儻有兩案著賠准將前案銀兩依限繳完再行續接追繳 \\n 123.05 \\n 凡順天府所屬二十五州縣衛錢糧事件俱令該府尹稽察仍於報銷時直督會同府尹互相查核列銜具題其督徵完欠分數考成與直督一例辦理 \\n 123.06 \\n 凡新舊交代如果米穀收存不慎官物遺失不全[按專指此二項而言與損壞倉庫財物條參看]立即揭報題參於舊官名下著追如已經後官接受出結米穀霉變官物短少著落接任出結之官按數賠補 \\n 123.07 \\n 凡該年奏銷錢糧各上司照例盤查出結外再將各屬現年已徵一切正耗雜項錢糧穀價等銀一體清查如無缺少一并出具結狀申送督撫查核如有那移抵飾據實揭參該管上司扶同徇隱照例參處其知府有經徵之項盤查道員亦照守牧盤察州縣之例一體查辦各省督撫於奏銷錢糧清查司庫時將本年新收各項錢糧一並盤查聲明並無那新補舊情弊出結保題 \\n 123.08 \\n 凡各省虧空案件審係侵貪入己者本犯無力完交令該上司等分賠其那移及倉穀浥變等項祇將該員擬罪著追不必概令上司攤賠 \\n 123.09 \\n 各省督撫每於年終將所轄屬員內通行查察有無虧空之處據實彙奏 \\n 123.10 \\n 各省屬官虧空上司明知故縱者令徇隱之上司各賠一分 \\n 123.11 \\n 凡知府直隸州知州失察屬員虧空及本犯實係因公那移者仍照原例辦理外其知府直隸州知州通同徇隱州縣侵欺倉庫錢糧著落代賠之項若三限已滿尚未賠完該督撫取具家產全無印甘各結保題即將革職代賠之知府直隸州知州按其已未完交分數治罪以十分為率如未完之數在五分以內者杖一百至六分者杖六十徒一年每一分加一等十分無完者杖一百徒三年堩不准納贖如能依限賠完仍照例准其分別開復降調 \\n 『律』124.00附餘錢糧私下補數 \\n 1凡各衙門及倉庫但有附餘錢糧須要盡實報官明白[立案於]正收[簿內另]作數[支銷]若監臨主守將增出錢糧私下銷補別項事故虧折之數瞞官作弊者[不分首從]並計贓以監守自盜論[其虧折追賠還官] \\n 2若內庫收受金帛當日交割未完者[不許帶出]許令附簿寄庫若有餘剩之物本庫明白立案正收開申戶部作數若[解戶]矇矓擅將金帛等物出外者[不分多少]斬[雜犯准徒五年]守門官失於盤獲搜檢者杖一百[金帛等物追還官] \\n 『律』125.00私借錢糧 \\n 1凡監臨主守將係官錢糧等物[乃金帛之類非下條衣服之屬]私自借用或轉借與人者雖有文字[文字兼文約票批簿籍]並計[所借之]贓以監守自盜論其非監守之人借者以常人盜倉庫錢糧論[監守坐以自盜非監守止以常人盜追出原物還官] \\n 2若將自己物件抵換官物者罪亦如之[自己物件入官] \\n 條例 \\n 125.01 \\n 凡管民地方官員借用官銀初次逾限不能完者即令離任限一年還完開復若限內不完革職著落家產還完旗員交與該旗催追漢官交與該督撫催追 \\n 125.02 \\n 凡州縣衛所虧空錢糧如果民欠未完捏報全完或私自借給百姓倉糧其私借錢糧之員及捏報官員應照虛出通關硃鈔律計所虛出之數併贓皆以監守自盜論其實在民欠民借仍著落原借欠之人完納其那移錢糧有項可抵者即令接任官催徵補項若捏報私借那移之項該員情願一年內代民全完者准其復還原職 \\n 125.03 \\n 府州縣春間借出倉穀秋收後勒限徵比務於十月中全完造具冊收送戶部查核如有紳衿及牙行蠹役將家人佃戶姓名影射零星領出入己積至二三十石者紳衿斥革牙行蠹役枷號一箇月責四十板俱照追入倉其代為造冊之鄉保地方有無受贓分別治罪該管上司不行揭參交部議處 \\n 125.04 \\n 虧空人員除查明家產盡數追賠外如有屬員借支借領及同官那借出有印領者將所有借欠之項責令追還以抵該員虧空仍分別議處至平日債負或幫助親友及同官私借雖有文約書札記簿並無印領止許自行取討若混請開抵虧空者無論遠近年分概不准行仍將本人照圖賴誣扳治罪地方有司聽從開抵妄拏無辜追比者照故勘平人律治罪受賄得贓者計贓以枉法從重論其因規避處分指引開欠者承追官照借端將親族濫行著落追賠例問擬該管上司官交部分別議處 \\n 125.05 \\n 凡遇地方荒歉借給貧民米石穀麥或開墾田土借給牛具籽種以及一切吏役兵丁人等辦公銀兩原係題明咨部行令出借儻遇人亡產絻確查出結題請豁免如有捏飾侵漁以及未經報明私行借動者即行題參按律治罪 \\n 125.06 \\n 凡支銷錢糧堩有一定款項額數如有違例開銷著落擅動濫給之員賠補儻上司官因為數繁多一人不能歸結派令屬員公捐還項或逼令接任官按股分賠將抑勒之上司官照例治罪 \\n 『律』126.00私借官物 \\n 凡監臨主守將係官什物衣服氈褥器玩之類私自借用或轉借與人及借之者各笞五十過十日各[計借物]坐贓論減二等[罪止杖八十徒二年各追所借還官]若有損失者依毀失官物律坐罪追賠[有心致損依棄毀官物計贓准竊盜論加二等罪止杖一百流三千里誤毀及遺失者減棄毀之罪三等杖八十徒二年並追賠]"}
{"章节": "戶律-倉庫下", "正文": "戶律-倉庫下 \\n  \\n 『律』127.00那移出納 \\n 1凡各衙門收支錢糧等物已有文案[以備照]勘合[以行移典守者自合依奉出納]若監臨主守不正收正支[如不依文案勘合]那移出納還充官用者並計[所那移之]贓准監守自盜論罪止杖一百流三千里[係公罪]免刺 \\n 2若[各衙門]不給半印勘合擅出權[宜票]帖[關支]或給勘合不立文案放支及倉庫[但據權帖]不候勘合或已奉勘合不附簿放支者罪亦如之[各衙門及典守者並計支放之贓准監守自盜論] \\n 3其出征鎮守軍馬經過去處[合付]行糧草料明立文案即時應付具數開申合干上司准除不在擅支之限違[而不即應付]者杖六十 \\n 條例 \\n 127.01 \\n 上司逼勒所屬那移庫銀本官自行首告者審實上司照貪官例治罪下屬免議逼勒至死者家屬赴控上司如不行准埋許赴通政司鼓廳衙門具告審實以逼勒至死之上司抵罪不行准理上司革職 \\n 127.02 \\n 凡那移庫銀五千兩以下者仍照律擬雜犯流總徒四年其那移五千兩以上至一萬兩者擬實犯杖一百流三千里不准折贖若那移一萬兩以上至二萬兩者發近邊充軍二萬兩以上者雖屬那移亦照侵盜錢糧例擬斬監候統限一年果能盡數全完俱免罪其未至二萬兩者仍照例准其開復若不完再限一年追完減二等發落二年限滿不完再限一年追完減一等發落若三年限滿不能全完者除完過若干之外照見在未完之數治罪 \\n 127.03 \\n 州縣虧空題參時一面於任所嚴追一面行文原籍將伊家產嚴查存案如任所無完即變價補完若承追地方官不行查出交部照例議處 \\n 127.04 \\n 除侵盜虧空仍照定例辦理並戶屬工程項下應追各款戶部工部定有專條者應聽各照本例辦理外其追賠拖欠各項銀兩如數在三百兩以下者限半年完繳三百兩以上者限一年完繳如數在一千兩至五千兩者定限四年五千兩以上者定限五年堩按所定年限陸續完繳毋庸拘定每年應完若干如統限已滿無力完繳請豁銀數在一千兩以上者核計已未完數目即照工程核減銀兩未完例交刑部分別治罪如數不及一千兩者照例請豁免其治罪若本身已故而子孫無力完繳者亦照例請豁毋庸治罪 \\n 127.05 \\n 凡州縣虧空倉穀以穀一石照銀五錢定罪[麥豆膏梁青粿等雜糧並同]係侵蝕入己者照侵欺錢糧例擬斷係那移者照那移庫銀例擬斷其倉穀令接任官於秋成穀賤時申詳督撫藩司酌動何項錢糧照時價先行買補該州縣出具倉收道府直隸州知州加結報部於虧空人員及妻子名下勒限一年將動用銀兩照數追補還項如逾限不完亦照勒追庫銀例分別治罪其有倉廒州縣儻因循怠玩於滲漏處既不黏補應蓋造處又不詳請以致米穀霉爛者革職動帑買補勒限一年照數追賠一年限內全完免罪開復原官一年以外賠完免其治罪不准開復二年之內不完即照損壞倉庫財物律治罪仍著落家屬賠繳若有將倉穀侵盜入己捏稱霉爛虧空者仍照侵蝕例治罪 \\n 127.06 \\n 州縣交代除實在民欠外將已徵錢糧侵蝕虧空捏稱民欠令後官接受者後官即揭報該管上司如該管上司護庇離任之員及該管府州畏慮分賠因而抑勒交盤者被勒之員直揭部科代為陳奏其所揭抑勒之司道府州等官該督撫據實確審定擬如有干連督撫將具揭及虧空之員押赴來京交都察院確審將抑勒之督撫並從重議處或係誣捏枉揭交與刑部治罪儻前官虧空後官容隱不報出結接受至本身離任始稱前任虧空者將欠項追賠外仍治以贍徇私受之罪其揭報之員照例赴部於別省調補儻調補省分該管上司因前因揭報之故多方搜求借端誣陷者許該員於都察院呈辯果係07抑將該管上司交部議處如該員借名誣辯者從重治罪 \\n 127.07 \\n 凡州縣官交代其存倉米穀除實應出糶存價未買之銀照例准其接收外如有私行出糶及倉糧虧缺折銀交代者照例題參仍留任所按數買補並令接任之員查明出具並無糶多報少糴少報多折銀抵交確實印結申報違者一併題參究追該管上司不能查出照徇庇例議處 \\n 127.08 \\n 各省倉穀減價平糶其價值解存司庫或就近之道府庫至秋收務依原糶之數領價買補其買補倉穀時價不敷於本邑糶賣盈餘銀兩內動支儻穀價昂貴不能於次年買補聲明報部展限若故意遲延不行買補以玩視倉儲題參儻遇州縣交代未及秋收買補之期所存價值無虧即令新任領買不得掯勒推諉違者將該員及該管各官分別議處 \\n 127.09 \\n 凡追賠還官各項銀兩有較原參之數浮多者仍給還本人 \\n 127/10 \\n 凡虧空之案審出民欠那墊是實除將本犯照例議罪外另限四箇月委員徹底清查出具並無假捏影射印結再令接任官出具認徵印結仍向欠戶催徵如限滿不完將接任官照例參處儻本無實欠接任官通同捏結察出照捏欠之數與本犯同罪仍令分賠 \\n 127.11 \\n 接任官承查交代如有虧空即於具題之日扣限儻有續揭亦以出咨之日扣限儻有甘受違限處分摘款先揭預為三參五參地步輾轉延挨者即將該員著落賠補 \\n 127.12 \\n 凡地方有軍需公務督撫不及咨題者行令該州縣墊辦或那庫項或墊己資先行詳明督撫辦完十日內即照實價申詳該督撫照時價核實於文到半月內題報戶部亦於科鈔到日半月內核定議覆行文該布政司不論庫項己資即令給發儻州縣申報過限或督撫題報後期俱交吏部議處若該州縣報價不實及督撫不核實題報希圖冒銷者戶部即行題參州縣照侵欺例治罪督撫司道等官照徇庇例議處 \\n 127.13 \\n 凡審擬那移之案於定案日查明完過若干准予開除以現在未完之數定擬 \\n 『律』128.00庫秤雇役侵欺 \\n 凡倉庫務場局院庫秤斗級若雇役之人[受雇之人即是主守或]侵欺[或]借貸[或]移易[二字即抵換也]係官錢糧並以監守自盜論若雇主同情分受贓物者罪亦如之其知情不曾分贓而扶同[雇役者以所盜物捏作見在]申報瞞官及不首告者減[自盜]一等罪止杖一百不知者不坐 \\n 條例 \\n 128.01 \\n 凡糧重倉多州縣印官不能兼顧遴點老成書吏收糧如有僉派匪人侵蝕漕糧者書吏照監守自盜律治罪州縣官交部議處侵蝕米石即著該役名下嚴行追補如糧戶私有折銀訪獲除銀入官充餉追交應完米百外量其多寡分別責懲收銀書吏計贓治罪 \\n 『律』129.00冒支官糧 \\n 凡管軍官吏冒支軍糧入己者計[所冒支之]贓准竊盜論[取之於軍非取之於官也故止准竊盜論若軍已逃故不行扣除而入己者以常人盜官糧論若承委放支而冒支者以監守自盜論]免刺 \\n 『律』130.00錢糧互相覺察 \\n 1凡倉庫務場官吏欑攔庫子斗級皆得互相覺察若知侵欺盜用借貸係官錢糧已出倉庫匿而不舉及故縱者並與犯人同罪[至死減一等]失覺察者減三等罪止杖一百 \\n 2若官吏虛立文案那移出納及虛出通關[另有本律]其斗級庫子攔頭不知者不坐 \\n 條例 \\n 130.01 \\n 凡侵盜錢糧案內隱匿故縱之官吏欑攔庫子斗級於定案時先行決配如正犯限內完贓例得減免者隱匿故縱各犯亦於應得本罪上分別減免 \\n 『律』131.00倉庫不覺被盜 \\n 凡有人[非監守]從倉庫中出守把之人不搜檢者笞二十因不搜檢以至盜物出倉庫而不覺者減盜罪二等若夜直更之人不覺盜者減三等倉庫直宿官欑斗級庫子[非正直本更]不覺盜者減五等並罪止一百故縱者各與盜同罪[至死減一等]若被強盜者勿論[互相覺察與此不覺被盜官吏皆係公罪仍留職役隱匿不舉與此故縱皆係私罪各罷職役] \\n 條例 \\n 131.01 \\n 內外官庫被竊盜銀一千兩以上一箇月不獲經管該弁並巡捕官俱各住俸半年不獲題參議處被盜二三次者奏請降調其該道分巡分守官參奏議處不及前數者俱照常發落庫子儘其財產堩追賠償候正贓獲日照數給還若各官妄拏平人逼認盜賊追賠者亦依例問罪[此指被竊盜言故照數追賠若強盜自有勿論律] \\n 131.02 \\n 將進倉漕糧攔路戳袋挖越倉牆進倉偷米之盜聽刑部查審照律治罪不至死罪者係旗下奴僕發駐防給官員兵丁為奴係民人發往雲貴兩廣煙瘴少輕地方嚴行管束至褲襖細袋裝米偷盜等小賊拏獲該監督呈報倉場侍郎即於倉門首枷號四十日杖一百旗人有犯銷除旗檔與民人一體問擬 \\n 『律』132.00守支錢糧及擅開官封 \\n 1凡倉庫官欑斗級庫子役滿得代[不得離去]所收錢糧官物並令守[候]支[放]盡絻若無短少方許[官欑]各離職役[斗庫還家]其有應合相沿交割之物聽提調官吏監臨盤點見數不得指廒指庫交割違者各杖一百 \\n 2若[倉庫所收]官物有印封記其主典不請原封官司[閱視]而擅開者杖六十[其守支盤點及擅開各有侵盜等弊者俱從重論追賠入官] \\n 『律』133.00出納官物有違 \\n 1凡倉庫出納官物當出陳物而出新物[則價有多餘]應受上物而受下物[則價有虧欠]之類及有司[以公用]和雇和買不即給價若給價有增減不[如價值之]實者計[通上言]所虧欠[當受上物而受下物及雇買不即給價即給價減不以實各有虧欠之利]及多餘[當出陳物而出新物及雇買給價增不以實各有多餘之利]之價[並計所虧欠所多餘]坐贓論[以錢糧不係入己雇買非充私用故罪止杖一百徒三年贓分還官給主] \\n 2若應給俸祿未及期而豫給者罪亦如之 \\n 3其監臨官吏[統上論]知而不舉與同罪不知者不坐 \\n 條例 \\n 133.01 \\n 各省採買一應倉糧穀石務令州縣等官平價採買運倉不許轉發里遞派買至驛遞所需草豆令有驛各官平價採買亦不得派發里遞苦累小民應需運價准令開銷敢有私派勒買及短給價值強派強拏民力運送者坐贓治罪 \\n 133.02 \\n 凡兵丁生息營運銀兩或占百姓行業或重利放債以為生息者出納官吏照騷擾地方索借部民財物計贓科罪上司失察交部議處 \\n 『律』134.00收支留難 \\n 1凡收受支給官物其當該官吏無故[二字重看]留難刁蹬不即收支者一日笞五十每三日加一等罪止杖六十徒一年 \\n 2守門人留難者[不放入計日論]罪亦如之 \\n 3若領物納物之人到有先後主司不依[原到]次序收支者笞四十 \\n 條例 \\n 134.01 \\n 大通橋監督將運進倉內米數豫期行文入倉監督早開倉門務要本日照數收完如有至晚收納不及者該倉監督親身查照登簿貯倉次日抽掣收受違者交該部議處如運役擅於中途寄放者照偷盜議罪 \\n 134.02 \\n 凡錢糧物料等項解送到部當該官吏限文到三日內即行查收掣給批迴如無故不收完給批者照律即日治罪至書役人等指稱估驗掣批掛號等項費用名色借端包攬索詐者許解官解役即於該衙門首告交送刑部治罪一兩以下杖一百一兩至五兩杖一百枷號一箇月六兩至十兩杖一百徒三年十兩以上發近邊充軍至一百二十兩者擬絞監候為從分贓並減一等係官革職問罪該管官失察者交部議處如解官豫先囑託和同行賄聽其包攬者與受財人一體治罪 \\n 134.03 \\n 凡糧船運抵石壩土壩限十日內將米起完如起米違限以致回空船雙守凍者坐糧廳監督革職若受財並衙役人等交刑部計贓依枉法律台罪其漕糧運至京通各倉若米到不即令過壩過閘掯勒不令入倉者許運丁首告將衙役人等交刑部審係無故留難依律科斷有贓者計贓以枉法從其重者論如坐糧廳及各倉書役人等向運官運丁指稱掣批等項名色勒索者一兩以下杖一百一兩至五兩杖一百枷號一箇月六兩至十兩杖一百徒三年十兩以上發近邊充軍至一百二十兩者擬絞監候為從分贓並減一等若支放米石攙和沙土者亦交刑部照監守自盜律計贓治罪有向關米之人勒索得財者照指稱掣批等項名色計贓論罪因而打死人命者擬斬監候關米人等米色不堪不行首告或私給錢者與受同科以上各項監督失察者交部嚴加議處知情故縱者革職交部治罪失察之倉場侍郎亦交部分別議處 \\n 『律』135.00起解金銀足色 \\n 凡收受[納官]諸色課程變賣貨物起解金銀須要足色如成色不及分數提調官吏[及估計煎銷]人匠各笞四十著落堩賠還官[官有侵欺問監守盜知情通同故不收足色坐贓論] \\n 『律』136.00損壞倉庫財物 \\n 1凡倉庫及積聚財物主守之人安置不如法晒晾不以時致有損壞者計所損壞之物[價]坐贓論[罪止杖一百徒三年y]著落堩賠還官 \\n 2若卒遇雨水衝激失火延燒[若倉庫內失火自依本律杖八十徒二年]盜贓[分強竊]劫奪事出不測而有損失者委官保勘覆實顯跡明白免罪不賠其監臨主守[官吏]若將侵欺借貨那移之數乘其水火盜賊虛捏文案及扣換交單籍冊申報瞞官[希圖倖免本罪]者並計贓以監守自盜論同僚知而不舉者與同罪不知者不坐 \\n 條例 \\n 136.01 \\n 凡各府州縣倉廒俱造入交盤項內新舊交代若有木槙毀爛傾圮滲漏即行揭報將原任官交部議處徇情濫受接任官亦交部議處其霉爛虧空穀石著接任官勒限賠補不完治罪 \\n 『律』137.00轉解官物 \\n 1凡各處徵收錢帛買辦軍需成造軍器等物所在州縣交收差有職役人員陸續類解本府若本府不即交收差人轉解勒令[州縣]人戶就解布政司者當該提調正官首領官吏典各杖八十[公罪]若布政司不即交收勒令各府解部者提調正官首領官吏典罪亦如之[若原行僉定長解不用此律] \\n 2其起運[前項]官物長押官及解物人安置不如法致有損失者計所損失之物坐贓論著落堩賠還官若船行卒遇風浪及[人外]失火廷燒或盜賊劫奪事出不測而有損失者申告所在官司委官保勘覆實顯跡明白免罪不賠若有侵欺者[不論有無損失事故]計贓以監守自盜論 \\n 3若起運官物不運[原]本色而輒齎財貨於所納去處收買納官者亦計[所買餘利為]贓以監守自盜論 \\n 條例 \\n 137.01 \\n 漂沒船糧著落沿途催儹各官及汛地文武官員親臨勘實各出保結取具運官結狀該督撫確察具題豁免[按此實在漂沒者]若漕運官軍水次折乾沿途盜賣自度糧米短少故將船放失漂流及雖係漂流損失不多乘機侵匿捏作全數賄囑有司官吏扶同奏勘者前後幫船及地方居民有能覺察告首督運官司查實給賞輕齎銀十兩官軍侵盜至六百石者擬斬不及六百石者發邊遠充軍[按此捏報漂沒者]沿途催儹及汛地文武各官不親臨確勘的實遽出保結者革職督撫不嚴察確實遽行題豁事發交部議處所虧米數乃行原衛所將故失侵捏之人家產變賣抵償不許輕扣別軍月糧前後幫船知而不舉一體連坐仍於正犯所欠錢糧內責令幫賠十分之三[按原衛所云云係爾時辦法] \\n 137.02 \\n 運糧官員旗軍人等犯該人命強盜等項重罪者官拘繫奏提旗軍人等即便提問其餘一切小事候交糧畢日審結 \\n 137.03 \\n 空重漕船沿途州縣衛所照定限時日驅令出境如有違限將專催督催押運領運官俱交該部照例分別議處隨幫百總旗頭違限一次笞五十二次杖六十三次杖七十每一次加一等罪止杖一百徒三年督撫不行查參照隱匿不參催糧官例議處設有非常風阻冰凍淺滯俱令查實報明免其議處 \\n 137.04 \\n 凡運解餉鞘到汛不照撥定兵丁名數護送或兵丁有於中途私回者解官即報明該督撫題參將該汛專兼將弁照少撥解役例議處中途私回之兵丁責革名糧 \\n 137.05 \\n 糧船到淮米色霉變運弁出有米色結狀者虧折之米著落該幫旗丁賠補運弁未經出有結狀者著落縣幫各半堩賠 \\n 137.06 \\n 衛所運弁正丁雇覓頭船水手俱開明姓名籍貫各給腰牌令前後十船互相稽查取具正丁甘結十船連環保結如一船生事十船連坐押運糧道等官在途稽查儻有生事者會同地方官審訊懲治仍將生事情由報明總漕其未經開兌之先責成本省巡撫及糧道等官開運出境之後責成漕運總督及沿途該管文武等官到津以後責成倉場侍郎坐糧廳並天津總兵通州副將天津通州府縣各按該管地方嚴行稽查一經事犯協同押運官立即擒拏按律懲治儻押運官弁或有徇縱地方官不行查拏該督撫即行題參除徇縱之押運官照例革職外其該管道員及沿途之該管文武官弁並各處之該管上司俱分別議處若申報而各處該管上司不行題參者照例議處 \\n 137.07 \\n 委解銅斤照解餉之例按運更換如有遞年長令管解者將原委之上司交部議處儻局內書役鑪頭人等於收銅之時任意輕重及勒索情弊查明按律治罪失察之該管官交部嚴加議處其各省委解顏料等項亦照此例按批更換 \\n 137.08 \\n 鹽課銀兩起解京協各餉所需水腳向係商人自備應用並不按站給與夫馬供應每逢起解之期該管官預先移會前途督撫撥兵護送務由大路按站而行夜宿州縣照例撥給人夫巡守如有疏虞經過之地方文武各官照例分賠如該管官不移會督撫解官不知會地方官潛行小路致有疏失著落解官名下追賠解官不能完項即著差委之上司賠補 \\n 137.09 \\n 凡糧船在內河失風至三雙以上者運弁廳員交部分別議處旗丁各杖一百枷號一箇月如有捏報失風審實從重定議至盛夏之時儻遇雨水猝發衝壞數隻者該督查明實在情形奏明分別辦理 \\n 137.10 \\n 解餉失鞘地方文員分賠一半差委不慎之大員分賠三分解員賠二分如解員不能賠補亦著差委之大員賠補武員照例處分免其分賠 \\n 137.11 \\n 薊運回空有在該地方刨取白土裝帶及沿河市鎮鋪戶有將白土賣與糧船者如尚無攙和情弊將鋪戶丁舵堩枷號一箇月杖一百其已經攙和者將丁舵杖一百徒三年若攙入漕糧至一百石以上者丁舵發極邊足四千里充軍其運弁與押空千總及不行查禁之薊州文武官弁交該部分別議處 \\n 137.12 \\n 糧船舵工有侵米至五石以上累丁代完者審實發極邊足四千里充軍 \\n 137.13 \\n 糧船被竊該旗丁呈報本幫運弁移知該地方官緝賊追贓被竊之船即隨幫前行不必守候至強劫重案必須等候待驗該領運官具報立即會勘州縣立給印票催趲前行[按此會勘後事也]並將被盜守候緣由報明漕督及該管官查核儻有不肖兵役勒掯需索照在官人役取受有事人財計贓以枉法科罪其經過地方如有強劫之案該地方文武官弁俱照城內失事例議處水手行竊及幫船被盜將領運員弁分別強竊及抑勒隱諱計案分別議處 \\n 137.14 \\n 州縣起解銀兩解役潛行小路不請撥護者即未被失亦照不應重律杖八十 \\n 137.15 \\n 管押餉鞘失事之兵役如有知情同盜仍照舊例分別首從定擬外其違例雇替託故潛回無故先後散行者減首犯罪等其依法管解偶致疏失審有確據者減二等治罪 \\n 137.16 \\n 朝鮮國進貢使臣一抵鳳凰城責令城守尉查明人數並將攜帶貨物銀兩數目註載冊檔聽其自擇素日信識之商人雇車載運取具交領呈狀備查仍分晰造具細冊呈報將軍[按即盛京將軍也]及該管衙門沿途派官一員兵二十名所至州縣酌派妥役二三十名護送照料遇晚巡邏驛丞按站預報地方旗民各官至連界交接將交接月日呈報將軍等衙門備查如不行預報及交接貽誤者堩查參分別議處若朝鮮人眾有不安本分滋生事端者著落迎送官通官嚴加約束有犯申報查辦如迎送官通官約束不嚴許地方旗民各官呈報該將軍嚴參議處朝鮮來使攜帶銀物交商載運偶有損傷著落原商賠還仍照棄毀官物律治罪 \\n 137.17 \\n 承辦銅斤之廠員運員不以公事為心因循怠惰以致廠銅缺額運瀘逾限者堩革職發往新疆效力數年後廠銅日旺漸有積餘瀘店底銅亦日增充裕遇有天時之不齊物力之偶絀間有缺額遲運為數無幾者戶部再行核酌情形請旨辦理 \\n 137.18 \\n 各省應解各部院飯銀等項一面委妥員搭解親赴各衙門交納一面將銀數及解員姓名起解日期先行咨部如限滿不接批迴即咨請行查仍於年終彙咨各部院查核 \\n 137.19 \\n 運糧旗丁除運正項糧米或因遭風沈失報案有據或因折耗過多虧短有因例准掛欠搭解仍照例辦理及正項漕米交足之後買米食用並非回漕者毋庸治罪外其實因正項虧短但經買米回漕計其所買米數不及六十石者杖一百徒三年六十石以上者發邊遠充軍數滿六百石者擬斬監候賣米之人計其所賣之米與同罪至死者減發極邊煙瘴充軍除旗丁所買回漕米石及賣米之人所得米價照追入官外仍計買米賣米石數照監守盜本例勒限嚴追分別辦理 \\n 137.20 \\n 糧船水手隱匿腰牌游蕩為匪及隨幫匪徒偽造腰牌冒充水手沿途滋事者各於應得本罪上加一等定擬其未經滋事為匪僅止隱匿及偽造腰牌者堩照違制律杖一百加枷號一箇月 \\n 137.21 \\n 經紀丁舵人等將漕米用藥灌漲冀圖偷竊計灌漲之米不及六十石杖一百發附近充軍六十石以上至一百石實發雲貴兩廣極邊煙瘴充軍一百石以上發新疆給官兵為奴如將漕米用水灌漲不及一百石杖一百流二千里一百石以上實發雲貴兩廣極邊煙瘴充軍為從堩減一等其用水灌漲之米除尚堪食用外所短之米勒限四箇月追賠限內全完減等發落不完加等治罪 \\n 137.22 \\n 轉運漕糧經紀車戶剝般駕掌及各項代役每米百石掣欠逾額不及五斗免其責懲外如逾額至五斗杖一百枷號一箇月一石至二石杖六十徒一年三石至四石杖七十徒一年半五石至六石杖八十徒二年七石至八石杖九十徒二年半九石至十石以上杖一百徒三年如經紀等運米千石內逾額至十石以上亦杖一百徒三年三十石以上杖一百流二千里五十石以上杖一百流二千五百里七十石以上杖一百流三千里九十石至一百石以上發附近充軍一萬石內逾額至百石以上亦發附近充軍三百石以上發近邊五百石以上發邊遠七百石以上發極邊足四千里九百石以上發雲貴兩廣煙瘴地方各充軍一千石以上發往新疆酌撥種地當差仍先行照數追賠全完免罪不完枷杖人犯照擬發落徒罪以上照那移庫銀例辦理[每米一石作銀一兩計算]儻有偷竊盜賣情事仍從其重者論 \\n 137.23 \\n 漕糧起剝轉運如有匪徒沿途滋擾藉端訛索並在京通各倉結黨盤踞把持積年喫倉分肥者照打攪倉場例加一等擬得贓者照蠹役詐贓例分別治罪為從各減一等計贓重者仍各從其重者論 \\n 『律』138.00擬斷贓罰不當 \\n 凡擬斷贓罰財物應入官而給主及應給主而入官者坐贓論罪止杖一百 \\n 條例 \\n 138.01 \\n 凡查估追變之員勘報不實瞻徇延緩以致帑項懸缺者著令代賠若查勘本無不實催追本無徇縱祇因變抵不敷以致公帑懸缺仍在本人名下歸結不得向查估追變之人勒令代賠違者以違制論 \\n 138.02 \\n 凡承追各款贓罰銀兩著落本犯勒追完結其有律應身死勿徵者仍照定例免徵至年遠贓私必確查實據方可著追不得於本犯之外混追賠補違者以違制論 \\n 『律』139.00守掌在官財物 \\n 凡官物當應給付與人已出倉庫而未給付若私物發供官用已送在官而未入倉庫[堩為官物]但有人守掌在官[官司委僉守掌之人]若有侵欺借貨者並計[入己]贓以監守自盜論[若非守掌之人侵欺者依常人盜倉庫律論其有未納而侵用者經催里納保歇各照隱匿包攬欺官取財科斷不得概用此律] \\n 條例 \\n 139.01 \\n 凡八旗參領佐領驍騎校領催等將一切收貯公所干係錢糧並交庫銀兩侵蝕者照監守自盜律例分別問擬一萬兩以內遇赦准其援免有逾此數不准寬免 \\n 『律』140.00隱瞞入官家產 \\n 1凡抄沒人口財產除諆反謀叛及姦黨係在十惡依律抄沒其餘有犯律不該載者妻子財產不在抄沒入官之限違者依故入人流罪論[抄沒尚未入官作未入官各減一等] \\n 2若抄答入官家產而隱瞞人口不報者計口以隱瞞丁口論若隱瞞田土者計田以欺隱田糧論若隱瞞財物房屋孳畜者坐贓論各罪止杖一百所隱人口財產並入官罪坐供報之人[所隱之人口不坐加重者以自己之丁口財產也] \\n 3若里長同情隱瞞及當該官吏知情者並與同罪計所隱贓重[於杖一百]者坐贓論全科 \\n 4受財者計贓以枉法各從重論[以枉法之重罪論分有祿無祿]失覺舉者減[供報人]三等罪止笞五十 \\n 條例 \\n 140.01 \\n 凡罪犯疙官財產止應著落正犯追取儻正犯將干之人肆行誣賴者從重治罪仍著落伊身追取承審察追各官如徇庇正犯拖累無干之人亦交與該部嚴加議處 \\n 140.02 \\n 凡欠帑人員將地畝入官之後其本人及本人之子孫概不准其認買儻有混行承買將官兵人等分別議處治罪准其承買之該管各官交部照例議處 \\n 140.03 \\n 凡欠帑人員或因獨力難賠或因產盡無著遂將分居別業之弟兄親族並不知情之親友旁人巧借認幫名目轉輾株連勒令賠補者將承審承追各官均照違制治罪 \\n 140.04 \\n 虧空入官房地內如有墳地及墳園內房屋看墳人口祭祀田產俱給還本人免其入官變價 \\n 140.05 \\n 除隱匿那移案內之家產仍照隱匿本律治罪外如隱匿侵盜案內之家產不論原案未完之數計所隱家產價值之多寡照坐贓律分別定擬十兩以下笞二十每十兩加一等一百兩杖六十徒一年每一百兩加一等五百兩至一千兩滿徒一千兩以上罪止杖一百流三千里係旗人折枷號鞭責俱罪坐隱瞞之人所隱財產俱行入官保題各官照例治罪追賠 \\n 140.06 \\n 凡應追官員贓賠各項銀兩若原籍任所查明財產盡絻實在無可著追者任所官出具切實印結由原籍加結題請豁免旗員亦照此由本旗具結咨部辦理如旗籍任所或有隱匿寄頓一經發覺除財產入官外出結各員照例議處分賠隱寄家屬照律治罪 \\n 140.07 \\n 凡一切承追案件該督撫一面督屬嚴追一面行查該員歷過任所有無隱寄毋庸俟本籍無追始行咨查其任所地方官自文到日起勒限三箇月據實查明申詳督撫咨明原籍辦理並令該督撫嚴加督催如有違逾照欽部事件遲延例議處其欠帑官員離任者或有託故逗遛即押令回籍著追"}
{"章节": "戶律-課程", "正文": "戶律-課程 \\n  \\n [課者稅物之錢程者謂物有貴賤課有多寡如地利之有程限也] \\n 141.00鹽法 \\n 141.00-1 \\n 1凡犯[無引]私鹽[凡有確貨即是不必贓之多少]者杖一百徒三年若[帶]有軍器者加一等[流二千里鹽徒]誣指平人者加三等[流三千里]拒捕者斬[監候]鹽貨車船頭匹並入官[道塗]引領[秤手]牙人及窩藏[鹽犯]寄頓[鹽貨]者杖九十徒二年半[受雇]挑擔馱載者[與例所謂肩挑背負者不同]杖八十徒二年非應捕人告獲者就將所獲私鹽給付告人充賞[同販中]有[一人]能自首者免罪一體給賞[若一人自犯而自首止免罪不賞仍追原贓] \\n 2若[私鹽]事發止理見獲人鹽[如獲鹽不獲人者不追獲人不獲鹽者不坐]當該官司不許[聽其]展轉攀指違者[官吏]以故入人罪論[謂如人鹽同獲止理見發有確貨無犯人者其鹽沒官不須追究] \\n 141.00-2 \\n 凡鹽場灶丁人等除[歲辦]正額鹽外夾帶餘鹽出場及私煎鹽貨賣者同私鹽法[該管]總催知情故縱及通同貨賣者與犯人同罪 \\n 141.00-3 \\n 凡婦人有犯私鹽若夫在家或子知情罪坐夫男其雖有夫而遠出或有子幼弱罪坐本婦[決杖一百餘罪收贖] \\n 141.00-4 \\n 凡買食私鹽者杖一百因而貨賣者杖一百徒三年 \\n 141.00-5 \\n 凡管理鹽務及有巡緝私鹽之責文武各衙門巡獲私鹽即發有司歸勘[原獲]各衙門不許擅問若肴司官吏通同[原獲各衙門]脫放者與犯同罪受財者計贓以枉法從[其罪之]重論 \\n 141.00-6 \\n 1凡管理鹽務及有巡緝私鹽之責文武各衙門設法差人於該管地面並附場緊關去處常川巡禁私鹽若有透漏者關津把截官及所委巡鹽人員初犯笞四十再犯笞五十三犯杖六十[公罪]並留職役若知情故縱及容令軍兵隨同販賣者與犯人同罪[私罪]受財者計贓以枉法從重論 \\n 2其巡獲私鹽入己不解官者杖一百徒三年若裝誣平人者加三等[杖一百流三千里] \\n 141.00-7 \\n 1凡起運官鹽每引照額定斤數為一袋並帶額定耗鹽經過批驗所依[引目]數掣摯秤盤[隨手取袋摯其輕量]但有夾帶餘鹽者同私鹽法 \\n 2若客鹽越過批驗所不經掣摯[及引上不使]關防者杖九十押回[逐一]盤驗[盡盤鹽而驗之有餘鹽以夾帶論罪] \\n 141.00-8 \\n 1凡客商販賣[有引]官鹽[當照引發鹽]不許鹽[與]引相離違者同私鹽法 \\n 2其賣鹽了畢十日之內不繳退引者笞四十 \\n 3若將舊引[不繳]影射鹽貨者同私鹽法 \\n 141.00-9 \\n 凡起運官鹽並灶戶運鹽上倉將帶軍器及不用官船起運者同私鹽法 \\n 141.00-10 \\n 凡客商將[驗過有引]官鹽插和沙土貨賣者杖八十 \\n 141.00-11 \\n 凡將有引官鹽不於拘[定應]該行鹽地面發賣轉於別境犯界貨賣者杖一百知而買食者杖六十不知者不坐其鹽入官 \\n 條例 \\n 141.01 \\n 越境[如淮鹽越過浙鹽地方之類]興販官司引鹽至三千斤以上者問發附近地方充軍其客商收買餘鹽買求掣摯至三千斤以上者亦照前例發遣掣驗官吏受財及經過官司縱放並地方甲鄰里老知而不舉各治以罪[掣驗官吏受財依枉法經過官司里老地方火甲依知罪人不捕鄰佑依違制]巡捕官員乘機興販至三千斤以上亦照前例問發[須至三千斤不及三千斤在本行鹽地方雖越府省仍依本律] \\n 141.02 \\n 凡偽造鹽引印信賄囑運司吏書人等將已故並遠年商人名籍中鹽來歷[按現在已無中鹽矣而猶有中鹽來歷之語]填寫在引轉賣誆騙財物為首者依律處斬外[按偽造鹽引者斬家產付告人充賞亦元制也]其為從並經紀牙行店戶吏書一應知情人等但計贓滿數應流者不拘曾否支鹽出場俱發近邊充軍 \\n 141.03 \\n 各鹽運司總催名下該管鹽課納完者方許照名添給通關若[不曾納課]總催買囑官吏並覆盤委官[假]指[課已上]倉指[上]囤扶同作弊者俱問發近邊充軍 \\n 141.04 \\n 各處鹽場無籍之徒號稱長布衫趕船虎好漢等項名色把時官府詐害客商犯該徒罪以上及再犯杖罪以下者俱發近邊充軍 \\n 141.05 \\n 凡豪強鹽徒聚眾至十人以上撐駕大船張掛旗號擅用兵仗響器拒敵官兵若殺人及傷三人以上者比照強盜已行得財律皆斬為首者仍梟首示眾傷二人者為首斬決為從絞監候傷一人者為首斬監候為從實發雲貴兩廣極邊煙瘴充軍凡得贓包庇之兵役俱擬斬監候私售之灶丁及窩頓之匪犯俱發伊犁烏魯木齊等處為奴其雖拒敵不曾殺傷人為首絞監候為從流三千里若貧難軍民將私鹽肩挑背負易米度日者不必禁捕 \\n 141.06 \\n 凡兵民聚眾十人以上帶有軍器興販私鹽拒捕殺人及傷三人以上之案為首並殺人之犯斬決傷人之犯斬監候未曾下手殺傷人者發近邊充軍[按此層上條係不分首從皆斬首犯加以梟示]傷二人者為首斬[按與上條係斬決]下手者絞[按與上條同]俱監候傷一人者為首絞監候[按上條係斬候]下手者實發雲貴兩廣極邊煙瘴充軍[按與上條同]為從俱滿流[按上條俱擬軍此層與上條少異而生死則同]若拒捕不曾傷人者為首實發雲貴兩廣極邊煙瘴充軍[按上條係紋候]為從滿流[按與上條同此層則首犯有生死之分矣]其雖帶有軍器不曾拒捕者為首發近邊充軍為從流二千里[按此層上條所無應參看]若十人以下拒捕殺人不論有無軍器為首者斬下手者絞俱監候不曾下手者發近邊充軍傷至二人以上者為首斬監候下手之人絞監候止傷一人者為首絞監候下手之犯杖一百流三千里其不曾下手者俱仍照私鹽律杖一百徒三年[按此層上條所無有犯則照此條科斷矣]若拒捕不曾傷人者為首杖一百流三千里為從照私鹽本律擬徒其不帶軍器不曾拒捕不分十人上下仍照私鹽律杖一百徒三年[按三千斤以上仍應擬軍]若十人以下帶有軍器不曾拒捕者為首照私鹽擬徒本罪加一等律杖一百流二千里為從杖一百徒三年其失察文武各官交部議處有拏獲大夥私販者交部議敘 \\n 141.07 \\n 凡灶丁販賣私鹽大使失察者革職知情者枷號一箇月發落不准折贖該管上司官俱交該部議處 \\n 141.08 \\n 凡回空糧船如有夾帶私鹽闖閘闖關不服盤查聚至十人以上持械拒捕殺傷人及拒捕不曾殺人並聚眾十人以下拒捕殺傷人及不曾殺傷人者俱照兵民聚眾十人上下例分別治罪頭船旗丁頭舵人等雖無夾帶私鹽但闖閘闖關者枷號兩個月發近邊充軍隨同之旗丁頭舵照為從例枷號一箇月杖一百徒三年不知情不坐賣私之人及灶丁將鹽私賣與糧船者各杖一百流二千里窩藏寄頓者杖一百徒三年其雖不闖閘闖關但夾帶私鹽亦照販私加一等流二千里兵役受賄縱放者計贓以枉法從重論未受賄者杖一百革退販私地方之專管官兼轄官及押運官並交部議處隨幫革退其雖無夾帶私鹽倚恃糧船闖閘闖關者押運等官革職隨幫責三十板革退不服盤查持械傷人者押運等官革職隨幫責四十板革退儻關閘各官勒索留難運官呈明督撫參處 \\n 141.09 \\n 拏獲販私鹽犯承審官務須先將買自何人何地以及買鹽月日數目究明提集犯證並密提灶戶煎鹽火仗簿扇查審確實將賣鹽及窩頓之人堩與本犯按照律例一體治罪若查審無據即屬虛誣將本犯依律加三等治罪如承審官不能審出誣販者交部分別議處若審出買自場灶即將該管鹽場大使並沿途失察各官題參議處其不行首報之灶丁堩照販私例治罪 \\n 141.10 \\n 凡大夥興販聚眾拒捕及執持器械殺傷巡役脫逃之梟徒照強盜例勒緝地方文武各官疏縱及上司容隱不參交部議處 \\n 141.11 \\n 拏獲私鹽限四箇月完結如人鹽並獲者將所獲鹽貨車船頭匹等項全行賞給如獲鹽而不獲人確查鹽犯實係脫逃者以一半賞給一半充公儻有故縱情事無論巡役兵丁受賄者計贓以枉法從重論未受賄者杖一百革退所獲鹽貨等項一概充公不准給賞私鹽交與本處鹽商照官鹽價值立即變價騾馬牛驢如延挨不變以致倒斃著落該州縣官照中等價值賠補車船等物亦照依時價據實變價報部查核儻有侵漁捏報情弊並逾限不行完結及不即變價報解者將該州縣分別議處治罪 \\n 141.12 \\n 除行鹽地方大夥私販嚴加緝究外其貧難小民年六十歲以上十五歲以下及年雖少壯身有殘疾並婦女年老孤獨無依者於本州縣報明驗實註冊每日赴場買鹽四十斤挑賣只許陸路不許船裝並越境至別處地方及一日數次出入如有違犯仍分別治罪 \\n 141.13 \\n 巡鹽兵捕自行夾帶私鹽及通同他人運販者照私鹽加一等治罪 \\n 141.14 \\n 凡收買肩販官鹽越境貨賣審明實非私梟者除無拒捕情形仍照律例問擬外其拒捕者照罪人拒捕律加罪二等如興販本罪應問充軍者仍從重論儻拒捕毆人至折傷以上者絞殺人者斬俱候為從各減一等 \\n 141.15 \\n 鹽船在大江失風失水者查明准其裝鹽復運儻有假捏情弊以販私律治罪 \\n 141.16 \\n 鹽商雇募巡役如遇私梟大販即飛報營汛協同擒拏其雇募巡役不許私帶烏鎗違者照私藏軍器律治罪失察之地方官交部照例議處 \\n 141.17 \\n 凡運鹽船戶偷竊商鹽整包售賣者照船戶行竊商民例分別首從計贓科罪各加枷號兩箇月仍盡本法刺字所賣之贓照追給主如追不足數將船變抵其押運商廝[按鹽船開行商人遣人押運名曰商廝以防船戶偷盜也]起意通同盜賣者依奴僕勾引外人同盜家長財物計贓遞加竊盜一等例治罪如非起意止通同偷賣分贓者依奴僕盜家長財物照竊盜例計贓科斷若商廝稽察不到被船戶乘機盜賣者照不應重律杖八十押運之人或係該商親族仍分別有服無服照親屬相盜律例科斷 \\n 141.18 \\n 埠頭明知船戶不良矇混攬裝及任意扣剜水腳致船戶途間乏用盜賣商鹽者照寫船保載等行恃強代攬勒索使用擾害客商例治罪外加枷號一箇月船戶變賠不足之贓並令代補如無前項情弊止於保雇不實者照不應重律杖八十 \\n 141.19 \\n 販賣私鹽數至三百斤以上及盤獲糧船夾帶訊係大夥興販堩即究明買自何處按律治罪如不將賣鹽人姓名據實供出者即將該犯於應得本罪上加一等定擬若向老幼孤獨零星收買數至三百斤以下實不能供出賣鹽人姓名者仍以本罪科斷如承審各員有心庇縱含混完結該管上司不行詳揭一併題參議處 \\n 141.20 \\n 拏獲船載車裝馬馱私鹽該地方官如不按律治罪曲為開脫者該管上司察出即照故出人罪律從重參處 \\n 141.21 \\n 引鹽淹消具報到官該地方州縣官即會同營員查勘確實限一月內通詳鹽道該道於詳到之日起限半月內核轉以憑飭商補運限三月內過所運口岸該鹽政仍將淹消補運鹽斤數目報部其沿途督撫及該管鹽道知府隨時查察如有州縣營員扶同商人捏報勒索捺擱情弊即行指名題參商人照例治罪 \\n 141.22 \\n 江西省行銷淮鹽各州縣並山西省河東鹽池地方除商雇巡役仍各照例辦理不得擅帶鳥鎗外其各派出緝私員弁兵役准其攜帶鳥鎗編列字號官為給發遇有大夥私梟搶竊賊匪持械拒捕者許令施放鳥鎗抵禦登時格殺者照罪人持仗拒捕登時格殺律勿論若非格殺或遇零星小販及雖屬大夥而非持械拒捕或緝私兵役所帶鳥鎗並無官編字號實係抵禦聚眾私梟輒行放鎗致有殺傷者各依罪人不拒捕而擅殺傷律分別科斷至准帶鳥鎗之處一俟梟販稍戢即行停止儻准帶鳥鎗緝私大員仍有以力不能擒藉口者即以故縱私鹽律從重懲究其江西省各州縣每月應銷引鹽若干堩分作十分責令該管道府將鹽快兵丁按月提比如月內緝私快兵能拏獲大夥私梟兩起及引鹽暢銷十分以上者酌量優賞銷至八九分者免其責罰如止七分者笞四十六分者笞五十五分者杖六十枷號一箇月四分者杖七十枷號四十五日三分者杖八十枷號兩箇月二分者杖九十枷號七十五日滿日折責仍留役如止銷至一分者杖一百枷號三箇月滿日折責革役各該員弁隨時稽查約束如有任聽兵役得賄包庇者即照故縱衙役犯贓例參處 \\n 141.23 \\n 凡販私鹽徒如有略置貨物裝點客商被官兵格傷後挾制控告者除聚眾販私殺人罪犯應死無可復加外餘於巡獲私鹽裝誣平人滿流律上加一等發附近充軍若興販本罪已至充軍復行挾制控告者於犯事地方加枷號一箇月滿日發配 \\n 141.24 \\n 凡鹽商雇募巡役令將姓名報明運司造冊送部如因緝私被鹽匪殺傷或殺傷鹽匪者依販私拒捕殺傷及擅殺傷罪人各本律例分別科斷若僅止報縣有名並未詳司造冊報部者各以凡鬥殺傷及興販私鹽本律例從其重者論 \\n 141.25 \\n 直隸山東兩省鹽商雇募巡役由州縣詳明運司轉報鹽院有名者如因緝拏鹽匪致被殺傷或殺傷鹽匪者各照販私拒捕殺傷並擅鬥殺傷罪人本律例科斷若僅報州縣有名並未詳司報院者仍各以凡鬥殺傷及興販私鹽本律例從其重者論俟數年後梟匪稍戢仍復舊例辦理 \\n 『律』142.00監臨勢要中鹽 \\n 凡監臨[鹽法]官吏詭[立偽]名及[內外]權勢之人中納錢糧[於各倉庫]請買鹽引勘合[支領官鹽貨賣]侵奪民利者杖一百徒三年鹽貨入官[鹽引勘合追繳] \\n 『律』143.00阻壞鹽法 \\n 凡客商[赴官]中買鹽引勘合不親赴場支鹽中途增價轉賣[以致轉賣日多中買日少且詭冒易滋因而]阻壞鹽法者買主賣主各杖八十牙保減一等[買主轉支之]鹽貨[賣主轉賣之]價錢並入官其[各行鹽地方]鋪戶轉買[本主之鹽而]拆賣者不用此律 \\n 『律』144.00私茶 \\n 凡犯私茶者同私鹽法論罪如將已批驗截角退引入山影射照[出支]茶者以私茶論[截角凡經過官司一處驗過將引紙截去一角革重冒之弊也] \\n 條例 \\n 144.01 \\n 官給茶引付產茶府州縣凡商人買茶具數赴官納銀給引方許出境貨賣每引照茶一百斤茶不及引者謂之畸零別置由帖付之量地遠近定以程限於經過地方執照若茶無由引及茶引相離者聽人告捕其有茶引不相當或有餘茶者並聽拏問賣茶畢即以原給由引赴住賣官司告繳該府州縣俱各委官一員專理 \\n 144.02 \\n 凡興販私茶潛住邊境與外國交易及在腹裏販賣與來京回還外國人者不拘斤數連知情歇家牙保發煙瘴地面充軍其在西08甘肅河州洮州四川雅州販賣者雖不入番一百斤以上發附近三百斤以上發近邊各充軍不及前數者依律擬斷仍枷號兩箇月文武官員縱容弟男子姪家人軍伴人等興販及守備把關巡捕等官知情故縱者各降一級調用失覺察者照常發落若守備把關巡捕等官自行興販私茶通番者發近邊在西08甘肅河洮雅州販賣至三百斤以上者發附近各充軍 \\n 144.03 \\n 私茶有興販夾帶五百斤者照見行私鹽例押發充軍 \\n 144.04 \\n 做造假茶五百斤以上者本商並轉賣之人俱問發附近地方充軍若店戶窩頓一千斤以上者亦照例發遣不及前數者問罪照常發落 \\n 144.05 \\n 凡茶商赴楚買茶應照會典每茶一千斤准帶附茶一百四十斤令產茶地方官給發船票開明該商引目茶數不得另給印票收茶其應行盤查之地方官悉照引目及附茶斤驗放不許掯勒留難如於部引之外有搭行印票及附茶不依所定斤數多帶私茶者即行查拏照私鹽律治罪查驗地方官故縱失察者照失察私鹽例處分至五司變賣茶斤如有地僻引多壅滯不能行銷者各商具呈該司詳報甘督行令往賣司分照數盤查聽其發賣辦課 \\n 『律』145.00私礬 \\n 凡私煎礬貨賣者同私鹽法論罪[凡產礬之所額設礬課係官主典給有文憑執照然後許賣] \\n 『律』146.00匿稅 \\n 1凡客商匿稅不納課程者笞五十物貨一半入官於入官物內以十分為率三分付告人充賞務官攢攔自獲者不賞入門不弔引同匿稅法[商匠入關門必先取官置號單備開貨物憑其弔引照貨起稅] \\n 2若買頭匹不稅契者罪亦如之仍於買主名下追徵價錢一半內官 \\n 條例 \\n 146.01 \\n 京師及在外稅課司局批驗茶引所但係納稅去處皆令客商自納若權豪無籍之徒結黨把持攔截生事攪擾商稅者徒罪以上枷號兩箇月發附近地方充軍杖罪以下照前枷號發落 \\n 146.02 \\n 屯莊居住旗人賣馬者俱令在屯莊所隸之州縣上稅方准發賣其民間馬匹或賣與旗人或賣與驛站或兵民互相買賣俱報明地方官上稅存案如不上稅不存案而私自買賣者依律治罪追價一半入官 \\n 146.03 \\n 奉天省軍民人等潛赴邊外蒙古地方興販私酒進邊不及百斤杖九十一百斤以上杖一百枷號一箇月二百斤以上杖六十徒一年每百斤加一等罪止杖一百流三千里至沿邊三十里以內貧民肩挑背負進邊售賣或易錢換物及自用者不在禁限每人仍不得過五十斤如至五十斤以上照興販例治罪酒俱變價入官 \\n 146.04 \\n 奉天省沿邊以內店鋪收買零酒不得過五百斤儻寄頓至五百斤以上開給發票出境漁利者將店鋪照興販私酒按斤治罪 \\n 146.05 \\n 奉天省各處燒鍋輪流值年准其協同該地方差役在邊內盤查興販私酒之人送官究治失察旗民地方官照失察私入圍場例議處仍究明興販之犯由何邊門經過由何邊柵偷越將該邊章京照軍需鐵貨私出外境貨賣守把之人知而故縱者與犯同罪失於覺察者官減三等罪止杖一百軍兵又減一等罪坐值日者如該燒鍋人並兵役等受賄故縱及妄拏借端訛詐計贓以枉法從重論 \\n 146.06 \\n 奉天省邊內燒鍋開寫發票賣酒隨糧價高低定值不准任意增至倍蓯違者照違制律治罪如偷運邊酒影射漁利照興販私酒例加一等治罪 \\n 146.07 \\n 商販置辦洋藥有心偷漏影射走私照違制律杖一百巡役及各門書役通同營私賣放者與同罪贓重者計贓以枉法從重論失察之海巡照不應重律杖八十該書役並海巡巡役起意詐財縱放計贓以蠹役恐嚇索詐論如有土棍包攬護送照攪擾商稅例分別治罪其洋藥商人到務報稅如該巡皁有刁難需索情事照支收官物留難刁蹬律治罪得贓者照指稱掣批索詐例計贓科罪 \\n 『律』147.00舶商匿貨 \\n 凡泛海客商舶[大船]船到岸即將貨物盡實報官抽分若停塌沿港土商牙儈之家不報者杖一百雖供報而不盡實罪亦如之[不報與報不盡之]物貨並入官停藏之人同罪告獲者官給賞銀二十兩 \\n 『律』148.00人戶虧兌課程 \\n 1凡民間週歲額辦茶鹽商稅諸色課程年終不納齊足者計不足之數以十分為率一分笞四十每一分加一等罪止杖八十追課納官 \\n 2若茶鹽運司鹽場茶局及稅務河泊所等官不行用心[催]辦課[程]年終比附上年課額虧[欠]兌[缺]者亦以十分論一分笞五十每一分加一等罪止杖一百所虧課程著落追捕還官 \\n 3若[人戶已納而官吏人役]有隱瞞[不附簿因而]侵欺借用者並計贓以監守自盜論 \\n 條例 \\n 148.01 \\n 鹽課錢糧不完者將經督各官照分數議處外其各商名下應完鹽課作為十分欠不及一分者責二十板欠一分者枷號一箇月責二十板欠二分者枷號一箇月半責二十五板欠三分者枷號兩箇月責三十板欠四分者枷號兩箇月半責三十五板欠五分者枷號三箇月責四十板以上欠課各商題參之日扣限一箇月全完者免處如逾限不完照此例枷責如於枷限內照數全完者釋放免責如枷限滿日仍全不完納除杖責外將該商咨參革退並帶徵等項俱以引窩變抵欠六分者將該商杖六十徒一年所欠課項限四箇月全完欠七分者杖七十徒一年半限六箇月全完欠八分者杖八十徒二年限八箇月全完欠九分者杖九十徒二年半限十箇月全完欠十分者杖一百徒三年限一年全完以上自六分至十分將該商鎖禁嚴查家產如限內全完革退商人免其杖徒儻逾限不完即將該商發配所欠新課帶徵等項著落引窩家產變抵 \\n 148.02 \\n 管收稅課錢糧儻有隱匿加倍著追如接收官不行清查上司不行轉報題參俱著落分賠 \\n 148.03 \\n 在京在外官員眷口船隻過關除無貨物照常驗放胥吏人等毋得任意需索外如有姦牙地棍假稱京員科道名帖或京員子弟執持父兄名帖討關來帶貨物希圖免稅者該管關員即行查拏究治如該管關員不行詳查及明知瞻徇照例議處"}
{"章节": "戶律-錢債", "正文": "戶律-錢債 \\n  \\n 『律』149.00違禁取利 \\n 1凡私放錢債及典當財物每月取利並不得過三分年月雖多不過一本一利違者笞四十以餘利計贓重[於笞四十]者坐贓論罪杖一百 \\n 2若監臨官吏於所部內舉放錢債典當財物者[不必多取餘利有犯即]杖八十違禁取利以餘利計贓重[於杖八十]者依不枉法論[各主者通算折半科罪有祿人三十兩無祿人四十兩並杖九十每十兩加一等罪止杖一百流三千里]並追餘利給主[兼庶民官吏言]其負欠私債違約不還者五兩以上違三月笞一十每一月加一等罪止笞四十五十兩以上違三月笞二十每一月加一等罪止笞五十百兩以上違三月笞三十每一月加一等罪止杖六十並追本利給主 \\n 3若豪勢之人[於違約負債者]不告官司以私債強奪去人孳畜產業者杖八十[無多取餘利聽贖不追]若估[所奪畜產之]價過本利者計多餘之物[罪有重於杖八十者]坐贓論[罪止杖一百徒三年]依[多餘之]數追還[主] \\n 4若準折人妻妾子女者杖一百[姦占加一等論]強奪者加二等[杖七十徒一年半]因[強奪]而姦占婦女者絞[監候][所準折強奪之]人口給親私債免追 \\n 條例 \\n 149.01 \\n 聽選官吏監生人等借債與債主及保人同赴任所取償至五十兩以上借者革職債主及保人各枷號一箇月發落債追入官 \\n 149.02 \\n 凡負欠私債在京不赴五城及步軍統領衙門而赴部院在外不赴軍衛有司而越赴巡撫司道官處告理及輒具本狀奏訴者俱問罪[依越訴論]立案不行私債不追 \\n 149.03 \\n 放債之徒用短票扣折違例巧取重利者嚴拏治罪其銀照例入官受害之人許其自首免罪並免追息 \\n 149.04 \\n 佐領驍騎校領催等有在本佐領或弟兄佐領下指扣兵丁錢糧放印子銀者係佐領驍騎校照流三千里之例枷號六十日係領催照近邊充軍例枷號七十五日俱鞭一百夥同放印子銀者照為從杖一百徒三年例枷號四十日鞭一百如非在本佐領下舉放重債勒取兵丁錢糧及民人違禁向八旗兵丁放轉子印子長短錢扣取錢糧者照詐欺官私取財律計所得餘利准竊盜論利銀堩勒追入官佐領驍騎校領催等代屬下兵丁指扣錢糧保借者佐領驍騎校革職領催鞭一百其指米借債之人照違制律鞭一百自行首出者免其治罪所欠債目並免著追失察之該管文武各官俱交部分別議處八旗佐領每月仍將有無放債之人出具印結呈報該參領按季加結呈報都統查核 \\n 149.05 \\n 監臨官吏於所部內舉放錢債典當財物者即非禁外多取餘利亦按其所得月息照將自己貨物散與部民多取價利計贓准不枉法論強者准枉法論不枉法各主者折半科罪律減一等問罪所得利銀照追入官至違禁取利以所得月息全數科算准不枉法論強者准枉法論並將所得科銀追出餘利給主其餘入官 \\n 149.06 \\n 內地民人概不許與土司等交往借債如有違犯將放債之民人照偷越番境例加等問擬其借債之土苗即與同罪 \\n 149.07 \\n 內地漢姦潛入粵東黎境放債盤剝者無論多寡即照私通土苗例除實犯死罪外俱問發邊遠充軍所放之債不必追償 \\n 『律』150.00費用受寄財產 \\n 凡受寄[他]人財物畜產而輒費用者坐贓論[以坐贓致罪論]減一等[罪止杖九十徒二年半]詐言死失者准竊盜論減一等[罪止杖一百徒三年免刺]並追物還主其被水火盜賊費失及畜產病死有顯跡者勿論[若受寄財畜而隱匿不認依誆騙律如以產業轉寄他人戶下而為所賣失自有詭寄盜賣本條] \\n 條例 \\n 150.01 \\n 親屬費用受寄財物大功以上及外祖父母得相容隱之親屬追物給主不坐罪小功減三等緦麻減二等無服之親減一等俱追物還主 \\n 150.02 \\n 凡典商收當貨物自行失火燒燬者以值十當五照原典價值計算作為准數鄰火延燒者酌減十分之二按月扣除利息照數賠償其米麥豆石棉花等麤重之物典當一年為滿者統以貫三計算照原典價值給還十分之三鄰火延燒者減去原典價值二分以減賸八分之數給還十分之三堩不扣除利息至染鋪被焚即著開單呈報地方官逐一估計如係自行失火者飭令照估賠還十分之五鄰火延燒者飭賠十分之三堩於一月內給主具領其未被焚燒及搬出各物仍聽當主染主照號取贖儻姦商店夥人等於失火時有貪利隱匿乘機盜賣等弊即照所隱之物按所值銀數計贓准竊盜論追出原物給主若祇以自己失火為鄰火延燒希圖短賠價值者即計其短賠之值為贓准竊盜為從論分別治罪如典商染鋪及店夥人等圖盜貨物或先有虧短因而放火故燒者即照放火故燒自己房屋盜取財物及兇徒圖財放火故燒人房屋各本律例從重問擬 \\n 150.03 \\n 典鋪被竊無論衣服米豆絲棉木器書畫以及金銀珠玉銅鐵鉛錫各貨概照當本銀一兩再賠一兩如係被劫照當本銀一兩再賠五錢堩扣除失事日以前應得利息如賠還之後起獲原贓即給與典主領回變賣不准原主再行取贖染鋪被竊照地方官估報贓數酌賠十分之五[按與失火同]如係被劫酌賠十分之三[按與鄰火延燒同]堩令於一月內給主收領如賠贓之後起獲原贓給與該鋪具領由地方官出示曉諭令原主歸還所得賠贓之資將原物領回仍查明已染未染分別付給染價儻姦商店夥人等於失事後有貪利隱匿乘機盜賣等弊即照所隱之物按所值銀數計贓准竊盜論若祇以竊報強希圖短賠價值者即計其短賠之值為贓准竊盜為從論分別治罪 \\n 『律』151.00得遺失物 \\n 1凡得遺失之物限五日內送官官物[盡數]還官私物召人識認於內一半給與得物人充賞一半給還失物人如三十日內無人識認者全給[五日]限外不送官者官物坐贓論[罪止杖一百徒三年追物還官]私物減[坐贓]二等其物一半入官一半給主[若無主全入官] \\n 2若於官私杝內掘得埋藏[無主]之物者並聽收用若有古器鐘鼎符印異常之物[非民間所宜有者]限三十日內送官違者杖八十其物入官"}
{"章节": "戶律-市廛", "正文": "戶律-市廛 \\n  \\n 『律』152.00私充牙行埠頭 \\n 凡城市鄉村諸色牙行及船[之]埠頭並選有抵業人戶充應官給印信文簿附寫[逐月所至]客商船戶籍貫姓名路引字號物貨數目每月赴官查照[其來歷引貨][若不由官選]私充者杖六十所得牙錢入官官牙埠頭容隱者笞五十各革去 \\n 條例 \\n 152.01 \\n 凡客店每月置店簿一本在內赴兵馬司在外赴有司署押訖逐日附寫到店客商姓名人數起程月日各赴所司查照如有客商病死所遺財物別無家人親屬者官為見數移召其父兄子弟或已故之人嫡妻識認給還一年後無識認者入官 \\n 152.02 \\n 旗民遇有喪葬聽憑本家之便雇人檯送不許仵作私分地界霸占扛檯分外多取雇值如有恃強攙奪不容本家雇人者立拏枷號兩箇月杖一百 \\n 152.03 \\n 凡在京各牙行領帖開張照五年編審例清查換帖若有棍徒頂冒朋充巧立名色霸開總行逼勒商人不許別投扥欠客本久占累商者問罪枷號一箇月發附近充軍地方官通同徇縱者一併議處 \\n 152.04 \\n 京城一切無帖鋪戶如有私分地界不令旁人附近開張及將地界議價若干方許承頂至發賣酒斤等項貨物車戶設立名牌獨自霸攬不令他人攬運違禁把持者枷號兩箇月杖一百 \\n 152.05 \\n 各處關口地方有土棍人等開立寫船保載等行合夥朋充盤踞上下遇有重載雇覓小船起剝輒敢恃強代攬勒索使用以致擾累客商者該管地方官查拏照牙行無籍之徒用強邀截客貨例枷號一箇月杖八十 \\n 152.06 \\n 各衙門胥役有更名捏姓兼充牙行者照更名重役例杖一百革退如有誆騙客貨累商久候照棍徒頂冒朋充霸開總行例枷號一個月發附近充軍若該地方官失於覺察及有意徇縱交部分別議處受財故縱以枉法從重論 \\n 『律』153.00市司評物價 \\n 1凡諸物[牙]行人評估物價或以貴[為賤]或以賤[為貴]令價不平者計所增減之價坐贓論[一兩以下笞二十罪止杖一百徒三年]入己者准竊盜論[查律坐罪]免刺 \\n 2其為[以贓入罪之]罪人估贓[增減]不實致罪有輕重者以故出入人罪論[若未決放減一等]受財[受贓犯之財估價輕受事主之財估價重]者計贓以枉法從重論[無祿人查律坐罪] \\n 條例 \\n 153.01 \\n 五城平糶米石時如有販賣收買官米十石以下者將販賣之人在於該廠地方枷號一箇月杖一百收買鋪戶照不應重律杖八十米石仍交該廠另行糶賣至十石以上者販賣之人枷號兩箇月杖一百鋪戶杖九十如所得餘利計贓重於本罪者計贓治罪各鋪戶所存米麥雜糧等項每種不得過一百六十石逾數囤積居奇者照違制律治罪[若非囤積居奇係流通糶賣者無論米石多寡俱聽其自便不在定限一百六十石之例]其收買各倉土米黑豆不在此例 \\n 153.02 \\n 京城麤米概不准販運出城如有違例私運出城者除訊有回漕情事即照回漕定例辦理外若訊無回漕情事實係僅圖買回食用或轉賣漁利者一石以內即照違制律杖一百一石以上杖一百枷號一箇月十石以上杖一百枷號兩箇月二十石以上杖六十徒一年三十石以上杖七十徒一年半四十石以上杖八十徒二年五十石以上杖九十徒二年半六十石以上杖一百徒三年一百石以上發附近充軍五百石以上枷號兩箇月發邊遠充軍一千石以上枷號三箇月發極邊足四千里充軍至鄉民有進城買細米食用者一石以內准其出城一石以上即行嚴禁如有逾額販運照違制律杖一百若一年之內偷運細米出城至一百石以上者加枷號兩箇月五百石以上者枷號兩箇月發近邊充軍一千石以上者枷號三箇月發邊遠充軍米石變價入官各門兵丁失於覺察者如運米本犯罪止徒杖兵丁笞五十運米本犯罪應擬軍兵丁杖一百失察之官弁交部分別議處知情故縱者與同罪受財者計贓以枉法從重論 \\n 153.03 \\n 濱臨水次各鋪戶向糧船承買餘米時由該管官出示曉諭無論米數多寡堩飭令於次年南糧未經北上三箇月以前一律碾細不准藉詞延宕屆期仍由該管上司密派員役分赴各處確查儻仍有收存麤米訊明業經旗丁買米回漕者即照回漕例分別定擬如尚未售賣存米不及六十石者照回漕例減一等杖九十徒二年半六十石以上者杖一百徒三年至六百石者發邊遠充軍仍堩起米入官 \\n 『律』154.00把持行市 \\n 1凡買賣諸物兩不和同而把持行市專取其利及販鬻之徒通同牙行共為姦計賣[己之]物以賤為貴買[人之]物以貴為賤者杖八十 \\n 2若見人有所買賣在旁[混以己物]高下比價以相惑亂而取利者[雖情非把持]笞四十 \\n 3若已得利物計贓重[於杖八十笞四十]者准竊盜論免刺[贓輕者仍以本罪科之] \\n 條例 \\n 154.01 \\n 凡外國人朝貢到京會同館開市五日各鋪行人等將不係應禁之物入館兩平交易染作布絹等項立限交還如賒買及故意扥延騙勒遠人至起程日不能清還者照誆騙律治罪仍於館門首枷號一箇月若不依期日及誘引遠人潛入人家私相交易者私貨各入官鋪行人等以違制論照前枷號 \\n 154.02 \\n 甘肅西08等處遇有番夷到來所在該管官司委員官關防督查聽與軍民人等兩平交易若勢豪之家主使弟男子姪家人等將遠人好馬奇貨包收逼令減價以賤易貴及將一切貨物頭畜拘收取覓用錢方許買賣者主使之人問發附近地方充軍聽使之人減主使一等委官知而不舉通同分利者參問治罪 \\n 154.03 \\n 各處客商輻輳去處若牙行及無籍之徒用強邀截客貨者不論有無誆賒貨物問罪俱枷號一箇月如有誆賒貨物仍追比完足發落若追比年久無從賠還累死客商者發附近充軍 \\n 154.04 \\n 凡內府人員家人及王貝勒貝子公大臣官員家人領本生理霸占要地關津倚勢欺陵不令商民貿易者事發將倚勢欺陵之人擬斬監候如民人借貸王以下大臣官員銀兩指名貿易霸占要地關津恃強貽累地方者亦照此例治罪又內府人員家人及王以下大臣官員家人指名倚勢網收市利挾制有司干預詞訟肆行非法該主遣去者本犯枷號三箇月鞭一百本犯私去者照光棍例治罪王貝勒貝子公失察者俱交與該衙門照例議處管理家務官革職大臣官員失察者亦俱革職不行察拏之該地方文武官交該部議處 \\n 154.05 \\n 牙行侵欠控追之案審係設計誆騙侵吞入己者照誆騙本律計贓治罪一百二十兩以上問擬滿流追贓給主若係分散客店牙行並無中飽者一千兩以下照例勒追一年不完依負欠私債律治罪一千兩以上監禁嚴追一年不完於負欠私債律上加三等杖九十所欠之銀仍追給主承追之員按月冊報巡道稽查逾限不給者巡道按冊提比如怠忽從事扥延累商者該巡道據實揭參照事件遲延例議處有意徇縱者照徇情例降二級調用如有受財故縱者計贓從重以枉法論 \\n 154.06 \\n 糧船雇覓短縴如有棍徒勒價聚眾攢毆等事押運員弁拏交地方官審實將為首及下手傷人之犯俱問發近邊充軍餘俱杖一百枷號兩箇月於河岸示眾 \\n 154.07 \\n 京城官地井水不許挑水之人把持多家任意爭長價值及作為世業私相售賣違者許該戶呈首將把持挑水之人照把持行市律治罪 \\n 154.08 \\n 大小衙門公私所需貨物務照市價公平交易不得充用牙行縱役私取即有差辦必須秉公提取毋許藉端需索如有縱役失察交部分別議處其衙役照牙行及無籍之徒用強邀截客貨者不論有無誆賒貨物例枷號一箇月杖八十如贓至三十五兩者照枉法贓問擬所得贓私貨物分別給主入官 \\n 『律』155.00私造斛斗秤尺 \\n 1凡私造斛斗秤尺不平在市行使及將官降斛斗秤尺作弊增減者杖六十工匠同罪 \\n 2若官降不如法者[官吏工匠]杖七十提調官失於較勘者減[原置官吏工匠罪]一等知情與同罪 \\n 3其在市行使斛斗秤尺雖平而不經官司較勘印烙者[印係私造]笞四十 \\n 4若倉庫官吏私自增減官降斛斗秤尺收支官物而不平[納以所增出以所減]者杖一百以所增減物計贓重[於杖一百]者坐贓論因而得[所增減之]物入己者以監守自盜論[併贓不分首從查律科斷]工匠杖八十監臨官知而不舉者與犯人同罪失覺察者減三等罪止杖一百 \\n 『律』156.00器用布絹不如法 \\n 凡民間造器用之物不牢固正實及絹布之屬紕薄短狹而賣者各笞五十 \\n chong \\n 禮律 \\n 祭祀 \\n 『律』157.00祭享 \\n 1凡天地社稷大祀及廟享所司[太常寺將祭則先致齋將齋則先誓戒將戒則先告示]不將祭祀日期豫先告示諸衙門[知會]者笞五十因[不告示]而失誤行事者杖一百其已承告示而失誤者罪坐失誤之人[亦杖一百] \\n 2若[傳制與百官齋戒]百官已受誓戒而弔喪問疾判署刑殺文書及豫筵宴者皆罰俸一月其[所司]知[百官]有緦麻以上喪或曾經杖罪遣充執事及令陪祀者罪同不知者不坐若有喪有過不自言者罪亦如之其已受誓戒人員散齋[於外]不宿淨室致齋[於內]不宿本司者並罰俸一月 \\n 3若大祀牲牢玉帛黍稷之屬不如法者笞五十一事缺少者杖八十一座全缺者杖一百 \\n 4若奉大祀[在滌之]犧牲主司[犧牲所官]餧養不如法致有廋損者一牲笞四十每一牲加一等罪止杖八十因而致死者加一等 \\n 5中祀有犯者罪同[餘條准此] \\n 條例 \\n 157.01 \\n 凡郊祀齋戒前二日太常寺官宿於本司次日具本奏聞致齋三日次日進銅人傳制諭文武官齋戒不飲酒不食蔥韭薤蒜不問病不弔喪不聽樂不理刑不與妻妾同處定齋戒日期文武百官先沐浴更衣本衙門宿歇次日聽誓戒畢致齋三日宗廟社稷亦致齋三日惟不誓戒 \\n 157.02 \\n 大祀前三月以犧牲付犧牲所滌治如法中祀前三十日滌之小祀前十日滌之大祀祭天地太社太稷也廟享祭太廟山陵也中祀如朝日夕月風雲雷雨獄鎮海瀆及歷代帝王先師先農旗纛等神小祀謂凡載在祀典諸神惟帝王陵寢及孔子廟則傳制特遣 \\n 『律』158.00毀大祀邱壇 \\n 1凡大祀邱壇而毀損者[不論故誤]杖一百流二千里壝門減二等[杖九十徒二年半] \\n 2若棄毀大祀神御[兼太廟]之物者杖一百徒三年[雖輕必坐]遺失及誤毀者各減三等[杖七十徒一年半如價值重者以毀棄官物科] \\n 條例 \\n 158.01 \\n 天地等壇內縱放牲畜作踐及私種耤田外餘地並奪取耤田禾把者俱問違制杖一百牲畜入官犯人枷號一箇月發落 \\n 158.02 \\n 八旗大臣將本旗官員職名書寫傳牌挨次遞交每十日責成一人會同太常寺官前往天壇嚴查有放鷹打鎗成群飲酒遊戲者即行嚴拏交部照違制律治罪 \\n 『律』159.00致祭祀典神祇 \\n 凡[各府州縣]社稷山川風雲雷雨等神及[境內先代]聖帝明王忠臣烈士載在祀典應合致祭神祇所在有司置立牌面開寫神號祭祀日期於潔淨處常川懸挂依時致祭至期失誤祭祀者[所司官吏]杖一百其不當奉祀之神[非祀典所載]而致祭者杖八十 \\n 『律』160.00歷代帝王陵寢 \\n 凡歷代帝王陵寢及先聖先賢忠臣烈士墳墓[所在有司當加護守]不許於上樵采耕種及牧放牛羊等畜違者杖八十 \\n 『律』161.00褻瀆神明 \\n 1凡私家告天拜斗焚燒夜香燃點天燈[告天]七燈[拜斗]褻瀆神明者杖八十婦女有犯罪坐家長若僧道修齋設醮而拜奏青詞表文及祈禳火災者同罪還俗[重在拜奏若止修齋祈禳而不拜奏青詞表文者不禁] \\n 2若有官及軍民之家縱令妻女於寺觀神廟燒香者笞四十罪坐夫男無夫男者罪坐本婦其寺觀神廟住持及守門之人不為禁止者與同罪 \\n 條例 \\n 161.01 \\n 凡僧道軍民人等於各寺觀庵院神廟刁姦婦女除將婦女引誘逃走仍按照和誘知情分別首從擬以軍徒外其刁姦而又誆騙財物者不計贓數多寡為首之姦夫發邊遠充軍為從者減等滿徒俱仍盡犯姦本法先於寺觀庵院廟門首分別枷號滿日照擬發配財物照追給主犯姦之婦女仍依本例科罪若軍民人等縱令婦女於寺觀神廟與人通姦杖九十枷號一箇月發落 \\n 『律』162.00禁止師巫邪術 \\n 1凡師巫假降邪神書符咒水扶鸞禱聖自號端公太保師婆[名色]及妄稱彌勒佛白蓮社明尊教白雲宗等會一應左道異端之術或隱藏圖像燒香集眾夜聚曉散佯修善事煽惑人民為首者絞[監候]為從者各杖一百流三千里 \\n 2若軍民裝扮神像鳴鑼擊鼓迎神賽會者杖一百罪坐為首之人 \\n 3里長知而不首者各笞四十其民間春秋義社[以行祈報者]不在此限 \\n 條例 \\n 162.01 \\n 各處官吏軍民僧道人等妄稱諳曉扶鸞禱聖書符咒水或燒香集徒夜聚曉散並捏造經咒邪術傳徒斂錢一切左道異端煽惑人民為從者改發回城給大小伯克及力能管束之回子為奴其稱為善友求討布施至十人以上者或稱燒煉丹藥出入內外官家或擅入皇城夤緣作弊希求進用者並軍民人等寺觀住持不問來歷窩藏接引容留披剃冠簪至十人以上者俱發近邊充軍若不及十人容留潛住薦舉引用及鄰甲知情不舉並皇城各門守衛官軍不行關防搜拏者各照違制律治罪如事關重大臨時酌量辦理至守業良民諷念佛經茹素邀福並無學習邪教捏造經咒傳徒斂錢惑眾者不得濫用此例 \\n 162.02 \\n 邪教惑眾照律治罪外如該地方官不行嚴禁在京五城御史在外督撫徇庇不行糾參一併交與該部議處旁人出首者於各犯名下併追銀二十兩充賞如係應捕之人拏獲者追銀十兩充賞 \\n 162.03 \\n 凡有姦匪之徒將各種避刑邪術私相傳習者為首教授之人擬絞監候為從學習之人杖一百流三千里若事犯到官本犯以邪術架刑者照規避本罪律遞加二等罪止杖一百流三千里其犯該絞斬者仍照本罪科斷至事犯到官本犯雇人作法架刑者亦照以邪術架刑例治罪並究出代為架刑之人照詐教誘人犯法與犯人同罪律至死減一等得贓照枉法從重論保甲鄰里知而容隱不首者照知而不首本律笞四十地方官不行查拏者照例議處 \\n 162.04 \\n 私刻地畝經及占驗推測妄誕不經之書售賣圖利及將舊有書板藏匿不行銷毀者俱照違制律治罪 \\n 162.05 \\n 各省遇有興立邪教哄誘愚民事件該州縣立赴搜訊據實通稟聽院司按核情罪輕重分別辦理儻有諱匿輒自完結別經發覺除有化大為小曲法輕縱別情嚴參懲治外即罪止枷責案無出入亦為照諱竊例從重加等議處 \\n 162.06 \\n 凡傳習白陽白蓮八卦等邪教習念荒誕不經咒語拜師傳徒惑眾者為首擬絞立決為從年未逾六十及雖逾六十而有傳徒情事俱改發回城給大小伯克及力能管束之回子為奴如被誘學習尚未傳徒而又年逾六十以上者改發雲貴兩廣煙瘴地方充軍旗人銷除旗檔與民人一律辦理至紅陽教及各項教會名目並無傳習咒語但供有飄高老祖及拜師授徒者發往烏魯木齊分別旗民當差為奴其雖未傳徒或曾供奉飄高老祖及收藏經卷者[按此處有收藏經卷而上文並無傳習之經祇云無傳習咒語則凡咒語即屬荒誕不經僅有經卷者亦不以荒誕論矣收藏經卷何以又問軍罪耶?究竟此等經卷與下諷念之佛經有無分別?記核]俱發邊遠充軍坐功運氣者杖八十如有具結改悔赴官投首者准其免罪地方官開造名冊申送臬司衙門存案儻再有傳習邪教情事即按例加一等治罪若拏獲到案始行改悔者各照所犯之罪問擬不准寬免如訊明實止茹素燒香諷念佛經止圖邀福並未拜師傳徒亦不知邪教名目者免議 \\n 162.07 \\n 各項邪教案內應行發遣回城人犯有情節較重者發往配所永遠枷號 \\n 162.08 \\n 凡奉天主教之人其會同禮拜誦經等事概聽其便皆免查禁所有從前或刻或寫奉禁天主教各明文概行刪除 \\n 禮律 \\n 儀制 \\n 『律』163.00合和御藥 \\n 1凡合和御藥誤不依[對證]本方及封題錯誤[經手]醫人杖一百料理揀擇[誤]不精者杖六十若造御膳誤犯食禁廚子杖一百若飲食之物不潔淨者杖八十揀擇[誤]不精者杖六十[御藥御膳]不品嘗者笞五十監臨提調官各減醫人廚子罪二等 \\n 2若監臨提調官及廚子人等誤將雜藥至造御膳處所者杖一百所將雜藥就令自喫[御膳所]廚子人等有犯監臨提調官知而不奏者門官及守衛官失於搜檢者與犯人同罪並臨時奏聞區處 \\n 條例 \\n 163.01 \\n 醫官就內局修製藥餌本院官診視調服御藥參看校同會近臣就內局合藥將藥貼連名封記具本開寫本方藥性治證之法於日月之下醫官近臣書名以進置簿書進藥奏本既具隨即附簿年月下書名近臣收掌以憑稽考煎調御藥本院官與近臣監視二服合為一服俟熟分為二器其一器御醫先嘗次院判次近臣其一器進御 \\n 『律』164.00乘輿服御物 \\n 1凡乘輿服御物[主守之人]收藏修整不如法者杖六十進御差失者[進所不當進]笞四十其車馬之屬不調習駕馭之具不堅完者杖八十 \\n 2若主守之人將乘輿服御物私自借用或轉借與人及借之者各杖一百徒三年若棄毀者罪亦如之[平時怠玩不行看守]遺失及誤毀者各減三等 \\n 3若御幸舟船誤不堅固者工匠杖一百若不整頓修飾及在船篙棹之屬缺少者杖六十並罪坐所由[經手造作之人並主守之人]監臨提調官各減工匠罪二等並臨時奏聞區處 \\n 『律』165.00收藏禁書 \\n 凡私家收藏天象器物[如璇璣玉衡渾天儀之類]圖讖[圖象讖緯之書推治亂]應禁之書及[繪畫]歷代帝王圖像金玉符璽等物[不首官]者杖一百並於犯人名下追銀一十兩給付告人充賞[器物等項並追入官] \\n 『律』166.00御賜衣物 \\n 凡御賜百官衣物使臣不行親送轉附他人給與者杖一百罷職不敘 \\n 『律』167.00失誤朝賀 \\n 凡朝賀及迎接詔書所司不豫先告示者笞四十其已承告示而失誤者罪亦如之 \\n 『律』168.00失儀 \\n 凡[陪助]祭祀及謁拜園陵若朝會行禮差錯及失儀者罰俸一月其糾儀官應糾舉而 \\n 不糾者罪同 \\n 條例 \\n 168.01 \\n 朝參近侍病嗽者許即退班或一時眩暉及感疾不能侍立者許同列官掖出 \\n 168.02 \\n 凡壇廟祭祀及聖駕出入並陞殿之日派委司官及步軍校嚴加巡察有廝役肆行喊叫衝突擁擠者拏送該部杖一百其主笞五十尋常朝會日犯者杖六十其主笞三十係官俱交該部議處若在內執事人並大臣侍衛跟役犯者交與該管大臣衙門治罪 \\n 『律』169.00奏對失序 \\n 凡在朝侍從官員特承顧問官高者先行回奏卑者以次進對若先後失序者各罰俸一月 \\n 『律』170.00朝見留難 \\n 凡司儀禮官將應朝見官員人等託故留難阻當不即引見者[審實留難之故得情方]斬[監候]大臣知而不問與同罪不知者不坐 \\n 『律』171.00上書陳言 \\n 1凡國家政令得失軍民利病一切興利除害之事並從六部官面奏區處及科道督撫各陳所見直言無隱 \\n 2若內外大小官員但有本衙門不便事件許令明白條陳合題奏之本管官實封進呈取自上裁若知而不言苟延歲月者在內從科道在外從督撫糾察[犯者以事應奏不奏論] \\n 3其陳言事理並要直言簡易每事各開前件不許虛飾繁文 \\n 4若縱橫之徒假以上書巧言令色希求進用者杖一百 \\n 5若稱訴07枉於軍民官司借用印信封皮入遞者及借與者皆斬[雜犯] \\n 條例 \\n 171.01 \\n 內外大小衙門官員但有不公不法等事在內從臺省在外從督撫糾舉須要明著年月指陳實跡明白具奏若係機密重事實封御前開拆並不許虛文泛言若挾私搜求細事及糾言不實者抵罪惟生員不許一言建白違者革黜以違制論 \\n 『律』172.00見任官輒自立碑 \\n 凡見任官實無政績[於所部內]輒自立碑建祠者杖一百若遣人妄稱己善申請於上[而為之立碑建祠]者杖八十受遣之人各減一等[碑祠拆毀] \\n 『律』173.00禁止迎送 \\n 凡上司官及[奉朝命]使客經過而所在各衙門官吏出郭迎送者杖九十其容令迎送不舉問者罪亦如之 \\n 條例 \\n 173.01 \\n 上司入城凡文武屬員止許出城三里迎送如不入城在境內經過處所迎送儻迎送必至交界或因事營求或乘便賄賂將屬員革職拏問如止出界迎送無營求賄賂等情照擅離職役律議處若上司有必欲迎送致屬員畏其威勢至交界迎送者儻有勒索情弊將上司革職提問如止令迎送無勒索情弊照例議處地方官俱免議 \\n 173.02 \\n 凡提鎮赴任所屬將弁於是日迎接除跟役外其司事兵丁不得過十名出城不得過五里其副參遊擊等官赴任本標員弁於是日迎接除跟役外司事兵丁不得過五名出城不得過三里從境內經過者止許在本營汎地經過處所迎送如屬員多帶兵丁越境遠迎及上司容令遠迎並不行揭報者俱交部照律議處 \\n 173.03 \\n 文武官員出入應合開道而自不開道致令應避官員不曾迴避者不問若因而生事者止問上官 \\n 173.04 \\n 凡書役迎接新官在交界處所等候呈送須知冊籍其餘書役概令隨印交代併將頭接二接三接陋習嚴行禁止如有約結多人執批遠迎者照律治罪 \\n 173.05 \\n 軍民人等於街市遇見官員引導經過即須下馬躲避不許衝突違者笞五十 \\n 173.06 \\n 屬員與上司親戚小姪有乘便夤綠因事賄囑者按律分別革職治罪上司之子姪親戚有官職者經過屬員境內拜候往來屬員供應餽送堩照不應重罪降三級調用無官職者照不應重律杖八十該上司自行查出參處者免議漫無覺察者照約束不嚴例降一級調用知而不舉照徇庇例降三級調用如有夤緣賄囑等事通同徇縱者一併分別革職治罪 \\n 『律』174.00公差人員欺陵長官 \\n 凡公差人員在外不循禮法[言語傲慢]欺陵守禦官及知府知州知縣者杖六十若校尉有犯杖七十祇候禁子有犯杖八十 \\n 條例 \\n 174.01 \\n 公堂乃係民人瞻仰之所如奴僕皂隸人等入正門馳當道坐公座者杖七十徒一年半吏員承差人等加一等若六部都察院在京各衙門人役接奉批差敢有似前越禮犯分者許所在官長實封參奏照例治罪 \\n 『律』175.00服舍違式 \\n 1凡官民房舍車服器物之類各有等第若違式僭用有官者杖一百罷職不敘無官者笞五十罪坐家長工匠並笞五十[違式之物責令改正工匠自首免罪不給賞] \\n 2若僭用違禁龍鳳紋者官民各杖一百徒三年[官罷職不敘]工匠杖一百違禁之物並入官 \\n 3首告者官給賞銀五十兩 \\n 4若工匠能自首者免罪一體給賞 \\n 條例 \\n 175.01 \\n 公侯文武各官應用帽頂束帶及生儒衣帽照品級次第不許僭越官員越品僭用及民間違禁擅用者照律治罪凡應用東珠重不得過三分如用三分以上即同違式公侯伯起花金帽頂上銜紅寶石一大顆公中嵌東珠四顆侯中嵌東珠三顆伯中嵌東珠二顆帶俱用圓玉版四塊四圍金鑲公中嵌貓睛一顆侯中嵌綠松子石一顆伯中嵌紅寶石一顆俱四爪蟒補服一品起花金帽頂上銜紅寶石一大顆中嵌東珠一顆帶用方玉版四塊四圍金鑲中嵌紅寶石一顆文職仙鶴補服武職麒麟補服二品起花金帽頂上銜起花珊瑚一大顆中嵌小紅寶石一顆帶用起花金圓版四塊中嵌紅寶石一顆文職錦雞補服武職獅子補服三品起花金帽頂上銜藍寶石一大顆中嵌小紅寶石一顆帶用起花金圓版四塊文職孔雀補服武職豹補服四品起花金帽頂上銜青金石一大顆中嵌小藍寶石一顆帶用起花金圓版四塊銀鑲邊文職雲雁補服武職虎補服五品起花金帽頂上銜水晶一大顆中嵌小藍寶石一顆帶用素金圓版四塊銀鑲邊文職白鷴補服武職熊補服六品起花金帽頂上銜硨磲一大顆中嵌小藍寶石一顆帶用玳瑁圓版四塊銀鑲邊文職鷺鸞補服武職彪補服七品上銜素金帽頂中嵌小水晶一顆帶用素銀圓版四塊文職鸂20補服武職補服與六品同八品起花金帽頂帶用明羊角圓版四塊銀鑲邊文職鵪鶉補服武職犀牛補服九品及雜職起花銀帽頂帶用烏角圓版四塊銀鑲邊文職練雀補服武職海馬補服在京都察院在外按察使等官俱獬豸補服其朝服披肩接袖俱用粧緞蟒緞都察院都事經歷筆帖式按察司經歷照磨等官補服各照本身品級不得濫用獬豸舉人官生貢監生金雀頂高二寸帶同八品青袍藍邊披領同生員銀雀頂高二寸帶同九品藍袍青邊披領同外郎錫葫蘆頂衣及披領皆純青耆老用錫頂不用披領餘與外郎同 \\n 175.02 \\n 房舍車馬衣服等物貴錢各有等第上可以兼下下不可以僭上其父祖有官身沒曾經斷罪者除房舍仍許子孫居住其餘車馬衣服等物父祖既與無罪者有別則子孫概不得用 \\n 175.03 \\n 房舍並不得施用重拱重簷樓房不在重簷之限職官一品二品廳房七間九架屋脊許用花樣獸吻梁棟斗拱簷桷彩色繪飾正門三間五架門用綠油獸面銅鐶三品至五品廳房五間七架許用獸吻梁棟斗拱簷桷青碧繪飾正門三間三架門用黑油獸面擺錫鐶六品至九品廳房三間七架梁棟止用土刷飾正門一間三架門用黑油鐵鐶庶民所居堂舍不過三間五架不用斗拱彩色雕飾 \\n 175.04 \\n 庶民男女衣服並不得僭用金繡許用紵絲綾羅綢絹素紗婦人金首飾一件金耳鐶一對餘止用銀翠不得製造花樣金線粧飾 \\n 175.05 \\n 帳幔並不許用赭黃龍鳳紋職官一品至三品許用金花刺繡紗羅四品五品刺繡紗羅六品以下許用素紗羅庶民用紗絹 \\n 175.06 \\n 鞍轡並不許雕飾龍鳳紋 \\n 175.07 \\n 器皿不許造龍鳳紋 \\n 175.08 \\n 傘蓋職官一品二品銀葫蘆杏黃羅表紅裏三品四品紅葫蘆杏黃羅表紅裏以上皆三簷五品紅葫蘆藍羅表紅裏六品以下八品以上惟用藍絹皆裏簷雨傘通油絹庶民不得用羅絹涼傘許用油紙雨傘 \\n 175.09 \\n 墳塋石獸職官一品塋地九十步墳高一丈八尺二品塋地八十步墳高十丈四尺三品塋地七十步墳高一丈二尺以止石獸並六四品塋地六十步五品塋地五十步墳高八尺以上石獸並四六品塋地四十步七品以下二十步墳高六尺以上發步皆從塋心各數至邊五品以上許用碑龜趺螭首六品以下許用碣方趺圓首庶人塋地九步穿心一十八步止用礦誌 \\n 175.10 \\n 品官服色鞍轡等物除官府應用之家許令織造外其私下與不應用之家製造者工匠依律治罪 \\n 175.11 \\n 軍民僧道人等服飾器用俱有定制若常服[言常服則大服不禁]僭用錦綺紵絲綾羅彩繡器物用戧金描金酒器全用[言全用若止用一件不禁]金銀及將大紅銷金製為帳幔被褥之類婦女僭用金繡閃色衣服金寶首飾鐲釧[言金寶則止用金飾無珠寶不禁]及用珍珠緣綴衣履並結成補子蓋額纓絡等件事發俱照律治罪服飾器用等物並追入官[婦女罪坐家長]奴僕優伶皂隸准用綿綢繭綢毛褐葛苧梭布貉皮羊皮其紡絲絹綢緞紗綾羅及各樣細皮俱不許用長隨亦照奴僕服式違者照律治罪 \\n 175.12 \\n 官吏軍民人等但有服飾僭用黃紫二色及蟒龍飛魚斗牛器皿僭用硃紅黃顏色及親王法物者俱比照僭用龍鳳紋律擬斷服飾器皿追收入官 \\n 175.13 \\n 凡官民人等用線纓者笞五十 \\n 175.14 \\n 黃色秋香色五爪龍緞立龍段團補服及四爪暗蟒之四團補八團補段紗官民不許穿用其大臣官員有特賜五爪龍衣服及段疋無論色樣俱許穿用若頒賜五爪龍段挑去一爪穿用若官員軍民人等違例濫用者係官革職平人枷號一箇月杖一百失察官交部議處衣服入官 \\n 175.15 \\n 凡平時所戴煖帽涼帽親王世子郡王長子貝勒貝子入八分公俱用紅寶石頂未入八分公固倫額駙和碩公主額駙民公侯伯鎮國將軍和碩額駙及一品大臣俱用珊瑚頂輔國將軍及二品官俱用起花珊瑚頂奉國將軍及三品官俱用藍寶石頂及藍色明玻璃奉恩將軍及四品官俱用青金石頂及藍色涅玻璃五品官用水晶頂及白色明玻璃六品官用硨磲頂及白色涅玻璃七品官用素金頂八品官用起花金頂九品官用起花銀頂未入流與九品同候補候選與見任同凡九品之讀祝贊禮鳴贊序班俱用八品起花金頂進士舉人貢生俱用金頂生員監生俱用銀頂 \\n 175.16 \\n 文武官員應用雨帽雨衣除二品以上仍照舊例戴用大紅三品亦准用大紅雨帽四品五品六品用紅頂黑鑲邊雨帽七品八品九品及有頂戴人員俱用黑頂紅鑲邊雨帽其內廷行走之員仍照舊不論品級雨帽俱戴大紅無論油帽氈帽一色服用僭用者照違制論 \\n 175.17 \\n 在籍候選吏員有僭穿補服干謁地方官者照違制律治罪 \\n 『律』176.00僧道拜父母 \\n 1凡僧尼道士女冠並令拜父母祭祀祖先[本宗親屬在內]喪服等第[謂斬衰期功緦麻之類]皆與常人同違者杖一百還俗 \\n 2若僧道衣服止許用綢絹布疋不得用紵絲綾羅違者杖五十還俗衣服入官其袈裟道服不在禁限 \\n 『律』177.00失占天象 \\n 凡天文[如日月五緯二十八宿之屬]垂象[如日重輪及日月珥蝕景星彗孛之類]欽天監官失於占候奏聞者杖六十 \\n 條例 \\n 177.01 \\n 占候天象欽天監設觀星臺令天文生分班晝夜觀望或有變異開具揭帖呈堂上官當奏聞者隨即具奏 \\n 『律』178.00術七妄言禍福 \\n 凡陰陽術士不許於大小文武官員之家妄言[國家]禍福違者杖一百其依經推算星命卜課不在禁限 \\n 條例 \\n 178.01 \\n 習天文之人若妄言禍福煽惑人民者照律治罪 \\n 『律』179.00匿父母夫喪 \\n 1凡聞父母[若嫡孫承重與父母同]及夫之喪匿不舉哀者杖六十徒一年若喪制未終釋服從吉忘哀作樂及參頂筵宴者杖八十若聞期親尊長喪匿不舉哀者亦杖八十若喪制未終釋服從吉者杖六十 \\n 2若官吏父母死應丁憂詐稱祖父母伯叔姑兄姊之喪不丁憂者杖一百罷職役不敘[若父母見在]無喪詐稱有喪或[父母已殞]舊喪詐稱新喪者[與不丁憂]罪同有規避者從[其]重[者]論 \\n 3若喪制未終冒哀從仕者杖八十[亦罷職] \\n 4其當該官司知而聽行各與同罪不知者不坐 \\n 5其仕宦遠方丁憂者以聞喪月日為始奪情起復者不拘此律 \\n 條例 \\n 179.01 \\n 內外官員例合守制者在內經由該部具題關給執照在外經由該撫照例提咨回籍守制京官取具同鄉官印結外官取具原籍地方官印甘各結將承重祖父母及嫡親父母與為所後父母例應守制開明呈報如有詐冒照律例治罪俱以聞喪月日為始不計閏二十七箇月服滿起復若服滿果無事故在家遷延者交該部照例議處 \\n 179.02 \\n 官吏丁憂除公罪不問外其犯贓罪及係官錢糧依例勾問 \\n 179.03 \\n 凡內外大小官員遇父之生母病故父已先故又無父之同母伯叔及父同母伯父之子准其回籍治喪其本身出繼為人後者遇本生父母之喪令其回籍守制除路程外俱定限一年限滿咨部赴補其匿喪不報及無喪詐稱有喪舊喪詐稱新喪規避者革職若文武生童及舉貢監生遇生祖母並本生父母之喪例應治喪及守制者期年內俱不許應試有隱匿不報朦混干進者事發照匿喪律治罪其月課等試無關功名棄取者不在此例 \\n 179.04 \\n 凡官員出繼為人後者於起文赴部選補之時即將本生三代姓氏存歿一併開列選補之後即行知照該省如有出仕之後始行出繼歸宗者即著該員取具本旗原籍印結詳報咨部改正三代儻有臨時先謀出繼歸宗預為匿喪戀職地步者一經發覺將本官照匿喪例革職不准原赦扶同出結之旗籍各官俱交該部照例議處其扶同具結之鄰族照不應重律杖八十 \\n 『律』180.00棄親之任 \\n 凡祖父母父母年八十以上及篤疾別無以次侍丁而棄親之任及妄稱祖父母父母老疾求歸入侍者並杖八十[棄親者令歸養候親終服闋降用求歸者照舊供職]若祖父母父母及夫犯死罪見被囚禁而筵宴作樂者罪亦如之[筵宴不必本家並他家在內] \\n 條例 \\n 180.01 \\n 凡應補應選人員有親老情願終養者於本省起文時即具呈該地方官轉詳咨部在籍終養若現任官員祖父母父母年七十以上家無次丁者或有兄弟而篤疾不能侍養及母老雖有兄弟而同父異母者其父母年至八十以上雖家有次丁願請終養者或出仕後兄弟忽遭事故無人奉事者或繼父母已故其本生父母老病願請終養者堩不拘歷俸三年之限該督撫查明該員倉穀錢糧並無虧空任內並無詿誤取具印結具題得准其回籍終養俟親終服滿之日該督撫給咨赴部銓補如有捏報借名詭避者發覺之日將呈請終養之員按律究擬並將出結各官一併參處 \\n 『律』181.00喪葬[職官庶民三月而葬] \\n 1凡有[尊卑]喪之家必須依禮[定限]安葬若惑於風水及託故停柩在家經年暴露不葬者杖八十[若棄毀死屍又有本律]其從尊長遺言將屍燒化及棄置水中者杖一百從卑幼並減二等若亡歿遠方子孫不能歸葬而燒化者聽從其便 \\n 2其居喪之家修齋設醮若男女混雜[所重在此]飲酒食肉者家長杖八十僧道同罪還俗 \\n 條例 \\n 181.01 \\n 旗民喪葬概不許火化除遠鄉貧人不能扶柩歸里不得已攜骨歸葬者姑聽不禁外其餘有犯照違制律治罪族長及佐領等隱匿不報照不應輕律分別鞭責議處 \\n 181.02嚴禁喪葬演戲 \\n 民間喪葬之事凡有聚集演戲及扮演雜劇等類或用絲竹管絃演唱佛戲者該地方官嚴行禁止違者照違制律治罪 \\n 『律』182.00鄉飲酒禮 \\n 凡鄉黨敘齒及鄉飲酒禮已有定式違者笞五十[鄉黨敘齒自平時行坐而言鄉飲酒禮自會飲禮儀而言] \\n 條例 \\n 182.01 \\n 鄉黨敘齒士農工商人等平居相見及歲時宴會揖拜之禮幼者先施坐次之列長者居上如佃戶見田主不論齒敘並行以少事長之禮若親屬不拘主佃止行親屬禮 \\n 182.02 \\n 鄉飲坐敘高年有德者居於上高年Ｆ篤者並之以次序齒而列其有曾違條犯法之人列於外坐不許紊越正席違者照違制論主席者若不分別致使良莠溷淆或察知或坐中人發覺依律科罪 \\n 兵律 \\n 宮衛 \\n 『律』183.00太廟門擅入 \\n 凡[無故]擅入太廟門及山陵兆域門者杖一百太社門杖九十[但至門]未過門限者各減一等守衛官故縱者各與犯人同罪失覺察者減三等 \\n 『律』184.00宮殿門擅入 \\n 1凡擅入紫禁城午門東華西華神武門及禁苑者各杖一百擅入官殿門杖六十徒一年擅入御膳所及御在所者絞[監候]未過門限者各減一等[稱御者太皇太后皇太后皇后並同] \\n 2若無門籍冒[他人]名[籍]而入者[兼已入未過]罪亦如之 \\n 3其應入宮殿[宿直]之人未著門籍而入或當下直而輒入及宿次未到[雖應入班次未到越次]而輒宿者各笞四十 \\n 4若不係宿衛應直合帶兵仗之人但持寸刃入官殿門內者絞[監候][不言未入門限者以須入門內乃坐]入紫禁城門內者杖一百發邊遠充軍 \\n 5門官及宿衛官軍故縱者各與犯人同罪[至死減一等]失覺察者官減三等罪止杖一百軍又減一等並罪坐直日者[通指官與軍言餘條准此] \\n 條例 \\n 184.01 \\n 太監等進殿當差如遺金刃之物未經帶出者枷號一年滿日責四十板罰當下賤差使如遺失零星物件交總管責四十板仍在本處當差 \\n 184.02 \\n 繡漪橋以北昆明湖內除官民人等擅入遊玩及故縱失察之官軍照擅入紫禁城禁苑律分別治罪外如有溺斃人命即將本段堆撥值班弁兵杖一百枷號一箇月左右附近二所堆撥值班弁兵杖八十枷號二十日若赴溺之人被弁兵即時拏獲或於溺水時撈救得生弁兵免其治罪將赴溺之人嚴行審訊僅止因貧因病並無別故枷號半年杖一百發往伊犁當差如另有重情仍各依本律例從其重者論 \\n 『律』185.00宿衛守衛人私自代替 \\n 1凡宮禁宿衛及紫禁城皇城門守衛人應直不直者笞四十以應宿衛守衛人[下直之人]私自代替及替之人各杖六十以不係宿衛守衛人冒名私自代替及替之人各杖一百官員各加一等 \\n 2若在直而逃者罪亦如之[應直不直之罪官員加等] \\n 3京城門減一等各處城門又減一等親管頭目知而故縱者各與犯人同罪失覺察者減三等有故而赴所管告知者不坐 \\n 『律』186.00從駕稽違 \\n 1凡[巡幸]應[扈]從車駕之人違[原定之]期不到及從而先回還者一日笞四十每三日加一等罪止杖一百職官有犯各加一等[罪止杖六十徒一年] \\n 2若從車駕行而逃者杖一百發邊遠充軍職官絞[監候] \\n 3親管頭目故縱[不到先回在逃]者各與犯人同罪[至死減一等]失覺察者減三等罪止杖一百 \\n 條例 \\n 186.01 \\n 凡八旗正身隨車駕行而脫逃者發黑龍江等處當差官馬盤費照數追繳 \\n 『律』187.00直行御道 \\n 凡午門外御道至御橋除侍衛官軍導從車駕出入許於東西兩旁行走外其餘文武百官軍民人等[非侍衛導從]無故於上直行及輒度御橋者杖八十若於宮殿中直行御道者杖一百守衛官故縱者各與犯人同罪失覺察者減三等若於御道上橫過係一時經行者不在禁限[在外衙門龍亭儀仗已設而直行者亦准此律科斷] \\n 條例 \\n 187.01 \\n 凡至下馬牌不下而竟過者笞五十看守人役失於防範者笞四十 \\n 187.02 \\n 凡遇祭祀日期隨聖駕前引後護之大臣及侍衛並有執事官員拜唐阿等於午門外騎馬前去時頭等大臣令跟役三人二等大臣令跟役二人三等以下侍衛官員及拜唐阿等俱令跟役一人騎馬行走其無執事人等俱不許騎馬如有多帶跟役前行無執事官員人等妄亂行走者除即行趕逐外仍將多帶跟役行走並不應行走官員指名參奏照違制律治罪 \\n 『律』188.00內府工作人匠替役 \\n 凡諸色[當班]工匠[辨驗貨物各]行人[役]差撥赴內府及內庫工作若不親身關牌入內應役雇人冒[己]名[關牌]私自代替及替之人各杖一百雇工錢入官 \\n 『律』189.00宮殿造作罷不出 \\n 宮殿內造作所[管官]司具工匠姓名報[所入之處]門官及守衛官就於所入門首逐一點[姓名]視[形貌]放入工作至申時分仍須相視形貌照數點出其不出者絞[監候]監工及提調內監門官守衛官軍點視如原入名數短少就便搜捉隨即奏聞知而不舉者與犯人同罪[至死減一等]失覺察者減三等罪止杖一百 \\n 『律』190.00輒出入宮殿門 \\n 1凡應出宮殿[如差遺給假等項]而門籍已除輒留不出及[應入直之人]被告劾已有公文禁止籍雖未除輒入官殿者各杖一百[晝禁] \\n 2若宿衛人已被奏劾者本[管官]司先收其兵仗違者罪亦如之 \\n 3若於宮殿門雖有籍[應直]至夜皆不得出入若入者杖一百出者杖八十無籍[夜]入者加二等若[夜]持仗入殿門者絞[監候][入宮門亦坐此夜禁比晝加謹] \\n 『律』191.00關防內使出入 \\n 凡內監並奉御內使遇出外各[守]門官須要收留本人在身關防牌面於[門]簿上印記姓名[及牌面]字號明白附寫前去某處幹辦是何事務其門官與守衛官軍搜檢沿身別無夾帶[官私器物]方許放出回還一體搜檢給牌入內以憑逐月稽考出外次數但[有]搜出應干雜藥就令[帶藥之人]自喫若[有出入]不服搜檢者杖一百[發附近]充軍若非奉旨私將兵器[帶]進入紫禁城門內者杖一百發邊遠充軍入宮殿門內者絞[監候][其直日守]門官及守衛官失於搜檢者與犯人同罪[至死減一等內使例不擬充軍惟此須依本律] \\n 『律』192.00向宮殿射箭 \\n 凡向太廟及宮殿射箭放彈投24石者絞[監候]向太社杖一百流三千里[須箭石可及乃坐之若遠不能及者勿論]但傷人者斬[監候][則殺人者可知若箭石不及致傷外人者不用此律] \\n 『律』193.00宿衛人兵仗 \\n 凡宿衛人兵仗不離身違者笞四十輒[暫]離[應直]職掌處所笞五十別處宿[經宿之離]杖六十官員各加一等親管頭目知而不舉者與犯人同罪失覺察者減三等 \\n 『律』194.00禁經斷人充宿衛 \\n 1凡在京城犯罪被極刑之家同居人口[不論親屬][所司]隨即遷發別郡住坐其[本犯異居]親屬人等並一應[有犯笞杖曾]經[同決]斷之人並不得入充近侍及[宮禁]宿衛守把皇城京城門禁若[隱匿前項情由]朦朧充當者斬[監候]其當該官司不為用心詳審或聽人囑託及受財容令充當者罪同[斬監候并究囑託人] \\n 2若[極刑親屬及經斷人]奉有特旨選充曾經[具由]覆奏明立文案者[所選之人及官司]不在此限 \\n 『律』195.00衝突儀仗[凡車駕行幸之處其前列者為儀仗儀仗之內即為禁也] \\n 1凡車駕行處除近侍及宿衛護駕官軍外其餘軍民並須迴避衝入儀仗內者絞[係雜犯准徒五年]若在郊野之外一時不能迴避者聽俯伏[道旁]以待[駕過]其[隨行]文武百官非奉宣喚無故輒入儀仗內者杖一百典仗護衛官軍故縱者與犯人同罪不覺者減三等 \\n 2若有申訴冤抑者止許於仗外俯伏以聽若衝入儀仗內而所訴事不實者絞[係雜犯准徒五年]得實者免罪 \\n 3軍民之家縱放牲畜若守衛不備因而衝突儀仗者[守衛人]杖八十衝入紫禁城門內者[守衛人]杖一百[其縱畜之家并以不應重律論罪] \\n 條例 \\n 195.01 \\n 聖駕出郊衝突儀仗妄行奏訴者追究主使教唆捏寫本狀之人俱問罪各杖一百發近邊充軍所奏情詞不分虛實立案不行 \\n 195.02 \\n 聖駕臨幸地方雖未陳設鹵簿如有民人具呈妄行控訴者照衝突儀仗例杖一百發近邊充軍 \\n 195.03 \\n 凡八旗兵丁如有衝突儀仗者在本營枷號一箇月滿日同眷屬俱發往各省駐防交該將軍都統等嚴加管束本犯如三年無過准挑給兵丁差使不准揀選官職其子孫不在此限 \\n 『律』196.00行宮營門 \\n 凡行宮外營門次營門與紫禁城門同若有擅入者杖一百內營牙帳門與宮殿門同擅入者杖六十徒一年 \\n 『律』197.00越城 \\n 凡越皇城者絞[監候]京城者杖一百流三千里越各府州縣鎮城者杖一百官府公廨牆垣者杖八十越而未過者各減一等若有所規避者各從[其]重者論 \\n 條例 \\n 197.01 \\n 各衙門親戚書吏人等游船演戲夜半方歸擅叫禁門者照越府州縣城律杖一百 \\n 197.02 \\n 京城該班兵丁如取用什物不由馬道行走乘便由城上縋取者照違制律杖一百加枷號一箇月該管員弁疏於覺察交部議處 \\n 『律』198.00門禁鎖鑰 \\n 1凡各處城門應閉而誤不下鎖者杖八十非時擅開閉者杖一百京城門各加一等其有公務急速非時開閉者不在此限 \\n 2若皇城門應閉而誤不下鎖者杖一百發邊遠充軍非時開閉者絞[監候]其有旨開閉者勿論"}
{"章节": "兵律-關律", "正文": "兵律-關律 \\n  \\n 『律』220.00私越冒度關津 \\n 1凡無文引私度關津者杖八十若關不由門津不由渡[別從間道]而越度者杖九十若越度緣邊關塞者杖一百徒三年因而[潛]出[交通]外境者絞[監候]守把之人知而故縱者同罪[至死減一等]失於盤詰者[官]各減三等罪止杖一百軍兵又減一等並罪坐直日者 \\n 2若有文引冒[他人]名度關津者杖八十家人相冒者罪坐家長守把之人知情與同罪不知者不坐 \\n 3其將[無引]馬騾私度冒度關津者杖六十越度杖七十[私度謂人有引馬騾無引冒度謂馬騾冒他人引上馬騾毛色齒歲越度謂人由關津馬騾不由關津而度] \\n 條例 \\n 220.01 \\n 凡雇倩口內之人往口外種地及砍木燒炭者戶工二部照例給票出口回日仍察收無票之人令各處察拏若捏稱種地及砍木燒炭名色起票前往而將票與人及受者並杖八十受財者計贓以枉法從其重者論 \\n 220.02 \\n 凡民人無票私出口外者杖一百流二千里緣邊關口每季將出入人數造冊取具並無匪類出口印甘各結申報儻守口官不驗明印票及賄縱出入該管官察出即行詳報該管將軍督撫提鎮題參交部嚴行治罪若該管將軍督撫提鎮通同徇庇不行查參及稽察不嚴以致匪類越境生事者一併從重議處 \\n 220.03 \\n 凡土官土人如有差遣公務應赴外省者呈明本管官轉報督撫給咨並知會所往省分督撫令事竣勒限毋許逗遛仍知照本省督撫儻不請咨牌私出外省士官革職土人照無引私度關津律杖八十遞回如潛往外省生事為匪別經發覺除實犯死罪外徒罪以上俱照軍人私出外境擄掠不分首從發邊遠充軍律遞回照例枷責同家口父母兄弟子姪一併遷徙安插其不行管束之該管官及失於查報之外省地方官堩交部議處 \\n 220.04 \\n 緣邊關口有熟識路徑姦徒引領游民私自偷越或受賄引送夾帶違禁貨物之人出口者除將偷越及夾帶本犯各照律分別治罪外其引送之人如審係僅圖微利並無別情者照違制律杖一百加枷號一箇月交該管官嚴行管束如偷越之人出口別有姦謀該犯明知引送婪索多贓照守把之人知情故縱律治罪兵弁失於查拏照例參處 \\n 220.05 \\n 指引逃匪偷越出口之犯如實係不知逃匪情由僅止私行引送者仍照違制律問擬外若明知逃匪故行引送者照故縱律與犯人同罪至再犯三犯者各按本罪以次遞加得財故縱者計贓從重論 \\n 220.06 \\n 東三省出口之人若將在京所買奴婢不照例當官立契載入口票[按原奏云於本人原領口票內添載所買奴婢姓名年貌鈐蓋印信]私帶出境該守關兵弁即時拏送刑部如訊係拐賣即照拐賣例分別治罪如無拐賣情事將不行當官立契載入口票之人照冒度關津律治罪 \\n 220.07 \\n 凡山東民人前赴奉天除各項貿易船隻並隻身帶有本錢貨物貿易者查明係往何處貿易何物確有憑據仍准地方官給票出口毋庸禁止外其有藉稱尋親親覓食出口前赴奉天並無確據者地方官概不許給票如不查明確實濫行給票放行致有私刨樵採及邪教煽惑等事別經發覺將給票之地方官照濫行出結例議處 \\n 220.08 \\n 東三省身任京員及在京當差者置買家奴於當官立契時俱詢明賣身之人或只願在京服役或情願日後隨回東省俱當官載於契紙若只願在京服役伊主回家時聽其另行投主交還身價若情願日後隨去者伊主回家時報明本旗咨行該省將軍存記只許永遠役使不許轉賣圖利如違俱按興販人口例治罪仍令該將軍每年將有無轉賣圖利之處年終咨報刑部備查 \\n 220.09 \\n 吉林地方卡倫外毋許流民居住若軍民人等私越卡倫者發雲貴兩廣煙瘴稍輕地方充軍該將軍令守卡各官隨時嚴查三箇月更換交代時出具並無流民潛住甘結呈報將軍衙門查核仍按季選派協領等官覆查如守卡各員不實力奉行嚴參治罪並令該將軍隨時密查每屆年終核實具奏 \\n 220.10 \\n 凡滇省永昌順08二府以外沿邊關隘禁止私販碧霞璽翡翠玉蔥玉魚鹽棉花等物如拏獲私販之人審訊明確共夥人數在一二十人以上為首者擬絞立決為從及數在四人以上不及十人者俱發極邊足四千里充軍若止三人以下者杖一百流三千里如有因私販透漏軍情消息者審實無論人數多寡請旨即行正法關口員弁或有失察故縱情弊查出分別從重治罪 \\n 『律』221.00詐冒給路引 \\n 1凡不應給路引之人[謂配遣囚徒安置家口之類]而給引及軍詐為民民詐為軍若冒名告給引及以所給引轉與他人者並杖八十若於經過官司停止去處倒[換另]給路引[按倒給謂所給文引已出限外而於經過處倒其舊引而換給新引也]及官豪勢要之人囑託軍民衙門擅給批帖影射[人貨]出入者各杖一百[若官吏人匠供送文引年深於原任原役衙門告給新引照身回還者不在此限]當該官吏聽從及知情給與者[指上三件]並同罪若不從及不知者不坐 \\n 2若巡檢司越分給引者罪亦知之[依聽從知情律按巡檢司本以稽察為職故不應越分給引也] \\n 3其[應給衙門]不立文案空押路引私填與人者杖一百徒三年 \\n 4受財者[分有祿無祿]計贓以枉法及有所規避者[或販禁貨通番或避罪犯出境]各從重論 \\n 『律』222.00關津留難 \\n 1凡關津往來船隻守把之人不即盤[詰]驗[文引]放行無故阻當者一日笞二十每一日加一等罪止笞五十[坐直日若取財者照在官人役取受有事人財例以枉法計贓科罪] \\n 2若官豪勢要之人乘船經過關津不服盤驗者杖一百 \\n 3若撐駕渡船梢水如遇風浪險惡不許擺渡違者笞四十若不顧風浪故行開船至中流停船勒要船錢者杖八十因而殺傷人者以故殺[死]傷[未死]論[或不曾勒要船錢止是不顧風浪因而沈溺殺傷人者以過失科斷] \\n 『律』223.00遞送逃軍妻女出城 \\n 1凡在京守禦官軍遞送逃軍妻女出京城者絞[雜犯]民犯者杖一百若各處守禦城池及屯田官軍遞送逃軍妻女出城者杖一百徒三年民犯者杖八十受財者計贓以枉法從重論[分有祿人無祿人]其逃軍買求者罪同[若逃罪重者仍從本罪論]守門之人知情故縱者與犯人同罪失於盤詰者[官]減三等罪止杖一百軍人又減一等 \\n 2若遞送非逃軍妻女出城者[如犯罪取發而妻女私還原籍之類但不係逃者皆是]杖八十有所規避者[如刁姦誘賣或犯罪法應綠坐]從重論[依送令隱避從重論] \\n 『律』224.00盤詰姦細 \\n 凡綠邊關塞及腹裏地面但有境內姦細走透消息於外人及境外姦細入境內探聽事情者盤獲到官須要鞫問接引[入內]起謀[出外]之人得實[不分首從]皆斬[監候]經過去處守把之人知而故縱及隱匿不首者並與犯人同罪[至死減等]失於盤詰者[官]杖一百軍兵杖九十[罪坐直日者] \\n 條例 \\n 224.01 \\n 交結外國及私通土苗互相買賣借貸誆騙財物引惹邊釁或潛住苗寨教誘為亂[如打劫民財以強盜分別]貽患地方者除實犯死罪[如越邊關出外境將人口軍器出境賣與硝黃之類]外俱問發邊遠充軍 \\n 224.02 \\n 沿邊關塞及腹裏地面盤詰姦細處所有歸復鄉土人口被獲到官查審明白即行起送歸籍有妄作姦細希圖冒功者以故入人罪論若實係姦細能首降者亦一體給賞安插 \\n 224.03 \\n 凡州縣城鄉十戶立一牌頭十牌立一甲頭十甲立一保長戶給印牌一張書寫姓名丁數出則註明所往入則稽其所來其客店亦令各立一簿每夜宿客姓名幾人行李牲口幾何幾何作何生理往來何處逐一登記明白至於寺觀亦分給印牌上寫僧道口數姓名稽查出入如有虛文應事徒委捕官吏胥需索擾害者該上司查參治罪 \\n 224.04 \\n 凡盤獲行跡可疑之船貨物之數不符稅單牌票者限三日內查明果係商船即速放行如係賊船交與地方官審鞫有無行劫按律例分別治罪如巡緝官兵以賊船作為商船釋放者照諱盜例治罪[按諱盜例應刪改]以商船作為賊船擾害者照誣良為盜例治罪索取財物者拏問該管上司失察照例議處 \\n 224.05 \\n 沿柳條邊之蒙古地方有內地民人種地居住者交與札薩克等十家內設立一長逐戶嚴查不許閑人存留取具十家長保結如民人內有隱匿內地逃人者著該札薩克將逃人與隱匿逃人之民人一併查拏解部治罪 \\n 224.06 \\n 沿邊近蒙古地方令汛渡弁兵將貿易割草人於去時登記人數回時照數稽查如有發遣人犯混入逃匿即行文知會蒙古拏送該處照本犯原罪分別治罪儻弁兵疏縱脫逃漫無覺察將弁員交部議處兵照失於盤詰律治罪若蒙古知係內地逃犯仍容留隱匿者照窩藏逃人例治罪 \\n 224.07 \\n 廣東省窮民趕山搭寮取香砍柴燒炭種麻種靛等項今各州縣每寮給牌遇有遷徙消長赴縣添除違者寮長照脫漏戶口律治罪儻窩藏姦宄勾通匪類寮長不報官究治或被旁人首告者照總甲容留棍徒例治罪[按下條照連坐律治罪與此不同]如有不赴官報明徑自搭寮居住者照盜耕田畝律治罪山主不經官驗准私令批佃搭寮者照違令律治罪若文武各官漫不約束以至藏姦該督撫即行題參交部議處 \\n 224.08 \\n 浙江江西福建等省棚民在山種麻種靛開爐扇鐵造紙做菰等項責成山地主並保甲長出具保結造冊送該州縣官照保甲之例每年按編查並酌撥官弁防守該州縣官於農隙時務會同該營汛逐棚查照毋得懈弛如有窩匪姦盜等事山地主並保甲長不行首告照連坐律治罪[按上條照容留棍徒例治罪]該管官失察交部議處 \\n 224.09 \\n 滇省與外夷商販江西湖廣人為多尤宜嚴禁永昌府有潞江一處順08府有猛緬一處俱為通達各邊總匯之區應派妥幹員弁專司稽察遇有江楚客民驅令歸回其向來居住近邊之人地方官照內地保甲之例編造寄籍冊檔登記年貌互相保結嚴禁與附近23夷結親如有進關回籍等事俱用互結報明官給印票關口照驗放行回滇時照驗放出若無印票不准放行守關員弁如有混放偷漏情事查明參處其順08永昌騰越猛緬南甸龍陵一帶所有本籍民人保甲亦一體嚴為稽核毋許江楚客民混匿違者從嚴懲治至猛緬需用之黃絲等貨概不許販至潞江猛緬隘口如有私販出關者貨物入官本犯究處 \\n 224.10 \\n 凡有外國人等私越邊境無論是否賊匪守卡官員即行擒拏有將軍參贊駐答者報明將軍參贊有督撫駐答者報明督撫聽候辦理如守卡官員任意賄縱查出即行正法其該管之將軍參贊督撫等不遵照妥辦亦一併從重治罪 \\n 224.11 \\n 洋面山島不許民人搭蓋房屋居住令該鎮將督同弁兵於出洋會哨時奮勇搜捕見有在海島內搭蓋房屋者除有為匪實蹟各照定例拏究辦理即未為匪所有房屋亦立即燒燬仍於歲底將各海島有無建房居住及人數多寡之處咨報軍機處兵刑二部查明彙奏 \\n 224.12 \\n 盛京地方遇有匪徒越邊偷運米石接濟山犯未至一石照違制律杖一百至一石者杖六十徒一年每一石加一等五石以上擬杖一百流三千里儻有運送雜糧喫食物等項計其馱載之馬每馬一匹作米五斗照偷運米石之數一律辦理若僅止背負運送者仍照違制律杖一百 \\n 『律』225.00私出外境及違禁下海 \\n 凡將馬牛軍需鐵貨[未成軍器]銅錢段疋紬絹絲棉私出外境貨賣及下海者杖一百[受雇]挑擔馱載之人減一等物貨船車並入官於內以十分為率三分付告人充賞若將人口軍器出境及下海者絞[監候]因而走泄事情者斬[監候]其拘束官司及守把之人通同夾帶或知而故縱者與犯人同罪[至死減等]失覺察者[官]減三等罪止杖一百軍兵又減一等[罪坐直日者若守把之人受財以枉法論] \\n 條例 \\n 225.01 \\n 凡民人偷越定界私入臺灣番境者杖一百如近番處所偷越深山抽藤釣鹿代木採棕等項杖一百徒三年其本管頭目鈐束不嚴杖八十鄉保社長各減一等巡查不力之值日兵役杖一百如賄縱計贓從重論 \\n 225.02 \\n 凡沿海地方姦豪勢要及軍民人等私造海船將帶違禁貨物下海前往番國買賣潛通海賊同謀結聚及為嚮導劫掠良民者正犯比照謀叛已行律處斬梟示其父兄伯叔與弟知情分贓杖一百流三千里如不知情之父兄仍照不能禁約子弟為盜例杖一百其打造海船賣與外國圖利者造船與賣船之人為首者立斬為從者發近邊充軍若將船隻僱與下海之人分取番貨及糾通下海之人私行接買番貨與探聽下海之人番貨到來私買販賣蘇木胡椒至一千斤以上者俱發近邊充軍番貨並入官 \\n 225.03 \\n 商漁船隻不分單桅雙桅悉從民便造船時呈報州縣官查取澳甲戶族里長鄰知保結方准成造完日報官親驗給照開明在船人年貌籍貫[按又見下出洋船隻]並商船所帶器械件數及船內備用鐵釘等物數目以便汛口察驗若商漁船內夾帶違禁硝黃釘鐵樟板等物接濟外洋者船戶以通賊論斬舵工水手知情同罪不知情者皆杖八十徒二年原保結之人皆杖一百徒三年若船主在籍而船隻出洋有事並責問船主[按又見下租賃船隻]承察取結之地方官及汛口盤察之文武各官俱革職賣放者革職流二千里其稅關衙門先驗看地方官印照然後給牌有妄給者亦照地方官例議處若汎口盤察挂號文武各官有勒索疏縱者亦交與該部議處 \\n 225.04 \\n 船隻出洋十船編為一甲取具連環保結一船為非餘船並坐餘船能將為非船戶首捕到官者免其坐罪初出口時必於汛口掛號將所有船照呈送地方官或營官驗明填註日月蓋印放行入口時呈驗亦如之總計經過省分一省必掛一號回籍時仍於本籍印官處送照查驗違者治罪如有不由各汛偷越外洋者船戶舵工人等並富民謀利自造商船租與他人及租之者俱各杖一百枷號三箇月[按又見下租賃船隻]失察及知情之該管各官俱交該部議處 \\n 225.05 \\n 凡商漁船隻分別書刻字樣其營船刊刻某營第幾號哨船舵工水手人等俱各給與腰牌刊明姓名年貌籍貫[按又見下出洋船隻]如船無字號人有可疑即嚴加究治至漁船出洋不許裝載米酒進口不許裝載貨物違者嚴加治罪其守口之文武各官不行盤查照例議處 \\n 225.06 \\n 沿海一應採捕及內河通海之各色小船地方官取具澳甲鄰佑甘結一體印烙編號給票查驗如有私造私賣及偷越出口者俱照違禁例治罪甲鄰不行呈報一體連坐儻船隻有被賊押坐出洋者立即報官將船號姓名移知營汛緝究容隱不首日後發覺以接濟洋盜治罪其呈報遭風船隻必查訊實據方准銷號捏報者即行究治 \\n 225.07 \\n 往販外夷之大洋船准其攜帶砲位每船砲不得過二門火藥不得過三十斤其鳥鎗弓箭腰刀等項亦仍准攜帶至製砲之時該船戶呈報地方官給照赴官局製造完日官驗鑿船戶籍貫姓名及製造年月字樣仍於縣照內註明所帶砲位輕重大小以備關口官弁盤驗回日即行繳庫開船再領儻遭風沉失令船戶客商具結報明所在地方官免其治罪如船隻無恙妄稱沉失查究照接濟外洋例治罪 \\n 225.08 \\n 附近苗疆五百里以內民人煎穹窩囤興販硝黃事發如在十斤以下杖一百其十斤以上者杖六十徒一年二十斤以上者按照五徒以次遞加五十斤以上者杖一百流二千里八十斤以上者杖一百流二千五百里一百斤者杖一百流三千里多至百斤以上者照合成火藥賣與鹽徒例發近邊充軍若囤積未曾興販減私販罪一等21硝每二斤作硫黃一斤科斷鄰保挑夫船戶照例分別發落其該地銀匠藥鋪染房需用硝黃地方官照例給批定限每次不得過五斤違者治罪 \\n 225.09 \\n 黃金白銀違例出洋如白銀數在一百兩以上者發近邊充軍一百兩以下杖一百徒三年不及十兩者枷號一個月杖一百為從及知情首之船戶各減一等至黃金每兩作白銀十兩科斷失察賄縱之汛口文武各官俱照失察賄縱米穀例懲辦 \\n 225.10 \\n 商民收買鐵斤除近苗產鐵處所令呈明地方官外其內地興販悉從民便若沿海地方商民圖利將鐵斤及廢鐵鐵貨並紅黃銅器銅斤私販遞運海洋交賣商漁船隻一百斤以下者杖一百徒三年一百斤以上及舟車捆載者發近邊充軍為從各減一等若將前項銅鐵等貨賣於外國及海邊賊寇者照將軍器出境下海律擬絞監候為從杖一百流三千里船戶挑夫各減本犯罪二等貨物銅鐵船隻入官關汛文武官弁失察故縱分別議處治罪如內地貨賣官弁兵役借諯索詐計贓治罪其漢夷船隻有將鐵鍋出洋貨賣者亦照此例行至商船每日煮食之鍋照舊置用官吏不得藉端勒索滋擾 \\n 225.11 \\n 姦徒將米穀豆麥雜糧偷運外洋接濟姦匪者擬絞立決如止圖漁利並無接濟姦匪情弊者米過一百石發近邊充軍一百石以下杖一百徒三年不及十石者枷號一箇月杖一百為從及知情不首之船戶各減一等穀及豆麥雜糧每二石作米一石科斷所有姦徒偷運米石及船隻貨物俱給拏獲之員弁充賞失察之汛口文武各官照例議處如有得賄故縱者即行參革以枉法計贓治罪儻有不肖員弁奉委之後並不親身出口及妄拏商船額帶食米訛詐者一體嚴參其有得贓者照恐嚇取財律治罪 \\n 225.12 \\n 凡外國貢船到岸未曾報官盤驗先行接買番貨並外國人入貢經過地方街市鋪行人等私與外國人交通買賣如所買賣貨物不係違禁者堩照違制律杖一百枷號一箇月貨物入官如所買賣係違禁貨物並會同館內外四鄰及軍民人等代替外國人收買違禁貨物者俱枷號一箇月發近邊充軍若外國差使臣人等朝貢到京與軍民人等交易止許光素紵絲絹布衣服等件不許買黃紫黑皂大花西番蓮段疋並不得收買史書違者將賣給之照代為收買違禁貨物例枷號一箇月發近邊充軍如有將一應違禁軍器硝黃牛角銅鐵等物圖利賣與進貢外國者為首依私將應禁軍器出境因而走泄事情律斬監候為從發近邊充軍 \\n 225.13 \\n 凡臺灣流寓之人如有過犯罪止杖笞以下查有妻室田產者照常發落免其驅逐至犯該徒罪以上及姦盜偽恃強生事擾累地方者審明之日一概押回原籍治罪不許再行越渡承審各官不行遞逐容留在臺者該督撫查參交部分別議處 \\n 225.14 \\n 出海樵採船隻每船准帶食鍋一口外每名許攜斧斤一把在船人數不得過十人俱註明照內出入查驗若有夾帶出口及進口缺少即行嚴究治罪 \\n 225.15 \\n 閩省不法棍徒如有充作客頭在沿海地方引誘偷渡之人包攬過臺索取銀兩用小船載出澳口復上大船者為首發近邊充軍為從及澳甲地保舵工人等知而不舉者杖一百徒三年遇有拏獲攬載偷渡船隻將搭載大船及僱倩小船各船戶俱照客頭例分別首從治罪船隻變價充公出具連環互結之船戶並原保澳甲及開張歇寓之人知情容隱者俱杖一百枷號一個月堩不准折贖其偷渡之人照私度關津律杖八十遞回原籍若將哨船偷載圖利者亦照此例分別治罪俏姦徒中途有謀害情事人已被害身死者將同謀之人不分首從俱照江洋行劫大盜例擬斬立決梟示如被害未死將為首者比照強盜傷人例擬斬立決同謀之人發黑龍江給披甲人為奴雖未同謀下手但同船知情不首告者杖一百徒三年至拏獲偷渡人犯訊明從何處開船將失察姦船及隱匿不報之文武官弁交部分別議處 \\n 225.16 \\n 臺灣流寓之民凡無妻室者應逐令過水交原籍收管其有妻子田產者如犯歃血訂盟誘番殺人捏造匿名揭帖強盜窩家造賣賭具應擬斬絞軍流等條除本犯依律例定擬外此內為從罪輕之人並教唆之訟師堩應審明逐令過水其越界生事之漢姦如在生番地方謀占番田並勾串棍徒包攬偷渡及販賣鴉片煙者亦分別治罪逐令過水 \\n 225.17 \\n 在番居住閩人實係康熙五十六年以前出洋者令各船戶出具保結准其搭船回籍交地方官給伊親族領回取具保結存案如在番回籍之人查有捏混頂冒顯非善良者充發煙瘴地方至定例之後仍有託故不歸復偷渡私回者一經拏獲即行請旨正法 \\n 225.18 \\n 凡守把海防武職官員有犯聽受外番金銀貨物等項值銀百兩以上許令船貨私入串通交易貽害地方及引惹番賊海寇出沒戕殺居民除實犯死罪外其餘俱發邊遠充軍 \\n 225.19 \\n 洋船掛驗出口之時該汛弁詳細驗明押交前途各汛押送俟放洋後方許回汛如船戶有違禁攬載偷渡者一經拏獲即嚴行究擬兵役按拏獲偷渡人犯名數給賞十名以上各賞銀二兩每過十名遞加二兩至五十名以上各賞銀十兩即於該船戶名下追出充用倘不實力查拏以致疏脫十名以上者兵役各責二十板每過十名加責十板至四十名以上各責四十板革役五十名以上枷號一個月發落專管兼轄官分別議處其洋船回時如有照外多載或頂充偷渡及潛匿不回等弊船戶舵水俱照窩藏盜賊例治罪出結之族鄰行保杖一百徒三年承查出結及汛口盤查各員交部議處有贓革職杖一百流二千里仍計贓從重論如出洋之人果有病故等情令同往之人及船戶舵手具結存案 \\n 225.20 \\n 各邊兵役出境巡察或探聽賊情若與賊人私擅交易貨物者除實犯死罪外其餘問發煙瘴地面充軍 \\n 225.21 \\n 奉天錦復熊蓋四城俱係海疆嗣後無論天津山東等處商船俱著於設有官兵處所停泊上岸以便稽察仍飭輪班兵役嚴行訪查如拏獲無票船隻私渡民人者船戶民人俱照越度緣邊關塞律治罪船隻入官若有票商船私帶票內無名之人查出將本人照私度關津律治罪遞回原籍船戶照違制律治罪船隻免其入官 \\n 225.22 \\n 絲斤違例出洋過一百斤照米石出洋例發近邊充軍不及百斤者杖一百徒三年不及十斤者枷號一箇月杖一百為從及船戶知情不首告者各減一等船隻貨物入官其違例偷漏紬緞綿絹等物按照絲斤分兩多寡分別治罪失察之汛口文武各官並照失察米石出洋例分別議處 \\n 225.23 \\n 沿海採捕出洋船隻務將本船作何生業貿易於照內詳悉添註俟到口上岸之日稽查官弁令將貨物核對除與原照相符者即行放進外若貨物與照不符即時盤詰如係來歷不明移交地方官審鞫或來歷有因亦詳記檔簿遇洋面報有失事地方即開具失單關查各口設有被竊日期並所失貨物與檔簿相符者立即根究嚴拏仍飭兵役人等不得藉諯索詐掯留影射滋事如有失察故縱及擾累無辜情弊各照諱盜誣良例分別治罪 \\n 225.24 \\n 出洋船隻除商船仍將在船舵水人等並填給照外[按見第二條及下沿海各省條又見上商漁船隻]其漁船止將船主年貌姓名籍貫及作何生業開填入照並將船甲字號大書深刻於桅篷船傍出口時責成守口員弁將該船前往何處作何生業並在船舵水年貌姓名籍貫逐一查填照後鈐蓋印戳並將所填人數照登號簿遇有一船為匪按簿查緝儻州縣官將照給與匪人及汛口文武員弁查填不實堩交部分別議處[按此分別商漁船隻開填入照也處分則例取結查驗大書深刻係統商漁船隻及攬載客貨小船而言此例專言漁船與彼例不同應參看] \\n 225.25 \\n 租賃船隻出洋為匪之案除犯該徒罪以下船主不知情者仍照自造商船租與他人例杖一百枷號三箇月外其犯該流罪以上者船主雖不知情照夾帶違禁貨物接濟外洋原保結之人治罪例杖一百徒三年船隻入官充賞失察地方官照例議處如船主實有事故不能親自出洋別令親屬押駕許赴地方官呈明取結將親屬開填入照方許出洋如未呈明以頂冒論罪[按此言船隻不許混行租賃也又見上商漁船隻及船隻出洋二條] \\n 225.26 \\n 海關各口如遇往洋船隻倒換照票務須查驗人數登填簿籍鈐蓋印戳始准放行進口時責成該委員吏役稽查其有人照不符船貨互異即送地方官審究如失於查察致匪船濫出濫入審明係何處口岸有委員者將該委員照例議處無委員者將該吏役責革加枷號一箇月並將失察之該管官交部議處倘關口員役藉端需索照例分別參處治罪[按此專言海關各口換票查驗也] \\n 225.27 \\n 內洋失事仍照例文武官帶同事主會勘外如外洋失事聽事主於隨風漂泊進口處帶同舵水赴所在文武衙門呈報該衙門接據報呈以事主所被劫勢地方為准倘事主不能指實地名即將洋圖令其指認如在本縣該管洋面被劫者即行差緝一面移會交界縣分一體緝拏如所報係在鄰縣或鄰省洋面被劫者該縣一面緝拏一面將報呈飛移失事地方並詳報該督撫分別咨行毋庸傳同事主會勘仍令該督撫嚴飭所屬不分畛域實加奉行地方文武官倘有藉詞推諉或令事主改換報呈或令盜犯捏供別處者照規避例參革究辦至詳報督撫衙門無論內外洋失事以事主報到三日內出詳馳遞以便據報行查海關各口將稅簿贓單互相較核有貨物相符者即將盜船夥黨姓名呈報關拏若守口員弁有規避處分互相推卸或指使捏報他界者將推諉員弁交部照例議處其稽查關口員役如於未接文檄之先能查出匪船挐獲稟報者分別議敘吏役酌量給賞如奉到文檄能按照單簿據實查出飛移所在地方將盜犯拏獲者免其處分[按此專言洋面失事詳報行查也] \\n 225.28 \\n 拏獲偷渡過臺客民如尚在陸路客店道路未登舟以前客頭船戶客民俱照本例減一等發落如已登舟無分大船小船已未出口將客頭船戶客民即照偷渡本例治罪若不法客頭船戶內有積慣在於沿海村鎮引誘包攬招集男婦老幼數至三十人以上者無論已未登舟一經拏獲即將客頭船戶年力強壯者發遣新疆給種地兵丁為奴年老殘廢者改發極邊煙瘴充軍至拏獲偷渡客民務須嚴究沿海陸路在何村鎮客店會集將該處兵役澳甲地保客店究明如止於失察兵役杖一百澳甲地保客店人等杖七十如有賄縱情弊計贓從重論兵役澳甲人等能於客店聚集時拏獲及首報偷渡客民者雖在本汛亦按照拏獲偷渡客民計名給賞若將並非偷渡之人輒行妄拏圖功邀賞及挾嫌嚇詐情事仍各照本例分別從重治罪 \\n 225.29 \\n 姦商販賣軍器與土司番蠻者杖一百發邊遠充軍該管官知情故縱者罪同不知情者道府州縣官及武職專管兼轄官並該管督撫提鎮俱交該部照例分別議處 \\n 225.30 \\n 東省登萊等處有票船隻如有夾帶無照流民私渡奉天者將船戶照無票船隻夾帶流民例量減一等杖九十徒二年半船隻入官若船戶不能親身出洋別令親屬押駕已經報官不給票者將押駕之人即照船戶例治罪船隻入官 \\n 225.31 \\n 沿海各省商漁船隻地方官給發照票於舵工水手人等年貌項下添註箕斗令守口員弁查驗如人數與照內不符及年貌箕斗不合者將船扣留移交地方官查明嚴辦其有捏稱照票遺失或稱存留在家者即審明實無為匪情事亦照違制律治罪船隻入官其水手人等或在洋患病臨時僱覓別船水手准該船戶於收口時出具保結呈報該管官員於新僱水手年貌之下亦填註箕斗仍驗明同船之人每名箕斗皆屬相符方准具保若有病故淹斃即令同船之人出具切實甘結如有無故不回者准令地鄰出首儻獲破盜案內有同票之人將出結之船戶水手及原出甘結又不稟首之地鄰一併分別治罪如守口弁兵不實力稽查私行賣放一經發覺審明該犯於何年月日在何處口岸透漏出口即將該弁兵治罪不行覺查之上司從重議處如係自行查出者准予免議 \\n 225.32 \\n 商民等偷越生番地界者杖一百偷越深山伐木等項杖一百徒三年致啟邊釁或教誘為亂貽害地方者除實犯死罪外問發邊遠充軍 \\n 225.33 \\n 山海關所屬冷口迤東一帶與奉天錦州復州蓋平三州縣及蓋平縣界內之熊岳城並08海縣皆接近海洋除姦民私販鋼鐵遞運海洋交賣商漁船隻分別斤數照例問擬外其近邊州縣內地商民若因打造農具買運鋼鐵出口一百斤以內者准其買運令該商民呈明運往境內何處該地方官填給印照呈遞守口員弁查驗放行如查有額外攜帶及無照夾帶不成器皿之鐵並非遞運海洋亦非賣與商漁船隻至五十斤者將鐵入官照不應重律杖八十一百斤以外者於沿海地方商民將鐵遞運海洋交賣商漁船隻一百斤以上軍罪例上減一等杖一百徒三年守口員弁有藉端需索者參處治罪 \\n 225.34 \\n 凡商人有攜帶引茶貨物在喀什噶爾等處與私越進卡之布魯特等易換貨物或相買賣者除違禁軍器硝黃實犯死罪外餘俱發邊遠充軍如係私茶即照興販私茶與外國交易例發煙瘴充軍知情容留之歇家說合之牙保各與本犯同罪貨物入官如商人攜貨私越卡外及越卡進內交易之布魯特俱發雲貴兩廣煙瘴地方充軍 \\n 225.35 \\n 凡沿海船隻在朝鮮國境界漁採及私行越江者被朝鮮國人捕送為首發邊遠充軍從犯減一等該地方官員交部查議 \\n 225.36 \\n 內地姦民有摹造洋板銷化白銀仿鑄洋錢圖利者一經當場拏獲如數在一百圓以上者發近邊充軍一百圓以下杖一百徒三年不及十圓者枷號一箇月杖一百為從各減一等 \\n 225.37 \\n 凡盜賊前往朝鮮國劫掠者該國王即行追拏殺戳生擒解送其飄風船隻人內實係有票並未生事者照例送回若無票匪類妄行生事該國王即照伊律審擬咨部具題請旨定結儻伊國防汛之員不能擒獲題參治罪該國王一併交部議處 \\n 225.38 \\n 臺灣地方拏獲番割除實犯死罪外但經訊有散髮改裝擅娶生番婦女情事即照臺灣無籍游民獷悍不法犯該徒罪以上例酌量情節輕重分別充軍其僅止擅娶生番婦女並無散髮改裝情事者杖一百徒三年 \\n 225.39 \\n 臺灣姦民私煎硝黃無論已未興販如數在十斤以下者杖一百刺字逐令過水十斤以上杖六十徒一年每十斤加一等多至百斤以上及合成火藥在十斤以下者發近邊充軍多至三百斤以上及合成火藥至十斤以上者照私鑄紅衣等大小炮位例處斬妻子緣坐財產入官如將硝黃與生番交易貨物及偷漏出海者堩以通賊論總董牌甲鄰佑挑夫船戶知情不舉者連坐失察各官照例議處自行拏獲者免議 \\n 225.40 \\n 官員及兵丁吸食洋藥俱擬絞監候係旗人銷除本身旗檔失察之該管官堩交部議處 \\n 225.41 \\n 洋藥客商在鋪開館及別鋪並住戶開設煙館照開場聚賭例治罪在館吸食之人照違制律杖一百房主知情將房屋入官不知者不坐 \\n 225.42 \\n 太監在宮門及禁門以內吸食鴉片煙者擬斬監候家屬發往新疆給官員為奴失察之總管革職該處首領不論知情與否俱發往黑龍江給官兵為奴同屋太監堩發往打牲烏喇給官兵為奴如係首領吸食將本管總管革職發遣其餘首領及太監等俱發吳甸41草五年如在外圍等處及陵寢當差太監吸食者堩擬絞監候失察之總管實降二級首領革職同屋太監發吳甸41草三年係首領吸食堩照禁門以內例治罪如有告假在外或潛住私宅及在他處吸食者將首領太監永遠枷號若係首領在私宅吸食者將其家屬杖一百徒三年房屋入官他處有容留太監吸食鴉片煙者加等治罪房屋一律入官其王公門上大臣宅中及已為民之太監有吸食鴉片煙者亦照外圍等處例治罪 \\n 225.43 \\n 官員及兵丁買食洋藥家長不能禁約照不能禁約子弟為竊例治罪 \\n 225.44 \\n 官員及兵丁吸食洋藥後經改悔如存留煙灰未燬棄者杖一百 \\n 『律』226.00私役弓兵 \\n 凡私[事]役[使]弓兵者一人笞四十每三人加一等罪止杖八十每名計[役過]一日追僱工銀八分五釐五毫入官當該官司應付[役使]者同罪罪坐所由[應付之官吏]"}
{"章节": "戶律-軍政", "正文": "戶律-軍政 \\n  \\n 『律』199.00擅調官軍 \\n 1凡將帥部領軍馬守禦城池及屯駐邊鎮若所管地方遇有報到草賊生發即時差人體探緩急聲息[果實]須先申報本管上司轉達朝廷奏聞給降聖旨調遣官軍征討若無警急不先申上司雖已申上司不待回報輒於所屬擅調軍馬及所屬擅發與者[將領屬]各杖一百罷職發邊遠充軍 \\n 2其暴兵卒至欲夾攻襲及城鎮屯聚軍馬之處或有[內賊作]反[作]叛或賊有內應事有警急及路程遙遠[難候申文待報]者並聽從便火速調撥[所屬]軍馬乘機勦捕若賊寇滋蔓應合會[兵勦]捕者鄰近官軍雖非所屬亦得[行文]調撥策應[其將領官並策應官]並即申報本管上司轉達朝廷知會若不即調遣會合或不即申報上司及鄰近官軍[已奉調遣]不即發兵策應者[將領與鄰近官]並與擅調發罪同[亦各杖一百發邊遠充軍]其上司及[典兵]大臣將文書調遣將士提撥軍馬者[文書內]非奉聖旨不得擅離信地若[守禦屯駐]軍官有[奉文]改除別職或犯罪[奉文]取發如[文內]無奏奉聖旨亦不許擅動違者[兼上數事]罪亦如之 \\n 『律』200.00申報軍務 \\n 1凡將領參隨統兵官征進如統兵官分調攻取城寨克平之後[將領]隨將捷音差人飛報[知會本管]統兵官轉行兵部統兵官[又須將克捷事情]另具奏本實封御前[無少停留] \\n 2若賊人數多出沒不常如所領軍人不敷須要速申統兵官添撥軍馬設策勦捕不速飛申者[聽]從統兵官量事輕重治罪[至失誤軍機自依常律] \\n 3若有[賊黨]來降之人[將領官]即便送赴統兵官轉達朝廷區處其貪取來降人財物因而殺傷[其]人及中途逼勒逃竄者斬[監候][若無殺傷逼勒止依嚇騙律科] \\n 『律』201.00飛報軍情 \\n 凡飛報軍情在外府州[如聞屬縣及巡司等報]即差人申督撫布政司按察司本道仍行移將軍提鎮其守禦官差人各申督撫仍行本管將軍提鎮督撫將軍提鎮得報差人一行移兵部一具實封[直奏]御前若互相知會隱匿不速奏聞者杖一百罷職不敘因而失誤軍機者斬[監候] \\n 『律』202.00漏泄軍情大事 \\n 1凡聞知朝廷及統兵將軍調兵討襲外番及收捕反逆賊徒機密大事而輒漏泄於敵人者斬[監候] \\n 2若邊將報到軍情重事[報於朝廷]而漏泄[以致傳聞敵人]者杖一百徒三年[二項犯人若有心泄於敵人作姦細論]仍以先傳說者為首傳至者為從減一等 \\n 3若私開官司文書印封看視者杖六十事干軍情重事者以漏泄論[為首杖一百徒三年從減等] \\n 4若近侍官員漏泄機密重事[不專指軍情凡國家之機密重要皆是]於人者斬[監候]常事杖一百罷職不敘 \\n 條例 \\n 202.01 \\n 在京在外軍民人等與朝貢外國人私通往來投託撥置害人因而透漏事情者俱發近邊充軍通事並伴送人係官革職 \\n 202.02 \\n 內外衙門辦理緊要事件俱密封投遞本官親拆收貯不得令吏胥經手儻有密封章奏未經上達先已傳播及緝拏之犯聞風遠颺等事查究根由分別議處如將應密之事並不密封及收受承辦衙門不行謹慎以致漏泄者將封發收受承辦官查參交部分別議處如封貯之處及投遞之前提塘及衙役人等將密封事件私開竊視以致漏泄者杖六十事重者為首杖一百徒三年為從減一等治罪仍令科道不時稽查如不行查參別經發覺者將該管科道一併交部議處 \\n 202.03 \\n 凡平常事件雖非密封但未經御覽批發之本章刊刻傳播概行嚴禁如提塘與各衙門書辦彼此勾通本章一到即鈔寫刊刻圖利者將買鈔之報房賣鈔之書辦亦俱照漏泄密封事件例治罪其捏造訛言刊刻者杖一百流二千里若有招搖詐騙情弊犯該徒罪以上不分首從俱發近邊充軍該管官失於覺察該科道不行查參者堩交部亦照例議處 \\n 『律』203.00邊境申索軍需 \\n 凡守邊將領但有[缺乏]取索軍器錢糧等物須要差人一行布政司一申督撫將軍提鎮再差人轉行合干部分及具[缺少應用]奏本實封御前其公文若到該部須要隨即[將所申事情]奏聞區處發遣差來人回還若稽緩不即奏聞及[邊將於]各處[衙門]不行依式申報者並杖一百罷職不敘因[不申奏以致臨敵缺乏]而失誤軍機者斬[監候] \\n 『律』204.00失誤軍事 \\n 1凡臨軍征討[有司]應合供給軍器行糧草料[若有徵解]違期不完者當該官吏各杖一百罪坐所由[或上司移文稽遲或下司徵解不完各坐所由] \\n 2若臨敵[有司違期不至而]缺乏及領兵官已奉[上司]調遣[而逗遛觀望]不依期進兵策應若[軍中]承差告報[會]軍[日]期而違限因而失誤軍者並斬[監候] \\n 『律』205.00從征違期 \\n 1凡官軍[已承調遣]臨當征討[行師]已有起程日期而稽留不進者一日杖七十每三日加一等若故自傷殘及詐為疾患之類以避征役者各加一等[計日坐之]並罪止杖一百仍發出征[若傷殘至不堪出征仍選本戶壯丁充補令其出征按此小註本於讀法] \\n 2若軍臨敵境託故違期一日不至者杖一百[不必失誤軍機]三日不至者斬[監候][統兵官竟行軍法]若能立功贖罪者從統兵官區處 \\n 條例 \\n 20.501 \\n 凡官兵從征無故起程違期者官革職兵杖一百仍發出征在外違期者官革職拏問兵杖一百將所俘獲人口入官出征處所兵丁藐視該管官干犯號令違法亂行者將為首之人正法為從者俱枷號三箇月杖一百該管官仍交部議處 \\n 『律』206.00軍人替役 \\n 1凡軍人[已遣]不親出征雇倩人冒名代替者替身杖八十正身杖一百依舊著伍[仍發出征]若守禦[城池]軍人雇人冒名代替者各減二等其[出征守禦軍人]子孫弟姪及同居少壯親屬[非由雇倩]自願代替者聽若果有老弱殘疾[不堪征守者]赴本管官司陳告驗實與免軍身 \\n 2若醫工承差關領官藥隨軍征進轉雇庸醫冒名代替者[本身及替身]各笞八十[庸醫所得]雇工錢入官 \\n 條例 \\n 206.01 \\n 凡兵丁不親出征以奴僕代替及行間放撥瞭哨等處以奴僕代替者兵杖七十奴僕入官如打圍放馬及看守京城週圍處所以奴僕代替者兵杖一百奴僕免入官 \\n 『律』207.00主將不固守 \\n 1凡守邊將帥被賊攻圍城寨不行固守而輒棄去及[平時]守備不設為賊所掩襲因[此棄守無備]而失陷城寨者斬[監候]若[官兵]與賊臨境其望高巡哨之人失於飛報以致陷城損軍者亦斬[監候]若[主將懈於守備及哨望失於飛報不曾陷城失軍止]被賊侵入境內擄掠人民者杖一百發邊遠充軍 \\n 2其官軍臨陣先退及圍困敵城而逃者斬[監候] \\n 條例 \\n 207.01 \\n 失誤軍機除律有正條者擬議監候奏請外若是賊擁大眾入寇官軍卒遇交鋒損傷被擄數十人以上不曾虧損大眾或賊眾入境擄殺軍民數十人以上不曾擄去大眾或被賊白晝夤夜突入境內擄掠頭畜衣糧數多不曾殺擄軍民者俱問守備不設被賊侵入境內擄掠人民本律發邊遠充軍若是交鋒入境損傷擄殺四五人搶去頭畜衣糧不多者亦問前罪以上各項內情輕律重有礙發落者備由奏請處置其有被賊入境將偵探軍役及飛報聲息等項公差官軍人等一時殺傷捉去事出不測者俱問不應杖罪留任或境外被賊殺擄偵探軍役非智力所能防範者免其問罪 \\n 207.02 \\n 凡沿邊沿海及腹裏州縣與武職同城若遇邊警及盜賊生發攻圍不行固守而輒棄去及守備不設被賊攻陷城池劫殺焚燒者除專城武職照本律擬斬監候外其守土州縣亦照守邊將帥失陷城寨律擬斬監候其同城之知府及捕盜官比照守邊將帥被賊侵入境內擄掠人民律發邊遠充軍統轄兼轄各官交部分別議處若有兩縣同住一城專管官分有守城汛地各以賊所進入地方坐罪若無城池與雖有城池被賊潛隱設計越入劫盜隨即逃散不係失陷者止以失盜論俱不得引用此例 \\n 207.03 \\n 凡統兵將帥玩視軍務苟圖安逸故意遷延不將實在情形具奏貽誤國事者又凡將帥因私忿媢嫉推諉牽制以致縻餉老師貽誤軍機者又凡身為主帥不能克敵轉布流言搖惑眾心借以傾陷他人致誤軍機者堩屬有心貽誤應擬斬立決 \\n 207.04 \\n 凡失守城池之案如係兵餉充足不行固守一聞賊警棄城先逃者將專城武職及守土州縣堩按本例擬斬監候請旨即行正法同城知府亦從重擬斬監候[按此較前例又加重矣]捕盜官及統轄兼轄各官仍照例分別辦理儻非兵餉充足棄城先逃仍按本例科斷 \\n 207.05 \\n 防守要隘文武員弁若帶兵無多倉猝遇賊寡不敵眾因而失守要隘者照同城捕盜官失守城擬軍例從重發往新疆效力贖罪儻統帶重兵畏葸巧避失守要隘者照守邊將帥失陷城寨律擬斬監候 \\n 207.06 \\n 各省督撫提鎮如遇省城及駐答地方盜賊生發不行固守聞警先逃者堩照失陷城寨本律擬斬監候聲明情罪重大應即行處決仍請旨定奪儻有必須於軍前正法者應請旨即在軍前正法如有必須嚴訊情節再行定罪者仍拏問解京審訊其尋常失守一城一寨並無聞警先逃情事仍照各本律辦理 \\n 207.07 \\n 失守城池該督撫立即參奏將守土州縣及專城武職堩革職治罪不得以功過相抵免議如有可原情節或甫經到任不及設防或被圍日久糧盡援絻或失守後一月內督率鄉團隨同官兵將城池克復者於斬監候罪上量減一等治罪若甫經到任及被圍日久於失守後一月內隨同克復或非甫經到任及被圍日久但於失守時身受重傷或一月內自行收復城池者於減等擬軍罪上再減一等治罪其實因兵單力竭身受重傷而又能督率兵勇於一月自行收復及隨同克復者革職免其治罪若克復城池在一月以外及克復並非本處城池概不准隨案聲請減免其減等議罪及免罪各員弁如果素得民心循聲卓著及克敵陷陣屢著戰功仍准酌量奏請留營效力再得勞績方准免罪堩由刑部專案知照吏兵二部存記[按此指減一等二等戴罪留營者]若失守而未經參辦或議罪而並未奏留員弁仍不准臚列後來勞績率行奏請免罪開復至失守之同城知府及捕盜官如身受重傷或一月內隨同克復城池亦准敘明可原情節應擬斬監候者量予減等應擬軍者革職免罪其並未隨同克復城池亦未身受重傷但係甫經到任及被圍日久祇准於本律軍罪上量減一等不得概請免罪[按此指擬軍之同城知府等官而言]如係平日官聲素好及戰功卓著之員亦准奏請留營效力再得勞績方准免罪[按此指戴罪留營者] \\n 『律』208.00縱軍擄掠 \\n 1凡守邊將領私自使令軍人於[未附]外境擄掠人口財物者[將領]杖一百罷職發附近充軍所部聽使武官及管隊遞減一等並罪坐所由[使令之人]軍人不坐 \\n 2若軍人不曾經由本管頭目[使令]私出外境擄掠者為首杖一百為從杖九十[因擄掠而]傷[外境]人為首者斬[監候]為從杖一百[其擄掠傷人為從并不傷人首從]俱發邊遠充軍若本管頭目鈐束不嚴杖六十留任 \\n 3其邊境城邑有賊出沒乘機領兵攻取者不在此限 \\n 4若於已附地面擄掠者不分首從皆斬[監候]本管頭目鈐束不嚴杖八十留任 \\n 5其[將領]知[軍人私出外境及已附地面擄掠之]情故縱者各與犯人同罪[至死減一等] \\n 條例 \\n 208.01 \\n 調臺兵丁及臺灣催餉社丁如借端需索擾害番社依嚇詐例計贓從重論無贓者照不應重律杖八十革退該管官徇隱失察交部分別議處 \\n 208.02 \\n 凡出征官員兵丁除有不遵紀律欺壓良民肆行擄掠子女者仍按律治罪外其於凱撤回營之日沿途遇有良民子女並非逃失該官兵等強行攜帶者即照於已附地面擄掠人口律治罪若攜帶逃失良民子女照收留迷失子女律治罪其攜帶人口有親屬者追出給還完聚無親屬者交地方官妥為撫恤如有攜帶逆犯家屬例應緣坐者除該家屬仍照例緣坐外該官兵等訊明知係逆犯家屬即照知情藏匿罪人律治罪若訊不知情及攜帶不應緣坐之逆犯家屬堩仍以攜帶逃失子女論跟役等有犯照兵丁一律辦理領兵之該管官跟役之家長知情故縱者與同罪失察者官員交部分別議處兵丁鞭責發落能自查出究辦者免議若出征官兵於經過地方私自典買人口堩照不應重律係兵仗八十係官交部議處失察各官照例減等議處典買人口追出入官 \\n 208.03 \\n 凡領兵王貝勒將軍借通賊為名燒燬良民廬舍搶掠子女財物者領兵將軍參贊大臣及營總等俱交部議處係王貝勒交宗人府從重治罪參領以下官免議若分兵征進有犯前項罪名者統兵將領及分管兩翼官並管領旗分官俱交部議處至於官員兵丁一二人私自焚掠者係官交部議處係護軍領催兵丁鞭一百係廝役正法若廝役之主知情者鞭一百係官交部分別議處所管參領以下官員及營總堩交部議處其搶掠攜帶男婦人口仍追出給還完聚若該督撫隱匿不行題參別經發覺者該督撫一併議處 \\n 『律』209.00不操練軍士 \\n 1凡各處[邊方腹裏]守禦官不守紀律不操練軍士及城池不完衣甲器仗不整者初犯杖八十再犯杖一百 \\n 2若[守禦]官隄備不嚴撫馭無方致有所部軍人反叛者該管官各杖一百追奪[誥敕]發邊遠充軍若[因軍人反叛]棄城而逃者斬[監候] \\n 條例 \\n 209.01 \\n 架炮夜不收守墩軍人夤夜回家輪班不去者在守哨處枷號一箇月發落 \\n 『律』210.00激娭良民 \\n 凡[有司]牧民之官[平日]失於撫字[又]非法行事[使之不堪]激變良民因而聚眾反叛失陷城池者斬[監候][止反叛而城池未陷者依守禦官撫綏無方致軍人反叛按充軍律奏請] \\n 條例 \\n 210.01 \\n 凡刁惡之徒聚眾抗官地方文武員弁即帶領兵壯迅往撲捉如稍有遲延者即照定例嚴議其撲捉之時該犯即俯首伏罪不敢抗拒應分別末減如該犯等持仗抗拒許文武官帶同兵壯持械擒拏若聚眾之犯並未執有器械文武官縱令兵壯殺傷者嚴加議處 \\n 210.02 \\n 直省刁民假地方公事強行出頭逼勒平民約會抗糧聚眾聯謀斂錢搆訟及借事罷考罷市或果有冤抑不於上司控告擅自聚眾至四五十人尚無鬨堂塞署並未毆官者照光棍例為首擬斬立決為從擬絞監候如鬨堂塞署逞兇毆官為首斬決梟示其同謀聚眾轉相糾約下手毆官者擬斬立決其餘從犯俱擬絞監候被脅同行者各杖一百若遇此等案件該督撫先將實在情形奏聞嚴飭所屬立拏正犯速訊明確分別究擬如實係首惡通案渠魁例應斬梟者該督撫一面具題一面將首犯於該地方即行正法將犯事緣由及正法人犯姓名刻示遍貼城鄉曉諭若承審官不將實在為首之人究出擬罪混行指人為首因而坐罪並差役誣拏平人株連無干濫行問擬者嚴參治罪該督撫一併交部嚴加議處至刁民滋事其同城武職不行擒拏及該地方文職不能彈壓撫恤者俱革職該管之文武上司官徇庇不即申報該督撫提鎮不行題參俱交部議處 \\n 『律』211.00私賣戰馬 \\n 凡軍人出征獲到[敵人]馬匹須要盡數報官若私下貨賣[與常人]者杖一百軍官[私]賣者罪同罷職買者笞四十馬匹價錢並入官[若出征]軍官軍人買者勿論[賣者追價入官仍科罪] \\n 條例 \\n 211.01 \\n 凡披甲隨圍將肥官馬偷賣到家交瘦馬者照竊盜例治罪 \\n 211.02 \\n 民人出口私販騸馬在三十匹以下者照違制律杖一百三十匹以上至四十匹加枷號一箇月四十匹以上至五十匹加枷號兩箇月五十匹以上杖六十徒一年每十匹加一等罪止杖一百徒三年所販馬匹入官 \\n 『律』212.00私賣軍器 \\n 凡軍人[將自己]關給衣甲刀鎗旗幟一應軍器私下貨賣[與常人]者杖一百發邊遠充軍軍官[私]賣者罪同罷職[附近]充軍買者笞四十[其間有]應禁[軍器民間不宜私有而買]者以私有論[一件杖八十每一件加一等罪止杖一百流三千里所買]軍器[不論應禁與否及所得]價錢並入官官軍買者勿論[賣者仍坐罪追價入官] \\n 條例 \\n 212.01 \\n 軍人軍官私當關給衣甲旗幟應禁軍器照私賣律減一等杖一百徒三年至收當之人照私有軍器律減一等杖七十每一件加一等罪止杖一百徒三年如有結夥盤踞加倍重利收當軍器者枷號三箇月發極邊足四千里充軍軍器當本照例入官其非應禁者不在此限失察之地方將領各官交部議處 \\n 『律』213.00毀棄軍器 \\n 1凡將領關撥一應軍器[出]征守[禦]事訖停留不[收]回納還官者[以事訖之日為始]十日杖六十每十日加一等罪止杖一百 \\n 2若[將領征守事訖將軍器]輒棄毀者一件杖八十每一件加一等二十件以上斬[監候]遺失及誤毀者各減三等軍人[棄毀遺誤]各又減一等並驗[毀失之]數追賠[還官]其曾經戰陣而有損失者不坐不賠 \\n 條例 \\n 213.01 \\n 凡看守城池倉庫街道等處兵丁遺失本身器械者杖七十 \\n 213.02 \\n 箭上不書姓名及書他人姓名者杖八十 \\n 『律』214.00私藏應禁軍器 \\n 凡民間私有人馬甲傍牌火筒火炮旗纛號帶之類應禁軍器者一件杖八十每一件加一等私造者加私有罪一等各罪止杖一百流三千里非全成[不堪用]者並勿論許令納官其弓箭鎗刀弩及魚叉禾叉不在禁限 \\n 條例 \\n 214.01 \\n 官員出差赴任回籍及商民出外貿易等事如有攜帶軍器途中防護者在京取具兵部印票在外取具該差遣衙門及該地方官印票註明所帶件數以備出城沿途照驗仍知會所到地方限一月繳銷如隱匿原票不繳者照違令律治罪 \\n 214.02 \\n 苗猓蠻戶俱不許帶刀出入及私藏違禁等物違者照民間私有應禁軍器律治罪該管頭目人等知而不報者杖一百地方文武官弁失察照例議處 \\n 214.03 \\n 臺灣民人停止製造鳥鎗違者照例治罪 \\n 214.04 \\n 各省深山邃谷及附近山居驅逐猛獸並甘肅蘭州等府屬與番回錯處毗連各居民及濱海地方應需鳥鎗守禦者務須報明該地方官詳查明確實在必需准其仍照營兵鳥鎗尺寸製造上刻姓名編號立冊按季查點如有不報官私造者杖一百枷號兩箇月私藏者杖九十枷號一箇月仍各照律每一件加一等罪止杖一百流三千里該管地保失察私造者杖一百革役如係知情故縱加枷號一箇月該管官不行查出交部議處如兵丁有借查鳥鎗名色擾民者該管官一併議罪至私造私藏竹銃及失察故縱之地保俱照鳥鎗例治罪地方官失於覺察亦照鳥鎗例議處 \\n 214.05 \\n 內地姦民在產硝黃地方私行煎穵無論已未興販照臺灣之例科斷十斤以下杖一百刺字十斤以上杖六十徒一年每十斤加一等百斤以上及合成火藥在十斤以下者發近邊充軍三百斤以上及合成火藥在十斤以上者照私鑄紅衣等大小炮位例處斬妻子緣坐財產入官如將硝黃濟匪以通賊論知情故縱及隱匿不首並與犯同罪至死減一等俟軍務完竣仍照舊例辦理 \\n 214.06 \\n 內地人民窩囤興販硫黃十斤以下杖一百十斤以上杖六十徒一年二十斤以上以次遞加五十斤以上杖一百流二千里八十斤以上杖一百流二千五百里一百斤杖一百流三千里百斤以上發近邊充軍若甫經窩囤尚未興販減興販罪一等焰硝每二斤作硫黃一斤科斷硝黃入官鄰保知情不首杖一百不知情杖八十挑夫船戶知情不首減本犯罪二等知情分贓與犯同罪贓重以枉法從重論首報人免罪仍照硝黃入官價值向本犯另追給賞如合成灰藥賣與鹽徒不問斤數多寡發近邊充軍其本省銀匠藥浦染房需用硝黃每次不許過十斤令其呈明地方官批限買完繳銷違者以私囤論 \\n 214.07 \\n 凡民間如有私製籐牌者杖一百失察之地方文武官照失察私藏鳥鎗例議處 \\n 214.08 \\n 私鑄紅衣等大小炮位及檯鎗者不論官員軍民人等及鑄造匠役一併處斬妻子給付功臣之家為奴家產入官鑄造處所鄰佑房主里長等知情不首者俱擬絞監候專管文武官革職兼轄文武官及該督撫提鎮俱交該部議處其私藏炮位及檯鎗之犯除訊有不法重情仍照各律例從重定擬外如訊無別情僅止私藏者即於私鑄罪上減一等杖一百流三千里失察之地方官交部分別議處 \\n 214.09 \\n 京城製造花爆之家於地方保甲門牌內註明業花爆字樣止准售賣花爆不准售賣火藥如違例售賣火藥數不足十斤者笞五十十斤杖六十每十斤加一等至五十斤以上者杖一百徒三年其應需硝黃如不由官行官店承買者照私囤例治罪 \\n 214.10 \\n 四川雲南貴州所產黑鉛除由官採辦外其餘無論在廠在店一律嚴禁出境如違例私運照窩囤興販硫黃例治罪兵役知情徇隱減犯人罪一等受財故縱與犯人同罪贓重者以枉法從重論儻有濟匪情事以通賊論仍須人鉛並獲乃坐 \\n 『律』215.00縱放軍人歇役 \\n 1凡管軍千總把總及管隊軍吏縱放軍人出百里之外買賣或私種田土或隱占在己使喚空歇軍役[不行操備]者[計所縱放及隱占之軍數]一名杖八十每三名加一等罪止杖一百罷職若受財賣放者以枉法從重論所隱[縱放隱占賣放各項]軍人並杖八十若私使出境因而致死或被賊拘執者杖一百罷職發邊遠充軍至三名者絞[監候]本營專管官吏知情容隱不行舉問及虛作逃亡扶同報官者與犯人同罪[罪止杖一百發邊遠充軍]若管隊把總千總縱放軍人其本營專管官吏知情故縱或容隱不行舉問及本營專管官故縱軍人其千總把總管隊知而不首告者罪亦如之[私使出境而不首告者同罪] \\n 2若鈐束不嚴[原無縱放私使之情]致有違犯[或出百里或出外境私自歇役]及[原無知情容隱止]失覺舉者管隊名下一名把總名下五名千總名下十名本營專管官名下五十名各笞四十管隊名下二名把總名下十名千總名下二十名本營專管官名下一百名各名五十並留任不及數者不坐 \\n 3若武職官私家役使軍人不曾隱占歇役[妨廢操備]者一名笞四十每五名加一等罪止杖八十 \\n 4並每名計一日追雇工銀[八分五釐五毫]入官 \\n 5若有吉凶借使者勿論 \\n 條例 \\n 215.01 \\n 凡軍士下班之日其本管官員擅撥與人做工等項役使照私役軍人本律發落[按一名笞四十每五名加一等罪止杖八十] \\n 『律』216.00公侯私役官軍 \\n 凡公侯非奉特旨不得私自呼喚官軍前去役使違者初犯再犯免罪三犯奏請區處其官軍聽從及不出征時輒於公侯之家門首伺立者官各杖一百罷職發邊遠充軍軍人同罪[伯爵有犯亦准此律奏請] \\n 『律』217.00從征守禦官軍逃 \\n 1凡官軍[已承調遣]從軍征討私逃還家及逃往他所者初犯杖一百仍發出征再犯者絞[監候]知[在逃之]情窩藏者[不問初犯再犯]杖一百充軍[原籍及他所之]里長知而不首者杖一百若[征討事畢]軍還[官軍不同振旅]而歸者減[在逃]五等因而在逃者杖八十若在京軍人逃者初犯杖九十各處守禦城池軍人逃者初犯杖八十俱發充伍再犯[不問京外]並杖一百俱發邊遠充軍三犯者絞[監候]知[在逃之]情窩藏者與犯人同罪罪止杖一百充[附近]軍[不在邊遠處絞之限]里長知而不首者各減[窩藏]二等[從杖罪減科罪止杖八十其從征軍與守禦軍]本管頭目知情故縱者各[隨所犯次數]與同罪罪止杖一百罷職附近充軍其[征守]在逃官軍[自逃日為始]一百日內能自出官首告者[不問初犯再犯]免罪若在限外自首者減罪二等但於隨處官司首告者皆得准理[准免罪及減罪二等] \\n 2若各營軍人[不著本伍]轉投別營當軍者同逃軍論[或初犯再犯皆依止文律科斷] \\n 條例 \\n 217.01 \\n 將弁在營潛逃者嚴拏正法隨征兵丁無論協勦鄰封及備防本省有私逃者領兵將弁即將姓名數目知照該兵丁本營及原籍一體嚴拏獲日審訊明確擬斬立決其在軍務未竣以前投首者改發各省駐防給官兵為奴如在配脫逃被獲用重枷枷號三箇月杖責管束若在軍務告成以後投首者依隨征脫逃例擬斬立決仍援引金川逃兵投首發遣新疆例奏請定奪蒙恩免死減發者亦改發駐防給官兵為奴如再脫逃請旨即行正法至在途患病及打仗受傷或迷失路徑與落後有因並非有心脫逃若在軍務未竣以前投首照自首律免罪被獲者杖一百徒三年在軍務告成以後投首亦杖一百徒三年被獲者改發各省駐防給官兵為奴[按與留養門內一條參看]在配脫逃被獲仍枷責管束其跟隨餘丁有偷盜馬匹軍器及衣服銀兩潛逃者亦擬斬立決如有投首照兵丁投首按軍務已未告竣分別問擬其並無偷盜情事有心脫逃之餘丁無論軍務已未告竣被獲者俱改發極邊足四千里充軍到配加枷號三箇月在配脫逃被獲亦照前枷責管束其自行投首並篤疾者無論軍務已未告竣俱杖一百流三千里如落後有因無論軍務已未告竣投首者免罪被獲者杖一百枷號一箇月仍向犯屬及中保人追原雇價值給主[按與竊盜門隨駕官員跟役逃回一條參看]勇丁脫逃亦照兵丁例一律辦理至駐防官兵私逃應銷除本身旗檔如落後有因並非有心脫逃免其銷檔潰散兵丁一概不准收標該管將弁知情容隱任令冒餉或該兵丁逃後改易姓名朦混入營食餉者除本犯罪外知情容隱及失察該管將弁堩交部分別議處 \\n 217.02 \\n 各處守禦兵丁有拐帶餉米馬匹脫逃者計贓照常人盜官物律加一等治罪如拐帶同營餉銀計贓照竊盜加一等所拐帶餉米等項仍向該犯家屬名下照數追賠知情容留之人同罪 \\n 217.03 \\n 旗丁不拘重運回空如有無故潛逃棄船中途不顧者照守禦官軍在逃律治罪仍於面上刺「逃丁」二字 \\n 217.04 \\n 凡駐防兵丁逃走除照例報部外該駐防處開明逃人年貌知照該犯本旗及沿途有滿洲兵丁處所並附近省分一體嚴拏其窩家人等及失察各官堩照例究治 \\n 217.05 \\n 京外在伍兵丁脫逃該營立即通移各標協營一體查拏定限一百日實力嚴緝務獲其有自知畏悔於限內投回者杖一百枷號一箇月不准入伍若被緝獲及逾限投回者除枷責不准入伍外俱照例刺字 \\n 217.06 \\n 派往伊犁等處換防種地之滿漢各項兵丁初次犯逃自行投回者枷號三箇月滿日鞭責交該管官嚴行管束如被拏獲用重枷枷號五箇月痛加責懲折磨差使若逃走二次及在原派處所曾經犯逃移駐伊犁之後復行逃走者自行投回應俱用重枷枷號五箇月痛加責懲折磨差使如被拏獲者即行正法 \\n 『律』218.00優恤軍屬 \\n 凡陣亡病故官軍回鄉家屬[應給]行糧腳力[經過]有司不即應付者[以家屬到日為始]遲一日笞二十每三日加一等罪止笞五十 \\n 條例 \\n 218.01 \\n 凡八旗陣亡人等妻室內查有無子嗣或子嗣樨幼又無家人食糧者伊夫原係職官給原官半俸祿米石如係兵丁給食一半錢糧米石若陣亡之人並無妻室其父母別無子嗣又無錢糧可依賴為生者亦照此例行 \\n 『律』219.00夜禁 \\n 1凡京城夜禁一更三點鐘聲已靜[之後]五更三點鐘聲未動[之前]犯者笞三十二更三更四更犯者笞五十外郡城鎮各減一等其[京城外郡因]公務急速[軍民之家有]疾病生產死喪不在禁限 \\n 2其暮鐘未靜曉鐘已動巡夜人等故將行人拘留誣執犯夜者抵罪 \\n 3若犯夜拒捕及打奪者杖一百因而毆[巡夜]人至折傷以上者絞[監候]死者斬[監候][拒捕者指犯夜人打奪者旁人也若巡夜人誣執犯夜因而拒捕互毆至死者以凡鬥毆論] \\n 條例 \\n 219.01 \\n 凡八旗兵丁無故在城外夜宿者杖八十"}
{"章节": "兵律-廄牧", "正文": "兵律-廄牧 \\n  \\n 『律』227.00牧養畜產不如法 \\n 凡牧養[官]馬牛駝鸁驢羊並以一百頭為率若死者損者失者各從實開報死者即時將皮張鬃尾入官牛筋角皮張亦入官其[管牧]牧長牧副每[馬牛駝]一頭各笞三十每三頭加一等過杖一百每十頭加一等罪止杖一百徒三年羊減馬三等[四頭笞一十每三頭加一等過杖一百每十頭加一等罪止杖七十徒一年半]驢鸁減馬牛駝二等[一頭笞一十每三頭加一等過杖一百每十頭加一等罪止杖八十徒二年]若胎生不及時日而死者灰醃並年老而自死者看視明白不坐若失去賠償損傷不堪用減死者一等坐罪其死損數目並不准除 \\n 條例 \\n 227.01 \\n 解送軍營馬匹倒斃其分起解送之文武各員照軍營賠補馬匹之數每百匹准其倒斃三匹如倒斃三匹以上至二十匹者交部照例分別議處二十匹以上者杖一百三十匹以上者杖六十徒一年三十五匹以上者杖七十徒一年半如四十匹以上者杖八十徒二年四十五匹以上者杖九十徒二年半五匹以上者杖一百徒三年如有盜賣別情計贓以監守自盜論至總理督解之員合其督解總數按其倒斃多寡亦即照此分別議處治罪若知盜賣之情而故縱者罪同 \\n 『律』228.00孳生馬匹 \\n 凡牧長管領騍馬一百匹為一群每年三群孳生駒一百匹若一年之內止有駒八十匹者笞五十七十匹者杖六十典牧官不為用心提調者[致孳生不及數]各減三等太僕寺官又減典牧官罪二等 \\n 條例 \\n 228.01 \\n 凡上駟院太僕寺所管遊牧馬群每三年整頓一次不論騍馬兒馬馬駒每三匹內合算當孳生馬一匹除合算正額外多孳生一百六十匹以者為頭等八十匹以上者為二等一匹以上者為三等牧長牧副分別給賞若合算正額內少孳生五十匹以下者牧長罰馬五匹牧副各笞四十一百匹以下者牧長罰馬七匹牧副各笞五十一百匹以上者牧長罰馬九匹牧副各杖六十騸馬群倒斃少者賞多者罰相半者免議賞罰之數視騍馬群第三等例其各馬群賞罰相半者總管官免議賞多者按群給賞罰多者按群受罰 \\n 『律』229.00驗畜產不以實 \\n 凡[官司]相驗分揀[相驗其美惡而分別揀選以定高下]官馬牛駝鸁驢不以[美惡之]實者一頭笞四十每三頭加一等罪止杖一百驗羊不以實減三等若因[驗畜不實]而價有增減者計所增[虧官]減[損民]價坐贓論入己者以監守自盜論各從重科斷[不實罪重從不實坐贓自盜罪重從自盜坐贓] \\n 條例 \\n 229.01 \\n 州縣起解備用馬匹各要經由該管官驗中起解若有馬販交通官吏醫獸人等兜攬作弊者問罪枷號一箇月發近邊充軍 \\n 『律』230.00養療瘦病畜產不如法 \\n 凡養療瘦病[官]馬牛駝鸁驢不如法[無論頭數]笞三十因而致死者一頭笞四十每三頭加一等罪止杖一百羊減三等 \\n 『律』231.00乘官畜脊破領穿 \\n 凡官馬牛駝贏驢乘駕不如法而[致]脊破領穿瘡圍繞三寸者笞二十五寸以上笞五十[並坐乘駕之人]若牧養瘦者計百頭為率十頭瘦者牧養人及牧長牧副各笞二十每十頭加一等罪止杖一百羊減三等典牧官各隨所管牧長多少通計科罪[亦以十分為率]太僕寺官各減典牧官罪三等 \\n 條例 \\n 231.01 \\n 車駕行幸所需馬匹車輛及校尉等所乘馬匹俱令該管職事人員親身關領嚴行約束若校尉當差人役趕車步軍將馬匹不按時飲水餧草私自濫行馳驟或在沿途或到處所倒斃走失者各杖一百躦病損傷者減二等 \\n 『律』232.00官馬不調習 \\n 凡牧馬之官聽乘官馬而不調習者一匹笞二十每五匹加一等罪止杖八十 \\n 『律』233.00宰殺馬牛 \\n 1凡私宰自己馬牛者杖一百駝鸁驢杖八十筋角皮張入官誤殺及病死者不坐 \\n 2若故殺他人馬牛者杖七十徒一年半駝鸁驢杖一百[官畜產同]若計贓重於本罪者准盜論[追價給主係官者准常人盜官物斷罪並免刺]若傷而不死不堪乘用及殺豬羊等畜者計[殺傷所]減[之]價亦准盜論各追賠所減價錢[完官給主]價不減者笞三十其誤殺傷者不坐罪但追賠減價 \\n 3為從者[故殺傷]各減一等[官物不分首從] \\n 4若故殺緦麻以上親馬牛駝鸁驢者與本主私宰罪同[追價賠主]殺豬羊等畜者計減價坐贓論罪止杖八十其誤殺及故傷者俱不坐但各追賠減價 \\n 5若官私畜產毀食官私之物因而殺傷者各減故殺傷三等追賠所減價[還畜主]畜主賠償所毀食之物[還官主] \\n 6若故放官私畜產損食官私物者笞三十[計所食之]贓重[於本罪]者坐贓論[罪止杖一百徒三年]失[防]者減二等各賠所損物[還官主] \\n 7若官畜產[失防]毀食官物者止坐其罪不在賠償之限 \\n 8若畜產欲觸觝踢咬人登時殺傷者不坐罪亦不賠償[兼官私] \\n 條例 \\n 233.01 \\n 凡屠戶將堪用牲畜買去宰殺者雖經上稅仍照故殺他人駝鸁律杖一百若將竊盜所偷堪用牲畜不上稅買去宰殺者與竊盜一體治罪如竊盜罪名輕於宰殺者仍從重依宰殺本例問擬免刺不得以盜殺論 \\n 233.02 \\n 凡宰殺耕牛私開圈店及販賣與宰殺之人初犯俱枷號兩箇月杖一百若計隻重於本罪者照盜牛例治罪免刺罪止杖一百流三千里再犯發附近充軍殺自己牛者枷號一箇月杖八十其殘老病死者勿論失察私宰之地方官照失察宰殺馬匹例分別議處若能拏獲究治免其處分 \\n 233.03 \\n 開設湯鍋宰殺堪用馬一二匹者枷號四十日責四十板三四匹者杖六十徒一年五匹以上每馬四匹遞加一等至三十匹者杖一百流三千里三十匹以上者發雲貴兩廣煙瘴少輕地方交與地方官嚴行管束[若旗人有犯亦計匹論罪一匹至四匹者俱枷號四十日五匹以上每四匹遞加一等加枷號五日至三十匹以上者發黑龍江當差]牙行及賣馬之人知情者照數各減宰馬人罪一等至三十匹以上者堩發附近充軍其徒罪以下再犯及知情賣與者俱不計匹數堩發近邊充軍失察之地方官按數分別議處 \\n 233.04 \\n 附京州縣及京汛地方有窩藏偷竊馬匹開設馬窯子宰剝者實發雲貴兩廣極邊煙瘴充軍失察之官弁照例議處 \\n 『律』234.00畜產咬踢人 \\n 1凡馬牛及犬有觸觝踢咬人而[畜主]記號拴繫不如法若有狂犬不殺者笞四十因而殺傷人者以過失論[各准鬥毆殺傷收贖給主]若故放令殺傷人者減鬥毆殺傷一等[親屬有犯者依尊卑相毆殺傷律]其受雇醫療畜產[無制控之術]及無故[人自]觸之而被殺傷者不坐罪 \\n 2若故放犬令殺傷他人畜產者各笞四十追賠所減價錢[給主] \\n 『律』235.00隱匿孳生官畜產 \\n 凡牧養係官馬鸁驢等畜所得孳生限十日內報官若限外隱匿不報計[所隱匿之價為]贓准竊盜論[止杖一百流三千里]因而盜賣或[將不堪孳生]抵換者並以監守自盜論罪[不分首從併贓至四十兩雜犯斬]其典牧官太僕寺官知情不舉與犯人同罪不知者俱不坐[買主知情以故買盜贓科匿賣抵換之物還官] \\n 條例 \\n 235.01 \\n 凡屯莊居住旗人莊頭畜養馬匹各用該旗印烙無印烙者察出將馬入官養馬之人杖一百屯領催不行察出者笞五十首報免罪 \\n 235.02 \\n 口外群內馬匹盜賣抵換照監守自盜律科罪若將有太僕寺滿字印烙馬匹明知故買者與犯人同罪 \\n 『律』236.00私借官畜產 \\n 凡監臨[官吏]主守[之人]將係官馬牛駝鸁驢私自借用或轉借與人及借之者[不論久近多寡]各笞五十驗[計借過]日[期]追雇賃錢入官若計雇賃錢重[於笞五十]者各坐贓論加一等[雇錢不得過其本價官畜死依毀棄官物在場牽去依常人盜] \\n 『律』237.00公使人等索借馬匹 \\n 凡公使人等承差經過去處[除應付腳力外]索借有司官馬匹騎坐者杖六十驢鸁笞五十官吏應付者各減一等罪坐所由[應付之人]"}
{"章节": "兵律-郵驛", "正文": "兵律-郵驛 \\n  \\n 『律』238.00遞送公文 \\n 1凡鋪兵遞送公文晝夜須行三百里稽留三刻笞三十每三刻加一等罪止笞五十其公文到鋪不問角數多少[鋪司]須要隨即[附籍遣兵]遞送不許等待後來文書違者鋪司笞二十 \\n 2其鋪兵遞送公文若磨擦及破壞封皮不動原封者一角笞二十每三角加一等罪杖六十若損壞公文[不動原封者]一角笞四十每二角加一等罪止杖八十若沈匿公文及拆動原封者一角杖六十每一角加一等罪止杖一百若事干軍情機密文書[與漏泄不同]不拘角數即杖一百有所規避而沈拆者各從重論[避規罪重從規避沈拆罪重問沈拆]其鋪司不告舉者與犯人同罪若已告舉而所在官司不即受理施行者各減犯人罪二等 \\n 3其各縣鋪長專一於概管鋪分往來巡視提調官吏每月一次親臨各鋪刷勘若[有姦弊]失於檢舉者通計公文稽留及磨擦破壞封皮不動原封十件以上鋪長笞四十提調吏典笞三十官笞二十若損壞及沈匿公文若拆動原封者[鋪長]與鋪兵同罪提調吏典減一等官又減一等府州提調官吏失於檢舉者各減一等 \\n 條例 \\n 238.01 \\n 無印信文字不許入遞 \\n 238.02 \\n 各省驛詀遞送公文令管站官各立印信號簿上站號簿用下站官印於每月底彼此移明查考儻有沈匿稽延等情即行詳報該管上司據實題參不得故為容隱其沈匿平常公文馬夫照鋪兵律治罪提調官吏依律遞減若事干軍情機密文書而沈匿者不計角數馬夫杖六十徒一年提調吏典杖一百革役司驛官革職如有所規避者從重論 \\n 238.03 \\n 凡軍臺文報如有將有報匣夾板及兵部加封事件擅敢拆動以致漏洩事情者該管大臣立即查究供證明確無論官兵馬夫即按軍法從事[按此指題奏摺報而言吏部則例係往來摺報]其專管臺詀文武員弁革職拏問管轄臺站大員交部議處至軍營來往文移札稟有關軍需糧餉調遣兵馬及陞調參革官員等項[按此指文移札稟而言處分例同]發遞時俱用釘封鈐蓋印信如臺站書吏人等私自拆閱者查出究明問擬滿流臺站官弁交部分別議處 \\n 238.04 \\n 刑部咨行各省立決人犯公文俱釘封嚴固封面註明件數並由馬上飛遞字樣派筆帖式一員送交兵部加封發驛馳遞 \\n 238.05 \\n 馬上飛遞公文如有遺失除將馬夫照例治罪外該地方官一面詳報該管上司一面徑報原發衙門查核補給 \\n 『律』239.00邀取實封公文 \\n 1凡在外大小各衙門官但有入遞進呈實封公文至御前[下司被上司非理陵虐亦許據實封奏]而上司官令人於中途急遞鋪邀截取回者不拘遠近從本鋪鋪司鋪兵赴所在官司告舉隨即申呈上司轉達該部奏聞追究[邀截之情]得實斬[監候][邀截進表文比此]其鋪司鋪兵容隱不告舉者各杖一百若已告舉而所在官司不即受理施行者罪亦如之 \\n 2若邀取實封至六部察院公文者各減二等[下司畏上司劾奏而邀取者比此] \\n 『律』240.00鋪舍損壞 \\n 凡急遞鋪舍損壞不為修理雜物不完鋪兵數少不為補置及令老弱之人當役者鋪長笞五十有司提調官吏各笞四十 \\n 條例 \\n 240.01 \\n 急遞鋪每一十五里設置一所每鋪設鋪兵四名鋪司一名於附近有丁力糧近一石之上二石之下者點充須要少壯正身與免雜泛差役每鋪置備各項雜物十二時輪日晷牌子一箇紅綽屑一座並牌額鋪冊二本[上司行下一本各府申上一本]遇夜常明燈燭鋪兵每名合備雜物夾板一副鈴襻一副纓鎗一副油絹三尺軟絹包袱一條箬帽簑衣各一件紅悶棍一條回冊一本 \\n 『律』241.00私役鋪兵 \\n 凡各衙門一應公差人員[於經過所在]不許差使鋪兵挑送官物及私己行李違者笞四十每名計一日追雇工銀八分五釐五毫入官 \\n 『律』242.00驛使稽程 \\n 1凡出使馳驛違限常事一日笞二十每三日加一等罪止杖六十軍情重事加三等因而失誤軍機者斬[監候]若各驛官故將好馬藏匿[及]推故不即應付以致違限者對問明白[即以前應得笞杖斬]罪坐驛官其遇水漲路道阻礙經行者不坐 \\n 2若驛使承受官司文書誤不依[原行]題寫[所在公幹]去處錯去他所而違限者減二等[四日笞一十每三日加一等罪止笞四十]事干軍務者不減若由[原行]公文題寫錯者罪坐題寫之人驛使不坐 \\n 條例 \\n 242.01 \\n 凡官員因軍務差遣及自軍前赴京齎奏軍情儻經過地方不照依勘合火牌糧單隨即供應驛馬廩給不為預備公館以致遲誤者按遲誤事情巨細將本城長官及所派催辦驛馬糧餉官俱題參交部察議擬罪若長官他出不在本城而有遲誤者其委託怠玩亦不得免罪仍交部察議 \\n 242.02 \\n 凡齎奏不騎騎驛馬違限十日以內者免罪十日以外係常事笞三十密事笞四十 \\n 242.03 \\n 各處水馬驛遞運所夫役鋪兵及巡檢司弓兵若有用強包攬不容正身著役多取工錢致將公文稽遲沉匿及攪擾衙門者發附近充軍其官吏鋪長通同縱容者各照違制律治罪失於覺察者交部議處若不曾用強多取工錢者不在此例[多取工錢問求索計贓以不枉法論] \\n 『律』243.00多乘驛馬 \\n 1凡出使人員應乘驛船驛馬數外多乘一船一馬者杖八十每一船一馬加一等若應乘驢而乘馬及應乘中等下等馬而勒要上等馬者杖七十因而毆傷驛官者各加一等[至折齒以上依鬥毆論]若驛官容情應付者各減犯人罪一等其應乘上等馬而驛官卻與中等下等馬者罪坐驛官本驛如無上等馬者勿論 \\n 2若[出使人員]枉道馳驛及經驛不換船馬者杖六十因而走死驛馬者加一等追償馬匹還官 \\n 3其事非警急不曾枉道而走死驛馬者償而不坐 \\n 4若軍情警急及前驛無船馬倒換者不坐不償[亦究不倒換緣由] \\n 條例 \\n 243.01 \\n 勘合之外如敢多給一夫一馬許前途州縣據實揭報都察院糾參儻容情不揭別經揭報一併治罪其差使至境硬派民間牲口者照違例妄索民夫例該管官揭報督撫提參審明後分別議處治罪 \\n 243.02 \\n 凡指稱勳戚文武大臣近侍官員姻黨族屬家人名目虛張聲勢擾害經過軍衛有司驛遞衙門占宿公館索取人夫馬匹車輛財物等項及姦徒詐稱勢要衙門乘坐黑樓等船隻懸掛牌面希圖免稅誆騙違法者徒罪以上俱於所犯地方枷號一箇月發近邊充軍杖罪以下枷號一箇月發落[索取財物問求索希圖免稅問匿稅誆騙違法問詐稱見任官家人於所部內得財] \\n 243.03 \\n 凡馳驛官員縱容差官跟役毆罵驛官驛夫或並無急務走死驛馬並額馬既足故行越站以及索詐財物者該地方官驛官一面申詳上司一面具報該部察究得實官員革職差官人等拏送刑部從重治罪若無勘合火牌謊稱公差支取夫馬船隻及索詐財物者亦俱拏送刑部從重治罪其不照依所定程途枉道擾驛者係官交該部議處差役杖一百 \\n 243.04 \\n 水驛一應差船如有派撥埠頭扣剋官價入己者計贓照侵盜錢糧例問擬各衙門鄉親來往並書吏人等濫捉民船輒用旗鎗燈籠假借本管官官銜者照無官而詐稱有官律杖一百徒三年 \\n 『律』24.400多支廩給 \\n 凡出使人員多支領廩給者計贓以不枉法論[分有祿無祿]當該官吏與者減一等強取者以枉法論官吏不坐[多支口糧比此] \\n 條例 \\n 244.01 \\n 各處地方如遇外國人入貢經過驛遞即便察照勘合應付不許容令買賣連日支應違者按律治罪 \\n 『律』245.00文書應給驛而不給 \\n 1凡朝廷調遣軍馬及報警急軍務至邊將若邊將及各衙門飛報軍情詣朝廷[實封]文書故不遣使給驛[而入遞]者杖一百因而失誤軍機者斬[監候] \\n 2若進賀表箋及賑救饑茺申報災異取索軍需之類重事故不遣使給驛者杖八十[失誤軍機仍從重論]若常事不應給驛而故給驛者笞四十 \\n 『律』246.00公事應行稽程 \\n 凡公事有應起解官物囚徒畜產差人管送而輒稽留及一切公事有期限而違者一日笞二十每三日加一等罪止笞五十若起解軍需隨征供給而管送[兼稽留]違限者各加二等罪止杖一百以致臨敵缺乏失誤軍機者斬[監候]若承差人誤不依題寫去處錯去他所以致違限者減[本罪]二等事干軍務者不減[或笞或杖或斬照前科罪]若由公文題寫錯[而違限]者罪坐題寫之人承差人不坐 \\n 條例 \\n 246.01 \\n 夫役工匠人等遇有緊要差使傳集公所立待應用如不遵官長約束為匪不法逞刁挾制因而率眾颺散以致誤差審明為首者擬斬監候為從堩枷號一箇月杖一百儻係偶爾違禁干犯賭博鬥毆等事並未挾制官長颺散誤差者仍按本律治罪 \\n 『律』247.00占宿驛舍上房 \\n 凡公差人員出外幹辦公事占宿驛舍正廳上房者笞五十[正廳上房待品官上客] \\n 『律』248.00乘驛馬齎私物 \\n 凡出使人員應乘驛馬除隨身衣[服器]仗外齎帶私物者十斤杖六十每十斤加一等罪止杖一百驛驢減一等[所帶]私物入官[致死驛馬者依本律] \\n 條例 \\n 248.01 \\n 奉差員役至頭站時該驛員即將應背之包稱准斤數開明印單遞送前途其每夜住宿之站該驛員詳加查估如果照例裝載即於印單填寫某站驗明並無重包字樣日間所過驛站驗單應付如前站徇隱重包經後站察出詳報該差員役照律治罪徇隱驛員一併議處 \\n 248.02 \\n 積慣漁利姦商寄託年班進京回子夾帶私貨者除數在五百斤以內仍照舊律分別擬杖外如數至六百斤杖六十徒一年每百斤加一等罪止杖一百流三千里貨物照律入官 \\n 『律』249.00私役民夫檯轎 \\n 1凡各衙門官吏及出使人員役使人民檯轎者杖六十有司應付者減一等若豪富[庶民]之家[不給雇錢以勢]役使佃客檯轎者罪亦如之每名計一日追給雇工銀八分五釐五毫 \\n 2其民間出錢雇工者不在此限 \\n 條例 \\n 249.01 \\n 凡內府官員執事之人及各部院衙門官員人等並無印信憑據詐欺索取民夫等項該地方官即行拘拏一面申報該督撫具題一面申報該部審實係官革職係領催執事人等拏送刑部從重治罪拏首之地方官交部議敘 \\n 249.02 \\n 凡兵部勘合欽差大臣及督撫入境學差試差知府下縣盤查及他縣奉督撫差委盤查者准其動用民夫其餘概不准用儻有違例妄索者著該管官即行揭報督撫題參若該管官違例濫應發覺之日照例治罪 \\n 『律』250.00病故官家屬還鄉 \\n 凡軍民官在任以理病故家屬無力不能還鄉者所在官司差人管領應付[車船夫馬]腳力隨程驗[所有家]口官給行糧遞送還鄉違而不送者杖六十 \\n 條例 \\n 250.01 \\n 縣丞以下等官參革離任或告病身故實係窮苦不能回籍者該督撫於存公項內酌給還鄉路費每年造冊報銷 \\n 『律』251.00承差轉雇寄人 \\n 1凡承差起解官物囚徒畜產不親管送而雇人寄人代領送者杖六十因而損失官物畜產及失囚者依[本]律各從重論[損失重問損失輕則仍科雇寄]受雇受寄人各減[承差人]一等 \\n 2其同差人自相替者放者各笞四十取財者[承替取放者貼解之物]計贓以不枉法論若事有損失者亦依損失官物及失囚律追斷不在減等之限[若侵欺故縱各依本律替者有犯管送人不知情不坐] \\n 條例 \\n 251.01 \\n 起解人犯每名選差的役二名管押兵丁二名護送若兵役派不足數及雇人代解許兵役互相稟報本管官知會原派衙門查究補派若兵役知而不舉將兵役及承派之書吏弓兵俱杖一百革役其經由前途文武各官按批查點有缺少及代解等弊即詳報督撫將原派官弁參處其缺少頂替之兵役照承差起解囚徒雇人代送律杖六十革役如前途各官隱匿不報別經發覺題參議處 \\n 『律』252.00乘官畜產車船附私物 \\n 1凡因公差應乘官馬牛駝鸁驢者[各衙門自撥官馬不得馳驛而行者]除隨身衣仗外私駝物不得過十斤違者五斤笞一十每十斤加一等罪止杖六十[不在乘驛馬之條] \\n 2其乘船車者私載物不得過三十斤違者十斤笞一十每二十斤加一等罪止杖七十家人隨從者不坐若受寄私載他人物者寄物之人同罪其物並入官當該官司知而容縱者與同罪不知者不坐若應合遞運家小[如陣亡病故官軍及軍民官在任以理病故]者[雖有私帶物件]不在此限 \\n 條例 \\n 252.01 \\n 漕船旗丁每船准帶土宜一百石頭舵二人每人准帶三石水手無論人數准其共帶二十石其回空船隻舵水人等准帶梨棗六十石沿途過淺盤剝責令自備腳價例外多帶者照數入官監兌糧儲等官水次先行搜檢督押糧道及府佐官員沿途稽查經過儀徵淮安天津等處聽趲運鎮道官盤詰經盤官員徇情賣法一併參治[多帶問違制徇情賣法問聽從囑託事已施行受財問枉法出錢之人問行求] \\n 252.02 \\n 漕運船隻除運軍自帶土宜貨物外若附搭客商勢要人等酒麵糯米花草竹木板片器皿貨物者將本船運軍並附載人員依律治罪貨物入官其押運官有犯交部議處[附載人員依違制運軍與運官有贓問枉法無贓止問違制] \\n 252.03 \\n 沿河一帶陞除外任及內外公差官員若有乘坐在官船隻[一事]興販私鹽[二事]起撥人夫[三事]並帶去無籍之徒辱罵鎖綁官吏勒要銀兩者督撫巡河巡鹽管河管閘等官即便拏問干礙應奏官員奏請提問其軍衛有司驛遞衙門若有懼勢應付者參究治罪[三事不備不引此例止一事依本律論] \\n 『律』253.00私借驛馬 \\n 凡驛官將驛馬私自借用或轉借與人及借之者各杖八十驛驢減一等驗[計]日追雇賃錢入官若計雇賃錢重[於私借之罪]者各坐贓論加二等"}
{"章节": "刑律-賊盜上之一", "正文": "刑律-賊盜上之一 \\n  \\n 『律』254.00謀反大逆 \\n 凡謀反[不利於國謂謀危社稷]及大逆[不利於君謂謀毀宗廟山陵及官闕]但共謀者不分首從[已未行]皆凌遲處死[正犯之]祖父父子孫兄弟及同居之人[如本族無服親屬及外祖父妻父女06之類]不分異姓及[正犯之期親]伯叔父兄弟之子不限[已未析居]籍之同異[男]年十六以上不論篤疾廢疾皆斬其[男]十五以下及[正犯之]母女妻妾姊妹若子之妻妾給付功臣之家為奴[正犯]財產入官若女[兼姊妹]許嫁已定歸其夫[正犯]子孫過房與人及[正犯之]聘妻未成者俱不追坐[上止坐正犯兄弟之子不及其孫餘律文不載並不得株連]知情故縱隱藏者斬有能捕獲[正犯者]民授以民官軍授以軍職[量功授職]仍將犯人財產全給充賞知而首告官為捕獲者止給財產[雖無故縱但]不首者杖一百流三千里[未行而親屬告捕到官正犯與緣坐人俱同自首免已行惟正犯不免餘免非親屬首捕雖未行仍依律坐] \\n 條例 \\n 254.01 \\n 反逆案內律應問擬凌遲之犯其子孫訊明實係不知謀逆情事者無論已未成丁堩解交內務府閹割發往新疆等處給官兵為奴如年在十歲以下者牢固監禁俟年屆十一歲時再行解交內務府照例辦理內務府大臣遇有解到閹割人犯即遴派司員認真看驗並出具無弊切結送交刑部再行覆驗如有情弊即行奏參務須查驗明確再交兵部發往新疆給官兵為奴至其餘律應緣坐男犯並非逆犯子孫年在十六歲以上者發往新疆等處給官兵為奴如年在十五歲以下者牢固監禁俟成丁時再行發遣緣坐婦女發各省駐防給官員兵丁為奴其知情不首干連人犯仍依律擬流 \\n 254.02 \\n 除實犯反逆及糾眾戕官反獄倡立邪教傳徒惑眾滋事案內之親屬仍照律緣坐外其有人本愚妄書詞狂悖或希圖誆騙財物興立邪教尚未傳徒惑眾及編造邪說尚未煽惑人心並姦徒懷挾私嫌將謀逆重情捏造匿名揭帖冀圖誣陷比照反逆及謀叛定罪之案正犯照律辦理其家屬一概免其緣坐 \\n 254.03 \\n 反逆緣坐案內給功臣為奴人犯除有脫逃干犯別情照例從重辦理外其有伊主呈明不能養贍訊無別情者改發各省駐防為奴 \\n 『律』255.00謀叛 \\n 1凡謀叛[謂謀背本國潛從他國]但共謀者不分首從皆斬妻妾子女給付功臣之家為奴財產並入官[姊妹不坐]女許嫁已定子孫過房與人聘妻未成者俱不坐父母祖孫兄弟不限籍之同異皆流二千里安置[餘俱不坐]知情故縱隱藏者絞有能告捕者將犯人財產全給充賞知[已行]而不首者杖一百流三千里若謀而未行首者絞為從者[不分多少]皆杖一百流三千里知[未行]而不首者杖一百徒三年[未行則事尚隱秘故不言故縱隱藏] \\n 2若逃避山澤不服追喚者[或避差或犯罪負固不服非暫逃比]以謀叛未行論[依前分首從]其拒敵官兵者以謀叛已行論[依前不分首從律以上二條未行時事屬隱秘須審實乃坐] \\n 條例 \\n 255.01 \\n 叛案內律應緣坐流犯改發新疆酌撥種地當差如本犯未經到配以前身故妻子免遣至叛犯之孫如有年幼不便與父母拆離者聽其母隨帶撫養 \\n 255.02 \\n 凡審擬叛案如果謀叛情實在本省者取本犯確實口供原籍住址將該犯父母祖孫兄弟妻妾子女家屬財產俱察明嚴行看守詳開數目具題如係隔省確取本犯口供行文該地方官嚴拏看守有隱漏者該督撫即將該管官指名題參以憑議處 \\n 255.03 \\n 謀叛案內被脅入夥並無隨同焚汛戕官抗拒官兵情事一聞查拏悔罪自行投首者發新疆給官兵為奴 \\n 255.04 \\n 凡異姓人但有歃血定盟焚表結拜弟兄者照謀叛未行律為首者擬絞監候為從減一等若聚眾至二十人以上為首者擬絞立決為從者發雲貴兩廣極邊煙瘴充軍其無歃血盟誓焚表情事止序齒結拜弟兄聚眾至四十人以上為首者擬絞監候四十人以下二十人以上為首者杖一百流三千里不及二十人為首者杖一百枷號兩箇月為從各減一等若年少居首並非依齒序列即屬匪黨渠魁聚眾至四十人以上者首犯擬絞立決為從發雲貴兩廣極邊煙瘴充軍未及四十人者為首擬絞監候為從杖一百流三千里其有抗官拒捕持械格鬥等情無論人數多寡各按本罪分別首從擬以斬絞如為從各犯內審明實係良民被脅勉從結拜並無抗官拒捕等事者應於為從各本罪上再減一等僅止畏累出錢未經隨同結拜者照違制律杖一百其聞拏投首及事未發而自首者各照律例分別減免儻減免之後復犯結拜不許再首堩於應擬本罪上酌予加等應絞決者改擬斬決應絞候者改為絞決應發極邊煙瘴充軍者改發新疆酌撥種地當差應滿流者改為附近充軍應滿徒以下亦各遞加一等治罪其自首免罪各犯由縣造具姓名住址清冊責成保甲族長嚴行稽查約束仍將保人姓名登記冊內如有再犯即將保甲族長擬杖一百至結會樹黨陰作記認魚肉鄉民陵弱暴寡者不論人數多寡審實將為首者照兇惡棍徒例發極邊足四千里充軍為從減一等被誘入夥者杖一百枷號兩箇月各衙門兵丁胥役隨同結會樹黨陵弱暴寡者照為首例與起意糾結之犯一體擬軍鄉保地方明知不首或借端誣告者照例分別治罪該管文武各官失於覺察及捕獲之後有心開脫堩照例參處若止係鄉民酬社賽神偶然洽比事竣即散者不在此例 \\n 255.05 \\n 叛逆旗下人口照例交與該管衙門[按此謂內務府也]其民人叛犯之奴僕交與戶部入官 \\n 255.06 \\n 凡不逞之徒歃血訂盟轉相結連土豪市棍衙役兵丁彼倡此應為害良民據鄰佑鄉保首告地方官如不准理又不緝拏惟圖掩飾或至35起為盜抄掠橫行將地方文武各官革職從重治罪其平日失察首告之後不自隱諱即能擒獲之地方官免其議處至鄉保鄰佑知情不行首告者亦從重治罪如旁人確知首告者該地方官酌量給賞儻借端妄告者仍照誣告律治罪 \\n 255.07 \\n 閩粵等省不法匪徒潛謀糾結復興天地會名目搶勢拒捕者首犯與曾經糾人及情願入夥希圖搶劫之犯俱擬斬立決其並未轉糾黨羽或聽誘被脅素非良善者俱擬絞立決如平日並無為匪僅止一時隨同入會者俱發遣新疆酌擬種地當差俟數年後此風漸息仍照舊例辦理 \\n 255.08 \\n 凡內地漢回在回疆地方如有甘心薙髮從夷助逆者照謀叛不分首從律擬斬立決若係被脅薙髮並無隨同焚汎戕官抗拒官兵情事後經海罪投回者[按此與本門第三條同]實發雲貴兩廣極邊煙瘴充軍如有擅娶回婦者到配加枷號一年其並未薙髮從逆止於擅娶回婦者杖一百流二千里各解回內地按籍發配所娶回婦離異 \\n 255.09 \\n 滇省匪徒結拜弟兄除罪應徒流以上各犯仍照例辦理外其但係依齒序列不及二十人罪止枷杖者於本地方鎖繫鐵桿一年限滿開釋照例枷責交保管束如不悛改再繫一年儻始終怙惡不悛照棍徒擾害例嚴行辦理地方官每辦一案報明督撫臬司按季彙冊咨部開釋時亦報部查覈俟數年後此風稍息仍循舊例辦理 \\n 『律』256.00造妖書妖言 \\n 凡造讖緯妖書妖言及傳用惑眾者皆斬[監候][被惑人不坐不及眾者流三千里合依量情分坐]若[他人造傳]私有妖書隱藏不送官者杖一百徒三年 \\n 條例 \\n 256.01 \\n 凡妄布邪言書寫張貼煽惑人心為首者斬立決為從者皆斬監候若造讖緯妖書妖言傳用惑人不及眾者改發回城給大小伯克及力能管束之回子為奴至狂妄之徒因事造言捏成歌曲沿街唱和及以鄙俚褻嫚之詞刊刻傳播者內外各地方官即時察拏審非妖言惑眾者坐以不應重罪 \\n 256.02 \\n 凡坊肆市賣一應淫詞小說在內交與八旗都統都察院順天府在外交督撫等轉行所屬官弁嚴禁務搜板書盡行銷毀有行造作刻印者係官革職軍民杖一百流三千里市賣者杖一百徒三年買看者杖一百該管官弁不行查出者交與該部按次數分別議處仍不准借端出首訛詐 \\n 256.03 \\n 各省鈔房在京探聽事件捏造言語錄報各處者係官革職軍民杖一百流三千里該管官不行查出者交與該部按次數分別議處其在京貴近大臣家人子弟儻有濫交匪類前項事發者將家人子弟並不行約束之家主並照例議處治罪 \\n 『律』257.00盜大祀神御物 \\n 凡盜大祀[天曰]神[地曰]祇御用祭器帷帳等物及盜饗薦玉帛牲牢饌具之屬者皆斬[不分首從監守常人謂在殿內及已至祭所而盜者]其[祭器品物]未進神御及營造未成若已奉祭訖之物及其餘官物[雖大祀所用非應薦之物]皆杖一百徒三年若計贓重於本罪[杖一百徒三年]者各加盜罪一等[謂監守常人盜者各加監守常人盜罪一等至雜犯絞斬不加]並刺字 \\n 『律』258.00盜制書 \\n 1凡盜制書者[若非御寶原書止抄行者以官文書論]皆斬[不分首從] \\n 2盜各衙門官文書者皆杖一百刺字若有所規避者[或侵欺錢糧或受財買求之類]從重論事干[係]軍機[之]錢糧者皆絞[監候][不分首從] \\n 『律』259,00盜印信 \\n 凡盜各衙門印信者[不分首從]皆斬[監候][又偽造印信時憲書條例云欽給關防與印信同]盜關防印記者皆杖一百刺字 \\n 『律』260.00盜內府財物 \\n 盜內府財物者皆斬[雜犯但盜即坐不論多寡不分首從若財物未進庫止依盜官物論內府字要詳] \\n 條例 \\n 260.01 \\n 凡盜內府財物係御寶乘輿服御物者俱作實犯死罪其餘銀兩錢帛等物分別監守常人照盜倉庫錢糧各本例定擬 \\n 260.02 \\n 凡倫竊大內及圓明園避暑山莊靜寄山莊清漪園靜明園靜宜園西苑南苑等處乘輿服物者照例不分首從擬斬立決至偷竊各省行宮乘輿服物為首者擬絞監候為從者發雲貴兩廣極邊煙瘴充軍其偷竊行宮內該班官員人等財物仍照偷竊衙署例問擬若遇翠華臨幸之時有犯偷竊行官物件仍依偷竊大內服物例治罪 \\n 260.03 \\n 行竊紫禁城內該班官員人等財物不計贓數人數照偷竊衙署擬軍例上加一等發新疆酌撥種地當差贓重者仍從重論如臨時被拏拒捕殺人者不論金刃他物手足堩擬斬立決金刃傷人者擬斬監候他物傷人及執持金刃未傷人者擬絞監候手足傷人並執持器械非金刃亦未傷人者發新疆給官兵為奴其尋常鬥毆仍分別金刃他物手足及殺傷本例問擬 \\n 『律』261.00盜城門鑰 \\n 凡盜京城門鑰皆[不分首從]杖一百流三千里[雜犯]盜府州縣鎮城關門鑰皆杖一百徒三年盜倉庫門[內外各衙門]等鑰皆杖一百並刺字[盜皇城門鑰律無文當以盜內府物論盜監獄門鑰比倉庫] \\n 『律』262.00盜軍器 \\n 凡盜[人關領在家]軍器者[如衣甲鎗刀弓箭之類]計贓以凡盜論若盜[民間]應禁軍器者[如人馬甲傍牌火筒火炮旗纛號帶之類]與[事主已得]私有之罪同若行軍之所及宿衛軍人相盜入己者准凡盜論[若不入己]還充官用者各減二等 \\n 條例 \\n 262.01 \\n 拏獲偷盜軍器之犯除犯該流絞者仍依律辦理外其犯該徒杖者照竊盜贓加一等治罪仍於犯事處加枷號一箇月其當買軍器之人減本犯罪一等發落 \\n 『律』263.00盜園陵樹木 \\n 凡盜園陵內樹木者皆[不分首從]杖一百徒三年若盜他人墳塋內樹木者[首]杖八十[從減一等]若計[入己]贓重於[徒杖]本罪者各加盜罪一等[各加監守常人竊盜罪一等若未馱載仍以毀論] \\n 條例 \\n 263.01 \\n 車馬過陵者及守陵官民入陵者百步外不馬違者以大不敬論杖一百 \\n 263.02 \\n 凡山前山後各有禁限如紅樁以內盜砍樹株取土取石開30燒造放火燒山者比照盜大祀神御物律斬奏請定奪為從者發近邊充軍若紅樁以外官山界限以內除採樵枝葉仍照舊例毋庸禁止並民間修理房塋取土刨坑不及丈餘取用山上浮石長不及丈及砍取自種私樹者一概不禁外其有盜砍官樹開山採石掘地成濠開30燒造放火燒山在紅樁以外白樁以內者即照紅樁以內減一等為首問發近邊充軍從犯杖一百徒三年如在白樁以外青樁以內者為首杖一百徒三年從犯減一等杖九十徒二年半如在青樁以外官山以內者為首杖九十徒二年半從犯減一等杖八十徒二年計贓重於徒罪者各加一等官山界址在二十里以外即以二十里為限若在二十里以內即以官山所止之處為限弁兵受賄故縱如本犯罪應軍徒者與囚同罪贓重者計贓以枉法從重論本犯罪應斬決者將該弁兵等擬以絞決其未經得賄潛通信息致犯逃避本犯罪應軍徒者亦與囚同罪本犯罪應斬決者將該弁兵等減發極邊煙瘴充軍僅止疏於防範者兵丁杖一百官弁交部議處 \\n 263.03 \\n 私入紅樁火道以內偷打牲畜為首於附近犯事地方枷號兩箇月滿日改發極邊煙瘴充軍為從枷號一箇月杖杖一百徒三年其因起意在內偷牲遺失火種以致延燒草木者於附近犯事地方枷號兩箇月滿日發新疆酌撥種地當差為從枷號一箇月杖一百徒三年如延燒殿宇牆垣為首擬絞監候為從杖一百流三千里 \\n 263.04 \\n 凡旗民人等在紅樁以內偷穵人參至五十兩以上為首比照盜大祀神御物律斬奏請定奪為從發新疆給兵丁為奴二十兩以上為首發新疆給兵丁為奴為從杖一百流三千里十兩以上為首實發雲貴兩廣煙瘴地方充軍為從杖一百流二千里十兩以下為首發近邊充軍為從杖一百徒三年在紅樁以外白樁以內偷穵人參至五十兩以上者為首擬絞監候為從發近邊充軍二十兩以上為首實發雲貴兩廣煙瘴充軍為從杖一百流二千里十兩以上為首發邊充軍十兩以下為首杖一百流三千里為從俱杖一百徒三年在白樁以外青樁以內偷穵者照偷刨山場人參例分別治罪未得參者各於已得例上減一等知情販賣者減私穵罪一等不知者不坐得參人犯首從俱刺盜官參三字未得參及販賣者俱免刺字參物入官旗人有犯銷除旗檔照民人一律辦理弁兵受賄故縱本犯罪不應死者與犯人同罪贓重者計贓以枉法從重論本犯罪應斬決者為首之弁兵擬絞立決本犯罪應絞候者該弁兵發新疆分別當差為奴其止疏於防範者兵丁杖一百官弁交部議處 \\n 263.05 \\n 凡在陵寢圍牆以內盜砍樹木枝杈為首者先於犯事地方枷號兩箇月發近邊充軍其無圍牆之處如在紅樁以內盜砍者即照圍牆以內科罪若在紅樁以外白樁以內盜砍者為首杖一百徒三年如在白樁以外青樁以內為首杖一百堩枷號一箇月如在青樁以外官山以內為首杖一百為從各犯俱於首犯罪上各減一等問擬其圍牆以外並無白樁青樁者堩照官山以內辦理弁兵受賄故縱及潛通消息致犯逃避者各與囚同罪 \\n 263.06 \\n 凡子孫將祖父墳塋前列成行樹木及墳旁散樹高大株顆私自砍賣者一株至五株杖一百枷號一箇月六株至十株杖一百枷號兩箇月十一株至二十株杖一百徒三年計贓重者准竊加一等從其重者論二十一株以上者發邊遠充軍[如墳旁散樹並非高大株顆止問不應重杖]若係枯乾樹木不行報官私自砍賣者照不應重律杖八十看墳人等及奴僕盜賣者罪同盜賣墳塋之房屋碑石24瓦木植者子孫奴僕計贓並准竊盜罪加一等 \\n 263.07 \\n 盜砍他人墳樹初犯杖一百枷號一箇月再犯杖一百枷號三箇月計贓重於滿杖者照本律加竊盜罪一等犯案至三次者即照竊盜三犯本例計贓分別擬以軍流絞候其糾黨成群旬日之間疊次竊砍至六次以上而統計樹數又在三十株以上情同積匪者無論從前曾否犯案即照積匪猾賊例擬軍如連日竊砍在六次以下三次以上樹數在三十株以下十株以上者照積匪例量減擬徒仍各按竊盜本例刺字[其竊砍止一二次者從一科斷照前例問擬]盜賣他人墳塋之房屋碑石24瓦木植者計贓准竊盜論免刺字 \\n 263.08 \\n 姦徒知情私買墳塋樹木者係子孫盜賣其私買者減子孫盜賣罪一等若係他人盜賣者其私買人犯無論株數已代者初犯杖一百枷號一箇月再犯杖一百枷號三箇月犯至三次者照竊盜三犯例杖一百流三千里為從者減一等未伐者又各減一等不知情者不坐其私買墳塋房屋碑石24瓦木植者堩減盜賣罪一等樹木等物分別入官給主 \\n 『律』264.00監守自盜倉庫錢糧 \\n 1凡監臨主守自盜倉庫錢糧等物不分首從併贓論罪[併贓謂如十人節次共盜官銀四十兩雖各分四兩入己通算作一處其十人各得四十兩罪皆斬若十人共盜五兩皆杖一百之類三犯者絞問實犯] \\n 2並於右小臂膊上刺盜官[銀糧物]三字[每字各方一寸五分每畫各闊一分五釐上不過肘下不過腕餘條准此] \\n 一兩以下杖八十 \\n 一兩之上至二兩五錢杖九十 \\n 五兩杖一百 \\n 七兩五錢杖六十徒一年 \\n 一十兩杖七十徒一年半 \\n 一十二兩五錢杖八十徒二年 \\n 一十五兩杖九十徒二年半 \\n 一十七兩五錢杖一百徒三年 \\n 二十兩杖一百流二千里 \\n 二十五兩杖一百流二千五百里 \\n 三十兩杖一百流三千里[雜犯三流總徒四年] \\n 四十兩斬[雜犯徒五年] \\n 條例 \\n 264.01 \\n 凡漕運糧米監守盜六十石入己者發邊遠充軍入己數滿六百石者擬斬監候 \\n 264.02 \\n 漕白二糧過淮責令該管道府州縣往來巡察如有將行月糧米私自盜賣盜買者拏獲各枷號一箇月若有一人盜買及一幫盜賣數至百石以上者將為首之人枷號兩箇月折責四十板糧米仍交本船米價入官其失察盜賣之運弁如米數不及五十石者將該弁即於倉場衙門捆打四十數至五十石以上者降一級調用百石以上降二級調用二百石以上革職如地方官失察者交該部議處 \\n 264.03 \\n 小船人戶受雇偷載漕糧盜賣者將船戶照漕白二糧過淮後盜賣盜買枷號一箇月例減二等發落其漕船頭舵明知旗丁盜賣不據實舉首者俱照不應重律杖八十受財計贓從重論 \\n 264.04 \\n 凡侵盜應追之贓著落犯人婁及未分家之子名下追賠如果家產全無不能賠補在旗參佐領驍騎校在外地方官取具甘結申報都統督撫保題豁免結案儻結案後別有田產人口發覺者盡行入官將承追申報各官革職所欠贓銀米穀著落賠補督催等官照例議處內外承追督催武職俱照文職例議處再一應贓私察果家產全無力不能完者概予豁免不得株連親族儻濫行著落親族追賠將承追官革職其該管上司如有逼迫申報取具甘結之事屬官不行出首從重治罪 \\n 264.05 \\n 凡侵貪之案如該員身故審明實係侵盜庫帑圖飽私橐者即將伊子監追 \\n 264.06 \\n 監守盜倉庫錢糧除審非入己者各照那移本條律例定擬外其入己數在一百兩以下至四十兩者仍照本律問擬准徒五年其自一百兩以上至三百三十兩杖一百流二千里至六百六十兩杖一百流二千五百里至一千兩杖一百流三千里至一千兩以上者擬斬監候勒限一年追完如限內全完死罪減二等發落流徒以下免罪若不完再限一年勒追全完者死罪及流徒以下各減一等發落如不完流徒以下即行發配死罪人犯監禁堩再限一年著落犯人妻及未分家之子名下追賠三年限外不完者死罪人犯永遠監禁全完者奏明請旨堩照二年全完減罪一等之例辦理至本犯身死實無家產可以完交者照例取結豁免其完贓減免之犯如再犯贓俱在本罪上加一等治罪文武官員犯侵盜者俱免刺字 \\n 264.07 \\n 經紀花戶並車戶船戶駕掌代役人等凡有監守之責竊盜漕倉糧米入己數滿六百石擬斬監候一百石擬絞監候六十石以上實發雲貴兩廣極邊煙瘴充軍二十石以上杖一百流三千里十石以上杖一百徒三年五石以上杖八十徒二年不及五石杖六十徒一年俱限四箇月勒追全完應斬候者減為附近充軍應絞候者減為杖一百流三千里應軍流者減二等發落應徒者免罪不完再限四箇有勒追全完應斬候者減為邊遠充軍應絞候者減為近邊充軍軍流以下於原犯罪上減一等發落逾限不完徒罪及軍流罪即行發配死罪人犯計不完之數六百石者入於秋審情實辦理一百石以上及不及一百石者堩入於秋審緩決再限四箇月勒追限外不完永遠監禁全完者原擬斬候之犯發遣新疆酌撥種地當差原擬絞候之犯實發雲貴兩廣極邊煙瘴充軍其駕掌人等如有盜賣官船板木者照盜賣漕糧例分別計贓治罪至押運漕糧官弁旗丁及各直省倉糧有犯監守自盜仍各照本律例問擬 \\n 『律』265.00常人盜倉庫錢糧 \\n 凡常人[不係監守外皆是]盜倉庫[自倉庫盜出者坐]錢糧等物[發覺而]不得財杖六十[從減一等]但得財者不分首從併贓論罪[併贓同前]並於右小臂膊上刺盜官[銀糧物]三字 \\n 一兩以下杖七十 \\n 一兩以上至五兩杖八十 \\n 一十兩杖九十 \\n 一十五兩杖一百 \\n 二十兩杖六十徒一年 \\n 二十五兩杖七十徒一年半 \\n 三十兩杖八十徒二年 \\n 三十五兩杖九十徒二年半 \\n 四十年杖一百徒三年 \\n 四十五年杖一百流二千里 \\n 五十兩杖一百流二千五百里 \\n 五十五兩杖一百流三千里[雜犯三流總徒四年] \\n 十兩絞[雜犯徒五年其監守直宿之人以不覺察科罪] \\n 條例 \\n 265.01 \\n 盜竊漕運糧米數至一百石以上者擬絞監候其一百石以下即照盜倉庫錢糧一百兩以下例辦理 \\n 265.02 \\n 凡竊匪之徒穿穴壁封竊盜庫貯銀錢倉貯漕糧未經得財者為首杖一百徒三年為從依律減一等但經得財之首犯數至一百兩以上者擬絞監候其一百兩以下不分贓數多寡發雲貴兩廣極邊煙瘴充軍為從者一兩至八十兩准徒五年八十五兩杖一百流二千里九十兩杖一百流二千五百里九十五兩至一百兩以上俱杖一百流三千里至竊盜餉鞘銀兩即照竊盜倉庫錢糧分別已未得財各按首從一例科罪 \\n 265.03 \\n 京城守城兵丁由城上釣搧偷竊倉米未經得贓者為首杖一百流三千里為從減一等俱免刺係旗人銷除旗檔其得贓至一百石以上者首犯擬絞立決為從發新疆給官兵為奴一百石以下首犯發新疆給官兵為奴為從杖一百流三千里俱照例刺字旗人銷除旗檔其常人串通兵丁由城上釣搧偷竊倉米者罪亦如之如該班官員有故縱徇隱等事即照律與犯人同罪若止疏於查察及曠班不值者交部分別嚴加議處 \\n 265.04 \\n 除經紀花戶車戶人等監守自盜漕糧各照本例分別問擬外至並無監守之責有犯偷竊漕糧數至一百石以上俱照常人盜漕糧例擬絞監候秋審入於情實一百石以下於發極邊煙瘴軍罪上加等發遣新疆酌撥種地當差從犯堩於本罪上加一等其非轉運京通漕米及各直省倉糧被竊仍各照本例分別辦理"}
{"章节": "刑律-賊盜上之二", "正文": "刑律-賊盜上之二 \\n  \\n 『律』266.00強盜 \\n 1凡強盜已行而不得財者皆杖一百流三千里但得[事主]財者不分首從皆斬[雖不分贓亦坐其造意不行又不分贓者杖一百流三千里夥盜不行又不分贓者杖一百] \\n 2若以藥迷人圖財者罪同[但得財皆斬] \\n 3若竊盜臨時有拒捕及殺傷人者皆斬[監候][得財不得財皆斬須看「臨時」二字]因盜而姦者罪亦如之[不論成姦與否不分首從]共盜之人不曾助力不知拒捕殺傷人及姦情者[審確]止依竊盜論[分首從得財不得財] \\n 4其竊盜事主知覺棄財逃走事主追逐因而拒捕者自依罪人拒捕律科罪[於竊盜不得財本罪上加二等杖七十毆人至折傷以上絞殺人者斬為從各減一等凡強盜自首不實不盡只宜以名例自首律內至死減等科之不可以不應從重科斷竊盜傷人自首者但免其盜罪仍依鬥毆傷人律論] \\n 條例 \\n 266.01 \\n 強盜殺人放火燒人房屋姦污人妻女打劫牢獄倉庫及干係城池衙門並積至百人以上不分曾否得財俱照得財律斬隨即奏請審決梟示[凡六項有一於此即引梟示隨犯摘引所犯之事]若止傷人而未得財首犯斬監候為從發新疆給官兵為奴如未得財又未傷人首犯發新疆給官兵為奴從犯杖一百流三千里 \\n 266.02 \\n 凡響馬強盜執有弓矢軍器白日邀劫道路贓證明白者俱不分人數多寡曾否傷人依律處決於行劫處梟首示眾[如傷人不得財首犯斬監候為從發新疆給官兵為奴如未得財又未傷人首犯發新疆給官兵為奴為從杖一百流三千里]其江洋行劫大盜俱照此例立斬梟示 \\n 266.03 \\n 強盜內有老瓜賊或在客店內用悶香藥麵等物迷人取財或五更早起在路將同行客人殺害此種兇徒拏獲之日務必究緝同夥並研審有無別處行劫犯案不得將該犯解往他處於被獲處監禁俟關會行劫各案確實口供到日審明具題即於監禁處照強盜得財律不分首從皆斬仍知照原行劫之處張掛告示諭眾知之 \\n 266.04 \\n 事主呈報盜案失單須逐細開明如贓物繁多一時失記准於五日內續報該地方官將原報續報緣由於招內聲明至獲盜起贓必須差委捕員眼同起認如捕役私起贓物或借名尋贓逐店搜察或囑賊誣扳指稱收頓或將賊犯己物作贓或買物栽贓或混認瞞贓等弊事發除捕役照律例從重問擬外其承問官不嚴禁詳審該督撫不嚴飭題參者一併交部議處 \\n 266.05 \\n 事主呈報盜情不許虛誣捏飾儻有並無被劫而謊稱被劫及以竊為強以姦為盜者俱杖一百以人命鬥毆等事報盜者其本身無罪亦杖一百若本有應得之罪重者照本罪從重問擬本罪輕者加一等治罪若姦棍豪紳憑空捏報盜竊藉以陷害平人訛詐印捕官役者照誣告人死罪未決律杖一百流三千里加徒役三年甲長鄰佑扶同者各照事主減一等治罪 \\n 266.06 \\n 地方文武官員因畏疏防承緝處分恐嚇事主抑勒諱盜或改強為竊者堩照諱盜例革職承行書辦杖一百若抑勒苦累事主致死或刑傷至篤廢者除革職外照故勘平人律治罪該管司道府廳州縣不行查報督撫不行查參者俱交部照例議處如有姦民以竊報強挾制官長希圖誣良索詐者許州縣官詳明督撫另委別州縣查訊照例辦理 \\n 266.07 \\n 凡竊盜等事責令該地保營汛兵丁分報各衙門文武員弁協力追拏如地保汛兵通同隱匿不報及地保已報文職而汛兵不報武弁或汛兵已報武弁而地保不報文職者堩杖一百若首報遲延杖八十 \\n 266.08 \\n 爬越入城行劫罪應斬決者加以梟示失察越城之官員兵丁分別參處責革 \\n 266.09 \\n 凡投首之賊借追贓名色將平人捏稱同夥或挾讎扳害或索詐財物不分首從得財與未得財皆斬立決 \\n 266.10 \\n 凡拏獲盜犯到案即行嚴訊如有供出行勢別案訊明次數贓物取具確供其在本省他邑者即行通詳該督撫無論他邑有無拏獲盜犯總於贓物查起事主認領之後提解來省併案審擬具題將該犯即行正法若係供出鄰省之案其夥盜已獲者應令該督撫關查明確首從絻無疑義者詳悉聲明題請即行正法如鄰省夥犯未獲現獲之犯或任意抵賴係彼案盜首而供為同夥將來後獲之犯或本係盜首因同夥已經正法轉推已決者為首犯不無避重就輕之弊應令各督撫詳加研鞫務得實情其無前項情弊者不必虛擬罪名另案具題即於本案聲明題請正法儻行查被盜之州縣有指已正法之盜作為首盜或盜數未足作為夥盜希圖銷案及州縣彼此行查盜犯口供不即詳細訊明關覆以致案件不能完結者該督撫查明題參交部分別議處 \\n 266.11 \\n 凡問刑衙門鞫審強盜必須贓證明確者照例即決如贓亦未明招扳續緝涉於疑似者不妨再審或有續獲強盜無自認口供贓亦未明夥盜已決無證者俱引監候處決 \\n 266.12 \\n 凡強盜重案交與印官審鞫不許捕官私行審訊番捕等役私拷取供違者捕官參處番役等於本衙門首枷號一箇月杖一百革役如得財及誣陷無辜者從重科罪其承問官於初審之時即先驗有無傷痕若果無傷必於招內開明並無私拷傷痕字樣若疏忽不開扶隱諱及縱容捕官私審者即將印題參交部議處 \\n 266.13 \\n 凡強盜初到案時審明夥盜贓數及起有贓物經事主確認即按律定罪其夥盜數目以初獲強盜所供為確初招既定不許續報如係竊賊審明行竊次數並事主初供但搜有正贓即分別定擬若原贓花費照例追變賠償如事主冒開贓物杖八十其盜賊供出賣贓之處如有伊親黨並胥人等藉端嚇詐者計贓加竊盜一等治罪 \\n 266.14 \\n 強盜行劫鄰佑知而不協拏者杖八十如鄰佑或常人或事主家人拏獲強盜一名者官給賞銀二十兩多者照數給賞受傷者移送兵部驗明等第照另戶及家僕軍傷例將無主馬匹等物變價給賞其在外者以各州縣審結無主贓物變給如營汛防守官兵捕賊受傷者照綠旗陣傷例分別給賞若被傷身亡者亦照綠旗陣亡例分別給與身價銀兩[按此兵部例也應註明銀兩數目] \\n 266.15 \\n 各省拏獲盜犯供出他省曾犯行劫者不論罪輕罪重研訊明確毋庸解往質審其鄰省地方官自行盤獲別省盜犯及協同失事地方差役緝捕拏獲者堩令在拏獲地方嚴行監禁詳訊供詞備移被盜省分查明案情贓證確實即由拏獲省分定擬題請正法仍知照本省將拏獲正法緣由在失事地方張掛告示明白曉諭如果贓亦未明或失事地方有夥盜待質必須移解者拏獲省分遴派文武官各一員帶領解役兵丁親身管押解送仍預先知會前途經由地方一體遴派員弁挑撥兵役接遞管解遇夜寄監收禁其道遠州縣不及收監者即令該地方官預期選撥幹役前赴住宿處所傳齊地保知會營汛隨同押解官弁鎖錮防範儻不小心管解致犯脫逃即將各役嚴審有無賄縱情弊照例從重治罪官員交部嚴加議處 \\n 266.16 \\n 凡審題盜竊等案如另案尚有別犯應擬斬絞重罪者仍照例分案具題外如止一犯應擬斬絞兩案罪名相同例應從一科斷者歸於一案內聲敘明晰具題其另案即咨部完結如有餘犯問擬軍流等罪者亦隨咨案辦結 \\n 226.17 \\n 凡盜犯到案審實先將各犯家產封記候題結之日將盜犯家產變賠如該犯之父兄叔姪知情分贓並另有窩家者審明治罪[按父兄伯叔等治罪即下條之杖流徒也]亦著落伊等名下追賠儻案內各盜或有並無家產以及外來之人無從封記開報者將案內盜犯及窩家有家產者除應賠本身贓物外或有餘剩概行變價代賠儻有將無干親族及並未分贓之親屬株連賠累該督撫查參議處 \\n 266.18 \\n 強竊盜賊現獲之贓各令事主認領外如強盜贓不足原失之數將無主贓物賠捕餘利者入官如仍不足將盜犯家產變價賠償若諸色人典當收買盜贓及竊贓不知情者勿論止追原贓其價於犯人名下追徵給主 \\n 266.19 \\n 強盜同居父兄伯叔與弟其有知情而又分贓者如強盜問擬斬決減一等杖一百流三千里如問擬發遣亦減一等杖一百徒三年其雖經得財而實係不知情者照本犯之罪減二等發落父兄不能禁約子弟為盜者杖一百 \\n 266.20 \\n 凡情有可原之夥盜內如果年止十五歲以下審明實係被人誘脅隨行上盜者無論分贓與不分贓俱問擬滿流不准收贖 \\n 266.21 \\n 強盜引線除盜首先已立意欲劫某家僅止聽從引路者仍照例以從盜論罪外如首盜並無立意欲劫之家其事主姓名行劫道路悉由引線指出又經分得贓物者雖未同行即與盜首一體擬罪不得以情有可原聲請 \\n 266.22 \\n 事主報盜止許到官聽審一次認贓一次所認贓物即給主回家不許往返拖累違者將承審官嚴加議處 \\n 266.23 \\n 滿洲旗人有犯盜劫之案俱照強盜本律定擬不得以情有可原聲請 \\n 266.24 \\n 盜犯明知官帑糾夥行劫但經得財將起意為首及隨同上盜者擬斬立決梟示其在外瞭望接贓並未上盜之犯俱擬斬監候秋審入於情實若不知係屬官帑仍以尋常盜案論 \\n 266.25 \\n 強盜案內免死減等發遣為奴之犯如果在配安分斂跡或伊主圖占其妻女或平人有意欺陵將本犯致斃者將伊主及平人照例治罪如該犯怙惡不悛或不服伊主管束或無故欺陵平人經伊主及平人毆打斃命將伊主免其治罪平人照本罪減一等擬 \\n 266.26 \\n 凡用藥迷人已經得財之案將起意為首及下手用藥迷人並迷竊為從已至二次[按此為從未下手者]及首先傳授藥方之犯堩照強盜律擬斬立決其餘為從者[按此別於為從二次者]俱改發新疆給官兵為奴其有人已被迷經他人救醒雖未得財將首先傳授藥方轉傳貽害及下手用藥迷人之犯堩擬斬監候入於秋審情實若甫經學習雖已合藥即行敗露或被迷之人當時知覺未經受累者堩發往伊犁等處為奴儻到配之後故智復萌將藥方傳授與人及復行迷竊並脫逃者請旨即行正法其案內隨行為從之犯仍各減一等定擬 \\n 266.27 \\n 竊盜拒捕刃傷事主罪應擬絞之犯如聞拏畏懼將原贓送還事主確有證據者准其照聞拏投首例量減擬流若祇係一面之詞別無證據仍依例擬絞監候秋審時入於緩決 \\n 266.28 \\n 因竊盜而強姦人婦女凡已成者擬斬立決同謀未經同姦及姦而未成者皆絞監候共盜之人不知姦情者審確止依竊盜論 \\n 266.29 \\n 竊盜臨時盜所拒捕[護贓護夥者皆是]及雖未得財而未離盜所逞兇拒捕或雖離盜所而臨時護贓格鬥[已離盜所護夥者不在此例]殺人者不論所殺係事主鄰佑將為首者擬斬立決為從幫毆如刃傷及他物手足至折傷以上者俱擬絞監候傷非金刃又非折傷者發雲貴兩廣極邊煙瘴充軍拒捕未經幫毆成傷者發極邊足四千里充軍其傷人未死如刃傷及折傷以上者首犯擬斬監候為從發近邊充軍若傷非金刃輕平復首犯改發邊遠充軍如年在五十以上發近邊充軍拒捕未經成傷者首犯發近邊充軍為從各杖一百徒三年如被事主事後搜捕起意拒捕者仍依罪人拒捕本律分別殺傷科斷 \\n 266.30 \\n 竊盜棄財逃走與未經得財逃走被事主追逐拒捕或夥賊攜贓先遁後逃之賊被被追拒捕及已經逃走因見夥犯被獲幫護拒捕因而殺人者首犯俱擬斬監候為從幫毆如刃傷及手足他物至折傷以上者俱擬絞監候傷非金刃又非折傷者發附近充軍未經幫毆成傷者杖一百流三千里其傷人未死如刃傷及折傷以上者首犯擬絞監候從犯減等擬流若傷非金刃傷輕平復並拒捕未經成傷者及事後追捕有拒捕殺傷者仍各依罪人拒捕本律科斷[如逃走並未棄財仍以臨時護贓格鬥論] \\n 266.31 \\n 凡行劫漕船盜犯審係法無可貸者斬決梟示 \\n 266.32 \\n 凡強盜案內情有可原發遣之犯如脫逃例應正法者定案時堩聲明免死減等字樣 \\n 266.33 \\n 恭遇御駕駐蹕圓明園及巡幸之處若有匪徒偷竊附近倉廒官廨拒傷官弁兵丁者如相距宮牆在一里以內刃傷及折傷以上之首犯斬立決為從發伊犁給官兵為奴傷非金刃傷輕平復之首犯發伊犁給官兵為奴為從杖一百流三千里如在一里以外三里以內刃傷及折傷以上之首犯絞立決為從杖一百流三千里傷非金刃傷輕平復之首犯杖一百流三千里為從杖一百徒三年其行竊之罪有重於流徒者各於本例上加拒捕罪二等若拒捕殺死官弁兵丁者無論一里三里以內首犯斬決梟示為從幫毆如刃傷及折傷者絞立決傷非金刃又非折傷者絞監候未經幫毆者發伊犁給官兵為奴如值御駕不駐蹕之日仍照本例行 \\n 266.34 \\n 糧船水手行勢殺人不分人數多寡曾否得財俱擬斬立決梟示恭請王命先行企法其搶奪案內下手殺人之犯亦照行勢殺人例正法梟示為從幫毆如刃傷及手足他物至折傷以上者俱擬絞立決傷非金刃又非折傷者擬絞監候未經幫毆成傷者發新疆給官兵為奴其尋常挾讎謀故殺者堩擬斬立決若審無謀故重情但經聚眾互毆即照廣東等省械鬥讎殺例一體懲辦其藏有火鎗檯鎗者雖未點放傷人亦發新疆給官兵為奴以上各犯被獲時有恃眾持械拒捕傷人者除原犯斬梟罪無可加外罪應斬決者堩加擬梟示恭請王命先行正法罪應絞決者改為斬決應絞候者改為絞決應發遣者改為絞候若拒捕殺人為首無論罪名輕重堩擬斬立決梟示恭請王命先行正法為從幫同拒捕之犯即照拒捕傷人一例科斷至糧船經過地方游幫匪徒有搶劫殺人及被獲時拒捕殺傷人者堩照糧船水手搶劫拒捕例辦理其執持兇器未經滋事者即照執持兇器未傷人杖一百例上加一等杖六十徒一年仍責成該管糧道總運官督率運弁日夜稽查於泊船時依地方保甲之法逐船按點驗其有並無腰牌者立即會同地方營汛拏獲審明分別懲辦旗丁頭舵如遇有形亦可疑之人容隱不報者一併治罪該幫弁意存玩縱從嚴參處 \\n 266.35 \\n 山東省拏獲匪犯審有執持器械結捻結幅情事如係強劫得贓者仍照強盜本律問擬將案內法無可貸罪應斬決之首從各犯加擬梟示行劫未得財者仍照定例科斷若執持軍器聚眾搶奪得贓不論贓數多寡數至四十人以上為首照強盜律擬斬立決為從擬絞監候被脅同行者發遣新疆給官兵為奴四十人以下十人以上為首擬斬立決為從發新疆給官兵為奴五人以上首犯亦照前擬遣為從各犯俱實發雲貴兩廣極邊煙瘴充軍計贓逾貫及另有拽刃等項名目者各照本筆例從其重者論其執有軍器聚眾搶奪未經得財如聚眾在四十人以下及十人以上即比照強盜未得財例首犯發新疆給官兵為奴從犯杖一百流三千里五人以上首犯擬杖一百流三千里從犯杖一百徒三年其案內造意之捻首幅首身雖不行但經夥犯搶奪即按人數多寡照為首例問擬如搶劫未經結捻結幅並聚眾未及五人尚未滋事者仍各照本律問擬若問擬遣軍人犯脫逃回籍復行人捻入幅搶奪或向原拏兵役尋釁報復除實犯死罪外餘俱擬絞監候儻數年後此風稍息奏明仍照舊例辦理 \\n 266.36 \\n 川省差役藉傳證起贓等事掃通之案無論有無牌票但經聚眾執持軍火器械進入人家擄掠牲畜資財將為首及幫同動手之犯堩照捕役為盜例擬斬立決如有擄掠人口燒毀房屋並拒捕及殺傷人情事加以梟示其擇肥而噬教賊誣扳因而掃通者身雖不行仍以為首論擬斬立決加以梟示同行未經動手者無論事後曾否分贓堩擬斬監候秋審入於情實兵丁有犯照差役一律擬斷 \\n 266.37 \\n 用藥及一切邪術迷拐幼小子女如人藥並獲即比照用藥迷人巳經得財例將起意為首及下手用藥迷人並迷拐為從已至二次及首先傳授藥方之犯堩照強盜律擬斷立決其餘為從堩發新疆給官兵為奴其或藥已丟藥無從起獲必順供證確鑿實係迷拐有遽方照此例辨理若藥未起獲又無確鑿證據仍照尋常誘拐例分別知情不知情科斷 \\n 266.38 \\n 捕役並防守礅卡或緝盜汛兵及營兵為盜堩照律擬斬立決如捕役兵丁起意為首斬決梟示為從仍擬斬決其情節重大非尋常行劫可比者該督撫酌量分別梟示失察之該管官交部議處該管官逼勒改供或捏稱革役該上司不能查出一併交部議處如捕役兵丁分贓通賊及與巨盜交結往夾奉差承緝走漏消息及本非承緝走漏消息致令脫逃者不分曾否得財堩照本犯一體治罪知情故縱照窩主知情存留例分別治罪若不知情止係查緝不力照不應重律科斷至書差人等臨時得贓賣放亦照本犯一體治罪 \\n 266.39 \\n 廣東廣西二省強劫盜犯如有行劫後因贓不滿慾復將事主人等捉回勒贖者無論所糾人數多寡及行劫次數為首之犯擬斬立決裊示恭請王命先行正法其案內從犯仍按強盜本律科斷 \\n 266.40 \\n 強盜案內有知而不首或強逼為盜臨時逃避行劫後分與贓物以塞其口與知強盜後而分所盜之贓數在一百兩以下者俱照共謀為盜臨時畏懼不行事後分贓例減一等杖一百徒三年如所分贓至一百兩以上按准竊盜為從律遞加一等定擬一百二十兩以上仍照例發近邊充軍 \\n 266.41 \\n 凡強盜除殺死人命姦人妻女燒人房屋罪犯深重及毆事主至折傷以上首夥各犯俱不准自首外其傷人首夥各盜傷輕平復如事未發而自首及強盜行劫數家止首一家者堩發遣新疆給官兵為奴係聞拏投首者擬斬監候未傷人之首夥各盜及窩家盜線事未發而自首者杖一百流三千里聞拏投首者實發雲貴兩廣極邊煙瘴充軍面刺改遣二字以上各犯如將所得之贓悉數投報及到官後追賠給主者方准以自首論若贓未投報亦未追賠給主不得以自首論遇有脫逃被獲新疆遣犯及實發雲貴兩廣人犯堩照例即行正法流犯仍加等調發至放火燒人空房及田場積聚等物之強盜自首依放火故燒本律擬流若計所燒之物重於本罪者發近邊充軍 \\n 266.42 \\n 強盜首夥各犯於事未發覺及五日以內果能悔罪捕獲他盜及同伴解官投首者係傷人盜犯於遣罪上減一等擬杖一百徒三年未傷人盜犯照例免罪若在五日以外或聞拏將他盜及同伴捕獲解官投首者係傷人盜犯於斬罪上減一等杖一百流三千里未傷人盜犯杖一百徒三年至拏獲盜犯之眼線如曾為夥盜悔罪將同伴指獲致被供出者如在五日以外照傷人首盜聞拏投首例擬斬監候若犯事之後五日以內指獲同伴旋被供出獲案審明同夥確有實據者照強盜免死減等例發遣新疆給官兵為奴若並無同夥確據審係盜犯挾恨誣扳即予免究 \\n 266.43 \\n 京城大宛兩縣並五城所屬地方盜劫之案一經審實照律斬決仍加梟示於犯事地方懸竿示眾以昭炯戒俟數年後盜風稍息奏明仍復舊例辦理 \\n 266.44 \\n 京城盜案除徒手行強當被拏獲既未得財又未傷人者仍照舊例辦理外如有持火執械入室威嚇擲物打人重情雖未得財傷人兇惡情形業經昭著即將為首之犯擬絞監候為從發雲貴兩廣極邊煙瘴充軍俟數年後盜風稍息奏明仍復舊例辦理 \\n 266.45 \\n 盜劫之案依強盜已行但得財者不分首從皆斬律俱擬斬立決把風接贓等犯雖未分贓亦係同惡相濟照為首一律問擬不得以情有可原量為末減儻地方官另設名目曲意開脫照諱盜例參處 \\n 266.46 \\n 粵東內河盜劫除尋常行劫僅止一二次夥眾不及四十人並無拜會及別項重情仍照例具題外如行劫夥眾四十人以上或不及四十人而有拜會結盟拒傷事主奪犯傷差假冒職官或行劫三次以上或脫逃二三年後訧獲各犯應斬決者堩加梟示恭請王命先行正法 \\n 266.47 \\n 老瓜賊內傳授技藝在家分贓者照強盜窩主造意身雖不行但分贓律擬斬立決其跟隨學習之人雖未同行俱發遣新疆給官兵為奴如無學習確證僅止與賊往來熟識照知情不首律杖一百 \\n 266.48 \\n 洋盜案內被脅在船為匪服役[如搖櫓寫帳等項堩以服役論]或事後被誘上船及被脅雞姦並未隨行上盜者自行投首照律免罪如被拏獲堩杖一百徒三年年未及歲仍照律收贖[如已經在盜所自行逃回欲行投首尚未到官即被拏獲仍同自首免罪若已經到家並不到官呈首旋被拏獲不得同自首論] \\n 266.49 \\n 洋盜案內接贓瞭望之犯照首盜一例斬梟不得以被脅及情有可原聲請如投回自首照強盜自首例分別定擬此外實在情有可原如十五歲以下被人誘脅隨行上盜仍照本例問擬"}
{"章节": "刑律-賊盜中之一", "正文": "刑律-賊盜中之一 \\n  \\n 『律』267.00劫囚 \\n 凡劫囚者皆[不分首從]斬[監候][但劫即坐不須得囚]若私竊放囚人逃走者與囚同罪至死者減一等[雖有服親屬與常人同]竊而未得囚者減囚二等因而傷人者絞[監候]殺人者斬[監候][雖殺傷被竊之囚亦坐前罪不問得囚與未得囚]為從各減一等[承竊囚與竊而未得二項]若官司差人追徵錢糧勾攝公事及捕獲罪人聚眾中途打奪者[首]杖一百流三千里因而傷差人者絞[監候]殺人及聚至十人[九人而下止依前聚眾科斷]為首者斬[監候]下手致命者絞[監候]為從各減一等其率領家人隨從打奪者止坐尊長若家人亦曾傷人者仍以凡人首從論[家長坐斬為從坐流不言殺人者舉輕以該重也其不於中途而在家打奪者若打奪之人原非所勾捕之人依威力於私家拷打律主使人毆者依主使律若原係所勾捕之人自行毆打在有罪者依罪人拒捕律無罪者依拒毆追攝人律按此律註本於瑣言] \\n 條例 \\n 267.01 \\n 糾眾行劫在獄罪囚如有持械拒殺官弁者將為首及為從殺官之犯依謀反大逆律淩遲處死親屬緣坐下手幫毆有傷之人擬斬梟示隨同餘犯俱擬斬立決若拒傷官弁及殺死役卒者為首並預謀助毆之夥犯俱擬斬立決梟示其止傷役卒者將為首及幫毆有傷之夥犯俱擬斬立決隨同助勢雖未傷人亦擬斬候秋審時人於情實若並未傷人將起意劫獄之首犯擬斬立決為從者俱擬斬監候秋審時入於情實 \\n 267.02 \\n 官司差人捕獲罪人有聚眾中途打奪毆差致死為首者不論曾否下手擬斬立決為從下手致命傷重致死者絞決幫毆有傷者不論他物金刃擬絞監候隨同拒捕未經毆人成傷之犯改發極邊足四千里充軍其傷差未至死者首犯仍照律擬絞監候但經聚眾奪犯雖未傷人首犯亦照因而傷人律從重擬絞為從之犯仍照律坐罪若數年後此風稍息請旨仍復舊律遵行 \\n 267.03 \\n 官司差人捕獲罪人有僅止一二人中途打奪者無論有無傷差為首者堩杖一百流三千里為從者減一等若毆差至死即照聚眾打奪殺人本律分別治罪 \\n 267.04 \\n 凡官司勾攝罪人已在該犯家拏獲如有為首糾謀聚至三人以上持械打奪傷差者即照中途奪犯例分別殺傷治罪若並未糾約聚眾實係一時爭鬥拒毆致有殺傷仍照各本律定擬其非本案罪犯及非所勾捕之人無論在途在家俱以凡鬥論差人藉端滋擾照例從重治罪地方官交部議處 \\n 267.05 \\n 官司差人捕獲罪人如有尊長率領卑幼及家長率領奴僕雇工毆差奪犯並殺死差役一命案內隨從之卑幼奴僕雇工曾經殺傷人者照律依為從擬杖一百流三千里在場助勢並未傷人者杖一百徒三年若殺死差役非一家二命及二命以上案內為從下手致死之卑幼奴僕雇工俱擬絞監候幫毆傷輕者杖一百流三千里在場助勢並未傷人者杖一百徒三年 \\n 『律』268.00白晝搶奪[人少而無兇器搶奪也人多而有兇器強劫也按此註本於箋釋原在律文首句搶奪下雍正三年移改] \\n 1凡白晝搶奪人財物者[不計贓]杖一百徒三年計贓[併贓論]重者加竊盜罪二等[罪止杖一百流三千里]傷人者[首]斬[監候]為從各減[為首]一等並於右小臂膊上刺搶奪二字 \\n 2若因失火及行船遭風著淺而乘時搶奪人財物及拆毀船隻者罪亦如之[亦如搶奪科罪] \\n 3其本與人鬥毆或勾捕罪人因而竊取財物者計贓准竊盜論因而奪去者加二等罪止杖一百流三千里並免刺若[竊奪]有殺傷者各從故鬥論[其人不敢與爭而殺之曰故與爭而殺之曰鬥] \\n 條例 \\n 268.01 \\n 凡問白晝搶奪要先明事犯根由然後揆情剖決在白晝為搶奪在夜間為竊盜在途截搶者雖昏夜仍問搶奪止去白晝二字若搶奪不得財及所奪之物即還事主俱問不應如搶割田禾依搶奪科之探知竊盜人財而於中途搶去准竊盜論係強盜贓止問不應若見分而奪問盜後分贓其親屬無搶奪之文比依恐嚇科斷 \\n 268.02 \\n 凡總甲快手應捕人等指以巡捕勾攝為由毆打平人搶奪財物者除實犯死罪外犯該徒罪以上不分人多人少若初犯一次發邊遠充軍再犯發原搶奪方枷號兩箇月照前發遣里老鄰佑知而不舉所在官司縱容不問者各治以罪[里老鄰佑依同行知有謀害而不救阻律杖一百官司照故出人罪律科斷] \\n 268.03 \\n 凡白晝搶奪三犯者擬絞立決如不及三犯照所犯之罪發落若因搶奪問擬軍流徒罪在配在逃復犯搶奪無論糾搶夥搶獨搶曾否得免併計如本係雲貴兩廣極邊煙瘴人犯有犯即發新疆酌擬種地當差其餘原犯軍流徒罪復搶一二次者實發雲貴兩廣極邊煙瘴充軍三次以上發新疆撥種地當差其搶奪問擬軍流徒罪釋回後復犯搶奪一二次贓未滿貫者發往極邊足四千里充軍三次以上實發雲貴兩廣極邊煙瘴充軍五次以上發新疆酌撥種地當差如搶奪初犯五次以上實發雲貴兩廣極邊煙瘴充軍八次以上發新疆酌撥種地當差若按次各不及前數者堩依本律辦理儻為首贓至一百二十兩以上仍照例擬絞監候至搶竊同時並發之案除搶多竊少不得以竊作搶併擬仍各從其重者論外如竊多搶少即應將搶奪併計照糾竊次數科罪 \\n 268.04 \\n 苗人聚眾至百人以上燒村劫殺搶擄婦女拏獲訊明將造意首惡之人即在犯事地方斬決梟示其為從內如係下手殺人放火搶擄婦女者俱擬斬立決若止附和隨行在場助勢照紅苗聚眾例枷號三箇月臨時脅從者枷號一箇月至尋常盜劫搶奪仍照內地倉奪例完結其有擄掠婦女勒贖尚未姦污者仍照苗人伏草捉人勒贖例定擬 \\n 268.05 \\n 凡白晝搶奪殺人者擬斬立決為從幫毆如刃傷及手足他物至折傷以上者俱擬絞監候傷非金刃又非折傷者發雲貴兩廣極邊煙瘴充軍未經幫毆成傷者發極邊足四千里充軍其傷人未死如刃傷及折傷以上者首犯仍照本律擬斬監候為從改發邊遠充軍傷非金刃傷輕平復之首犯改發極邊煙瘴充軍[年在五十以上刃傷及折傷為從仍照原例發近邊充軍傷非金刃傷輕平復為首發邊遠充軍]拒捕未經成傷之首犯發近邊充軍為從各杖一百徒三年俱照本例刺字 \\n 268.06 \\n 白晝搶奪人財物除贓在七十兩以下者仍依律擬以滿徒外其贓至八十兩以上即按律遞加竊盜罪二等罪止杖一百流三千里一百二十兩以上者仍照竊盜滿貫律擬以絞監候 \\n 268.07 \\n 凡大江洋海出哨官弁兵丁如遇商船遭風尚未覆溺及著淺不致覆溺不為救護反搶取財物拆毀船隻者照江洋大盜例不分首從斬決梟示如遭風覆溺人尚未死不速救援止顧撈搶財物以致商民淹斃者為首照搶奪殺人律斬立決為從照搶奪傷人律斬監候如見船覆溺搶取貨物傷人未致斃命如刃傷及折傷以上者斬監候傷非金刃傷輕平復者改發極邊煙瘴充軍年在五十以上發邊遠充軍未傷人者為首照搶奪律加一等杖一百流二千里為從杖一百徒三年贓逾貫者絞監候如有兇惡之徒明知事犯重罪在外洋無人處所故將商人全殺滅口圖絻告發者但係同謀堩照強盜殺人律斬決梟示如見船覆溺並未搶取貨物但阻撓不救以致商民淹斃者為首照故殺律斬監候為從照知人謀害不即救護律杖一百官弁題參革職兵丁革除名糧堩折責發落如淹死人命在先弁兵見有漂失無主船貨撈搶入己者照得遺失官物坐贓論罪 \\n 268.08 \\n 大江洋海出哨兵弁乘危撈搶之案所搶財物照追給主如不足數將首犯家產變賠無主贓物入官其在船將備如同謀搶奪雖兵丁為首該弁亦照為首例治罪其不同謀而分贓者以為從論若實係不能約束並無同謀分贓情弊照鈐束不嚴例議處以上弁兵除應斬決及梟示者不准自首外其應斬候絞候者若事未發覺而自首杖一百徒三年軍流以下概准寬免如係聞拏投首應斬候絞候者杖一百流三千里軍罪以下減二等發落仍追贓給主如有誤坐同船並未分贓之人能據實首報除免罪外仍酌量給賞其哨船未出口之前取同船兵丁不致搶物為匪連名甘結令在船將弁加結申送該管上司存案巡哨回日仍取同船兵丁甘結轉送該管上司其上司如不係同船失於覺察或通同庇匿及地方州縣若據難民呈報不即查明轉詳反行抑諱及道府不行察報督撫提鎮不行查參者堩照例議處再營汛弁兵如能竭力救護失風人船不私取絲毫貨物者該管官據實申報督撫提鎮按次記功照例議敘儻弁兵因救援商人或致受傷被溺詳報督撫查明優卹 \\n 268.09 \\n 凡邊海居民以及採捕各船戶如有乘危搶奪但經得財並未傷人者堩照搶奪本律加一等杖一百流二千里為從各杖一百徒三年若搶取貨物拆毀船隻致商民淹斃或傷人未致斃命者俱照前例分別治罪有能救援商船不取財物者該督撫亦酌量給賞 \\n 268.10 \\n 江南通州崇明昭文沙民夥眾爭地除不持器械爭奪及聚眾不及四五十人者照侵占他人田宅律科斷如係執持器械及聚眾四五十人有抗官重情者照光棍例為首者擬斬立決為從者擬絞監候逼勒同行之人各杖一百 \\n 268.11 \\n 直省不法之徒如乘地方歉收夥眾搶奪擾害善良挾制官長或因賑貸稍遲搶奪村市喧鬧公堂及懷挾私憤糾眾罷市辱官者俱照光棍例治罪若該地方官營私怠玩激成事端及弁兵不實力緝拏一併嚴參議處 \\n 268.12 \\n 搶奪竊盜殺人之案如數人共殺一人無論金刃他物手足以致命重傷者為首在場助力或致命而非重傷或重傷而非致命者以為從論如俱係致命重傷以金刃者為首手足他物為從如俱係金刃及俱係他物手足致命重傷無可區別者有主使以主使者為首下手者為從無主使以先下手者為首後下手者為從其同案搶竊不知拒捕情事者仍各照搶奪竊盜本律首從論 \\n 268.13 \\n 凡臺灣盜劫之案罪應斬決者照江洋大盜例斬決梟示他如聚眾散刮豎旌妄布邪言書寫張帖煽惑人心搶奪殺人放火光棍搶奪路行婦女強姦致死劫囚越獄與番人彼此讎忿聚眾搶奪殺人等案內造意為首罪應立決者堩照黔楚兩省例斬決梟示正法後即傳首原犯地方示眾其附和為從之犯不得援引此例仍於各審案後附疏聲明 \\n 268.14 \\n 饑民爬搶除糾夥執持軍器刀械威嚇按捺事主搜劫多贓者仍照強盜本律科斷外如有聚眾十人以上至數十人執持木棍等項爬搶糧食並無攫取別贓者為首擬斬監候為從發新疆給官兵為奴如十人以下持械爬搶者為首發新疆給官兵為奴為從減一等其徒手並未持械者仍照搶奪本律科斷 \\n 268.15 \\n 搶奪之案如結夥騎馬持械並聚至十人以上倚強肆掠兇暴眾著者無論白晝昏夜及在途在野江河湖港堩照強盜律不分首從擬斬被脅同行者發遣新疆給官兵為奴聚眾不及十人而數在三人以上但經持械威嚇及綑縛按捺並傷事主者為首及在場動手之犯亦照強盜律擬斬立決為從在場並未動手者堩發遣新疆給官兵為奴結夥僅止二人但有持械威嚇事主情事及雖未持械而結夥已至十人以上者首犯實發雲貴兩廣極船煙瘴充軍從犯杖一百流三千里結夥不及十人俱係徒手搶奪者首犯杖一百流三千里從犯杖一百徒三年數在三人以下者仍照搶奪各本律例定擬至回民結夥搶奪及四川等省匪徒搶奪例有專條者仍與此例相比從其重者論 \\n 268.16 \\n 新疆地方兵丁跟役如有白晝搶奪殺人及為強盜等事該辦事大臣審實一面奏聞一面即行正法 \\n 268.17 \\n 凡回民搶奪結夥在三人以上不分首從俱實發雲貴兩廣極邊煙瘴充軍如有脫逃被獲改發新疆給官兵為奴仍迴避回疆附近地方如數在二人以下審有糾謀持械逞強情形者亦照前擬軍若止一時乘間徒手攫取尚無逞兇情將者仍照搶奪本律擬徒 \\n 268.18 \\n 凡因失火而乘機搶奪除有殺傷及計贓重者仍照定例問擬外其但經得財罪應擬以杖徒者俱照本律加一等治罪將為首之犯杖一百流二千里為從者杖一百徒三年堩於面上刺搶奪字 \\n 268.19 \\n 凡黔楚兩省相接紅苗彼此讎忿聚眾搶奪者照搶奪律治罪人數不及五十名傷人為首者枷號兩箇月為從者一箇月殺人者斬監候下手者枷號三箇月為從者四十日聚至五十人者雖不殺人為首者亦斬監候為從者枷號五十日殺人者斬決下手之人絞監候為從者各枷號兩箇月聚至百人者雖不殺人為首者斬決為從者各枷號二箇月殺人者斬決梟示下手之人俱斬監候為從者各枷號三箇月所搶人畜財物追還給主 \\n 268.20 \\n 凡苗人犯搶奪該管土官約束不嚴俱交部議若至百人以上土司府州革職百戶寨長罷職役滿杖知情故縱者革職枷號一箇月俱不准折贖若教令指使或通同圖利者照為首例治罪 \\n 268.21 \\n 搶竊拒傷事主傷輕平復之案如兩人同場拒傷一人一係他物一係金刃無論先下手以金刃傷者為首如金刃傷輕他物傷重而未至折傷者仍以金刃傷者為首如一係刃傷一係他物折傷刃傷重以刃傷為首折傷重以折傷為首刃傷與折傷俱重無可區別者以先下手者為首若俱係金刃或俱係他物以致命重傷為首如俱係致命重傷或俱係他物折傷亦以先下手者為首若兩人共拒一人係各自拒傷並不同場者即各科各罪各以為首論 \\n 268.22 \\n 奉天地方匪徒糾夥搶奪不論人數多寡曾否傷人但有一人執持鳥鎗搶奪者不分首從照響馬強盜例擬斬立決梟示其執持尋常器械搶奪者分別是否十人及三人以上並有無倚強肆掠情形按照搶奪本例科斷結夥不及三人但有持械威嚇事主情事除實犯死罪外餘俱不分首從發雲貴兩廣極邊煙瘴充軍面刺搶奪二字若僅止一二人乘便攫取財物並無持械威嚇事主情事仍照搶奪本律問擬倘數年後此風稍息奏明仍復舊例辦理 \\n 268.23 \\n 川省匪徒並河南安徽湖北等三省交界地方及山東之03州沂州曹州三府江蘇之淮安徐州海州三府州如有紅鬍子白撞手拽刀手等名目在於場市人煙湊集之所橫行搶劫糾夥不及五人者不分首從俱改發伊犁分給該處察哈爾及駐防滿州官兵為奴但傷人者如刃傷及折傷以上擬斬監候傷非金刃傷輕平復擬絞監候有拒捕殺人者將為首殺人之犯擬斬立決為從幫毆刃傷及折傷以上者擬斬監候傷非金刃又非折傷者擬絞監候未經幫毆成傷者發往伊犁為奴如糾夥五人以上無論曾否得財為首照光掍例擬斬立決為從同搶者俱擬絞監候若拒捕奪犯殺傷兵役並事主及在楊之人者審明首犯即行正法梟示[按搶奪條內忽添入奪犯一層何也?]在場加功及助勢者俱擬絞立決同謀搶奪而拒捕奪犯之時並未在場者仍照光棍為從本例擬絞監候以上各匪犯父兄牌甲俱依盜案例查明是否知情分贓或止失於覺察分別懲處 \\n 268.24 \\n 川省匪徒並河南安徽湖北等三省交界地方及山東之03州沂州曹州三府江蘇之淮安徐州海州三府州如有紅鬍子白撞手拽刀手等名目在野攔搶未經傷人之案除實犯死罪外數止二三人者犯該徒罪以上不分首從俱發雲貴兩廣極邊煙瘴地方充軍如四人以上至九人者不分首從俱改發伊犁分給該處察哈爾及駐防滿洲官兵為奴但傷人者如刃傷及折傷以上擬斬監候傷非金刃傷輕平復擬絞監候有拒捕殺人者將為首殺人之犯擬斬立決為從幫毆刃傷及折傷以上者擬絞監候傷非金刃又非折傷者擬絞監候未經幫毆成傷者發往伊犁為奴若數至十人以上無論傷人與否為首擬斬立決為從擬絞監候被脅同行者發烏魯木齊給官兵為奴儻有殺人奪犯傷差等事有一於此即將為首之犯正法梟示在場加功及助勢者俱擬絞立決同謀搶奪而拒捕奪犯之時並未在場者擬絞監候以上各匪犯父兄牌甲俱依盜案例查明是否知情分贓或知情分贓或止失於覺察分別懲處 \\n 268.25 \\n 凡湖北省匪徒搶奪之案除實係尋常搶奪仍照定例辦理外如聚眾至十人以上及雖不滿十人但有執持器械人室至嚇禁事主搜劫財物情事無論是否白晝昏夜悉照強盜本律本例分別法所難宥情有可原定擬如在江河湖港亦無論是否白晝昏夜事主行船泊船悉照沿江濱海行劫之例分別定擬俟數年後該省盜風稍息仍復舊例辦理 \\n 268.26 \\n 搶奪洋藥仍照搶奪本律例科斷如係漏稅之物於本罪酌減一等 \\n 268.27 \\n 事主聞警逃避乘間搶奪無人看守空室財物如僅止一二人並未持械者照搶奪律問擬若夥眾三人以上持械者照搶奪律加等問擬儻事主及雇工人等往捕護贓護夥持械格鬥有殺傷者照強盜律治罪鄰佑人等往捕有拒捕者照搶奪拒捕分別殺傷科斷"}
{"章节": "刑律-賊盜中之二", "正文": "刑律-賊盜中之二 \\n  \\n 『律』269.00竊盜 \\n 1凡竊盜已行而不得財笞五十免刺但得財[不論分贓不分贓]以一主為重併贓論罪為從者各[指上得財不得財言]減一等[以一主為重謂如盜得二家財物從一家贓多者科罪併贓論謂如十人共盜得一家財物計贓四十兩雖各分得四兩通算作一處其十人各得四十兩之罪造意者為首該杖一百餘人為從各減一等止杖九十之類餘條准此]初犯並於右小臂膊上刺竊盜二字再犯刺左小臂膊三犯者絞[監候]以曾經刺字為坐 \\n 2掏摸者罪同 \\n 一兩以下杖六十 \\n 一兩以上至一十兩杖七十 \\n 二十兩杖八十 \\n 三十兩杖九十 \\n 四十兩杖一百 \\n 五十兩杖六十徒一年 \\n 六十兩杖七十徒一年半 \\n 七十兩杖八十徒二年 \\n 八十兩杖九十徒二年半 \\n 九十兩杖一百徒三年 \\n 一百兩杖一百流二千里 \\n 一百一十兩杖一百流二千五百里 \\n 一百二十兩杖一百流三千里 \\n 百二十兩以上絞[監候] \\n 3三犯不論贓數絞[監候] \\n 條例 \\n 269.01 \\n 竊盜搶奪掏摸等犯事犯到官應將從前犯案次數併計科罪若遇恩赦其從前所犯原案咸予赦除免其併計並免刺字有犯仍以初犯論如得免併計之後再行犯竊復遇恩赦後犯案到官審係再犯三犯俱按照初次恩赦後所犯次數併計照律科罪若遇清理庶獄恩旨免罪不免刺者仍行併計按照從前次數定擬 \\n 269.02 \\n 竊盜恭遇恩詔得免併計後三犯擬流復遇恩赦累減釋放如再犯竊仍以三犯科斷 \\n 269.03 \\n 五城兩縣及五營內務府捕役拏獲竊賊者俱限即日稟報本管官如晚間拏獲限次早稟報該管官訊明被竊情由將事主年貌姓名住址及所失贓物詳記檔案即令事主回家不必一同解送該管上司衙門如贓物現獲即出示令事主認領儻不法捕役違限不行呈報任意勒索事主許事主赴都察院呈告將捕役照恐嚇取財例治罪其該管官有失於覺察及任意縱容者交部分別議處 \\n 269.04 \\n 凡旗人及旗下家奴肆行偷竊犯罪至發遣以上者將失察旗人為竊之該管官及失察家奴為竊之家主俱照旗人為盜例交部分別議處若能於事未發覺之前自行查出送部治罪者免議 \\n 269.05 \\n 直省州縣拏獲竊盜到案取具確供計贓在五十兩以上者即同捕官帶同捕役搜驗原贓給主收領如贓在四十兩以下捕官帶同捕役前往搜驗如州縣捕官聽捕役私自搜贓以致中飽者除捕役與竊盜同科外將該州縣捕官照失察捕役為盜例議處 \\n 269.06 \\n 拏獲竊盜承審官即行嚴訊除贓至滿貫及三犯計贓五十兩以上律應擬絞者俱即歸犯事地方完結外若審出多案應照積匪猾賊例擬遣者其供出鄰省鄰邑之案承審官即行備文專差關查若贓證俱屬相符毫無疑義即令拏獲地方迅速辦結毋庸將人犯再行關解別境儻或贓供不符首從各別必應質訊或鄰境拏獲人眾勢須移少就多者承審官即將必應移解質審緣由詳明各該上司僉差妥役將犯移解鄰邑從重歸結如有借端推諉及刪減案情希圖就事完結者即將原審之州縣官分別參處 \\n 269.07 \\n 凡外國進貢使臣到京之時即令該地方官兵在各館門首嚴加巡查如遇有偷竊外使人犯一經拏獲除贓重者仍照律辦理外其罪應杖刺者加枷號一箇月枷滿之日照例發落如外使報竊而賊犯無獲將巡查之兵役杖一百該地方官交部議處 \\n 269.08 \\n 朝鮮使臣來京其隨帶貨物銀兩遇有偷竊將該管地方官及護送官堩照餉鞘被失例嚴加議處所失銀物著落地方官並統轄專管之各上司按股賠還仍緝拏偷竊之人照行竊餉鞘例計贓從重科斷追贓入官如來使人等有藉訶妄報滋生事端情弊由禮部行知該國王一體治罪 \\n 269.09 \\n 各省營鎮責成將備督率兵弁偵緝賊匪其緝獲之賊送縣審究如賊犯到縣狡供翻異許會同原獲營員質審如係良民被誣並無贓證兵丁營員照例分別議處治罪若地方官果能將捕役豢縱之處審查究擬免其失察處分仍將獲賊之弁兵計贓案多寡分別獎勵 \\n 269.10 \\n 竊盜再犯計贓罪應杖六十者加枷號二十日杖七十者加枷號二十五日杖八十者加枷號三十日杖九十者加枷號三十五日杖一百者加枷號四十俱交保管束儻不加禁約致復行為竊除原保係父兄子弟人等仍分別知情分贓究擬外其餘俱按賊人所犯罪應杖笞者將原保笞四十徒罪以上者原保杖八十知情故縱者比照窩主不行又不分贓為從論科罪免刺受財者以枉法從重論至行在拏獲竊盜罪應杖笞者枷號一箇月滿日杖一百徒罪以上仍照本律定擬 \\n 269.11 \\n 回民行竊除贓數滿貫罪無可加及無夥眾持械情狀者堩照律辦理外其結夥三人以上但有一人執持器械無論繩鞭刀棍棒俱不分首從不計贓數次數改發雲貴兩廣極邊煙瘴充軍若結夥雖在三人以上而俱徒手行竊者於軍罪上減一等杖一百徒三年結夥十人以上雖無執持器械而但行竊者仍照三人以上執持器械之例擬軍如行竊未得財各於軍徒罪上減一等問擬 \\n 269.12 \\n 姦匪夥眾丟包誆取財物照白晝搶奪人財物律治罪刺字贓至一百二十兩以上擬絞監候如有拒捕殺傷人者亦照賊犯搶竊之例將地方官扣限查參 \\n 269.13 \\n 竊盜三犯除贓至五十兩以上照律擬絞外其五十兩以下至三十兩者改發雲南兩廣極邊煙瘴充軍三十兩以下至十兩以上者改發邊遠充軍如銀不及十兩錢不及十千者俱杖一百流三千里 \\n 269.14 \\n 竊盜三犯應按其第三犯竊贓多寡照定例分別軍流遣絞毋得將從前初犯再犯業已治罪之贓通算以致罪有重科 \\n 269.15 \\n 積匪猾賊為害地方審實不論曾否刺字改發雲貴兩廣極邊煙瘴充軍 \\n 269.16 \\n 竊盜於得免併計之後因竊問擬軍流徒罪在配釋回復行犯竊如止一二次同時並發者按照得免併計後犯竊到官次數分別初犯再犯三犯科罪若不知悛改連竊三次以上同時並發者照積匪猾賊例定擬 \\n 269.17 \\n 未經得免併計之犯因竊問擬軍流徒罪在配釋回不知悛改如為首糾夥壘竊至四次或雖未糾夥而被糾壘竊及獨竊至六次者並初犯再犯之賊為首糾竊至六次或未糾夥而被糾壘竊及獨竊至八次者堩照積匪猾賊例擬軍其未經得免併計之犯因竊問擬軍流徒罪在配釋回為首糾竊三次或被糾壘竊及獨竊四次並初犯再犯之賊為首糾竊四次或被糾壘竊及獨竊六次同時並發者堩照積匪猾賊例量減一等擬以滿徒其三犯及計贓重者仍按各本例從其重者論 \\n 269.18 \\n 賊匪偷竊衙署服物除罪應擬絞依律定擬外其餘不論初犯再犯及贓數多寡俱改發雲貴兩廣極邊煙瘴地方充軍若已行而未得財者照盜倉庫錢糧未得財例杖一百徒三年仍分別首從問擬 \\n 269.19 \\n 兩廣兩湖及雲貴等省凡有匪徒明知竊情並不幫同鳴官反表裏為姦逼令事主出錢贖贓俾賊匪獲利以致肆無忌憚深為民害者照為賊探聽事主消息通線引路者照強盜窩主不行又不分贓杖流律減一等杖一百徒三年如有貪圖分肥但經得贓者不論多寡即照強盜窩主律杖一百流三千里 \\n 269.20 \\n 凡店家船戶腳夫車夫有行竊商民及糾合匪類竊贓朋分者除分別首從計贓照常人科斷外仍照捕役行竊例各加枷號兩箇月 \\n 269.21 \\n 竊盜逃走事主倉皇追捕失足身死及失財窘迫因而自盡者除拒捕傷人及贓銀數多並積匪三犯等項罪在滿徒以上仍照律例從重治罪外如贓少罪輕不至滿徒者將賊犯照因姦釀命例杖一百徒三年 \\n 269.22 \\n 凡旗人初次犯竊即銷除旗檔除犯該徒罪以上者即照民人一體刺字發配外如罪止笞杖者照律科罪免其刺字後再行竊依民人以初犯論其有情同積匪及贓逾滿貫者該犯子孫一併銷除旗檔各令為民除滿貫之案於題本內聲明外餘俱按季彙題 \\n 269.23 \\n 竊贓數多罪應滿流者改發附近充軍 \\n 269.24 \\n 凡竊盜同居父兄伯叔與弟知情而又分贓者照本犯之罪減二等雖經得財而實係不知情者減三等父兄不能禁約子弟為竊盜者笞四十 \\n 269.25 \\n 凡現任官員奉差出使赴任赴省及接送眷屬乘坐船隻住宿公館被竊財物除贓逾滿貫仍依例定擬外其餘各計贓照尋常竊盜例加一等分別首從治罪若寓居里巷民房及租賃寺觀店鋪與齊民雜處賊匪無從辨識乘間偷竊者仍依尋常竊盜例辦理 \\n 269.26 \\n 凡捕役兵丁地保等項在官人役有稽查緝捕之責者除為匪及窩匪本罪應擬斬絞外遣各照本律本例定擬外如自行犯竊罪應軍流徒杖無論首從各加枷號兩箇月兵丁仍插箭遊營若勾通豢養竊賊及搶劫各匪坐地分贓或受賄包庇窩家者俱實發雲貴兩廣極邊煙瘴充軍儻地方員弁平時不行稽查或知風查拏有意開脫不加嚴究止以借端責革照不實力奉行稽查盜賊例交部議處至別項在官人役尚無緝捕稽查之責者如串通窩頓竊匪貽害地方亦各於應得本罪上加一等治罪 \\n 269.27 \\n 隨駕官員之跟役無論奴僕雇工如有偷盜馬匹器械逃回者擬絞監候其不曾偷盜馬匹器械逃回之跟役係奴僕訊問伊主情願領回者鞭一百刺字給主領回不願領回者發各省駐防給官員兵丁為奴若係雇工其所雇係旗下家奴枷號三箇月鞭一百刺字交還本主如所雇係民人刺字解回原籍杖一百徒三年仍向各犯家屬及中保人等追出原雇價值給還原主至在逃跟役令各該關津嚴行查拏如失察過關將該汛官兵照失察逃人例加等治罪 \\n 269.28 \\n 直隸省尋常竊盜除計贓計次罪應遣軍流徒並初犯行竊不及四次再犯不及三次罪止杖枷訊無結夥攜帶兇器刀械者仍各依本律例問擬外如初犯再犯糾夥四名以下並帶器械者各於所犯本罪上加枷號一箇月如初犯行竊四次以上再犯三次以上結夥已有四名並持有兇器刀械計26罪止杖枷者於責刺後加繫帶鐵桿一枝以四十斤為度定限一年釋放如初犯繫帶鐵桿限滿釋放後再行犯竊計26罪杖枷者仍繫帶鐵桿一年釋放若搶竊犯案擬徒於到配折責後鎖帶鐵桿徒限屆滿開釋遞籍如在配逃脫被獲訊無行兇為匪仍發原配從新拘役鎖帶鐵桿其因搶竊擬徒限滿釋回後復行犯竊罪止杖枷者無論次數有無結夥攜械於責刺後繫帶鐵桿二年釋放儻不悛改滋生事端再繫一年釋放此後盜風稍息該督察看情形奏明仍照舊例辦理 \\n 269.29 \\n 山東省竊賊如有攜帶鐵槍流星刀劍等物及倚眾疊竊並兇橫拒捕傷人本罪止於枷杖者酌加鎖帶鐵桿石墩一二年如能悔罪自新或有親族鄉鄰保領者地方官查實隨時釋放仍令該州縣報明院司察考至安徽省罪止枷杖情節較重之竊盜亦照此例加繫鐵桿儅數年後此風稍息奏明仍照舊例辦理 \\n 269.30 \\n 湖南湖北兩省搶竊及興販私鹽各犯並福建廣東二省搶竊匪徒除罪應軍流以上者仍按本律本例定擬外如罪應擬徒之犯應刺字者先行刺字毋庸解配在籍鎖帶鐵桿石墩五年[湖南湖北閩省各犯罪應擬杖者亦鎖帶鐵桿石墩三年廣東省擬杖以下人犯毋庸鎖帶]限滿開釋分別杖責如湖南湖北閩省各犯釋放後復行犯案並廣東省搶竊匪徒釋後復犯罪止擬徒者即於鎖帶鐵桿石墩年限上遞加二年若犯案三次者即按例從重問擬至雲南省糾竊不及四次罪止枷杖之犯亦於本地方繫帶鐵桿一年限滿開釋分別枷責交保管束如不知改悛再繫一年儻始終怙惡不悛即照棍徒擾害例分別嚴辦該州縣每辦一案即錄敘全案供招報明督撫臬司案季彙冊咨部如同案人犯有問擬軍流以上者仍專案分別題咨堩於限滿開釋時報部查覈若該州縣任聽書役無弊朦混妄及無辜從嚴參究俟數年後此風稍息仍照舊例辦理 \\n 269.31 \\n 四川陝西及甘省附近川境鞏昌府屬之洮州岷州西和並秦州階州及所屬秦安清水徽縣禮縣兩當文縣成縣三岔白馬關各廳州縣匪徒攜帶刀械綹竊之案如結夥三人以上綹竊贓輕結夥不及三人而訊係再犯帶有刀械按竊盜本例應擬徒罪者枷號三箇月滿日責四十板繫帶鐵桿石墩三年應擬杖罪者枷號兩箇月滿日責四十板繫帶鐵桿石墩二年其並未竊物分贓而隨行服役及帶刀到處游蕩者枷號一箇月滿日責四十板繫帶鐵桿石墩一年釋放時仍照例分別刺字免刺如不知悛改復敢帶桿滋擾或毀桿潛逃持以逞兇拒捕除實犯死罪外其餘罪應軍流者堩於本罪上加一等仍加枷號兩箇月罪應擬徒者以大鍊鎖繫巨石五年罪應擬杖者鎖繫巨石三年限滿果能悔罪自新或有親族鄉鄰甘結保領地方官查實隨時開釋詳報儻解放後復敢帶刀逞兇訛詐綹竊即鎖繫巨石不拘限期仍令該州縣報明院司查核按季彙冊報部如有妄拏無辜鎖繫巨石者該管上司訪察嚴參俟數年後此風稍息仍復舊例辦理 \\n 269.32 \\n 尋常竊盜除並無夥眾持械及雖夥眾持械而贓至滿貫罪無可加或犯該軍流發遣者堩仍照律例辦理外其有糾夥十人以上但有一人執持器械者不計贓數次數為首之犯實發雲貴兩廣極邊煙瘴充軍為從杖一百徒三年若糾夥十人以上並未持械及糾夥三人以上但有一人持械者不計贓數次數為首之犯杖一百徒三年為從杖九十徒二年半如行竊未得財各於軍徒罪上遞減一等問擬俟數年後此風稍息奏明仍復舊例"}
{"章节": "刑律-賊盜中之三", "正文": "刑律-賊盜中之三 \\n  \\n 『律』270.00盜馬牛畜產 \\n 1凡盜民間馬牛驢鸁豬羊雞犬Ｊ鴨者並計[所值之]贓以竊盜論若盜官畜產者以常人盜官物論 \\n 2若盜馬牛[兼官私言]而殺者[不計贓即]杖一百徒三年驢鸁杖七十徒一年半若計贓[並從已殺計贓]重於[徒三年徒一年半]本罪者各加盜[竊盜常人盜]罪一等 \\n 條例 \\n 270.01 \\n 凡盜御用郭什哈馬者首犯擬絞立決從犯擬絞監候[不論已宰未宰堩照止例辦理]盜多羅馬者枷號六個月發邊遠充軍盜駑馬者枷號三箇月發近邊充軍牧馬官兵盜賣者罪同 \\n 270.02 \\n 將自己及他人騎操官馬盜賣者枷號一箇月發落盜至三匹以上及再犯者不拘匹數俱免枷號發附近地方各充軍五匹以上者發邊遠充軍若養馬人戶盜賣官馬至三匹以上者亦問發附近充軍 \\n 270.03 \\n 凡冒領太僕寺官馬至三匹者問罪於本寺門首枷號一箇月發近邊充軍[若家長令家人冒領三匹不分首從俱問常人盜官物罪家長引例家人不引] \\n 270.04 \\n 偷盜官馬二匹以下仍以常人盜官物計贓論三匹以上杖一百流三千里十匹以上為首者擬絞監候為從者發雲貴兩廣煙瘴地方充軍二十匹以上者不分首從擬絞監候窩主及牧馬人役自行盜賣者罪亦如之 \\n 270.05 \\n 察哈爾等處牧廠如有偷賣在官牲畜及宰食並作為私產者係官革職發往黑龍江等處當差係牧丁不分首從改發雲貴兩廣極邊煙瘴充軍若至十匹以上者為首之犯擬絞監候為從分贓之犯實發雲貴兩廣極邊煙瘴充軍如至二十匹以上者不分首從俱絞監候知情故買者係民人減本犯罪一等係蒙古照蒙古例辦理不知者不坐 \\n 270.06 \\n 凡盜牛一隻枷號一箇月杖八十二隻枷號三十五日杖九十三隻號四十日杖一百[按枷杖並加]四隻枷號四十日杖六十徒一年五隻枷號四十日杖八十徒二年五隻以上者枷號四十日杖一百徒三年[按加徒而不加枷]十隻以上杖一百流三千里[按並無枷號]二十隻以上不計贓數多寡擬絞監候其雖在二十隻以下除計贓輕者分別枷杖徒流外如計贓至一百二十兩以上者仍照律擬絞監候盜殺者枷號一箇月發附近充軍俱照竊盜例刺字其窩家知情分贓者與盜同罪知情不分贓者杖一百 \\n 270.07 \\n 駐答外邊官兵及跟役等有偷盜蒙古馬匹者審實即在本處正法其蒙古偷盜官兵馬匹或官兵等自相偷盜馬匹仍照舊例行 \\n 270.08 \\n 偷竊馬匹案件除外藩蒙古仍照理藩院蒙古律擬罪外其察哈爾蒙古有犯偷竊馬匹之案審明如係盜民間馬牛者依律計贓以竊盜論如係盜御馬及盜太僕寺等處官馬者亦仍照律例治罪 \\n 270.09 \\n 右衛地方八旗官兵所養官馬駝隻被竊拏獲除賊犯照偷盜蒙古四項牲畜新例辦理外其竊盜之家主無論閒散兵丁如有知情縱容及分贓情事依律治罪係官員咨部查議 \\n 270.10 \\n 奉天旗民人等偷竊馬匹案件俱照盜牛及宰殺例分別治罪旗人銷除旗檔與民人一例科斷不准折枷 \\n 270.11 \\n 蒙古偷竊牲畜之案如一年內行竊二三次以上同時並發者仍照刑律以一主為重從一科斷毋庸合計擬罪 \\n 270.12 \\n 行圍巡幸地方如有偷竊馬匹者不分蒙古民人五匹以上擬絞立決三匹至四匹者即發雲貴兩廣煙瘴地方一二匹者發湖廣福建江西浙江江南等處充軍俱交驛地當苦差為從及知情故買者係民人減本犯一等係蒙古仍照蒙古例辦理 \\n 270.13 \\n 民人蒙古番子偷竊四項牲畜以蒙古內地界址為斷如在內地犯竊即照刑律計贓分別首從辦理若民人及打牲索倫呼倫貝爾旗分另戶在蒙古地方並青海鄂爾多斯阿拉善毗連之番地以及青海等處蒙古番子互相偷竊者俱照蒙古例分別定擬仍各按竊盜本例刺字[按原奏云在內地犯竊照民人例計贓分別首從科罪在蒙古地方犯竊俱照蒙古例一二匹至九匹分別發遣十匹以上不分首從擬絞監候與現在蒙古例文大相懸殊] \\n 270.14 \\n 新降之土爾扈特都爾博特額魯特霍碩特輝特烏梁海六項蒙古人等在札薩克察哈爾及邊陲新疆地方偷竊四項牲畜俱照偷竊蒙古牲畜例覈計匹數多寡分別首從治罪 \\n 270.15 \\n 偷竊蒙古牛馬駝羊四項牲畜[每羊四隻作牛馬駝一隻計算]如數至三十匹以上者不分首從擬絞監候秋審時將首犯擬入情實從犯俱擬緩決秋審減等時發遣雲貴兩廣煙瘴地方其為從未經同行僅於竊後分贓者減發雲貴兩廣煙瘴地方二十匹以上者首從俱擬絞監候秋審時將首犯入於情實為從同竊分贓者入於緩決秋審減等時減發山東河南等處其雖曾共謀未經同行僅於竊後分贓者減發湖廣福建等處十匹以上者首犯擬絞監候秋審時入於緩決減等時減發雲貴兩廣煙瘴地方為從同竊分贓者發雲貴兩廣煙瘴地方其雖曾共謀未經同行僅於竊後分贓者減發山東河南等處六匹至九匹者首犯發雲貴兩廣煙瘴地方為從同竊分贓者發湖廣福建江西浙江江南其雖曾共謀未經同行僅於竊後分贓者鞭一百三匹至五匹者首犯發湖廣福建江西浙江江南為從同竊分贓者發山東╮B河南其雖曾共謀未經同行僅於竊後分贓者鞭一百一二匹者首犯發山東河南為從同竊分贓者鞭一百其雖曾共謀未經同行僅於竊後分贓者鞭九十竊羊不及四隻者首犯鞭一百為從同竊分贓者鞭九十其雖曾共謀未經同行僅於竊後分贓者鞭八十以上應行發遣及減發各犯俱交驛地充當苦差毋庸僉妻發配應鞭責者蒙古照擬鞭責民人折責發落其蒙古地方強劫什物案內搶有四項牲畜在十匹以上者分別首從照蒙古則例治罪 \\n 270.16 \\n 民人在蒙古地方行竊民人牲畜之案仍照盜馬牛畜產本律本例辦理不得照蒙古例科斷 \\n 『律』271.00盜田野穀麥 \\n 1凡盜田野穀麥菜果及無人看守器物[謂原不設守及不待守之物按此註本於箋釋]者並計贓准竊盜論免刺 \\n 2若山野柴草木石之類他人已用工力砍伐積聚而擅取者罪亦如之[如柴草木石雖離本處未馱載間依不得財笞五十合上條有拒捕依罪人拒捕] \\n 條例 \\n 271.01 \\n 凡盜掘金銀銅錫水銀等礦砂每金砂一斤折銀二錢五分銀砂一斤折銀五分銅錫水銀等砂一斤折銀一分二釐五毫俱計贓准竊盜論若在山洞捉獲持杖拒捕傷非金刃傷輕平復者不論人數砂數多寡及初犯再犯俱發邊遠充軍若殺人及刃傷折傷為首者照竊盜拒捕殺傷人律斬為從並減一等不曾拒捕若聚至三十人以上者不論砂數多寡及初犯再犯為首發近邊充軍為從枷號三箇月照竊盜發落若不曾拒捕又人數不及三十名者為首初犯枷號三箇月照竊盜罪發落再犯亦發近邊充軍為從者止照竊盜罪發落非山洞捉獲止是私家收藏道路背負者惟據見獲論罪不許巡捕人員逼令展轉扳指違者參究治罪 \\n 271.02 \\n 產礦山場山主違禁勾引礦徒潛行偷穵者照礦徒之例以為首論若係約練勾引接濟夥同分利者照引領私鹽律杖九十徒二年半得財者計贓准竊盜從重論如因官兵往拏漏信使逃及陰令拒捕者俱照官司追捕罪人而漏洩其事者減罪人所犯罪一等律治罪保甲地鄰知情容隱不報者堩照強盜窩主之鄰佑知而不首例杖一百發落 \\n 271.03 \\n 山海等關巡查人員如有搜獲人參珠子該管官交部議敘如有搜查不力以及私帶過關者將該管官照失察例議處巡查人等照不應重律治罪明知故縱者該管官革職巡查人等枷號一箇月杖一百受賄賣放者計贓以枉法從重發落其失察偷出邊關刨參至一百名者令催披甲人等鞭五十至二百名者鞭一百至五百名以上者枷號一箇月鞭一百該守禦官亦按失察名數分別議處如有自行拏獲者免議 \\n 271.04 \\n 凡領票刨參人夫例給鳥鎗應查明人數多寡批給鳥鎗填明票上出口驗放回山查覈違例私帶者照商民應用鳥鎗不報官私造例杖一百其將鳥鎗轉給售賣刨參之人者比照軍人將軍器私賣與人發邊遠充軍律減一等杖一百徒三年該管官不行查出交部議處 \\n 271.05 \\n 凡索倫達呼爾越界至松阿里鳥喇地方打牲滋事者令該將軍查拏分別治罪其有私帶米糧等物賣給刨參之人者照無引私鹽律計米數多寡分別定擬吉林地方有越界私帶米糧情事飭令吉林將軍一體查拏照例定擬 \\n 271.06 \\n 凡三姓琿春等處商人官兵領票走08古塔船廠地方購買物件令其報官給票開明數目有違禁攜帶米石雜物易換人參及貂皮於未經交官以前私行換罪者該將軍查明米不及五十石雜物值銀不及五十兩者杖一百徒三年逾前數者發雲貴兩廣煙瘴地方安置旗人及官兵有犯各加民人罪一等其巡綽官兵知情故縱與本犯同罪得贓者計贓以枉法從重論失察者官交部議處兵丁照山海關搜查參珠不力例治罪其明知偷刨姦匪而容隱在家不即舉報者照知人犯罪藏匿在家不告捕者減罪人一等律治罪 \\n 271.07 \\n 打珠人等私藏珠子不行交官者拏獲不論珠數多寡分兩輕重俱杖一百流三千里旗人銷去旗檔同民人一體發遣總領打珠之驍騎校並總管翼長堩交部分別議處 \\n 271.08 \\n 領票工人內如有偷竊領票商人之參者照刨參已得例按照得參數目分別徒流仍於面上刺竊盜字追贓給主 \\n 271.09 \\n 刨參官商私刻小票影射私參照私販人參例分別治罪 \\n 271.10 \\n 凡旗民人等偷刨人參如有身充財主雇人刨採及積年在外逗遛已過三冬數未及四十名參數未至五十兩者發雲貴兩廣煙瘴地方管束若人至四十名以上參至五十兩以上為首之財主及率領之頭目並容留之窩家俱擬絞監候為從發雲貴兩廣煙瘴地方所獲牲畜等物給付拏獲之人充賞參入官擬絞人犯遇赦減等者亦照為從例發遣其未得參者各減一等如並無財主實係一時鳥合各出資本及受雇偷採或隻身潛往得參者俱按其得參數目一兩以下杖六十徒一年一兩以上至五兩杖七十徒一年半一十兩杖八十徒二年一十五兩杖九十徒二年半二十兩杖一百徒三年至二十兩以上至三十兩杖一百流二千里每十兩遞加一等罪止杖一百流三千里為從及未得參者各減一等代為運送米石者杖一百私販照私刨人犯減一等罪得參人犯首從照例刺字未得參及私販人犯俱免刺字刨參案內有犯軍流徒罪者係旗人銷去旗檔照民人一體問擬若旗下家奴有犯罪應軍流者發駐防給兵丁為奴徒罪照例發配限滿釋回仍交主家服役如伊主知情故縱者杖八十係官交部議處不知者不坐其潛匿禁山刨參被獲擬徒人犯限滿釋回復行逃往禁山刨參者不分已得未得俱發附近充軍旗下家奴發往駐防給兵丁為奴 \\n 271.11 \\n 私入圍場偷打牲畜砍伐木植之犯無論枷杖徒流發遣堩在犯事地方審擬發落起解毋庸解部轉發仍專咨報部其罪應徒流發遣者令熱河都統年終彙奏罪止枷號人犯年終彙冊咨部存案 \\n 271.12 \\n 民間農田如有於己業地內費用工力挑築池塘瀦蓄之水無論業主已未車戽入田而他人擅自竊放以灌己田者不問黑夜白日按其所灌田禾畝數照侵占他人田一畝以下笞五十每五畝加一等罪止杖八十徒二年有拒捕者依律以罪人拒捕科斷如有被應捕之人殺傷者各依擅殺傷罪人問擬若於公共江河川澤溝瀆築成渠堰及於公共地內挑築池塘占為己業者俱不得濫引此例如有殺傷仍各分別謀故鬥毆定擬 \\n 271.13 \\n 盛京各處山場商人領票砍伐木植如有夾帶偷砍果松者按照株數多寡定罪砍至數十根者笞五十百根者杖六十每百根加一等罪止杖一百徒三年所砍木植變價入官 \\n 271.14 \\n 刨參人夫不往所指山林刨採或將票張賣放別路飛颺者除交官參外餘剩俱令入官仍杖八十枷號一箇月 \\n 271.15 \\n 私刨人參賊犯在山林僻壤莊屯潛蹤盤踞該處保正甲長如有飛包過付窩藏黑人不行首報除窩家照例治罪外保正甲長如審係知情不首照保甲知有為盜窩盜之人瞻徇隱匿例杖八十加枷號一箇月如不知情照牌頭所管內有為盜之人雖不知情而失察例笞四十 \\n 271.16 \\n 漁利之徒潛蹤山林收買參秧栽種及貪利之人私行入山偷刨參秧貨賣一經拏獲堩照偷刨私賣收買私參例一體治罪 \\n 271.17 \\n 盛京各城守尉邊門及卡倫官兵在邊外拏獲偷砍私運木植人犯其車馬器物堩賞給原拏之人如僅止拏獲車馬等物而藉稱人犯逃逸者除審明有無受賄故縱按例治罪外仍將所獲物件入官若拏獲人犯並無器物者該將軍自行酌量賞給 \\n 271.18 \\n 在新疆地方偷穵金砂無論人數砂數多寡為首枷號三箇月實發雲貴兩廣極邊煙瘴充軍為從枷號三箇月解回內地杖一百徒三年 \\n 271.19 \\n 在口外出錢雇人刨穵黃33首犯除有拒捕奪犯等情仍按罪人拒捕及奪犯毆差各本律本例分別定擬外如所雇人數未及十名者照違制律杖一百十人以上加枷號兩箇月五十人以上杖六十徒一年每十人加一等以次遞加罪止杖一百徒三年為從各減一等受雇穵33之人照不應重律杖八十遞籍管束如係割草民人不得妄拏滋事該處囤積黃33首犯數至十斤以上者亦照違制律杖一百五十斤以上者加枷號兩箇月百斤以上杖六十徒一年每百斤加一等以次遞加罪止杖一百徒三年為從亦各減一等黃33入官至無業貧民零星穵有黃33進口售賣每次人數不得過十名每人攜帶不得過十斤違者以私販論仍責成守口員役及各口關隘官弁實力稽查儻有賄縱情弊查出按例究辦 \\n 271.20 \\n 在熱河承德府所屬地方偷穵金銀礦砂無論人數砂數多寡為首俱枷號三箇月係民人實發雲貴兩廣極邊煙瘴充軍係蒙古人發四省驛站當差為從係民人枷號三箇月解回內地杖一百徒三年係蒙古人枷號三箇月調發鄰盟嚴加管束如被獲時有拒捕殺傷人者仍照盜掘礦砂本例分別科斷其得錢招留之蒙古地主與首犯同罪地方官不行嚴拏者交部議處 \\n 271.21　盛京威遠堡南至鳳凰城邊外山谷附近圍場處所拏獲偷伐木植偷打鹿隻人犯審實果係身為財主雇倩多人者杖一百流三千里若無財主一時會合各出本錢並雇人偷伐木植偷打鹿隻赴度邊關隘口者杖一百徒三年為從及販賣並偷竊未得者各減為首及已得一等如係刨穵鹿窖首從各於前例流徒罪上加一等治罪分別面刺偷竊木植牲畜字樣未得者免刺再犯者各於本罪上加一等治罪其越邊偷竊柴草野雞等項初犯枷號一箇月再犯枷號兩箇月三犯枷號三箇月滿日各杖一百為從及偷竊未得者各減為首及已得一等俱免刺並遞回原籍嚴加管束儻於遞籍後復行出邊偷竊者即在犯事地方枷號兩箇月杖六十徒一年如再有犯以次遞加其因偷竊未得遞籍管束復有越邊偷竊者仍照初犯例枷號一箇月杖一百遞籍嚴加管束淘穵金砂之犯本例罪重者仍從重定擬若罪名較輕即照此一體辦理至失察之地方各官交部議處 \\n 271.22 \\n 私入木蘭等處圍場及南苑偷竊菜蔬柴草野雞等項者初犯枷號一箇月再犯枷號兩箇月三犯枷號三箇月滿日各杖一百發落[按此處枷號以一箇月為一等]若盜砍木植偷打牲畜及刨穵鹿窖初犯杖一百徒三年再犯及雖係初犯而偷竊木植數至五百斤以上牲畜至十隻以上[按上條無斤數隻數與此不同]或身為財主雇倩多人者俱改發極邊足四千里充軍三犯者[按再犯即擬充軍似無三犯可言]發新疆等處種地為從及偷竊未得者各減一等販賣者又減一等旗人有犯銷除旗檔照民人一律辦理圍場看守兵丁有犯俱先插箭遊示加一等治罪至察哈爾及扎薩克旗下蒙古私入圍場偷竊亦照此例一律問擬蒙古人犯應擬徒罪者照例折枷應充軍者發遣湖廣福建江西浙江江南應擬遣者發遣雲貴兩廣俱交驛充當苦差以上各項人犯無論初犯再犯三犯堩面刺盜圍場字樣偷盜未得之犯堩面刺私入圍場字樣其枷號三箇月兩箇月者減等遞減一箇月枷號一箇月者減為二十日[按此處枷號又以十日為一等三箇月兩箇月者以一月為一等一箇月者又以十日一等皆與例文不符]失察私入圍場等處偷竊之該管地方文武各官並察哈爾佐領捕盜官及蒙古扎薩克等交部分別議處及折罰牲畜起獲鳥鎗入官牲畜器物賞給原拏之人有連獲大起者交該管官記功獎勵一面仍向獲犯研訊由何處卡隘偷入審係員弁兵丁受賄故縱者與犯同罪贓重者計贓以枉法從重論若止失於覺察員弁交部議處兵丁杖一百再犯折責革伍每月責令看卡員弁將有無賊犯偷入圍場之處出結具報該總管每年於五月內據實彙摺具奏儻該員弁所報不實交部議處熱河都統亦於每年六月間據實具奏如查明該總管所奏不實即行參辦"}
{"章节": "刑律-賊盜下之一", "正文": "刑律-賊盜下之一 \\n  \\n 『律』272.00親屬相盜 \\n 1凡各居[本宗外姻]親屬相盜[兼後尊長卑幼二款]財物者期親減凡人五等大功減四等小功減三等緦麻減二等無服之親減一等並免刺[若盜有首從而服屬不同各依本服降減科斷為從各又減一等]若行強盜者尊長犯卑幼亦[依強盜已行而得財不得財]各依上減罪卑幼犯尊長以凡人論[不在減等之限]若有殺傷者[總承上竊強二項]各以殺傷尊長卑幼本律從[其]重[者]論 \\n 2若同居卑幼將引[若將引各居親屬同盜其人亦依本服降減又減為從一等科之如卑幼自盜止依擅用不必加]他人盜己家財物者卑幼依私擅用財物論加二等罪止杖一百他人[兼首從言]減凡盜罪一等免刺若有殺傷者自依殺傷尊長卑幼本律科罪他人縱不知情亦依強盜[得財不得財]論若他人殺傷人者卑幼縱不知情亦依殺傷尊長卑幼本律[仍以私擅用加罪及殺傷罪權之]從[其]重[者]論 \\n 3其同居奴僕雇工人盜家長財物及自相盜者[首]減凡盜罪一等免刺[為從又減一等被盜之家親屬告發並論如律不在名例得相容隱之例] \\n 條例 \\n 272.01 \\n 同居卑幼將引他人強劫已家財物依各居親屬行強盜卑幼犯尊長以凡人論斬奏請定奪 \\n 272.02 \\n 凡奴僕偷盜家長財物者照竊盜律計贓治罪若起意勾引外人同盜家長財物者將起意之奴僕計贓遞加竊盜一等治罪至一百二十兩以上者仍照律擬絞監候被勾引之人仍照竊盜律分別定擬雇工人盜家長財物亦照竊盜計贓治罪 \\n 272.03 \\n 凡親屬相盜除本宗五服以外俱照無服之親定擬外其外姻尊長親屬相盜惟律圖內載明者方准照例減等此外不得濫引 \\n 272.04 \\n 凡奴僕雇工人強劫家長財物及勾引外人同劫家長財物者悉照凡人強盜律定擬其有殺傷家長者仍依律從重論 \\n 272.05 \\n 各居無服親屬除平日膜視並無周恤致相盜財物者照律減等辦理外若素有周恤或託管田產經理財物不安本分肆竊肥己貽累受害者即以凡人竊盜計贓科斷仍照律免刺至滿貫者尊長照律杖一百流三千里卑幼擬絞監候緩決一次後照例減發 \\n 272.06 \\n 親屬相盜殺傷之案除卑幼行強盜及尊長放火強劫[按放火強劫是一是二?記核]圖姦謀殺卑幼不論有無服制各以凡論外如期服以下至無服尊長強竊盜及搶奪卑幼財物殺傷卑幼者各就服制中殺傷卑幼及同姓親屬相毆並親屬相盜各本律相比從其重者論[按此層無凡盜殺傷之罪]卑幼竊盜及搶奪尊長財物殺傷尊長者以凡盜殺傷之罪與服制殺傷及同姓親屬相毆各本律相比從其重者論若期服以下至無服尊長強竊及搶奪卑幼財物並卑幼竊盜及搶奪尊長財物殺傷並無尊卑名分之人[如兄弟妻及無名分雇工人之類]亦各就親屬殺傷及凡鬥殺傷並親屬相盜各本律相比從其重者論其因搶竊親屬財物被尊長卑幼及並無尊卑名分之人殺傷者亦各依服制殺傷及同姓親屬相毆並凡鬥殺傷各本律問擬堩不得照凡人擅殺傷科斷[按不照凡人擅殺自係從厚之意乃因盜殺傷尊長則又照凡盜殺傷之罪殊嫌參差] \\n 『律』273.00恐嚇取財 \\n 凡恐嚇取人財者計贓准竊盜論加一等[以一主為重併贓分首從其未得財者亦准竊盜不得財罪上加等]免刺若期親以下自相恐嚇者卑幼犯尊長以凡人論[計贓准竊盜加一等]尊長犯卑幼亦依親屬相盜律遞減科罪[期親亦減凡人恐嚇五等須於竊盜加一等卜減之] \\n 條例 \\n 273.01 \\n 監臨恐嚇所部取財准枉法論若知人犯罪而恐嚇取財者以枉法論 \\n 273.02 \\n 凡兇惡棍徒屢次生事行兇無故擾害良人人所共知確有實據者發極邊足四千里安置[凡係一時一事實在情兇勢惡者亦照例擬發]如並無兇惡實跡偶煞挾詐逞兇及屢次藉端索借贓數無多尚非實在兇惡者仍照所犯之罪各依本律本例定擬不得濫引此例 \\n 273.03 \\n 凡在內太監逃出索詐者俱照光棍例治罪 \\n 273.04 \\n 凡苗人有伏草捉人橫加枷肘勒銀取贖者初犯為首者斬監候為從者俱枷號三箇月臂膊刺字再犯者不分首從皆斬立決其有土哨姦民勾通取利造意者不分初犯再犯並斬立決附和者各枷號兩箇月發邊遠充軍該管土官雖不知情亦按起數交該部議知情故縱者革職杖一百若教令指使或和同取利者革職枷號三箇月俱不准折贖 \\n 273.05 \\n 凡附近番苗地方吏民人等擅入苗境藉差欺陵或強姦婦女或搶劫財物以及訛詐不遂聚眾兇毆殺死人命等案將所犯查照定例如原係斬決絞決之犯審實具題俟命下之日將該犯押赴犯事處所正法其例應斬候絞候者審係藉差欺陵等項實在情重應將監候改為立決亦於題覆之日押赴原犯地方正法至尋常案件雖係民苗交涉審無前項情節仍照定例擬罪至秋審時有情實勾決之犯亦於原犯苗地正法仍將該犯從重治罪正法情由張掛告示通行曉諭該管官員有縱差騷擾激動番蠻者仍援照引惹邊釁例治罪若止於失察交部議處 \\n 273.06 \\n 凡旗民結夥指稱隱匿逃人索詐財物者不分曾否得釮為首者照兇惡棍徒生事擾害例發遣為從者俱減一等 \\n 273.07 \\n 凡惡棍設法索詐官民或張帖或捏告各衙門或勒寫借約嚇詐取財或因鬥毆糾眾繫頸謊言欠債逼寫文卷或因詐財不遂竟行毆斃此等情罪重大實在光棍事發者不分曾否得財為首者斬立決為從者俱絞監候其犯人家主父兄各笞五十係官交該部議處如家主父兄首者免罪犯人仍照例治罪[按順治十三年議准凡光棍設法索詐內外官民或書張揭帖或聲言控告或勒寫契約逼取財物或鬥毆拴拏處害者不分得財與否為首者立絞為從者係民責四十板發邊衛充軍係旗下人枷號三月鞭一百十八年定京師重大之地有惡棍梜詐官民肆行擾害者俱照強盜例治罪康熙七年覆准光棍審實者照順治十三年題定條例治罪十二年覆准惡棍勒寫文約嚇詐財物聚眾毆打致死人命審有實據為首者立斬為從助毆傷重者擬絞監候餘仍照光棍為從例治罪其家主父兄係旗下人鞭五十係民責二十板係官議處其家主父兄出首者免議本犯仍照例治罪十五年議定光棍事犯不分首從得財與未得財俱斬立決十九年議准惡棍事犯不分得財與未得財為首立斬為從俱絞監候] \\n 273.08 \\n 凡刁徒無端肇釁平空訛詐欺壓鄉愚致被詐之人因而自盡者擬絞監候秋審時分別情節輕重入於情實緩決拷打致死者擬斬監候秋審時入於情實為從各減一等苦刁徒嚇詐逼命之案如訊明死者實係姦盜等項及一切作姦犯科有干例議之人致被藉端訛詐雖非兇犯干己事情究屬事出有因為首之犯應於絞罪上量減一等杖一百流三千里為從者杖一百徒三年若兇犯所藉之事在死者本無罪可科或雖曾實有過犯而兇犯另捏別項虛情訛詐者堩屬無諯肇釁仍照例分別首從問擬絞候滿流不得率予量減 \\n 273.09 \\n 凡臺灣無籍遊民獷悍兇惡肆行不法犯該死罪者即照光棍例擬斬立決犯該徒流以上者照棍徒生事擾害例發極邊足四千里充軍仍酌其情罪較重者改發新疆給官兵為奴審係被誘隨行犯止枷杖者一概逐回原籍嚴加管束 \\n 273.10 \\n 黔省匪徒如有帽頂大五小五等名號除犯該死罪者仍各照本律本例問擬外其犯該軍流徒罪者無論為首為從各於所犯本罪上加一等治罪罪止枷杖者於枷責後鎖繫鐵杆一枝如聞拏投首及事未發而自首者照例分別減免儻減免後復犯不准再首各於所犯本罪上加一等治罪軍流徒罪分別發配安置僅止杖責者仍繫帶鐵杆若平日並無犯法實跡而係橫行鄉曲有帽頂大五小五名目者亦鎖繫鐵杆俱定限一年釋放至滇省匪徒如僅止偶然挾詐逞兇罪止枷杖並雖無犯法實跡而平日佩帶兇器刀械遊歷城鄉之犯亦繫帶鐵杆一年以上各省匪徒繫杆限滿開釋分別枷責交保管束如不知悛改再繫一年儻始終怙惡即照棍徒擾害例分別嚴辦鄉保等挾嫌誣指或兵役受賄徇縱一體加等治罪該州縣每辦一案報明臬司督撫按季彙冊報部限滿開釋時亦報部查核其審無前項名目者各依本律例科斷 \\n 273.11 \\n 安徽省拏獲水煙箱主匪徒除審有搶劫殺傷強姦拐賣等情各照本律例從重定擬外其但經攜帶煙童或與雞姦或縱令賣姦或遇事挺身架護者俱發極邊足四千里充軍賣煙夥黨審係一時被脅免其治罪若自甘下賤助勢濟惡者杖一百徒三年年未及歲仍依律收贖地方官自行訪獲究辦免議儻被告發或經上司訪聞飭拏始行破案者交部議處 \\n 273.12 \\n 陝西省所屬匪徒如結夥三人以上挾詐逞兇但有一人執持器械傷人除實犯死罪外其餘不分首從俱發極邊足四千里充軍如聚眾至十人以上執持器械無論曾否傷人不分首從俱發極邊煙瘴充軍其有因挾詐不遂或被人控告糾眾報復竟行毆斃堩擬斬立決其尋常鬥毆不在此例候數年後此風稍息仍照舊例辦理 \\n 273.13 \\n 盛京地方如有外來棍徒句結旗民或投託宗室覺羅聚至三人以上橫河攔綆詐索擾累肆行搶奪者除實犯死罪外其餘無論贓數次數不分首從俱照棍徒擾害例發極邊足四千里安置面刺「煙瘴改發」四字如並未聚眾及雖經聚眾但在河溝道口藉搭橋為名把持地方向過往車輛任意訛索並橫河攔綆肆行搶奪重情者為首亦照棍徒擾害例擬軍為從各犯俱杖一百徒三年旗人有犯銷除本身旗檔與民人一體辦理知情護庇主使之宗室覺羅實發黑龍江嚴加管束儻數年後此風稍息奏明仍照舊例辦理 \\n 273.14 \\n 捉人勒贖之案除用強擄捉脅逼上盜應依強盜律斬決或被捉之人因病身死應以威力制縛及主使各本律本例擬絞外如有將被捉之人拒傷身死或於擄捉後謀故毆殺者首犯俱擬斬立決為從謀殺加功者擬絞監候不加功者實發雲貴兩廣極邊煙瘴充軍若係拒殺毆殺為從幫毆如刃傷及手足他物折傷以上者俱擬絞監候傷非金刃又非折傷者發新疆給官兵為奴未經幫毆成傷者實發雲貴兩廣極邊煙瘴充軍如有將被捉之人任意淩虐或雖無淩虐而致被捉之人情急自盡者為首之犯俱照苗人伏草捉人橫加枷肘例擬斬監候為從幫同淩虐及雖無淩虐而助勢逼勒致令自盡者俱發遣新疆給官兵為奴若僅止聽從擄捉關禁勒贖尚無助勢逼勒情事堩實發雲貴兩廣極邊煙瘴充軍至審無淩虐重情止圖獲利關禁勒贖為首亦發遣新疆給官兵為奴為從之犯俱發極邊足四千里充軍其因細故逞忿並非圖利勒贖止於關禁數日迨服禮後即行放回者為首杖一百徒三年為從減一等如有聚眾拒殺兵役者首犯擬斬立決為從幫毆如刃傷及手足他物至折傷以上者俱擬絞監候傷非金分又非折傷者發新疆給官兵為奴其傷人未死如刃傷及折傷以上者首犯擬斬監候為從發新疆給官兵為奴勒贖本罪已至斬決者加擬梟示已至斬決監候者加擬立決若並未聚眾拒捕及傷非金刃折傷者仍各照罪人拒捕律加本罪二等罪已至遣無可復加者到配後加枷號三箇月 \\n 273.15 \\n 山東安徽兩省匪徒如有結捻結幅聚眾至四十人以上帶有軍器在市鎮集場人煙稠密處所窺視殷實人家舖戶強當訛索得財不論贓數多寡首犯擬絞立決四十人以下十人以上首犯擬絞監候為從堩發新疆酌擬種地當差如數在五人以上首犯亦發新疆種地當差為從俱擬發極邊足四千里充軍若聚眾四十人以上及十人以上訛索強當未經得財者首犯擬發極邊足四千里充軍從犯杖一百徒三年五人以上首犯杖一百徒三年從犯杖九十徒二年半其造意之捻首幅首身雖不行但經夥犯訛索強當即按人數多寡照為首例問擬其未經結捻結幅並聚眾未及五人尚未滋事者仍照各本律本例問擬若問擬遣軍人犯脫逃回籍復行入捻入幅訛索強當或向原拏兵役尋釁報復除實犯死罪外餘俱擬絞監候儻數年後此風稍息奏明仍復舊例辦理 \\n 273.16 \\n 江西省南安贛州寧都州三府州所屬匪徒如有拜會搶劫訛詐等案除實犯死罪及本罪已至外遣為奴罪無可加堩各照例辦理外其餘軍流以下各犯堩於應得本罪上加一等定擬至廣東省匪徒偷入廣西省勾結土匪有犯拜會搶劫訛詐等案罪在軍流以下者亦照此例加等辦理俟數年後此風稍息再行奏明仍復舊例 \\n 273.17 \\n 江蘇省徐州淮安海州三府州及山東兗州沂州曹州三府河南汝寧陳州光州三府州並安徽陝西二省所屬匪徒如有僪帶兇器刀械挾詐逞兇罪止枷杖者拏獲到案各於枷杖後鎖繫鐵杆一枝一年改悔釋放若不悛改再繫一年如敢帶杆滋擾或毀杆潛逃持以逞兇拒捕罪應擬徒者鎖繫巨石五年應擬杖者鎖繫巨石三年限滿果能悔罪自新或有親族鄉鄰甘結保領地方官查實隨時開釋詳報儻始終怙惡按其情節照棍徒屢次行兇擾害例分別嚴辦 \\n 273.18 \\n 廣東廣西二省擄捉匪犯如有將十五歲以下幼童捉回勒贖者除所犯本罪已至斬決無可復加外其餘罪應斬絞監候者加擬立決罪應遣軍者加擬絞監候罪應擬徒者發極邊足四千里充軍儻數年後此風稍息奏明仍復舊例辦理 \\n 273.19 \\n 廣東廣西二省捉人勒贖之案如被捉數在三人以上及擄捉至三次以上同時並發者除被脅同行或本罪已至斬決無可復加外其餘罪應斬絞監候者加擬立決罪應遣軍者加擬絞監候罪應擬徒者發極邊足四千里充軍如被捉僅止一二人及捉人僅止一二次仍照本例辦理儻數年後此風稍息奏明仍復舊例辦理 \\n 273.20 \\n 各省匪徒擄人勒贖之案如有將婦女捉獲關禁勒贖者即以搶奪婦女及擄捉勒贖各本例相比從其重者論 \\n 273.21 \\n 廣東省匪徒捏造圖記紙單作為打單名色夥眾三人以上帶有鳥鎗刀械無論有無恃強擄掠但得財者照強盜本律問擬拒捕殺人者加以梟示未得財者為首發新疆給官兵為奴為從杖一百流三千里如三人以上並未帶有鳥鎗刀械亦未恃強擄掠但係嚇詐得財無論贓數多寡為首及為從二次並二次以上亦俱發新疆給官兵為奴為從一次杖一百流三千里其案內造意之首犯身雖不行但經夥眾打單嚇詐即分別人數多寡有無器械並曾否擄掠是否得財各照為首例問擬若並無圖記紙單亦未夥眾僅憑口說藉端訛索者為首杖一百徒三年為從減一等至遣軍人犯脫逃回籍復行打單嚇詐或向原拏兵役尋釁報復除實犯死罪外餘俱擬絞監候其另犯搶劫勒贖仍照本例從其重者論儻數年後此風稍息奏明仍照舊例辦理 \\n 273.22 \\n 廣東省兇惡棍徒及打單嚇詐各犯除罪應軍流以上者仍按本例定擬外如棍徒為從或量減及打單為從一次罪應擬徒之犯應刺字者先行刺字毋庸解配在籍鎖帶鐵杆石礅五年限滿開釋分別杖責其棍徒為從或量減之犯儻開釋後復犯罪止擬徒者即於鎖帶鐵杆石礅年限上遞加二年若打單嚇詐為從二次之犯即按例從重問擬該州縣每辦一案即錄敘全案供招報明督撫臬司按季彙冊咨部如同案人犯有問擬軍流以上者仍專案分別題咨堩於限滿開釋時報部查覆若該州縣任聽書役舞弊朦混妄及無辜從嚴參究俟數年後此風稍息仍照舊例辦理 \\n 273.23 \\n 廣東廣西二省捉人勒贖之案如審無淩虐重情止圖獲利關禁勒贖除贓未逾貫首犯仍照例擬遣外其勒贖得贓數至一百二十兩以上首犯照搶奪滿貫例擬絞監候從犯仍發極邊足四千里充軍 \\n 273.24 \\n 拏獲綽號棍徒如係屢次行兇滋事即照棍徒擾害例發極邊足四千里安置凡係一時一事確有兇惡實跡亦照例擬發若非屢次行兇滋事擾害於軍罪上量減科斷儻並無滋事實跡祇有綽號酌量科以不應重律杖八十加枷號一個月此等綽號棍徒止准地方官弁訪拏不許訐告有訐告者堩不准理 \\n 『律』274.00詐欺官私取財 \\n 1凡用計詐[偽]欺[瞞]官私以取財物者並計[詐欺之]贓准竊盜論免刺若期親以下[不論尊長卑幼同居各居]自相詐欺者亦依親屬相盜律遞減科罪 \\n 2若監臨主守詐[欺同監守之人]取所監守之物者[係官物]以監守自盜論未得者減二等 \\n 3冒認及誆賺司騙拐帶人財物者亦計贓准竊盜論[係親屬亦論服遞減]免刺 \\n 條例 \\n 274.01 \\n 凡指稱買官買缺或稱規避處分及買求中式等項誆騙聽選並應議官吏及舉人監生生員人等財物如誆騙已成財已入手無論贓數多寡不分首從於該衙門門首枷號三箇月發煙瘴地面充軍其央浼營幹致被誆騙者免其枷號亦照前發遣若誆騙未成議有定數財未接受應於軍罪上減一等杖一百徒三年加枷號兩箇月被編者杖一百免其枷號但經口許並未議有定數應杖一百加枷號一個月被騙者杖八十免其枷號若甫被誆騙即行首送者誆騙之人照恐嚇未得財律准竊盜論加一等治罪被騙者免議 \\n 274.02 \\n 學臣考試有積慣隨棚代考之鎗手察出審實枷號三個月發煙瘴地面充軍其雇倩鎗手之人及包攬之人並與鎗手同罪知情保結之廩生杖一百窩留之家不知情者照不應重律治罪儻有別情從重科斷有贓計贓以枉法從重論 \\n 274.03 \\n 漕糧起運頭幫軍伍將已裁陋規復行派歛私自婪收或於定數之外多行勒索者令各幫軍丁於經管衙門呈控將勒索之頭伍計贓分別首從定擬犯該徒罪以上者俱照指稱衙門打點使用名色誆騙財物例不分首從發近邊充軍情重者加枷號兩箇月其官弁兵役受賄責令該管上司參革究審計贓以枉法論軍丁挾嫌捏控照誣告律治罪 \\n 274.04 \\n 生童考試如有積慣棍徒捏稱給與字眼記認誆騙財物者不論有無立約封眼及口許虛贓俱照撞騙已成例枷號三個月發煙瘴地面充軍被騙生童杖一百徒三年若僅用虛詞誆騙事屬未成罪止杖責者仍照定例加枷號一個月分別發落被騙者仍照例治罪免其枷號 \\n 274.05 \\n 代倩鎗手以已成未成為斷如場外經提調訪拏或被生童稟首者為未成如已頂名入場無論當時被獲事後發覺俱為已成未成者除審係積慣隨棚仍照定例問擬外若僅立有文約而贓未入手鎗手與本童堩照誆騙未成財未接受罪應滿徒者加枷號兩箇月但經口許罪止杖責者加枷號一箇月分別發落之例治罪其已成者不分有無立約及口許虛贓俱照誆騙已成例枷號三箇月發煙瘴地面充軍雇倩之生童與同罪若生童實係被人撞騙贓止口許情罪稍輕者照誆騙未成財未接受例杖一百徒三年 \\n 274.06 \\n 凡指稱內外大小官員名頭並各衙門打點使用名色誆騙財物計贓犯該徒罪以上者俱不分首從發近邊充軍情重者仍枷號兩箇月發遣[如親屬指官誆騙止依期親以下詐欺律不可引例] \\n 274.07 \\n 內地商民與外夷交易買賣如有負欠潛逃誆騙財物者計贓犯該徒罪以上枷號三箇月附近充軍杖罪以下枷號兩箇月杖一百徒三年 \\n 274.08 \\n 京城錢鋪無論新開舊設堩令五家聯名互保報明地方官存案如將兌換現銀票存錢文侵蝕並因存借銀兩聚積益多遂萌姦計藏匿現銀閉門逃走者立即拘拏芠部監禁一面將寓所資財及原籍家產分別行文查封仍押追在京家屬勒限兩箇月將侵蝕藏匿銀錢全數開發完竣其起意關閉之犯枷號兩箇月杖一百折責釋於若逾限不完由部審實無論財主管事人及鋪夥侵吞賠折統計未還藏匿及侵蝕票存錢文原兌現銀數在一百二十兩以下者照誆騙財物律計贓准竊盜論罪至一百二十兩發附近充軍一百二十兩以上至三百二十兩發近邊六百六十兩發邊遠一千兩發極邊足四千里充軍一千兩以上發遣黑龍江安置當差一萬兩以上擬絞監候堩勒限一年追賠限內全完枷責釋放不完再限一年追賠全完死罪減二等定擬軍流以下仍枷責發落若不完軍流以下人犯即行發配死罪人犯再限一年追賠不完即行永遠監禁所欠銀錢勒令互保之四家堩勻給限代發免其治罪仍咨行本犯原籍於家屬名下追償如四家不願代發或限滿代發未完拘拏送部照准竊盜為從律減一等杖一百徒三年其互保代發銀錢如本犯於監禁及到配後給還四家者軍流以下即行釋放死罪人犯仍減二等發落若五家同時關閉一併拘拏押追照前治罪未還銀兩及票存錢文仍於各犯家屬名下嚴追給領地方文武官遇有關閉錢鋪不行嚴拏致令遠颺嚴參交部議處 \\n 274.09 \\n 京城錢鋪關閉如有包攬票存錢文折扣開發者無論旗民及在官人役審實照棍徒生事行兇例治罪仍將並不查拏之地方官交部議處如有通同作弊包攬折扣者與犯同罪受財者計贓以枉法論其有藉名取錢踹毀門窗搶取什物者照搶奪例治罪至開設錢鋪先由大興宛平兩縣知縣查明確係殷實取其保結詳報順天府移咨步軍統領衙門准其開設儻該鋪關閉逃跑將取結不慎之知縣交部嚴加議處如不經兩縣申轉私行開設一經該協副尉等拏獲即將該鋪財主及鋪夥堩照違制律治罪並將鋪本一併入官儻該協副尉不能先事查拏別經發覺將該協副尉等交兵部分別議處 \\n 274.10 \\n 京城街市掛錢幌假稱金店參店藉名煙鋪布舖換銀出票並無聯名保結一經關閉應勒限開發票存完竣以後不准私自出票如違照私自開設例懲辦若不依限開發完竣照侵蝕票存錢文例科斷 \\n 274.11 \\n 京城錢鋪以五百一十一家作為定額不准再增如有私自開設照違制律治罪 \\n 274.12 \\n 道光十年以前京城短保錢鋪仍責令覓保補送如短保並不補送一經關閉不能開發照照有保錢鋪加一等治罪 \\n 274.13 \\n 姦民賣空買空設局誘人賭賽市價長落其賣空者照用計詐欺局騙人財物律計贓准竊盜論罪止杖一百流三千里買空之犯照為從律減一等 \\n 『律』275.00略人略賣人 \\n 1凡設方略而誘取良人[為奴婢]及略賣良人[與人]為奴婢者皆[不分首從未賣]杖一百流三千里為妻妾子孫者[造意]杖一百徒三年因[誘賣不從]而傷[被略之]人者絞[監候]殺人者斬[監候][為從各減一等]被略之人不坐給親完聚 \\n 2若假以乞養過房為名買良家子女轉賣者罪亦如之[不得引例若買來長成而賣者難同此律] \\n 3若和同相誘[取在己]及[兩]相[情願]賣良人為奴婢者杖一百徒三年為妻妾子孫者杖九十徒二年半被誘之人減一等[仍改正給親]未賣者各減[已賣]一等十歲以下雖和亦同略誘法[被誘略者不坐] \\n 4若略賣和誘他人奴婢者各減略賣和誘良人罪一等 \\n 5若略賣子孫為奴婢者杖八十弟妹及姪姪孫外孫若己之妾子孫之婦者杖八十徒二年[略賣]子孫之妾減二等同堂弟妹堂姪及姪孫者杖九十徒二年半和賣者減[略賣]一等未賣者又減[已賣]一等被賣卑幼[雖和同以聽從家長]不坐給親完聚 \\n 6其[和略]賣妻為婢及賣大功以下[尊卑]親為奴婢者各從凡人和略法 \\n 7若[受寄所賣人口之]窩主及買者知情並與犯人同罪[至死減一等]牙保各減[犯人]一等並追價入官不知者俱不坐追價還主 \\n 條例 \\n 275.01 \\n 將腹裏人口用強略賣與境外土官土人峒寨去處圖利除殺傷人律該處死外若未曾殺傷人比依將人口出境律絞 \\n 275.02 \\n 凡誘拐婦人子女或典賣或為妻妾子孫者不分良人奴婢已賣未賣但誘取者被誘之人若不知情為首擬絞監候為從杖一百流三千里被誘之人不坐如拐後被逼成姦亦不坐若以藥餅及一切邪術迷拐幼小子女為首者絞立決為從發極邊足四千里充軍其和誘知情之人為首者亦照前擬軍為從及被誘之人俱減等滿徒若雖知拐帶情由並無和同誘拐分受贓物暫容留數日者不分旗民俱枷號兩個月發落[按發落之上似應註明杖數]有服親屬犯者分別有無姦情照例科斷婦人有犯罪坐夫男夫男不知情及無夫男者仍坐本婦照例收贖 \\n 275.03 \\n 凡夥眾開窯誘取婦人子女藏匿勒賣事發者不分良人奴婢已賣未賣審係開窯情實為首照光棍例擬斬立決為從發黑龍江給披甲人為奴 \\n 275.04 \\n 盛京烏喇等處居住之人買人仍照例用印行買外若不詳詢來歷混買人者係另戶連妻子發往江甯杭州披甲係家人止將本人發往江甯杭州給窮披甲之人為奴 \\n 275.05 \\n 凡外省民人有買貴州窮民子女者令報明地方官用印准買但一人不許買至四五人帶往外省仍令各州縣約立官媒凡買賣男婦人口憑官媒詢明來歷定價立契開載姓名住址男女年庚送官鈐印該地方官豫給循環印簿將經手買賣之人登簿按月繳換稽查儻契中無官媒花押及數過三人者即究其略賣之罪倘官媒通同棍徒興販及不送官印契者俱照例治罪至來歷分明而官媒掯索許即告官懲治如地方官不行查明將苗民男婦用印賣與川販者照例議處至印賣苗口以後給與路照填註姓名年貌關汛員弁驗明放行如有兵役留難勒索及受賄縱放者俱照律治罪該管員弁分別議處 \\n 275.06 \\n 凡窩隱川販果有指引捆拐藏匿遞賣確據者審實照開窯為首例同川販首犯皆斬立決在犯事地方正法其無指引捆拐遞賣情事但窩隱護送分贓者不論贓數不分首從俱發近邊充軍其止知情窩留未經分贓者無論人數多寡為首者杖一百流三千里為從杖一百徒三年其鄰佑知而不首者杖一百 \\n 275.07 \\n 貴州雲南四川地方民人誘拐本地子女在本省售賣審無勾通外省流棍情事仍照誘拐婦人子女本例分別定擬如捆綁本地子女在本地售賣為首擬斬監候為從近邊充軍 \\n 275.08 \\n 凡貴州地方有外來流混勾通本地棍徒將荒村居住民苗人戶殺害人命擄其婦人子女計圖販賣者不論已賣未賣曾否出境俱照強盜得財律不分首從皆斬梟示其有迫脅同行並在場未經下手情尚可原者於疏內聲明減為擬斬監候請旨定奪至殺一家三人以上者仍從重定擬其用威力強行綁去及設方略誘往四川販賣不論已賣未賣曾否出境為首者擬斬立決為從者擬絞監候其有將被拐之人傷害致死者除為首斬決外為從者擬斬監候若審無威力捆縛及設計強賣實係和同誘拐往川者不論已賣未賣但起行在途為首者擬絞監候為從者杖一百流三千里被誘之人仍照例擬徒其窩隱川販在家果有指引殺人捆擄及勾通略誘和誘子女藏匿遞賣者審實各與首犯罪同其無指引勾串等情但窩隨護送分贓與僅知情窩留而未分贓者仍照舊例分別定擬雲南四川所屬地方如有拐販捆擄等犯亦照貴州之例行其一年限內拏獲興販棍徒並不能拏獲之文武員弁堩按人數分別議敘議處 \\n 275.09 \\n 凡流棍販賣貴州苗人除本犯照例治罪外其知情故買者照違制律杖一百仍將苗人給親收領 \\n 275.10 \\n 凡收留迷失子女不報及誘拐人犯各衙門番捕不行查拏經他處緝獲將番捕照緝盜逾限律責處知而不拏者照應捕人知罪人所在而不捕律減罪人罪一等發落該管官按窩留誘拐人數分別議處其直隸各省之地方保甲人等如見外來之人帶有幼童幼女行走住宿形跡可疑者盤詰得實即行捕治儻有疏縱經別處拏獲供出容留地方將容留之家照知情容留拐留帶例懲治地方保甲照窩藏逃人例治罪該地方官亦照例議處如有借稽查名色訛詐生事者堩照訛詐例治罪 \\n 275.11 \\n 略賣海外番仔之內地民人不分首從杖一百流三千里俟有便船仍令帶回安插文武官稽查不力照外國之人私自進口不行查報交部分別議處得贓者以枉法治罪 \\n 275.12 \\n 興販婦人子女轉賣與他人為奴婢者杖一百流三千里若轉賣與他人為妻妾子孫杖一百徒三年為從各減一等地方官匿不申報別經發覺交部議處 \\n 275.13 \\n 和誘略賣期親卑幼依律分別擬徒外若略賣期親尊長照卑幼強搶期親尊屬嫁賣例擬斬監候和者減一等杖一百流三千里如因和誘而姦仍依律各斬立決 \\n 275.14 \\n 誘拐內外大功以下緦麻以上親及親之妻審無姦情者仍以和略賣大功以下尊卑親本律分別和略擬以徒流若因姦而拐及因拐而和姦除從祖祖母祖姑從祖伯叔母從祖伯叔姑從父姊妹母之姊妹及兄弟妻兄弟子妻者各依律絞決外餘俱照凡人誘拐律擬軍至誘拐期親以下緦麻以上親之妾毋論曾否通姦概依凡人誘拐例定擬惟姦父祖妾者依律斬決不在此例誘拐者仍以凡論[略誘者絞候和誘者發遣] \\n 275.15 \\n 凡姦夫誘拐姦婦之案除本夫不知姦情及雖知姦情而迫於姦夫之強悍不能禁絻並非有心縱容者姦夫仍依和誘知情為首例擬軍姦婦減等滿徒若係本夫縱容抑勒妻妾與人通姦被拐逃者姦夫於軍罪上減一等杖一百徒三年姦婦及為從之犯再減一等杖九十徒二年半本夫本婦之祖父母父母縱容抑勒通姦者亦照此例辦理 \\n 275.16 \\n 凡將受寄他人十歲以下子女賣為奴婢者發極邊足四千里充軍賣為子孫者杖一百徒三年為從各減一等若將受寄他人十一歲以上子女和同賣為奴婢子孫者分別首從各遞減一等子女不知情者仍照前例問擬被賣之人俱不坐給親屬領回知情故買者減本犯罪一等不知者不坐 \\n 275.17 \\n 奴及雇工略賣家長之妻女及子者照卑幼強搶期親尊屬嫁賣例擬斬監候其因略賣而又犯殺傷姦淫等罪仍各照本律分別斬決淩遲從重科罪至略賣家長之期功以下親屬仍照例擬絞和者改發雲貴兩廣極邊煙瘴充軍 \\n 275.18 \\n 內地姦民及在洋行充當通事買辦設計誘騙愚民雇與洋人承工其受雇之人並非情甘出口因被拐賣威逼致父子兄弟離散者不論所拐係男婦女子及良人奴婢已賣未賣曾否上船出洋及有無藉洋人為護符但係誘拐已成為首斬立決為從絞立決該地方官獲犯審實一面按約照會外國領事官將被拐之人立即釋放送回一面錄取犯供解審該督撫提勘後先行正法按三個月彙奏一次仍逐案備招咨部其華民情甘出口在英法等國所屬各處承工者仍准其立約赴通商各口下船毫無禁阻"}
{"章节": "刑律-賊盜下之二", "正文": "刑律-賊盜下之二 \\n  \\n 『律』276.00發塚 \\n 1凡發掘[他人]墳塚見棺槨者杖一百流三千里已開棺槨見屍者絞[監候]發而未至棺槨者杖一百徒三年[招魂而葬亦是為從減一等]若[年遠]塚先穿陷及未殯埋而盜屍柩[屍在柩未殯或在殯未埋]者杖九十徒二年半開棺槨見屍者亦絞[雜犯]其盜取器物24石者計贓准凡盜論免刺 \\n 2若卑幼發[五服以內]尊長墳塚者同凡人論開棺槨見屍者斬[監候]屍賣墳地者罪亦如之買地人牙保知情者各杖八十追價入官地歸同宗親屬不知者不坐若尊長發[五服以內]卑幼墳塚開棺槨見屍者緦麻杖一百徒三年小功以上各遞減一等[祖父母父母]發子孫墳塚開棺槨見屍者杖八十其有故而依禮遷葬者[尊長卑幼]俱不坐 \\n 3若殘毀他人死屍及棄屍水中者各杖一百流三千里[謂死屍在家或在野未殯葬將屍焚燒殘毀之類若已殯葬者自依發塚開棺槨見屍律從重論]若毀棄緦麻以上尊長[未葬]死屍者斬[監候]棄[他人及尊長]而不失[其屍]及[毀而但]髡髮若傷者各減一等[凡人減流一等卑幼減斬一等] \\n 4[毀棄]緦麻以上卑幼[死屍]各依凡人[毀棄依服制]遞減一等毀棄子孫死屍者杖八十其子孫毀棄祖父母父母及奴婢雇工人毀棄家長死屍者[不論殘失與否]斬[監候][律不載妻妾毀棄夫屍有犯依緦麻以上尊長律奏請] \\n 5若穿地得[無主]死屍不即掩埋者杖八十若於他人墳墓[為]熏狐狸因而燒棺槨者杖八十徒二年燒屍者杖一百徒三年若緦麻以上尊長各遞加一等[燒棺槨者各加為杖九十徒二年半燒屍者遞加為杖一百流二千里不可依服屬各遞加致反重於祖父母父母也]卑幼各[因其服]依凡人遞減一等若子孫於祖父母父母及奴婢雇工人於家長墳墓熏狐狸者杖一百燒棺槨者杖一百徒三年燒屍者絞[監候] \\n 6平治他人墳墓為田園者[雖未見棺槨]杖一百[仍令改正]於有主墳地內盜葬者杖八十勒限移葬[若將尊長墳塚平治作地得財賣人止問誆騙人財不可作棄屍賣墳地斷計贓輕者仍杖一百買主知情則坐不應重律追價入官不知情追價還主] \\n 7若地界內有死人里長地鄰不申報官司檢驗而輒移他處及埋藏者杖八十以致失屍者[首]杖一百殘毀及棄屍水中者[首]杖六十徒一年[殘棄之人仍坐流罪]棄而不失及髡髮若傷者各減一等[杖一百若鄰里自行殘毀仍坐流罪]因而盜取衣服者計贓准竊盜論免刺 \\n 條例 \\n 276.01 \\n 凡奴婢雇工人發掘家長墳塚已行未見棺者為首絞監候為從發近邊充軍見棺槨者為首絞立決為從絞監候開棺槨見屍者為首斬立決梟示為從斬監候毀棄撇撒死屍者不分首從皆斬立決梟示如有家長尊卑親屬或外人為首為從分別服制凡人各以首從論 \\n 276.02 \\n 凡子孫發掘祖父母父母墳塚堩不分首從已行未見棺槨者皆絞立決見棺槨者皆斬立決開棺見屍並毀棄屍骸者皆凌遲處死若開棺見屍至三塚者除正犯凌遲處死外其子俱發往伊犁當差如有尊長卑幼或外人為首為從分別服制凡人各以首從論 \\n 276.03 \\n 凡盜葬之人除侵犯他人墳塚發掘開棺見屍者仍各按照律例治罪外如因盜葬後被地主發掘棄毀無論所葬係尊長及卑幼屍柩俱照強占官民山場律杖一百流三千里如於有主墳地及切近墳旁盜葬尚無侵犯致被地主發掘等情者照強占山場滿流律量減一等杖一百徒三年若止於田園山場內盜葬者照強占山場滿流律量減二等杖九十徒二年半仍勒限一箇月押令犯屬遷移逾限不遷即將犯屬枷示候遷移日釋放其唆令盜葬之地師訟師與本犯一體治罪 \\n 276.04 \\n 貪人吉壤將遠年之墳盜發者子孫告發審有確據將盜發之人以開棺見屍律擬絞監候如非其子孫又非實有確據之前人古塚但因有土墩見人埋葬輒稱伊遠祖墳墓勾引匪類夥告夥證陷害無辜審明將為首者照誣告人死罪未決律杖一百流三千里為從各照誣告為從律科斷若實係本人遠祖之墳被人發掘盜葬因將所盜葬之棺發掘拋棄者照祖父母父母被殺子孫不告官司而擅殺行兇人律杖六十若盜葬者並無發掘等情止在切近墳旁盜葬而本家輒行發掘者應照地界內有死人不報官司而輒移他處律科斷如有毀棄屍骸照地界內有死人而移屍毀棄律科斷若非係墳地止在田地場園內盜葬而地主發掘開棺見屍仍照律擬絞其不開棺見屍者各照本律減一等治罪如兩造本係親屬其所侵損之墳塚棺槨骸與本身皆有服制者各照律內服制科斷 \\n 276.05 \\n 民人除無故穵焚已葬屍棺者仍照例治罪外其因爭墳阻葬開棺易罐埋藏占葬者亦照開棺見屍殘毀死屍各本律治罪若以他骨暗埋豫立封堆偽說蔭基審係恃強占葬者照強占官民山場律治罪審係私自偷埋者照於有主墳地內偷葬律治罪[按照律治罪則杖八十矣與上條參看]其侵犯他人墳塚者照發掘他人墳塚律治罪如果審係地師教誘將教誘之地師堩照詐教誘人犯法律分別治罪若地方官隱諱寬縱不實力查究照例參處 \\n 276.06 \\n 凡愚民惑於風水擅稱洗筋檢筋名色將已葬父母及五服以內尊長骸骨發掘檢視占驗吉凶者堩照服制以毀棄坐罪幫同洗檢之人俱以為從論地保扶同隱匿照知人謀害他人不即阻首律杖一百若有故而以禮遷葬仍照律勿論 \\n 276.07 \\n 凡毆故殺人案內兇犯起意殘毀死屍及棄屍水中其聽從檯棄之人無論在場有無傷人俱照棄屍為從律杖一百徒三年若埋屍滅亦其聽從檯埋之人審係在場幫毆有傷律應滿杖者亦杖一百徒三年其在場並未傷人止於聽從檯埋者照里長地鄰棄屍律杖六十徒一年[如案內餘人起意毀棄及埋葬滅亦仍照棄屍為首律杖一百流三千里]不失屍者各減一等若受雇檯埋並不知情者仍照地界內有死人不報官司而輒移藏律杖八十至竊劫之犯如有在湖河舟次格鬥致斃屍墮水中漂流不獲及山谷險隘猝然遇暴屍沈澗溪本無毀棄之情仍依格殺本律科斷毋庸牽引棄屍之律若係在家夤夜格捕死姦盜之犯或在曠野道途格殺拒捕盜賊罪本不應擬抵將屍毀棄掩埋移投坑井者照地界內有死人不報官司私自掩埋律杖八十因而遺失者照地界內有死人移置他所以致失屍律杖一百如有格殺之後懷挾讎恨逞兇殘毀投棄水火割剝損傷者仍照毀棄死屍本律科罪其隨同協捕共毆之餘人有犯棄毀移埋等項俱照此例分別辦理 \\n 276.08 \\n 凡指稱旱魃刨墳毀屍為首者照發塚開棺見屍律擬絞監候如訊明實無嫌隙秋審入於緩決若審有挾讎洩忿情事秋審入於情實為從幫同刨毀者改發近邊充軍年在五十以上仍發附近充軍其僅止聽從同行並未動手者杖一百徒三年 \\n 276.09 \\n 有服尊長盜卑幼未殯未埋屍柩開棺見屍者緦麻尊長為首依發卑幼墳塚開棺見屍杖一百徒三年律減一等未開棺槨者再減一等如係小功以上尊長為首各依律以次遞減為從之尊長亦各按服制減為首之罪一等如有卑幼或外人為首為從分別服制凡人各以首從論 \\n 276.10 \\n 夫毀棄妻屍者比依尊長毀棄期親卑幼死屍律於凡人杖流上遞減四等杖七十徒一年半不失屍及毀而但髡髮若傷者再減一等杖六十徒一年 \\n 276.11 \\n 凡發掘墳塚及鋸縫鑿孔偷竊之案但經得財俱覈計所得之贓照竊盜贓科斷如計贓輕於本罪者仍依本例定擬若計贓重於本罪者即從重治罪 \\n 276.12 \\n 凡發掘貝勒貝子公夫人等墳塚開棺槨見屍者為首斬立決梟示為從皆絞立決見棺者為首絞立決為從皆絞監候未至棺者為首絞監候為從發邊遠充軍如有發掘歷代帝王陵寢及會典內有從祀名位之先賢名臣並前代分藩親王或遞相承襲分藩親王墳墓者俱照此例治罪若發掘前代分封郡王及追封藩王墳墓者除犯至死罪仍照發掘常人墳塚例定擬外餘各於發掘常人墳塚本罪上加一等治罪以上所掘金銀交與該督撫飭令地方修葺墳塚其玉帶珠寶等物仍置塚內 \\n 276.13 \\n 發掘常人墳塚開棺見屍為首者擬斬立決為從無論次數俱擬絞監候其發塚見棺鋸縫鑿孔抽取衣飾尚未顯露屍身為首者擬絞立決為從俱擬絞監候發塚開棺見屍為從幫同下手開棺者不論次數秋審俱入情實在外瞭望一二次者入於緩決三次及三次以上者入於情實其發塚見棺鋸縫鑿孔為從幫同鑿棺鋸棺三次及三次以上者入於情實一二次者入於緩決在外瞭望六次者入於情實一次至五次者入於緩決至發掘常人墳塚見棺槨為首者改發近邊充軍年五十以上發附近充軍為從者杖一百徒三年 \\n 276.14 \\n 盜未殯未埋屍柩及發年久穿陷之塚未開棺槨者杖一百徒三年為從杖九十徒二年半如開棺見屍為首一次者發邊遠充軍二次者發極邊煙瘴充軍三次者絞為從一次者仍照雜犯流罪總徒四年二次者發邊遠充軍三次者發極邊煙瘴充軍三次以上者亦絞 \\n 276.15 \\n 盜未殯未埋屍柩鋸縫鑿孔為首一二次者杖一百徒三年三次者照雜犯流罪總徒四年四次五次者發邊遠充軍六次及六次以上者發極邊煙瘴充軍為從一二次者杖九十徒二年半三次者杖一百徒三年四次五次者總徒四年六次七次者發邊遠充軍八次及八次以上者發極邊煙瘴充軍 \\n 276.16 \\n 發掘墳塚並盜未殯未埋屍柩無論已開棺未開棺及鋸縫鑿孔等項人犯各按其所犯本條之罪分別首從併計科斷如一人疊竊有首有從則視其為首次數與為從次數罪名相比從其重者論若為首各次併計罪輕准其將為首次數歸入為從次數內併計科罪不得以為從次數作為為首次數併計亦不得以盜未殯未埋屍柩及鋸縫鑿孔之案歸入發塚見棺及開棺見屍案內併計次數治罪 \\n 276.17 \\n 受雇看守墳墓並無主僕名分之人如有發塚及盜未殯未埋屍柩並鋸縫鑿孔與未開棺槨者或自行盜發或聽從外人盜發除死罪無可復加外犯該軍流以下等罪悉照凡人首從各本律例上加一等問擬 \\n 276.18 \\n 糾眾發塚起棺索財取贖已得財者將起意及為從下手發掘扛檯棺木之犯比依強盜得財律不分首從皆斬立決跟隨同行在場瞭望之犯發新疆給官兵為奴其未經得財者首犯仍比依強盜得財律斬立決從犯俱發新疆給官兵為奴如發塚後將屍骨拋棄道路並將控告人殺害者亦照強盜得財律不分首從皆斬立決 \\n 276.19 \\n 子孫盜祖父母父母未殯未埋屍柩不分首從開棺見屍者皆斬立決如未開棺槨事屬已行確有顯亦者皆絞立決如有尊長卑幼或外人為首為從分別服制凡人各以首從論 \\n 276.20 \\n 有服卑幼盜尊長未殯未埋屍柩未開棺槨者為首期親卑幼發極邊足四千里充軍功緦幼卑發邊遠充軍為從期親卑幼發邊遠充軍功緦卑幼發近邊充軍開棺見屍者為首期親卑幼實發雲貴兩廣極邊煙瘴充軍功緦卑幼發極邊足四千里充軍為從期親卑幼發極邊足四千里充軍功緦卑幼發邊遠充軍如有尊長或外人為首為從分別服制凡人各以首從論 \\n 276.21 \\n 有服卑幼發掘尊長墳塚未見棺槨者為首期親卑幼發極邊足四千里充軍功緦卑幼發邊遠充軍為從期親卑幼發邊遠充軍功緦卑幼發近邊充軍見棺槨者為首期親卑幼實發雲貴兩廣極邊煙瘴充軍功緦卑幼發極邊足四千里充軍為從期親卑幼發極邊足四千里充軍功緦卑幼發邊遠充軍如有尊長或外人為首為從分別服制凡人各以首從論開棺見屍並鋸縫鑿孔首從之卑幼無論期親功緦堩照常人一例問擬 \\n 276.22 \\n 平治他人墳墓為田園未見棺槨止一塚者仍照律杖一百如平治多塚每三塚加一等罪止杖一百徒三年[按此比律加重者]卑幼於尊長有犯緦麻功服各加凡人一等期親又加一等[按此二層無罪止之文加一等則罪止流二千里又加一等則罪止二千五百里矣]若子孫平治祖墳並奴僕雇工平治家長墳一塚者杖一百徒三年每一塚加一等仍照加不至死之例加至實發雲貴兩廣極邊煙瘴充軍為止[按子孫與奴雇此處又一體科罪而上數條則輕重互異似嫌參差]其因平治而盜賣墳地[按盜賣墳地似係統他人卑幼而言]得財者堩按律計贓准竊論加一等贓輕者各加平治罪一等知情謀買者悉與犯人同罪[按律文卑幼棄屍賣墳地者斬買地人牙保知情者各杖八十與此不同知情謀買與犯同罪亦與私買墳樹治罪有異應參看]不知者不坐如因平治而強占或盜賣計畝數多按例應擬徒流充軍以至因平治而見棺見屍並棄毀屍骸按例應擬軍遣斬絞凌遲者仍照各本例從其重者論其子孫因貧賣地留墳祭掃並未平治又非盜賣者不在此例 \\n 276.23 \\n 奴僕雇工人盜家長未殯未埋屍柩未開棺槨事屬已行確有顯亦者照發塚已行未見棺例為首絞監候為從發近邊充軍開棺見屍者照發塚見棺槨例為首絞立決為從絞監候其毀棄撇撒死屍者仍照舊例不分首從皆斬立決[按此較子孫治罪為輕因係照乾隆六年成案纂定故也] \\n 『律』277.00夜無故入人家 \\n 凡夜無故入人家內者杖八十主家登時殺死者勿論其已就拘執而擅殺傷者減鬥殺傷罪二等至死者杖一百徒三年 \\n 條例 \\n 277.01 \\n 鄰佑人等因賊犯黑夜偷竊或白日入人家內院內偷竊攜贓逃遁直前追捕或賊勢強橫不能力擒送官登時倉猝毆斃者杖一百徒三年餘人杖八十若賊已棄贓及未得財輒復捕毆致斃並已被毆跌倒地及就拘獲後輒復疊毆又捕人多於賊犯倚眾共毆致斃者仍照擅殺罪人律擬絞監候餘人杖一百其賊犯持仗拒捕登時格殺勿論 \\n 277.02 \\n 凡事主[奴僕雇工皆是]因賊犯黑夜例竊或白日入人家內院內偷竊財物並市野偷竊有人看守器物發時追捕毆打至死者不問是否已離盜所捕者人數多寡賊犯已未得財俱杖一百徒三年餘人杖八十若賊犯已被毆跌倒地及已就拘獲輒復疊毆致斃或事後毆打至死者堩照擅殺罪人律擬絞監候其曠野白日偷竊無人看守器物毆打至死者不問是否登時亦照擅殺罪人律擬絞監候餘人堩杖一百如賊犯持仗拒捕被捕者登時格殺仍依律勿論[凡刀械石塊皆是持仗事在頃刻勢出倉猝謂之登時抵格而殺謂之格殺] \\n 277.03 \\n 賊犯曠野白日盜田園穀麥蔬果柴草木石等類被事主鄰佑毆打至死者不問是否登時有無看守各照擅殺罪人律擬絞監候其賊犯持仗拒捕登時格殺者仍勿論 \\n 『律』278.00盜賊窩主 \\n 1凡強盜窩主造意身雖不[同]行但分贓者斬[若行則不問分贓不分贓只依行而得財者不分首從皆斬若不知盜情只是暫時停歇者止問不應]若不[同]行又不分贓者杖一百流三千里共謀[其窩主不曾造謀但與賊人共知謀情]者行而不分贓及分贓而不行皆斬若不行又不分贓者杖一百 \\n 2竊盜窩主造意身雖不行但分贓者為首論若不行又不分贓者為從論[減一等]以臨時主意上盜者為首其[窩主若不造意而但]為從者行而不分贓及分贓而不行[減造意一等]仍為從論若不行又不分贓笞四十 \\n 3若本不同謀[偶然]相遇共[為強竊]盜[其強盜固不分首從若竊盜則]以臨時主意上盜者為首餘為從論 \\n 4其知人略賣和誘人及強竊盜後而分[所賣所盜]贓者計所分贓准竊盜為從論免刺 \\n 5若知強竊盜贓而故買者計所買物坐贓論知而寄藏者減[故買]一等各罪止杖一百其不知情誤買及受寄者俱不坐 \\n 條例 \\n 278.01 \\n 推鞫窩主窩藏分贓人犯必須審有造意共謀實情方許以窩主律論斬若止是勾引容留往夾住宿並無造意共謀情狀者但當以窩藏例發遣毋得附會文致概坐窩主之罪 \\n 278.02 \\n 各處大戶家人佃僕結搆為盜殺官劫庫劫獄放火許大戶即送官追問若大戶知情故縱除實犯死罪外杖徒流罪俱發附近充軍 \\n 278.03 \\n 凡皇親功臣管莊家僕佃戶人等及諸色軍民大戶勾引來歷不明之人窩藏強盜二名以上竊盜五名以上坐家分贓者俱問發近邊充軍若有造意共謀之情者各依律從重科斷干礙皇親功臣者參究治罪 \\n 278.04 \\n 凡強盜窩主之鄰佑知而不首者杖一百 \\n 278.05 \\n 強竊盜窩家之同居父兄伯叔與弟自首者照例免罪本犯照強盜父兄自首例分別發落外至父兄人等知情而又分贓各照強竊盜為從例減一等治罪父兄不能禁約子弟窩者各照強竊盜父兄論 \\n 278.06 \\n 凡曾任職官及在籍職官窩藏竊盜強盜按平民窩主本律本例罪應斬決者加擬梟示罪應絞候者加擬絞立決罪應徒流充軍者概行發遣黑龍江當差 \\n 278.07 \\n 漕船被盜船戶舵工人等除勾留容隱分贓仍照例治罪外如失事時有頻呼不應不力為救護者分別強竊照窩主不行不分贓例各減一等治罪失察之該管員弁分別議處其有拏獲別幫盜首及竊盜積案巨窩者交部分別議敘 \\n 278.08 \\n 容留外省流棍者照勾引來歷不明之人例發近邊充軍 \\n 278.09 \\n 編排保甲保正甲長牌頭須選勤慎練達之人點充如豪橫之徒藉名武斷該管官嚴查究革從重治罪果實力查訪盜賊據實舉報照捕役獲盜過半以半以上例按名給賞儻知有為盜窩盜之人瞻隱徇匿者杖八十如係竊盜分別賊情輕重懲警若牌頭於保正甲長處舉報而不行轉報者甲長照牌頭減一等保正減二等發落牌頭免坐其一切戶婚田土不得問及保甲惟人命重情取問地鄰保甲賭博為盜賊淵藪仍令同盜賊一併查舉再地方有堡子村莊聚族滿百人以上保甲不能編查選族中有品望者立為族正若有匪類令其舉報儻徇情容隱照保甲一體治罪 \\n 278.10 \\n 牌頭所管內有為盜之人雖不知情而失察坐以不應輕律笞四十甲長保正遞減科罪 \\n 278.11 \\n 凡來歷不明遊蕩姦偽之徒潛居京城令五城司坊宛大兩縣不時稽查客店庵院取具並無容留甘結以憑各衙門查閱賃房居住者令房主詢明保人來歷並著兩鄰稽查儻有此等遊棍協同斥逐若徇情受賄容留者除本犯照律治罪遞回原籍外其容留之客店寺廟住持房主一併懲治該管官不行查出照例議處至編戶居民住有常業及候補候選讀書貿易諸色人等確有憑據者毋許驅逐儻有借諯勒索混擾良民者照嚇詐例治罪 \\n 278.12 \\n 老瓜賊本處鄰佑地保有知情容留者發近邊充軍若非知情容留止係失於稽查各照不應重律杖八十其鄰佑地保及兵役平民能偵知瓜賊行蹤赴地方官密稟該地方官即行嚴拏不許指出首人姓名俟拏獲瓜賊審實將首人給賞如瓜賊將首人扳害立案不行首獲之賊係首犯賞銀五十兩係夥犯賞銀二十五兩首獲多者按名給賞在充公銀兩內動支有挾嫌誣首情弊仍照誣告例治罪 \\n 278.13 \\n 窩留積匪之家果有造意及同行分贓代賣改發極邊煙瘴充軍面刺「改發」二字如有脫逃被獲即改發新疆酌撥種地當差其未經造意又不同行但經窩留分得些微財物或止代為賣贓者堩減本犯一等治罪至窩藏回民行竊犯至遣戍者亦照窩藏積匪例分別治罪 \\n 278.14 \\n 造意分贓之窩主不得照竊盜律以一主為重應統計各主之贓數在一百二十兩以上者擬絞監候其在一百二十兩以下亦統計各贓科罪 \\n 278.15 \\n 洋盜案內知情接買盜贓之犯不論贓數多寡一次杖一百徒三年二次發近邊充軍三次以上發新疆給官兵為奴 \\n 278.16 \\n 西甯地方拏獲私歇家除審有不法重情實犯死罪外其但在山僻小路經年累月開設私歇家者為首照私通土苗例發邊遠充軍為從杖一百徒三年 \\n 278.17 \\n 回民窩竊罪應極邊煙瘴者改發新疆給官兵為奴 \\n 278.18 \\n 凡各處無籍之徒引賊劫掠以復私讎探報消息致賊逃竄者照姦細律處斬梟首示眾 \\n 278.19 \\n 山東省匪徒有窩留捻幅匪犯者無論有無同行但其窩留之犯曾經搶奪訛索強當滋事者窩主悉照首犯一例治罪儻數年後此風稍息奏明仍照舊例辦理 \\n 278.20 \\n 強盜案內知情買贓之犯照洋盜例分別次數定擬其知而寄藏及代為銷贓者一次杖八十徒二年二次杖九十徒二年半三次以上杖一百徒三年 \\n 278.21 \\n 知竊盜贓而接買受寄若馬鸁等畜至二頭匹以上銀貨坐贓至滿數者俱問罪不分初犯再犯枷號一箇月發落若三犯以上不分贓數多寡俱免枷號發近邊充軍[接買盜贓至八十兩為滿數受寄盜贓至一百兩為滿數盜後分贓至一百二十兩以上為滿數] \\n 278.22 \\n 廣東廣西二省如有不法姦徒窩藏匪類捉人關禁勒贖坐地分贓者無論曾否得贓及所捉人數並次數多寡但經造意雖未同行即照苗人伏草捉人案內土哨姦民勾通取利造意例擬斬立決雖未造意但經事前同謀者即分別有無陵虐及致令自盡各情照捉人首犯分別擬以斬候發遣若先未造意同謀僅止事後窩留關禁勒贖如捉人首犯罪應斬絞者窩留之犯發遣新疆給官兵為奴罪應擬遣者發極邊足四千里充軍儻由本犯自行關禁勒贓別無窩家者仍按本例從其重者論本犯父兄究明曾否分贓照盜案例分別發落鄰佑牌保除受賄包庇從重定擬外若止知情不首亦照盜案例分別責懲窩留關禁之房屋如係房主知情者房屋一併入官儻數年後此風稍息仍隨時奏明酌量辦理 \\n 278.23 \\n 強盜窩主造意不行又不分贓改發新疆給官兵為奴若非造意又不同行分贓但知情存留一人發近邊充軍存留二人亦發新疆給官兵為奴存留三人以上於發遣處加枷號三箇月五人以上加枷號六箇月如知情而又分贓無論存留人數多寡仍照窩主律斬 \\n 278.24 \\n 順天府五城及直隸山東二省窩藏竊盜一二名者杖一百徒三年三名以上者發近邊充軍五名以上者實發雲貴兩廣極邊煙瘴充軍窩留積匪之家無論賊犯在彼行竊與否但經知情窩留亦實發雲貴兩廣極邊煙瘴充軍若罪應擬死仍各從其重者論 \\n 278.25 \\n 凡窩線同行上盜得財者仍照強盜律定擬如不上盜又未得財但為賊探聽事主消息通線引路照強盜窩主造意不行又不分贓改發新疆給官兵為奴 \\n 『律』279.00共謀為盜[此條專為共謀而臨時不行者言] \\n 1凡共謀為強盜[數內一人]臨時不行而行者卻為竊盜此共謀[而不行]者[曾]分贓[但係]造意者[即]為竊盜首[果係]餘人並為竊盜從若不分贓[但係]造意者即為竊盜從[果係]餘人並笞五十[必查]以臨時主意上盜者為竊盜首 \\n 2其共謀為竊盜[數內一人]臨時不行而行者為強盜其不行之人[係]造意者[曾]分贓知情不知情並為竊盜首[係]造意者[但]不分贓及[係]餘人[而曾]分贓俱為竊盜從以臨時主意及共為強盜者不分首從論 \\n 條例 \\n 279.01 \\n 共謀為強盜夥犯臨時畏懼不行而行者仍為強盜其不行之犯但事後分贓者杖一百流二千里贓重者仍從重論不分贓者杖一百如因患病及別故不行事後分贓者發新疆給官兵為奴不分贓者杖一百徒三年 \\n 『律』280.00公取竊取皆為盜 \\n 1凡盜公取竊取皆為盜[公取謂行盜之人公然而取其財如強盜搶奪竊取謂潛行隱面私竊取其財如竊盜掏摸皆名為盜]器物錢帛[以下兼官私言]之類須移徙已離盜所[方謂之盜]珠玉寶貨之類據入手隱藏縱[在盜所]未將行亦是[為盜]其木石重器非人力所勝雖移本處未馱載間猶未成盜[不得以盜論]馬牛馱鸁之類須出闌圈鷹犬之類須專制在己乃成為盜[若盜馬一匹別有馬隨不合併計為罪若盜其母而子隨者皆併計為罪] \\n 2此條乃以上盜賊諸條之通例未成盜而有顯跡證見者依已行而未得財科斷已成盜者依律以得財科斷 \\n 『律』281.00起除刺字 \\n 凡盜賊錔經刺字者俱發原籍收充警跡該徒者役滿充警該流者於流所充警若有起除原刺字樣者杖六十補刺[收充警跡謂充巡警之役以蹤跡盜賊之徒警跡之人俱有冊籍故曰收充若非應起除而私自用藥或火炙去原刺面膊上字樣者雖不為盜亦杖六十補刺原刺字樣] \\n 條例 \\n 281.01 \\n 凡竊盜等犯有自行用藥銷毀面膊上所刺之字者枷號三箇月杖一百補刺代毀之人枷號二箇月杖一百 \\n 281.02 \\n 凡強盜人命重犯拒捕殺人竊盜並律應斬決以及命案內斬絞監候等犯情重難宥者該督撫俱於具題之日交按察使衙門先行刺字然後遞回犯事地方監禁如係強盜面上刺「強盜」二字命案斬絞等犯面上刺「兇犯」二字仍將已經刺字之處於本內聲明其戲殺誤殺鬥毆殺俱免刺直省等處如遇免刺「強盜」「兇犯」等字樣者即擒拏送官 \\n 281.03 \\n 偷刨人參之犯計贓應擬滿杖者照竊盜例初犯刺臂再犯刺面如在徒流以上仍依舊例初犯刺右面再犯刺左面 \\n 281.04 \\n 凡監守常人盜倉庫錢糧及搶奪並一切犯罪應刺事由之犯如畏罪自首者各照律例分別減等科斷堩免其刺字[惟強盜自首例應外遣者仍刺地名不刺事由] \\n 281.05 \\n 應發烏魯木齊等處人犯除例應刺明事由者仍照例刺發外其例不應刺事由者即令起解省分於該犯有面刺「外遣」二字解赴甘省酌量分發補刺地名 \\n 281.06 \\n 發遣人犯如從前面上原刺之字與現犯事由相同者毋庸重複疊刺儻現犯事由各別仍於左面上另行刺字 \\n 281.07 \\n 拏獲無賴匪徒串黨駕船設局攬載客商勾誘賭博之犯審明無論初犯再犯不計次數概於定案時左面刺「誘賭匪犯」四字 \\n 281.08 \\n 凡回民行竊分別初犯再犯於臂膊面上概刺「竊賊」二字 \\n 281.09 \\n 由煙瘴改發極邊人犯面上刺「煙瘴改發」四字 \\n 281.10 \\n 京外在伍兵丁脫逃被獲及逾限投回者面上俱刺「逃兵」二字其軍營脫逃之餘丁面上刺「脫逃餘丁」四宇 \\n 281.11 \\n 蠹役犯贓除照例分別贓數治罪外無論首從徒罪以下以「蠹犯」二字刺臂流罪以上刺面白役有犯一體辦理儻犯贓刺字後仍盤踞衙門充當者照更名重役例治罪如有私毀刺字者即照竊盜銷毀刺字例治罪若定案時將應刺之犯不行刺字及刺字後仍無覺察濫准充當者該管官交部議處 \\n 281.12 \\n 新疆改發內地人犯面上刺「改發」二字如應刺事由者並刺事由若犯事到官年在七十以上十五以下及成殘廢者仍照律收贖毋庸刺字 \\n 281.13 \\n 臺灣無籍游民除犯該徒流以上仍照定例辦理外若犯止枷杖例應逐回原籍管束者面刺「逐水」字樣 \\n 281.14 \\n 發掘墳塚除塚先穿陷及止盜墳塚上24石器物者仍照律免刺外若開棺見屍及發塚見棺與發而未見棺者首從堩面刺「發塚」字其盜未殯未埋屍柩者面刺「盜棺」字 \\n 281.15 \\n 糧船水手聚眾滋事罪應徒流者俱面刺「不去水手」四字如罪止杖笞人犯遞回原籍交地方官嚴查管束毋庸刺字 \\n 281.16 \\n 舉貢生監犯罪例應刺字者除所犯係黨惡窩匪卑污下賤仍行刺字外若祇係尋常過犯不致行止敗類者免其刺字 \\n 281.17 \\n 凡蒙古民人番子人等有犯搶劫之案應照蒙古例定擬者堩面刺「搶劫」二字其蒙古發遣人犯在配脫逃面刺「逃遣」二字至蒙古免死減軍人犯在配脫逃面刺「逃軍」二字 \\n 281.18 \\n 竊盜刺字發落之後責令充當巡警如實能改悔歷二三年無過又經緝獲強盜二名以上或竊盜五名以上者准其起除刺字復為良民該地方官編入保甲聽其各謀生理若不係盜犯不准濫行緝拏 \\n 281.19 \\n 奴僕為竊盜或搶奪並盜家長財物俱刺面其餘平民犯搶奪及竊盜初犯計贓在徒罪以上者刺面如竊盜初犯罪止杖責者照律於右小臂膊刺字再犯左面刺字不得以贓少罪輕免刺 \\n 281.20 \\n 興販硝黃犯該徒罪以上者左面刺「硝犯」二字罪止擬杖者右臂刺「硝犯」二字"}
{"章节": "刑律-人命之一", "正文": "刑律-人命之一 \\n  \\n 『律』282.00謀殺人 \\n 1凡謀[或謀諸心或謀諸人]殺人造意者斬[監候]從而加功者絞[監候]不加功者杖一百流三千里殺訖乃坐[若未曾殺訖而邂逅身死止依同謀共毆人科斷] \\n 2若傷而不死造意者絞[監候]從而加功者杖一百流三千里不加功者杖一百徒三年 \\n 3若謀而已行未曾傷人者[造意為首者]杖一百徒三年為從者[同謀同行]各杖一百但同謀者[雖不同行]皆坐 \\n 4其造意者[通承已殺已傷已行三項]身雖不行仍為首論從者不行減行[而不加功]者一等 \\n 5若因而得財者同強盜不分首從論皆斬[行而不分贓及不行又不分贓皆仍依謀殺論] \\n 條例 \\n 282.01 \\n 凡勘問謀殺人犯果有詭計陰謀者方以造意論斬下手助毆者方以加功論絞謀而已行人贓見獲者方與強盜同辟毋得據一言為造謀指助勢為加功坐虛贓為得財一概擬死致傷多命亦不得以被逼勉從及尚未成傷將加功之犯率行量減 \\n 282.02 \\n 凡謀殺幼孩之案除年在十一歲以上者仍照例辦理外如有將十歲以下幼孩逞忿謀殺者首犯擬斬立決[若係圖財或有因姦情事加以梟示]從而加功之犯俱[按俱字可刪恐與上小註混淆]擬絞立決其從而不加功者俱仍照本律杖一百流三千里 \\n 282.03 \\n 凡謀財害命照律擬斬立決外其有因他事殺人後偶見財物因而取去者必審其行兇挾何讎隙?有何證據?果係初無圖財之心殺人後見有隨身衣物銀錢乘便取去者將所得之財倍追給主仍各依本律科斷若殺人後掠取家財其知有藏蓄而取去者審得實情仍同強盜論罪 \\n 282.04 \\n 凡圖財害命得財而殺死人命者首犯與從而加功者俱擬斬立決不加功者擬斬監候不行而分贓者實發雲貴兩廣極邊煙瘴充軍未得財殺人為首者擬斬監候從而加功者擬絞監候不加功者杖一百流三千里傷人未死而已得財者首犯擬斬監候從而加功如刃傷及折傷以上者擬絞監候傷非金刃又非折傷者實發雲貴兩廣極邊煙瘴充軍不加功者杖一百流三千里不行而分贓者杖一百徒三年未得財傷人為首者擬絞監候從而加功者杖一百流三千里不加功者杖一百徒三年 \\n 282.05 \\n 凡謀毇人已行其人知覺奔逃或失跌或墮水等項雖未受傷因謀殺奔脫死於他所者造意者滿流為從滿杖若其人迫於兇捍當時失跌身死原謀擬絞監候為從者杖一百流三千里 \\n 282.06 \\n 苗人有圖財害命之案堩照強盜殺人斬決梟示例辦理 \\n 282.07 \\n 凡僧人逞兇謀故慘殺十二歲以下幼孩者擬斬立決其餘尋常謀故殺之案仍照本律辦理 \\n 28208 \\n 臺灣等處商船圖財害命之案堩照苗人圖財害命例擬斬立決梟示與命盜案內例應斬梟之犯堩傳首廈門示眾仍將犯罪事由榜貼原犯地方 \\n 282.09 \\n 有服卑幼圖財謀殺尊長尊屬各按服制依律分別凌遲斬決堩梟首示眾 \\n 282.10 \\n 船戶店家圖財害命為害行旅照強盜得財不分首從律皆斬為首之犯仍加梟示同謀不行事後分贓者發遣新疆給官兵為奴至殺人未得財及傷人未死並常人圖財害命仍照本例辦理 \\n 『律』283.00謀殺制使及本管長官 \\n 凡奉制命出使而[所在]官吏謀殺及部民謀殺本屬知府知州知縣軍士謀殺本管官若吏卒謀殺本部五品以上長官已行[未傷]者[首]杖一百流二千里已傷者[首]絞[流絞俱不言皆則為從各減等官吏謀殺監候餘皆決不待時下斬同]已殺者皆斬[其從而不加功與不行者及謀殺六品以下長官並府州縣佐貳首領官其非本屬本管本部者各依凡人謀殺論按此註本於箋釋] \\n 『律』284.00謀殺祖父母父母 \\n 1凡謀殺祖父母父母及期親尊長外祖父母夫夫之祖父母父母已行[不問已傷未傷]者[預謀之子孫不分首從]皆斬已殺者皆凌遲處死[監故在獄者仍戮其屍其為從有服屬不同自依緦麻以上律論有凡人自依凡論凡謀殺服屬皆倣此]謀殺緦麻以上尊長已行者[首]杖一百流二千里[為從杖一百徒三年]已傷者[首]絞[為從加功不加功並同凡論]已殺者皆斬[不問首從] \\n 2其尊長謀殺[本宗及外姻]卑幼已行者各依故殺罪減二等已傷者減一等已殺者依故殺法[依故殺法者謂各依鬥毆條內尊長故殺卑幼律問罪為從者各依服屬科斷] \\n 3若奴婢及雇工人謀殺家長及家長之期親外祖父母若緦麻以上親者[兼尊卑言統主人服屬尊卑之親]罪與子孫同[謂與子孫謀殺祖父母父母及期親尊長外祖父母緦麻以上尊長同若已轉賣依良賤相毆論] \\n 條例 \\n 284.01 \\n 尊長謀殺卑幼除為首之尊長仍依啟殺法分別已行已傷已殺定擬外其為從加功之尊長各按服制亦分別已行已傷已殺三項各依為首之罪減一等若同行不加功及同謀不同行又各減一等為從係凡人仍照凡人謀殺為從科斷 \\n 284.02 \\n 凡尊長故殺卑幼案內如有與人通姦因媳礙眼抑令同陷牙淫不從商謀致死減口者俱照平人謀殺之律分別首從擬以斬絞監候 \\n 284.03 \\n 凡子孫謀殺祖父母父母案內如有旁人同謀助逆加功者擬絞立決 \\n 284.04 \\n 凡夫謀殺妻之案係本夫起意者仍照律辦理外如係他人起意本夫僅止聽從加功者於絞罪上減一等杖一百流三千里 \\n 284.05 \\n 凡姑謀殺子婦之案除伊媳實犯毆詈等罪仍照本律定擬外如僅止出言頂撞輒蓄意謀殺情節兇殘顯著者改發各省駐防給官兵為奴 \\n 284.06 \\n 謀殺期親尊長正犯罪應淩遲處死者為從加功之犯擬以絞候請旨即行正法不加功者仍按律科斷如為從係有服親屬各按尊卑服制本律定擬 \\n 284.07 \\n 本宗尊長起意謀殺卑幼罪應絞候之犯如與死者之子商同謀殺致其子罪千淩遲者將起意之犯擬絞立決 \\n 『律』285.00殺死姦夫 \\n 1凡妻妾與人姦通而[本夫]於姦所親獲姦夫姦婦登時殺死者勿論若止殺死姦夫者姦婦依[和姦]律斷罪當官嫁賣身價內官[或調戲未成姦或雖成姦已就拘執或非姦所捕獲皆不得拘此律] \\n 2其妻妾因姦同謀殺死親夫者淩遲處死姦夫處斬[監候]若姦夫自殺其夫者姦婦雖不知情絞[監候] \\n 條例 \\n 285.01 \\n 非姦所獲姦將姦婦逼供而殺審無姦情確據者依毆妻至死論如本夫姦所獲姦登時將姦婦殺死姦夫當時脫逃後被拏獲到官審明姦情是實姦夫供認不諱者將姦夫擬絞監候本夫杖八十若姦所獲姦非登時將姦婦殺死姦夫到官供認不諱確有實據者將姦夫擬杖一百流三千里本夫杖一百其非姦所獲姦或聞姦數日將姦婦殺死姦夫到官供認不諱確有實據者將本夫照已就拘執而擅殺律擬徒[按夜無故入人家已就拘執而擅殺律止擬徒捕亡門內罪人已就拘而擅殺律應擬絞此例已就拘執之上似應添夜無故入人家一句]姦夫到杖一百徒三年 \\n 285.02 \\n 本夫於姦所豋時殺死姦夫者照律勿論其有姦夫已離姦所本夫豋時逐至門外殺之者照不應重律杖八十若於姦所獲姦非豋時而殺並依夜無故入人家已就拘執而擅殺律杖一百徒三年如捉姦已離姦所非豋時殺死不拒捕姦夫者照罪人不拒捕及已就拘執擅殺律擬絞監候若雖係捕獲姦夫或因他故致斃者仍以謀故論至於已經犯姦有據又復逞兇拒捕雖非豋時俱依罪人拒捕科斷 \\n 285.03 \\n 姦婦自殺其夫姦夫果不吞情止科姦罪 \\n 285.04 \\n 凡本夫及有服親屬殺死圖姦未成罪人無論豋時事後俱照擅殺律擬絞監候 \\n 285.05 \\n 凡姦夫自殺其夫姦婦雖不知情而當時喊救與事後即行首告將姦夫指拏到官尚有不忍致死其夫之心者仍照本律定擬該督撫於疏內聲明法司核擬時夾簽請旨 \\n 285.06 \\n 凡姦夫起意殺死親夫之案除姦婦分別有無知情同謀照例辦理外姦夫俱擬斬立決如姦夫雖未起意而同謀殺死親夫之後復將姦婦拐逃或為妻妾或得銀嫁賣並拐逃幼小子女賣與他人為奴婢者亦枃斬決[本夫縱姦者不用此例] \\n 285.07 \\n 凡因姦同謀殺死親夫除本夫不知姦情及雖知姦情而迫於姦夫之強悍不能報復並非有心縱容者姦婦仍照律淩遲處死外若本夫縱容抑勒妻妾與人通姦審有確據人所共知者或被妻妾起意護殺或姦夫起意係知情同謀姦婦皆擬斬立決姦夫擬斬監候傷而未死姦婦擬斬監候姦夫仍照謀殺人傷而不死律分別造意加功與不加功定擬若姦夫自殺其夫姦婦果不知情仍依縱容抑勒本條科斷其縱姦之本夫因別情將姦夫姦婦一齊殺死雖於姦所豋時仍依故殺論若本夫抑勒賣姦故殺妻者以凡論其尋常知情縱容非本夫起意賣姦後因索詐不遂殺死姦婦者仍依毆妻至死律擬絞監候 \\n 285.08 \\n 因姦謀殺本夫之案除姦婦及起意之姦夫照例辦理外其為從加功之人如亦係姦夫仍擬斬監候若係平人照凡人謀殺加功律擬絞監候 \\n 285.09 \\n 凡母犯姦淫其子實係激於義忿非姦所豋時將姦夫殺死父母因姦情敗露忿愧自盡者即照罪人不拒捕而擅殺絞監候本例問擬不得概擬立決 \\n 285.10 \\n 凡非應許捉姦之人有殺傷者各依謀故鬥殺傷論如為本夫本婦及有服親屬糾往捉姦殺死姦夫暨圖姦強姦未成罪人者無論是否豋時俱照擅殺罪人律擬絞監候若止毆傷者非折傷勿論折傷以上仍以鬥傷定擬 \\n 285.11 \\n 凡婦女拒姦殺死姦夫之案如和姦之後本婦悔過拒絕確有證據後被逼姦將姦夫殺死者照擅殺罪人律減一等杖一百流三千里其因貪利與之通姦後以無力資助拒毆致死者或先經和姦後復與他人通姦情密因而拒絕毆斃者[按犯姦門內所謂因別故拒絕也與此參看]仍各依謀故鬥毆等本律定擬 \\n 285.12 \\n 凡聘定未婚之妻與人通姦本夫聞知往捉將姦夫殺死審明姦情屬實除已離姦所非豋時殺死不拒捕姦夫者仍照例擬絞外其豋時殺死及豋時逐至門外殺之者俱照本夫殺死已就拘執之姦夫引夜無故內人家已就拘執而擅殺律擬徒其雖在姦所捉獲非豋而殺者即照本夫殺死已就拘執之姦夫滿徒例加一等杖一百流二千里如姦夫逞兇拒捕為本夫格殺照應捕之人擒拏罪人各鬥致死律勿論 \\n 285.13 \\n 凡姦夫並無謀殺本夫之心其因本夫捉姦姦夫情急拒捕姦婦已經逃避或本夫追逐姦夫已離姦所拒捕殺死本夫姦婦並未在場及雖在場而當時喊救與事後即行首告並因別事起釁與姦無涉者姦婦仍止科姦罪外其姦夫臨時拒捕姦婦在場並不喊阻救護而事後又不首告者應照姦夫自殺其夫姦婦雖不知情律擬絞監候 \\n 285.14 \\n 凡妾因姦商同姦夫謀殺正妾比照如僕謀殺家長律淩遲處死若謀殺傷而不死或已行而未傷俱比照奴僕謀殺家長已行不論已傷未傷律擬斬立決姦夫仍分別曾否起意同謀各照本例辦理至妾若非因姦起釁毆故殺正妾仍照律科斷 \\n 285.15 \\n 本夫豋時捉姦誤殺旁人姦夫當時脫逃者除本夫照誤殺旁人律擬絞候外將姦夫杖一百流三千里其親屬捉姦誤殺旁人照誤殺律科斷姦囚止科姦罪 \\n 285.16 \\n 親屬相姦罪止杖徒及律應監候者如姦夫將本夫殺死或與姦婦商同謀死者姦婦依律問擬姦夫擬斬立決 \\n 285.17 \\n 凡本夫及有服親屬殺姦之案如姦所獲姦忿激即時毆斃者以豋時論若非姦所而捕毆致斃及雖在姦所而非即時毆斃或捆毆致斃者俱以非豋時論 \\n 285.18 \\n 本夫捉姦止殺姦夫案內之姦婦除本律載明當官嫁賣身價內官者仍依律辦理外其餘條例內不言當官嫁賣者堩給與本夫及親屬領回聽其去留 \\n 285.19 \\n 姦夫起意商同姦婦謀殺本夫復殺死姦婦期親以上尊長者姦婦仍照律淩遲處死外姦夫擬斬立決梟示如姦夫聽從姦婦並糾其子謀殺本夫陷人母子枃罹寸磔者姦夫擬斬立決若係姦夫起意加擬梟示 \\n 285.20 \\n 婦女拒姦殺人之案審有確據豋時殺死者無論所殺係強姦調姦罪人本婦堩勿論若捆縛復毆或按倒疊毆殺非豋時者所殺係調姦罪人即照擅殺罪人律減一等杖一百流三千里所殺係強姦罪人再減一等杖一百徒三年堩照律收贖 \\n 285.21 \\n 凡童養未昏之妻與人通姦本夫及夫之祖父母父母並有服親屬捉姦殺死姦夫姦婦者堩照已婚妻例問擬 \\n 285.22 \\n 婦女被人調戲或與人通姦其本夫及有服親屬擅殺調戲罪人及姦夫應擬絞抵者如本婦姦婦畏累自盡將擅殺之犯減一等杖一百流三千里 \\n 285.23 \\n 本夫捉姦殺死犯姦有服尊長之案除犯時不知依凡人一例定擬及止毆傷者仍予勿論外若於姦所親獲姦夫姦婦豋時殺死者或姦所而非豋時及非豋時又非姦所或已就拘執而殺如係本宗期功尊長堩照卑幼毆故殺尊長本律擬罪法司夾籤聲明奉旨敕下九卿核擬量從末減者期親減為擬斬監候功服減為杖一百流三千里若殺係本宗緦麻及外姻功緦尊長亦仍照毆故本律擬罪法司於核擬時隨本聲明量減為杖一百流二千里恭候欽定 \\n 285.24 \\n 本夫捉姦殺死犯姦有服卑幼之案除犯姦卑幼罪犯應死或卑幼犯姦罪不應死而殺係姦所豋時者堩予勿論外如卑幼犯姦罪不至死本夫於姦所獲姦非豋時而殺者於常人滿徒上減二等杖八十徒二年如捉姦已離姦所非豋時而殺者於常人絞候上減二等杖一百徒三年若按其毆殺卑幼本罪止應擬流者應再一等 \\n 285.25 \\n 本夫本婦之伯叔兄弟及有服親屬皆許捉姦如有豋時殺死姦夫及姦婦者並依夜無故入人家已就拘執而擅殺律杖一百徒三年傷者勿論非豋時而殺依擅殺罪人律擬絞監候若捕獲姦夫或因他故致斃者仍以謀故論如犯姦有據姦夫逞兇拒捕雖非豋時俱依罪人拒捕科斷 \\n 285.26 \\n 本夫本婦之有服親屬捉姦殺死犯姦卑幼之案如非豋時而殺無論謀故各按服制於毆殺卑幼本律例上減一等如殺係豋時按其毆本罪在滿徒以上者即於捉姦殺死凡人滿徒上減一等如毆殺本罪亦止滿徒應遞減二等定擬 \\n 285.27 \\n 本夫本婦之有服親屬捉姦殺死犯姦尊長之案除犯時不知依凡人一例定擬及止毆傷者仍予勿論外如殺死本宗期功尊長無論是否豋時皆照卑幼毆故殺期功尊長本律擬罪法司夾簽聲明奉旨敕下九卿覈擬量從末減者期親及本宗大功小功堩減為擬斬監候若殺係本宗緦麻及外姻功緦尊長亦仍照毆故殺本律擬罪法司於覈擬時如係豋時殺死者亦夾簽聲明奉旨敕下九卿覈擬減為杖百流三千里若殺非豋時各依本律覈擬毋庸夾簽聲明 \\n 285.28 \\n 凡本夫本婦之祖父母父母如有捉姦殺死姦夫者其應擬罪名悉與本夫同科若止殺姦婦者不必科以罪名儻被殺姦夫係有服尊長仍按本律擬罪亦照本夫之例一體夾簽聲明分別遞減 \\n 285.29 \\n 本夫本婦之有服親屬捉姦豋時殺死姦婦者姦夫擬杖一百流三千里如非豋時而殺將姦夫一百徒三年其殺姦親屬止殺姦夫不殺姦婦者仍依豋時非豋時各本例分別定擬姦婦仍止科姦罪 \\n 285.30 \\n 凡卑幼因圖姦有服親屬被尊長忿激致死審有確據無論謀故悉照擅殺罪人各按服制於毆殺卑幼本律例上減一等定擬至為從在場幫毆有傷之犯除係死者有服卑幼仍照卑幼不得殺尊長之例依毆故殺尊長本律定擬法司核擬時夾簽請旨辦理外其餘無論凡人尊長概照鬥殺餘人律定擬 \\n 285.31 \\n 有服尊長強姦卑幼之婦未成被本夫本婦忿激致斃係本宗期功卑幼罪應斬決者無論豋時事後堩照毆死尊長情輕之例夾簽聲明如係本宗緦麻外淵功緦卑幼除事後毆斃仍照毆故殺尊長本律問擬斬候外若豋時忿激致斃定案時依律問擬法司核擬隨案減為杖一百流三千里 \\n 285.32 \\n 有服尊長強姦卑幼之婦未成被本夫本婦有服親屬豋時忿激致斃係緦麻卑幼定案時依律問擬法司核擬夾簽聱明奉旨敕下九卿核擬減為杖一百發近邊充軍若殺非豋時仍照毆故殺本律問擬毋庸夾簽聲請如係期功卑幼無論是否豋時各按服制擬罪夾簽聱明奉旨敕下九卿核擬減為擬斬監候 \\n 285.33 \\n 男子拒姦殺人如死者年長兇犯十歲以外而又當場供證確鑿及死者生供足據或屍親供認可憑三項兼備無論謀故鬥殺兇犯年在十五歲以下殺係豋時者勿論非豋時而殺杖一百照律收贖年在十六歲以上豋時殺死者杖一百徒三年非豋時而殺杖一百流三千里至死者雖無生供而年長兇犯十歲以外確係拒姦起釁別無他故或年長兇犯雖不及十歲而拒姦供證確鑿及死者生供足據或屍親供認可憑三項中有一於此兇犯年在十五歲以下豋時殺死者杖一百徒三年非豋時而殺杖一百流三千里俱依律收贖年在十共歲以上無論豋時與否堩照擅殺罪人律擬絞監候如死者與兇犯年歲相當或僅大三五歲審係因他故致斃人命捏供拒姦狡飾者仍分別謀故鬥殺各照本律定擬秋審實緩亦照常辦理若供係拒姦並無證佐及死者生供審無起釁別情仍按謀故鬥殺各本律定擬秋審俱入於緩決至先被雞姦後經悔過拒絻確有證據復被逼姦將姦匪殺死者無論謀故鬥殺不問兇犯與死者年歲若干悉照擅殺罪人律擬絞監候其因他故致斃者仍依謀故鬥殺各本律問擬 \\n 285.34 \\n 與人聘定未婚之妻通姦起意殺死其夫者照姦夫起意殺死親夫例擬斬立決如係為從同謀仍照同謀殺死親夫律擬斬監候若姦夫雖未起意而同謀殺死未婚夫之後復將姦婦娶為妻妾或拐逃嫁賣者亦照例斬決[按俱與殺死本夫同] \\n 285.35 \\n 聘定未婚妻因姦起意殺死本夫應照妻妾因姦同謀殺死親夫律淩遲處死如並未起意但知情同謀者即於淩遲處死律上量減為斬立決若姦夫自殺其夫未婚妻果不知情即於姦婦不知情絞監候律上減為杖一百流三千里儻實有不忍致死其夫之心事由姦婦破案者再於流罪上減為杖一百徒三年[按此二層略示區別亦可惟上一層既照本夫論此處即不應忽而量減也] \\n 285.36 \\n 本夫殺死強姦未成罪人如係豋時忿激致斃者即照本夫姦所豋時殺死姦夫例勿論若追逐毆打致斃及雖在豋時係捆毆致斃者即照姦所獲姦非豋時而殺例杖一百徒三年係事後尋毆致斃者仍照擅殺罪人律擬絞監候 \\n 『律』286.00謀殺故夫父母 \\n 凡[改嫁]妻妾謀殺故夫之祖父母父母者並與謀殺[見奉]舅姑罪同[若妻妾被出不用此律若舅姑謀殺已故子孫改嫁妻妾依故殺律已行減二等已傷減一等]若奴婢[不言雇工人舉重以見義]謀殺舊家長者以凡人論[謂將自己奴婢轉賣他人者皆同凡人論餘條准此贖身奴婢主僕恩義猶舊存如有謀殺舊家長者仍謀殺家長律科斷]"}
{"章节": "刑律-人命之二", "正文": "刑律-人命之二 \\n  \\n 『律』287.00殺一家三人 \\n 凡殺[謂謀殺故殺放火行盜而殺]一家[謂同居雖奴婢雇工人皆是或不同居果係本宗五服至親亦是]非[實犯]死罪三人及支解[活]人者[但一人即坐雖有罪亦坐不必非死罪三人也為首之人]淩遲處死財產斷付死者之家妻子[不言女不在緣坐之限]流二千里為從[加功]者斬[財產妻子不在斷付應流之限不加功者依謀殺人律減等若將一家三人先後殺死則通論若本謀殺一人而行者殺三人不行之人造意者斬非造意者以從者不行減行者一等論仍以臨時主意殺三人者為首] \\n 條例 \\n 287.01 \\n 凡殺一家非死罪三人及支解人為首監故者將財產斷付被殺之家仍剉碎死屍梟首示眾 \\n 287.02 \\n 支解人如毆殺故殺人後欲求避罪割碎死屍棄罝埋沒原無支解之心各以毆故殺論若本欲支解其人行兇時勢力不遂乃先殺訖隨又支解惡狀昭著者以支解論俱奉請定奪 \\n 287.03 \\n 本宗及外姻尊長殺緦麻小功大功卑幼一家非死罪主僕雇工三人者俱斬決殺期服卑幼一家主僕雇工三人者絞決若三人內有功服緦麻卑幼者仍從殺死功服緦麻卑幼三人斬決至殺死一家三命分堩卑幼內有一人按服制律應同凡論者斬決梟示如謀占財產圖襲官職殺期服卑幼一家三人者斬決殺大功小功緦麻卑幼一家三人者淩遲處死仍將各犯人財產斷付被殺之家 \\n 287.04 \\n 殺死功服緦麻卑幼一家非死罪二命者俱問擬絞決奉請定奪仍查明該犯財產酌斷一半給付死者之家 \\n 287.05 \\n 家長殺奴僕非死罪三人者官員旗人發黑龍江當差民人發駐防給官員兵丁為奴被殺人父母妻子悉放為民若殺期親奴僕一家三人者絞候殺內外大功小功緦麻及族中奴僕一家三人者俱斬候 \\n 287.06 \\n 凡發遣當差為奴之犯殺死伊管主一家三人并三人以上者除正犯淩遲處死外其知情之子孫擬斬立決不知情者擬斬監候若子孫年未及歲並兇犯之妻妾俱發駐防給官員兵丁為奴 \\n 287.07 \\n 聚眾共毆原無必殺之心而毆死一家三命及三命以上者將率先聚眾之人不問共毆與否擬斬立決為從下手傷重至死者擬絞監候其共毆致死一家二命者將率先聚眾之人不問共毆與否擬絞立決為從下手傷重至死者擬絞監候若鬥殺之案毆死一家三命及三命以上者擬斬立決毆死一家二命或三命而非一家者擬絞立決 \\n 287.08 \\n 凡殺一家非死罪二人及殺三人而非一家內二人仍係一家者擬斬立決梟示酌斷財產一半給被殺二命之家養贍儻本犯監故財產仍行斷給如致死一家二命係一故一鬥者及殺三人而非一家者與本欲謀殺一人而行者殺三人案內造意不行之犯俱擬斬立決奉請定奪毋庸斷給財產 \\n 287.09 \\n 凡殺一家三命以上兇犯審明後依律定罪一面奉聞一面恭請王命先行正法 \\n 287.10 \\n 為父報讎除因忿逞兇臨時連殺一家三命者仍照律例定擬外如起意將殺父之人殺死後被死者家屬經見慮其報官復行殺害致殺一家三命以上者必究明報讎情節殺非同時與臨時逞兇連斃數命者有間將該犯擬斬立決妻子免其緣坐 \\n 287.11 \\n 凡謀殺人而誤殺旁人二三命除非一家者仍從一科斷照故殺本夫擬斬監候外如係一家二命擬以斬決免其梟示三命以上擬以斬梟俱毋庸酌斷財產 \\n 287.12 \\n 謀殺人而誤殺其人之祖父母父母妻女子孫一家二命及三命以上除首犯仍照誤殺旁人一家二命及三命以上本律分別問擬斬決斬梟外其為從下手傷重致死及知情買藥者如誤殺一家二命及三命而非一家者發往新疆當差三命以上發往新疆給官兵為奴 \\n 287.13 \\n 凡殺死同主雇工復殺死雇主至三命者如內有雇主二命仍分別有無主僕名分各照凡人謀故鬥殺一家二命及殺死家長本律本例問擬若殺死同主雇工及雇主各一命者不得以一家二命論仍從一科斷 \\n 287.14 \\n 殺死人命罪干斬決之犯如有將屍身支解情節兇殘者加擬梟示 \\n 287.15 \\n 凡謀故鬥毆殺人罪止斬絞監候之犯若於殺人後挾忿逞兇將屍頭四肢全行割落及剖腹取贓擲棄者俱各照本律例擬罪請旨即行正法 \\n 287.16 \\n 凡謀故殺緦麻尊長一家二命者斬決梟示毆死緦麻尊長一家二命者擬斬立決 \\n 287.17 \\n 殺一家非死罪三四命以上者兇犯依律淩遲處死兇犯之子除同謀加功及有別項情罪者仍照本律定擬外其實無同謀加功查明被殺之家未至絻嗣者兇犯之子年在十六歲以上改癹極邊足四千里安置年在十五歲以下與兇犯之妻女俱改發附近充軍地方安置若被殺之家係絻嗣將兇犯之子年未及歲者送交內務府閹割奉明請旨分賞十六歲以上者仍照前例發極邊足四千里安置[如未至絻嗣案內兇犯之妻已故其年在十五歲以下之子暫行監禁俟成丁時再行發配女已許嫁者照律歸其夫家不必緣坐若兇犯之妻已故其女年在十五歲以下者給其親屬領回不必發配] \\n 『律』288.00採生折割人 \\n 凡採生折割人者[兼已殺及已傷言首]淩遲處死財產斷付死者之家妻子及同居家口雖不知情並流二里安置[採生折割人足一事謂取生人耳目贓腑之類而折割其肢體也此與支解事同但支解者此欲殺其人而已此則殺人而為妖術以感人故又特重之]為從[加功]者斬[財產家口不在斷付應流之限不加功者依謀殺人律減等]若已行而未曾傷人者[首]亦斬妻子流二千里[財產及同居家口不在斷付應流之限]為從加功者杖一百流三千里[不加功者亦減一等]里長知而不舉者杖一百不知者不坐告獲者官給賞銀二十兩 \\n 條例 \\n 288.01 \\n 凡採生折割等人如有親屬首告或捕送到官已行者正犯不免其緣坐之妻子及同居家口得同自首律免罪 \\n 『律』289.00造畜蠱毒殺人 \\n 1凡[置]造[藏]財蠱毒堪以殺人及教令[人造畜]者[並坐]斬[不必用以殺人] \\n 2造畜者[不問已未殺人]財產入官妻子及同居家口雖不知情並流二千里安置[教令者之財產妻子等不在此限]若以蠱毒毒同居人其被毒之人父母妻妾子孫不知造蠱情者不在流遠之限[若係知情雖被毒仍緣坐]若里長知而不舉者各杖一百不知者不坐告獲者官給賞銀二十兩 \\n 3若造魘魅符書咒詛欲以殺人者[凡人子孫奴婢雇工人尊長卑幼]各以謀殺[已行未傷]論因而致死者各依本[謀]殺法欲[止]令人疾苦[無殺人之心]者減[謀殺已行未傷]二等其子孫於祖父母父母[不言妻妾於夫之祖父母父母舉子孫以見義]奴婢雇工人於家長者各不減[仍以謀殺已行論斬] \\n 4若用毒藥殺人者斬[監候][或藥而不死依謀殺已傷律絞]買而未用者杖一百徒三年知情賣藥者與[犯人]同罪[至死減等]不知者不坐 \\n 條例 \\n 289.01 \\n 諸色鋪戶人等貨賣砒霜信石審係知情故賣者仍照律與犯同罪外若不究明夾歷但貪利混賣致成人命者雖不知情亦將貨賣之人照不應重律杖八十 \\n 289.02 \\n 凡以毒藥毒鼠毒獸誤斃人命之案如置藥餌之處人所罕到或置放餧食牲畜處所不期殺人實係耳思慮所不及者依過失殺人律收贖若在人常經過處所置放因而殺人者依無故向有人居止宅舍放彈射箭律杖一百流三千里仍追給埋葬銀一十兩 \\n 『律』290.00鬥毆及故殺人[獨毆曰毆有從為同謀共毆臨時有意欲殺非人所知曰故共毆者惟不及知仍只為同謀共毆此故殺所以與毆同條而與謀有分] \\n 1凡鬥毆殺人者不問手足他物金成刃並絞[監候] \\n 2故殺者斬[監候] \\n 3若同謀共毆人因而致死者以致命傷為重下手[致命傷重]者絞[監候]原謀者[不問共毆與否]杖一百流三千里餘人[不曾下手致命又非原謀]各杖一百[各兼人數多寡及傷之輕重言] \\n 條例 \\n 290.01 \\n 凡同謀共毆人除下手致命傷重者依律處絞外其共毆之人審係執持搶刀等項兇器傷人者發近邊充軍 \\n 290.02 \\n 凡同謀共毆人犯除下手者擬絞外必實係造意首禍之人方以原謀擬流其但曾與謀而未造意者毋得概擬流罪 \\n 290.03 \\n 凡審理命案一人獨毆人致死無論致命不致命皆擬抵償若兩人共毆人致死則以頂心42門太陽穴耳竅咽喉胸膛兩乳心坎肚腹臍肚兩肋腎囊腦後耳根刀根脊背脊膂兩後肋腰眼并頂心之偏左偏右額顱額角為致命論抵 \\n 290.04 \\n 凡同謀共毆人傷皆致命如當時身死則以後下手重者當其重罪若當時未死而過後身死者當究明何傷致死以傷重者坐罪若原謀共毆亦有致命重傷以原謀為首如致命傷輕則以毆有致命重傷之人擬抵原謀仍照律擬流[按律內「下手致命傷重者絞原謀不問共毆與否擬流」二語最為明晰無庸再添內致命傷輕一層]至亂毆不知先後輕重者有原謀則坐原謀為首無原謀則坐初鬥者為首 \\n 290.05 \\n 文武生員鄉紳及切豪勢惡無賴棍徒除謀故殺人及戲殺誤殺過失殺鬥毆殺傷人者仍照律治罪外如有倚杖衣頂及勢力武斷鄉曲或憑空詐賴逞兇橫行欺壓平民其人不敢與爭旁人不敢勸阻將人毆打至死者擬斬監候若受害人有殺傷者以擅殺傷罪人律科斷 \\n 290.06 \\n 凡兇徒好鬥生事見他人鬥毆與己毫無干涉輒敢約夥尋釁遷怒於其父母毒毆致斃者照光棍例分別首從治罪其本身與人鬥毆之後仍尋毆報復而遷怒於其父母毒毆致斃者擬斬監候 \\n 290.07 \\n 凡犯死罪監候人犯在監復行兇致死人命者照前後所犯斬絞罪名從重擬以立決 \\n 290.08 \\n 凡兩家互毆致斃人命除尊卑服制及死者多寡不同或故殺殺情罪不等仍照本律定擬外其兩家各斃一命果各係兇手本宗有服親屬將應擬抵人犯堩免死減等發近邊充軍若原毆傷輕不至於死越十日後因風身死及保辜正限外餘限內身死者於軍罪上再減一等杖一百徒三年如有服親屬內有一不同居共財者各於犯人名下追銀二十兩給付死者之家若兩家兇手與死者堩係同居親屬毋庸追埋 \\n 290.09 \\n 凡兩家互毆致死一命其律應擬抵之正兇當時被死者無服親屬毆將毆死兇手之人杖一百流三千里如被死者有服親屬毆死再減一等杖一百徒三年仍各追埋葬銀二十兩給付被殺兇手之家 \\n 290.10 \\n 凡糾眾互毆致斃二三命以上案內執持金刃器械傷人之餘人除實係被糾之人及糾眾不及五人者仍依各本例問擬外如有輾轉糾人數至五人以上者無論其曾否傷人即照原謀律杖一百流三千里[如係兇器傷人仍照本例擬軍]若猝遇在場幫護審非預糾械鬥及互鬥止斃一命之餘人有執持兇器及金刃傷人者各照兇器金刃傷人本律本例定擬其餘仍照餘人科斷 \\n 290.11 \\n 凡同謀共毆人致死如被糾之人毆死其所欲毆之父母兄弟妻女子孫及有服親屬者除下手致死之犯各按本律例擬抵外其起意糾毆之犯不問共毆與否仍照原謀律杖一百流三千里如毆死非其所欲謀毆之人亦非所欲謀毆之父母兄弟妻女子孫及有服親屬將起意糾毆之犯不問共毆與否照原謀律減一等杖一百徒三年 \\n 290.12 \\n 凡審共毆案內下手應擬絞抵人犯果於未經到官之前遇有原謀及共毆餘人內毆有致死重傷之人實因本案畏罪自盡及到官以後未結之前監斃在獄與解審中途因而病故者准其抵命將下手應絞之人減等擬流若係配發事結之後身故及事前在家病亡或因他故自盡與本案全無干涉者不得濫引此例乃將下手之人依律擬抵 \\n 290.13 \\n 同謀共毆致斃二命非一家者原謀從一科斷擬以滿流如原謀在監在途病故及因本案畏罪自盡准其抵命將下手應絞之犯一體減等擬流若致斃非一家三四命以上者原謀照例按致死人數以次加等問擬下手致死之犯堩各照例擬抵如原謀在監在途病故及畏罪自盡者下手之犯堩各照例擬抵不准減等 \\n 290.14 \\n 共毆之案除致斃一二命遇有原謀及助毆傷重之餘人監斃在獄與解審中途病故或因本案畏罪自盡仍照例准其抵命將下手應絞之犯減等擬流外其餘謀啟殺火器殺人威力主使制縳並有關尊長尊屬服制之案悉照本律本例擬抵不得率請減等 \\n 290.15 \\n 十歲以下幼孩因救護父母被兇犯立時斃命者照謀殺十歲以下幼孩例擬斬立決 \\n 290.16 \\n 廣東福建廣西江西湖南浙江等六省糾眾互毆之案除尋常共毆謀毆雖人數眾多並非械鬥及臺灣械鬥之案仍各照舊例辦理外如審係預先歛費約期械鬥讎殺糾眾至一二十人以上致斃彼造四命以上者主謀糾鬥之首犯擬絞立決三十人以上致斃彼造四命以上或不及三十人而致斃彼造十命以上首犯擬斬立決四十人以上致斃彼造十命以上或不及四十人而致斃彼造二十命以上首犯擬斬立決梟示如所糾人數雖多致斃彼造一命者首犯發極邊足四千里充軍二命者實發雲貴兩廣極邊煙瘴充軍三命者發遣新疆給官兵為奴若致斃彼造一家二三命主謀糾鬥之首犯例應分別問擬斬絞立決者各從其重者論其隨從下手傷重致死應行擬抵者堩各依本律例擬抵傷人及未傷人者亦各按本律例分別治罪至彼造倉猝邀人抵禦並非有心械鬥者仍照共毆本例科罪地方官不將主謀首犯審出究辦及有心迴護將械鬥之案分案辦理該督撫嚴參照官司出入人罪例議處治罪 \\n 290.17 \\n 廣東福建二省械鬥案內如有將宗祠田穀賄買頂兇構釁械鬥者於審明後除主謀買兇之犯嚴究定擬外查明該族祠產酌留祀田數十畝以資察費其餘田畝及所存銀錢按族支分散若族長鄉約不能指出歛財買兇之人者族長照共毆原謀例擬以杖流按致死人數一每人加一等罪止發遣新疆為奴鄉約於杖六十徒一年上[按鄉約如何擬徒一年並未敘明]每一人加一等罪止杖一百徒三年 \\n 290.18 \\n 廣東省糾眾謀毆致斃人命之案原謀應按致斃彼造人數分別照例治罪儻糾往之人但被彼造致斃者無論死者人數多寡及彼造有無原謀將此造起意糾往之人照沿江濱海持鎗執棍混行鬥毆首犯杖流例擬杖一百流三千里 \\n 290.19 \\n 因爭鬥擅將鳥鎗竹銃施放殺人者以故殺論傷人者旗人發寧古塔等處民人發雲貴兩廣煙瘴少輕地方充軍 \\n 290.20 \\n 凡鬥毆之除追毆致被追之人失跌身死並先毆傷人致被毆人回撲失跌身死及雖未毆傷人因被揪扭掙脫致令跌斃者堩仍照律擬絞外如毆傷人後跑走被毆之人追趕自行失跌身死及彼此揪扭於鬆放之後復自行向人撲毆因兇犯閃避失跌身死者堩於鬥殺絞監候律上減一等杖一百流三千里若僅止口角罵詈並無揪扭情事因向人趕毆自行失跌身死及被死者撲毆閃避致令自行失跌身死者堩照不應重律擬杖八十 \\n 『律』291.00屏去人服食 \\n 1凡以他物[一應能傷人之物]置人耳鼻及孔竅中若故屏去人服用飲食之物而傷人者[不問傷之輕重]杖八十[謂寒月脫去人衣服饑渴之人絕其飲食登高乘馬私去梯轡之類]致成殘廢疾者杖一百徒三年令至篤疾者杖一百流三千里犯人財產一半給付篤疾之人養贍至死者絞[監候] \\n 2若故用蛇蝎毒蠱咬傷人者以鬥毆傷論[驗傷之輕重如輕則笞四十至篤疾亦給財產]因而致死者斬[監候]"}
{"章节": "刑律-人命之三", "正文": "刑律-人命之三 \\n  \\n 『律』292.00戲殺誤殺失殺傷人 \\n 1凡因戲[以堪殺人之事為戲如比較拳棒之類]而殺傷人及因鬥毆而誤殺傷旁人者各以鬥殺傷論[死者並絞傷者驗輕重坐罪]其謀殺故殺人而誤殺旁人者以故殺論[死者處斬不言傷仍以鬥毆論] \\n 2若知津河水深泥淖而詐稱平淺及橋梁渡船朽漏不堪渡人而詐稱牢固誆令人過渡以致陷溺死傷者[與戲殺相等]亦以鬥殺傷論 \\n 3若過失殺傷人者[較戲殺愈輕]各准鬥殺傷罪依律收贖給付其[被殺傷之]家[過失謂耳目所不及思慮所不到如彈射禽獸因事投擲24瓦不期而殺人者或因升高險足有蹉跌累及同伴或駕船使風乘馬驚走馳車下坡勢不能止或共舉重物力不能制損及同舉物者凡初無害人之意而偶致殺傷人者皆准鬥毆殺傷人罪依律收贖給付被殺被傷之家以為管葬及醫藥之資] \\n 條例 \\n 292.01 \\n 應該償命罪囚遇蒙赦宥俱追銀二十兩給付被殺家屬如果十分貧難者量追一半 \\n 292.02 \\n 收贖過失殺人絞罪與被殺之家營葬折銀十二兩四錢二分[其過失傷人收贖銀兩數目另載圖內] \\n 292.03 \\n 凡捕役拏賊與賊格鬥而誤殺無干之人者仍照過失殺人律於犯人名下追銀十二兩四錢一分給付死者之家 \\n 292.04 \\n 凡因戲而誤殺旁人者以戲殺論擬絞監候 \\n 292.05 \\n 凡各項埋葬銀兩地方官照數追給取具嫡屬收領然後將該犯釋放報部存案若不給付該犯係管押者仍管押係監禁者仍監禁勒限追給如捏稱給付將本犯釋放者告發之日本犯不准援免地方官一併從重議處 \\n 292.06 \\n 命案內死罪人犯有奉准贖罪者追埋葬銀四十兩給屍親收領 \\n 292.07 \\n 圍場內射獸兵丁因射獸而傷平人致死者照比較拳棒戲殺律擬絞監候仍追銀給付死者之家如係前鋒護軍親軍領催及甲兵等追給銀一百兩係跟役追給銀五十兩若傷而未死前鋒等項及甲兵頭等傷者將本犯鞭一百罰銀四十兩二等傷者鞭八十罰銀三十兩三等傷者鞭七十罰銀二十兩如係跟役所罰銀數各減十兩給與被傷之人 \\n 292.08 \\n 凡民人於深山曠野捕獵施放鎗箭打射禽獸不期殺人者比照捕戶於深山曠野安置窩弓不立望竿因而傷人致死律杖一百徒三年若向城巿及有人居止宅舍施放鎗箭打射禽獸不期殺傷人者仍依弓箭殺傷人本律科斷各追埋葬銀一十兩給與死者之家 \\n 292.09 \\n 凡過失殺人應追埋葬銀兩之犯如有力不能交咨請豁免者免其著追將該犯照不應重律杖責發落 \\n 292.10 \\n 謀殺人以致下手之犯誤殺旁人將造意之犯擬斬監候下手傷重致死及知情買藥者杖一百流三千里餘人杖一百若執持兇器傷罪重於滿流者從其重者論如下手之犯叨挾他嫌乘機殺害並非失誤者審實將下手之犯照謀殺人本律擬斬監候其造意之犯照謀殺人未傷律擬徒 \\n 292.11 \\n 子孫過失殺祖父母父母及子孫之婦過失殺夫之祖父母父母定案時仍照本例問擬絞決法司覈其情節實係耳目所不及思慮所不到與律註相符者准將可原情節照服制情輕之例夾簽聲明恭候欽定改為擬絞監候至妻妾過失殺夫奴婢過失殺家長亦照此例辦理 \\n 292.12 \\n 凡謀故鬥毆而誤殺其人之祖父母父母妻女子孫一命堩依謀故鬥殺各本律科罪其因謀殺人而誤殺一命案內從犯杖一百流三千里 \\n 292.13 \\n 凡因毆子而誤傷旁人致死者杖一百流三千里因謀殺子而誤殺旁人發近邊充軍其因毆子及謀殺子而誤殺有服卑幼者各於毆故殺卑幼本律上減一等若誤殺有服尊長者仍依毆故殺尊長及誤殺尊長各本律本例問擬 \\n 292.14 \\n 瘋病之人其親屬鄰佑人等容隱不報不行看守以致瘋病之人自殺者照不應重律杖八十致死他人者照知人謀害他人不即阻當首報律杖一百如親屬鄰佑人等已經報明而該管官不嚴飭看守以致自殺及致殺他人者俱交部議處 \\n 292.15 \\n 瘋病之人如家有嚴密房屋可以鎖錮的當親屬可以管束及婦女患瘋者俱報官交與親屬看守令地方官親發鎖40嚴行封錮如親屬鎖禁不嚴致有殺人者將親屬照例嚴加治罪如果痊愈不發報官驗明取具族長地鄰甘結始准開放如不行報官及私啟鎖封者照例治罪若並無親屬又無房屋者即於報官之日令該管官驗訊明確將瘋病之人嚴加鎖錮監禁具詳立案如果監禁之後瘋病並不舉發俟數年後診驗情形再行酌量詳請開釋領回防範若曾經殺人之犯到案始終瘋迷不能取供者即行嚴加鎖錮監禁不必追取收贖銀兩如二三年內偶有病愈者令該地方官訊取供招出結轉詳照覆審供吐明晰之犯依鬥殺律擬絞監候入於秋審緩決遇有查辦死罪減等恩旨與覆審供吐明晰之犯一體查辦如不痊愈即永遠鎖錮雖遇恩旨不准查辦若鎖禁不嚴以致擾累獄囚者將管獄有獄官嚴加參處獄卒照例嚴加治罪地方官遇有瘋病殺人之案呈報到官務取被殺之事主切實供訶並取鄰佑地芀確實供結該管官詳加驗訊如有假瘋妄報除兇犯即行按律治罪外將知情捏報之地方鄰佑親屬人等照隱匿罪人知情者減罪人一等律問擬 \\n 292.16 \\n 凡婦人毆傷本夫致死罪干斬決之案審係瘋發無知或係誤傷及情有可憫者該督撫按律例定擬於案內將並非有心干犯各情節分晰敘明法司會同覈覆援引嘉慶十一年段李氏案內所奉諭旨具題仍照本條擬罪毋庸夾籤內閣覈明於本內夾敘說帖票擬九卿議奏及依議斬決雙籤進呈恭候欽定 \\n 292.17 \\n 瘋犯殺人永遠鎖錮若親老丁單例應留養承祀者如病果痊愈令地方官診驗明確加結具題核釋仍責成地方官飭交犯屬領回嚴加防範儻復病發滋事親屬照例治罪本犯永遠監禁不准釋放出結之地方官照例議處 \\n 292.18 \\n 瘋病殺人問擬死罪免勾永遠監禁之犯病愈後遇有恩旨例得查辦釋放者除所殺係平人仍照舊辦理外若卑幼致死尊長及妻致死夫關係服制者仍永遠監禁不准釋放 \\n 292.19 \\n 凡瘋病殺人之案總以先經報官有案為據如診驗該犯始終瘋病語無倫次者仍照定例永遠鎖錮若因一時陡患瘋病猝不及報以致殺人旋經痊愈或到案時雖驗係瘋迷迨覆審時供吐明晰者該州縣官審明即訊取屍親切實甘結敘詳咨部方准擬以鬥殺如無報案又無屍親切結即確究實情仍按謀故各本律定擬[按與上假瘋妄報一條語意相類]至所殺係有服卑幼罪不至死者不得以病已痊愈即行彶配仍依瘋病殺人例永遠鎖錮 \\n 292.20 \\n 瘋病殺人除平人一命仍照例分別辦理外若致斃平人非一家二命者擬絞監候秋審酌入緩決其連殺平人非一家三命以上及殺死一家二命者堩擬絞監候殺死一家三命以上者擬斬監候秋審俱入於情實儻審係裝捏瘋迷仍按謀故鬥殺一家二三命各本律例問擬 \\n 292.21 \\n 因瘋致斃期功尊長尊屬一命或尊長尊屬一家二命內一命係兇犯有服卑幼律不應抵或於致斃尊長尊屬之外復另斃平人一命俱仍按致死期功尊長尊屬本律問擬准其比引情輕之例夾簽聲請候旨家奪若致斃期功尊長尊屬一家二命或二命非一家但堩屬期功尊長尊屬或一家二命內一命分屬卑幼而罪應絞抵或於致斃尊長尊屬之外復另斃平人二命無論是否一家俱按律擬斬立決不准夾簽聲請 \\n 292.22 \\n 凡瘋病殺人問擬斬絞候之犯除死係期功尊長尊屬並連斃平人一家二命及三命而非一家應入情實各犯毋庸查辦外其餘應入緩決人犯如果到案後病愈監禁至五年後不復舉發遇有親老丁單或父母已故家無次丁該管官飭取印甘各結題請留養承祀儻釋放後復行滋事將出結之地方官並鄰族人等分別議處懲治本犯仍永遠監禁雖病愈不准再予釋放 \\n 『律』293.00夫毆死有罪妻妾 \\n 凡妻妾因毆罵夫之祖父母父母而夫[不告官]擅殺死者杖一百[祖父母父母親告乃坐]若夫毆罵妻妾因而自盡身死者勿論[若祖父母父母已亡或妻有他罪不至死而夫擅殺仍絞] \\n 條例 \\n 293.01 \\n 妻與夫口角以致妻自縊無傷痕者無庸議若毆有重傷縊死者其夫杖八十 \\n 293.02 \\n 凡妻妾無罪被毆致折傷以上者雖有自盡實跡仍依夫毆妻妾致折傷本律科斷 \\n 『律』294.00殺子孫及奴婢圖賴人 \\n 1凡祖父母父母故殺子孫及家長故殺奴婢圖賴人者杖七十徒一年半 \\n 2若子孫將已死祖父母父母奴婢雇工人將家長身屍[未葬]圖賴人者杖一百徒三年[將]期親尊長杖八十徒二年[將]大功小功緦麻各遞減一等 \\n 3若尊長將已死卑幼及他人身屍圖賴人者杖八十[以上俱指未告官言] \\n 4其告官者隨所告輕重並以誣告平人律[反坐]論罪 \\n 5若因[圖賴]而詐取財物者計贓准竊盜論搶去財物者准白晝搶奪論免刺各從重科斷[圖賴罪重依圖賴論詐取搶奪罪重依詐取搶奪論] \\n 條例 \\n 294.01 \\n 有服親屬互相以屍圖賴者依干名犯義律 \\n 294.02 \\n 妻將夫屍圖賴人比依卑幼將期親尊長圖賴人律若夫將妻屍圖賴人者依不應重律其告官司詐財搶奪者依本律科斷 \\n 294.03 \\n 故殺妾及子孫姪姪孫與子孫之婦圖賴人者無論圖賴係凡人及尊卑親屬俱發附近充軍 \\n 294.04 \\n 無賴兇棍遇有自盡之案冒認屍親混行吵鬧毆打或將棺材攔阻打壞檯去屍首勒掯行詐者堩杖一百枷號兩箇月若該管地方兵役知而不拏者各照不應重律治罪 \\n 294.05 \\n 凡兄及伯叔謀奪族人財產故殺弟姪圖賴致被詐之家復有毆故殺尊長釀成立決重案者除罪犯應死悉照各本例定擬外其罪應流者即照兄及伯叔因爭奪弟姪財產故行殺害例擬絞監候至被詐之家財產或無人承管不得以爭奪者之後繼嗣承受 \\n 294.06 \\n 將父母屍身裝點傷痕圖賴他人無論金刃手足他物成傷者俱擬斬立決 \\n 『律』295.00弓箭傷人 \\n 凡無故向城市及有人居止宅舍放彈射箭投擲24石者[雖不傷人]笞四十傷人者減凡鬥傷一等[雖至篤疾不在斷付家產之限]因而致死者杖一百流三千里[若所傷係親屬依名例律本應重罪而犯時不知者依凡人論本應輕者聽從本法仍追給埋葬銀一十兩] \\n 條例 \\n 295.01 \\n 凡鳥鎗竹銃向城市及有人居止宅舍施放者雖不傷人笞四十誤傷人者減湯火傷人律一等因而致死者杖一百流三千里若在深山曠野施放誤傷人者減湯火傷人律一等因而致死者杖一百徒三年皆追徵埋葬銀一十兩 \\n 『律』296.00車馬殺傷人 \\n 1凡無故於街市鎮店馳驟車馬因而傷人者減凡鬥傷一等致死者杖一百流三千里若[無故]於鄉村無人曠野地內馳驟因而傷人[不致死者不論]致死者杖一百[以上所犯]並追埋葬銀一十兩 \\n 2若因公務急速而馳驟殺傷人者以過失論[依律收贖給付其家] \\n 條例 \\n 296.01 \\n 凡騎馬掽傷人除依律擬斷外仍將所騎之馬給與被掽之人若被碰之人身死其馬入官 \\n 『律』297.00庸醫殺傷人 \\n 1凡庸醫為人用藥鍼刺誤不如本方因而致死者責令別醫辨驗藥餌穴道如無故害之情者以過失殺人論[依律收贖給付其家]不許行醫 \\n 2若故違本方[乃以]詐[心]療[人]疾病而[增輕作重乘危以]取財物者計贓准竊盜論因而致死及因事[私有所謀害]故用[反症之]藥殺人者斬[監候] \\n 條例 \\n 297.01 \\n 凡端公道士及一切人等作為異端法術[如圓光畫符等類]醫人致死者照鬥殺律擬絞監候未致死者杖一百流三千里為從各減一等 \\n 『律』298.00窩弓殺傷人 \\n 凡打捕戶於深山曠野猛獸往來去處穿作阬29及安置窩弓不立望竿及抹眉小索者[雖未傷人亦]笞四十以致傷人者減鬥毆傷二等因而致死者杖一百徒三年追徵埋葬銀一十兩[若非深山曠野致殺傷人者從弓箭殺傷論] \\n 『律』299.00威逼人致死 \\n 1凡因事[戶婚田土錢債之類]威逼人致[自盡]死者[審犯人必有可畏之威]杖一百若官吏公使人等非因公務而威逼平民致死者罪同[以上二項]並追埋葬銀一十兩[給付死者之家] \\n 2若[卑幼]因事逼迫期親尊長致死者絞[監候]大功以下遞減一等 \\n 3若因[行]姦[為]盜而威逼人至死者斬[監候][姦不論已成與未成盜不論得財與不得財] \\n 條例 \\n 299.01 \\n 凡因姦威逼人致死人犯務要審有挾制窘辱情狀其死者無論本婦本夫父母親屬姦夫亦以威逼擬斬若和姦縱容而本婦本夫愧迫自盡或妻妾自逼死其夫或父母夫自逼死其妻女或姦婦以別事致死其夫與姦夫無干者毋得概坐因姦威逼之條 \\n 299.02 \\n 凡因事威逼人致死一家二命及非一家但至三命以上者發近邊充軍若一家三命以上發邊遠充軍仍依律各追給埋葬銀兩 \\n 299.03 \\n 婦女與人通姦致並未縱容之父母一經見聞殺姦不遂羞忿自盡者無論出嫁在室俱擬絞立決其本夫並未縱容一經見聞殺姦不遂因而羞忿自盡者姦婦擬絞監候姦夫俱擬杖一百徒三年若父母縱容逼姦後因姦情敗露愧迫自盡者婦女實發駐防給兵丁為奴姦夫止科姦罪本夫縱容通姦後因姦情敗露愧迫自盡者姦夫姦婦止科姦罪如父母本夫雖知姦情而迫於姦夫之強捍不能報復並非有心縱容者姦夫姦婦仍照並未縱容之例科斷 \\n 299.04 \\n 強姦內外緦麻以上親及緦麻以上親之妻若妻前夫之女同母異父姊妹未成或但經調戲其夫與父母親屬及本婦羞忿自盡者俱擬斬監候如強姦已成其夫與父母親屬及本婦羞忿自盡者俱擬斬立決 \\n 299.05 \\n 凡因事用強毆打威逼人致死果有致命重傷及成殘廢篤疾者雖有自盡實跡依律追給埋葬銀兩發近邊充軍其致命而非重傷及重傷而非致命之處者追給埋葬銀兩杖一百徒三年如非致死又非重傷者杖六十徒一年若逼迫尊長致令自盡之案除期親卑幼刃傷尊長尊屬及折肢若瞎其一目並功服卑幼毆傷尊長尊屬至篤疾者仍依律絞決外若毆有致命重傷未成殘廢者緦麻卑幼照凡人加一等發邊遠充軍功服卑幼發極邊充軍期親卑幼仍照逼迫本律絞監候其致命而非重傷或重傷而非致命之處者期服卑幼仍照逼迫本律絞監候功服發邊遠充軍緦麻發近邊充軍如非致命又非重傷期親卑幼仍照逼迫本律絞監候功服以下卑幼各於逼迫尊長尊屬致死本律上加一等治罪尊長犯卑幼各按服制照例科其傷罪 \\n 299.06 \\n 凡奉差員役執持勘合火牌照數支取而該地方官不能措辦因而自盡者勿論若奉差員役額外需索逼死印官者審實依威逼致死律杖一百加徒三年若有受賄實跡仍依枉法從重論 \\n 299.07 \\n 凡軍民人等因事逼迫本管官致死為首者比依逼迫期親尊長致死律絞為從者枷號三箇月發近邊充軍 \\n 299.08 \\n 豪強兇惡之徒恃財倚勢因事威逼挾制窘辱令平民冤苦無申情極自盡致死一家三命以上者擬斬監候致死一家二命及非一家但至三命以上者擬絞監候如無前項情節仍照例分別擬軍 \\n 299.09 \\n 凡子孫不孝致祖父母父母自盡之案如審有觸忤干犯情節以致忿激輕生窘迫自盡者即擬斬決其本無觸忤情節但其行為違犯教令以致抱忿輕生自盡者擬以絞候妻妾於夫之祖父母父母有犯罪同 \\n 299.10 \\n 妻妾捍潑逼迫其夫致死者擬絞立決若釁起口角事涉微細並無逼迫情狀其夫輕生自盡者照子孫違犯教令致父母輕生自盡例擬絞監候 \\n 299.11 \\n 婦人因姦有孕畏人知覺與姦夫商謀用藥打胎以致墮胎身死者姦夫比照以毒藥殺人知情賣藥者至死減一等律杖一百流三千里若有服制各分本律重於流者仍照本律從重科斷如姦婦自倩他人買藥姦夫果不知情止科姦罪 \\n 299.12 \\n 凡村野愚民本無圖姦之心又無手足勾引挾制窘辱情狀不過出語褻狎本婦一聞穢語即便輕生照強姦未成本婦羞忿自盡例減一等杖一百流三千里 \\n 299.13 \\n 因姦威逼人致死一家三命者擬斬立決 \\n 299.14 \\n 強姦已成將本婦殺死者斬決梟示強姦未成將本婦立時殺死者擬斬立決將本婦毆傷越數日後因本傷身死者照因姦威逼致死律擬斬監候若強姦人妻女其夫與父母親屬聞聲赴救姦夫逞兇拒捕立時殺死者俱擬斬立決若毆傷越數日後因本傷身死者亦照因姦威逼致死律擬斬監候至強姦已成其夫與父母親屬及本女婦羞忿自盡者擬斬監候如強姦未成或但經調戲其夫與母親屬及本婦羞忿自盡者俱擬絞監候 \\n 299.15 \\n 姦夫姦婦商謀同死若已將姦婦致死姦夫並無自戕傷痕同死碓據者審明或謀故或係鬥殺核其實在情節各按本律擬以斬絞不得因有同死之供稍為寬貸若姦夫與姦婦因姦情敗露商謀同死姦婦當即殞命姦夫業經自戕因人救阻醫治傷痊實有確據者將姦夫減鬥殺罪一等律杖一百流三千里如另有拐逃及別項情節臨時酌量從重定擬 \\n 299.16 \\n 凡調姦婦女未成業經和息之後如有因人恥笑其夫與父母親屬及本婦復追悔抱忿自盡致死二命者將調姦之犯改發邊遠充軍若致死一命者杖一百流三千里 \\n 299.17 \\n 婦女令媳賣姦不從折磨毆逼致媳情急自盡者擬絞監候若姦夫抑媳同陷邪淫致媳情急自盡者改發各省駐防為奴 \\n 299.18 \\n 凡婦女因人褻語戲謔羞忿自盡之案如係並無他故輒以戲言覿面相狎者即照但經調戲本婦羞忿自盡例擬絞監候其因他事與婦女口角彼此詈罵婦女一聞穢語氣忿輕生以及並未與婦女覿面相謔止與其夫及親屬互相戲謔婦聽聞穢語羞忿自盡者仍照例杖一百流三千里 \\n 299.19 \\n 強姦本宗緦麻以上親及緦麻以上親之妻未成將本婦殺死者分別服制擬以凌遲斬決仍梟示係外姻親屬免其梟示 \\n 299.20 \\n 強姦犯姦婦女已成將本婦立時殺死者擬斬立決致本婦羞愧自盡者發黑龍江給披甲人為奴如強姦犯姦婦女未成將本婦立時殺死者擬斬監候秋審時入於情實致本婦羞愧自盡者杖一百流三千里若婦女犯姦後已經悔過自新確有證據者仍以良人婦女論 \\n 299.21 \\n 強姦不從主使本夫將本婦毆死主使之人擬斬立決本夫擬絞監候 \\n 299.22 \\n 因事與婦人口角穢語村辱以致本婦氣忿輕生又致其夫痛妻自盡者擬絞監候入於秋審緩決 \\n 299.23 \\n 凡和姦之案姦婦因姦情敗露羞愧自盡者姦夫杖一百徒三年親屬相姦姦夫按姦罪應發附近充軍者如姦婦因姦情敗露羞愧自盡姦夫於姦罪上加一等發近邊充軍 \\n 299.24 \\n 姦淫之徒先與其姑通姦因被其媳窺破礙眼即聽從姦婦圖姦其媳不從致被其姑毒毆自盡者除姦婦仍發各省駐防為奴外將圖姦釀命之犯擬絞監絞秋審入於情實 \\n 299.25 \\n 賊犯除有心放火圖竊財物延燒事主斃命者仍照例依強盜分別問擬斬決斬梟外如因遺落火煤或因撥門不開燃燒門板壁或用火煤照亮竊取財物致火起延燒不期燒斃事主一二命及三命而非一家者俱照因盜威逼人致死律擬斬監候若燒斃一家三命者擬斬立決三命以上加以梟示 \\n 『律』300.00尊長為人殺私和 \\n 1凡祖父母父母及夫若家長為人所殺而子孫妻妾奴婢雇工人私和者杖一百徒三年期親尊長被殺而卑幼私和者杖八十徒二年大功以下各遞減一等其卑幼被殺而尊長私和者各[依服制]減卑幼一等若妻妾子孫及子孫之婦奴婢雇工人被殺而祖父母父母夫家長私和者杖八十受財者計贓准竊盜論從重科斷[私和就各該抵命者言贓追入官] \\n 2常人[為他人]私和人命者杖六十[受財准枉法論] \\n 條例 \\n 300.01 \\n 凡屍親人等私和人命除未經得財或贓罪較輕仍照律議擬外如屍親期服以下親屬受財私和者俱計贓准枉法從重論其祖父母父母及夫若家長被殺子孫及妻妾奴婢雇工人受賄私和者無論贓數多寡俱杖一百流三千里若子孫及妻妾奴婢雇工人被殺祖父母父母夫家長受賄私和無論贓數多寡俱杖一百其以財行求者如係兇犯之緦麻以上有服親屬及家長奴婢雇工人堩不計贓數擬杖一百若兇犯罪止軍流者以財行求之親屬等各杖九十罪止擬徒者各杖八十說事過錢者各減受財人罪一等 \\n 『律』301.00同行知有謀害 \\n 凡知同伴人欲行謀害他人不即阻當救護及被害之後不首告者杖一百"}
{"章节": "刑律-鬥毆", "正文": "刑律-鬥毆 \\n  \\n 『律』302.00鬥毆[相爭為鬥相打為毆] \\n 1凡鬥毆[與人相爭]以手足毆人不成傷者笞二十[但毆即坐]成傷及以他物毆人不成傷者笞三十[他物毆人]成傷者笞四十[所毆之皮膚]青赤[而]腫者為傷非手足者其餘[所執]皆為他物即[持]兵不用刃[持其背柄以毆人]亦是[他物]拔髮方寸以上笞五十若[毆人]血從耳目中出及內損[其臟腑而]吐血者杖八十[若止皮破血流及鼻孔出血者仍以成傷論]以穢物污人頭面者[情固有重於傷所以]罪亦如之[杖八十] \\n 2折人一齒及手足一指眇人一目[尚能小視猶未至瞎]抉毀人耳鼻若破傷人骨及用湯火銅鐵汁傷人者杖一百以穢物灌入人口鼻內者罪亦如之[杖一百]折二齒二指以上及[盡]髡[去]髮者杖六十徒一年[髡髮不盡仍堪為髻者止依拔髮方寸以上論] \\n 3折人筋眇人兩目墮人胎及刃傷人者杖八十徒二年[墮胎者謂辜內子死及胎九十日之外成形者即坐若子死辜外及墮胎九十日之內者從本毆傷法論不坐墮胎之罪] \\n 4折跌人肢[手足]體[腰項]及瞎人一目者[皆成廢疾]杖一百徒三年 \\n 5瞎人兩目折人兩肢損人二事以上[二事如瞎一目又折一肢之類]及因舊患令至篤疾若斷人舌[令人全不能說話]及毀敗人陰陽者[以至不能生育]並杖一百流三千里仍將犯人財產一半斷付被傷篤疾之人養贍[若將婦人非理毀壞者止科其罪以不妨生育不在斷付財產一半之限] \\n 6同謀共毆傷人者各以下手傷重者為重罪原謀[或不曾下手或雖毆而傷輕]減[傷重者]一等[凡鬥毆不下手傷人者勿論惟毆殺人以不勸阻為罪若同謀毆人至死雖不下手及同行知謀不行救阻者各依本律並杖一百如共毆人傷皆致命以最後下手重者當其重罪如亂毆不知先後輕重者或二人共打一人其傷同處或二人同時各瞎人一目並須以原謀為首餘人為從若無原謀以先鬥人為首] \\n 7若因鬥互相毆傷者各驗其傷之輕重定罪後下手理直者減[本等罪]二等至死及毆兄姊伯叔[依本律定擬雖後下手理直]者不減[如甲乙互相鬥毆甲被瞎一目乙被折一齒則甲傷為重當坐乙以杖一百徒三年乙被傷輕當坐甲以杖一百若甲係後下手而又理直則於杖一百上減二等止杖八十乙後下手理直則於杖一百徒三年上減二等止杖八十徒二年或至篤疾仍斷財養贍若毆人至死自當抵命] \\n 條例 \\n 302.01 \\n 兇徒因事忿爭執持腰刀鐵槍弓箭並銅鐵簡劍鞭鉞斧扒頭流星骨朵麥穗等項兇器及庫刀梭標騸雞尾黃鱔尾鯽魚背海蚌等刀朴刀順刀並凡非民間常用之刀但傷人及誤傷旁人者俱發近邊充軍[如係民間常用之鐮刀菜刀小刀柴斧等器不在此限]若毆人至篤疾者改發邊遠充軍如年在五十以上仍發近邊充軍[按「年在五十以上」句應刪「改」字亦可刪]若聚眾執持兇器傷人及圍繞房屋搶檢家財棄毀器物姦淫婦女除實犯死罪外徒罪以上不分首從發邊遠充軍雖執持兇器而未傷人者杖一百執兇器自傷者亦杖一百其傷人之犯有能首先拏獲者官給賞銀十五兩其次協拏者給賞銀十兩再次協拏者給賞銀五兩未傷人者不在給賞之限若因捕拏而受傷者除官給賞銀外仍驗傷痕等第於犯人名下追給傷銀若果有瘋疾依過失傷人律收贖將贖銀給付被傷之人 \\n 302.02 \\n 兇徒因事忿爭剜瞎人眼睛故折人肢體全抉人耳鼻口唇[若非剜瞎故折全抉者照律科罪不得引例]及斷人舌毀敗人陰陽者發近邊充軍 \\n 302.03 \\n 護軍兵丁及食糧當差人役若執持金分傷人或自傷者除革役照律例問擬外永不准食糧閒散人有犯立案永不准食糧充役 \\n 302.04 \\n 沿江濱海有持槍執棍混行鬥毆將兩造為首及鳴鑼聚眾之犯杖一百流三千里傷人之犯杖一百徒三年其附和未傷人者各枷號一箇月責四十板 \\n 302.05 \\n 凡回民結夥三人以上執持器械毆人之案除致斃人命罪應擬抵之犯仍照民人定擬外其餘糾夥共毆之犯但有一人執持器械者不分首從發雲貴兩廣極邊煙瘴充軍如結夥雖在三人以上而俱徒手爭毆並無執持器械者均各於軍罪上減一等杖一百徒三年結夥在十人以上雖無執持器械而但毆傷人者仍照三人以上執持器械之例定擬 \\n 302.06 \\n 凡毆傷罪人至篤疾者各照本例分別勿論及以鬥傷並減等問擬俱毋庸斷付財產養贍 \\n 302.07 \\n 兇徒因事忿爭執持兇器傷人除例載兇器外其餘例未賅載凡非民間常用之物均以兇器傷人論 \\n 302.08 \\n 奪獲兇器傷人之犯照執持兇器傷人軍罪上量減一等杖一百徒三年 \\n 302.09 \\n 豫省南陽汝08陳州歸德光州五府州所屬州縣並安徽潁州鳳陽二府所屬州縣及廬州府所屬之合肥縣遇有兇徒結夥三人以上但有一人執持器械傷人之案除實犯死罪外其餘不分首從實發雲貴兩廣極邊煙瘴充軍如聚眾至十人以上執持器械無論曾否傷人不分首從發新疆給官兵為奴其尋常因事爭毆不在此例俟數年後此風稍息仍循舊例辦理 \\n 302.10 \\n 各省械鬥及共毆之案如有自稱鎗手受雇在場幫毆者杖一百流三千里其有殺傷人者仍按各本律例從其重者論若並未受雇幫毆但學習鎗手已成確有證據者杖一百徒三年 \\n 302.11 \\n 各省回民及豫省南陽汝08陳州歸德光州五府州所屬並安徽穎州鳳陽二府所屬州縣廬州府所屬之合肥縣兇徒結夥鬥毆之案有自稱鎗手受雇幫毆者除結夥罪在滿徒以下仍按自稱鎗手本例從重定擬外如結夥罪應擬軍即將該鎗手於應得軍罪上各加一等 \\n 302.12 \\n 回民並豫省南陽汝08陳州歸德光州五府州所屬州縣及安徽穎州鳳陽二府所屬州縣盧州府所屬之合肥縣兇徒遇有結夥共毆之案除所毆係屬尊長仍就服制中殺傷尊長及回民並豫省等處兇徒結夥共毆各本律例相比從其重者論外若所毆係屬卑幼即各按服制於回民並豫省等處兇徒結夥共毆各本例上依次遞減一等科斷其有因卑幼觸犯以理訓責者仍分別服制各按本律例定擬不得概援結夥共毆之例 \\n 302.13 \\n 凡在逃太監在外滋事除犯謀故鬥殺等案仍照各本律例分問擬外但有執持金刃傷人確有實據者發黑龍江給官兵為奴遇赦不赦 \\n 302.14 \\n 天津鍋夥匪徒聚眾數十人及百人以上執持火器軍械殺傷人命[按下有十人以上此數十人亦應敘明]或聚眾搶掠擾害商民審明後就地正法如被獲時持仗拒捕者照格殺律勿論[按上層兼言搶掠以下無搶掠字樣自係專指鬥毆言之矣]其結夥三人以上但有一人執持器械傷人除致斃人命罪應擬抵之犯照舊辦理外餘俱不分首從實發雲貴兩廣極邊煙瘴充軍[按此等處與回民河南等省同]若結夥雖在三人以上而俱徒手並無器械於軍罪上減一等杖一百徒三年結夥在十人以上雖無器械但毆傷人者仍照三人以上執持器械例定擬其非鍋夥鬥毆之案不得援引此例俟數年後此風稍息仍照舊例辦理此等案犯應照罪應軍流竊案解府審明詳司核請咨部毋庸解省審勘以免疏失其斬絞重犯仍照例解勘 \\n 『律』303.00保辜限期[保養也辜罪也保辜謂毆傷人未至死當官立限以保之保人之傷正所以保己之罪也] \\n 1凡保辜者[先驗傷之重輕或手足或他物或金刃各明白立限]責令犯人[保辜]醫治辜限內皆須因[原毆之]傷死者[如打人頭傷風從頭瘡而入因風致死之類]以鬥毆殺人論[絞] \\n 2其在辜限外及雖在辜限內[原毆之]傷已平復官司文案明白[被毆之人]別因他故死者[謂打人頭傷不因頭瘡得風別因他病而死者是為他故]各從本毆傷法[不在抵命之律]若折傷以上辜內醫治平復者各減二等[下手理直減毆傷二等如辜限內平復又得減二等此所謂犯罪得累減也]辜內雖平復而成殘癈篤疾及辜限滿日不平復[而死]者各依律全科[全科所毆傷殘廢篤疾之罪雖死亦同傷論] \\n 3手足及以他物毆傷人者[其傷輕]限二十日[平復] \\n 4以刃及湯火傷人者限三十日 \\n 5折跌肢體及破骨墮胎者無論手足他物皆限五十日 \\n 條例 \\n 303.01 \\n 凡京城內外及各省州縣遇有鬥毆傷重不能動履之人或具控到官或經拏獲及巡役地保人等指報該管官即行帶領仵作親往驗看訊取確供定限保辜不許扛檯赴驗如有違例檯驗者將違例檯驗之親屬與不行阻止之地保各照違令律笞五十因檯驗而致傷生者各照不應重律杖八十儻內外該管衙門遇有傷重不能動履之人仍令扛檯聽候驗看者各該上司察實指參交部議處 \\n 303.02 \\n 凡鬥毆傷重之人除附近城郭以及事簡州縣照例正印官親詣驗看外其離城窵遠之區及繁冗州縣委係不能逐起驗看者許委佐貳巡捕等官代往據實驗報仍聽州縣官定限保辜儻佐貳巡捕等官驗報不實照例議處如州縣官怠弛推諉概委佐貳巡捕等官代驗致滋擾累捏飾等弊仍照定例議處 \\n 303.03 \\n 鬥毆傷人辜限內不平復延至限外若手足他物金刃及湯火傷限外十日之內折跌肢體及破骨墮胎限外二十日之內果因本傷身死情正事實者方擬死罪奏請定奪外不許一概濫擬瀆奏 \\n 303.04 \\n 州縣承審鬥毆受傷及畏罪自戕案件一面撥醫調治速痊一面訊取確供提集案犯即行審理完結不得以傷痊之日起限如有藉詞扣展致有遲延拖累者照例查參議處 \\n 303.05 \\n 凡僧人逞兇斃命死由致命重傷者雖在保辜限外十日之內不得輕議寬減 \\n 303.06 \\n 刃傷人至筋斷者照破骨傷保辜五十日 \\n 303.07 \\n 凡鬥毆之案如原毆並非致命之處又非極重之傷越五日因風身死者將毆打之人免其抵償杖一百流三千里若死在五日以內仍依本律擬絞監候如當致命之處而傷輕或傷重而非致命之處因風身死者必死在十日以外方准聲請改流其致命傷重及雖非致命傷至骨損骨斷即因風身死在十日以外仍依律擬以絞抵若已逾破骨傷保辜五十日正限尚在餘限二十日之內及手足他物金刃傷正限外餘限內因風身死者俱照毆人至廢疾律杖一百徒三年至正限後餘限外因風身死者止科傷罪其因患他病身死與本傷無涉者雖在辜限之內仍依律從本毆傷法 \\n 『律』304.00官內忿爭 \\n 凡於官內忿爭者笞五十[忿爭之]聲徹於御在所及相毆者杖一百折傷以上加凡鬥傷二等[若於臨朝之]殿內又遞加一等[遞加者如於殿內忿爭者加一等杖六十其聲徹於御在之所及殿內相毆者加一等杖六十徒一年至於折傷以上加宮內折傷之罪一等又加凡鬥傷罪二等共加三等雖至篤疾並罪止杖一百流三千里至死者依常律斷被毆之人雖至殘廢篤疾仍擬杖一百收贖篤疾之人與有罪焉故不斷財產養贍] \\n 條例 \\n 304.01 \\n 凡太監在紫禁城內持金刃自傷者斬立決在紫禁城外皇城內持金刃自傷者斬監候 \\n 304.02 \\n 行營地方管轄聲音帳房以內謀故殺人及鬥毆金刃殺人者擬斬立決謀殺人傷而不死及鬥毆手足他物殺人者擬絞立決金刃傷人者發伊犁給駐防官兵為奴金刃自傷及手足他物傷人者杖一百流三千里若在管轄聲音帳房以外卡門以內謀故殺人及鬥毆金刃殺人者亦擬斬立決謀殺人傷而不死及鬥殺手足他物殺人者擬絞監候入於情實金刃傷人者杖一百流三千里金刃自傷及手足他物傷人者杖一百徒三年以上除死罪外犯該遣罪以下者俱先行插箭隨營示眾其在卡門以外謀故鬥毆殺傷人及自傷者均照常律辦理 \\n 304.03 \\n 除太監在紫禁城內外持金刃自傷分別斬決監候仍照舊例辦理外如常人在各處當差及各官跟役並內務府各項人役苑戶欽工匠役等在紫禁城內暨圓明園大宮門大東大西大北等門及西廠等處地方並各處內圍牆以內謀故殺人及鬥毆金刃殺人者擬斬立決謀殺人傷而不死及鬥毆手足他物殺人者擬絞立決金刃傷人者發伊犁給駐防官兵為奴金刃自傷及手足他物傷人者杖一百流三千里若在紫禁城午門以外大清門以內暨圓明園大宮門大東大西大北等門以外鹿角木以內謀故殺人及鬥毆金刃殺人者擬斬立決謀殺人傷而不死及鬥毆手足他物殺人者擬絞監候入於情實金刃傷人者杖一百流三千里金刃自傷及手足他物傷人者杖一百徒三年以上除死罪外犯該遣罪以下者俱枷號三箇月再行發配其東安西安地安等門以內及圓明園鹿角木並各內圍牆以外謀故鬥毆殺人及自傷者均照常律辦理不得濫引此例 \\n 『律』305.00宗室覺羅以上親被毆 \\n 凡宗室覺羅而毆之者[雖無傷]杖六十徒一年傷者杖八十徒二年折傷以上[本罪有]重[於杖八十徒二年]者加凡鬥二等[止杖一百徒三年]緦麻以上[兼毆傷言]各遞加一等[止杖一百流三千里不得加入於死]篤疾者絞[監候]死者斬[監候] \\n 條例 \\n 305.01 \\n 凡宗室覺羅在家安分或有不法之徒借端尋釁者仍照律治罪外若甘自菲薄在街市與人爭毆如宗室覺羅罪止折罰錢糧其相毆者亦係現食錢糧之人一體折罰定擬毋庸加等若無錢糧可罰即照凡鬥辦理 \\n 305.02 \\n 凡宗室覺羅與人爭毆之案除審明宗室覺羅並未與人爭較而常人尋釁擅毆者仍照例治罪外如輕入茶坊酒肆滋事召侮或與人鬥毆先行動手毆人者不論曾否腰繫黃紅帶子其相毆之人即照尋常鬥毆一體定擬其宗室覺羅應得罪名刑部按例定擬犯該軍流徒罪者照例鎖禁拘禁犯該笞杖應否折罰錢糧之處交宗人府酌量犯案情節如情罪可惡者在宗人府實行責打不准折罰 \\n 『律』306.00毆制使及本管長官 \\n 1凡[朝臣]奉制命出使而[所在]官吏毆之及部民毆本屬知府知州知縣軍士毆本管官若吏卒毆本部五品以上長官杖一百徒三年傷者杖一百流二千里折傷者絞[監候][不言篤疾者亦止於絞]若[吏卒]毆六品以下長官各[兼毆與傷及折傷而言]減[五品以上罪]三等[軍民吏卒]毆佐貳官首領官又各遞減一等[佐貳官減長官一等首領減佐貳一等如軍民吏卒減三等各罪輕於凡鬥及與凡鬥相等皆謂之]減罪輕者加凡鬥[兼毆與傷及折傷]一等篤疾者絞[監候]死者[不問制使長官佐貳首領]斬[監候]若流外[雜職]官及軍民吏卒毆非本管三品以上官者杖八十徒二年傷者杖一百徒三年折傷者杖一百流二千里毆傷[非本管]五品以上官者減[三品以上罪]二等若減罪輕[於凡鬥傷]及毆傷九品以上[至六品]官者各加凡鬥傷二等[不言折傷篤疾至死者皆以凡鬥論] \\n 2其公使人在外毆打[所在]有司官者罪亦如之[亦照毆非本管官之品級科罪]從[被毆]所屬上司拘問[如統屬州縣官毆知府固依毆長官本條減吏卒二等若上司官小則依下條上司官與統屬官相毆科之首領毆衙門長官固依毆官長本條減吏卒二等若毆本衙門佐貳官兩人品級與下條九品以上官同則依下條科之若品級不與下條同則止依凡鬥如佐貳首領自相毆亦同凡鬥論罪] \\n 條例 \\n 306.01 \\n 凡軍民人等毆死在京見任官員照毆死本管官律擬斬監候若謀死者擬斬立決 \\n 306.02 \\n 八旗兵丁並無私讎別故因管教將本管官戳死者本犯即行正法妻子發遣黑龍江領催族長各鞭一百若閒散及護軍披甲人記讎將該管官動兵刃致傷者本犯即行正法妻子免發遣領催族長各鞭五十若殺死者領催族長各鞭八十係官交部議處其平日不能管教之該管各官交部分別議處 \\n 306.03 \\n 軍民人等毆傷本管官及非本管官如係邂逅干犯照律問擬流徒或本管官與軍民人等飲酒賭博宿娼自取陵辱者俱照凡鬥定擬其有釁起索欠等事本非理曲因而有犯者各照毆傷應得流徒原律酌減二等問罪其自行取辱及負欠之職官交部議處 \\n 306.04 \\n 部民軍士吏卒犯罪在官如有不服拘拏不遵審斷或懷挾私讎及假地方公事挺身鬧堂逞兇殺害本官者拏獲之日無論本官品級及有無謀故已殺者不分首從皆斬立決已傷者為首照光棍例斬決為從下手者絞候其聚眾四五十人者伋照定例科罪其於非本屬本管本部各官有犯或該管官任意陵虐及不守官箴自取侮辱者各按其情罪輕重臨時酌量比引辦理 \\n 306.05 \\n 凡兵丁謀故殺本管官之案若兵丁係犯罪之人而本管官亦係同犯罪者將該兵丁照例擬斬監候請旨即行正法鬥毆殺者仍擬絞監候如本管官與兵丁一同犯罪致將兵丁殺死者仍按凡人謀故鬥殺各本律科斷 \\n 『律』307.00佐職統屬毆長官 \\n 凡本衙門首領官及所統屬官毆傷長官者各減吏卒毆傷長官二等[不言折傷者若折傷不致篤疾止以傷論]佐貳官毆長官者[不言傷者即傷而不至篤疾止以毆論]又各減[首領官之罪]二等[若減二等之罪有輕於凡鬥或與及鬥相等而]減罪輕者加凡鬥一等[謂其有統屬相臨之義]篤疾者絞[監候]死者斬[監候] \\n 『律』308.00上司官與統屬官相毆 \\n 凡監臨上司[之]佐貳首領官與所統屬[之]下司官品級高者及與部民有高官而相毆者並同凡鬥論[一以監臨之重一以品級之崇則不得以下司部民拘之]若非相統屬官品級同自相毆者亦同凡鬥論 \\n 『律』309.00九品以上官毆長官 \\n 凡流內九品以上官毆非本管三品以上[之尊]官者[不問長官佐貳]杖六十徒一年[但毆即坐雖成傷至內損吐血亦同]折傷以上及毆傷[非本管]五品以上若五品以上毆傷[非本管]三品以上官者各加凡鬥傷二等[不得加至於死蓋官品相懸則其罪重名位相次則其罪輕所以辨貴賤也] \\n 『律』310.00拒毆追攝人 \\n 凡官司差人[下所屬]追徵錢糧勾攝公事而[納戶及應辦公事人]抗拒不服及毆所差人者杖八十若傷重至內損吐血以上及[所毆差人或係職官或係親屬尊長]本犯[毆罪]重[於凡人鬥毆]者各[於本犯應得重罪上仍]加二等罪止杖一百流三千里至篤疾者絞[監候]死者斬[監候][此為納戶及應辦公事之人本非有罪而恃強違命者而言若稅糧違限公事違錯則係有罪之人自有罪人拒捕條] \\n 『律』311.00毆受業師 \\n 凡毆受業師者加凡人二等死者斬[凡者非徒指儒言百工技藝亦在內儒師終身如一其餘學未成或易別業則不坐如學業已成罪亦與儒並科] \\n 條例 \\n 311.01 \\n 凡謀故毆殺及毆傷受業師者業儒弟子照謀故毆殺及毆傷期親尊長律僧尼道士喇嘛女冠及匠役人等照謀故毆殺及毆傷大功尊長律分別治罪如因弟子違犯教令以理毆責致死者儒師照尊長毆死期親卑幼律杖一百徒三年僧尼道士喇嘛女冠及匠役人等照尊長毆死大功卑幼律擬絞監候如毆傷弟子各按毆傷期親卑幼大功卑幼本律問擬若因姦盜別情謀殺弟子者無論已傷未傷已殺未殺悉照凡人分別定擬其有挾嫌逞兇故殺弟子及毆殺內執持金刃兇器非理扎毆致死者亦同凡論 \\n 『律』312.00威力制縛人 \\n 凡[兩相]爭論事理[其曲直]聽經官陳告[裁決]若[豪強之人]以威力[挾]制[絪]縛人及於私家拷打監禁者[不問有傷無傷]並杖八十傷重至內損吐血以上各[驗其傷]加凡鬥傷二等因而致死者絞[監候]若以威力主使[他]人毆打而致死傷者並以主使之人為首下手之人為從論減[主使]一等 \\n 條例 \\n 312.01 \\n 在京在外無籍之徒投託勢要作為心腹誘引生事綁縛平民在於私家拷打脅騙財物者枷號一個月發煙瘴地面充軍勢要知情並坐[誘引依教誘綁縛拷打依威力脅騙財物依恐嚇從重科罪須四事俱全方引此例] \\n 312.02 \\n 旗下家人莊頭等有在外倚勢害民把持衙門霸占子女將良民無故拏至私家絪縛拷打致死者除本犯照律例從重治罪外若係內府之人並將該管官交部議處係王貝勒貝子公家人將管理家務官亦交該部議處係民公侯伯大臣官員家人將各主交該部議處係平人鞭一百 \\n 312.03 \\n 凡地方鄉紳私置板棍擅責佃戶者照違制律議處矜監革去衣頂杖八十照例准其納贖如將佃戶婦女強行姦占為婢妾者絞監候如無姦情照略賣良人為妻妾律杖一百徒三年婦女給親完聚該地方官不預行嚴禁及被害之人告理而不即為查究者照徇庇例議處至有姦頑佃戶拖欠租課欺慢田主者杖八十所欠之租照數追給田主 \\n 312.04 \\n 凡主使兩人毆一人數人毆一人致死者以下手傷重之人為從其餘皆為餘人若其人自盡則不可以致死之罪加之止照所傷擬罪如有致死重傷及成殘廢篤疾者依因事用強毆打例發近邊充軍 \\n 『律』313.00良賤相毆 \\n 1凡奴婢毆良人[或毆或傷或折傷]者加凡人一等至篤疾者絞[監候]死者斬[監候]其良人毆傷他人奴婢[或毆或傷或折傷篤疾]者減凡人一等若死及故殺者絞[監候]若奴婢自相毆傷殺者各依凡鬥傷殺法相侵財物者[如盜竊強奪詐欺誆騙恐嚇求索之類]不用此[加減]律[仍以各條凡毆傷殺法坐之] \\n 2若毆[內外]緦麻小功親之奴婢非折傷勿論至折傷以上[至篤疾者]各減殺傷凡人奴婢罪二等大功[親之奴婢]減三等至死者[不問緦麻小功大功]杖一百徒三年故殺者絞[監候]過失殺者各勿論 \\n 3若毆[內外]緦麻小功親之雇工人非折傷勿論至折傷以上[至篤疾者]各減凡人罪一等大功[親之雇工人]減二等至死及故殺者[不問緦麻大功小功]並絞[監候]過失殺者各勿論[雇倩傭工之人與有罪綠坐為奴婢者不同然而有主僕之分故以家長之服屬親疏論不言毆期親雇工人者下條有家長之期親若外祖父母毆雇工人律也若他人雇工者當以凡論] \\n 條例 \\n 313.01 \\n 凡奴僕毆辱職官者家長笞五十係官交該部議處"}
{"章节": "刑律-鬥毆下之一", "正文": "刑律-鬥毆下之一 \\n  \\n 『律』314.00奴婢毆家長 \\n 1凡奴婢毆家長者[有傷無傷預毆之奴婢不分首從]皆斬殺者[故殺毆殺預毆之奴婢不分首從]皆凌遲處死過失殺者絞[監候][過失]傷者杖一百流三千里[不收贖]若奴婢毆家長之[尊卑]期親及外祖父母者[即無傷亦]絞[監候][為從減一等]傷者[預毆之奴婢不問首從重輕]皆斬[監候]過失殺者減毆罪二等[過失]傷者又減一等故殺者[預毆之奴婢]皆凌遲處死毆家長之緦麻親[兼內外尊卑但毆即坐雖傷亦]杖六十徒一年小功杖七十徒一年半大功杖八十徒二年折傷以上緦麻加毆良人罪一等小功加二等大功加三等加者加入於死[但絞不斬一毆一傷各依本法]死者[預毆奴婢]皆斬[故殺亦皆斬監候] \\n 2若雇工人毆家長及家長期親若外祖父母者[即無傷亦]杖一百徒三年傷者[不問重輕]杖一百流三千里折傷者絞[監候]死者斬[毆家長斬決毆家長期親若外祖父母斬監候]故殺者凌遲處死過失殺傷者各減本殺傷罪二等毆家長之緦麻親杖八十小功杖九十大功杖一百傷重至內損吐血以上緦麻小功加凡人罪一等大功加二等[罪止杖一百流三千里]死者各斬[監候] \\n 3若奴婢有罪[或姦或盜凡違法罪過皆是]其家長及家長之期親若外祖父母不告官司而[私自]毆殺者杖一百無罪而毆殺[或故殺]者杖六十徒一年當房人口[指奴婢之夫婦子女]悉放從良[奴婢有罪不言折傷篤疾者非至死勿論也] \\n 4若家長及家長之期親若外祖父母毆雇工人[不分有罪無罪]非折傷勿論至折傷以上減凡人[折傷]罪三等因而致死者杖一百徒三年故殺者絞[監候] \\n 5若[奴婢雇工人]違犯[家長及期親外祖父母]教令而依法[於腎腿受杖去處]決罰邂逅致死及過失殺者各勿論 \\n 條例 \\n 314.01 \\n 奴婢毆家長之期親及外祖父母至死者皆擬斬立決 \\n 314.02 \\n 奴婢過失殺家長者擬絞立決 \\n 314.03 \\n 契買婢女務照價買家人例旗人將文契呈明該管佐領先用圖記自赴稅課司驗印民人將文契報明本地方官鈐蓋印信至旗人契買民間婢女在京具報五城大宛兩縣在外具報該地方官用印立案儻有情願用白契價買者仍從其便但遇毆殺故殺問刑衙門須驗紅契白契分別科斷再旗民所買婢女已經配給紅契家奴者准照紅契辦理 \\n 314.04 \\n 凡民人家生奴僕印契所買奴僕並雍正十三年以前白契所買及投靠養育年久或婢女招配生有子息者俱係家奴世世子孫永遠服役婚配俱由家主仍造冊報官存案其婢女招配並投靠及所買奴僕俱寫立文契報明本地方官鈐蓋印信如有干犯家長及家長殺傷奴僕驗明官冊印契照奴僕本律治罪至奴僕不遵約束傲慢頑梗酗酒生事者照滿洲家人喫酒行兇例面上刺字流二千里交與該地方官令其永遠當苦差有背主逃匿者照滿洲家人逃走例折責四十板面上刺字交與本主仍行存案容留窩藏者照窩藏逃人例治罪 \\n 314.05 \\n 白契所買奴婢如有殺傷家長及殺傷家長緦麻以上親者無論年限及已未配有室家堩照奴婢殺傷家長一體治罪其家長殺傷白契所買恩養年久配有室家者以殺傷奴婢論若甫經契買未配至家者以殺傷雇工人論至典當家人隸身長隨若恩養在三年以上或未及三年配有妻室者如有殺傷各依奴婢本律論儻甫經典買或典買隸身未及三年並未配有妻室及一切車夫廚役水火夫轎夫打雜受雇服役人等平日起居不敢與共飲食不敢與同並不敢爾我相稱素有主僕名分並無典賣字據者如有殺傷各依雇工人本律論若農民佃戶雇倩耕種工作之人並店舖小郎之類平日共坐共食彼此平等相稱不為使喚服役素無主僕名分者如有殺傷各依凡人科斷至典當雇工人等議有年限如限內逃匿者責三十板仍交與本主服役 \\n 314.06 \\n 契買婢女伊父母兄弟私自拐逃者照和誘知情發遣例減一等杖一百徒三年其女給主領回若契買家奴及戶下陳人將女私聘與人未成婚者給還本主已成婚者追身價銀四十兩無力者量追一半給主其嫁女之人杖一百徒三年滿日給主管束娶主知情與同罪不知者不坐 \\n 314.07 \\n 凡官員將奴婢責打身死者罰俸二年故殺者降二級調用刃傷者革職不准折贖杖一百若將族中奴婢毆打死者降二級調用故殺者降三級調用各追人一口給主刃殺者革職不准折贖杖一百毆殺他人奴婢者革職追人一口給主故殺者依律絞候旗人將奴婢責打身死者枷號二十日故殺者枷號一個月刃殺者枷號兩個月各鞭一百毆雇工人致死者枷號四十日鞭一百毆族中奴婢致死者枷號兩個月鞭一百若將族中奴婢故殺者枷號三個月鞭一百刃殺者發黑龍江當差仍各追人一口給主其奴婢違犯教令而依法決罰邂逅致死者仍依律勿論 \\n 314.08 \\n 官員毆死贖身及放出奴婢並該奴婢之子女者照毆死族中奴婢降二級調用例減一等降一級調用故殺者照故殺族中奴婢例降三級調用旗人毆死贖身奴婢者枷號四十日鞭一百 \\n 314.09 \\n 凡家長及家長之期親若外祖父母毆死贖身奴婢及該奴婢之子女者杖一百徒三年故殺者擬絞監候大功親屬毆死贖身奴婢者杖一百流二千里小功緦麻遞加一等[故殺亦絞監候]毆死贖身奴婢之子女者以良賤相毆論若贖身奴婢干犯家長並家長期服以下親者俱依雇工人律科斷贖身奴婢之子女干犯家長及家長期親~祖父母亦以雇工人論干犯家長大功以下親以良賤相毆論如家長或家長期服以下親毆故殺放出奴婢及放出奴婢干犯家長並家長期服以下親者仍依奴婢本律定擬毆故殺放出奴婢之子女或放出奴婢之子女干犯家長及家長期服以下親者各依雇工人律科斷其毆殺族中無服親屬之奴婢及奴婢之子女者杖一百流三千里故殺亦絞監候若已經贖身放出如有殺傷干犯各依良賤相毆本律論該奴婢之子女俱以凡論 \\n 314.10 \\n 家長之妾毆故殺奴婢之案除係生有子女者即照家長之期親毆故殺奴婢本律分別定擬外其未生子女之妾毆死隸身服役之婢女者杖一百流三千里故殺者擬絞監候若與家長之眾奴婢有犯其非隸身服役之人俱以凡論 \\n 314.11 \\n 凡旗民官員平人將奴婢責打身死及故殺者除照例治罪外其奴僕之父母妻子悉行開放係旗人聽其在旗投主係民人放出為民不得追收身價 \\n 314.12 \\n 凡奴婢背主投營挾制家主勒索原契及妻子財物不分首從得財與未得財皆斬立決若止背主投營審無挾制勒索者枷號四十日杖一百交還原主該營初雖不知後知而不舉發者交該部議處 \\n 314.13 \\n 凡發遣黑龍江等處為奴人犯有自行攜帶之妻子跟隨本犯在主家倚食服役被主責打身死者照毆死雇工人例擬杖一百徒三年其妻子自行謀生不隨本犯在主家倚食者仍以凡論 \\n 314.14 \\n 凡家長之期親因與人通姦被白契所買婢女窺破起意致死滅口之案除婢女年在一五以上仍照定例辦理外若將未至一五歲之婢女起意致死者擬絞立決若係為從各依本例科斷 \\n 314.15 \\n 凡家主將紅契所買奴婢及白契典買恩養已久奴僕之妻妄行占奪或圖姦不遂因將奴僕毒毆致死或將其妻致死審明確有實據及本主自認不諱者即將伊主不分官員平人發黑龍江當差若所殺奴婢係白契所買恩養未久者應照故殺雇工人律擬絞監候如伊主並無姦占情弊而奴僕誣陷其主者仍照干名犯義律治罪 \\n 314.16 \\n 雇工人等干犯舊家長之案如係因求索不遂辭出後復藉端訛詐或挾家長攆遂之嫌尋釁報復並一切理曲肇釁在辭工以前者堩即照雇工人干犯家長各本律例分別定擬其辭出之後別因他故起釁者仍以凡人論 \\n 『律』315.00妻妾毆夫 \\n 1凡妻妾毆夫者[但毆即坐]杖一百夫願離者聽[須夫自告乃坐]至折傷以上各[驗其傷之輕重]加凡鬥傷三等至篤疾者絞[決]死者斬[決]故殺者凌遲處死[兼魘魅蠱毒在內] \\n 2若妾毆夫及正妻者又各加[妻毆夫罪]一等加者加入於死[但絞不斬於家長則決於妻則監候若篤疾者死者故殺者仍與妻毆夫罪同] \\n 3其夫毆妻非折傷勿論至折傷以上減凡人二等[須妻自告乃坐]先行審問夫婦如願離異者斷罪離異不願離異者驗[所傷應坐之]罪收贖[仍聽完聚]至死者絞[監候][故殺亦絞]毆傷妾至折傷以上減毆傷妻二等至死者杖一百徒三年妻毆傷妾與夫毆妻罪同[亦順妾自告乃坐]過失殺者各勿論[蓋謂其一則分尊可原一則情親當矜也須得過失實情不實仍各坐本律夫過失殺其妻妾及正妻過失殺其妾者各勿論若妻妾過失殺其夫妾過失殺正妻當用比律過失殺句不可通承上二條言] \\n 4若毆妻之父母者[但毆即坐]杖六十徒一年折傷以上各加凡鬥傷罪二等至篤疾者絞[監候]殺者斬[監候][故殺者亦斬] \\n 條例 \\n 315.01 \\n 凡妻毆本夫如本夫親告又復願離恩義已絻應按律的決不得勒追本夫銀兩代妻納贖如本夫不願離異及正妻毆妾至折傷以上仍依律科斷概准納贖至妾毆夫及正妻依律分別定擬杖罪的決餘罪收贖 \\n 315.02 \\n 妾過失殺正妻比照過失殺期親尊長律杖一百徒三年決杖一百餘罪收贖 \\n 315.03 \\n 妻過失殺夫妾過失殺家長者俱擬絞立決 \\n 『律』316.00同姓親屬相毆 \\n 凡同姓親屬相毆雖五服已盡而尊卑名分猶存者尊長[犯卑幼]減凡鬥一等卑幼[犯尊長]加一等[不加至死]至死者[無論尊卑長幼]並以凡人論[鬥殺者絞故殺者斬] \\n 『律』317.00毆大功以下尊長 \\n 凡卑幼毆本宗及外姻緦麻兄姊[但毆即坐]杖一百小功兄姊杖六十徒一年大功兄姊杖七十徒一年半尊屬又各加一等折傷以上各遞加凡鬥傷一等[罪止杖一百流三千里]篤疾者[不問大功以下尊屬並]絞死者斬[絞斬在本宗小功大功兄姊及尊屬則決餘俱監候不言故殺者亦止於斬也]若[本宗及外姻]尊長毆卑幼非折傷勿論至折傷以上緦麻[卑幼]減凡人一等小功[卑幼]減二等大功[卑幼]減三等至死者絞[監候][不言故殺者亦止於絞也]其毆殺同堂[大功]弟妹[小功]堂姪及[緦麻]姪孫者杖一百流三千里[不言篤疾至死者罪止此仍依律給付財產一半養贍]故殺者絞[監候][不言過失殺者蓋各准本條論贖之法兄之妻及伯叔母弟之妻及卑幼之婦在毆夫親屬律姪與姪孫在毆期親律] \\n 條例 \\n 317.01 \\n 毆死同堂大功弟妹小功堂姪及緦麻姪孫除照律擬流外仍斷給財產一半養贍其大功以下尊長毆卑幼至篤疾堩照律斷給財產惟毆尊長至篤疾罪應擬絞者不在斷給財產之內 \\n 317.02 \\n 卑幼毆傷緦麻尊長尊屬餘限內果因本傷身死仍擬死罪奏請定奪如蒙寬減減為杖一百發邊遠充軍若在餘限外身死按其所毆傷罪在徒流以下者於斬候本罪減一等杖一百流三千里其原毆傷重至篤疾者擬絞監候毆傷功服尊長尊屬正餘限內身死者照舊辦理其在餘限外身死之案如毆大功小功尊長尊屬至篤疾者仍依傷罪本律問擬絞決訊非有心干犯或係誤傷及情有可憫者俱擬絞監候若係折傷並手足他物毆傷本罪止應徒流者既在餘限之外因傷斃命堩擬絞監候秋審時統歸服制冊內擬入情實辦理 \\n 317.03 \\n 凡卑幼圖姦親屬起釁故殺有服尊長之案按其服屬罪應斬決淩遲無可復加者於援引服制本律之上俱聲敘卑幼因姦故殺尊長字樣其有圖姦親屬故殺本宗及外姻有服尊長按律罪止斬候者堩擬斬立決 \\n 317.04 \\n 凡聽從下手毆本宗小功大功兄姊及尊屬至死者除主使之尊長仍各按服制以為首科斷外下手之犯審係迫於尊長威嚇勉從下手邂逅至死者照威力主使律為從減等擬流若尊長僅令毆打輒行疊毆多傷至死者下手之犯擬斬監候其聽從毆死緦麻尊長尊屬之案依律減等擬流 \\n 317.05 \\n 凡於親母之父母有犯仍照本律定擬外其於在堂繼母之父母庶子嫡母在為嫡母之父母庶子為在堂繼母之父母庶子不為父後者為己母之父母[若己母係由奴婢家生女收買為妾及其父母係屬賤族者不在此例]為人後者為所後母之父母及本生母之父母嫁母之父母等七項有犯即照卑幼犯本宗小功尊屬律毆殺謀故殺堩擬斬立決謀殺已行已傷及鬥毆傷亦各照本宗服制本律分別定擬至親母繼母等各項甥舅等有犯俱照外姻尊卑長幼本律治罪與嫁母之弟兄有犯以凡論如尊長有於非所自出之外孫及甥等故加陵虐或至於死承審官臨時權其曲直按情治罪不必以服制為限 \\n 317.06 \\n 卑幼共毆本宗外姻緦麻以上尊長尊屬致成篤疾之案除首犯依律分別絞決絞候外其聽從幫毆之有服卑幼如僅止手足他物輕傷不分服之親疏仍依為從減等律問擬滿流若有折傷及刃傷者發極邊煙瘴充軍 \\n 317.07 \\n 凡毆死本宗期功尊長罪干斬決之案若係情輕[如卑幼實係被毆情急抵格無心適傷致斃之類]該督撫按律例定擬止於案內將並非有心干犯各情節分晰敘明不得兩請法司會同核覆亦照本條擬罪核其所犯情節實可矜憫者夾簽聲明恭候欽定若與尊長互鬥係有心干犯毆打致斃者亦於案內將有心干犯之處詳細敘明即按律擬以斬決其毆死本宗緦麻及外姻小功緦麻尊長者照例擬斬監候毋庸夾簽聲明[惟救父情切及本夫殺姦毆死緦麻尊長或毆傷緦麻尊長餘限外身死之案隨本聲請量減不在此例] \\n 317.08 \\n 凡有服親屬同謀共毆致死之案除下手傷重之犯及期服卑幼律應不分首從者仍各依本律問擬外其原謀如係緦麻尊長減凡人一等期功尊長各以次遞減若係緦麻卑幼加凡人一等大功小功卑幼各以次遞加 \\n 317.09 \\n 凡尊長毆傷卑幼因風身死之案各按服制依毆死卑幼本律本例定擬仍查照凡人鬥毆因風身死之例分別正限餘限內外遞減科斷 \\n 317.10 \\n 凡尊長毆傷卑幼保辜正限外餘限內果因本傷身死各按服制於毆死卑幼本律例減一等定擬罪應擬絞者奏請定奪 \\n 317.11 \\n 功服以下尊長殺死卑幼如係圖謀卑幼財產殺害卑幼之命並強盜卑幼資財放火殺人及圖姦謀殺等案悉照平人謀故殺律問擬斬候不得復依服制寬減其餘尋常親屬相盜及因圖詐圖賴他人財物謀故殺死卑幼之案仍依服制科斷[按言財產而未及職官] \\n 317.12 \\n 功服以下尊長殺死卑幼因其父兄伯叔素無資助及相待刻薄挾有夙嫌將其十歲以下幼小子女弟姪遷怒故行殺害圖洩私忿者悉照凡人謀故殺本律擬斬監候不得復依服制科斷其挾嫌謀殺卑幼年在十一歲以上並其餘謀故卑幼之案仍照律擬絞監候 \\n 317.13 \\n 致死期功尊長尊屬除與他人鬥毆誤傷致斃或被尊長揪扭刀械交加身受多傷無處躲避實係徒手抵格適傷致斃或死者罪犯應死及淫惡滅倫並救親情切各項情節仍准夾簽外其餘持械抵格情同互鬥概從本律問擬斬決不得以被毆抵格奪刀自戳等詞曲為開脫夾簽聲明 \\n 317.14 \\n 致斃平人一命復致斃期功尊長尊屬之案除另斃之命律不應抵或例得隨本減流並誤殺擅殺戲殺毆死妻及卑幼暨秋審應入可矜等項及例內指明被殺之尊屬尊長罪犯應死淫惡滅倫並救親情切聽從尊長主使毆斃仍按服制擬罪准將可原情節夾簽聲請外其餘另犯謀故鬥殺復致斃期功尊屬尊長雖係誤殺情輕亦不准夾簽聲請以重倫常 \\n 317.15 \\n 卑幼毆死本宗功服尊長尊屬之案於敘案後毋庸添入「詰非有心致死」句專用「實屬有心干犯」勘語以免牽混其例內載明情輕如被毆抵格無心適傷之類仍於勘勘語內聲明「並非有心干犯」以便分別夾簽"}
{"章节": "刑律-鬥毆下之二", "正文": "刑律-鬥毆下之二 \\n  \\n 『律』318.00毆期親尊長 \\n 凡弟妹毆[同胞]兄姊者杖九十徒二年半傷者杖一百徒三年折傷者杖一百流三千里刃傷[不論輕重]及折肢若瞎其一目者絞[以上各依首從法]死者[不分首從]皆斬若姪毆伯叔父母姑[是期親尊屬]及外孫毆外祖父母[服雖小功其恩義與期親並重]各加[毆兄姊罪]一等[加者不至於絞如刃傷折肢瞎目者亦絞至死者亦皆斬]其過失殺傷者各減本殺傷[兄姊及伯叔父母姑外祖父母]罪二等[不在收贖之限]故殺者皆[不分首從]凌遲處死[若卑幼與外人謀故殺親屬者外人造意下手從而加功不加功各依凡人本律科罪不在皆斬皆凌遲之限]其[期親]兄姊毆殺弟妹及伯叔姑毆殺姪並姪孫若外祖父母毆殺外孫者杖一百徒三年故殺者杖一百流二千里[篤疾至折傷以下俱勿論]過失殺者各勿論 \\n 條例 \\n 318.01 \\n 凡卑幼毆期親尊長執有刀刃趕殺情將兇惡者雖未傷依律發近邊充軍 \\n 318.02 \\n 期親尊長因爭奪弟姪財產官職及平素讎隙不睦有意執持兇器故殺弟姪者如被殺弟姪年在十一歲以上將故殺之尊長擬絞監候仍斷給財產一半與被殺之家養贍若弟姪年在十歲以下幼小無知尊長因圖占財產官職挾嫌摻殺毒斃者悉依凡人謀故殺律擬斬監候如無爭奪挾讎情節無論年歲仍照本律例定擬 \\n 318.03 \\n 凡故殺期親弟妹照故殺大功弟妹律堩擬絞監候其毆期親弟妹致死者照本律滿徒加一等杖一百流二千里 \\n 318.04 \\n 內外有服尊長尊屬毆卑幼之案如由卑幼觸犯依理訓責及因事互毆邂逅致成篤疾者期親尊長尊屬及外祖父母照律勿論大功以下尊長尊屬照律減科仍斷給財產一半養贍若卑幼並無干犯尊長挾有嫌隙非理毒毆故殘卑幼至篤疾者期親兄姊及功服尊長尊屬俱杖一百徒三年期親伯叔姑外祖父母杖九十徒二年半緦麻尊長尊屬杖一百流二千里不准照律科斷仍堩斷給財產一半養贍 \\n 318.05 \\n 凡卑幼誤傷尊長至死罪干斬決審非逞兇干犯仍准敘明可原情節夾簽請旨其本犯父母因而自戕殞命者俱改擬絞決母庸量請末減 \\n 318.06 \\n 凡僧尼干犯在家祖父母父母及殺傷本宗外姻有服尊長各按服制定擬若殺傷本宗外姻卑幼無論鬥毆謀故俱以凡論本宗外姻尊長卑幼殺傷出家之親屬仍各依服制科斷道士女冠喇嘛有犯一例辦理 \\n 318.07 \\n 期親尊長與卑幼爭姦互鬥卑幼將尊長刃傷及折肢罪干立決者除卑幼依律問擬外將爭姦肇釁之尊長杖一百流二千里如非爭姦仍各依律例本條科斷 \\n 318.08 \\n 期親卑幼毆傷伯叔等尊屬審係父母被伯叔父母姑外祖父母毆打情切救護者照律擬以杖一百流二千里刑部夾簽聲明量減一等奏請定奪 \\n 318.09 \\n 期親以下有服尊長殺死有罪卑幼之案如卑幼罪犯應死者為首之尊長俱照擅殺應死罪人律杖一百聽從下手之犯無論尊長凡人各杖九十其罪不至死之卑幼果係積摜匪徒怙惡不悛人所共知確有證據尊長因玷辱祖宗起見忿激致斃者無論謀故為首之尊長悉按服制於毆殺卑幼各本律本例上減一等聽從下手之犯無論尊長凡人各依餘人律杖一百若卑幼並無為匪確證尊長假託公忿報復私讎或一時一事尚非怙惡不悛情節慘忍致死並本犯有至親服屬並未起意致死被疏遠親屬起意致死者[如有祖父母父母者期親以下親屬以疏遠論雖無祖父母父母尚有期親服屬者功緦以下以疏遠論餘仿此]堩照謀故毆殺卑幼各本律定擬不得濫引此例 \\n 318.10 \\n 期親弟妹毆死兄姊之案如死者淫惡滅倫復毆詈父母經父母喝令毆斃者定案時仍照律擬罪法司核擬時照王仲貴之案隨本改擬杖一百流三千里請旨定奪其毆斃罪犯應死兄姊與王仲貴案內情節未符者仍照毆死尊長情輕之例照律擬罪夾簽聲明不得濫引此例 \\n 318.11 \\n 期親卑幼聽從尊長主使共毆以次尊長尊屬致死之案訊係迫於尊長威嚇勉從下手邂逅致死者仍照本律問擬斬決法司核議時夾簽聲請恭候欽定不得將下手傷輕之犯止科傷罪如尊長僅令毆打輒行疊毆多傷至死者即照本律問擬不准聲請 \\n 318.12 \\n 卑幼如因事爭鬥有心施放鳥鎗竹銃致傷期親尊長尊屬及外祖父母者照刃傷例問擬絞決若非有心干犯或係誤傷及情有可憫者擬絞監候 \\n 318.13 \\n 毆傷期親尊長尊屬及外祖父母正餘限內身死者照舊辦理其在餘限外身死之案如係金刃致傷並以手足他物毆至折肢瞎目者仍依傷罪本律問擬絞決訊非有心干犯或係誤傷及情有可憫者俱擬絞監候[按此略傷而原情者]若係折傷並手足他物毆傷本罪止應徒流者既在餘限之外因傷斃命堩擬絞監候[按此因限外而寬之者與功服同]秋審時統歸服制冊內擬入情實[按此句似應移於此例之末]其刃傷並折肢瞎目傷而未死之案如釁起挾嫌有心致傷者依律問擬絞決若訊非有心干犯或係誤傷及情可有憫者俱擬絞監候堩毋布夾簽聲請 \\n 『律』319.00毆祖父母父母 \\n 1凡子孫毆祖父母父母及妻妾毆夫之祖父母父母者皆斬殺者皆凌遲處死[其為從有服屬不同者自依各條服制科斷]過失殺者杖一百流三千里傷者杖一百徒三年[俱不在收贖之例] \\n 2其子孫違犯教令而祖父母父母[不依法決罰而橫加毆打]非理毆殺者杖一百故殺者[無違犯教令之罪為故殺]杖六十徒一年嫡繼慈養母殺者[終與親母有間毆殺故殺]各加一等致令絻嗣者[毆殺故殺]絞[監候]若[祖父母父母嫡繼慈養母]非理毆子孫之婦[此「婦」字乞養者同]及乞養異姓子孫[折傷以下無論]致令廢疾者杖八十篤疾者加一等[子孫之婦及乞養子孫]並令歸宗子孫之婦[篤疾者]追還[初歸]嫁妝仍給養贍銀一十兩乞養子孫[篤疾者]撥付合得[所分]財產養贍[不在給財產一半之限如無財產亦量照子孫之婦給銀]至死者各杖一百徒三年故殺者各杖一百流二千里[其非理毆子孫之]妾各減[毆婦罪]二等[不在歸宗追給嫁妝贍銀之限] \\n 3其子孫毆罵祖父母父母及妻妾毆罵夫之祖父母父母而[祖父母父母夫之祖父母父母因其有罪]毆殺之若違犯教令而依法決罰邂逅致死及過失殺者各勿論 \\n 條例 \\n 319.01 \\n 繼母告子不孝及伯叔父母兄姊伯叔祖同堂伯叔父母兄姊奏告弟姪人等打罵者俱行拘四鄰親族人等審勤是實依律問斷若有誣枉即與辯理果有顯跡傷痕輸情服罪者不必行勘 \\n 319.02 \\n 1)凡義子過房在一五歲以下恩養年久或十六歲以上曾分有財產配有室家若於義父母及義父之祖父母父母有犯毆罵侵盜恐嚇詐欺誣告等情即同子孫取問如律若義父母及義父之祖父母父母毆故殺傷義子者並以毆故殺傷乞養異姓子孫論若過房雖在十五以下恩養未久或在十六以上不曾分有財產配有室家有違犯及殺傷者並以雇工人論義子之婦亦依前擬歲數照本例科斷2)其義子後因本宗絻嗣有故歸宗而義父母與義父之祖父母父母無義絻之狀原分家產原配妻室不曾拘留遇有違犯仍以雇工人論若犯義絻及奪其財產妻室並同凡人論[義絻如毆義子至篤疾當合歸宗及有故歸宗而奪其財產妻室亦義絻也]3)義父之期親尊長並外祖父母如義子違犯及殺傷義子者不論過房年歲並以雇工人論義絻者以凡論其餘親屬不分義絻與否並同凡人論 \\n 319.03 \\n 凡本宗為人後者之子孫於本生親屬孝服祇論所後宗支親屬服制如於本生親屬有犯俱照所後服制定擬其異姓義子與伊[按此二字應改為及字]所生子孫為本生[按此處應添祖父母]父母親屬孝服亦俱不准降等[按亦字可刪]各項有犯仍照本宗服制科罪 \\n 319.04 \\n 為人後及女之出嫁者如於本生祖父母父母有犯仍照毆祖父母父母律定罪其伯叔兄姊以下堩依律服圖降一等科罪尊長殺傷卑幼同 \\n 319.05 \\n 凡嫡母毆故殺庶生之子繼母毆故殺前妻之子審係平日撫如己出而其子不孝經官訊驗有據即照父母毆故殺子孫律分別擬以杖徒不必援照嫡繼母加親母一等之律如伊子本無違犯教令而嫡母繼母非理毆殺故殺者除其夫現有子嗣仍依律加等定擬外若現在並無子嗣俱照律擬絞監候聽伊夫另行婚娶係毆殺者嫡母繼母俱擬緩決如係故殺者嫡母入於緩決繼母入於情實至嫡母繼母為己子圖占財產官職故殺庶生及前妻之子者俱擬絞監候嫡母入於緩決繼母入於情實應入緩決者永遠監禁應入情實者如蒙恩免勾仍行永遠監禁遇赦俱不准減等 \\n 319.06 \\n 因姦將子女致死滅口者無論是否起意如係親母擬絞監候不論現在有無子嗣入於緩決永遠監禁若係嫡母擬絞監候繼母嗣母擬斬監候查明其夫只此一子致令絻嗣者俱入於秋審情實若未致絻嗣者入於緩決永遠監禁至姑因姦將媳致死滅口者如係親姑嫡姑擬絞監候若係繼姑擬斬監候堩入於緩決永遠監禁姦夫仍各分別造意加功照律治罪 \\n 319.07 \\n 凡子孫毆祖父母父母案件審無別情無論傷之輕重即行奏請斬決如其祖父母父母因傷身死將該犯剉屍示眾 \\n 319.08 \\n 子婦毆斃翁姑之案如犯夫有匿報賄和情事擬絞立決其其僅止不能管教其妻實無別情者將犯夫於犯婦凌遲處所先重責四十板看視伊妻受刑後於犯事地方枷號一箇月滿日仍重責四十板發落 \\n 319.09 \\n 子婦拒姦傷伊翁之案審明實係猝遭強暴情急勢危倉猝捍拒或伊翁到官供認不諱或親串鄰佑指出素日淫惡實亦或同室之人確有見聞證據毫無疑義者仍依毆夫之父母本律定擬刑部核覆時恭錄邢傑案內諭旨將應否免罪釋放之處奏請定奪儻係有心干犯事後裝點捏飾並無確切證據或設計誘陷伊翁因而致傷者仍照本律定擬不得濫引此例 \\n 319.10 \\n 子孫誤傷祖父母父母致死律應凌遲處死者仍照本律定擬援引白鵬鶴案內欽奉諭旨及隴阿候案內欽奉諭旨恭候欽定其誤傷祖父母父母律應斬決者仍照本律定擬援引樊魁案內欽奉諭旨恭候欽定至誤殺~傷夫之祖父母父母亦照此例辦理 \\n 319.11 \\n 子婦拒姦毆斃伊翁之案如因實係猝遭強暴情急勢危倉猝捍拒確有證據毫無疑義者仍照毆夫之父母本律定擬刑部核覆時援引林謝氏成案將可否改為斬監候之處奏請定奪若係有心干犯事後裝點捏飾並無確切證據或設計誘陷伊翁因而致殺及事後毆斃並非倉猝捍拒致死者仍照本律定擬不得濫引此例 \\n 319.12 \\n 子孫過失殺祖父母父母及子孫之婦過失殺夫之祖父母父母者俱擬絞立決 \\n 『律』320.00妻妾與夫親屬相毆 \\n 1凡妻妾毆夫之期親以下緦麻以上[本宗外姻]尊長與夫毆同罪[或毆或傷或折傷各以夫之服制科斷其有與夫同絞罪者仍照依名例至死減一等杖一百流三千里]至死者各斬[監候][緦麻親兼妾毆妻之父母在內此不言故殺者其罪亦止於斬也不言毆夫之同姓無服親屬者以凡人論] \\n 2若妻毆傷卑屬與夫毆同[各以夫毆服制科斷]至死者絞[監候][此夫之緦麻小功大功卑屬也雖夫之堂姪姪孫及小功姪孫亦是]若毆殺夫之兄弟子杖一百流三千里[不得同夫擬徒]故殺者絞[監候][不得同夫擬流]妾犯者各從凡鬥法[不言夫之自期以下弟妹者毆夫之弟妹但減凡一等則此當以凡論] \\n 3若[期親以下緦麻以上]尊長毆傷卑幼之婦減凡人一等妾又減一等至死者[不拘妻妾]絞[監候][故殺亦絞] \\n 4若弟妹毆兄之妻加毆凡人一等[其不言妻毆夫兄之妻者與夫毆同] \\n 5若兄姊毆弟之妻及妻毆夫之弟妹及夫弟之妻各減凡人一等若毆妾者各又減[毆妻]一等[不言妻毆夫兄之妾者亦與夫毆同不言弟妹毆兄之妾及毆大功以下兄弟妻妾者皆以凡論] \\n 6其毆姊妹之夫妻之兄弟及妻毆夫之姊妹夫者[有親無服皆為同輩]以凡鬥論若妾犯者各加[夫毆妻毆]一等[加不至於絞] \\n 7若妾毆夫之妾子減凡人二等[以其近於子也]毆妻之子以凡人論[所以別妻之子於妾子也]若妻之子毆傷父妾加凡人一等[所以尊父也]妾子毆傷父妾又加二等[為其近於母也共加凡人三等不加至於絞]至死者各依凡人論[此通承本節弟妹毆兄之妻以下而言也死者絞故殺者斬] \\n 條例 \\n 320.01 \\n 妻之子毆傷生有子女之庶母者照弟妹毆兄姊律杖九十徒二年半妾之子毆傷庶母者加二等如毆至死者俱擬斬監候其謀故殺死亦擬斬監候於秋審時酌量情罪分別定擬 \\n 320.02 \\n 嫡孫眾孫毆傷庶祖母者照毆傷庶母例減一等科斷至死者擬絞監候謀故殺者擬斬監候秋審時酌量情節辦理若庶母毆殺嫡孫者仍同凡論 \\n 『律』321.00毆妻前夫之子 \\n 1凡毆妻前夫之子者[謂先曾同居今不同居者其毆傷折傷]減凡人一等同居者又減一等至死者絞[監候] \\n 2若毆繼父者[亦謂先曾同居今不同居者]杖六十徒一年折傷以上加凡鬥傷一等同居者又加一等[至篤疾罪止杖一百流三千里不加於死仍給財產一半養贍]至死者斬[監候] \\n 3其故殺及自夾不曾同居者[不問父毆子子毆父]各以凡人論 \\n 『律』322.00妻妾毆故夫父母 \\n 1凡妻妾夫亡改嫁毆故夫之祖父母父母者並與毆舅姑罪同其舊舅姑毆已故子孫改嫁妻妾者亦與毆子孫婦同[妻妾被出不用此律義已絻也] \\n 2若如婢毆舊家長及家長毆舊奴婢者各以凡人論[此亦自轉賣與人者言之奴婢贖身不用此律義未絻也] \\n 『律』323.00父祖被毆 \\n 1凡祖父母父母為人所毆子孫即時[少遲即以鬥毆]救護而還毆[行兇之人]非折傷勿論至折傷以上減凡鬥三等[雖篤疾亦得減流三千里為徒二年]至死者依常律 \\n 2若祖父母父母為人所殺而子孫[不告官]擅殺行兇人者杖六十其即時殺死者勿論[少遲即以擅殺論若與祖父母父母同謀共毆人自依凡人首從法又祖父母父母被大服親屬毆打止宜救解不得還毆若有還毆者仍依服制科罪父祖外其餘親屬人等被人殺而擅殺行兇人審無別項情故依罪人本犯應死而擅殺律杖一百] \\n 條例 \\n 323.01 \\n 人命案內如有祖父母父母及夫被人毆打實係事在危急其子孫及妻救護情切因而毆死人者於疏內聲明分別減等援例兩請候旨定奪其或祖父母父母及夫與人口角主令子孫及妻將人毆打致死或祖父母父母及夫先與人尋釁其子孫及妻踵至助勢共毆斃命俱仍照各本律科斷不得援危急救護之例概擬減等 \\n 323.02 \\n 祖父母父母為人所殺兇犯當時脫逃未經到官後被死者子孫撞遇殺死者照擅殺應死罪人律杖一百其兇犯雖經到官擬抵或於遇赦減等發配後輒敢潛逃回籍致被死者子孫擅殺者杖一百流三千里若本犯擬抵後援例減等問擬軍流遇赦釋回者國法已伸不當為讎如有子孫仍敢復讎殺害害者仍照謀故殺本律定擬入於緩決永遠監禁至釋回之犯復向死者子孫尋釁爭鬧或用言譏誚有心欺凌確有實據者即屬怙惡不悛死者子孫忿激難堪因而起意復讎致斃者仍於謀故殺本律上減一等擬以杖一百流三千里 \\n 323.03 \\n 祖父母父母被本宗緦麻尊長及外姻小功緦麻尊長毆打實係事在危急卑幼情切救護因而毆死尊長者於疏內聲明減為杖一百發邊遠充軍照例兩請候旨定奪若並非事在危急仍照律擬罪秋審時核其情節入於緩決至父母被卑幼毆打實係事在危急救護情切因而毆死卑幼罪應絞候者於疏內聲明減為杖一百流三千里候旨定奪如毆殺卑幼罪不應抵者各於毆殺卑幼本律上減一等仍斷給財產一半養贍若並非事在危急仍照毆殺卑幼各本律問擬堩不得濫引此例 \\n 323.04 \\n 救親毆斃人命之案除聽從父母主令將人毆死或父母先與人尋釁助勢共毆及理曲肇釁累父母被毆己復逞兇致斃人命者雖死係犯親卑幼父母業經受傷應仍將兇犯各照本律定擬不准聲請減等外若無前項情節確由救親起釁如死者係犯親本宗外姻有服卑幼先將尊長毆傷其子目擊父母受傷情急救護將其致斃不論是否實係事在危急及有無互毆情形定案時仍照本律定擬援引孟傳冉案內欽奉諭旨聲明照例兩請候旨定奪其並非親卑幼及父母並未受傷之案應仍分別是否事在危急照例定擬如案係謀故殺及火器殺人並死係兇犯有服尊長雖釁起救親堩仍各照本律問擬不得援例聲請"}
{"章节": "刑律-罵詈", "正文": "刑律-罵詈 \\n  \\n 『律』324.00罵人 \\n 凡罵人者笞一十互相罵者各笞一十 \\n 『律』325.00罵制使及本管長官 \\n 凡奉制命出使而官吏罵之者及部民罵本屬知府知州知縣軍士罵本管官若吏卒罵本部五品以上長官杖一百若吏卒罵六品以下長官各[指六品至雜職各於杖一百上]減三等[軍民吏卒]罵[本屬本管本部之]佐貳官首領官又各遞減一等並親聞及坐 \\n 條例 \\n 325.01 \\n 凡毀罵公侯駙馬伯及京省文職三品以上武職二碞以上官者杖一百枷號一箇月發落 \\n 325.02 \\n 凡在長安門外等處妄叫冤枉辱罵原問官者杖一百用重枷枷號一箇月發落婦人有犯罪坐夫男若不知情及無夫男者止坐本婦照常發落 \\n 『律』326.00佐職統屬罵長官 \\n 凡首領官及統屬官罵五品以上長官杖八十若罵六品以下長官減三等[笞五十]佐貳官罵長官者又各減二等[五品以上杖六十六品以下笞三十]並親聞乃坐 \\n 『律』327.00奴婢罵家長 \\n 凡奴婢罵家長者絞[監候]罵家長之期親及外祖父母者杖八十徒二年大功杖八十小功杖七十緦麻杖六十若雇工人罵家長者杖八十徒二年罵家長期親及外祖父母杖一百大功杖六十小功笞五十緦麻笞四十並親告乃坐[以分相臨恐有讒間之言故須親聞以情相與或有容隱之意故須親告] \\n 『律』328.00罵尊長 \\n 凡罵[內外]緦麻兄姊笞五十小功兄姊杖六十大功兄姊杖七十尊屬[兼緦麻小功大功]各加一等若罵[期親同胞]兄姊者杖一百伯叔父母姑外祖父母各加[罵兄姊]一等並須親告乃坐[弟罵兄妻比照毆律加凡人一等] \\n 『律』329.00罵祖父母父母 \\n 凡罵祖父母父母及妻妾罵夫之祖父母父母者並絞須親告及坐 \\n 條例 \\n 329.01 \\n 凡毀罵祖父母父母及夫之祖父母父母告息詞者奏請定奪再犯者雖有息詞不與准理若祖父母父母聽信後妻愛子蠱惑謀襲官職爭奪財產等項捏告打罵者究問明白不拘所犯次數亦與辦理 \\n 『律』330.00妻妾罵夫期親尊長 \\n 凡妻妾罵夫之期親以下緦麻以上[內外]尊長與夫罵罪同妾罵夫者杖八十妾罵妻者罪亦如之若罵妻之父母者杖六十並須親告乃坐[律無妻罵夫之條者以閨門敵體之義恕之也若犯擬不應笞罪可也] \\n 『律』331.00妻妾罵故夫父母 \\n 1凡妻妾夫亡改嫁[其義未絻]罵故夫之祖父母父母者並與罵舅姑罪同[按妻若夫在被出與夫義絻及姑婦俱改嫁者不用此律又子孫之婦守志在室而罵已改嫁之親姑者與罵夫期親尊屬同若嫡繼慈養母已嫁不在罵姑之例] \\n 2若奴婢[轉賣與人其義已絻]罵舊家長者以凡人論[其贖身奴婢罵舊家長者仍依罵家長本律論]"}
{"章节": "刑律-訴訟之一", "正文": "刑律-訴訟之一 \\n  \\n 『律』332.00越訴 \\n 1凡軍民詞訟皆須自下而上陳告若越本管官司輒赴上司稱訴者[即實亦]笞五十[須本管官司不受理或受理而虧枉者方赴上司陳告] \\n 2若迎車駕及擊登聞鼓申訴而不實者杖一百[所誣不實之]事重[於杖一百]者從[誣告]重[罪]論得實者免罪[若衝突儀仗自有本律] \\n 條例 \\n 332.01 \\n 凡車駕行幸瀛臺等處有申訴者照迎車駕申訴律擬斷車駕出郊行幸有申訴者照衝突儀仗律擬斷 \\n 332.02 \\n 擅入午門長安等門內叫訴冤枉奉旨勘問得實者枷號一箇月滿日杖一百若涉虛者杖一百發邊遠地方充軍其臨時奉旨止拏犯人治罪者所訴情詞不分虛實立案不行仍將本犯枷號一箇月發落 \\n 332.03 \\n 凡跪午門長安等門及打長安門內石獅鳴冤者俱照擅入禁門訴冤例治罪若打正陽門外石獅者照損壞御橋例治罪[按枷一箇月發落] \\n 332.04 \\n 凡姦徒身藏金刃欲行叩閽擅入午門長安等門者不問所告虛實立案不行仍杖一百發近邊充軍若違禁入堂子跪告者杖一百 \\n 332.05 \\n 凡假以建言為由挾制官府及將曖昧不明姦贓事情污人名節報復私讎者文武官俱革職軍民人等皆發附近充軍其有曾經法司督撫等衙門問斷明白意圖翻異輒於登聞鼓下及長安左右門等處自刎自縊撒潑喧呼者或因小事糾集多人越牆進院突入鼓廳妄行擊鼓謊告者拏送法司追究主使教唆之人與首犯俱杖一百徒三年餘人各減一等如有捏開大款欲思報復並將已經法司督撫衙門斷明事件意圖翻異聚眾擊鼓者將首犯照擅入午門長安等門叫訴冤枉例發邊遠地方充軍餘人亦各減一等發落如究出教令主使之人身雖不行亦照首犯治罪至各省軍民人等赴京控訴事件[按此未經斷明赴京控訴者與上問斷明白似有不同]如有在刑部都察院步軍統領各衙門前故自傷殘者拏獲嚴追主使教唆之人與自傷未死之本犯堩照在登聞鼓下及長安左右門自刎縊例減一等杖九十徒二年半餘人再減一等如自戕之犯身死亦究明主使教唆及預謀各犯分別治罪儻誣告之罪有重於本罪者仍各從其重者論 \\n 332.06 \\n 為事官吏生監軍民人等赴京奏訴一應事情審係被人奏告曾經督撫或在京法司見問未結者仍行原問各該衙門併問歸結若曾被人在督撫或在京法司具告事發卻又矇矓赴別衙門告理或未經督撫審結赴京奏訴希圖延宕[按未經審結仍發原問衙門已見上層此處係屬重複原例所無修改時何以添入]或隱下被人奏告緣由牽扯別事希圖拖累赴京奏訴請行別衙門勘問者查審明白將奏告情詞及審出誣控緣由連犯人轉發原問衙門收問歸結仍治以誣告之罪若已經督撫或在京法司問結發落人犯赴京奏訴冤枉者方許改調無礙衙門勘問辦理 \\n 332.07 \\n 軍民人等千己詞訟若無故不行親齎並隱下壯丁故令老幼殘疾婦女家人抱齎奏訴者俱各立案不行仍提本身或壯丁問罪 \\n 332.08 \\n 凡驀越赴京及赴督撫按察司官處各奏告機密重事不實並全誣十人以上者發邊遠充軍如有干係重大事情臨時酌量辦理 \\n 332.09 \\n 在外刁徒身背黃袱頭插黃旗口稱奏訴直入衙門挾制官吏者所在官司就拏送問若係干己事情及有冤枉者照例審斷仍治以不應重罪其不係干己事情別無冤枉並究追主使之人一體問罪俱發近邊充軍 \\n 332.10 \\n 凡在外州縣有事款干礙本官不便控告或有冤抑審斷不公須於狀內將控過衙門審過情節開載明白上司官方許受理若未告州縣及已告州縣不候審斷越訴者治罪上司官違例受理者亦議處 \\n 332.11 \\n 戶婚田土錢債鬥毆賭博等細事即於事犯地方告理不得於原告所住之州縣呈告原籍之官亦不得濫准行關彼處之官亦不得據關拘發違者分別議處其於事犯之地方官處告准關提質審而彼處地方官匿犯不解者照例參處 \\n 332.12 \\n 旗軍有欲陳告運官不法事情者許候糧運淮並完糧回南之日赴漕司告理如赴別衙門挾告詐財者聽該管官即拏送問犯該徒罪以上調發近邊充軍 \\n 332.13 \\n 直省客商在於各處買賣生理若有負欠錢債等項事情止許於所在官司陳告提問發落若有驀越赴京奏告者問罪遞回奏告情詞不問虛實立案不行 \\n 332.14 \\n 詞訟未經該管衙門控告輒赴控院司道府如院司道府濫行准理照例議處其業經在該管衙門控理復行上控先將原告窮詰果情理近實始行准理如審理屬虛除照誣告加等律治罪外先將該犯枷號一箇月示眾 \\n 332.15 \\n 外省民人赴京控訴究問曾否在本省各衙門呈告有案令其出結如未經控理將該犯解回本省令督撫等秉公審擬題報其先經歷控本省各衙門已據審結題咨到部復又來京翻控者即交刑部將現控呈詞核對原案如所控情事與原案祇小有不符無關罪名輕重者毋庸再為審理即將翻控之犯照律治罪若核與達部案情迥不相符而又事關重大者或曾在本省歷控尚未審結報部虛實難以懸定者將該犯交刑部暫行監禁提取該省案卷來京核對質訊或交該省督撫審辦或請欽派大臣前往臨時酌量請旨查辦如本省未經呈告捏稱已告者照誣告加等律再加一等治罪 \\n 332.16 \\n 八旗人等如有應告地畝在該旗佐領處呈遞如該佐領不為查辦許其赴部及步軍統領衙門呈遞其有關濊民人事件即行文嚴查辦理若違例在地方官濫行呈遞者照違制律從重治罪該管官員俱各嚴行議處 \\n 332.17 \\n 軍民人等遇有冤抑之事應先赴州縣衙門具控如審斷不公再赴該管上司呈明若再有屈抑方准來京呈訴如未經在本籍地方及該上司先行具控或現在審辦未經結案遽行來京控告者交刑部訊明先治以越訴之罪 \\n 332.18 \\n 曾經考察考核被劾人員若懷挾私忿摭拾察覈官員別項贓私不干己事奏告以圖報復者不分現任去任文武官俱革職為民已革者問罪奏告情詞不問虛實立案不行 \\n 332.19 \\n 已革兵丁挾嫌驀越赴京控告本管官審係全虛者枷號三箇月杖一百發煙瘴充軍仍依名例以足四千里為限 \\n 332.20 \\n 外省民人赴京控訴之案已據本省審結題咨到部復又來京翻控除所控事情核對原案相符或字句小有增減無關罪名輕重照例毋庸再為審理將翻控之犯仍照原擬治罪外如案外添捏情節核與原案不符仍分別奏咨發交外省審辦訊明並無屈抑翻控之犯如後犯所誣之罪重於原犯者無論已未決配悉照後犯罪名軍流遞加一等調發若後犯輕於原犯之罪即於原犯罪上加一等如後犯並原犯罪名已至遣罪無可復加在配所用重枷枷號三箇月儻另犯應死罪名仍各從其重者論知情受雇來京呈遞審係無干扛幫者減囚罪一等 \\n 332.21 \\n 刑部除呈請贖罪留養外省題咨到部及現審在部有案者俱據呈辦理外其餘一切並無原案詞訟堩應由都察院五城步軍統領衙門順天府及各旗營接收分別奏咨送部審辦概不准由刑部接收呈詞至錢債細事爭控地畝並無罪名可擬各案仍照例聽城坊及地方有司自行審斷毋得概行送部 \\n 332.22 \\n 軍民人等控訴事件俱令向該管官露呈投遞倘敢呈遞封章挾制入奏無論本人及受雇代遞者接收官員一面將原封進呈一面將該犯鎖交刑部收禁如所告得實本犯係平民照衝突儀仗妄行奏訴例加一等發邊遠充軍若所控虛誣核其誣告本罪僅止笞杖徒者仍發邊遠充軍笞杖罪名到配枷號一箇月徒罪枷號兩箇月如誣告罪應擬流者發極邊足四千里充軍應擬附近近邊邊遠極邊充軍者實發雲貴兩廣極邊煙瘴地方充軍應擬極邊煙瘴充軍者改發新疆充當苦差如因呈遞封章另犯應死罪名仍各從其重者論其受雇代遞者俱照受財雇寄例發近邊充軍贓重者以枉法從重論 \\n 332.23 \\n 負罪人犯呈遞封章奏告人罪無論自行投遞遣人投遞及所控是否得實並將呈詞封固投遞挾制入奏者原犯係應擬笞杖枷號徒罪尚未發落或徒罪業已發配役限未滿者俱發極邊足四千里充軍原犯軍遣流罪無論已未到配三流俱改發雲貴兩廣極邊煙瘴充軍仍照名例以極邊四千里為限軍罪實發雲貴兩廣極邊煙瘴充軍遣罪在配用重枷枷號一年原犯斬絞監候秋審應入緩決者改為情實應入情實者改為立決如原犯已至立決無可復加仍從原犯罪名科斷儻本案實有屈抑不赴內外風憲衙門申訴輒違例遞摺除本案准予審理更正外仍將該犯照衝突儀仗妄行奏訴例發近邊充軍若本案更正之罪重於近邊充軍者加本罪一等調發如因呈遞封章另犯應死罪名仍各從其重者論其受雇代遞者俱照受財雇寄例發近邊充軍贓重者以枉法從重論 \\n 332.24 \\n 凡遣軍流犯及徒罪未滿年限並遞籍人犯私自逃回如有妄行控訴者視其應得誣告翻控各本律例與脫逃應行加等之罪相比從其重者論仍各照原例再加一等加至遣罪無可復加原例重枷枷號三箇月者再加枷號三箇月共用重枷枷號六箇月如另犯應死罪名者仍各照本律本例科斷 \\n 332.25 \\n 凡呈遞封章係平民仍照原例辦理外如問擬笞杖枷責業已發落遞籍及原犯並無罪名遞籍管束之犯復又脫逃呈遞封章者視其所空虛實照平民呈遞封章例遞加一等原例邊遠充軍者改發極邊足四千里充軍原例極邊足四千里充軍者改發極邊煙瘴充軍原例極邊煙瘴充軍者改發新疆分別當差為奴原例遣罪者在配用重枷枷號三箇月本例有枷號一箇月兩箇月者各再遞加一箇月儻另犯應死罪名者仍各從其重者論 \\n 332.26 \\n 凡遣軍以下人犯除在配人犯呈遞封章仍照原例辦理外如由配所潛逃呈遞封章控訴事件並無屈抑者照在配呈遞封章例遞加一等治罪原例應發極邊足四千里者改發極邊煙瘴充軍遣罪人犯無可復加原例在配用重枷枷號一年者加為枷號一年六箇月如本案實有屈抑原例應發近邊充軍者改發邊遠充軍原例應加本罪一等者再遞加一等如已至斬絞罪名秋審應緩決者入於情實應情實者改為立決犯至立決無可復加仍照原例科斷儻另犯應死罪名仍各從其重者論 \\n 332.27 \\n 凡控訴事件口稱必須面見皇上始行申訴雖未遞有封章即照呈遞封章挾制入奏之例分別平民及遞籍人犯脫逃暨負罪遣軍以下人犯在已在逃於呈遞封章本例上各加一等科斷罪應邊遠充軍者改發極邊足四千里充軍罪應極邊足四千里充軍者改發極邊煙瘴充軍罪應極邊煙瘴充軍者旗人改發黑龍江當差民人改發新疆給官兵為奴其本罪已至發遣無可復加應在遣配用重枷枷號三箇月者再加枷號三箇月應枷號一年暨一年六箇月者各再加枷號六箇月如本例有枷號一箇月兩箇月三箇月者亦各遞加一箇月原犯斬絞監候改為立決本罪已至立決無可復加仍照本例科斷若呈遞封章口稱必須面見皇上始行申訴者又各遞加一等如誣告叛逆及干名犯義罪應死者仍從重論 \\n 『律』333.00投匿名文書告人罪 \\n 凡投[貼]隱匿[自己]姓名文書告言人罪者絞[監候][雖實亦坐]見者即便燒燬若[不燒燬將送入官司者杖八十官司受而為理者杖一百被告言者[雖有指實]不坐若[於方投時]能連[人與]文書捉獲解官者官給銀一十兩充賞[指告者勿論若詭寫他人姓名詞帖訐人陰私陷人或空紙用印虛捏他人文書買囑鋪兵遞送詐以他人姓名註附本牌進入內府不銷名字陷人得罪者皆依此律絞其或係泛常罵詈之語及雖有匿名文書尚無投官確據者皆不坐此律] \\n 條例 \\n 333.01 \\n 凡兇惡之徒不知國家務捏造悖謬言詞投貼匿名揭帖者將投帖之人擬絞立決知而不首者杖一百流三千里旁人出首者授以官職奴僕出首者開戶捏造尋常謬妄言詞無關國家事務者依律絞候 \\n 333.02 \\n 凡布散匿名揭帖及投遞部院衙門者俱不准行仍將投遞之人拏送刑部照例治罪不行拏送者交該部議處接受揭帖具題及審理者革職若不肖官員唆使惡棍黏貼揭帖或令布散投遞者與犯人罪同如該管官不嚴加察拏別有發覺者將司坊官專汛把總步軍校及巡城御史兼轄營官步軍副尉總尉統領俱交該部分別議處步軍營兵及司坊衙役並枷號三箇月杖一百 \\n 333.03 \\n 駐防旗人與民人姦匪茭結起意捏寫匿名揭帖傾陷平人者擬絞立決為從民人杖一百流三千里如民人起意為首仍照律擬絞監候為從旗人發遣黑龍江等處當差 \\n 333.04 \\n 胥役匿名揭告本管官如所告得實仍照律擬絞監候若係誣告擬絞立決 \\n 333.05 \\n 凡有拾獲匿名揭帖者即將原帖銷毀不准具奏惟關係國家重大事務者密行奏聞候旨密辦 \\n 『律』334.00告狀不受理 \\n 1凡告謀反叛逆官司不即受理[差人]掩捕者[雖不失事]杖一百徒三年[因不受理掩捕]以致聚眾作亂或攻陷城池及劫掠民人者[官坐]斬[監候]若告惡逆[如子孫謀殺祖父母父母之類]不受理者杖一百告殺人及強盜不受理者杖八十鬥毆婚姻田宅等事不受理者各減犯人罪二等並罪止杖八十受[被告之]財者計贓以枉法[罪與不受理罪]從重論 \\n 2若詞訟原告被論[即被告]在兩處州縣者聽原告就被論[本管]官司告理歸結[其各該官司自分彼此或受人財]推故不受理者罪亦如之[如上所告事情輕重及受財枉法從重論] \\n 3若各部院督撫監察御史按察使及分司巡歷去處應有詞訟未經本管官司陳告及[雖陳告而]本宗公事未結絻者並聽[部院等官]置簿立限發當該官司追問取具歸結綠由勾銷若有遲錯[而部院等官]不即舉行改正者與當該官吏同罪[輕者依官文書稽程十日以上吏典笞四十重者依不與果決以致耽誤公事者杖八十] \\n 4其已經本管官司陳告不為受理及本宗公事已絻理斷不當稱訴冤枉者各[部院等]衙門即便勾問若推故不受理及轉委有司或仍發原問官司收問者依告將不受理律論罪 \\n 5若[本管衙門]追問詞訟及大小公事[自行受理並上司批發]須要就本衙門歸結不得轉行批委[致有冤枉擾害]違者隨所告事理輕重以坐其罪[如所告公事合得杖罪坐以杖罪合得笞罪坐以笞罪死罪已決放者同罪未決放減等徒流罪抵徒流] \\n 條例 \\n 334.01 \\n 每年自四月初一日至七月三十日時正農忙一切民詞除謀反叛逆盜賊人命及貪贓壞法等重情並姦牙鋪戶騙劫客貨查有確據者俱照常受理外其一應戶婚田土等細事一概不准受理自八月初一日以後方許聽斷若農忙期內受理細事者該督撫指名題參 \\n 334.02 \\n 各省州縣及有刑名之廳衛等官將每月自理事件作何審斷與准理拘提完結之月日逐件登記按月造冊申送該府道司撫督查考其有隱匿裝飾按其干犯別其輕重輕則記過重則題參如該地方官自理詞訟有任意拖延使民朝夕聽候以致廢時失業牽連無辜小事累及婦女甚至賣妻鬻子者該管上司即行題參若上司徇庇不參或被人首告或被科道糾參將該管各上司一併交與該部從重議處 \\n 334.03 \\n 各府州縣審理徒流笞杖人犯除應行關提質訊者務申詳該上司批准照例展限外如無關提應質人犯該州縣俱遵照定限完結儻敢陽奉陰違或經發覺或經該上司指參將承問官交部照例分別議處 \\n 334.04 \\n 州縣自行審理一切戶婚田土等項照在京衙門按月註銷之例設立循環簿將一月內事件填註簿內開明已未結綠由其有應行展限及覆審者亦即於冊內註明於每月底送該管知府直隸州知州查核循環輪流註銷其有遲延不結朦混遺漏者詳報督撫咨參各照例分別議處 \\n 334.05 \\n 州縣自行審理及一切戶婚田土事件責成該管巡道巡歷所至即提該州縣詞訟號簿逐一稽覈如有未完勒限催審一面開單移司報院仍令該州縣將某人告某人某事於某日審結造冊報鈰如有遲延即行揭參其有關係積賊刁棍衙蠹及胥役弊匿等情即令巡道親提究治知府直隸州自理詞訟亦如之如巡道奉行不力或任意操縱顛倒是非者該督撫亦即據實察參分別議處 \\n 334.06 \\n 州縣詞訟凡遇隆冬歲暮俱隨時審理不得照農忙之例停訟展限該管巡道嚴加查核違者照例揭參 \\n 334.07 \\n 州縣審理詞訟遇有兩造俱屬農民關係丈量踏勘有妨耕作者如在農忙期內准其詳明上司照例展限至八月再行審斷若查勘水利界址等事現涉爭訟清理稍遲必致有妨農務者即令該州縣親赴該處審斷速結總不得票拘至城或致守候病農其餘一切呈訴無妨農業之事照常辦理不准停止仍令該管巡道嚴加督察查核申報如州縣將應行審結之事藉稱停訟稽延者照例據實參處經管道府如不實力查報該督撫一併嚴參議處 \\n 334.08 \\n 民間詞訟細事如田畝之界址溝洫親屬之遠近親疏許令鄉保查明呈報該州縣官務即親加剖斷不得批令鄉地處理完結如有不經親審批發結案者該管上司即行查參照例議處 \\n 334.09 \\n 巡道查核州縣詞訟號簿如有告到未完之案號簿未經造入即係州縣匿不造入任意遲延不結先提書吏責處並將州縣揭報督撫分別嚴參其有事雖審結所告斷理不公該道核其情節可疑者立提案卷查核改正如審斷已屬公平刁民誣捏反告者亦即量予究懲 \\n 『律』335.00聽訟迴避 \\n 凡官吏於訴訟人內關有服親及婚姻之家若受業師[或舊為上司與本籍官長有司]及素有仇隙之人並聽移文迴避違者[雖罪無增減]笞四十若罪有增減者以故出入人罪論 \\n 條例 \\n 335.01 \\n 在京巡城滿漢御史承審案件遇有同旗同籍之人滿御史應行迴避者會同他城滿御史辦理漢御史應行迴避者會同他城漢御史辦理如滿漢御史堩應迴避將原案移交他城辦理 \\n 『律』336.00誣告 \\n 1凡誣告人笞罪者加所誣罪二等流徒杖罪[不論已決配未決配]加所誣罪三等各罪止杖一百流三千里[不加入於絞]若所誣徒罪人已役流罪人已配雖經改正放回[須]驗[其被逮發回之]日於犯人名下追徵用過路費給還[被誣之人]若曾經典賣田宅者著落犯人備價取贖因而致死隨行有服親屬一人者絞[監候][除償費贖產外仍]將犯人財產一半斷付被誣之人至死罪所誣之人已決者[依本絞斬]反坐[誣告人]以死[雖坐死罪仍令備償取贖斷付養贍]未決者杖一百流三千里[就於配所]加徒役三年 \\n 2其犯人如果貧乏無可備償路費取贖田宅亦無財產斷付者止科其罪 \\n 3其被誣之人詐冒不實反誣犯人者亦抵所誣之罪犯人止反坐本罪[謂被誣人本不曾致死親屬詐作致死或將他人死屍冒作親屬誣賴犯人者亦抵絞罪犯人止反坐誣告本罪不在加等備償路費取贖田宅斷付財產一半之限] \\n 4若告二事以上重事告實輕事招虛及數事[不一凡所犯]罪[同]等但一事告實者皆免罪[名例律「罪各等者從一科斷」非逐事坐罪也故告者一事實即免罪] \\n 5若告二事以上輕事告實重事招虛或告一事誣輕為重者[除被誣之人應得罪名外皆為剩罪]皆反坐[以]所剩[不實之罪]若已論決[不問笞杖徒流]全抵剩罪未論決[所誣]笞杖收贖徒流止杖一百餘罪亦聽收贖[謂誣輕為重至徒流罪者每徒一等折杖二十若從徒入流者三流並准徒四年皆以一年為所剩罪折杖四十若從近流入至遠流者每流一等准徒半年為所剩罪亦各折杖二十收贖者謂如告一人二事一事該笞五十是虛一事該笞三十是實即於笞五十上准告實笞三十外該剩下告虛笞二十贖銀一分五釐或告一人一事該杖一百是虛一事該杖六十是實即於杖一百上准告實杖六十外該剩下告虛杖四十贖銀三分及告一人一事該杖一百徒三年是虛一事該杖八十是實即於杖一百徒三年上准告實杖八十外該剩下告虛杖二十徒三年之罪徒五等該折杖一百通計杖一百二十反坐原告人杖一百餘剩杖二十贖銀一分五釐又如告一人一事該杖一百流三千里於內問得止招該杖一百三流並准徒四年通計折杖二百四十准告實杖一百外反坐原告人杖一百餘剩杖四十贖銀三分之類若已論決並以剩罪全科不在收贖之限]至死罪而所誣之人已決者反坐以死未決者止杖一百流三千里[不加役] \\n 6若律該罪止者誣告雖多不反坐[謂如告人不枉法贓二百兩一百三十兩是實七十兩是虛依律不枉法贓一百二兩之上罪應監候絞即免其罪] \\n 7其告二人以上但有一人不實者罪雖輕猶以誣告論[謂如有人告三人二人徒罪罪是實一人笞罪是虛仍以一人笞罪上加二等反坐原告之類] \\n 8若各衙門官進呈實封誣告人及風憲官挾私彈事有不實者罪亦如[告人笞杖徒流死全誣者坐]之若[誣重]反坐及全誣加罪輕[不及杖一百徒三年]者從上書詐不實論[以杖一百徒三年科之] \\n 9若獄囚已招伏罪本無冤枉而囚之親屬妄訴者減囚罪三等罪止杖一百若囚已[招伏笞杖已]決[徒流已]配而自妄訴冤枉摭拾原問官吏[過失而告之]者加所誣罪三等罪止杖一百流三千里[若在役限內妄訴當從已徒而又犯徒律] \\n 條例 \\n 336.01 \\n 誣告人因而致死被誣之人委係平人及因拷禁身死者擬絞監候或將案外之人拖累拷禁致死一二人者亦擬絞監候致死三人以上者依故殺律擬斬監候若誣輕為重[按對平人言]及雖全誣平人卻係患病在外身死者止擬應得罪名發落 \\n 336.02 \\n 姦徒串結衙門人役假以上司察訪為由纂集事仵挾制官府陷害良善或詐騙財物或報復私讎名為窩訪者審實依律問罪用重枷枷號兩個月發落該徒流者發近邊充軍若計贓逾貫及雖未逾貫而被詐之人因而自盡者堩擬絞監候如係拷打致死者擬斬監候為從堩各減一等 \\n 336.03 \\n 無籍棍徒私自串結將不干己事捏寫本詞聲言奏告詐贓滿數者[准竊盜論26至一百二十兩以上者為滿數]不分首從俱發近邊充軍若妄指官禁親藩誣害平人者俱枷號三個月照前發遣 \\n 336.04 \\n 凡詞狀止許一告一訴告實犯實證不許波及無辜及陸續投詞牽連原狀內無名之人如有牽連婦女另具投詞儻波及無辜者一概不准仍從重治罪承審官於聽斷時如供證已確縱有一二人不到非係緊要犯證即據現在人犯成招不得借端稽延違者議處 \\n 336.05 \\n 赴各衙門告言人罪一經批准即令原告到案投審若不即赴審輒行脫逃及並無疾病事故兩月不到案聽審者即將被誣及證佐俱行釋放其所告之事不與審理拏獲原告專治以誣告之罪其情虛逃匿經差緝始行獲案者再加逃罪二等 \\n 336.06 \\n 凡實係切己之事方許陳告若將弁剋餉務須營伍管隊等頭目率領兵丁公同陳告州縣徵派務須里長率領眾民公同陳告方准受理如違禁將非係公同陳告之事懷挾私讎改捏姓名砌款黏單牽連羅織希圖准行妄控者除所告不准外照律治以誣告之罪 \\n 336.07 \\n 偷參為從人犯誣扳良民為財主及率領頭目者不論旗民枷號兩個月改發雲貴兩廣極邊煙瘴充軍旗人仍銷除旗檔 \\n 336.08 \\n 挾讎誣告人謀死人命致屍遭蒸檢為首者絞候為從杖一百流三千里其有審無挾讎止以誤執傷痕誣告蒸檢者為首發近邊充軍為從滿徒其官司刑逼招認妄供者革職審出實情者交部議敘 \\n 336.09 \\n 控告人命如有誣告情弊即照誣告人死罪未決律治罪不得聽其自行攔息其間或有誤聽人言情急妄告於未經驗屍之先盡吐實情自願認罪遞詞求息者訊明該犯果無賄和等情照不應重律治罪完結[按此層於執法之中仍屬原情之意也]如有教唆情弊將教唆之人仍照律治罪該地方官如有徇私賄縱者提名題參照例分別議處[按此層輕恕屍屬而重治教唆之人以此等事大半出於教唆者為多也] \\n 336.10 \\n 詞內干證令與兩造同具甘結審係虛誣將不言實情之證佐按律治罪若非實係證佐之挺身硬證者與誣告人一體治罪受贓者計贓以枉法從重論地方官故行開脫者該督撫題參交部嚴加議處 \\n 336.11 \\n 直省各上司有恃勢抑勒者許屬員詳報督撫題參若督撫徇庇不參或自行抑勒者准其直揭部科奏請定奪審實將該上司分別議處[按此言上司抑勒之罪]若屬員已知上司訪揭題參即摭砌款蹟捏詞誣揭部科者該部科查參將該員解任令該督撫確審係誣揭者革職一事審虛即行反坐於誣告加等例上再加一等治罪[按此言屬員誣揭之罪]如被參本罪重於誣告罪者亦於被參本罪上加一等治罪武職悉照文職例行 \\n 336.12 \\n 有舉首詩文書札悖逆者除顯有逆蹟仍照律擬罪外若祇是字句失檢涉於疑似並無確實悖逆形蹟者將舉首之人即以所誣之罪依律反坐至死罪者分別已決未決照例辦理承審官不行詳察輒波累株連者該督撫科道察出題參將承審官照故入人罪律交部議處[按處分例同] \\n 336.13 \\n 凡捏造姦贓款蹟寫揭字帖及編造歌謠挾讎污衊以致被誣之人忿激自盡者照誣告致死例擬絞監候其鄉曲愚民因事爭角隨口斥辱並無字蹟及並未煸迼歌謠者各依應得罪名科斷 \\n 336.14 \\n 凡子孫將祖父母父母死屍挾讎誣告他人謀害致屍遭蒸檢比照毀棄祖父母父母屍律擬斬監候其有並非挾讎止以誤執傷痕告官蒸檢者照誣告人死罪未決律杖一百流三千里加徒役三年若期親以上尊長按律不應抵命者誣告人謀死人命致蒸檢卑幼身屍仍照誣告人死罪未決律治罪其餘親屬尊長律有應抵之條者如挾讎誣告人謀死人命致蒸檢卑幼之屍及卑幼誣告致蒸檢尊長之屍俱擬絞監候若並非挾讎止以誤執傷痕告官蒸檢者亦照誣告人死罪未決律定擬 \\n 336.15 \\n 生員代人扛幫作證審屬虛誣該地方官立行詳請褫革衣頂照教唆詞訟本罪上各加一等治罪如計贓重於本罪者以枉法從重論其訊明事屬有因並非捏詞妄證者亦將該生嚴加戒飭儻罔知悛改復蹈前轍該教官查明再犯案據開報劣行申詳學政黜革 \\n 336.16 \\n 八旗有將伊祖父時或係養子或係分戶年久之人子孫復行混告者該部題參係官革職係平人枷號兩箇月鞭一百如有訛詐逼勒等情被害人告發審實者照嚇詐律治罪 \\n 336.17 \\n 誣告叛逆被誣之人已決者誣告之人擬斬立決未決者擬斬監候俱不及妻子家產 \\n 336.18 \\n 番役誣陷無辜妄用腦31及竹籤恪鐵等刑致斃人命者以故殺人論 \\n 336.19 \\n 凡捕役誣竊為盜拏到案日該地方官驗明並無拷逼情事或該犯自行誣服並有別故例應收禁因而監斃者將誣拏之捕役杖一百流三千里其嚇詐逼認因而致死及致死二命者俱照誣告致死律擬絞監候拷打致死者照故殺律擬斬監候 \\n 336.20 \\n 凡捕役人等奉差緝賊審非本案正盜若其人素行不端或曾經犯竊有案者將捕役照誣良為盜例治一等杖一百徒三年[按此層專言誣指為強盜]至其人本係良民捏稱蹤跡可疑素行不軌妄行拏獲[按此誣指良人為強盜]及雖犯竊有案已改惡為善確有實據仍復妄拏[按此雖非良民而改惡為善亦良民也故與上一層同]並所獲之人不論平人竊盜私行拷打嚇詐財物逼勒認盜[按拷詐則不分良民犯竊]及所緝盜案已獲有正賊因夥盜未獲將犯有竊案之人教供誣扳濫拏充數等弊[按教供誣扳等弊專指犯竊之人若係良民亦罪無可加矣]俱照誣良為盜例分別強竊治罪[按此層載明分別強竊治罪誣指為強自應照例擬軍誣指為竊將科何罪耶] \\n 336.21 \\n 凡將良民誣指為竊稱係寄賣賊贓將良民捉拏拷打嚇詐財物或以起贓為由沿房搜檢搶奪財物淫辱婦女除實犯死罪外其餘不分首從俱發邊遠充軍若誣指良民為強盜者亦發邊遠充軍其有前項拷詐等情俱發極邊煙瘴充軍[誣指送官依誣告論淫辱婦女以強姦論] \\n 336.22 \\n 胥役控告本管官除實有切己冤抑及本官有不法等情既經承行懼被干連者仍照例辦理外若一經審係誣告應於常人誣告加等律上再加一等治罪 \\n 336.23 \\n 誣告之案如有所誣之罪按例應加枷號者即將誣告之人照律按其所誣之笞杖徒流充軍各本罪分別加等定擬俱毋庸加以枷號 \\n 336.24 \\n 凡誣良為竊之案如拷打致死者擬斬監候若誣告到官或捆縛嚇詐逼認致令自盡者俱擬絞監候其止空言捏指並未誣告到官亦無捆縛嚇詐逼認情事死由自盡者杖一百流三千里至疑賊致斃人命之案訊係因傷身死仍悉照謀故鬥殺共毆及威力制縛主使各本律例定擬其捆縛拷打致令自盡者杖一百流三千里如毆有致命重傷及成殘廢篤疾雖有自盡實跡應於因事用強毆打威逼人致死果有致命重傷及成殘廢篤疾發近邊充軍例上加一等發邊遠充軍若止空言查問死由自盡者杖一百徒三年 \\n 336.25 \\n 凡官民人等告訐之案察其事不干己顯係詐騙不遂或因懷挾私讎以圖報復者內外問刑衙門不問虛實俱立案不行若呈內臚列多款或涉訟後復告舉他事但擇取切己者准為審理其不係干己事情亦俱立案不行仍各將該原告照違制律杖一百再加枷號一箇月係官革職已革者與民人一例辦理如敢妄捏干己情事聳准及至提集人證審辦仍係不干己事者除誣告反坐罪重者仍從重定擬外其餘無論所告虛實詐贓多寡已未入手俱不分首從先在犯事地方枷號三箇月滿日發近邊充軍旗人有犯銷除旗檔一例問發 \\n 336.26 \\n 凡鴉片煙案件拏獲見發有據者方坐不許妄扳拖累如兵役人等並地方匪徒冒充兵役假以查拏鴉片煙為由肆行搶奪並懷挾讎恨或希圖訛詐裁贓誣賴審實不分首從俱發邊遠充軍贓至一百二十兩以上者為首擬絞監候失察各官交部議處 \\n 336.27 \\n 吸食鴉片煙之案止准地方官弁訪拏究辦不許旁人訐告有訐告者堩不准審理儻係干犯名義仍照本律治罪"}
{"章节": "刑律-訴訟之二", "正文": "刑律-訴訟之二 \\n  \\n 『律』337.00干名犯義 \\n 1凡子孫告祖父母父母妻妾告夫及告夫之祖父母父母者[雖得實亦]杖一百徒三年[祖父母等同自首者免罪]但誣告者[不必全誣但一事誣即]絞若告期親尊長外祖父母[及妾告妻者]雖得實杖一百[告]大功[得實亦]杖九十[告]小功[得實亦]杖八十[告]緦麻[得實亦]杖七十其被告期親大功尊長及外祖父母若妻之父母[及夫之正妻]並同自首免罪小功[得實亦]楮八十[告]緦麻尊長得減本罪三等若誣告罪重[於干犯本罪]者各加所誣罪三等[謂止依凡人誣告罪加三等便不失於輕矣加罪不入於絞若徒流已未決償費贖產斷付加役並依誣告本律若被告無服尊長減一等依名例律] \\n 2其告[尊長]謀反大逆謀叛窩贓姦細及嫡母繼母慈母所生母殺其父若所養父母殺其所生父母及被期親以下尊長侵奪財產或毆傷其身[據實]應自理訴者並聽[卑幼陳]告不在干名犯義之限[其被告之事各依本律科斷不在干名犯義之限並同自首免罪之律被告卑幼同此又犯姦及越關損傷於人於物不可賠償者亦同] \\n 3若告卑幼得實期親大功及女06亦同自首免罪小功緦麻亦得減本罪三等誣告者期親減所誣罪三等大功減二等小功緦麻減一等若[夫]誣告妻及妻誣告妾亦減所誣罪三等[被告子孫妻妾外孫及無服之親依名例律若誣卑幼死未決仍依律減等不作誣輕為重] \\n 4若奴婢告家長及家長緦麻以上親者與子孫卑幼罪同若雇工人告家長及家長之親者各減奴婢罪一等誣告者不減[又奴婢雇工人被告得實不得免罪以名例不得為容隱故也] \\n 5其祖父母父母外祖父母誣告子孫外孫子孫之婦妾及己之妾若奴婢及雇工人者各勿論[不言妻之父母誣女06者在緦麻親中矣] \\n 6若女06與妻父母果有義絻之狀許相告言各依常人論[義絻之狀謂如身在遠方妻父母將妻改嫁或趕逐出外重別招06及容止外人通姦又如女06毆妻至折傷抑妻通姦有妻詐稱無妻欺妄更娶妻以妻為妾受財將妻妾典雇妄作姊妹嫁人之類] \\n 條例 \\n 337.01 \\n 八旗有將家人為養子分戶開戶之人年久值伊主之子孫庸懦或至絻嗣伊等自稱原為養子或謊稱近族兄反行欺壓希圖占產爭告者審明係官革職枷號一箇月鞭八十平人枷號三箇月鞭一百將養子分戶開戶之檔銷毀仍給與原主子孫為奴 \\n 337.02 \\n 凡奴僕首告家主者雖所告皆實亦必將首告之奴僕仍照律從重治罪 \\n 337.03 \\n 凡旗下家奴告主犯該徒罪者即於所犯附近地方充配不准枷責完結俟徒限滿日照例官賣將身價給還原主 \\n 『律』338.00子孫違犯教令 \\n 凡子孫違犯祖父母父母教令及奉養有缺者杖一百[謂教令可從而故違家道堪奉而故缺者須祖父母父母親告乃坐] \\n 條例 \\n 338.01 \\n 子貧不能營生養贍父母因致父母自縊死者杖一百流三千里 \\n 338.02 \\n 凡呈告觸犯之案除子孫實犯毆詈罪干重辟[按斬決絞決]及僅止違犯教令者[按杖一百]仍各依律例分別辦理外其有祖父母父母呈首子孫懇求發遣及屢次違犯觸犯者即將被呈之子孫實發煙瘴地方充軍旗人發黑龍江當差如有祖父母父母將子孫及子孫之婦一併呈送者將被呈之婦與其夫一併僉發安置 \\n 338.03 \\n 凡子孫有犯姦盜祖父母父母並未縱容因伊子孫身犯邪淫憂忿戕生或被人毆死及故殺害者堩擬絞立決如祖父母父母縱容袒護後經發覺畏罪自盡者將犯姦盜之子孫改發雲貴兩廣極邊煙瘴充軍被人毆死或謀故殺害者將犯姦盜之子孫擬絞監候如祖父母父母教令子孫犯姦犯盜後因發覺畏罪自盡者將犯姦盜之子孫杖一百徒三年被人毆死或謀故殺害者將犯姦盜之子孫杖一百流三千里若子孫罪犯應死及謀故人事情敗露致祖父母父母自盡者即照各本犯罪名擬以立決子孫之婦有犯悉與子孫同科 \\n 『律』339.00見禁囚不得告舉他事 \\n 1凡被囚禁不得告舉他[人之]事其為獄官獄卒非理陵虐者聽告若應囚禁被問更首[己之]別事有干連之人亦合准首依法推問科斷 \\n 2其年八十以上十歲以下及篤疾者若婦人除謀反叛逆子孫不孝或己身及同居之內為人盜詐侵奪財產及殺傷之類聽告餘並不得告[以其罪得收贖恐故意誣告害人]官司受而為理者笞五十[原詞立案不行] \\n 條例 \\n 339.01 \\n 年老及篤疾之人除告謀反叛逆及子孫不孝聽自赴官陳告外其餘公事許令同居親屬通知所告事理的實之人代告誣告者罪坐代告之人 \\n 『律』340.00教唆詞訟 \\n 凡教唆詞訟及為人作詞狀增減情罪誣告人者與犯人同罪[至死者減一等]若受雇誣告人者與自誣告同[至死者不減等]受財者計贓以枉法從重論其見人愚而不能伸冤教令得實及為人書寫詞狀而罪無增減者勿論[姦夫教令姦婦誣告其子不孝依謀殺造意律] \\n 條例 \\n 340.01 \\n 代人捏寫本狀教唆或扛幫赴京及赴督撫並按察司官處各奏告強盜人命重罪不實並全誣十人以上者俱問發近邊充軍 \\n 340.02 \\n 凡將本狀用財雇寄與人赴京奏訴者並受雇受寄之人俱發近邊充軍贓重者從重論 \\n 340.03 \\n 凡民人投充旗下及賣身後或代伊親屬具控或將民籍舊事具控者概不准理 \\n 340.04 \\n 訟師教唆詞訟為害擾民該地方官不能查拏禁緝者如止係失於覺察照例嚴處若明知 \\n 不報經上司訪拏將該地方官照姦棍不行查拏例交部議處 \\n 340.05 \\n 凡雇人誣告者除受雇之人仍照律治罪外其雇人誣告之人照設計教誘人犯法律與犯法人同罪 \\n 340.06 \\n 審理詞訟究出主唆之人除情重贓多實犯死罪及偶為代作詞狀情節不實者俱各照本律查辦外若係積慣訟棍串通胥吏播弄鄉愚恐嚇詐財一經審實即依棍徒生事擾害例問發雲貴兩廣極邊煙瘴充軍 \\n 340.07 \\n 坊肆所刊訟師秘本如驚天雷相角法家新書刑臺秦鏡等一切搆訟之書盡行查禁銷毀不許售賣有仍行撰造刻印者照淫詞小說例杖一百流三千里將舊書復行印刻及販賣者杖一百徒三年買者杖一百藏匿舊板不行銷毀減印刻一等治罪藏匿其書照違制律治罪其該管柣察各官分別准數交部議處 \\n 340.08 \\n 凡欽差馳審重案如果審出虛誣除赴京捏控之人照誣告例治罪外其有無訟師唆使扛幫情節原審大臣即就案嚴行跟究按例分別問擬失察之地方官從重議處如無此種情弊亦即隨案聲明 \\n 340.09 \\n 教唆詞訟誣告人之案如原告之人並未起意誣告係教唆之人起意主令者以主唆之人為首聽從控告之人為從如本人起意欲告而教唆之人從旁慫恿者依律與犯人同罪有贓者依計贓以枉法從其重者論[若僅止從旁談論是非並非唆令控告者科以不應重杖不得以教唆論] \\n 340.10 \\n 內外刑名衙門務擇里民中之誠實識字者考取代書凡有呈狀皆令其照本人情詞據實謄寫呈後登記代書姓名該衙門驗明方許收受無代書姓名即嚴行查究其有教唆增減者照律治罪 \\n 340.11 \\n 凡審理誣控案件不得率聽本犯捏稱倩過路不識姓名人書寫呈詞務須嚴究代作詞狀唆訟之人指名查拏依例治罪 \\n 340.12 \\n 凡有控告事件者其呈詞俱責令自作不能自作者准其口訴令書吏及官代書據其口訴之詞從實書寫如有增減情節者將代書之人照例治罪其唆訟棍徒該管地方官實力查拏從重究辦 \\n 『律』341.00軍民約會詞訟 \\n 1凡軍人有犯人命管軍衙門約會有司檢驗歸問若姦盜詐偽戶婚田土鬥毆與民相干事務必須一體約問與民不相不者從本管軍職衙門自行追問其有占12不發首領官吏[以違令論]各笞五十 \\n 2若管軍官越分輒受民訟者罪亦如之 \\n 條例 \\n 341.01 \\n 在外軍民詞訟除叛逆機密重事許提鎮副參遊守等官接受會同有司追問外其餘不許濫受凡戶婚田土鬥毆人命一應詞訟悉赴該管衙門告理軍衛有司不係掌印官不許接受詞訟 \\n 341.02 \\n 緝捕官役惟於京城內外察訪不軌妖言人命強盜重事其餘軍民詞訟及在外事情俱不許干預 \\n 341.03 \\n 凡旗人謀故鬥殺等案仍照例令地方官會同理事同知審擬外其自盡人命等案即令地方官審理如果情罪已明供證已確免其解犯仍由同知衙門核轉倘恃旗狡賴不吐實供將案內無辜牽連人等先行摘釋止將要犯解赴同知衙門審明如該同知事外苛駮借應質名色濫差提擾該上司柆即題參 \\n 341.04 \\n 凡各省理事廳員除旗人犯命盜重案仍照例會同州縣審理外其一切田土戶婚債負細事赴本州縣呈控審理曲在民人照常發落曲在旗人錄供加看將案內要犯審解該廳發落至控告在官人犯不論原被經州縣兩次拘傳別無他故抗不到案者將情虛逃避之犯嚴拏治罪 \\n 341.05 \\n 各處理事同知遇有逃人案件並旗人與民人爭角等事俱行審理不必與旗員會審 \\n 341.06 \\n 川省濾州土流接壤地方倘有詞訟照軍民約會之例令該州同與該土司公同核報 \\n 341.07 \\n 八旗案件俱交刑部辦理該旗有應參奏者仍行參奏 \\n 『律』342.00官吏詞訟家人訴 \\n 凡官吏有爭論婚姻錢債田土等事聽令家人告官對理不許公文行移違者笞四十 \\n 『律』343.00誣告充軍及遷徙 \\n 1凡誣告充軍者照所誣地里遠近抵充軍役 \\n 2若官吏故失出入人軍罪者以故失出入人流罪論 \\n 3若誣告人罪應遷徙者於比流減半准徒二年上加所誣罪三等並入所得杖罪通論[凡徒二年者應杖八十今加誣告罪三等流二千里應得杖一百之罪並論決之]"}
{"章节": "刑律-受贓", "正文": "刑律-受贓 \\n  \\n 『律』344.00官吏受財 \\n 1凡官吏[因枉法不枉法事]受財者計贓科斷無祿人各減一等官追奪除名吏罷役[贓止一兩]俱不敘用 \\n 2說事過錢者有祿人減受錢人一等無祿人減二等[如求索科歛嚇詐等贓及事後受財過付者不用此律]罪止杖一百徒二年[照遷徙比流減半科罪]有贓者[過錢而又受錢]計贓從重論[若贓重從本律]有祿人[凡月俸一石以上者]枉法贓各主者通算全科[謂受有事人財而袖法處者受一人財固全科如受十人財一時事發通算作一處亦全科其罪若犯二事以上一主先發已經論決其他後發雖輕若等亦並論之] \\n 一兩以下杖七十 \\n 一兩至五兩杖八十 \\n 一十兩杖九十 \\n 一十五兩杖一百 \\n 二十兩杖六十徒一年 \\n 二十五兩杖七十徒一年半 \\n 三十兩杖八十徒二年 \\n 三十五兩杖九十徒二年半 \\n 四十兩杖一百徒三年 \\n 四十五兩杖一百流二千里 \\n 五十兩杖一百流二千五百里 \\n 五十五兩杖一百流三千里 \\n 八十兩[實]絞[監候] \\n 不枉法贓各主者通算折半科罪[雖受有事人財判斷不為袖法者如受十人財一時事發通算作一處折半科罪一主者亦折半科罪准半折者皆依此] \\n 一兩以下杖六十 \\n 一兩之上至一十兩杖七十 \\n 二十兩杖八十 \\n 三十兩杖九十 \\n 四十兩杖一百 \\n 五十兩杖六十徒一年 \\n 六十兩杖七十徒一年半 \\n 七十兩杖八十徒二年 \\n 八十兩杖九十徒二年半 \\n 九十兩杖一百徒三年 \\n 一百兩杖一百流二千里 \\n 一百一十兩杖一百流二千五百里 \\n 一百二十兩杖一百流三千里 \\n 一百二十兩以上[實]絞[監候] \\n 無祿人[凡月俸不及一石者]枉法[扶同聽行及故縱之類]不枉法一百二十兩以上罪止杖一百流三千里 \\n 條例 \\n 344.01 \\n 各部院衙門書辦有輒敢指稱部費招搖撞騙干犯國憲非尋常犯贓可比者發覺審實即行處斬為從知情朋分銀兩之人照例發往雲貴兩廣煙瘴少輕地方嚴行管束 \\n 344.02 \\n 凡在官人役取受有事人財律無正條者果於法有枉縱俱以枉法計贓科罪若屍親鄰證等項不係在官人役取受有事人財各依本等律條科斷不在枉法之律 \\n 344.03 \\n 內外大小衙門蠹役恐嚇索詐貧民者計贓一兩以下杖一百一兩至五兩杖一百加枷號一個月六兩至一兩杖一百徒三年計贓在十兩以上者發近邊充軍至一百二十兩者照枉法擬絞為從分贓並減一等其或索詐貧民致令賣男鬻女者十兩以下亦照例充發為從分贓者不計贓並杖一百徒三年如有嚇詐致斃人命不論贓數多寡擬絞監候若係拷打身死者照故殺律擬斬監候為從並減一等 \\n 344.04 \\n 白役詐贓逼命之案除將白役照例擬抵外如正役知情同行在場幫索及正役雖未同行而主使詐贓者俱發極邊足四千里充軍若正役僅止知情同行並無嚇逼情事者仍照例杖一百流三千里其並未主使詐贓亦未知情同行但於事後分贓即於白役死罪上減二等杖一百徒三年贓多者計贓從重論若並未分贓及白役詐贓並未致斃人命者仍照私帶白役例責革加枷號兩個月 \\n 344.05 \\n 縣總里書如犯贓入己者照衙役犯贓擬罪保人歇家串通衙門行賄者照不係在官人役取受有事人財科斷 \\n 344.06 \\n 凡正身衙役違禁私帶白役者並杖一百革役如白役犯贓照衙役犯贓例治罪正身衙役知情同行者與同罪不知情不同行者不坐 \\n 344.07 \\n 司道府州縣等官不時察訪衙蠹申報該督撫究擬若該管官員不行察報經督撫上司訪拏或別經發覺者照徇庇例交該部議處如督撫不行訪參者亦交該部議處其訪拏衙蠹並贓私數目仍應年底造冊題報 \\n 344.08 \\n 直省書役年滿缺出遵例召募有暗行頂買索取租銀者缺主照枉法受財律計贓定擬至八十兩者絞頂缺之人照以財行求律至五百兩者杖一百徒三年出結人等依不應重律杖八十該管官員交部議處儻該督撫陽奉陰違亦照例議處其年滿考職時務令填寫並無假姓冒籍字樣方准收考若有冒籍冒名等弊事發者革去職銜杖一百不能稽察之該管等官俱交部議處至各衙門一切案件若假手書吏以致定稿時高下其手駁詰不已有贓者照枉法受財律科罪無贓者依不應重律杖杖八十革役該管官員照例該處如該督撫不行題參亦交部議處 \\n 344.09 \\n 凡各衙門書吏差役如有舞文作弊藉案生事擾民者係知法犯法俱照平人加一等治罪受財者計贓從重論 \\n 344.10 \\n 書吏舞文作弊其知情不首之經承貼寫俱照本犯罪減一等發落如有將書吏情弊查出舉首三次者係書吏不論己未期滿准其考職即用如係貼寫准其與期滿之書吏一體考職儻有不肖之徒希圖考職及懷挾私讎妄行出首者照誣告律從重治罪 \\n 344.11 \\n 凡上司經過屬員呈送下程及供應夫馬車輛一切陋規俱行革除如屬員仍有供應上司仍有勒索者俱革職提問若督撫不行題參照例議處其上司隨役家人私自索取本官不知情者照例議處如知情故縱罪坐本官照求索所部財物律治罪其隨役家人照在官求索無祿人減一等律治罪並許被索之屬員據實詳揭若屬員因需索濫行無應及上司因不迎送供應別尋他事中傷屬員者將屬賀及各上司照例分別議處 \\n 344.12 \\n 督撫司道各上司差役擾害鄉民許州縣查拏並許被害人呈告將該役照例治罪 \\n 344.13 \\n 官吏婪贓審係枉法入己者雖於限內全完不准減等如審無入己各贓並坐贓致罪者果能於限內全完仍照那移虧空錢糧之犯准其減免外其因事受財入己審明不枉法及律載准枉法不枉法論等贓果於一年限內全完死罪減二等發落流徒以下免罪若不完再限一年勒追全完者死罪及流徒以下各減一等發落如不完流徒以下即行發配死罪人犯監禁堩再限一年著追三年限外不完死罪人犯永遠監禁全完者奏明請旨堩照二年全完減罪一等之例辦理 \\n 344.14 \\n 各衙門差役逼斃人命之案訊無詐贓情事但經藉差倚勢陵虐嚇逼致令忿迫輕生者為首杖一百流三千里其差役子姪親屬私代辦公逼斃人命除訊係詐贓起釁仍照蠹役詐贓斃命例一體問擬外若非釁起詐贓為首實發雲貴兩廣極邊煙瘴充軍至差役有因索詐不遂將奉官傳喚人犯私行羈押拷打陵虐者為首枷號兩箇月實發雲貴兩廣極邊煙瘴充軍其僅止私行羈押並無拷打陵虐情事為首杖一百徒三年為從各減一等 \\n 『律』345.00坐贓致罪[集解「坐贓非實贓謂因贓致罪也」] \\n 凡官吏人等非因[枉法不枉法之]事而受[人之]財坐贓致罪各主者通算折半科罪與者減五等[謂如被人盜財或毆傷若賠償及醫藥之外因而受財之類各主者並通算折半科罪為兩相和同取與故出錢人減受錢人罪五等又如擅科歛財物或多收少徵如收錢糧稅糧斟面及撿踏災傷田糧與私造斛斗秤尺各律所載雖不入己或造作虛費人工物料之類凡罪由此贓者皆名為坐贓致罪官吏坐贓若不入己者擬還職役出錢人有規避事重者從重論] \\n 一兩以下笞二十 \\n 一兩之上至十兩笞三十[集解「自此每十兩加一等」] \\n 二十兩笞四十 \\n 三十兩笞五十 \\n 四十兩杖六十 \\n 五十兩杖七十 \\n 六十兩杖八十 \\n 七十兩杖九十 \\n 八十兩杖一百徒一年[隼解「自八十兩至九十兩九錢俱止杖一百直至百兩方入徒」] \\n 一百兩杖六十徒一年 \\n 二百兩杖七十徒一年半[集解「自此每百兩加一等罪止於滿徒」] \\n 三百兩杖八十徒二年 \\n 四百兩杖九十徒二年半 \\n 五百兩罪止杖一百徒三年[以坐贓非實贓故至五百兩罪止徒三年] \\n 『律』346.00事後受財[原在事後故別於受財律] \\n 凡[官吏]有[承行之]事先不許財事過之後而受財事若枉斷者准枉法論事不枉斷者准不枉法論[無祿人各減有祿人一等風憲官吏仍加二等若所枉重者仍從重論官吏俱照例為民但不追奪誥敕律不言出錢過錢人之罪問不應從重可也] \\n 『律』347.00官吏聽許財物[原未接受故別於事後受財律] \\n 凡官吏聽許財物雖未接受事若枉者准枉法論事不枉者准不枉法論各減[受財]一等所枉重者各從重論[必自其有顯跡有數目者方坐凡律稱准者至死減一等雖滿數亦罪止杖一百流三千里此條既稱准枉法論又稱減一等假如聽許准枉法贓滿數至死減一等杖一百流三千里又減一等杖一百徒三年方合律此正所謂犯罪得累減也此明言官吏則其餘雖在官之人不用此律] \\n 條例 \\n 347.01 \\n 聽許財物若甫經口許贓無確據不得概行議追如所許財物封貯他處或寫立議單文券或交與說事之人應向許財之人追取入官若本犯有應得之罪仍照律科斷如所犯本輕或本無罪但許財營求者止問不應重律其許過若干實交若干者應分別已受未受數目計贓並所犯情罪從重科斷已交之贓在受財人名下著追未交之財仍向許財人名下著追 \\n 『律』348.00有事以財請求 \\n 凡諸人有事以財行求[官吏欲]得枉法者計所與財坐贓論若有避難就易所枉[法之罪]重[於與財]者從重論[其贓入官]其官吏刁蹬用強生事逼抑取受者出錢人不坐[「避難就易」謂避難當之重罪就易受之輕罪也若他律避難則指難解錢糧難捕盜賊皆是] \\n 條例 \\n 348.01 \\n 凡有以財行求及說事過錢者審實皆計所與之贓與受財人同科仍分有祿無祿有祿人概不減等無祿人各減一等其行求說事過錢之人如有首從者為首照例科斷為從有祿人聽減一等無祿人聽減二等如抑勒詐索取財者與財人及說事過錢人俱不坐至於別項餽送不係行求仍照律擬罪 \\n 348.02 \\n 姦徒得受正兇賄賂挺身到官頂認審係案外之人在外省業已招解臬司在京業經法司會審已屬成招定罪幾致正兇漏網者俱照本犯徒流斬絞之罪一例全科若正兇放而還獲及逃囚自死者頂兇之犯照本罪減一等其行賄本犯除應立決者毋庸另議外原犯應入情實者擬為立決應入緩決者秋審時擬入情實原犯軍流等罪照軍流脫逃改調例加等調發徒杖以下按律各加一等如尚未成招罪未議定旋即破案者行賄兇犯仍照原犯罪名問擬受賄頂兇者減正犯罪二等至同案之犯代認重傷致脫本犯罪名已招解者減正犯罪一等若原犯本罪重於所減之罪或相等者各加本罪一等未招解者仍照本罪科斷行賄兇犯堩各照原犯罪名定擬教誘頂兇者與犯人同罪計贓重者行賄頂兇教誘各犯無論案內案外已未成招堩以枉法贓從其重者論照例與受同科說合過錢者各減頂兇之犯罪一等受財重者准枉法贓從重論如有子犯罪而父代認其子除罪應立決者毋庸另議外如犯應斬絞監候者俱擬以立決軍流徒罪各以次遞加 \\n 『律』349.00在官求索借貸人財物 \\n 1凡監臨官吏挾勢及豪強之人求索借貸所部內財物並計[索借之]贓准不枉法論強者准枉法論財物給主[無祿人各減有祿人一等] \\n 2若將自己物貨散於部民及低價買物多取價利者並計餘利准不枉法論強者准枉法論物貨價錢並入官給主[賣物則物入官而原得價錢給主買物則物給主而所用之價入官此下四條蓋指監臨官吏而豪強亦包其中] \\n 3若於所部內買物不即支價及借衣服器玩之屬各經一月不還者並坐贓論[仍追物還主] \\n 4若私借用所部內馬牛駝鸁驢及車船碾磨店舍之類各驗日計雇賃錢亦坐贓論追錢給主[計其犯時雇工賃直雖多不得過其本價]若接受所部內餽送土宜禮物受者笞四十與者減一等若因事[在官]而受者計贓以不枉法論其經過去處供餽飲食及親故餽送者不在此限 \\n 5其出使人於所差去處求索借貸賣買多取價利及受餽送者並與監臨官吏罪同 \\n 6若去官而受舊部內財物及求索借貸之屬各減在官時三等 \\n 條例 \\n 349.01 \\n 凡外任旗員該旗都統參領等官有於出結時勒索重賄及得缺後要挾求助或該旗本管王貝勒及門上人等有勒取求索等弊許本官據實密詳督撫轉奏倘督撫瞻顧容隱許本官直揭都察院轉為密奏倘不為奏聞許各御史據揭密奏 \\n 349.02 \\n 文武職官索取土官外國猺獞財物犯該徒三年以上者俱發近邊充軍 \\n 349.03 \\n 雲貴兩廣四川湖廣等處流官擅自科斂土官財物僉取兵夫徵價入己強將貸物發賣多取價利贓至該徒三年以上者俱發近邊充軍若買賣不曾用強及贓數未至滿徒者按律計贓治罪其科斂財物明白公用僉取兵夫不曾徵價者照常發落 \\n 349.04 \\n 曲蠻黎童等僻處外地之人並改土歸流地方如該管官員有差遣兵役騷擾逼勒科派供應等弊因而激動番蠻者照引惹邊釁例從重治罪 \\n 349.05 \\n 凡出差巡察之員所到州縣地方如有收受門包與者照鑽營請託例治罪受者照婪贓納賄例治罪該督撫不行查察交部議處 \\n 349.06 \\n 各上司如有勒薦長隋及幕賓者許屬員揭報將勒薦之上司照例革職如長隨鑽營上司引薦在各衙門招搖撞騙財物者照衙蠹役恐嚇索詐十兩以上例計贓治罪幕賓鑽營引薦事後收受為事人禮物尚非舞弊詐財者計贓以不枉法論照衙門書吏加等例治罪如倚仗聲勢欺壓本官舞弊詐財者亦照蠹役詐贓例計贓治罪如鑽營引薦別無情弊但盤踞屬員衙門者幕賓照書役年滿不退例杖一百長隨枷號一箇月杖一百各遞回原籍分別發落其屬員徇隱不行揭報者照例革職若屬員營求上司因所薦幕賓長隨有勾通行賄等弊照例分別議處治罪 \\n 349.07 \\n 長隨求索嚇詐得財舞弊者照蠹役詐贓例治罪並照竊盜例初犯以贓犯二字刺臂再犯刺面其有牽詐婪贓託故先期預遁及本官被參後聞風遠颺者拏獲之日照到官後脫逃例各加二等治罪仍追原贓其各衙門現任大小官員如有收用犯案刺字長隨者交部議處 \\n 349.08 \\n 各省府州縣等衙門除日用零星需用食物准其於本地方照市價平買外其餘需用布疋紬緞一切貨物等項或由本籍攜帶或在鄰境買用毋得於管轄地方濫行賒買該管上司仍隨時稽察如有仍在本境賒欠等弊即嚴參究治 \\n 『律』350.00家人求索 \\n 凡監臨官吏家人[兄弟子姪奴僕皆是]於所部內取受[所]求索借貸財物[依不枉法]及役使部民若買賣多取價利之類各減本官[吏]罪二等[分有祿無祿須確係求索借貸之項方可依律減等若因事受財仍照官吏受財律定罪不准減等]若本官[吏]知情與同罪不知者不坐 \\n 條例 \\n 350.01 \\n 執事大臣不行約束家人致令私向所管人等往來交結借貸者一經發覺將伊主一併治罪 \\n 『律』351.00風憲官吏犯贓 \\n 凡風憲官吏受財及於所按治去處求索借貸人財物若賣買多取價利及受餽送之類各加其餘官吏[受財以下各款]罪二等[加罪不得加至於死如枉法贓須至八十兩方坐絞不枉法贓須至一百二十兩之上方坐絞風憲吏無祿者亦就無祿枉法不枉法本律斷其家人如確係求索借貸得減本官所加之罪二等若因事受財不准減等本官知情者與同罪不知者不坐] \\n 『律』352.00因公科歛[明律目「公」下有「擅」字] \\n 1凡有司官吏人等非奉上司明文因公擅自科歛所屬財物及管軍官吏科歛軍人錢糧賞賜者[雖不入己]杖六十贓重者坐贓論入己者並計贓以枉法論[無祿人減有祿人之罪一等至一百二十兩絞監候] \\n 2其非因公務科歛人財物入己者計贓以不枉法論[無祿人罪止杖一百流三千里]若餽送人者雖不入己罪亦如之 \\n 條例 \\n 352.01 \\n 凡京城及外省衙門不許罰取紙答筆墨銀硃器皿錢穀銀兩等項違者計贓論罪若有指稱修理不分有無罪犯用強科罰米穀至五十石銀至二十兩以上絹帛貴細之物直銀二十兩以上者事發交部照例議處 \\n 352.02 \\n 江南江西湖廣地方及黃運兩河遇有公事該督撫查實題請定奪不許輒派商捐儻地方官有私行勒派者即行題參治罪該督撫失於覺察一併交部議處 \\n 『律』353.00剋留盜贓 \\n 凡巡捕官已獲盜賊剋留贓物不解官者笞四十入己者計贓以不枉法論仍將其[所剋之]贓併[解過贓通]論盜罪若軍人弓兵有犯者計贓雖多罪止杖八十[仍併贓以論盜罪] \\n 條例 \\n 353.01 \\n 胥捕侵剝盜贓者計贓照不枉法律從重科斷 \\n 『律』354.00私受公侯財物 \\n 凡內外武官不得於私下或明白接受公侯伯所與金銀段疋衣服糧米錢物若受者杖一百罷職發邊遠充軍再犯處死公侯與者初犯再犯免罪三犯奏請區處若奉命征討與者受者不在此限[或絞或斬律無明文但初犯充軍即流罪也再犯加至監候絞以其干係公侯伯應請自上裁]"}
{"章节": "刑律-詐偽", "正文": "刑律-詐偽 \\n  \\n 『律』355.00詐為制書[詐為以造作之人為首從坐罪轉相謄寫之人非是] \\n 1凡詐為[原無]制書及增減[原有]者[已施行不分首從]皆斬[監候]未施行者[為首]絞[監候][為從者減一等]傳寫失錯者[為首]杖一百[為從者減一等] \\n 2詐為六部都察院將軍督撫提鎮守禦緊要隘口衙門文書套畫押字盜用印信及將空紙用印者[必盜用印方坐]皆絞[監候][不分首從未施行者為首減一等為從又減一等] \\n 3[詐為]察院布政司按察司府州縣衙門[印信文書]者[為首]杖一百流三千里[詐為]其餘衙門[印信文書]者[為首]杖一百徒三年[為從者減一等]未施行者各[分首從]減一等若有規避事重[於前事]者從重論[如詐為出脫人命以規避抵償當從本律科斷之類] \\n 4其[詐為制書文書已施行及制書文書所至之處]當該官司知而聽行各與同罪[至死減等]不知者不坐[一將印信空紙捏寫他人文書投遞官司害人者依投匿名文書告言人罪者律盜用欽給關防與印信同有例] \\n 條例 \\n 355.01 \\n 詐為六部等衙門文書依律問斷外若詐為察院布政司按察司府州縣及其餘衙門文書誆騙科歛財物者問發近邊充軍 \\n 355.02 \\n 凡詐為各衙門文書盜用印信者不分有無押字依律坐罪若止套畫押字各就所犯事情輕重查照本等律條科斷其詐為六部各司軍衛各所交書者俱與其餘衙門同科 \\n 355.03 \\n 通政使司大理寺鹽運司部屬各管軍所仍照其餘衙門擬斷若情犯深重者聽臨時查照比依何衙門具由奏請定奪 \\n 『律』356.00詐傳詔旨[詐傳以傳出之人為首從坐罪轉相傳說之以非是] \\n 1凡詐傳詔旨[自內而出]者[為首]斬[監候][為從者杖一百流三千里詐傳]皇后懿旨皇太子令旨者[為首]絞[監候][為從者杖一百流三千里] \\n 2若詐傳一品二品衙門官言語於各[屬]衙門分付公事[自]有所規避者[為首]杖一百徒三年三品四品衙門官言語[有所規避]者[為首]杖一百五品以下衙門官言語者杖八十為從者各減一等若得財[而詐傳無礙於法]者計贓以不枉法因[得財詐傳]而[變]動事[情枉]曲法[度]者以枉法各[以枉法不枉法贓罪與詐傳規避本罪權之]從重論 \\n 3其[詐傳詔旨品官言語所至之處]當該官司知而聽行各與同罪[至死減一等]不知者不坐 \\n 4若[內外]各衙門追究錢糧鞫問刑名公事當該官吏將奏准合行[免追免問]事理妄稱奉旨追問者[是亦詐傳之罪]斬[監候] \\n 『律』357.00對制上書詐不以實 \\n 1凡對制[敷陳]及奏事[有職業該行而啟奏者與]上書[不係本職而條陳時務者]詐[妄]不以實者杖一百徒三年[其對奏上書]非密[謂非謀反大逆等項]而妄言有密者加一等 \\n 2若奉制推按問事[轉]報上不以實者杖八十徒二年[若徇私曲法而所報不實之]事重[於杖八十徒二年]者以出入人罪論 \\n 條例 \\n 357.01 \\n 發遣軍流人犯在配所遣人呈遞封章條陳事務者無論所言有無可採原犯軍流加一等調發原犯極邊煙瘴充軍者發新疆給官兵為奴原犯遣罪在配用重枷枷號六箇月如因呈遞封章另犯應死罪名仍各從其重者論其受雇代遞之人照為從律減本犯罪一等擬杖一百徒三年計贓重者准竊盜賊科斷 \\n 『律』358.00偽造印信時憲書等 \\n 凡偽造諸衙門印信及時憲書[起船起馬]符驗茶鹽引者[為首雕刻]斬[監候][為從者減一等杖一百流三千里]有能告捕者官給賞銀五十兩偽造關防印記者[為首]杖一百徒三年告捕者官給賞銀三十兩為從及知情行用者各減一等[「各」字承上二項而言]若造而未成者[首從]各又減一等其當該官司知而聽行與同罪不知者不坐[即所重者文若有篆文雖非銅鑄亦可以假詐行事故形質相肖而篆文俱全者謂之偽造惟有其質而文不全者方謂之造而未成至於全無形質而惟描之於紙者乃謂之描摸也] \\n 條例 \\n 358.01 \\n 凡有偽造諸衙門印信及欽給關防事關軍機冒支錢糧假冒官職大干法紀者俱擬斬立決為從者擬絞監候若非關軍機錢糧假官等弊止圖誆騙財物為數多者俱照律擬斬監候為從者杖一百流三千里若誆騙財物為數無多銀不及十兩錢不及十千者為首雕刻者杖一百流三千里為從及知情行用各減一等[按斬決一層斬候一層滿流一層上層較律加重下層又較律從輕]其偽造關防印記誆騙財物為數多者將為首雕刻之人發雲貴兩廣煙瘴少輕地方[按煙瘴少輕即極邊足四千里也例內有已改者亦有尚仍其舊者堩應修改一律]若為數無多為首者仍照律徒三年為從及知情行用者各減一寺其造而未成者又各減一等若描摹印信行使誆騙財物犯該徒罪以上者問發邊遠充軍其為數無多犯該徒罪以下者各計贓以次遞減[四十兩杖一百徒三年三十兩杖九十徒二年半二十兩杖八十徒二年一十兩杖七十徒一年半一兩以下杖六十徒一年不得財者罪止杖一百] \\n 358.02 \\n 凡盜用總督巡撫提學兵備屯田水利等官欽給關防俱照各官本衙門印信擬罪若盜及棄毀偽造悉與印信同科 \\n 358.03 \\n 偽造假印之案如起意者自行雕刻或他人同謀分贓代為雕刻者將起意之人與雕刻之人共以為首論案內為從者減一等若僅受些微價值代為私雕並無同謀分贓情事者以起意之人為首雕刻之人為從與案內為從者並減首犯罪一等 \\n 358.04 \\n 偽造印信之案如假印形質已具篆文字體已成僅止筆畫少缺但經行用得財為數多者分別首從擬以斬候滿流即為數無多亦分別首從照例擬以流徒甫經雕刻尚未行用者各減得財一等若篆文筆畫實未齊全又未誆騙得財方以造而未成科斷其偽造關防印記者亦照此分別首從各按本例辦理 \\n 『律』359.00私鑄銅錢 \\n 1凡私鑄銅錢者絞[監候]匠人罪同為從及知情買使者各減一等告捕者官給賞銀五十兩里長知而不首者杖一百不知者不坐 \\n 2若將時用銅錢剪錯薄小取銅以求利者杖一百 \\n 3若[以銅鐵水銀]偽造金銀者杖一百徒三年為從及知情買使者各減一等[金銀成色不足非係假造不用此律] \\n 條例 \\n 359.01 \\n 凡各省拏獲私鑄之案不論砂瞉銅錢核其所鑄錢數至十千以上或雖不及十千而私錢不止一次後經發覺者為首及匠人俱擬以斬候為從及知情買使者俱發新疆給官兵為奴如受些微雇值挑水打炭及停工散局之後貪其價賤偶為買使者照為從遣罪上減一等杖一百徒三年其鑄錢不及十千者首犯匠人俱發新疆給官兵為奴為從及知情買使並受雇之犯各照鑄錢十千以上從犯之罪遞減一等其房主鄰佑總甲十家長知而不拏獲舉首者杖一百徒三年若並不知情但失於查察者杖一百或有空房別舍誤借匪人一有見聞立即驅逐未經首捕者果未在場亦未受賄縱容俱以不知情科斷官船戶夾帶私錢者杖一百徒三年同船之人知情不稟首杖八十若私鑄未成畏罪中止者首犯與匠人俱改發足四千里充軍[仍迴避雲貴等省出產銅鉛地方]其雇令挑水打炭燒火之人及房主鄰佑十家長知而不拏獲舉首者俱杖八十徒二年不知情者不坐方造器具尚未鑄錢被獲審實將起意為首並同夥商謀之人堩杖一百流三千里湊錢入夥者照為從減一等律杖一百徒三年凡失察之該地方官及押船官不實力訪拏別經發覺交部照例分別議處 \\n 359.02 \\n 凡各省拏獲銷燬制錢及將制錢翦邊圖利之犯審實將為首者擬以斬決家產入官為從者絞決仍令地方官設法密拏有能拏獲者地方官交部議敘失察者地方官及該管上司部分別議處其房主鄰佑總甲十家長等知情受賄代為隱匿者依為從例治罪但知情不首告並未分贓者照為從例減一等杖一百流三千里並未知情止於失察者俱杖一旦旁人首捕審實者官給賞銀五兩至私鑄之犯容有即係私銷私翦之人承審官拏獲案犯必先嚴究有無銷燬翦邊情事儻有確據即以私銷私翦例從重治罪 \\n 359.03 \\n 凡私鑄鉛錢如有夥黨鳩工大鑪廣鑄至十千文以上者為首匠人俱擬絞監候為從及知情買使者各減一等杖一百流三千里房主鄰佑總甲十家長等知而不首者俱杖八十徒二年其鎔化些須鉛斤鑄錢不及十千者為首及匠人俱發新疆給官兵為奴為從及知情買使並房主人等知而不首各依次遞減若房主人等僅止失於查察者俱杖八十至私鑄鉛錢未成將起意為首之犯杖一百流三千里為從及房主人等知而不首仍各依次遞減科斷不知情者不坐 \\n 359.04 \\n 凡將銀穵孔傾入銅鉛等物及用銅鉛等物傾成錠錁外用銀皮包好並銅鉛等物每兩內攙實銀二三四五錢不等偽造銀使用者堩照以銅鐵水銀偽造金銀律分別首從擬徒 \\n 359.05 \\n 凡用銅鐵錫鉛藥煮偽造假銀或騙人行使發覺為首者枷號兩箇月杖一百發雲貴兩廣煙瘴少輕地方為從及知情買使者枷號兩箇月流三千里至配所杖一百 \\n 359.06 \\n 姦徒假借前代古錢名色私鑄私販者照私鑄律一體分別治罪 \\n 359.07 \\n 拏獲私鑄如本犯問擬斬絞其知情分利之同居父兄伯叔與弟減本犯罪一等杖一百流三十里如本犯問擬發遣亦減一等杖一百徒三年雖經分利而實係並不知情者照本犯之罪減二等發落其父兄不能禁約者杖一百有能據實出首准予免罪本犯仍照律內得相容隱之親屬互相告言各聽如罪人本身自首法科斷 \\n 359.08 \\n 凡地方文武各官嚴拏私鑄務於山陬水濱人亦罕到及居民繁庶人煙稠密處所並宜差委妥練員役不時察訪查拏如遇有私鑄之事知情故縱者應照例治罪外其不知情者從前雖漫無覺察今但能拏獲不論年月遠近俱免其處分文官拏獲者並免同城武職之處分武職拏獲者亦免同城文官之處分交界之所此縣拏獲彼縣亦免處分至果能實心查拏者不論本管地方及別州縣准以拏獲之多寡交部量予議敘若該地方官不加意緝拏或係上司查出或被旁人告發俱仍照例處分 \\n 359.09 \\n 拏獲收買私錢及翦邊錢攙和行使並貨賣之案如收買攙和貨賣堩在十千以上者發各省駐防給官員兵丁為奴收買在十千以上攙和貨賣不及十千者於遣罪上減一等杖一百徒三年收買在十千以上尚未攙和貨賣者再減一等杖九十徒二年半收買及攙和貨賣堩不及十千者枷號一箇月杖一百收買不及十千尚未攙和貨賣者照不應重律杖八十 \\n 359.10 \\n 私鑄當十銅大錢照私鑄銅錢例分別定擬如經紀牙行人等於交易時不照錢面數目字樣任意折減及與鋪戶人等通同舞弊減成定價甚至造言煽誘抗不收使將為首阻撓者杖八十徒二年加枷號兩箇月隨同附和者杖六十徒一年加枷號一箇月堩先於犯事地方枷號示眾滿日起解 \\n 359.11 \\n 凡銷燬錢文之案除當十銅錢仍照銷燬制錢例定擬外如有存留各項停用當百當五十當五銅錢當十鐵錢鉛鐵制錢並不赴官售賣輒自銷燬者於銷制錢為首斬決為從絞決例上酌減一等為首發邊遠充軍為從杖一百流三千里 \\n 359.12 \\n 私鑄案內知情租給房屋之房主照例治罪房屋入官 \\n 『律』360.00詐假官 \\n 1凡[偽造憑答]詐[為]假官[及為偽答或將有故官員文憑而]假與人官者斬[監候]其知情受假官者杖一百流三千里[須有答付文憑方坐但憑答皆係與者所造故減等]不知者不坐 \\n 2若無官而[不曾假造憑答但]詐稱有官有所求為或詐稱官司差遣而捕人及詐冒[見任]官員姓名[有所求為]者杖一百徒三年[以上三項總重有所求為]若詐稱見任官子孫弟姪家人總領於按臨部內有所求為者杖一百為從者各加一等若得財者並計贓[各主者以一主為重]准竊盜[免刺]從重論[贓輕以詐科罪] \\n 3其當官司知而聽行與同罪不知者不坐 \\n 條例 \\n 360.01 \\n 凡雜職內有假冒頂替之人自行山首者革退回籍免其治罪 \\n 360.02 \\n 凡假冒皇親族屬姻黨家人在京在外巧立名色挾騙財物侵占地土并有禁山場攔當船隻掯要銀兩出入大小衙門囑託公事販賣制錢私鹽包攬錢糧假稱織造私開牙行擅搭橋梁侵漁民利者除實犯死罪[如詐冒假勢凌虐故殺鬥殺私鹽拒捕之類]外徒罪以上俱於所犯地方枷號一箇月發近邊充軍杖罪以下亦枷號一箇月發落若被害之人赴所在官司告訴不即受理及雖受理觀望逢迎不即問斷舉奏者各治以罪 \\n 360.03 \\n 假充大臣及近侍官員家人名目豪橫鄉村生事害民強占田土房屋招集流移住種者許所在官司拏問犯該徒罪以上者發近邊充軍杖罪以下枷號一箇月發落 \\n 360.04 \\n 凡各省各營食糧兵丁并有不食錢糧假冒營兵生事擾民及合夥挾制官司擾害地方者該地方官審明分別首從各照律例定擬如該管文武各官不行稽查轉報督撫提鎮不題參俱交該部照例分別議處 \\n 360.05 \\n 偽造憑答自為假官者偽造憑答並將有故官員憑答賣與他人者及買受憑答冒名赴任者俱擬斬監候知情說合者杖一百流三千里 \\n 360.06 \\n 凡無官而詐稱有官并冒稱見任官員姓名並未造有憑答但係圖騙一人圖行一事犯該徒罪以下者發近邊充軍犯該軍流遣罪者擬絞監候若假冒頂帶自稱職官止圖鄉里光榮無所求為亦無憑答者杖六十徒一年假冒生監頂帶者杖一百 \\n 360.07 \\n 凡未經考職書吏冒戴頂帽者照假冒職官例杖六十徒一年其有把持公事別情仍照本條按例從重究擬本管官及地方官失於查察或有意故縱分別議處 \\n 『律』361.00詐稱內使等官[官與事俱詐] \\n 1凡[為空]詐稱內使[近臣]內閣六科六部都察院監察御史按察司官在外體察事務欺詐官府煽惑人民者[雖無偽造答付]斬[監候]知情隨行者減一等[杖一百流三千里]其當該官司知而聽行與同罪[罪止杖一百流三千里]不知者不坐 \\n 2若[本無符驗]詐稱使臣乘驛者杖一百流三千里為從者減一等驛官知而應付者與同罪不知情失盤詰者笞五十其有符驗而應付者不坐[符驗係偽造有偽造符驗律係盜者依盜符驗律] \\n 條例 \\n 361.01 \\n 凡詐冒內官親屬家人等項名色恐嚇官司誆騙財物者除實犯死罪[如盜或偽造符驗或因嚇騙毆故殺死之類]外其餘枷號一個月發近邊充軍所在官司畏徇故縱不行擒拏者各治以罪 \\n 361.02 \\n 凡詐充各衙門差役假以差遣體訪事情緝捕盜賊為由占宿公館妄拏平人及搜查客船嚇取財物擾害軍民犯該徒罪以上者無論有無簽票枷號一個月發近邊充軍若審係捏造簽票執持鎖鍊所犯本罪未至擬徒但經恐嚇詐財者即照蠹役詐贓一例問擬仍各加枷號一個月未捏有簽票止係口稱奉差嚇唬者杖罪以下亦枷號一個月發落若計贓逾貫及雖未逾貫而被詐之人因而自盡者堩擬絞監候拷打致死及嚇詐忿爭毆故殺被詐之人者堩照罪人殺所捕人律擬斬監候為從各減一等如假差遣有偽造印信批文或以捕盜搶檢傷人按律應擬死罪者仍各從其重者論所在官司阿從故縱者各治以罪若被詐之人毆死假差者照擅殺罪人律擬絞監候至非被詐之人有與假差謀故鬥殺者仍各按本律科斷 \\n 『律』362.00近侍詐稱私行[官實而事詐] \\n 凡近侍之人在外詐稱私行體察事務煽惑人民者斬[監候][此詐稱係本官自詐稱非他人] \\n 『律』363.00詐為瑞應 \\n 1凡詐為瑞應者杖六十徒一年 \\n 2若有災祥之類而欽天監官不以實對者加二等 \\n 『律』364.00詐病死傷避事 \\n 1凡官吏人等詐稱疾病臨時避難[如難解之錢糧難捕之盜賊之類]者笞四十[如所避之]事重者杖八十 \\n 2若犯罪徒對故自傷殘者杖一百詐死者杖一百徒三年[傷殘以求免拷訊詐死以求免出官]所避事重[於杖一百及徒三年]者各從重論[如侵盜錢糧仍從侵盜重者論]若無避[罪之情但以恐嚇詐賴人]故自傷殘者杖八十其受雇倩為人傷殘者與犯人同罪因而致死者減鬥殺罪一等 \\n 3若當該官司知而聽行[謂知其詐病而准改差知其自殘避罪而准作殘疾知其詐死而准住提]與同罪不知者不坐 \\n 條例 \\n 364.01 \\n 各省獲罪之犯報稱病故者著該管官員出具印結並行文原籍地方官稽查倘有詐稱病故者分別從重治罪 \\n 364.02 \\n 凡未經到案之犯報稱病故該撫嚴飭地方官悉心確查取具甘結報部倘有捏報等情日後發覺將該地方官與該撫一併嚴加議處 \\n 『律』365.00詐教誘人犯法 \\n 凡諸人設計用言教誘人犯法及和同[共事故誘]令人犯法卻[自]行捕告或令人捕告欲求賞給或欲陷害人得罪者皆與犯法之人同罪[罪止杖流和同令人犯法看「令」字還是教誘人而又和同犯法也若止和同犯法則宜用自首律] \\n 條例 \\n 365.01 \\n 苗猺狑獞所住地方如有外來匪徒教誘犯法即視所犯之人如罪應擬杖者將教誘之人加一等治罪徒罪以上教誘之人比照住居苗寨教誘為亂例間發邊遠充軍犯該死罪者教誘之人與本犯一例擬以斬絞遇赦不宥失察之地方官照徇庇例議處隱諱故縱者照溺職例革職 \\n 365.02 \\n 凡土官延幕必將所延之姓名年籍通知專轄州縣確加查驗人果諯謹實非流棍加結通報方准延入[按此段言非私聘者]若知係犯罪之人私聘入幕並延請後縱令犯法者照職官窩匿罪人例革職如有私聘私就者即令專轄州縣嚴加驅逐[按此一段僅信私聘而未及犯法者以下專言犯法之罪]若土幕教誘犯法即視其所犯之輕重俱照匪徒教誘犯法加等例治罪敗露潛逃即行指拏重懲私聘之文武土官及失察之該管州縣交部分別議處 \\n 365.03 \\n 凡地方官有被參降革治罪之案嚴究幕友長隨書役等除犯詐贓誣拏等項罪有正條者仍照例辦理外其但係倚官滋事慫令妄為累及本官者各按本官降革處分上加一等如本官應降一級者將該犯杖七十降二級三級者以次遞加至革職者杖六十徒一年本官罪應擬徒者亦各以次遞加一等加至徒三年而止至總徒准徒軍流以上者堩與同罪徒罪以下將該犯遞回各原籍分別充徒管束永遠不准復充如有犯罪之後仍潛身該地欺瞞後任改易姓名復充者察實嚴加治罪 \\n 365.04 \\n 游手好閒不務本業之流自號教師演弄拳棒教人及投師學習並輪叉舞棍遍遊街市射利惑民者嚴行禁止如有不遵一經拏獲將本犯杖一百流三千里隨同學習者杖一百徒三年限滿遞籍嚴加管束如坊店寺院容留不報地保人等不行查拏堩照不應重筆杖八十地方文武各官失於覺察照例議處若訊明舊日曾學拳棒迨奉禁以後並未輾轉教人亦不遊街射利者免議"}
{"章节": "刑律-犯姦", "正文": "刑律-犯姦 \\n  \\n 『律』366.00犯姦 \\n 1凡和姦杖八十有夫者杖九十刁姦者[無夫有夫]杖一百 \\n 2強姦者絞[監候]未成者杖一百流三千里[凡問強姦須有強暴之狀婦人不能掙脫之情亦須有人知聞及損傷膚體毀裂衣服之屬方坐絞罪若以強合以和成猶非強也如一人強捉一人姦之行姦人問絞強捉問未成----流罪又如見婦人與人通姦見者因而用強姦之已係犯姦之婦難以強論依刁姦律] \\n 3姦幼女十二歲以下者雖和同強論 \\n 4其和姦刁姦者男女同罪姦生男女責付姦夫收養姦婦從夫嫁賣其夫願留者聽若嫁賣與姦夫者姦夫本夫各杖八十婦人離異歸宗財物入官 \\n 5強姦者婦女不坐 \\n 6若媒合容止[人在家]通姦者各減犯人[和刁]罪一等 \\n 7[如人犯姦已露而代]私和姦事者各減[和刁強]二等 \\n 8其非姦所捕獲及指姦者勿論若姦婦有孕[姦婦雖有據而姦夫則無憑]罪坐本婦 \\n 條例 \\n 366.01 \\n 凡職官及軍民姦職官妻者姦夫姦婦並絞監候若職官姦軍民妻者革職杖一百的決姦婦枷號一箇月杖一百其軍民相姦者姦夫姦婦各枷號一箇月杖一百其奴婢相姦不分一主各主及軍民與官員軍民之妾婢相姦者姦夫姦婦各杖一百 \\n 366.02 \\n 輪姦良人婦女已成之案審實照光棍例為首擬斬立決為從同姦者擬絞監候同謀未經同姦餘犯發黑龍江給披甲人為奴因而殺死本婦者首犯擬斬立決梟示為從同姦又幫同下手者擬斬立決同姦而未下手及下手而未同姦者堩擬絞立決其同謀而並未下手又未同姦者發黑龍江給披甲人為奴如致本婦自盡者首犯擬斬立決為從同姦之犯堩擬絞立決同謀未經同姦餘犯發黑龍江給披甲人為奴若夥謀輪姦未成審有實據者為首發黑龍江給披甲人為奴為從杖一百流三千里因而殺死本婦者首犯擬斬立決為從幫同下手者擬絞立決未經下手者發黑龍江給披甲人為奴如致本婦自盡者首犯斬監候為從發黑龍江給披甲人為奴 \\n 366.03 \\n 惡徒夥眾將良人子弟搶去強行雞姦者無論曾否殺人仍照光棍例為首者擬斬立決為從若同姦者俱擬絞監候餘犯發遣黑龍江給披甲人為奴其雖未夥眾因姦將良人子弟殺死及將未至十歲之幼童誘去強行雞姦者亦照光棍為首例斬決如強姦十二歲以下十歲以上幼童者擬斬監候和姦者照姦幼女雖和同強論律擬絞監候若止一人強行雞姦並未傷人擬絞監候如傷人未死擬斬監候其強姦未成並未傷人者擬杖一百流三千里如刃傷未死擬絞監候如和同雞姦者照軍民相姦例枷號一箇月杖一百儻有指稱雞姦誣害等弊審實依所誣之罪反坐至死減一等罪至斬決者照惡徒生事行兇例發極邊足四千里充軍 \\n 366.04 \\n 強姦十二歲以下幼女因而致死及將未至十歲之幼女誘去強行姦污者照光棍例斬決其強姦十二歲以下十歲以上幼女者擬斬監候和姦者仍照雖和同強論律擬絞監候 \\n 366.05 \\n 強姦婦女除並未傷人者已成未成仍照本律定擬外其因強姦執持金刃兇器戳傷本婦及拒捕致傷其夫與父母並有服親屬已成姦者擬斬監候未成姦者擬絞監候如傷非金刃兇器已成姦者擬絞監候未成姦者發邊遠充軍年在五十以上發近邊充軍其圖姦調姦婦女未成罪人拒傷本婦並其夫與父母及有服親屬如至殘廢篤疾罪在滿徒以上者無論金刃手足他物俱照毆所捕人至折傷以上律擬絞監候但係刃傷者發極邊足四千里安置若傷非金刃仍依罪人拒捕律於本罪上加二等問擬 \\n 366.06 \\n 凡姦夫拒捕刃傷應捉姦之人照竊盜拒捕毆所捕人至折傷以上者擬絞監候[縱容抑勒不用此例] \\n 366.07 \\n 凡強姦十二歲以下幼女幼童未成審有確據者發黑龍江給披甲人為奴 \\n 366.08 \\n 川省嘓匪有犯輪姦之案審實照強盜律不分首從皆斬其同行未成姦者仍依輪姦本例擬絞監候如因輪姦而殺死人命者無論成姦與否俱照強盜殺人例奏請斬決梟示 \\n 366.09 \\n 凡喇嘛和尚等有強姦致死人命者照光棍例分別首從定擬 \\n 366.10 \\n 凡強姦殺死婦女及良家子弟仍按例問擬斬決外其有先經和姦後因別故拒絻致將被姦之人殺死者俱仍照謀故鬥毆本律定擬 \\n 366.11 \\n 凡婦女與人父子通姦致其子因姦謀殺其父釀成逆倫重案者將犯姦之婦女實發駐防給兵丁為奴 \\n 366.12 \\n 輪姦已經犯姦婦女已成者為首發黑龍江給披甲人為奴為從同姦者杖一百流三千里同謀未經同姦餘犯杖一百徒三年因而致死本婦者首犯擬斬立決下手為從同姦者擬絞立決未同姦者絞監候同姦而未下手者發黑龍江給披甲人為奴並未同姦又未下手者杖一百流三千里如致本婦自盡者首犯擬絞監候為從同姦者發黑龍江給披甲人為奴同謀未經同姦餘犯杖一百流三千里若輪姦未成首犯杖一百流三千里為從杖一百徒三年因而殺死本婦者首犯擬斬監候為從除案係謀殺仍照謀殺本律分別曾否加功問擬外如係毆殺幫同下手者發黑龍江給披甲人為奴未經下手者杖一百徒三年如致本婦自盡者首犯發黑龍江給披甲人為奴為從杖一百徒三年如婦女犯姦後已經悔過自新審有確證者仍以良人婦女論 \\n 366.13 \\n 凡調姦圖姦未成者經本婦告知親族鄉保即時稟明該地方官審訊如果有據即酌其情罪之重輕分別枷號杖責報明上司存案如本家已經投明鄉保該鄉保不即稟官及稟官不即審理致本婦懷忿自盡者將鄉保照甲長不行轉報竊盜例杖八十地方官照例議處 \\n 『律』367.00縱容妻妾犯姦 \\n 1凡縱容妻妾與人通姦本夫姦夫姦婦各杖九十抑勒妻妾及乞養女與人通姦者本夫義父各杖一百姦夫杖八十婦女不坐並離異歸宗 \\n 2若縱容抑勒親女及子孫之婦妾與人通姦者罪亦如之 \\n 3若用財買休賣休[因而]和[同]娶人妻者本夫本婦及買休人各杖一百婦人離異歸宗財禮入官若買休人與婦人用計逼勒本夫休棄其夫別無賣休之情者不坐買休人及本婦各杖六十徒一年婦人餘罪收贖給付本夫從其嫁賣妾減一等媒合人各減犯人[買休及逼勒賣休]罪一等[其因姦不陳告而嫁賣與姦夫者本夫杖一百姦夫姦婦各盡本法] \\n 『律』368.00親屬相姦 \\n 1凡姦同宗無服之親及無服親之妻者各杖一百[強者姦夫斬監候] \\n 2姦[內外]緦麻以上親及緦麻以上親之妻若妻前夫之女同母異父姊妹者各杖一百徒三年強者[姦夫]斬[監候]若姦從祖祖母[祖]姑從祖伯叔母[從祖伯叔]姑從父姊妹母之姊妹及兄弟妻兄弟子妻者[姦夫姦婦]各[決]絞[惟出嫁祖姑從祖伯叔姑監候絞]強者[姦夫決]斬[惟強姦小功再從姊妹堂姪女姪孫女出嫁降服者監候斬若姦妻之親生母者以緦麻親論之太輕還比依母之姊妹論] \\n 3若姦父祖妾伯叔母姑姊妹子孫之婦兄弟之女者[姦夫姦婦]各[決]斬[強者姦夫決斬] \\n 4[凡姦前項親屬]妾各減[妻]一等強者絞[監候][其婦女同坐不同坐其未成姦媒合縱容等件各詳載犯姦律惟同宗姦生男女不得混入宗譜聽隨便安插] \\n 條例 \\n 368.01 \\n 凡姦內外緦麻以上親及緦麻以上親之妻若妻前夫之女同母異父姊妹者依律擬罪姦夫發附近地方充軍 \\n 368.02 \\n 凡親屬和姦律應死罪者若強姦未成邊遠充軍調姦未成杖一百流三千里其和姦罪不至死者若強姦未成發近邊充軍調姦未成杖一百徒三年 \\n 368.03 \\n 凡姦同宗無服之親及無服親之妻者各枷號四十日杖一百 \\n 『律』369.00誣執翁姦 \\n 凡男婦誣執親翁及弟婦誣執夫兄欺姦者斬[監候][強姦子婦未成而婦自盡照親屬強姦未成例科斷義子誣執義父欺姦依雇工人誣家長嫂誣執夫弟及緦麻以上親誣執者俱依誣告] \\n 『律』370.00奴及雇工人姦家長妻 \\n 1凡奴及雇工人姦家長妻女者各斬[決] \\n 2若姦家長之期親若期親之妻者絞[監候]婦女減一等若姦家長之緦麻以上親及緦麻以上之妻者各杖一百流二千里強者斬[監候] \\n 3妾各減一等強者亦斬[監候][軍伴弓兵門皂在官役使之人俱作雇工人] \\n 條例 \\n 370.01 \\n 凡奴姦家長之妾者各絞監候若家長姦家下人有夫之婦者笞四十係官交部議處 \\n 370.02 \\n 家長之有服親屬強姦奴僕雇工人妻女未成致令羞忿自盡者杖一百發近邊充軍 \\n 370.03 \\n 凡奴及雇工人強姦家長之母與妻女審有損失膚體毀裂衣服及鄰證見聞確據者無論已未成姦將奴及雇工人擬斬立決若調姦未成發黑龍江絘披甲人為奴 \\n 『律』371.00姦部民妻女 \\n 1凡軍民[本管]官吏姦所部妻女者加凡姦罪二等各罷職役不敘婦女以凡姦論 \\n 2若姦囚婦者杖一百徒三年囚婦止坐原犯罪名[若保管在外仍以姦所部坐之強者俱絞] \\n 『律』372.00居喪及僧道犯姦 \\n 凡居父母及夫喪若僧尼道士女冠犯姦者各加凡姦罪二等相姦之人以凡姦論[強者姦夫絞監候婦女不坐] \\n 條例 \\n 372.01 \\n 僧道官僧人道士有犯挾妓飲酒者俱杖一百發原籍為民 \\n 372.02 \\n 僧道尼僧女冠有犯和姦者於本寺觀庵院門首枷號兩箇月杖一百其僧道姦有夫之婦及刁姦者照律加二等分別杖徒治罪仍於本寺觀庵院門首各加枷號兩箇月 \\n 『律』373.00良賤相姦 \\n 凡奴姦良人婦女者加凡姦罪一等[和刁有夫無夫俱同如強者斬]良人姦他人婢者[男婦各]減凡姦一等[如強者仍照凡論擬絞監候其強姦未成者俱杖一百流三千里]奴婢相姦者以凡姦論 \\n 『律』374.00官吏宿娼 \\n 1凡[文武]官吏宿娼者杖六十[挾妓飲酒亦坐此律]媒合人減一等 \\n 2若官員子孫[應襲廕]宿娼者罪亦如之 \\n 條例 \\n 374.01 \\n 監生生員撒潑嗜酒挾制師長不守監規學規及挾妓賭博出入官府起滅詞訟說事過錢包攬物料等項者問發為民各治以應得之罪得贓者計贓從重論 \\n 『律』375.00買良為娼 \\n 凡娼優樂人買良人子女為娼優及娶為妻妾或乞養為子女者杖一百知情嫁賣者同罪媒合人減一等財禮入官子女歸宗 \\n 條例 \\n 375.01 \\n 凡藉充人牙將領賣婦人逼勒賣姦圖利者枷號三箇月杖一百發雲貴兩廣煙瘴少輕地方如雖無局姦圖騙情事但非係當官交領私具領狀將婦人久養在家逾限不賣希圖重利者杖一百地方官不實力查拿照例議處 \\n 375.02 \\n 凡無籍之徒及生監衙役兵丁窩頓流娼土妓引誘局騙及得受窩頓娼妓之家財物挺身架護者照窩賭例治罪如係偶然存留為日無幾枷號三箇月杖一百其窩頓月日經久者杖一百徒三年再犯杖一百流三千里得受娼妓家財物者仍准枉法計贓從重論鄰保知情容隱者杖八十受財者亦准枉法論計贓從重科斷其失察之該地方官交部照例議處 \\n 375.03 \\n 京城內外拿獲窩娼並開設軟棚月日經久之犯除本犯照例治罪外其租給房屋之房主初犯杖八十徒二年再犯杖一百徒三年知情容留之鄰保杖八十房屋入官若甫經窩娼及開設軟棚即被拿獲知情租給之房主杖八十知情容留之鄰保笞四十若房主鄰佑實不知情不坐房至免其入官如業主所置房屋交家人經手有賃給窩娼開設軟棚伊主實不知情者罪坐經手之人儻係官房即將知情租給經手官房之人亦照前例治罪 \\n 375.04 \\n 凡縱容抑勒妻妾及親女義女子孫之婦妾等項與人通姦者除照縱容抑勒犯姦本律治罪外仍將縱容抑勒之人在本家門首枷號一箇月發落姦夫及婦女俱照律問擬毋庸枷號若有私買良家之女為娼及設計誘買良家之子為優者俱枷號三箇月杖一百徒三年知情賣者與同罪媒合人及串通說合之中保減一等姦宿者照抑勒妻女與人通姦姦夫杖八十律擬杖八十子女不坐並發歸宗若婦女男子自行起意為娼為優賣姦者照軍民相姦例枷號一箇月杖一百宿娼狎優之人亦照例此例同擬枷杖"}
{"章节": "刑律-雜犯", "正文": "刑律-雜犯 \\n  \\n 『律』376.00拆毀申明亭 \\n 凡拆毀申明亭房屋及毀[亭中]板榜者杖一百流三千里[仍各令修立] \\n 條例 \\n 376.01 \\n 凡欽奉教民敕諭該督撫率屬員繕寫刊刻敬謹懸掛於申明亭並將舊有一切條約悉行刊刻木榜曉諭 \\n 『律』377.00夫匠軍士病給醫藥 \\n 凡軍士在鎮守之處丁夫雜匠在工役之所而有疾病當該[鎮守監督]官司不為[行移所司]請給醫藥救療者笞四十因而致死者杖八十若已行移所司而不差撥良醫及不給對證藥餌醫治者罪同 \\n 『律』378.00賭博 \\n 1凡賭博財物者皆杖八十[所]攤[在]場[之]財物入官其開張賭坊之人[雖不與賭列亦]同罪[坊亦入官]止據見發為坐職官加一等 \\n 2若賭飲食者勿論 \\n 條例 \\n 378.01 \\n 凡軍民人等擅入宗室府內教誘為非及賭博誆哄財物者俱問發近邊充軍 \\n 378.02 \\n 凡賭博不分兵民俱枷號兩個月杖一百偶然會聚開場窩賭及存留之人抽頭無多者各枷號三個月杖一百官員有犯革職枷責不准折贖奴僕犯者家主係官交與該部係平人責十板該管各官不行嚴查緝拏別經發覺者交部議處總甲笞五十若旁人出首或賭博中人出首者自首人免罪仍將在場財物一半給首人充賞一半入官凡以馬弔混江賭博財物者俱照此例治罪賭飲食者坐不應重律以上俱拏獲牌骰見發有據者方坐不許妄扳拖累 \\n 378.03 \\n 八旗直省拏獲賭博務必窮究牌骰之所由來奴不能究出或被他處查出將承審官交部議處儻將無辜之人混行入罪照不能查出造賣牌骰例加一等治罪其究出造賣之地方官交部議敘或所屬地有造賣之家未經發覺能緝拏懲治亦交部議敘 \\n 378.04 \\n 無賴匪徒串黨駕船設局攬載客商勾誘賭博折沒貨物掯留行李者初犯到案審係僅止一二次者照開場誘賭例杖一百徒三年三次以上及再犯者發雲貴兩廣極邊煙瘴充軍並將首犯先於拏獲之沿河馬頭地方加枷號一個月其船戶知情分贓者初犯仍照為從論再犯亦與犯人同罪船價入官 \\n 378.05 \\n 凡容留製造賭具之房主如訊不知情仍照不應重律治罪外如審係貪得重租知情包庇但在一年以外者將房主與造賣賭具為首之犯一例問擬發邊遠充軍即在一年以內亦將房主照製造為從及販賣為首例杖一百流二千里若在半年以內將房主照販賣為從例杖一百徒三年儻地方官拏獲造賣賭具之犯不將窩留造賣月日研究明確從重定擬者承審之員嚴行參處 \\n 378.06 \\n 拏獲賭博人犯到案務向各犯嚴追賭具來歷如不將造賣之人據實供出即將出有賭具之人照販賣為從例杖一百徒三年若已將造賣之人供出該地方官規避失察朦朧結案或該犯狡詞支飾承審官不根究實情後經查出交部分別議處 \\n 378.07 \\n 凡描畫紙牌照印板造賣之犯減一等治罪造賣牌骰未成照造賣己成者減一等治罪 \\n 378.08 \\n 凡壓寶誘賭以及開鵪鶉圈鬥雞坑蟋蟀盆賭鬥者將開場及同賭之人俱照賭博例治罪其失察之該管官亦照賭博之該管官員例議處 \\n 378.09 \\n 在京轎夫有借名依附潛匿別處開場誘賭經旬累月者將為首開場及放賭抽頭之犯堩發邊遠充軍同賭之人俱枷號三個月杖一百遞回原籍拘束其現用轎夫之王大臣有轎夫在家賭博不加約束及任其居住遙遠開場放賭將坐轎之本主照例議處 \\n 378.10 \\n 凡現任職官有犯屢次聚賭及經旬累月開場者發往烏魯木齊等處效力贖罪[若偶然犯賭及聚賭一二次者仍革職照例枷責不准折贖] \\n 378.11 \\n 凡旗人有邀集抓金錢會者將起意邀約之人照違制律杖一百隨同入會者照為從律減一等杖九十失察之該管官交部查議 \\n 378.12 \\n 閩省拏獲花會案犯訊明起意為首者照造賣賭具例發邊遠充軍其夥同開設輾轉糾人之犯照販賣賭具為首例杖一百流二千里其在場幫收錢文等犯堩照為從例杖一百徒三年仍各盡賭博本法於開設花會處先行枷號兩個月滿日定地發配其被誘入會之人俱枷號三個月杖一百地保汛兵若有賄庇情事即照為首本犯一體問擬如贓重於本罪者仍計贓從重論其知情容隱者雖無受賄情事亦科以為從之罪杖一百徒三年若甫經開設實係失於查察者比照造賣牌骰之保甲知而不首例杖一百革役失察之文武各官俱照失察賭具例交部議處如匪徒另立名色誘賭聚眾數在三十人以上與花會名異而實同者堩照此例辦理 \\n 378.13 \\n 京城內外拏獲賭博除訊係偶然聚賭窩賭存留之人照例治罪房屋免其入官外如開場聚賭經旬累月其租給房屋棚座之房主舖戶堩照容留旗民開場聚賭定例分別治罪鄰佑亦按例定擬房屋棚座概行入官如業主所置房屋交家人經手有賃給聚賭伊主實不知情者罪坐經手之人倘係官房即將知情租給經手官房之人亦照前例治罪 \\n 378.14 \\n 凡民人將自己銀錢開場誘引賭博經旬累月聚集無賴放頭抽頭者初犯杖一百徒三年再犯杖一百流三千里存留賭博之人初犯杖八十徒二年再犯杖一百徒三年輸錢者據實出首免罪仍追所輸之錢給還若官員無論賭錢賭飲食等物有打馬弔鬥混江者俱革職滿杖枷號兩箇月上司與屬員鬥牌擲骰者亦堩革職滿杖枷號三箇月俱永不敘用如該管上司並督撫容隱屬員賭博及地方官弁疏縱賭博者俱交部嚴加議處稽查兵役亦照例治罪 \\n 378.15 \\n 凡民人造賣紙牌骰子為首者發邊遠充軍為從及販賣為首者杖一百流二千里販賣為從者杖一百徒三年如藏匿造賭器具不行銷燬者照販賣為從例治罪若於未獲之先本犯自首准其免罪仍詳記檔案儻免罪之後又復造賣發邊遠充軍如同居之父兄伯叔等據實出首本犯亦准免罪地方保甲知造賣之人不首報者杖一百受財者計贓准枉法從重論罪止杖一百流三千里 \\n 378.16 \\n 姦民私造賭具或經旬累月開場窩賭其左右緊鄰有能據實出首照例給賞如有通同徇隱不即舉首者杖一百若得財准枉法從重論罪止杖一百徒三年所得之贓照追入官 \\n 378.17 \\n 奉天吉林二省如有設局放頭開場聚賭經年累月以致姦宄托跡釀成重案除實犯搶奪殺人及窩藏強盜各照本例治罪外將設局開賭之犯照棍徒擾害例科斷其尋常賭博仍照舊例辦理 \\n 『律』379.00閹割火者 \\n 凡官民之家不得乞養他人之子閹割火者[惟王家用之]違者杖一百流三千里其子給親[罪其僭分私割也] \\n 條例 \\n 379.01 \\n 凡誆騙閹割之案訊係和誘知情者為首發近邊充軍若係設計略誘訊明被誘之人並不知情致被強勒閹割者即照誘拐子女被誘之人不知情例將為首之犯擬絞監候堩將犯人財產一半斷給被傷之人養贍為從者各減一等如略誘閹割因傷致死者為首擬斬監候其有用藥餅及一切邪術迷拐閹割者各依迷拐本例從重論 \\n 379.02 \\n 內務府並諸王貝勒等門上放出為民之太監除效力年久本管本主保留外不許仍留京師居住違者將容留之人從重治罪將內務府總管步軍統領巡城御吏一併交部議處如保留為民之太監有生事犯法者將保留之人交部議處 \\n 379.03 \\n 投充太監聽其報明有司閹割後即令其自行投報總管內務府驗明送內當差不必由該管州縣造冊送部 \\n 379.04 \\n 新進太監由內務府驗明年在十六歲以下並未娶有妻室者交地方熟火兩處首領太監管教其應學藝者交各該處首領太監各派年陳老成之人作為本管太監照管衣食查其行止如堪供策使告知總管太監等分撥各處當差有不安本分者該本管太監告知總管太監等交出與年十六歲以上淨身投充之太監堩分給親王郡王府內更換年十六歲以下者送進該本管及首領太監若不經心查看率行分撥經各該處查出該太監劣蹟將本管及首領太監等交內務府治罪各該王交進太監時詳加審察並著落同居之太監出具切實甘結一併交送儻換進太監有疏忽弊混將王府出結之太監治罪 \\n 379.05 \\n 凡私自淨身人犯審明委係貧難度日別無他故者照例令其自投內務府驗看派撥當差如有因傷致死者將代倩下手之犯照過失殺人律科斷若係畏罪情急起意閹割希圖漏免者除實犯死罪及例應外遣無可再加外餘俱按其原犯科條各加一等定擬其受雇代倩下手閹割之人與犯人同罪因而致死者減鬥殺罪一等 \\n 『律』380.00囑託公事 \\n 1凡官吏諸色人等或為人或為己曲法囑託公事者笞五十但囑即坐不分從不從當該官聽從而曲法者與同罪不從者不坐若曲法事已施行者杖一百其出入所枉之罪重於杖一百者官吏以故出入人罪論若為他人及親屬囑託以致所枉之事重於笞五十者減官吏罪三等自囑託己事者加所應坐本罪一等 \\n 2若監臨勢要曲法為人囑託者杖一百所枉重於杖一百者與官吏同故出入人罪至死者減一等 \\n 3若曲法受贓者並計贓通算全科以枉法論通上官吏人等囑託者及當該官吏並監臨勢要言之若不曲法而受贓者祇以不枉法贓論不曲法又不受贓則俱不坐 \\n 4若官吏不避監臨勢要將囑託公事實跡赴上司首告者陞一等吏候受官之日亦陞一等 \\n 條例 \\n 380.01 \\n 民人附合結黨妄預官府之事者杖一百如有降調黜革之員賄囑百姓保留者審實將與受官民俱照枉法贓治罪 \\n 『律』381.00私和公事發覺在官 \\n 凡私和公事各隨所犯事情輕重減犯人罪二等罪止笞五十若私和人命姦情各依本律不在此止笞五十例 \\n 『律』382.00失火 \\n 1凡失火燒自己房屋者笞四十延燒官民房屋者笞五十因而致傷人命者不分親屬凡人杖一百但傷人者不坐致傷罪其罪止坐所由失火之人若延燒宗廟及宮闕者絞監候 \\n 2社減一等皆以在外延燒言 \\n 3若於山陵兆域內失火者雖不延燒杖八十徒二年仍延燒山林兆域內林木者杖一百流二千里若於官府公廨及倉庫內失火者亦杖八十徒二年主守倉庫之人因而侵欺財物者計贓以監守自盜論不分首從其在外失火而延燒者各減三等若主守人因而侵欺財物不在減等之限若常人因火而盜取以常人盜論如倉庫內失火者杖八十徒二年比倉庫被竊盜庫子儘其財產堩追賠償之例 \\n 4若於庫藏及倉廒內燃火者雖不失火杖八十 \\n 5其守宮殿及倉庫若掌囚者但見內外火起皆不得離所守違者杖一百若點放火花爆仗問違制 \\n 條例 \\n 382.01 \\n 凡出征行獵處失火者杖一百 \\n 382.02 \\n 失火延燒官民房屋及官府公廨倉庫失火等案各照本律笞杖充徒定擬應否賠修亦照律辦理外失火延燒官民房屋如數至一百間者加枷號一箇月至二百間者加枷號兩箇月若延燒官府公廨倉庫官物及官民房屋至三百間以上者加枷號三箇月堩於失火處所枷示 \\n 『律』383.00放火故燒人房屋 \\n 1凡放火故燒自己房屋者杖一百若延燒官民房屋及積聚之物者杖一百徒三年因而盜取財物者斬監候殺傷人者以故殺傷論 \\n 2若放火故燒官民房屋及公廨倉庫係官積聚之物者不分首從皆斬監候須於放火處捕獲有顯跡證驗明白者乃坐其故燒人空間房屋及田場積聚之物者各減一等 \\n 3並計所燒之物減價儘犯人財產折剉賠償還官給主除燒殘見在外其已燒物令犯人家產折為銀數係一主者全償係眾主者計所故燒幾處將家產剉為幾分而賠償之即官民亦品搭堩償若家產罄盡者免追赤貧者止科其罪若奴婢雇工人犯者以凡人論之 \\n 條例 \\n 383.01 \\n 凡各邊倉場若有故燒係官錢糧草束者拏問明白將正犯梟首示眾燒燬之物先儘犯人家產折剉賠償不敷之數著落經收看守之人照數堩賠 \\n 383.02 \\n 兇惡棍徒糾眾商謀計圖得財放火故燒官民房屋及公廨倉庫或官積聚之物並街市鎮店人居稠密之地已經燒燬搶奪財物者堩照強盜律不分首從擬斬立決殺傷人者梟示有因焚壓致死者將為首之人梟示仍照強盜例將法所難宥情有可原者於疏內聲明若本非同夥借名救火乖機搶掠財物者照搶奪律加一等分別首從治罪其惡徒謀財放火有已經燒燬房屋尚未搶掠財物又未傷人者為首擬斬監候為從商謀下手燃火者枷號兩箇月發近邊充軍誘脅同行者杖一百徒三年如謀財放火隨即救熄尚未燒燬為首擬絞監候為從商謀下手燃火者杖一百流三千里誘脅同行者枷號兩箇月責四十板若並非圖財而懷挾私放火燒燬房屋因而殺人及焚壓人死者為首擬斬立決為從商謀下手燃火者擬絞監候其未傷人及傷而不死者為首擬斬監候為從者發近邊充軍誘脅同行者並杖一百徒三年如挾讎放火當被救熄尚未燒燬為首枷號兩箇月發近邊充軍為從者枷號兩箇月杖一百徒三年若圖財挾故燒空地閒房及場園堆積柴草等物者首犯枷號兩箇月杖一百流三千里如係孤村曠野內並不毗連民居閒房及田場積聚之物者杖一百徒三年為從各減一等當被救熄尚未燒燬者又各減一等地方文武官弁遇有此等惡徒放火不即赴援撲滅協力擒拏照例議處地方保甲人等照不應重律治罪 \\n 383.03 \\n 挾讎放火除有心燒死一家三命或一家二命者仍各按律例擬以斬決淩遲外其止欲燒燬房屋柴草洩忿並非有心殺人者如致死一二命應照挾放火因而殺人及焚壓人死例首犯擬斬立決為從商謀下手火者擬絞監候若致死一家三命以上首犯斬決梟示從犯擬絞立決 \\n 『律』384.00搬做雜劇 \\n 凡樂人搬做雜劇戲文不許裝扮歷代帝王后妃及先聖先賢忠臣烈士神像違者杖一百官民之家容令裝扮者與同罪其神仙道扮及義夫節婦孝子順孫勸人為善者不在禁限 \\n 條例 \\n 384.01 \\n 城市鄉村如有當街搭臺懸燈唱濱夜戲者將為首之人照違制律杖一百枷號一箇月不行查拏之地方保甲照不應重律杖八十不實力奉行之文武各官交部議處若鄉保人等有借端勒索者照索詐例治罪 \\n 384.02 \\n 凡旗員赴戲園看戲者照違制律杖一百失察之該管上司交部議處如係閒散世職將該管都統等交部議處 \\n 384.03 \\n 凡旗人因貧餬口登臺賣藝有玷旗籍者連子孫一併銷除旗檔母庸治罪該管參佐領限三箇月內據實報出免議逾限不報照例分別議處 \\n 『律』385.00違令 \\n 凡違令者笞五十謂令有禁制而律無罪名者如故違詔旨坐違制故違奏准事例坐違令 \\n 『律』386.00不應為 \\n 凡不應得為而為之者笞四十事理重者杖八十律無罪名所犯事有輕重各量情而坐之"}
{"章节": "刑律-捕亡之一", "正文": "刑律-捕亡之一 \\n  \\n 『律』387.00應捕人追捕罪人 \\n 凡在官應捕人承官差追捕罪人而推故不行若知罪人所在而不即捕者減罪人所犯罪一等以最重之罪人為主減科之仍戴罪限三十日內能自捕得一半以上雖不及一半但所獲者最重功足贖罪皆免其罪雖一人捕得餘人亦同若於限內雖未及捕獲而罪人已死及自首各盡者亦免罪其罪人或死或首猶有不盡者止以不盡之人犯罪減等為坐其非專充應捕人臨時差遣者或推故不行或知而不捕各減應捕人罪一等仍責限獲免其應捕人及非應捕人有受財故縱者不給捕限各與囚之罪重者同罪亦須犯有定案可與同科所受之贓重於囚罪者計贓全科以無祿人枉法從重論 \\n 條例 \\n 387.01 \\n 隔屬隔省密拏強盜及人命案內應擬斬絞重犯有縱令劫奪及徇庇不解按彼處地方官其該管官題參解任如在隔省移咨會參解任俟獲犯審明具題開復按此句可剮該管之鄉地甲鄰嚴拏究治若本無搶犯徇庇等弊而捕役賄縱捏稱被劫者將捕役照誣告律治罪原參之員即行開復誤聽捕役之員交部議處 \\n 387.02 \\n 步軍統領衙門番役祇許於京城內外五城所屬地方緝拏人犯既經拏獲屬提督管轄者限即日送該管營弁轉送提督衙門屬五城管轄者限即日送該管官轉送御史衙門如稽留數日始行送管將番役究明私拷勒索情弊分別定擬如有得財縱放照衙役犯贓例治罪其地屬州縣者行文州縣僉差擒捕或有密拏要犯州縣不能擒捕必須番役擒捕者奏聞請旨後行 \\n 387.03 \\n 脫逃要犯務將該犯年貌籍貫有無鬚痣詳細開明行文通緝各州縣於文到之日差捕認緝一面填寫印票分給各鄉總甲遍行訪察如果遍緝無蹤年底取具甘結轉詳咨部仍令接緝務獲知照銷案 \\n 387.04 \\n 緝捕強盜人命或關係要案內人犯如有逃逸一面行文八旗並提督五城協力緝捕一面牌行直隸附近京城之涿州良鄉通州昌平河間等處州縣部文到日即行捕緝再行補報督撫 \\n 387.05 \\n 凡王公等之辛者庫家人等有犯命盜重案脫逃者該衙門查拏之時即行文知會伊主協同捕緝一年限滿不獲將辦理包衣事務官交部議處其該管王貝勒貝子公等各罰俸一箇月未獲逃犯仍照案協同緝拏 \\n 387.06 \\n 五城司坊等官若於途次遇有兇徒不法等事不論何城並准當時拘執錄取口供詳解該城御史審訊一面報明本城御史存案其有曖昧隱避等事亦許密詳該城御史查拏仍密詳本城存案造冊送院議銷倘該役借端訛詐駕詞妄稟及司坊官擅作威福拘拏自審或縱役滋擾該御史題參分別議處治罪按此防其妄拏也若押坊捕役因非本管地方明知故縱及有受賄情弊嚴加治罪按此防其故縱也大宛二縣亦不論五城及該縣所屬遇有兇犯不法等事亦一體緝拏 \\n 387.07 \\n 步軍統領衙門正身番役俱照各部院經承貼寫送查之例將番役年貌籍貫按季造冊並出具並無白役圓扁子印結移送河南道御史考核倘番役私用白役別經發覺將番役及所用白役照吏典人等額外濫充律治罪該統領及不行詳查之該御史一併交部議處至番役緝拏竊盜鬥毆之類每名預給印票一張開明款項發交收執並將預給印票款項移明河南道查核如係提拏審案人犯務必給與印票將應拏人犯姓名逐一開明有應密者給與密票亦於票內開明人犯姓名如無票私拏即將該番役解送刑部究訊治罪失察該管官交部嚴加議處 \\n 387.08 \\n 州縣廣緝重犯不得濫給緝票先將該犯年貌案由並差役年貌籍貫及所差名數一面詳明督撫知照各該省一面改用通關給與差役攜帶在身密行偵緝如有跡即將通關呈報該地方官添差拏解如緝無蹤跡仍投換回文以為憑驗倘有濫給印票及差人雇倩白役代緝以及藉端勒索除差人照例治罪外仍將濫給印票及僉差不慎之承緝官照例嚴加議處 \\n 387.09 \\n 官役奉公緝捕罪人除受財故縱照律與囚同罪外其未經得賄潛通信息致罪人逃避者如所縱之囚罪在軍流以下者亦與囚同科不准減等若係斬絞外遣等罪將該犯減發極邊煙瘴充軍 \\n 387.10 \\n 山東省地方如有兵役通盜之案除實犯死罪無可再加仍照舊辦理外其罪未至死各於應得本罪上加一等定擬若不分贓不漏信但知盜窩所在縱不即捕者訊出故縱情節即照尋常強竊盜窩主之例加一等分別治罪俟該省盜風稍息再奏明復歸舊例 \\n 387.11 \\n 各省團練除姦細土匪並盜賊及遇有要犯經官答令協緝者准其拏解外其餘逃軍逃流並一切尋常案犯仍責成地方官拏解倘該團練私拏釀命即照謀故殺各本律定擬 \\n 『律』388.00罪人拒捕 \\n 1凡犯罪事發而逃走及犯罪雖不逃走官司差人追捕有抗拒不服追捕者各於本罪上加二等罪止杖一百流三千里本應死者無所加毆所捕人至折傷以上者絞監候殺所捕人者斬監候為從者各減一等 \\n 2若罪人持仗拒捕其捕者格殺之及在禁或押解已問結之囚逃走捕者逐而殺之若囚因追逐窘迫而自殺者不分囚罪應死不應死皆勿論 \\n 3若囚雖逃走已就拘執及罪人雖逃走不拒捕而追捕之人惡其逃走擅殺之或折傷者此皆囚之不應死者各以殺傷論若罪人本犯應死之罪而擅殺者杖一百以捕亡一時忿激言若有私謀另議 \\n 條例 \\n 388.01 \\n 凡罪犯業經拏獲捕役借稱設法制縛誤傷其命者仍照已就拘執而殺之律以殺論倘捕役受人賄囑將罪人致死者照謀殺人首從律治罪 \\n 388.02 \\n 強盜拒捕殺傷官兵之案除同夥傷人之時該犯不在一處者仍照例擬罪外其同在一處或三五成群雖非下手之人既在旁目睹即係同惡共濟法所難寬即行斬決 \\n 388.03 \\n 凡一切犯罪事發官司差人持票拘捕及拘獲後僉派看守押解之犯如有逞兇拒捕殺死差役者為首無論謀故毆殺俱擬斬立決為從謀殺加功及毆殺下手傷重致死者俱擬絞立決其但係毆殺幫同下手者不論手足他物金刃擬絞監候在場肋勢未經幫毆成傷者改發極邊足四千里充軍若案內因事牽連奉票傳喚之人被追情急拒斃差役以及別項罪人拒捕並聚眾中途打奪堩仍照拒捕追攝打奪各本律本例科斷如差役非奉官票或雖經奉票而有藉差嚇詐陵虐罪犯情事致被毆死者各照平人謀故殺本律定擬堩不得以拒捕殺人論 \\n 388.04 \\n 拏獲圍場內偷打牲口砍伐木植人等若緝拏時曾經拒捕不肯就擒者照拒捕律加本罪二等問擬犯至發遣者先加枷號三個月再行照例發遣毆所捕人至折傷以上者擬絞監候殺人者擬斬監候 \\n 388.05 \\n 凡兇徒挾放火及實在兇惡棍徒無故生事行兇擾害並強姦未成各罪人被害之人及本婦有服親屬登時忿激致死者堩杖一百徒三年餘人杖八十如殺非登時仍照擅殺罪人律擬絞監候餘人杖一百 \\n 388.06 \\n 凡卑幼因姦因盜圖脫拒殺緦麻尊長尊屬者按律問擬斬候仍請旨即行正法 \\n 388.07 \\n 強姦未成罪人被本婦之子登時殺死者勿論若殺非登時杖一百徒三年圖姦未成罪人被本婦之子登時殺死者杖一百徒三年非登時殺死者杖一百流三千里 \\n 388.08 \\n 本夫及本夫本婦有服親屬捉姦毆傷姦夫或本婦及本夫本婦有服親屬毆傷圖姦強姦未成罪人或男子拒姦毆傷姦匪或事主毆傷賊犯或被害之人毆傷挾仇放火兇徒及實在兇惡棍徒至折傷以上者無論登時事後概予勿論期服以下尊長卑幼因捉姦拒姦或因尊長卑幼強姦圖姦毆傷尊長卑幼者悉照此例勿論此外不得濫引仍按毆傷尊長卑幼各本律例問擬其曠野白日盜田野穀麥者以別項罪論其餘擅傷別項罪人除毆非折傷勿論外如毆至折傷以上按其擅殺之罪應以殺擬絞者仍以傷定擬若擅殺之罪止應擬滿徒者亦減二等科斷 \\n 388.09 \\n 竊盜拒捕刃傷事主姦夫拒捕刃傷應捉姦之人及折傷以上依例分別問擬斬絞外若傷非事主並非例得捉姦之人以及別項罪人拒捕如毆所捕人至殘廢篤疾罪在滿徒以上者方依律擬以絞候其但係刃傷火器傷及刃傷以下仍各加本罪二等問擬若本罪已至擬流有拒捕者即按五軍外遣以次遞加二等罪止發往新疆酌撥種地當差 \\n 388.10 \\n 罪人在逃除逃在未經到官以前者仍照律不加逃罪外如事發已經到官脫逃之犯被獲時堩照本律加逃罪二等其犯該軍流者亦遞加二等問擬至此等事發在逃之犯被獲時有拒捕者如本罪已至滿流而拒毆在折傷以上或係刃傷及火器傷者堩擬絞監候折傷以下者改發近邊充軍犯該充軍者各以次遞加二等調發若犯該極邊煙瘴者改發新疆給官兵為奴其事發到官後在逃原犯未至滿流者仍依拒捕律加罪二等如拒毆在折傷以上即照別項罪人拒捕例分別擬罪 \\n 388.11 \\n 竊盜被追拒捕刃傷事主者竊盜拒捕殺人案內為從幫毆刃傷者竊盜臨時拒捕殺人案內為從幫毆刃傷者竊盜臨時拒捕傷人未死為首刃傷者姦夫拒捕刃傷應捉姦之人者罪人事發在逃被獲時拒捕本罪已至滿流而拒毆在折傷以上者按此處亦沿舊例之說搶奪殺人案內為從幫毆刃傷者搶奪傷人未死刃傷為首者以上各項除審係有心逞兇拒捕刃傷仍各照本例分別問擬斬絞監候外如實係被事主及應捕之人扭獲情急圖脫用刀自割髮辮襟帶以致誤傷事主捕人者各於死罪上減一等應絞候者減為實發雲貴兩廣極邊煙瘴充軍應斬候者減發新疆給官兵為奴 \\n 388.12 \\n 豫省南陽汝寧陳州光州四府州所屬州縣及安徽省屬捻匪行兇擾害被害之家當場致傷及殺死捻匪者無論是否登時概予勿論差役地保殺死捻匪者悉杖一百傷者暨格殺堩勿論如有挾嫌殺害藉端洩忿情事仍照謀故鬥毆各本律治罪若差保庇護捻匪不行拘拏照故縱律與本犯同罪受財者以賄縱論其捻匪拒捕殺死應捕之人者依罪人拒捕殺人律擬斬監候傷者但係刃傷及折傷以上不論是否殘廢篤疾各依毆所捕人至折傷以上律擬絞監候俟數年後捻匪歛戢仍各照舊辦理 \\n 388.13 \\n 直隸一省搶竊案犯拒殺差役之案除奉票指拏有名者仍照定例分別斬絞立決監候外其捕役奉票指案承緝搶竊各犯者票內雖未指明姓名而該犯確係本案正賊及捕役奉票跴緝盜賊票內并未指明何案及各犯姓名者或遇賊犯正在搶竊或經事主喊指捕拏贓證確鑿雖未到官實屬事發并賊犯先經捕役奉票拏獲送官責釋有案并無嚇詐凌虐而該犯挾嫌報復或糾夥兇毆者亦屬藐法有據以上三項凡有殺傷者各照罪人拒捕本律定擬若捕毆致死者亦依本律分別擅殺格殺科斷如傷未至死者捕役毆傷賊匪非折傷勿論折傷以上減二等賊匪拒傷捕役者於本罪上加二等治罪其非奉官票及奉票而有嚇詐凌虐情事者各照平人謀故毆殺傷本律科斷俟該省盜風稍息仍傷舊例遵行 \\n 388.14 \\n 凡擅殺姦盜及別項罪人案內餘人無論謀殺加功及刃傷折傷以上并兇器傷人悉照共毆餘人律杖一百正犯罪止擬徒者餘人杖八十如有挾嫌妒姦謀故別情乘機殺傷圖洩私忿者仍照謀故殺及刃傷折傷兇器傷人各本律本例問擬 \\n 388.15 \\n 姦匪搶竊並罪人事發在逃犯該滿流等犯如拒捕時有施放鳥鎗竹銃拒傷捕人按刃傷及折傷本例應擬死罪者悉照刃傷及折傷以上例分別問擬斬絞監候若犯非姦匪搶竊並本罪未至滿流或執持係別項兇器者仍各照本例辦理 \\n 388.16 \\n 山東省捻匪幅匪強劫搶奪訛索擾害被害之人當場將其殺死者無論是否登時概予勿論兵丁差役地保及鄰知應捕人等殺死捻匪幅匪者各照擅殺應死罪人律杖一百格殺及傷者堩勿論如有挾嫌殺害藉端洩忿情事仍依謀故鬥殺各本律治罪若兵役地保徇庇不拏與本犯同罪受財者以賄縱論其捻匪幅匪殺傷事主除強劫搶奪例有專條外如訛索不遂殺傷被害之人即照搶奪殺傷事主例分別定擬殺傷兵役人等仍依罪人拒捕本律科斷倘數年後此風稍息奏明仍照舊辦理 \\n 『律』389.00獄囚脫監及反獄在逃 \\n 1凡犯罪被囚禁而脫監及解脫自帶鎖杻越獄在逃者如犯笞杖徒流各於本罪上加二等如因自行脫越而竊放同禁他囚罪重者與他囚罪重者同罪並罪止杖一百流三千里本犯應死者依常律 \\n 2若罪囚反獄在逃者無論犯人原罪重輕但謀助力者皆斬監候同牢囚人不知反情者不坐 \\n 條例 \\n 389.01 \\n 各處監獄俱分建內外兩處強盜並斬絞重犯俱禁內監軍流以下俱禁外監再另置一室以禁女犯 \\n 389.02 \\n 獲犯到案並解審發回之時州縣官當細加搜檢無有夾帶金刃等物方許進監並嚴禁禁卒不許將磚石樹木銅鐵器皿之類混行取入如有買酒入監者將禁卒嚴行責治 \\n 389.03 \\n 拏獲越獄人犯務究通線與剃頭並代為銷燬刺字情弊通線之人與囚同罪至死者擬絞監候其代為剃頭並銷燬刺字之人俱殺號兩箇月責四十板 \\n 389.04 \\n 凡殺人盜犯及未殺人之首盜與傷人之夥盜原擬斬梟及斬決若越獄脫逃被獲者並於本地方斬決梟示其未殺傷人之夥盜原係擬斬免死發遣之犯如越獄脫逃被獲者於本地方擬斬立決若因越獄殺傷兵役者亦擬斬梟示其外省越獄及在途脫逃盜犯被別省拏獲即令拏獲之地方官審報該撫具題刑部查明原卷奏聞行令拏獲之地方立決其從部刺字發遣在途用酒灌醉用藥迷倒解差乘間遠颺者該地方官報部亦行令拏獲之地方擬斬立決若因脫逃殺傷兵役者斬決梟示其疏縱之該管官照例議處刑書禁卒有無賄縱與不嚴加肘鎖少差兵役及差非正身以致中途脫逃者地方官及兵役照例議處治罪 \\n 389.05 \\n 在監斬絞人犯如有強橫不法及賭博等事杖一百仍嚴加鎖俟秋審分別定擬知情故縱之禁卒照開局窩賭例杖一百徒三年提牢官失於覺察獄官故為徇隱交部分別議處軍流等犯有犯亦照此問擬 \\n 389.06 \\n 斬絞重犯如有越獄脫逃將管獄官及有獄官即時題參按例分別議處不得同軍流等犯越獄按照疏防定限扣參 \\n 389.07 \\n 斬絞人犯如有在監年久自號牢頭串通禁卒捕役挾制同囚嚇詐財物教供誣陷少不遂意恣意陵虐兇惡顯著者審實即照死罪人犯在監行兇致死人命例依原犯罪名擬以立決其尋常過犯酌量嚴懲示儆 \\n 389.08 \\n 罪囚由監內結夥反獄如有持械殺傷官弁役卒及並未傷人首從各犯不論原犯罪名輕重悉照劫囚分別殺傷一例科罪 \\n 389.09 \\n 1)犯罪囚禁在獄私糾夥黨三人以上穿穴踰牆乘禁卒人等一時疏懈潛行越獄脫逃者除原犯斬絞立決應即正法外其原犯斬絞監候人犯無論首夥俱改為立決原犯軍流律應加二等調發者俱改為擬絞監候秋審時為首入於情實為從入於緩決原犯徒罪律應加二等問擬者為首改為擬絞監候秋審時入於緩決為從發往伊給兵丁為奴原犯杖笞律應加二等問擬者為首發往伊為奴為從實發煙瘴充軍2)若僅止一二人犯乘間穿穴踰牆因而脫逃並無預謀糾夥情事者原犯斬絞立決即行正法其原犯斬絞監候應入情實人犯毋論首夥俱改為立決應入緩決者入於秋審情實原犯軍流律應加等改發者為首改為擬絞監候入於緩決為從發往伊給兵丁為奴原犯徒罪律應加等問擬者為首發往伊給兵丁為奴為從實發煙瘴充軍原犯杖笞律應加等問擬者為首改為實發煙瘴充軍為從問擬滿流其盜犯潛行越獄脫逃仍各按本例定擬如有劫獄反獄者即照劫囚反獄定例辦理 \\n 389.10 \\n 羈禁罪應淩遲斬絞立決監候重犯越獄脫逃將管獄官革職拏問除五日內拏獲革去頂戴改為革職留任四年無過題請開復四箇月限內拏獲即行革職免其拏問外如不能拏獲留於地方協緝五年限滿不獲審係禁役賄縱故縱脫逃者發往軍臺效力贖罪若審明禁役並無賄縱故縱情事果係法看守偶致疏縱脫逃者擬以杖一百徒三年按此自應不論名數多寡有獄官暫行革職留任俟四箇月限滿不獲仍留任一年督緝如再不獲按其未獲名數議降議革留於該地方協同接任官緝捕五年限內拏獲題請開復限滿不獲查係禁役賄縱故縱者無論名數多寡概行革職發往軍臺效力贖罪若並無賄縱情弊係降調之員仍照未獲名數分別降革完結係革職之員擬以杖一百徒三年按此以笞數分別降革者至一案內祇係一名脫逃者有獄官革職留任四箇月限滿不獲仍留任一年督緝如再不獲即行革任留於該地方拹緝五年限內拏獲題請開復限滿不獲審係依法看守偶致疏縱者仍以革職完結係禁役賄縱故縱者擬以杖一百徒三年儻犯被他人捕獲者仍照例科罪至軍流等犯越獄脫逃及斬絞人犯越獄拏獲案內另有軍流人犯未獲其有獄管獄各官仍照舊例交部分別議處 \\n 389.11 \\n 禁罪應淩遲斬絞立決監候重犯越獄脫逃將有獄管獄各官革職留於地方照例限五年照例分別治罪協緝如於限內拏獲他處案犯並非本案正犯仍按限協緝限滿無獲"}
{"章节": "刑律-捕亡之二", "正文": "刑律-捕亡之二 \\n  \\n 『律』390.00徒流人逃 \\n 1凡徒流遷徙充軍囚人已到配所於所役限內而逃者一日笞五十每三日加一等罪止杖一百仍發配所其徒囚照依原犯該徒年分從新拘役役過月日並不准理 \\n 2若官司起發已經斷決徒流遷徙充軍囚徒未到配所中途在逃者其計日論罪亦如配所限內而逃者論之 \\n 3配所主守及途中押解人不覺失囚者一名杖六十每一名加一等罪止杖一百皆聽一百日內追捕配所提調官及途中長押官減主守及押解人罪三等限內能自捕得或他人捕得若囚已死及自首皆免罪故縱者不分官役各與囚之徒流遷徙充軍同罪受財者計所受贓以枉法從重論贓罪重以枉法科之縱罪重仍以故縱科之 \\n 條例 \\n 390.01 \\n 軍流人犯脫逃被獲遇赦核其情節准其援赦者不分初犯再犯三犯俱免枷號仍發原配如原犯情節較重不准援赦者按照逃走次數照例枷號調發 \\n 390.02 \\n 凡在京問擬徒罪人犯除順天府所屬民人及各省民人無應追銀兩毋庸遞回原籍著追者仍令順天府發配外其餘各省民人有應追之項俱遞回各該督撫著追完日照伊原籍應發地方發配充徒俟年限滿日交原籍地方官管束若係強竊盜及光棍案內之犯不許出境儻有私自出境依不應重律杖八十加枷號一箇月其管束不嚴之原籍地方官交部議處仍令五城大宛二縣並巡捕營嚴行查拏儻有前項人犯容留京城潛住發覺者將地方官交部議處總甲人役併知情容留之房主各依不應重律杖八十如有旗人容留居住將知情容留之房主若係另戶併族長若係家人並伊主及領催各鞭八十該佐領驍騎校交部議處 \\n 390.03 \\n 軍流罪犯在配所脫逃一面移咨原籍地方勒限緝拏一面令該管官懸立賞格勒限一百日嚴緝將該犯拏獲到案各照定例分別治罪外其看守之保甲革役免罪如逾限不獲一名者杖八十每一名加一等罪止杖一百受財故縱者計贓以枉法論失察之該管官並兼轄官交部議處 \\n 390.04 \\n 在川流民犯罪遞回原籍復逃至川者如無為匪照逃人例杖一百遞回原籍如有為匪所犯在杖一百以下者並杖六十徒一年如所犯在徒一年以上者各照所犯之罪加一等問擬其遞回原籍之時行文原籍地方官嚴行管束如有復逃入川及川省該地方官將逃回人犯失察容隱俱按逃回名數交部議處其原籍地保人等若於該犯出境之時隨即呈報在一百日限內或經該管官拏獲或經別處拏獲俱准免罪逾限不獲將地保照因人連累致罪例減罪人罪二等發落儻有知情隱匿者與犯人同罪罪止杖一百受財故縱者以枉法計贓治罪其川省之地保人等如有知情受賄等弊亦照原籍地保分別治罪 \\n 390.05 \\n 在京問擬枷責杖笞遞回原籍人犯取具地方官收管令該地方官造冊每月朔望點卯如有私行脫逃來京者該管官即申報上司及原犯事地方查拏仍將疏縱之地方官照例議處如隱匿不報將地方官查明咨部議處其逃犯被獲審有為匪不法者從重歸結若但經復逃來京不論次數各按其原犯之罪如由枷責遞回者即照違制律杖一百由笞杖遞回者照不應重律杖八十其原犯並無罪名者照不應輕律笞四十各加枷號一箇月滿日仍遞回原籍折責發落嚴加管束 \\n 390.06 \\n 外遣及新疆改發重犯在配脫逃一面行文報部一面知會各該犯原籍地方並將該犯犯事原案全行鈔錄同年貌冊一併分咨各直省督撫及盛京黑龍江吉林等處將軍各飭所屬一體嚴緝獲日查照原案審明照例辦理 \\n 390.07 \\n 傳習邪教人犯除擬發額魯特為奴各犯曾奏有諭旨如在配脫逃被獲即行正法者應欽遵辦理外其餘問擬遣軍流徒人犯若僅止脫逃並未滋事者於尋常遣軍流徒脫逃加等調發例上各加一等治罪如逃後滋事或另犯重罪及妄行控訴呈遞封章者各視尋常逃犯所應得罪名加一等定擬其遣軍應加枷號者按照尋常逃犯應得枷號月數遞加一等如已至斬罪名應緩決者入於情實應情實者加為立決犯至立決無可復加者仍照原例科斷儻另犯應死罪名仍各從其重者論其失察容留之人於常犯脫逃之失察容留例上分別是否滋事各加一等懲處 \\n 390.08 \\n 凡流罪人犯如有中途在配脫逃被獲原犯流二千里者改為流二千五百里原犯流二千五百里者改為流三千里俱從該犯原籍地方計程發配初次枷號一個月二次枷號兩個月三次枷號三個月照例改發 \\n 390.09 \\n 凡免死減等流犯中途在配脫逃被獲者改發近邊充軍及原犯尋常案內流三千里人犯中途在配脫逃被獲者改發附近充軍堩就其現配地方計程發配若表內現配應發之地與該犯原籍相近而又地處邊境再無別處可以改發者即照表內應發地方加一等改發各按照脫逃次數分別枷號其原犯附近近邊邊遠極邊煙瘴各犯仍各由原籍以次遞加照例調發 \\n 390.10 \\n 徒犯脫逃如係在配脫逃被獲仍照律治罪外其有中途脫逃被獲者各於本罪上遞加一等杖六十徒一年者加為杖七十徒一年半以次遞加至徒三年者加為總徒四年總徒四年者加為准徒五年各杖一百准徒五年者改為杖一百流二千里至免死及尋常遣軍流犯有尚未到配中途脫逃者堩即照已經到配脫逃各本例訊明有無另犯不法分別辦理 \\n 390.11 \\n 凡行兇發與披甲人為奴之犯伊主或給親戚或親攜來京或差做買賣來京永行禁止若伊主搬移來京亦留下另給披甲之人為奴 \\n 390.12 \\n 黔省查拏遊匪除斬絞軍流照例辦理外其犯該杖徒者遞回原籍充徒發落並開門該犯姓名年貌貫通飭各屬備案仍令各照定例辦理若有犯回籍之後復敢潛入黔境一經拏獲訊無為匪照逃人例杖一百遞回原籍如有為匪犯在杖一百以下者並杖六十徒一年犯在徒一年以上者各照所犯之罪加一等其窩留之人照知人犯罪藏匿律減罪人一等問擬失於本察之原籍及黔省地保人等照川省之例分別知情受賄等弊一例治罪籍失察脫逃並黔省失察容留地方文武各官堩照例分別議處 \\n 390.13 \\n 逃回原籍之軍流人犯本籍地方官於咨緝文到即傳該犯親屬鄰保人等逐一訊問根由下落如果未逃回即取確實供結詳請咨送刑部及配所省分存案仍令保鄰不時偵緝一經回籍立即首報儻容留不行舉首別經發覺即將房主鄰保照知情藏匿罪人減罪人一等律杖一百徒三年其雖不容留但明知不首者各杖一百容留之親屬除祖父子孫夫妻奴僕外俱照不應重律杖八十不得援親屬得相容隱之條若逃徒別處其知情容留及知而不首之人罪亦如之率混詳報之地方官及逃往別處不行查出之地方官一併交部分別議處 \\n 390.14 \\n 免死減等發遣新疆盜犯並由黑龍江吉林減回內地充軍擬流之盜犯及未傷人之首盜聞拏投首窩家盜線聞奴投首曾經傷人及行劫二次以上之夥盜聞拏投首夥盜能將盜首逃匿地方供出一年限內拏獲四項改發雲貴兩廣極邊煙瘴充軍之犯如在配無故脫逃已逾五日拏獲者無論有無行兇為匪請旨即行正法若於五日內拏獲該管將軍大臣督撫嚴行確審如係僅在附近處所暫行躲避並未遠颺或偶有事故未自伊主及看役告知實非逃走者新疆遣犯在配所用重枷枷號三個月杖一百責令伊主嚴加管束由黑龍江吉林減回內地充軍擬流並改發雲貴兩廣充軍四項人犯俱調發新疆給官兵為奴堩毋庸具奏如再脫逃拏獲奏請即行正法 \\n 390.15 \\n 解審命盜重犯及軍流徒遣並發回原籍收管審訊等犯務於批文內載敘事由開明該犯年貌疤痣箕斗令沿途地方查明轉遞如有中途雇倩頂替情事除本犯解役人等照例究擬治罪外將僉差不慎之員分別議處如原文內未經開載將遺漏開造之員照例議處 \\n 390.16 \\n 軍流徒犯在配及中途脫逃主守押解人等審無知情賄縱情弊照律給限追捕限內能自捕得准其依律免罪如係他人捕獲或囚已死及自首堩依失囚律治罪不准寬免 \\n 390.17 \\n 秋審緩決人犯遇赦免死減等發遣黑龍江等處者如非不服伊主管束或因思家或因力難受苦乘間潛逃並無行兇為匪拒捕之處被獲者五次以內遞回發遣處枷號三個月投回者免罪脫逃至五次以外被獲者枷號六個月投回者枷號三個月十次以外被獲者枷號九個月投回者枷號六個月俱鞭一百若不服伊主管束脫逃後復行兇為匪及拏獲時有拒捕者照原犯死罪即行正法其非秋審案內免死減等係平常發遣人犯在配脫逃並無行兇為匪亦無拒捕情事被獲者五次以內遞回發遣處枷號一個月投回者免罪脫逃至五次以外被獲者枷號三個月投回者枷號一個月十次以外被獲者枷號六個月投回者枷號三個月堩鞭一百如逃走後復行兇為匪並拏獲時拒捕者即照現在所犯定擬如犯該斬絞監候罪名應緩決者入於情實應情實者改為立決犯該軍流發遣者改為絞監候犯該徒者遞回發遣處枷號三個月罪止笞杖者遞回發遣處枷號兩個月俱鞭一百其例應立決者拏獲之日令該地方官審明該犯原犯情罪逃走年月並分給為奴之旗分佐領及伊主姓名照例定擬詳報督撫具題刑部逐一查覈確實會議題覆將該犯即在拏獲地方正法仍行文發遣處所出示曉諭至軍流人犯脫逃後行兇殺人為匪犯該斬絞者仍按各本律定擬應監候者監候應立決者立決 \\n 390.18 \\n 各省遣犯脫逃內有年老者以年逾七十為准如在逃時年已六十勒限十年年已五十勒限二十年逾限未獲即於彙咨通緝案內開除停緝儻後經緝獲仍照例質明辦理 \\n 390.19 \\n 洋盜案內被擄過船隨同上盜問擬發遣之犯在配脫逃被獲者查明發遣原案除被擄後甘心從盜者仍照免死盜犯例正法外若並非甘心從盜實係擄捉過船逼令入夥上盜者如脫逃後並無行兇為匪即照平常發遣人犯脫逃被獲例遞回原遣處枷號一箇月鞭一百如脫逃後行兇為匪亦照平常發遣人犯逃後行兇為匪例分別問擬 \\n 390.20 \\n 原犯實犯死罪免死減軍人犯在配脫逃並行兇為匪者初次枷號兩箇月無論近邊邊遠俱調發極邊地方充軍二次枷號三箇月調發極邊煙瘴充軍犯至三次者改發新疆酌撥種地當差如逃後復有行兇為匪按其後犯情節僅止枷杖者仍照脫逃本律加等調發到配後科以後犯枷杖之罪若後犯情節罪應徒流以上者即於逃罪加等調發本例上再加一等改發儻後犯之罪重於改發罪名者各從其重者論仍分別次數加擬枷號若後犯已至斬絞監候罪名應緩決者入於情實應情實者加擬立決至強盜自首免死減等充軍人犯在配脫逃例應正法者仍照定例辦理 \\n 390.21 \\n 蒙古發內地驛站當差人犯在配脫逃原發山東河南者初次調發福建湖廣等省加枷號一箇月二次調發雲貴兩廣極邊煙瘴加枷號兩箇月三次者仍發回原調處所加枷號三箇月各責四十板其原發福建湖廣等省者以次調發極邊煙瘴而止如係免死減等人犯在配脫逃並無行兇為匪者亦一體加調若逃後復有行兇為匪按其後犯情節僅止枷杖者仍照脫逃本例加等調發到配後科以後犯枷杖之罪若後犯情節罪應徒流以上者即於逃罪加等調發本例上再加一等改發仍照例至極邊煙瘴而止堩各分次數枷責刺字儻罪無可加每一等再加枷號兩箇月如原犯免死減等之罪本應外遣因係蒙古改發內地者仍依免死遣犯逃回行兇為匪例照原犯死罪即行正法 \\n 390.22 \\n 回民因行竊窩竊發遣脫逃被獲並無行兇為匪及拒捕情事者初次遞回配所用重枷枷號六箇月二次枷號九箇月三次及三次以外枷號一年如逃走後復行兇為匪並拏獲時有拒捕者除犯該斬絞監候改為立決犯該軍流發遣改為絞候仍照原例辦理外如犯該徒罪遞回配所枷號一年犯該笞杖遞回配所枷號九箇月滿日俱鞭一百遇赦俱不准援減 \\n 390.23 \\n 凡遣軍流徒各犯僅止脫逃者主守之鄉保等及容留軍流逃犯之房主鄰保仍照各本例治罪以外如遣軍流犯逃後滋事主守之鄉保等杖一百每一名加一等罪止杖一百徒三年知情容留之房主鄰保照知情藏匿罪人減罪人一等律再加一等治罪知而不首者仍杖一百其徒犯逃後滋事失察之鄉保等杖八十每一名加一等罪止杖八十徒二年知情容留之房主鄰保照知情藏若罪人律減本犯罪一等治罪容留並未滋事之逃徒照容留滋事逃徒例再減一等但知而不首者各杖八十受財者各計贓以枉法從重論其容留之親屬除祖父子孫夫妻奴僕外其餘親屬人等係容留徒罪人犯照不應輕律笞四十容留遣軍流犯俱照不應重律杖八十 \\n 390.24 \\n 由京遞籍人犯脫逃來京主守之鄉保等笞四十逃後滋事者鄉保等杖六十每一名加一等罪止杖一百知情容留之房主鄰保亦照知情藏匿罪人律減本犯一等治罪其容留並未滋事之遞籍逃犯照容留滋事遞籍逃犯例再減一等知而不首者又遞減一等受財者各計贓以枉法從重論其容留之親屬除祖父子孫夫妻奴僕外其餘親屬人等照不應輕律笞四十 \\n 390.25 \\n 充軍常犯至配後責令照例當差不得任其閑散如有脫逃係附近充軍者初次枷號一箇月調發近邊二次枷號兩箇月調發邊遠三次枷號三箇月調發極邊足四千里四次枷號四箇月改發極邊煙瘴其本犯近邊邊遠極邊足四千里者各以次遞加調發至煙瘴少輕人犯在配脫逃者枷號一箇月改發極邊煙瘴極邊煙瘴脫逃者改發新疆酌撥種地當差即令拏獲之州縣一面收禁一面關查配所原案究明有無行兇為匪及脫逃次數將應行改調之處申詳督撫咨部覈擬完結毋庸遞回原配審斷其尚未到配中途脫逃者亦照此例辦理 \\n 390.26 \\n 發遣雲貴兩廣極邊煙瘴刨參人犯脫逃被獲發往伊等處給兵丁為奴 \\n 390.27 \\n 發遣免死盜犯如脫逃拏獲例應請旨正法者於審明後即正行法毋庸候部核覆 \\n 『律』39100稽留囚徒 \\n 1凡應徒流遷徙充軍囚徒斷決後當該原問官司限一十日內如原定法式鎖杻差人管押牢固關防發遣所擬地方交割若限外無故稽留不送者三日笞二十每三日加一等以吏為首科斷罪止杖六十囚稽留而在逃者就將當該提調官住俸勒限嚴捕;吏抵在逃犯人本罪發遣候捕獲犯人到官替役以囚至配所之日疏放 \\n 2若鄰境官司遇有囚遞到稽留不即遞送者罪亦如之稽留者驗日坐罪致逃者抵罪發遣 \\n 3若發遣之時提調官吏不行如法鎖杻以致囚徒中途解脫自帶鎖杻在逃者與押解失囚之人同罪分別官吏罪止杖一百責限擒捕 \\n 4並罪坐所由疏失之人受財者計贓以枉法從重論統承上言 \\n 條例 \\n 391.01 \\n 凡外遣人犯務令依限解赴如有患病應留養者山海關以內州縣責成直隸總督查察山海關以外州縣責成盛京將軍及奉天府府尹查察必驗明患病確實具結申請方准照例留養如有本係無病及病已痊愈率行捏結及漫無覺察任其遷延者即將各該州縣及該旗員等嚴查參處並飭各屬將每年有無患病留養人犯及已未起解之處按季報明該督該府尹造冊報部查核直省遞解人犯一體照此辦理 \\n 391.02 \\n 凡隔省遞籍人犯該州縣一面發遞一面關會原籍並知照經過地方官無論長解短解務遵定例加差轉遞各該州縣仍於季底將有無遞解過某省人犯若干名造冊由府彙詳督撫分咨各省轉行查核照案咨覆其本省遞解人犯亦責成各州縣彼此關覆查結 \\n 391.03 \\n 外省發遣官常各犯及發往軍臺效力贖罪廢員與軍流徒罪人犯於文到之日堩限一個月即行起解勿得任其逗遛各該督撫將各犯起解月日專咨報部如有遲逾即行指參儻實因患病逾限不能起解者地方官驗看屬實加具並無捏飾印甘鉻結詳明督撫起限亦不得過兩箇月該督撫亦即咨部查核如有假捏及逾限不行起解者別經發覺將該州縣及失察之各上司分別交部議處 \\n 391.04 \\n 各處有司起解在逃軍犯及充軍人犯量地遠近定立程限責令管送若長解縱容在家遷延不即起程違限一年之上者解人發附近充軍受財者計贓以枉法從其重者論正犯原係附近發近邊原係近邊發邊遠原係邊遠發極邊地方各充軍 \\n 391.05 \\n 各省遞解人犯如遇前途水阻及另有事故不能前進即由附近州縣詳報該省督撫查看情形屬實迅即飛咨鄰省截留不准州縣擅自知會仍飭令最近之州縣將接到人犯分別監獄大小酌留一二十名再令各上站挨次留禁由該州縣開具犯名事由申報該省上司咨報查考一俟前路疏通即行起解如有州縣擅用公文私信知會上站截留即由該督撫據實嚴參 \\n 391.06 \\n 凡各省距省窵遠之各廳州縣問擬遣軍流犯各督撫於出咨後即令造冊先行定地並發給咨牌存俟奉到部覆即行僉差起解不准稍有稽滿仍將發給咨牌並起解日期報部查核"}
{"章节": "刑律-捕亡之三", "正文": "刑律-捕亡之三 \\n  \\n 『律』392.00主守不覺失囚 \\n 1凡獄卒不覺失囚者減囚原犯之罪二等以囚罪之最重者為坐若囚自內反獄在逃又減不覺罪二等聽給限一百日戴罪追捕限內能自捕得及他人捕得若囚已死及自首獄卒皆免罪司獄官典減獄卒罪三等其提牢官曾經躬親逐一點視罪囚鎖杻俱已如法取責獄官獄卒牢固收禁文狀者不坐若提牢官於該日不曾點視以致失囚反逃者與獄官同罪若提牢官獄卒官典故縱者不給捕限官役各與囚同罪至死減等罪雖坐定若未斷之間能自捕得及他人捕得若囚已死及自首各減囚罪一等受財故縱者計贓以枉法從重論 \\n 2若賊自外入獄劫囚力不能敵者官役各免罪 \\n 3若押解在獄罪囚中途不覺失囚者罪亦如之如獄卒減二等仍責限捕獲免罪如有故縱及受財者並與囚同罪係劫者免科 \\n 條例 \\n 392.01 \\n 凡發遣黑龍江寧古塔等處人犯沿途官員並不親身押解交與兵丁解送或不謹慎看守以致罪人脫逃者官交部嚴加議處將兵丁照徒流人逃本律治罪再加枷號一箇月 \\n 392.02 \\n 解審斬絞重犯除解役受賄徇情故縱以致脫逃本犯旋即就獲質審明確分別依律定擬外其在途開放鎖鐐以致脫逃本犯夬獲者將解役究審嚴行監禁俟拿獲正犯之日究明賄縱屬實將解役照所縱囚罪全科如無賄縱情弊仍照故縱律與囚同罪至死減一等發落儻監禁已至十年正犯尚未拿獲將解役照流犯監候待質十年限滿之例先行發配俟緝獲正犯質明分別辦理如十年限內遇有恩旨不准查辦其並未開放鎖鐐但審有違例雇替託故潛回無故先後散行止任一人押解以致脫逃者將違例雇替潛回散行之解役即照故縱律與囚同罪至死減一等發落不准照舊例減囚罪二等問擬果係依法管解偶致疏脫審有確據者除短解兵役依律減二等治罪外將長解二名暫行監禁本官另選幹役押同原解之親屬上緊蹗緝酌限一年如能限內拏獲審無賄縱別情仍將長解依律減二等擬徒或限內無獲即照逃犯本罪減一等問擬滿流他人捕得亦不准依律寬免僉差不慎之地方官視解役所得之罪分別議處 \\n 392.03 \\n 枷號人犯脫逃看守人役亦照律擬斷 \\n 392.04 \\n 押解發遣新疆人犯中途脫逃係免死減等例應正法之盜犯除有心賄縱仍照與囚同罪律定擬外如審有違例雇替託故潛回或在途開放鎖鐐止圖便於行走以致脫逃並無故縱情弊者將押解兵役暫行監禁另選幹役押同該兵役親屬蹗緝百日限內捕得將起意違例雇替託故潛回及開放鎖鐐之犯減逃犯本罪一等擬徒限滿無獲杖一百流二千里其餘兵役及代替之人限內拏獲各減逃犯本罪二等限無滿獲各減一等發落如係依法管解偶致疏脫亦將該兵役等暫行監禁一年限滿捕得者各減逃犯本罪二等限滿無獲各減一等發落如係尋常遣犯脫逃將押解人等杖八十再加枷號一箇月故縱賄縱者仍照律與囚同罪其由新疆改發煙瘴及黑龍江等處人犯中途脫逃者亦照此分別辦 \\n 392.05 \\n 直隸等省如遇緊要官犯等類務擇現任文武員弁派委押解其試用效力未經歷練者概不得濫行派委如有違例濫派以致疏失者除押解之員按照律例分別議罪外仍將原委之文武各司分別有無誤失交部議處 \\n 392.06 \\n 凡監犯越獄如獄卒果係依法看守一時疏忽偶致脫逃並無賄縱情弊審有確據者依律減囚罪二等治罪仍給限一百日限內能自捕得准其依律免罪如他人捕獲或囚已死及自首概不准免罪其有將在監斬絞重犯鬆放獄具以致脫逃將鬆放之該禁卒嚴行監禁俟拏獲逃犯之日究明賄縱屬實即照所縱囚犯全科本犯應入秋審情實者亦入情實應絞決者亦擬絞決應斬決以上者亦即擬以斬決如係徇情鬆放獄具或託故擅離或倩人代守防範疏懈乘間潛逃者亦照故縱律與囚同罪至死減一等不准照舊例減囚罪二等問擬 \\n 392.07 \\n 解役疏脫應擬斬絞重犯審有違例雇替託故潛回情事應照故縱律與囚同罪者如疏脫之犯案情未定將解役牢固監候俟逃犯拿獲定罪再行照例辦理 \\n 392.08 \\n 解審罪應凌遲斬絞立決監候重犯中途脫逃僉差不慎之長解官及撥兵添差護解之地方文武各官俱照吏部定例分別議以降留降調革職並革職留任限一年緝拿限內全獲題請開復如限滿不獲查係依法管解偶致疏脫者即照吏例以降革完結毋庸治罪若審係解役賄縱故縱概行革職擬以杖一百徒三年儻犯被他人捕得者仍照例科罪至軍流等犯解審脫逃拏獲案內另有軍流等犯未獲其僉差護解各官仍照舊例交部分別議處 \\n 392.09 \\n 凡解審軍流徒犯中途脫逃審係役卒受賄故縱即以囚罪全科贓多者以枉法從其重者論如係依法管解偶致疏脫者給限百日能於限內捕得堩依律免罪若限滿無獲長解減囚罪二等短解減三等儻審有逃例雇倩情弊亦給限百日限內捕得將起意違例雇倩之犯減囚罪二等餘皆免罪若限滿無獲起意違例雇倩者減囚罪一等餘皆減二等 \\n 392.10 \\n 押解軍流罪犯中途脫逃押解兵役人等除有受賄故縱情事仍從重定擬外如係依法管解偶致疏脫者將押解兵役人等照配所看守保甲例擬杖八十僉差不慎及押解之員交部議處 \\n 392.11 \\n 解審斬絞重犯中途脫逃除原犯斬絞立決者即行正法外其原犯斬絞監候之犯核其情節如秋審時應入情實者即改為立決應入緩決者即改入情實 \\n 392.12 \\n 解審斬絞重犯審有違例雇替等情其例應與囚罪同至死減等發落之解役仍於本罪上加一等定擬 \\n 『律』393.00知情藏匿罪人以非親屬及罪人未到官者言 \\n 1凡知他人犯罪事發官司差人追喚而將犯罪之人藏匿在家不行捕告及指引所逃道路資給所逃衣糧送令隱匿他所者各減罪人所犯罪一等各字指藏匿指引資給說如犯數罪藏匿人止知一罪以所知罪減等罪之若親屬糾合外人藏匿親屬雖免罪減等外人仍科藏匿之罪其事未發非官司捕喚而藏匿止問不應其已逃他所有輾轉相送而隱藏罪人知情轉送隱匿者皆坐減罪人一等不知者勿論 \\n 2若知官司追捕罪人而漏泄其事致令罪人得以逃避者減罪人所犯罪一等亦不給捕限未斷之間能自捕得者免漏泄之罪若他人捕得及罪人已死若自首又各減一等各字指他人捕得及囚死自首說 \\n 條例 \\n 393.01 \\n 宛平縣屬西山門頭溝地方開採煤該縣設立印簿給發戶令將傭工人等姓名藉貫來去綠由十日一報該縣丞考查並令西路同知就近稽查如該戶不將各項工人開報照脫漏戶口律治罪若各項工人有犯竊犯賭或聚眾逞兇致成人命該戶知情不行報究發覺之日除本犯按律治罪外該戶照總甲容留棍徒例杖八十其有開設連夏鍋夥誆誘貧民逼勒入關禁不容脫身者照兇惡棍徒例分別首從科斷戶知情縱容者照知情藏匿罪人律治罪各鍋夥內若將工作患病之人忍心棄及病故不即報官者照夫匠在工役之所有病官司不給醫藥救療及地界內有死人不申報官司輒移他處律分別治罪其毆打致斃者仍照謀故殺各本律問擬該管縣丞失察開設連夏鍋夥及致斃人命私埋匿報等案分別加等議處受財故縱者按枉法贓及故出人罪各律嚴參治罪得受規禮者計贓科斷失察病故之人私埋匿報者照例議處 \\n 『律』394.00盜賊捕限 \\n 1凡捕強竊盜賊以事發於官之日為始限一月內捕獲當該捕役汛兵一月不獲強盜者笞二十兩月笞三十三月笞四十浦盜官罰俸兩箇月捕役汛兵一月不獲竊盜者笞一十兩月笞二十三月笞三十捕盜官罰俸一個月限內獲賊及半者免罪 \\n 2若被盜之人經隔二十日以上告官者去事發日已遠不拘捕限緝獲捕殺人賊與捕強盜限同凡官罰俸必三月不獲然後行罰 \\n 條例 \\n 394.01 \\n 直隸各省審理案件尋常命案限六箇月盜劫及情重命案欽部事件並搶奪發掘墳墓一切雜案俱定限四箇月其限六箇月者州縣三箇月解府州府州一箇月解司司一箇月解督撫督撫一箇月咨題限四箇月者州縣兩個箇月解府州府州二十日解司司二十日解督撫督撫二十日咨題如案內正犯及要證未獲情事未得確實者題明展限按察司自理事件限一箇月完結府州縣自理事件俱限二十日審結上司批審事件限一箇月審報若隔屬提人及行查者以人文到日起限如有遲延情弊該督撫察參若該督撫將遲延各官徇情不行題參察出一併交部議處 \\n 394.02 \\n 凡承審命盜及欽部事件至限滿不結該督撫照例咨部即於限滿之日接算再限二參四箇月仍令州縣兩箇月解府州府州臬司督撫各分限二十日如逾限不結該督撫將易結不結情由詳查註明題參照例議處按此言承審二參限期至承審官內有陞任革職降調及因公他往委員接審者如前官承審未及一月者准其按審過日期扣展一月以上離任者准其展限一箇月分限三箇月兩個月事件前官承審歷限過半離任者准其扣半加展如前官於二參限內離任者接任官准其以到任之日起無論六箇月四箇月事件俱扣限四箇月審結按此言接審分限至原問官審斷未當及犯供翻易情節督撫另委賢員或會同原問官審理委審之員扣限一箇月該管各上司亦統限一箇月核轉具題總以兩箇月完結按此言委審限期如官員承審案件借端巧為掩飾不行速結者令該督撫題參交與該部嚴加議處上司徇庇不行題參及下屬已經解審混行駮查以致承審官違限並知屬官例限將滿借端故為派委希圖展限者一併交部議處督撫參遲延時將何月日解審駮查次數聲明聽部查核 \\n 394.03 \\n 凡承審土苗案件俱以獲犯到官日為始照內地限期審結限滿不結照例咨參接扣限期完結如仍不審結該督無照例題參若該犯居土官所轄地方該土官准州縣移會徇庇不行拏解經督撫核實題參將土官革職擇伊子弟之賢者承襲若該犯居隔屬隔省者以文到日為始限四箇月拏解如庇匿不解交部議處如果兇犯實係在逃俱限六箇月承緝限滿無獲交部分別議處 \\n 394.04 \\n 盜案如有隔省關查口供必需時日者許申詳督撫咨部展限兩箇月其通省行查之事令督撫查明將最後送到逾限之府州縣職名附參照欽部事件例交部議處 \\n 394.05 \\n 刑部行文五城兵馬司大宛二縣查拏之案如關係偷盜倉庫錢糧并隱匿要緊重犯即於文內添註要犯勒限緝拏字樣限滿無獲照京城定例議處其餘尋常命盜如限滿無獲照外省定例議處儻該管官不行呈報題參察出一併交部議處其五城兵馬司承追贓罰變產等項如限滿不完照大宛二縣承追雜項錢糧例議處如該御史不行開送察出將該御史一併交吏部議處仍令該司坊官將歷年承追之項造具清冊三本一送刑部一送都察院一送該城御史查核 \\n 394.06 \\n 凡交界地方失事探實贓盜之處無論隔縣隔府隔省一面差役執持印票即行密拿一面移文關會拏獲之後仍報明地方官添差移解其一應竊匪窩賭窩娼等類有竄入鄰境者亦照此例一面差役徒拏一面關會協緝儻有疏縱牽制不行緝拏交部分別議處捕役借端騷擾越境誣拏平民照誣良為盜例治罪 \\n 394.07 \\n 凡京城內有強盜劫財傷人者該汛值宿領催兵丁俱枷號四十日斥革發落步軍統領總尉副尉步軍校俱交部分別降罰賊犯限一年緝拏獲半者開復如不獲又失事者降調若正陽崇文宣武三門關廂內失事者該汛兼轄武營武職及文職兵馬司官俱交各該部降罰專汛千把總及馬步兵丁各杖一百賊犯限一年緝拏全獲者開復緝拏一半者免其議處不及一半者仍照定例議處不獲者兼轄各官俱降調千把總俱革職兵丁枷號四十日斥革發落賊犯交接管官緝拏 \\n 394.08 \\n 凡隔省關提人犯承問官一面詳請督撫移咨一面差人關會隔省該地方官添差協緝如擅給批牌竟行拘提及隔省地方官徇庇不行協緝堩交部議處至本省內隔屬關提人犯亦行令該地方官添差拘提如違例擅自拘拏者捕役照誣良為盜例治罪原差地方官交部議處關提人犯謂關提尋常對質人犯若盜賊匪人不用此例 \\n 394.09 \\n 凡承緝各官有假借別州縣所獲之盜指為本案盜首別州縣亦扶同搪塞或先報盜首脫逃或捏報盜首病故後經發覺者將從前假借扶同隱匿捏報之該地方文武各官交部議處其鄰境他省之文武官有能拏獲別案內首盜夥盜質審明確者該地方文武各官交部分別議敘兵役分別酌量給賞若不在夥內之人首出盜首即行拏獲者地方官從優給賞捕役拏獲盜首者亦從優給賞若盜首不獲將承緝捕役家口監禁勒比如獲盜過半之外又獲盜者地亦官亦酌量給賞若州縣賄盜狡供輾轉行查希圖銷案者照易結不結例治罪 \\n 394.10 \\n 苗蠻地方一有失事該防汛官即帶兵追捕地方官即差役嚴拏一面申報上司並移會鄰近營汛協力窮追如未能弋獲查明兇犯本名確係何處賊蠻會同該衙門添差緝獲如徇庇不發并承審官不嚴行追究及文武官弁明知案犯下落不實力擒拿以致逃匿者並交部議處若捕役搜捕案犯牽累良民照誣指良民為盜例從重治罪 \\n 394.11 \\n 凡捕役串通盜犯教供妄認別案盜犯以圖銷案州縣官失於覺察審出交部議處捕役照誣良為盜發邊遠充軍例減一等杖一百徒三年如有賄買情弊以枉法從重論 \\n 394.12 \\n 鄰縣關提人犯限文到二十日拏解逾限不發交部議處聽信地保差役捏稱並無其人并久經外出空文回覆掯不發人者地方官議處外其地保差役照不應律治罪受財者以枉法從重論藏匿要犯按律究擬本犯從重問斷 \\n 394.13 \\n 五城地方有失竊案件該司坊官即申報該巡城御史及都察院山東道於失事之日起勒限四箇月緝拏山東道按限提比如限內賊犯未獲及獲不及半者該城御史即行查參交部議處如承緝限滿該城不行報參及山東道御史不實力稽察者令都察院查參一併議處及五營所轄地方失竊該營專汛武職交步軍統領亦照司坊官一體參處 \\n 394.14 \\n 凡司道提比捕役除積案久逃之犯仍照舊例遵行其新報之案司道不得即行提比專令該管之府廳比緝仍將比過各案並捕役姓名報明該道查核按季彙報臬司轉申督撫查核儻經年累月總未獲報該府廳有徇隱之處一併題參交部議處 \\n 394.15 \\n 凡五城地方事主報有失竊案件該司坊官隱諱不報者照步軍校諱竊例議處 \\n 394.16 \\n 凡各省州縣遇有強劫拒捕等重案立即選差幹捕擒拏一面將失盜情形申報所轄之府州及關移接壤別屬之州縣其專轄之知府知州立即通飭闔屬各選派幹捕懸立賞格分路偵緝無獲則一體比追其非本府州所屬而境地相接之州縣如遇移關一到亦即照此協力差捕搜拏 \\n 394.17 \\n 凡隔省關提人犯承問官務將人犯緊要綠由及關提月日通報各上司稽考如准關之州縣遲延不即解送及聽信地保人等捏稱並無其人掯不發解者該督撫立即嚴參至審結題咨時亦將關到日期扣明程限聲明有無遲延聽候部議如承審之州縣將並非緊要案犯藉稱關提不到者該督撫亦即查明嚴參議處 \\n 394.18 \\n 命盜重案內外問刑衙門各宜迅速查辦應緝拏者上緊緝拏應定擬者即行定擬若承審官不能審出實情以監候徒質遷延時日者該堂官督撫查出即嚴行參處 \\n 394.19 \\n 卑幼擅殺期功尊長子孫違犯教令致祖父母父母自盡屬下人毆傷本管官並按此並字有作弁字者記查妻妾謀死本夫奴婢毆殺家長等案承審官限一月內審解府司督撫各限十日審轉具題如州縣官於正限屆滿尚未審結即於限滿之日接扣二參限期州縣限二十日府司督撫仍各限十日完結如有遲延分別初參二參照例議處至殺死三命四命之案該督撫即提至省城督同速審其審解限期悉照卑幼擅殺期功尊長之例辦理 \\n 394.20 \\n 京城遇有盜未明之案巡捕五營武職等官照文職緝兇之例一體扣限查參俟獲犯之日如審係盜案仍照例將專轄兼轄各官補參疏防 \\n 394.21 \\n 官員審理命盜欽部事件及一切雜案內有餘犯到案因正犯及要證未獲情詞未得或盤獲賊犯究出多案事主未經認贓必須等候方可審擬或因隔省行查限內實難完結者承問官將此等情由預行申詳督撫分別題咨展限按此者准展限者若正犯要證及盜竊案內首從人犯已經到案間有餘犯未獲者即將現獲之犯據情研審按限完結不得藉詞展限亦不得延至日久應就現犯審結之日起限按此不准展限者若承審期內遇有續獲之犯如到案在州縣分限以內者即行一併審擬毋庸另展限期按分限內一層如到案已在州縣分限以下不能併案審擬者將續獲人犯另行展案扣限四箇月完結按分限外一層如間有獲犯到案時在州縣分限將滿者按將滿下似應照舊例添不能依限審擬一句亦不得逾違統限按分限將滿一層此句處分例係准其扣滿統限審解如該上司不遵定例嚴加查核聽其藉端遲延捏詞扣展限期者承審官及各上司俱交部分別議處 \\n 394.22 \\n 盜案獲犯到官無論首盜夥盜緝獲幾名如供證確鑿贓跡顯明者一經獲犯限四箇月完結如果虛實情形未分盜贓未確限內不能完結者承審官立即據實詳報逐細聲明該管上司核明預行咨部准其展限兩箇月完結儻承審官有將易結之盜案濫請展限該督撫漫為咨部者承審官革職按照易結不結例各該上司交部分別議處 \\n 394.23 \\n 五城所轄地方如有奴僕偷盜家長財物脫逃者一經呈報該坊官即照民人被竊之案一體通報巡城御史及都察院山東道照例比緝勒限查參儻隱匿不報察出照諱竊例參處其營汛武職亦照司坊官一體參處 \\n 394.24 \\n 凡各本省應緝外遣逃犯分晰年分名數登註事由及已未就獲為一冊外省通緝者於每年彙造尋常軍流逃犯冊內畫出另為一冊年終由臬司衙門彙冊造報督撫於開印後咨部查核該督撫將本省及通緝各案分摺具奏其通緝遣犯各督撫於文到日即飭屬分差緝拏將緝役姓名申報責成該管道府不時稽察如有怠忿不實力奉行者該道府揭參將該地方官議處 \\n 349.25 \\n 凡命盜等案要犯負罪在逃承緝官於事發之日開明年貌事由一面差役密拏一面具詳該省督撫接據詳文即徑檄鄰省接壤之州縣一體實力協緝仍移咨鄰省督撫彼此督緝儻接壤州縣接奉文檄以非本管督撫心存畛域之見視為通緝具文致犯藏境內別經發覺即聽原行之督撫查參交部照例議處 \\n 394.26 \\n 五城遇有承緝兇犯選差幹捕勒限嚴緝如一月不獲照例責比三月至五月不獲者即將該捕役從重責革枷號兩箇月示懲另選幹捕蹗緝如捕役果能實力拏獲者照拏獲盜案之例於贓罰銀兩內令巡城科道酌量賞給至巡捕五營所屬地方原與五城聯絡遇有不知姓名之人被傷身死據指揮相驗的實該汛武職即行呈報步軍統領衙門照例勒限嚴緝正兇仍於限內報明兵部俟文職審明是是盜將武職各官照例查議其五營捕役應照五城限緝之例令該汛武弁選差幹捕報明註冊勒限嚴緝按期責比如逾限不獲即行枷號責革仍令另差幹捕實力緝拏如該汛捕役有能於限內緝獲正兇者量加獎賞於步軍統領衙門房租項下動支發給彙入年終奏銷 \\n 394.27 \\n 黔省苗疆地方承審命盜案件州縣各照原定分限尋常命案三箇月盜案及情重命案兩箇月審理完結其加展兩月三月之例概行停止 \\n 394.28 \\n 營弁拏獲盜劫重犯立即解交該弁所駐之地方有司衙門嚴行究詰如供出首夥姓名該地方官一面通報各上司一面迅速移咨該處營弁設法緝拏毋許稍有遲延至地方捕役拏獲盜犯該州縣訊出夥黨姓名亦即移會地方武弁一體協緝其承緝招解該地方官仍依限辦理毋庸營弁先行會同訊供 \\n 394.29 \\n 各省審辦無關人命徒罪案件即照承審一切雜案定限四箇月之例州縣兩箇月解府州府州二十日詳司司二十日詳督撫督撫二十日批結至批結之後由該臬司按季彙齊務於每季後二十日內造冊詳報該督撫該督撫務於十日內出咨報部總不得過一月之限其報部冊內務逐案詳敘供招並將人犯到案及州縣府司督撫審轉批結各日期詳細註明聽候查核儻有審辦遲逾分限及造冊報部遲延者交部議處"}
{"章节": "刑律-斷獄上", "正文": "刑律-斷獄上 \\n  \\n 『律』395.00囚應禁而不禁 \\n 1凡[鞫獄官於]獄囚應禁而不[收]禁[徒犯以上婦人犯姦收禁官犯公私罪軍民輕罪老幼廢疾散禁]應鎖杻而不用鎖杻及[囚本有鎖杻而為]脫去者[各隨囚重輕論之]若囚該杖罪[當該官司]笞三十徒罪笞四十流罪笞五十死罪杖六十若應杻而鎖應鎖而杻者各減[不鎖杻罪]一等 \\n 2若囚自脫去[鎖杻]及司獄官典獄卒私與囚脫去鎖杻者罪亦如[鞫獄官脫去]之[罪]提牢官知[自脫與脫之情]而不舉者與[官典獄卒]同罪不知者不坐 \\n 3其[鞫獄官於囚之]不應禁而禁及不應鎖杻而鎖杻者[倚法虐民]各杖六十 \\n 4若[鞫獄司獄提牢官典獄卒]受財[而故為操縱輕重]者並計贓以枉法從重論[有祿人八十兩律絞] \\n 條例 \\n 395.01 \\n 侵欺錢糧數至一千兩以上那移錢糧數至五千兩以上者令該管官嚴行鎖禁監追其侵欺在一千兩以下那移不及五千兩者散禁官房嚴加看守勒限一年催比如逾限不完即鎖禁監追若應行監禁之犯不行監追及失於防範以致自盡者將該管之州縣官堩照溺職例革職其該管之上司官或徇隱或失察交部分別議處 \\n 395.02 \\n 遞回原籍人犯如係奉特旨及犯徒罪以上援免解交地方官管束之犯經週州縣仍照例收監其犯笞杖等輕罪遞回安插者承審衙門於遞解票內註明不應收監字樣前途接遞州縣即差役押交坊店歇宿仍取具收管毋得濫行監禁至遞解人犯有應行責懲者亦於文移內聲明令原籍地方官折責毋得先責後解違者交部分別議處 \\n 395.03 \\n 解審軍流以上人犯令各州縣酌量地方情形如有相距在五十里以外不及收監者先期撥役前徒於寄宿處所傳齊地保人等知會汛兵支更巡邏徒回一體辦理儻有疏虞地保營汛俱照原解兵役治罪地方官從重議處 \\n 395.04 \\n 山海關外往來解送人犯住居歇店該店主即通知該屯領催鄉約按戶派夫幫同押解兵丁看守支更如有疏脫即將押解官兵更夫領催鄉約等一併送交盛京刑部審訊分別治罪 \\n 395.05直省無監獄地方遇有解犯到境 \\n 直省並無監獄地方該管官遇有解犯到境即行接收多撥兵役於店房內嚴加看守毋致疏虞如有藉詞推諉不收人犯僅令原解兵役看守致犯脫逃者該督撫即行嚴參交部從重議處 \\n 395.06 \\n 各扎薩克蒙古徒罪以上人犯一面報部一面委員解送應監禁之地方官監禁 \\n 395.07 \\n 凡枷號人犯除例有正條及催徵稅糧用小枷枷號朝枷夜放外敢有將輕罪人犯用大枷枷號及用連根帶鬚竹板傷人者交部議處因而致死者照非法毆打致死律杖一百徒三年應枷號者定於滿日責放不許先責後枷遇患病即行保釋醫治痊日補枷若先責後枷遇患病不即行保釋醫治以致斃命者交部嚴加議處督撫不行察參或經科道糾參督無司道一併議處 \\n 『律』396.00故禁故勘平人 \\n 1凡官吏懷挾私讎故禁平人者杖八十[平人係平空無事與公事毫不相干亦無名字在官者與下文公事干連之平人不同]因而致死者絞[監候]提牢官及司獄官典獄卒知而不舉首者與同罪至死者減一等不知者不坐若因[該問]公事干連平人在官[本]無招[罪而不行保管]誤禁致死者杖八十[如所干連事方訊鞫]有六案應禁者[雖致死]勿論 \\n 2若[官吏懷挾私讎]故勘平人者[雖無傷]杖八十折傷以上依凡鬥傷論因而致死者斬[監候]同僚官及獄卒知情[而與之]共勘者與同罪至死者減一等不知情[而共勘]及[雖共勘而但]依法拷訊者[雖致死傷]不坐若因公事干連平人在官事須鞫問及[正犯]罪人贓仗證佐明白[而干連之人獨為之相助匿非]不服招承明立文案依法拷訊邂逅致死者勿論 \\n 條例 \\n 396.01 \\n 強竊盜人命及情罪重大案件正犯及干連有罪人犯或證據已明再三詳究不吐實情或先已招認明白後竟改供者淮夾訊外其別項小事概不許濫用夾棍若將案內不應夾訊之人濫用夾棍及雖係應夾之人因夾致死並恣意疊夾致死者將問刑官題參治罪若有別項情弊從重論 \\n 396.02 \\n 內而法司外而督撫按察使正印官許酌用夾棍拶指外其餘大小衙門概不准擅用若堂官發司審理事件呈請批准方許用夾棍拶指若不呈請而擅用及佐貳並武弁衙門擅設夾棍拶指等刑具者該堂官及督撫題參交部議處正印官亦照失察例處分 \\n 396.03 \\n 直省州縣自理之案不得擅用夾訊其申報事件有曾經夾訊者將夾訊幾次或未曾夾訊之處於招冊內據實聲明該管上司於解審時詳加察驗如有矇矓隱匿情弊即行題參至佐貳奉上司批發審理事件有應夾訊者詳明上司改委印官審理係印官批發者呈明印官掣回自行審理如有違例用刑者督撫題參交部嚴加議處 \\n 396.04 \\n 凡內外大小問刑衙門設有監獄除監禁重犯外其餘干連並一應輕罪人犯即令地保保候審理如有不肖官員擅設倉鋪所店等名私禁輕罪人犯及致淹斃者該督撫即行指參照律擬斷 \\n 396.05 \\n 承審官吏凡遇一切命案盜案將平空無事並無名字在官之人懷挾私讎故行勘訊致死者照律擬罪外儻事實無干或因其人家道殷實勒詐不遂暗行賄囑罪人誣扳刑訊致死者亦照懷挾私讎故勘平人致死律擬斬監候如有將干連人犯不應拷訊誤執己見刑訊致斃者依決人不如法因而致死律杖一百其有將干連人犯不應拷訊任意疊夾致斃者照非法毆打致死律杖一百徒三年如有將徒流人犯拷訊致斃二命者照決人不如法加一等杖六十徒一年三命以上遞加一等罪止杖一百徒三年其有將笞杖人犯致斃二命者照非法毆打致死律加一等杖一百流二千里致斃三命以上者遞加一等罪止杖一百流三千里若因公事干連人犯依法拷訊邂逅致死或受刑之後因他病而死者堩照邂逅致死律勿論如有姦徒挾讎誣告平人官吏知情受其囑託因而拷訊致死者本犯依誣告律擬抵官吏照為從律滿流如有誣告平人官吏不知情依法拷訊致死者將誣告之人擬抵官吏交部議處若被誣之人不肯招承因而疊夾致斃照非法毆打致死律定擬堩不得刪改律文內「懷挾私讎」字樣混引故勘平人概擬重辟在外不按實具題在內含糊照覆照官司出入人罪律分別治罪 \\n 396.06 \\n 凡問刑各衙門一切刑具除例載夾棍拶指枷號竹板遵照題定刀寸式樣官為印烙頒發外其擰耳跪鍊壓膝掌責等刑准其照常行用如有私自創設刑具致有一二三號不等及私造小夾棍木棒棰連根帶鬚竹板或擅用木架撐執懸弔敲踝針刺手指或數十斤大鎖並聯枷或用荊條互擊其背及例禁所不及賅載一切任意私設者堩屬非刑仍即嚴參照違制律杖一百其有將無辜干連之人濫刑拷訊及將應行審訊之犯恣意陵虐因而致斃人命者照非法毆打致死律治罪上司各官不即題參照徇庇例議處 \\n 396.07 \\n 直省審辦案件輕罪及干連人證交保看管儻該書差串通需索陵虐於陵虐罪囚本律上加一等治罪贓重者以枉法從重論其押保店名目嚴行禁革 \\n 『律』397.00淹禁 \\n 凡獄囚情犯已完[在內經]法司[在外經]督撫審錄無冤別無追勘[未盡]事理[其所犯笞杖徒流死罪]應斷決者限三日內斷決[係徒流]應起發者限一十日內起發若限外不斷決不起發者當該官吏過三日笞二十每三日加一等罪止杖六十因[過限不斷決不起發]而淹禁致死者若囚該死罪杖六十流罪杖八十徒罪杖一百杖罪以下杖六十徒一年[惟重囚照例監候] \\n 條例 \\n 397.01 \\n 凡恩詔頒到赦款內除已經刑部法司覆覈明白應免罪囚逐一詳查發時釋放別行題明外如有情罪可疑者限赦到一月內即彙疏奏請其未經法司核覆明白者俟法司核覆文到之日即時釋放毋得耽延時日如赦到奏請違限及將應免輕罪人犯並無辜之人仍濫行監禁者交該部議處 \\n 397.02 \\n 各省審結叛案凡有應解部流徙入官人口家產俱立限兩箇月自該省起解解送人役仍定行程限期違者題參 \\n 397.03 \\n 各直省府廳州縣凡有監獄之責者除照向例設立循環簿填註每日出入監犯姓名申送上司查閱外並令與專管監獄之司獄吏目典史等官各將監禁人犯無論新收舊管逐名開載填註犯案事由監禁年月及現在作何審斷之處造具清冊按月申送該管守巡道認真查核如有濫禁淹禁情弊即將有獄官隨時參處仍令該道因公巡歷至府廳州縣之便親提在監人犯查照清冊逐名點驗其有填註隱漏者將有獄官及管獄官一併參處並令該道每季將府廳州縣所報監犯清冊彙送督撫臬司查核若府廳州縣有淹禁濫禁情弊該道未行揭報經督撫查出或別經發覺即將該道一併交部議處 \\n 『律』398.00陵虐罪囚 \\n 凡獄卒[縱肆]非理在禁陵虐毆傷罪囚者依凡鬥傷論[驗傷輕重定罪]剋減[官給罪囚之]衣糧者計[剋減之物為]贓以監守自盜論因[毆傷剋減]而致死者[不論囚罪應死不應死並]絞[監候]司獄官典及提牢官知而不舉者與同罪至死者減一等[有不知坐以不應] \\n 條例 \\n 398.01 \\n 在內法司問發程遞人犯在外問刑衙門程遞來京及遞解別省人犯除原有杻鐐照舊外其押解人役若擅加杻鐐非法亂打搜檢財物剝脫衣服逼致死傷及受財故縱並聽憑狡猾之徒買求殺害者除實犯死罪外徒罪以上俱枷號兩箇月發煙瘴充軍 \\n 398.02 \\n 除強盜十惡謀故殺重犯用鐵鎖杻鐐各三道其餘鬥毆人命等案罪犯以及軍流徒罪等犯止用鐵鎖杻鐐各一道笞杖等犯止用鐵鎖一道如獄官禁卒將輕罪濫用重鎖重罪私用輕鎖及應三道而用九道應九道而用三道將獄官題參禁卒革役受賄者照枉法從重論任意輕重者照不應鎖杻而鎖杻律治罪提牢官失於覺察交部議處 \\n 398.03 \\n 凡部發遞解及外省解部並解別省軍流徒罪發回安插人犯僉差官員務選有家業正役解送如解役在途教唆人犯通同搶奪者俱照白晝搶奪律例治罪中途患病者原解即報明所在官司親身驗明出具印結即著該地方官留養醫治隨行親屬病者亦准存留候病痊起解仍將患病日期報部如不行留養致有病故及受賄囑託捏病遲延者將該地方官交部議處其取結後犯人身死者官役免議若未取病結在途身死者僉差官員交該部照例按名議處一名解役杖六十徒一年每一名加一等罪止杖一百徒三年 \\n 398.04 \\n 凡官員擅取病呈致死監犯者依謀殺人造意律斬監候獄官禁卒人等聽從指使下手者依從而加功律絞監候未曾下手者依不加功律杖一百流三千里 \\n 398.05 \\n 凡問刑衙門不許於獄內用16床違者官革職杖一百流三千里禁卒杖一百革役 \\n 398.06 \\n 凡押解兵役驛夫人等敢於中途姦污犯人妻女者依姦囚婦律杖一百徒三年押解官雖不知情亦交該部嚴加議處如押解官自犯姦污及陵虐勒財者交該部從重議罪其被害犯人係流徙寧古塔等處者許赴盛京戶部控告係解京及解各省者許赴刑部並所在官司控告 \\n 398.07 \\n 凡獄卒有受罪讎家賄囑謀死本犯者依謀殺人首從律治罪 \\n 398.08 \\n 凡犯人出監之日提牢官司獄細加查問如有禁卒人等陵虐需索者計贓治罪仍追贓給還犯人提牢官司獄不行查問事發之日亦照失察例議處 \\n 398.09 \\n 徒罪以下人犯患病者獄官報明承審官即行赴監驗看是實行令該佐領驍騎校地方官取具的保保出調治俟病痊即送監審結其外解人犯無人保出者令其散處外監加意調治如獄官不即呈報及承審官不即驗看保釋者俱照淹禁律治罪若本犯無病而串通獄官醫生捏稱有病者該犯并獄官醫生俱照詐病避事律治罪或病已痊愈而該佐領驍騎校地方官不即送監審結者將本犯及該佐領驍騎校地方官亦俱照詐病避事律治罪若保出故縱者將保人治以本犯應得之罪疏脫者減二等仍將取保不的之該佐領驍騎校該地方官題參議處若有受賄情弊計贓以枉法從重論至督撫題報監斃人犯將本犯所犯罪名所患病症及有無陵虐曾否保釋逐一聲明如有矇矓情弊查出交部分別議處 \\n 398.10 \\n 番役將盜犯及死罪人犯私拷取供者枷號一箇月杖一百將軍流以下等犯私拷取供者各遞加一等治罪如有逼索銀錢計贓以枉法從重論該犯有誣指捏誑情弊照誣告律治罪該管官失察故縱交部分別議處 \\n 398.11 \\n 凡內外斬絞監候之犯每遇秋審時責令獄官監看薙髮一次軍流人犯每季薙髮一次仍令留頂心一片 \\n 398.12 \\n 秋審解省人犯俟審畢發回後方許薙髮 \\n 398.13 \\n 刑部監犯患病沉危醫生呈報救治後提牢官回堂移會滿漢查監御史即日赴部查驗如有監斃人犯無論因病因刑及猝患暴病身死不及呈報救治者堩移會滿漢查監御史率領指揮一員限一日內赴部會同刑部司官相驗儻承審官有非法拷打及將不應刑訊之人濫刑致斃並禁卒有陵虐罪囚各情事即嚴參究辦至步軍統領都察院順天府五城各衙門並各省送部之案務將人犯是否患病及曾否刑訊受傷之處於文內詳晰聲明若送到人犯受有刑傷及病勢沈重者刑部立即移咨查監御史亦於一日內赴部查驗立案 \\n 398.14 \\n 刑部監犯越獄並在獄滋事之案該禁卒等分別有無受財故縱治罪除至死無可加外餘各於本罪上加一等流罪以上先於刑部門口枷號兩箇月徒罪以下枷號一箇月如有挾嫌設法陷害本官情事照惡棍設法詐官實在光棍擬斬例分別首從嚴辦如該提牢官知情徇隱故縱照私罪嚴參革職若止疏於防範失於覺察照公罪交部議處 \\n 『律』399.00與囚金刃解脫 \\n 1凡獄卒以金刃及他物[如毒藥之類凡]可以[使人]自殺及解脫鎖杻之具而與囚者杖一百因而致囚在逃及[於獄中]自傷或傷人者並杖六十徒一年若[致]囚[獄中]自殺者杖八十徒二年致囚反獄[而逃]及[在獄]殺人者絞[監候]其囚[脫越反獄]在逃[獄卒於]未斷罪之間能自捕得及他人捕得若囚已死及自首者各減一等 \\n 2若常人[非獄卒]以可解脫之物與囚人及子孫與[在獄之]祖父母父母奴婢雇工人與[在獄之]家長者各減[獄卒]一等 \\n 3若司獄官典及提牢官知而不舉者與同罪至死者減一等 \\n 4若[獄卒常人及提牢司獄官典]受財者計贓以枉法從重論[贓重論贓贓輕論本罪] \\n 5若獄卒失於檢點[防範]致囚自盡[原非縱與可殺之具]者獄卒杖六十司獄官典各笞五十提牢官笞四十 \\n 『律』400.00主守教囚反異[反訓翻] \\n 1凡司獄官典獄卒教令罪囚反異[成案]變亂[已經勘定之]事情及與通傳言語[於外人以致罪人扶同]有所增[入他人]減[去自己之]罪者以故出入人罪論外人犯[教令通傳有所增減]者減[主守]一等 \\n 2若[獄官典卒]容縱外人入獄及[與囚傳通言語]走泄事情於囚罪無增減者笞五十 \\n 3若[獄官典卒外人]受財者並計[入己]贓以枉法從重論 \\n 條例 \\n 400.01 \\n 在京問刑各衙門如有閑雜人等擅自出入及跟隨聽審人犯私入窺探者本犯及守門領催兵皁俱責治於衙門首枷號一箇月責三十板官員犯者交該部議處如因出入窺探而又另犯教供勾串等弊仍按照律例從重治罪 \\n 400.02 \\n 凡書辦皁隸及官員家僕人等有擅自出入監所者令提牢官司獄禁卒立拏回堂將書隸革役責四十板遞回原籍家人枷號一箇月責四十板家人之主交部議處若不行拘拏補查出者提牢官司獄俱以失察例議處 \\n 400.03 \\n 步軍統領酌量派出番役在刑部衙門外左近密行訪拏若有探聽之徒照私入刑部衙門例枷號一箇月責三十板[按私入刑部衙門已改]係官交部議處如有受賄通信教供情弊察實將書役並行賄之人堩計贓從重治罪 \\n 『律』401.00獄囚衣糧 \\n 1凡獄囚[無家屬者]應請給衣糧[有疾病者應請給]醫藥而不請給患病[重者除死罪不開鎖杻外其餘]應脫去鎖杻而不[請]脫去[犯笞罪者]應保管出外而不[請]保管[及疾至危篤者]應聽家人入視而不[請]聽[以上雖非司獄官典獄卒所主但不申請上司]司獄官典獄卒笞五十因而致死者若囚該死罪杖六十流罪杖八十徒罪杖一百杖罪以下杖六十徒一年提牢官知而不舉者與[獄官典卒]同罪 \\n 2若[司獄官]已申稟上司[而上司官吏]不即施行者一日笞一十每一日加一等罪止笞四十因而致死者若囚該死罪杖六十流罪杖八十徒罪杖一百杖罪以下杖六十徒一年 \\n 條例 \\n 401.01 \\n 凡解部及遞解外省各項犯人大司官照支給囚糧之例按程給與口糧如遇隆冬停遣照重囚例每名給與衣帽儻有官侵吏蝕照冒銷錢糧律治罪 \\n 401.02 \\n 凡司獄吏目典史專管囚禁如犯人果有冤濫許管獄官據實申明如府州縣不准許即直申憲司各衙門提訊 \\n 401.03 \\n 凡牢獄禁繫囚徒年七十以上十五以下廢疾散收輕重不許混雜鎖杻常須洗滌席薦常須鋪置冬設暖床夏備涼漿凡在禁囚犯日給倉米一升冬給絮衣一件病給醫藥看犯支更禁卒夜給燈油並令於本處有司在官錢糧內支放獄官預期申明關給毋致缺誤有官者犯私罪除死罪外徒流鎖收杖以下散禁公罪自流以下皆散收 \\n 401.04 \\n 內外刑獄醫治罪囚各選用醫生二名每遇年底稽考優劣如醫治痊愈者多照例俟六年已滿在內咨授吏目在外咨授典科訓科不能醫治病死多者即責革更換 \\n 401.05 \\n 刑部赴倉支領囚糧每石給腳價銀五分儻獄卒人等私行扣剋照律嚴加治罪獄官通同作弊一體治罪其失察之提牢官交部議處 \\n 401.06 \\n 刑部南北兩監板柵不許禁卒人等私相租賃如有受賄頂租等弊將獄卒人等從重治罪 \\n 401.07 \\n 五城司坊羈禁人犯及刑部等衙門發交各司坊枷號及看守牽連待質等犯果係赤貧並無家屬送飯者每人每日給老米一升按季造報戶部核銷 \\n 401.08 \\n 斬絞重犯及軍流遣犯在監及解審發配俱著赭衣 \\n 401.09 \\n 內外問刑衙門收禁人犯如有禁卒人等私行傳遞或代買鴉片煙與犯人吸食者發極邊煙瘴充軍其奉官解遞看守之犯解役看役人等有犯前項情弊發近邊充軍贓重者計贓以枉法從重論失察之該管各官交部議處 \\n 401.10 \\n 刑部在監現審人犯除未結各案及監禁待質官常各犯堩不准親屬探視外其已結各案許令犯人祖父母父母伯叔兄弟妻妾子孫一月兩次入視其隨從入視之使役人等不越兩名提牢司獄各官定立號簿將某日某案某犯親屬入監探視逐一詳訊發記每日滿漢提牢司員輪流一人在外廳值宿司獄二員在南北兩監內廳值宿嚴行查察如有捏稱犯屬入監教供舞弊情事一經察覺嚴拏本犯究辦將未能查出之提牢司獄各官分別議處自行查出免議若有送飲食者提牢官驗明禁子轉送至各直省司府州縣監獄責成司獄吏目典史專管於未經結案並待質監犯嚴禁不許親屬探視其已結各案犯屬入監探視亦逐一登記號簿一體詳密稽查如有姦徒捏名入監無弊即據實分別拏究參處其盜犯妻子家口堩不許放入監門探視違者案子家口枷號兩箇月責四十板婦女照例收贖提牢司獄等官吏參處 \\n 『律』402.00功臣應禁親人入視 \\n 凡功臣及五品以上[文武]官犯罪應禁者許令[服屬]親人入視[犯]徒流[應發配]者並聽親人隨行若在禁及[徒流已]至配所或中途病死者在京原問官在外隨處官司開具[在禁在配在途]致死綠由差人引領[其入視隨行之]親人詣闕奉請發放違者杖六十 \\n 『律』403.00死囚令人自殺 \\n 1凡死罪囚已招服罪而囚[畏懼刑戮]使令親戚故舊自殺或令[親故]雇倩[他]人殺之者親故及[雇倩]下手之人各依[親屬凡人鬥毆]本殺罪減二等若囚雖已招服罪不曾令親故自殺及雖曾令[親故]自殺而未招服罪[其親故]輒[自]殺訖或雇倩人殺之者[不令自殺已有倖生之心未招服罪或無可殺之罪]親故及下手之人各以[親屬凡人]鬥殺傷論[不減等] \\n 2若[死囚]雖已招服罪而囚之子孫為祖父母父母及奴婢雇工人為家長[聽飲自下手或令雇倩他人殺之]者皆斬[監候][雇倩之人仍依本殺罪減二等] \\n 『律』404.00老幼不拷訊 \\n 凡應八議之人[禮所當優]及年七十以上[老所當恤]十五以下[幼斫當慈]若廢疾[疾所當矜]者[如有犯罪官司]並不合[用刑]拷訊皆據眾證定罪違者以故失入人罪論[故入抵全罪失入減三等]其於律得相容隱之人[以其情親有所諱]及年八十以上十歲以下若篤疾[以其免罪有所恃]皆不得令其為證違者笞五十[皆以吏為首遞減科罪] \\n 『律』405.00鞫獄停囚徒對 \\n 1凡鞫獄官推問[當處]罪囚有[同]起內[犯罪]人伴見在他處官司[當處]停囚專待[其人]對[問]者[雖彼此]職分不相統攝皆聽直行[文書]勾取[他處官司於]文書到後限三日內[即將所勾待問人犯]發遣違限不發者一日笞二十每一日加一等罪止杖六十[當處鞫獄者無以其不發而中止]仍行移[他處]本管上司問[違限之]罪督[令將所取犯人解]發 \\n 2若起內應合對問同伴罪囚已在他處州縣事發見問者[是彼此俱屬應鞫]聽輕囚[移]就重囚[若囚罪相等者聽]少囚從多囚若囚數相等者以後發之囚送先發官司併問若兩縣相去三百里之外者[往返移就恐致疏虞]各從事發處歸斷[移文知會如]違[輕不就重少不移多後不送先遠不各斷]者笞五十若違法[反]將重囚移就輕囚多囚移就少囚者當處官司隨即收問[不得互相推避]仍申達[彼處]所管上司究問所屬違法移囚[笞五十]之罪若[當處官司]囚到不受者一日笞二十每一日加一等罪止杖六十 \\n 條例 \\n 405.01 \\n 凡校尉等有犯應提拏者移咨鑾儀衛提拏不得差拘 \\n 405.02 \\n 凡欽部等事件直省督撫俱以文到日為始限四箇月具題總督轄兩省者隔省事件限六箇月具題兩廣總督廣東巡撫所屬瓊州亦照隔省例限六箇月福建臺灣府限十箇月其湖廣衡州等府所屬有苗民二十六州縣及乾州平溪等衛距省窵遠凡命盜案件俱於定限外各展限兩箇月 \\n 405.03 \\n 督撫新任及署理印務如欽部等事件原限內難於完結准分別展限原限四箇月展兩月原限六箇月展三月遇公事出境一切事件准題請展限若監臨科場准按日扣限隔省提人准到日扣限 \\n 405.04 \\n 凡在京衙門承審事件限一箇月完結刑部現審事件杖笞等罪限十日完結遣軍流徒等罪應入彙題者限二十日完結命盜等案應會三法司者限一箇月完結其鬥毆殺傷之犯到案後以傷經平復及因傷身死之日為始內外移咨行察及提質並案犯患病以查覆及提到並病愈之日為始接審者以接審之日為始仍將應行扣限及三法司會審日期並於科道衙門註銷內聲明儻該司員任意因循或三法司不即會審以致逾限書役得以乘機作弊者將書役嚴加治罪承審司員及會審遲延之堂司官交部分別議處若內外移咨行察催文至三次無回文者題參行文八旗內務府五城順天府提人於文到三日內無故不行送部者亦照例參處 \\n 405.05 \\n 凡參審之案督撫於具題後即行提人犯要證赴省其無關緊要之證佐及被害人等止令州縣錄供保候俟奉旨到日率同在省司道審理其有應行委員查辦之處亦即就近酌委以奉旨文到之日扣限起舊限四箇月者限兩箇月具題總督隔省舊限六箇月者限四箇月具題如果案情繁重實有不能依限完結者督撫據實先期奏明請旨展限如在舊限四箇月六箇月內完結者寬其議處若逾舊限不結照例查參議處 \\n 405.06 \\n 盜犯已獲[按謂已經別處拏獲也]祇須關取隔省人證等口供定案[按謂被關之本地]無犯可審者[按謂祇須查取事主鄰佑確供]堩照欽部事件例州縣分限兩箇月府司督撫共限兩箇月統扣四箇月完結不得照承審盜案全限例扣展[按謂全限五箇月也]遇有遲延照例參處 \\n 405.07 \\n 鄰境關提人犯照各省關查口供之例展限兩箇月儻逾限不發照例參處 \\n 405.08 \\n 刑部行文八旗內務府五城順天府提人限文到三日內即行查送過部或人犯有他故不到即將情由報明如違將該管官參處儻人犯已至而胥役勒索不行放入經司務廳查出照例嚴加治罪如徇隱不究察出或被首告將該司務一併參處 \\n 405.09 \\n 刑部發城取保犯證如係五城送部之案其案犯住址即在原城所管地方仍發交原城司坊官取保其餘各衙門移送案內應行取保人證俱按其居址坐落何城發交該城司坊官就近取保其由外省州縣提到人證即令本人自舉親識寓居所在交城就近發保仍將保人姓名報部查核其並無親識者酌量交城看守 \\n 405.10 \\n 各省軍流等犯臬司審解之日將人犯暫停發回聽候督撫查核如有應行覆訊者即行提訊其或情罪本輕供證明確毫無疑竇者亦不必概行解送致滋稽延拖累 \\n 『律』406.00依告狀鞫獄 \\n 1凡鞫獄須依[原告人]所告本狀推問若於[本]狀外別求他事摭拾[被告]人罪者以故入人罪論[或以全罪科或以增輕作重科]同僚不署文案者不坐 \\n 2若因其[所]告[本]狀[事情]或[法]應掩捕搜檢因[掩捕]而檢得[被犯]別罪事合推理者[非狀外摭拾者比]不在此[故入同論之]限 \\n 條例 \\n 406.01 \\n 凡鞫獄止將狀內有名人犯審擬如光棍案件夥黨人多仍行嚴拏究審無干牽連者即行釋放 \\n 『律』407.00原告人事畢不放回 \\n 凡告詞訟對問得實被告已招服罪原告人別無待對事理[鞫獄官司當]隨即放回若無[待對事]故稽留三日不放者笞二十每三日加一等罪止笞四十 \\n 條例 \\n 407.01 \\n 督撫應題案件有牽連人犯[按牽連見上條輕罪見下條此處係屬重複]情罪稍輕者准取的保俟具題發落其重案內有挾讎扳害者[按重案挾讎扳害如誣告叛逆誣良為竊等類]承問官申解督撫詳審果係誣枉即行釋放不得令候結案若承問官審係無辜牽連者不必解審即行釋放止錄原供申報 \\n 407.02 \\n 凡內外題奏案件內有擬以杖笞人犯審結日即先行責釋仍於題奏之日聲明 \\n 『律』408.00獄囚誣指平人 \\n 1凡囚在禁誣指平人者以誣告人[加三等]論其本犯罪重[於加誣之罪]者從[原]重[者]論 \\n 2若[本囚無誣指平人之意]官吏鞫問獄囚非法拷訊故行教令誣指平人者以故入人[全]罪論 \\n 3若[官司]追徵[逋欠]錢糧逼令[欠戶]誣指平人代納者計所枉徵財物坐贓論[罪止杖一百徒三年以贓不入己也]其物給[代納本]主 \\n 4其被[囚]誣[指]之[平]人無故稽留三日不放[回]者笞二十每三日加一等罪止杖六十 \\n 5若[官司]鞫囚而證佐之人[有所偏徇]不言實情故行誣證及化外人有罪通事傳譯番語[有所偏私]不以實對致[斷]罪有出入者證佐人減罪人罪二等[證佐不說實情出脫犯人全罪者減犯人全罪二等若增減其罪者亦減犯人所得增減之罪二等之類]通事與同罪[謂化外人本有罪通事扶同傳說出脫全罪者通事與犯人同得全罪若將化外人罪名增減傳說者以所增減之罪坐通事謂如化外人本招承杖六十通事傳譯增作杖一百即坐通事杖四十又如化外人本招承杖一百通事傳譯減作笞五十即坐通事笞五十之類]"}
{"章节": "刑律-斷獄下", "正文": "刑律-斷獄下 \\n  \\n 『律』409.00官司出入人罪 \\n 1凡官司故出入人罪合出全入者[徒不折杖流不折徒]以全罪論[謂官吏因受人財及法外用刑而故加以罪故出脫之者並坐官吏以全罪] \\n 2若[於罪不至全入但]增輕作重[於罪不至全出但]減重作輕以所增減論至死者坐以死罪[若增輕作重入至徒罪者每徒一等折杖二十入至流罪者每流一等折徒半年入至死罪已決者坐以死罪若減重作輕者罪亦如之] \\n 3若斷罪失於入者各減三等失於出者各減五等並以吏典為首首領官減吏典一等佐貳官減首領官一等長官減佐貳官一等科罪[坐以所減三等五等] \\n 4若囚未決放及放而還獲若囚自死[故出入失出入]各聽減一等[其減一等與上減三等五等並先減而後算折其剩罪以坐不然則其失增失減剩杖剩徒之罪反有重於全出全入者矣] \\n 條例 \\n 409.01 \\n 承審官改造口供故行出入者一革職故入死罪已決者抵以死罪其草率定案證據無憑枉坐人罪者亦革職 \\n 409.02 \\n 凡初次供招不許擅自刪改俱應詳載揭帖若承問官增減原供希圖結案按察使依樣轉詳該督撫嚴察題參不行察參將督撫交部一併議處按察使亦不得借簡招之名故為刪改儻遇有意義不明序次不順與情罪並無干礙即就近核正申轉將改本備案不得發換銷毀違者依改造口供故行出入例議處 \\n 409.03 \\n 凡謀反謀叛之罪照律連坐籍沒其餘情罪詳載律內俱應照律擬議不得存心陷害借言情罪重大誣指朋黨妄議株連父母兄弟妻子籍沒家產若承審官於本罪外捏造此等言語株連父母兄弟妻子籍沒家產者即照故入人死罪律治罪 \\n 409.04 \\n 州縣承審逆倫罪關淩遲重案如有故入失入除業經定罪招解者分別已決未決按律定擬外其雖未招解業已定供通詳經上司提審平反究明故入失入各照本律減一等問擬其餘若尋常審案仍照舊辦理 \\n 409.05 \\n 知府直隸州有將各州縣審擬錯誤關係生死出入大案虛公研鞫究出實情改擬得當經上司核定題達部議准行者交與吏部查明奏請送部引見 \\n 409.06 \\n 凡駁飭改正之案刑部即檢查該府州縣原詳據實核辦如原詳本無錯誤經上司飭駁致錯擬罪名者將該上司議處如原詳未奉飭駁該上司代為承當除原擬之員仍按例處分外將該管上司照徇庇例嚴議 \\n 『律』410.00辯明冤枉 \\n 1凡內外問刑衙門辯明冤枉須要開具[本囚]所枉事蹟實封奏聞委官追問[其冤情]得實被誣之人依律改正[所枉之]罪坐原告[誣告]原問官吏[以故失入罪論] \\n 2若[罪囚]事[本]無冤枉矇矓辯明者杖一百徒三年[既曰矇矓則原告原問官為其誣矣]若所誣罪重[於杖一百徒三年]者以故出入人罪論所辯之[罪]人知情與[矇辯]同罪[如原犯重止從重論]不知者不坐 \\n 條例 \\n 410.01 \\n 法司凡遇一應稱冤調問及各衙門奏送人犯如有冤枉及情罪有可矜疑者即與辯理具奏發落毋拘成案若明知冤枉不與辯理者以故入人罪論 \\n 410.02 \\n 法司遇有重囚稱冤原問官員輒難辯理者許該衙門移文會同三法司堂上官辯理果有冤枉及情可矜疑者奏請定奪 \\n 410.03 \\n 凡在外審理事件應照案內人犯籍貫批委該管地方官審理明白申詳完結既經批委不得反覆改批別屬如果情事未明務須詳細指駁儻原問官仍復矇混申詳即題參議處另委別官審理若督撫等官將事理已明之案故生枝節屢行批駁遲延不結者亦交該部議處 \\n 410.04 \\n 凡審理事件除事涉兩邑或案情重大發審之初即委員會審者乃令會同審詳外其因承審錯誤另委別官審理者專責委員虛心質訊毋庸原問官會審至定案後如原問官果有徇私枉斷故出故入情弊仍照例參處其或供情疏漏或援引拘泥誤出無心經委員改正者照審處錯誤例議處 \\n 410.05 \\n 命盜案件經該督撫臬司駁審除案情重大須該知府赴省審理或係委派會審仍聽該督撫隨時酌量辦理外如果案情與原招並無出入即由附省知府審轉仍許原審知府一體列銜申詳儻審理錯謬關係重大者即將承審之縣州及率轉之知府一併開參照例分別議處 \\n 410.06 \\n 凡處決人犯有臨刑時呼冤者奏聞覆鞫如審明實有冤抑立為申雪將原審官參奏照例懲治如係妄行翻異冀延顯戮除原犯斬罪仍即處斬外如原犯絞罪者亦改為斬罪即行正法 \\n 410.07 \\n 各省督撫除事關重大案涉疑難應行提審要件或奉旨發交審辦以及民人控告官員營私枉法濫刑斃命各案俱令率同司道等親行研審並司道等官接受所屬控詞遇有前項各情或經上司批發之案亦即親提審辦間有戶婚田土案件頭緒紛繁必須酌派妥員代為查審者於結案時仍由該司道等官覆勘定擬具詳不得僅委屬員承審外其餘上控之件訊係原問各官業經定案或案雖未定而有抑勒畫供濫行羈押及延不訊結並書役詐贓舞弊情事如在督撫處具控即發交司道審辦或距省較遠即發交該管守巡道審辦如在司道處具控即分別發交本屬知府或鄰近府州縣審辦如在府州處具控即由該府州親提審辦概不准復交原問官並會同原問官辦理審明後按其罪名係例應招解者仍照舊招解係例不招解者即由委審之員詳結其有委審之後復經上控者即令各上司衙門親提研鞫不得復行委審若命盜等案尚未成招尋常案件尚無堂斷而上控呈詞內又無抑勒畫供濫行羈押及延不訊結並書吏詐贓舞弊各等情應即照本宗公事未結絻者發當該官司追問律仍令原問官審理該管上司仍照律取具歸結綠由句銷儻有應親提而委審或應親提委審而發交原問衙門者即令該督撫指名嚴參交部照例議處其所委之員若有瞻徇聽囑等弊亦即嚴參治罪該督撫有違例委審者亦照例議處至於刁健之徒本無冤抑或因負罪受懲掩飾己非捏款誣控或因鬥毆婚姻田宅等事不赴本管官控理輒赴上司衙門架詞妄控者仍按律治罪 \\n 『律』411.00有司決囚等第 \\n 1凡[有司於]獄囚[始而]鞫問明白[繼而]追勘完備軍流徒罪各從府州縣決配至死罪者在內司定議在外聽督撫審錄無冤依律議擬[斬絞][情罪]法司覆勘定議奏聞[候有]回報[應占決者]委官處決故延不決者杖六十 \\n 2[其公同審錄之際]若犯人[自行]反異[原招][或]家屬[代訴]稱冤[審錄官]即便[再與]推鞫事果違枉[即公]同將原問原審官吏通問改正[同將原問原審之官吏通行提問改正其罪] \\n 3若[囚犯]明稱冤抑[審錄官]不為申理[改正]者以入人罪故[或受贓挾私]失[或一時不及參究]論 \\n 條例 \\n 411.01 \\n 秋審時督撫將重犯審擬情實緩決可矜具題限五月內到部刑部將原案及法司看語並督撫看語刊刷招冊送九卿詹事科道各一冊八月內在金水橋西會同詳核情實緩決可矜分擬具題請旨定奪其盛京等處案件亦造入各省秋審案內具題俟命下日先後咨行直省將情實人犯於霜降後冬至前正法其咨文到地方限期雲南貴州四川廣西廣東福建限四十日江西浙江湖南甘肅限二十五日江南陝西湖北限十八日河南限十二日山東山西限九日直隸限四日盛京限十五日寧古塔限一箇月限內遲延不到者該督撫將遲延地方官察明指參至於秋審具題後如有新結重案俱入次年秋審 \\n 411.02 \\n 秋朝審處決重囚及一應立決人犯如遇冬至以前十日為限夏至以前五日為限俱停止行刑若文到正值冬至夏至齌戒日期及已過冬至夏至者於冬至七日夏至三日以後照例處決 \\n 411.03 \\n 刑部現監重犯每年一次朝審刑部堂議後即奏請特派大臣覆核俟核定具奏後摘緊要情節刊刖招冊送九卿詹事科道各一冊於八月初間在金水橋西會同詳審擬定情實緩決可矜具題請旨定奪其情實者與各省秋審情實人犯刑科皆於本省句到前五日覆奏一次經御筆勾除者正法其餘仍監固 \\n 411.04 \\n 各省每年題結斬絞重案刑部於次年開印後分類摘敘簡明事由繕摺奏聞 \\n 411.05 \\n 凡每年秋審遇審某省即令某道御史與掌道一體上班朝審令京畿道御史同掌道與審 \\n 411.06 \\n 凡秋審勾到時遇某省本章即著某道御史承辦朝審案件令京畿道專辦行刑時著刑科給事中及刑部侍郎一人監視 \\n 411.07 \\n 凡官犯及常犯罪干服制由立決改為監候者又卑幼聽從尊長主使毆死本宗小功大功兄姊及尊屬例應斬候者刑部於秋審時俱列入情實各另繕一冊列於各該省常犯情實黃冊之前進呈候勾官犯俟十次免勾之後服制常犯俟兩次免勾之後大學士會同刑部堂官將人犯招冊覆加詳勘其有實在情節可寬者摘敘案情確加看語請旨改入緩決 \\n 411.08 \\n 各省官犯如係貪酷敗檢侵虧狼籍及有心巧詐不盡臣職罪應斬絞之員其審題結案在行刑之日以前者著皆補疏題請情實予勾者即行刑之日已過亦著行刑在行刑以後審結者入下年新事冊內刑部仍黏簽聲明其尋常私罪案犯無前項情節者著牢固監候俟次年秋審辦理不得概請補入本年情實 \\n 411.09 \\n 各省秋審本揭如係新事初次入秋審者照舊備敘案由確加看語以憑會核其舊事緩決人犯摘敘簡明略節依法彙為一本具題俱不必敘入問供以省繁冗至九卿會審時刑部分送招冊內除情實未勾及初次入秋審者仍刷印招冊分送詳核外其舊事已入緩決者不必重複備冊分送會審止於會審時逐一唱名進呈秋審本內亦開列起數名數具題若舊事內有一二案尚須商議並該督撫前擬情實後改緩決前擬緩決後改可矜之案仍聽刑部摘出臨期印冊分送九卿公同會議朝審案犯一體辦理 \\n 411.10 \\n 秋審可矜人犯內如子婦不孝詈毆翁姑其夫忿激致斃或因該犯之母素有姦夫已經拒絻後復登門尋釁以致拒絻毆致斃者此等情切天倫一時義激與尋常很鬥者不同刑部會同九卿遇有似此罪犯案情既確俱量為區別照免死減等例再減一等發落仍逐案隨本聲明請旨 \\n 411.11 \\n 緦麻服屬人犯於停勾二次之後亦照期功以上例大學士會同刑部一體省核改入緩決 \\n 411.12 \\n 各省每年秋審臬司核辦招冊務須先期定稿陸續移咨在省司道會同虛衷商榷聯銜具詳督撫覆核定擬至期會審司道等官俱赴督撫衙門辦理 \\n 411.13 \\n 各省官犯於定案時即在按察使衙門收禁秋審勾本到省照刑部決囚之例將情實官犯全行綁赴市曹即令按察使監視行刑奉到諭旨當場開讀按照予勾之犯驗明處決 \\n 411.14 \\n 每年秋審勾到後大學士會同刑部將已勾未勾情節摘敘簡明事由奏聞行知各督撫於處決時揭示通衢曉諭朝審由刑部發交該城榜示其各省官犯俱俟朝審勾到後奏聞頒發 \\n 411.15 \\n 每年朝審勾到刑部將人犯綁出之日步軍統領衙門派步軍翼尉一員護送 \\n 411.16 \\n 秋朝審情實官常犯有經十次未勾者刑部查明奏聞下次改入緩決不得擅改可矜其官犯已改緩決後如遇查辦緩決三次以上時不得與常犯一例減等其中或有應行寬宥者恭候諭旨辦理 \\n 411.17 \\n 直省每年應入秋審案犯於應勘時仍令各督撫提解省城率同在省司道公同會勘定擬具題至緩決人犯解審一次之後情罪無可更定者只令有司敘由詳報停其解審其曾擬情實未經勾決之犯及前擬緩決後改情實並緩決人犯內情可矜疑者仍照例解審 \\n 411.18 \\n 秋審人犯解省之時俱令州縣徑行解司仍報明該管各府審後亦即由司給發護牌分發各州縣收禁仍彙文行知各該府 \\n 411.19 \\n 各省起解秋審人犯各州縣如有相距在七十里以外不及收禁者該地方官預期選撥幹役前赴寄宿之處傳齊地保知會營汛同原解兵役支更巡邏防範審後發回一體辦理儻有疏脫及縱放等情將各該役照短解兵役例與原解兵役分別治罪 \\n 411.20 \\n 直省委員押解秋審人犯止令逐程交替不必長解守候其交替之時將人犯並解役當面點交前站委員收明始回本地其審畢發回時亦照此逐程發遞 \\n 411.21 \\n 大宛兩縣秋審勾決及一應斬絞立決重犯刑部於奉旨後即一面徑行順天府府尹轉飭該縣就近辦理一面仍行文直隸總督備案 \\n 411.22 \\n 秋審查辦留養承祀之案如距省在八百里以內府州所屬者由該督撫督同臬司親提犯屬屍親族鄰人等逐加研訊實係親老丁單及孀婦獨子方准查辦儻親屬實在老病不能就道者州縣查明稟請督撫遴委道府大員前徒就近查訊取具供給詳報督撫臬司覆核辦理其距省在八百里以外府州所屬及正犯例不解省向由該管巡道審轉者即由該管巡道就近提齊犯屬屍親族鄰人等查取供給詳辦若犯屬及屍親等籍隸他省者即移咨所轄之該省督撫按照離省道路遠近分別提審訊取供結報部核辦 \\n 411.23 \\n 凡各省州縣招解逆匪兇盜罪應斬梟立決人犯該督撫於各州縣解犯到省審明題奏後即留禁按察使監及首府縣監牢固監禁俟奉到逆匪兇盜案內部文按察使會同督撫標中軍督率府縣親提各犯驗明綁赴市曹監視處決應梟示者仍傳首犯事地方示眾 \\n 411.24 \\n 各省秋審斬絞重犯俟督撫審勘後俱發回各州縣監禁接准部文後即於犯事地方處決惟福建之臺灣府屬甘肅之哈密安西玉門敦煌等廳州縣斬絞監候人犯專令按察使照舊收監其應支囚糧衣藥及遇有疏脫監斃事件俱查照定例一體辦理 \\n 411.25 \\n 各省駐防旗人犯該斬絞者毋庸解部即在理事同知衙門收禁如有應入秋審人犯令將軍都統等悉心確核分別情實緩決可矜造冊題達刑部九卿會核具題至勾到時某省駐防即另冊同各省應勾人犯一體辦理 \\n 411.26 \\n 秋朝審官犯刑部於每年年終彙開清單具奏一次單內將所犯事由罪名及監禁年分並該犯年歲詳細註明 \\n 411.27 \\n 戲殺誤殺及竊贓滿貫並三犯竊盜贓至五十兩以上問擬絞候應入緩決之案秋朝審一次之後刑部查核奏明將戲殺誤殺之犯減為杖一百流三千里竊贓滿貫三犯竊盜贓至五十兩以上之犯減發雲貴兩廣極邊煙瘴充軍其搶奪滿貫人犯及誤殺案內所殺係其人之祖父母父母伯叔父母妻兄弟子孫在室女者俱俟查辦緩決時再行照例辦理不在此例 \\n 411.28 \\n 擅殺問擬絞候入於秋審緩決辦理之犯除謀故火器殺人或連斃二命及各斃各命致斃人數在四名以上者堩不准一次減等外其餘俱於緩決一次後即予減等發落其遇有親老丁單應行查辦留養者仍照向例分別辦理 \\n 411.29 \\n 湖南省鳳凰乾州永綏三廳命盜案犯由廳徑行招解臬司審轉毋庸解道其秋審人犯即責成不由審轉之該管本道親履覆勘遇有異同仍遵定例辦理 \\n 411.30 \\n 距京路遠各省應入秋審案件於每年冬季道員巡歷覆審之時臬司衙門將已經審結具題約計次年熱審可以接准部咨者逐一查明移行該道府同已經接准部咨各案一體預行覆審造冊申送如至期遇有未准部咨及部駁另審者臬司照例扣除仍知會該道歸入下年秋審 \\n 411.31 \\n 滇省秋審除曲靖等八府及距省不遠之直隸四廳州人犯仍解省會鞫外其離省窵遠之永昌順寧麗江昭通廣南普洱等六府即責令不由審轉之各道員於冬季巡歷時親加研鞫不必會同該府其由該道審轉如迤西之景東永北兩廳人犯令迤南道親審迤南之鎮沅直隸州及州屬恩樂縣人犯令迤西道親審儻該道不親加勘鞫僅以冊結了事以致案有冤抑該督撫嚴參究治 \\n 411.32 \\n 貴州直隸普安州一應命盜重案徑行招解臬司毋庸解道審轉 \\n 411.33 \\n 距省窵遠之府州所屬秋審人犯堩免其解省如廣西省泗城鎮安太平三府所屬之淩雲西林西隆小鎮安天保歸順奉議崇善龍州寧明永康左州養利等各廳州縣人犯責成左江道思恩府屬之武綠百色人犯責成古江道貴州省黎平府本屬及所管之古州下江開泰永從錦屏各廳縣責成貴東道江蘇省徐州府所屬各州縣責成徐州道海州所屬各縣及准安府所屬之阜寧安東二縣責成淮海道[按淮海淮揚現祇一道應併作一筆改為海州及准安府所屬各縣]淮安府所屬之山陽鹽城清河桃源四縣責成淮揚道安徽省鳳陽熲州二府及泗州所屬各州縣責成廬鳳道[按處分則例係鳳陽潁州泗州三府州屬]河南省汝寧府及光州所屬各州縣責成南汝光道湖北省鄖陽襄陽二府所屬各州縣責成安襄鄖道宜昌施南二府所屬各州縣責成荊宜施道湖南省永順沅州二府所屬各縣及靖州所屬各縣責成辰沅永靖道[按下條湖南省有鳳凰永綏乾州等五廳解赴辰沅永靖道此例無此五處綠此仍係乾隆四十二年舊例彼係道光年間新例故也惟鳳凰等五廳秋審自應仍歸道辦理矣]山西省大同朔平二府所屬各州縣責成雁平道口外歸化等五廳所屬責成歸綏道平陽蒲州二府及解州絳州所屬各州縣責成河東道陝西省榆林延安二府及綏德州所屬責成延榆綏道漢中興安二府各屬責成陝安道江西省南安贛州寧都三府州各屬責成南贛寧道四川省之寧遠重慶夔州綏定四府及酉陽忠州敘永廳等府州所屬並廣東省之高州廉州雷州潮州四府所屬[按處分則例四川有石柱廳廣東有瓊州等字樣應參看]及浙江省之溫州處州二府所屬堩責成該管道員[按處分則例浙江省溫處二府所屬之下有玉環廳三字應參看]甘肅省西寧府所屬之循化貴德丹噶爾三廳並大通一縣責成西寧道慶陽府所屬五州縣涇州直隸州並所屬三縣責成平慶涇道寧夏府所屬五州縣責成寧夏道階州直隸州並所屬二縣責成鞏秦階道肅州直隸州並所屬一縣安西所隸州並所屬敦煌玉門二縣及哈密廳責成安肅道各於冬季巡歷時逐親加研鞫造冊加結移報院司彙核不必會同該府儻有鳴冤翻異者即將本犯解省聽候院司覆審如有續行補入之案補勘移報儻該道不實力奉行或有冤抑不為昭雪或任犯混供率行解省該督撫嚴參究治 \\n 411.34 \\n 距省窵遠府廳州所屬之各廳州縣尋常遣軍流徒人犯及命案擬徒人犯堩毋庸解省如廣西省泗城鎮安太平三府所屬者解赴左江道思恩府所屬之百色武緣兩處解赴右江道雲南省昭通府所屬者解赴迤東道大理麗江永昌順寧四府及永北景東蒙化三廳並所屬者解赴迤西道普洱府及鎮沅元江二府並所屬者解赴迤南道貴州省黎平府本屬所管之古州下江開泰永從錦屏各廳縣解赴貴東道大定府所屬之威寧州水城廳解赴貴西道貴陽石阡大定興義遵義安順都勻鎖遠思南思州銅仁十一府及平越州所屬者解赴各該管府州江蘇省徐州府所屬者解赴徐州道海州所屬及准安府所屬之阜寧安東二縣解赴准海道淮安府所屬之山陽鹽城清河桃源四縣解赴准揚道安徽省鳳陽熲州二府所屬及泗州並所屬者解赴盧鳳道河南省汝寧府所屬及光州並所屬者解赴南汝光道湖北省鄖陽襄陽二府所屬者解赴安襄鄖道宜昌施南二府所屬者解赴荊宜施道湖南省永順沅州二府所屬及靖州鳳凰永綏乾州晃州古丈坪五廳並所屬者解赴辰沅永靖道四川省寧遠重慶夔州綏定四府所屬及酉陽忠州敘永廳石柱廳並所屬者解赴該管巡道山西省大同朔平二府所屬者解赴雁平道口外歸化等五廳並所屬者解赴歸綏道平陽蒲州二府所屬及解州絳州並所屬者解赴河東道陝西省榆林府所屬者解赴延榆綏道漢中興安二府所屬者解赴陝安道江西省南安贛州二府所屬及寧都州並所屬者解赴南贛寧道廣東省雷州瓊州二府所屬者解赴雷瓊道高州廉州二府所屬者解赴高廉道潮州府所屬者解赴惠潮嘉道浙江省溫州處州二府所屬者解赴溫處道[按處分例有玉環廳]福建省臺灣府所屬者解赴臺灣道直隸省承德府所屬者解赴熱河道宣化府所屬及張家口獨石口多倫諾爾廳並所屬者解赴口北道永平府所屬及遵化州並所屬者解赴通永道順德廣平大名三府所屬者解赴大名道甘肅省西08府所屬之循化貴德丹噶爾三廳大通一縣解赴西08道慶陽府所屬之五州縣涇州直隸州並所屬三縣解赴平慶涇道08夏府所屬之五州縣解赴08夏道階州直隸州並所屬二縣解赴鞏秦階道肅州直隸州並所屬一縣安西直隸州並所屬敦煌玉門二縣及哈密廳解赴安肅道就近審轉詳報院司核辦儻有鳴冤翻異分別提審解省其命案內遣軍流犯仍各解省覆審 \\n 411.35 \\n 五城及步軍統領衙門審理案件如戶婚田土錢債細事並拏獲竊盜鬥毆賭博以及一切尋常訟案審明罪止枷杖笞責者照例自行完結其旗民詞訟各該衙門堩先詳審確情如應得罪名在徒流以上者方准送部審辦不得以情節介在疑似濫行送部若將不應送部之案率意送部者刑部將原駁回仍據實奏參如例應送部之案而自行審結亦即查參核辦至查拏要犯必須贓證確鑿方可分別奏咨交部審鞫若將案外無辜之人率行拏送一經刑部審明並非正犯即將該管官員參奏番捕人等照例治罪其鬥毆餘傷者務當依限報痊驗明傳訊毋許藉傷延宕飭坊查拘人證要犯限一兩日送部若逾限催至三准不到者即將司坊官參處 \\n 411.36 \\n 刑部奉特交事件即審明無罪可科應具摺覆奏[按此奏結者]如罪至斬絞仍會同三法司核擬特題完結[按此會題者]其他案件除杖枷等罪竟行發落外犯該遣軍流徒及軍流徒折枷等罪儻非尋常經見之事及酌重酌輕之案並犯罪文自生監以上武自驍騎校以上或本身雖白丁係現任大員子弟犯該斷決者俱詳敘供招不拘件數時日隨結隨題內有酌重酌輕案件仍於改擬之處黏貼黃簽恭呈御覽俟奉旨之日發落[按此專題者以下係彙題者]尋常徒流軍遣等罪於審結之日先行發落按季彙題[按又見照刷文卷應參看] \\n 411.37 \\n 凡祖父母父母因子孫觸犯呈送發遣之案該州縣於訊明後不必解勘止詳府司核明轉詳督撫核咨俟部覆准即定地起解若係嫡母繼母及嗣父母呈送發遣仍照舊解勘 \\n 411.38 \\n 刑部核覆各省審題事件內有餘犯擬罪未當應駁令覆審而正犯應立正典刑無庸質訊其罪又無可加者即先決正犯不必一概駁令覆審 \\n 411.39 \\n 應行立決人犯應在京處決者如適當兩澤愆期清理刑獄之時並祈兩祈雪期內刑部將此等應結案牘暫行停止題奏俟兩澤霑足再行請旨如係應在外省處決者俱照常題奏 \\n 411.40 \\n 雲南省處決重囚部文到日如州縣無同城佐貳印官公出除公出報府有案並縣在附郭者仍照定例由府委員監決外其非附郭首縣如有卒奉調遣不及報府者部交到日即准令該吏目典史會同營員代為監決仍將印官因何公出及代為監決緣由具報上司查核毋庸申請本府另行委員 \\n 411.41 \\n 凡兇盜逆犯干涉軍機應行立決及須刑鞫者堩即隨時辦理聲明咨部毋庸拘泥停刑舊例其尋常案件仍照定例月日停刑 \\n 411.42 \\n 直省處決重囚部文到省之日除州縣遠而道府近者仍照舊例辦理外其州縣近而道府遠者不必由道府轉行該督撫即派委在省之同知等官馳往監決 \\n 411.43 \\n 凡五城提督順天府各衙門遇有應行遞解之下賤匪類並兇頑生事反實患瘋病等項人犯除籍係直隸就近遞回者聽各該衙門照舊辦理外其餘應解回別省人犯堩敘明案由交送刑部核明應解與否分別辦理三月彙奏一次 \\n 411.44 \\n 庫爾哈喇烏蘇地方遇有一切命盜等案俱責令營員會同糧員查驗訊供解送Ｔ化州辦理 \\n 411.45 \\n 外省徒罪案件如有關係人命者堩照軍流人犯解司審轉督撫專案咨部核覆令年終彙題其尋常徒罪各督撫批結後即詳敘供招按季報部查核 \\n 411.46 \\n 山東省凡有賭博姦拐窩藏竊盜容留邪匪等案在地窨內被獲者各就所犯本條加一等治罪並將地窨平毀 \\n 411.47 \\n 凡立決之犯部文到日如正印官公出令同城之州同州判縣丞主簿等官會同本城武職遵查不停刑日代行監決若該地方無佐貳官令該知府於部文到時即委府屬之同知通判經歷等官速至該州縣會同武職代行監決該佐貳等官俟監斬後將正印官因何事公出並見委某官於何年月日會同武職某官監決何犯逐一詳報各上司查核 \\n 411.48 \\n 凡遇南郊北部大祀之期前五日後五日刑部及順天府衙門凡在京立決重犯俱停止題奏其核覆外省速議及立決本章仍止迴避齋戒日期 \\n 411.49 \\n 奉天所屬十二州縣辦理旗民事件無分滿漢俱令自行審理於訊明定擬之後旗人笞杖等罪概行移旗發落仍知照該州縣備案至承審時遇有旗人應刑訊之處仍照例刑訊 \\n 411.50 \\n 凡人犯到配除五徒三流照應得杖數折責外其發遣新疆黑龍江當差為奴者到配時照例安插俱不決杖若問擬五軍及總徒准徒罪名俱於逐案引律出語內聲明至配所杖一百折責發落 \\n 411.51 \\n 凡綠營兵丁因事斥革後即移明地方官另記年貌冊檔嚴加管束按季點驗稽查若有作姦犯科除實犯死罪外犯軍流以下俱照凡人加一等治罪管束不嚴之本犯父兄如犯在軍流以上照不能禁約子弟為盜例杖一百如在徒杖以下照不能禁約子弟為竊例笞四十鄰佑知情容隱者即視其父母應得罪名減二等治罪約束不嚴之地方官交部議處 \\n 411.52 \\n 凡扈從車駕官員之跟隨僕役如有在途准毆斃人命等案該督無即行具奏恭候欽派大臣會同行在法司審明迅速辦理不得拘泥尋常例限其餘日行事件亦不得輾轉稽遲違者將該督撫交部嚴加處處 \\n 411.53 \\n 盛京刑部審辦題奏案件有經部議駁者刑部即奏請交盛京將軍或別部侍郎內特派一員會同覆審如係咨駁之案即聲明交與盛京將軍詳細會審 \\n 411.54 \\n 凡命盜案內本例係由死罪減為發遣軍流者定案時仍專本具題不得同尋常軍遣等案咨部彙題完結其罪應斬絞淩遲人犯在監病故者隨案咨部完結毋庸具題 \\n 411.55 \\n 凡罪應淩遲之案如謀反大逆但共謀者謀殺祖父母父母者妻妾殺夫之祖父母父母者妻妾謀殺故夫祖父母父母者殺一家非死罪三人及支解人為首者謀殺期親尊長外祖父母者[情可矜憫例准夾籤聲明之案仍專本具題]採生折割人為首者子孫毆死祖父母父母者糾眾行劫在獄罪囚持械拒殺官弁為首及下手殺官者尊長謀占財產圖襲官職殺功緦卑幼一家三人者發遣當差為奴之犯殺死伊管主一家三人者罪囚由監內結夥反獄持械拒殺官弁為首及下手殺官者妻妾因與有服親屬通姦同謀殺死親夫者[若與平人通姦謀殺仍專本具題]並罪應斬梟案內如卑幼圖財強姦謀殺尊長者殺一家非死罪二人如死係父祖子孫及服屬期親者洋盜會匪及強盜拒殺官差者罪應斬決案內如子孫毆祖父母父母及妻妾毆夫之祖父母父母者暨兩造赴京呈控奏交該省審辦或曾經刑部奏駁之案俱專摺具奏其餘尋常罪應淩遲斬梟斬決之案仍循例具題各督撫於專奏摺尾將援照刑部議定條款例得專摺陳奏之處聲明儻有強行比附率意改題為奏刑部即參奏駁回仍令照例具題或應奏不奏亦即查參 \\n 411.56 \\n 各省奉到立決人犯部文該督撫按程按日計算如由府廳州轉行州縣在正月六月停刑期內者即將部文密存按察使內署仍按程日計算行至州縣已非停刑日期釘封專差馳遞該州縣奉到部文即日處決 \\n 411.57 \\n 凡應擬斬絞人犯染患重病該督撫接到州縣通詳即先具文報部[按此指未結案而言]仍責成該督撫詳加查核如有假捏情事立將承審及核轉各員嚴行參處儻督撫不行詳察經部核對原咨查出弊竇將該督撫一併嚴參其前項人犯遇有在監病故無論曾否結案及已未入秋審情實緩決該州縣立時詳報該督撫據詳派員前往相驗若時逢盛暑或離省窵遠之各廳州縣該管道府據報即派鄰近之員往驗如病故係新舊事情實人犯該督撫於接到詳文之日先行題報[按此重在於秋審冊內扣除一層]總不得過十日之限其派員相驗及研訊刑禁人等有無陵虐情弊除去程限日期以一月為限具文報部若係緩決及應入次年秋審情實人犯仍照向例辦理如驗報遲逾分別交部議處 \\n 411.58 \\n 凡審辦逆倫重案除子孫毆傷誤傷誤殺及過失殺祖父母父母仍各照定例辦理外其子孫毆殺祖父母父母之案無論是否因瘋悉照本律問擬如距省在三百里以內無江河阻隔者堩於審明後即恭請王命委員會同該地方官押赴犯事地方即行正法若距省在三百里以外即在省垣正法仍將首級解回犯事地方梟示 \\n 411.59 \\n 搶竊計贓計次計人數並勒贖得贓問擬軍流各犯及搶竊逾貫首犯已故從犯罪止擬流之案除係直隸州所屬向例由道審轉者仍由該管各道審轉毋庸解司及各道所轄直隸州離道較遠仍照舊章徑行解司外其餘各廳州縣概將人犯解該管府廳州審轉具詳由司覆核專案請咨毋庸轉解司道勘轉儻犯供翻異由該管府廳州就近查提質訊或發回另審若內有關係拒捕及陵虐重情並干礙參處之案仍分別解司解道以昭詳慎儻承辦之員有故勘及捏飾情弊致犯申訴冤抑仍令各督撫嚴行參究提省審辦 \\n 411.60 \\n 廣西東蘭州屬之那地土州淩雲縣屬之天09哨去州縣城在三百里以外及全州屬之西延州同西隆州屬之八達州同去州城在一百里以外之盜案准令該處分駐州同州判縣丞會同營汛前往代勘錄供送交該州縣承審如有查勘不實照例議處其東蘭淩雲去州縣不及三百里全州西隆州去州不及一百里之盜案仍由該州縣自行往勘 \\n 411.61 \\n 滇省審辦結盟擾害匪徒除犯該死罪者仍行解省審辦外其罪應遣軍流罪人犯無論離省道途遠近堩令該管府州審轉臬司覆核詳咨毋庸解省審勘儻承辦之員有故勘及捏飾情弊以致案犯申訴冤抑仍令各督撫嚴行究參提省審辯 \\n 『律』412.00檢驗屍傷不以實 \\n 1凡[官司初]檢驗屍傷若[承委]牒到託故[遷延]不即檢驗致令屍變及[雖即檢驗]不親臨[屍所]監視轉委吏卒[憑臆增減傷痕]若初[檢與]復檢官吏相見扶同屍狀及[雖親臨監視]不為用心檢驗移易[如移腦作頭之類]輕重[如本輕報重本重報輕之類]增減[如少增作多如有減作無之類]屍傷不實定執[要害]致死根因不明者正官杖六十[同檢]首領官杖七十吏典杖八十仵作行人檢驗不實扶同屍狀者罪亦如[吏典以杖八十坐]之[其官吏仵作]因[檢驗不實]而罪有增減者以失出入人罪論[失出減五等失入減三等] \\n 2若[官吏仵作]受財故檢驗不以實[致罪有增減]者以故出入人罪論贓重[於故出故入之罪]者計贓以枉法各從重論[止坐受財檢驗不實之人其餘不知情者仍以失出入人罪論] \\n 條例 \\n 412.01 \\n 遇告訟人命有自縊自殘及病死而妄稱身死不明意在圖賴詐財者究問明確不得一概發檢以啟弊竇其果係鬥殺故殺謀殺等項當檢驗者在京委刑部司官及五城兵馬司京縣知縣在外委州縣正印官務須於未檢驗之先即詳鞫屍親證佐兇犯人等令其實招以何物傷何致命之處立為一案隨即親詢屍所督令仵作如法檢報定執要害致命去處細驗其圓長斜正青赤分寸果否係某物所傷公同一干人眾質對明白各情輸服然後成招或屍久發變青赤顏色亦須詳辯不許聽憑仵作混報擬抵其仵作受財增減傷痕扶同屍狀以成冤獄審實贓至滿數者依律從重科斷[不先究致死根因明確概行檢驗者官吏以違制論] \\n 412.02 \\n 諸人自縊溺水身死別無他故親屬情願安葬官司詳審明白准告免檢若事主被強盜殺死苦主自告免檢者官與相視傷損將屍給親埋葬其獄囚患病責保看治而死者情無可疑亦許親屬告免覆檢若據殺傷而死者親屬雖告不聽免檢 \\n 412.03 \\n 凡人命重案必檢驗屍傷註明致命傷痕一經檢明即應定擬若屍親控告傷痕互異者許再行覆檢勿得違例三檢致滋拖累如有疑似之處委別官審理者所委之官帶同仵作親詢屍所不得弔屍檢驗 \\n 412.04 \\n 凡人命呈報到官該地方印官立即親往相驗止許隨帶仵作一名刑書一名皁隸二名一切夫馬飯食俱自行備用並嚴禁書役人等不許需索分文其果係輕生自盡毆非重傷者即於屍場審明定案將原被鄰證人等釋放如該地方印官不行自備夫馬取之地方者照因公科歛律議處書役需索者照例計贓分別治罪如故意遲延拖累者照易結不結例處分若係自盡並無他故屍親捏詞控告按誣告律科斷如刁悍之徒藉命打搶者照白晝搶奪例擬罪仍追搶毀物件給還原主其勒索和私者照私和律科斷勒索財物入官至該管上司於州縣所報自盡命案果屬明確無疑者不得苛駁准予立案若情事未明仍即秉公指駁俟其詳覆核奪 \\n 412.05 \\n 地方呈報人命到官正印官公出壤地相接不過五六十里之鄰邑印官未經公出即移請代往相驗或地處窵遠不能朝發夕至又經他往方許派委同知通判州同州判縣丞等官毋得濫派雜職其同知等官相驗填具結格通報仍聽正印官承審如有相驗不實照例參處 \\n 412.06 \\n 檢驗自盡人命如屍親遠居別屬一時不能到案該地方官應即驗明立案殮埋 \\n 412.07 \\n 凡外省駐防旗人遇有命案該管旗員即會同理事同知通判帶領領催屍親人等公同檢驗一面詳報上司一面會同審擬如無理事同知通判之處即會同有司官公同檢驗詳報審擬 \\n 412.08 \\n 凡檢驗量傷尺寸照工部頒發工程制尺一例製造備用不得任意長短致有出入 \\n 412.09 \\n 凡京師內城正身旗人及香山等處各營房旗人遇有命案令本家稟報該佐領逕報刑部相驗街道命案無論旗民令步軍校呈報步軍統領衙門一面咨明刑部一面飛行五城兵馬司指揮星往相驗逕報刑部其外城地方人命亦無論旗民俱令總甲呈報該城指揮該城指揮即速相驗呈報該城御史轉報刑部都察院若係旗人並報該旗 \\n 412.10 \\n 凡黔蜀等省遇有命案其府州縣原無佐貳及雖有佐貳而不同城者印官公出准令經歷知事吏目典史等官酌帶諳練仵作速往如法相驗寫立傷單報明印官回日查驗填圖通報如印官不能即回仍請鄰邑印官查驗填報其訊無別故之自盡病斃等案驗明即准取結殮埋仍由印官通詳立案如代驗後查有增減傷痕情弊即將原驗官照檢驗不實例分別議處其各省所屬府州縣內有與黔蜀等省相似者一體酌量辦理其餘仍照定例遵行 \\n 412.11 \\n 凡各省州縣同城並無佐貳鄰封窵遠地方遇有呈報人命印官公出如原係吏目典史分轄地方即日可以往返者仍飭吏目典史驗立傷單申報印官覆驗其距城遙遠往返必須數日處所該吏目典史據報一面移會該管巡檢就近往驗填註傷單一面申請印官覆驗通報如印官不能即回即申請鄰邑代驗通詳儻該巡檢不實或有受賄情弊即行分別參究 \\n 412.12 \\n 京師五城吏役有犯命案本城官員概令迴避該巡城御史速調別城指揮帶領本管吏仵前往相驗辦理其各省州縣如本州縣吏役有犯命案即就近稟請該上司立委別州縣帶領本管吏仵前往驗辦 \\n 412.13 \\n 歸化城各協廳所屬遇有呈報命案到官即令該通判星往驗明填格錄供通詳仍照例詳請都統派委蒙古官員會同審擬毋庸詳派會驗致滋稽延儻該通判等相驗不實以及遲延貽誤令該管上司分別參處 \\n 412.14 \\n 凡州縣額設仵作大縣三名中縣二名小縣一名並於額設之外再募一二人令其跟隨學習每名給發洗冤錄一部選委明白刑書一人與仵作逐細講解每年開印後該州縣將額設學習名數造具花名清冊申送該管府州彙冊通送院司存案該管府州每年隨時就近提考一次考試之法即令每人講解洗冤錄一節如果明白當堂從優給賞儻講解悖謬飭令分別責革及勒限學習另募充補仍彙冊申報院司查核並將召募非人懈於查察之州縣分別查參至仵作工食每名撥給皁隸工食一分學習者兩人共給皁隸工食一分若有曖昧難明之事檢驗得法果能洗雪沈冤該管上司賞給銀十兩儻有故行出入審有受賄情弊照例治罪若仵作額缺不行募補州縣官及各上司堩交部分別議處儻州縣不將仵作補足因而私侵工食銀兩者州縣官革職提問該管上司一併交部議處在京五城司坊額設仵作即責成該巡城御史每年照此辦理 \\n 412.15 \\n 在京五城司坊每城額設仵作一名之外各添設額外學習仵作一名令該巡城御史召募考試充當其工食照額設仵作減半賞給每名月給工食銀五錢由戶部支領以資養贍遇有額設仵作病故革退即以額外仵作頂補再行考募學習之人 \\n 412.16 \\n 凡五城遇有命案除道塗倒斃客店病亡經該城驗訊屬實即自行完結外其餘金刃自戕投井投繯等案俱令該城指揮照例驗報由該城御史審訊轉報刑部核覆審結儻有漏報將該城官員指名參處 \\n 412.17 \\n 黔省州縣命案如逢盛暑印官公出不能即回鄰封窵遠往返數日者准代驗之雜職等官取立傷單將屍棺殮其州縣未行覆驗綠由及原驗雜職銜名俱於原題內聲敘如有傷根不符等弊將原驗官參處若印官計日即回鄰封相距不遠者仍照舊例行 \\n 412.18 \\n 京師五城指揮相驗城內不得過兩日關名不得過三日如一時案件坌集指揮不能分身者准委副指揮吏目代驗仍歸指揮承辦儻指揮有心規避委驗之員有心推卸者巡城御史稽查參奏御史姑容經他人查出參奏者一併交部議處 \\n 412.19 \\n 廣西東蘭州屬之那地土州陵雲縣屬之天09哨地方去州縣城在三百里及全州屬之西延州同西隆州屬之八達州同去州城在一百里以外之命案准令該處分駐州同州判縣丞帶領諳練吏仵前往代驗填格取結送交該州縣承審如有勘驗不實照例議處其東蘭凌雲去州縣不及三百里全州西隆州去州不及一百里之命案仍各照舊例辦理 \\n 412.20 \\n 差役奉官暫行看押人犯有在押身死者無論有無陵虐堩令稟明本管官傳到屍親眼同驗明不得任聽私埋如有私埋情事經屍親控告破案者官為究明致死根由詳請開檢無庸取具屍親甘結檢明後除訊係差役索詐陵虐致斃者仍照各本律例從重治罪外若止係因病身死即將私埋之差役杖七十徒一年半控告之屍親訊無挾讎情節仍按誣告各本律分別科斷地方官有任聽私埋及庇護差役不即開檢者交部分別嚴加議處至差役私押斃命之案應令稟請鄰封州縣傳到屍親眼同驗明究辦若有私埋匿報以及一切兇徒挾讎謀財致斃人命私埋滅跡者經屍親告發之後如業將致死根由究問明白毫無疑義而屍傷非檢不明者亦即詳請開檢按例懲辦堩無庸取具屍親甘結 \\n 412.21 \\n 奉天省昌圖岫巖鳳凰城各廳所屬命案如距廳在三百里以外者准令照磨及分防巡檢帶領諳練吏仵前往代驗填格取結送交各該廳承審如有勘驗不實增減傷痕情弊分別照例議處其訊無別故自盡病斃案亦准取結驗埋由各該廳通詳立案若距廳不及三百里者仍照舊例辦理 \\n 『律』413.00決罰不如法 \\n 1凡官司決人不如法[如應笞而用杖]者笞四十因而致死者杖一百[當該官吏]堩徵埋葬銀一十兩[給付死者之家]行杖之人各減一等[不追銀]其行杖之人若決不及膚者依驗所決[不及膚]之數抵罪[或由主使或由行杖]並罪坐所由若受財[而決不如法決不及膚]者計贓以枉法從重論 \\n 2若監臨[有司管軍]之官因公事[主令下手者]於人虛怯去處非法毆打及親自以大杖或金刃手足毆人至折傷以上者減凡鬥傷罪二等致死者杖一百徒三年追埋葬銀一十兩其聽使下手之人各減一等並罪坐所由[如由監臨坐監臨由下手坐下手若非公事以故勘平人論]若[官司決罰人監臨責打人]於人臀腿受刑去處依法決打邂逅致死及[決打之後]自盡者各勿論 \\n 『律』414.00長官使人有犯 \\n 凡在外各衙門長官及[在內奉制]出使人員於所在去處有犯[一應公私等罪]者所部屬官等[流罪以下]不得[越分]輒便推問皆須[開具所犯事由]申覆[本管]上司區處若犯死罪[先行]收管聽候[上司]回報所掌[本衙門]印信[及倉庫牢獄]鎖鑰發付次官收掌若無長官次官掌印[有犯]者亦同長官違者[部屬官吏]笞四十 \\n 『律』415.00斷罪引律令 \\n 1凡[官司]斷罪皆須具引律例違者[如不具引]笞三十若[律有]數事共一條[官司]止引所犯[本]罪者聽[所犯之罪止合一事聽其摘引一事以斷之] \\n 2其特旨斷罪臨時處治不為定律者不得引比為律若輒引[比]致斷罪有出入者以故失論[故行引比者以故出入人全罪及所增減坐之失於引比者以失出入人罪減等坐之] \\n 條例 \\n 415.01 \\n 承問各官審明定案務須援引一定律例若先引一例復云不便照此例治罪更引重例及加「情罪可惡」字樣坐人罪者以故入人罪論 \\n 415.02 \\n 例載比照光棍條款仍照例斟酌定擬外其餘情罪相仿尚非實在光棍者不得一概照光棍例定擬 \\n 415.03 \\n 除正律正例而外凡屬成案未經通行著為定例一概嚴禁毋庸得混行牽引致罪有出入如督撫辦理案件果有與舊案相合可援為例者許於本內聲明刑部詳加查核附請著為定例 \\n 『律』416.00獄囚取服辯[服者心服辯者辯理不當則辯當則服或服或辯故曰服辯] \\n 1凡獄囚[有犯]徒流死罪[鞫獄官司]各喚[本]囚及其家屬[到官]具告所斷罪名仍[責]取囚服辯文狀[以服其心]若不服者聽其自[行辯]理更為詳審違者徒流罪笞四十死罪杖六十 \\n 2其囚家屬遠在三百里之外[不及喚告者]止取[本]囚服辯文狀不在具告家屬罪名之限 \\n 『律』417.00赦前斷罪不當 \\n 凡[官司遇赦但經]赦前處斷刑名罪有不當若處輕為重[其情本係赦所必原]者當[依律]改正從輕[以就恩宥若]處重為輕其[情本係]常赦所不免者[當]依律貼斷[以杜倖免]若[處輕為重處重為輕係]官吏[於赦前]故出入[而非失出入]者雖會赦並不原宥[其故出入之罪若係失出入者仍從赦宥之] \\n 條例 \\n 417.01 \\n 遇直省特差恤刑之時有審豁者原問官俱不追究[恐官慮罪及己不肯辯明冤枉也則會赦可以類推] \\n 417.02 \\n 承問官審理事件錯擬罪名者不拘犯罪輕重錯擬官員遇赦免議 \\n 417.03 \\n 督撫承問叩閽事件除情罪重大不在赦款者仍依限審結具題外其餘輕罪與赦款相符即行釋放彙題銷案 \\n 417.04 \\n 奉恩詔以前直省虧空已結各案令各督撫分晰造冊送部其案內人犯有罪名而會赦邀免者俱准釋回原旗籍如案內有不應豁免之項即行文原旗籍著追其甫經審題各案俟已結之日將並無罪名各犯查明任所有無貲財取結報部亦令釋回原旗籍儻本案已清別案有查追事件清結之日亦即報部釋回原旗藉其奉恩詔以後之案不在此例 \\n 417.05 \\n 原非侵盜入己照侵盜擬罪之犯較之實犯侵欺情罪稍輕及虧空軍需錢糧係由那移獲罪或經核減著賠尚與入己軍需有間遇恩赦豁免行令各該旗省咨報戶部查明會同刑部奏請定奪 \\n 『律』418.00聞有恩赦而故犯 \\n 1凡聞知將有恩赦而故犯罪[以覬倖免]者加常犯一等[其故犯至死者仍依常律]雖會赦並不原宥 \\n 2若官司聞知將有恩赦而故論決囚罪者以故入人罪論[若常赦所不原而論決者不坐] \\n 『律』419.00徒囚不應役 \\n 1凡鹽場鐵冶拘役徒囚應入役而不入役及徒囚因病給假病已痊可不令計日貼[補假]役者[其徒囚與監守者各]過三日笞二十每三日加一等罪止杖一百 \\n 2若徒囚年限未滿監守之人故縱逃回及容令雇人代替者照依囚人應役[未滿]月日抵數徒役[其監守雖多]並罪坐所由[縱容之人]受財者計贓以枉法從重論仍拘徒囚[之逃回雇替者]依律論罪[計日論其逃雇之罪]貼役[貼補其逃雇之役] \\n 『律』420.00婦人犯罪 \\n 1凡婦人犯罪除犯姦及死罪收禁外其餘雜犯責付本夫收管如無夫者責付有服親屬鄰里保管隨衙聽候不許一概監禁違者笞四十 \\n 2若婦人懷孕犯罪應拷決者依上保管皆待產後一百日拷決若未產而拷決因而墮胎者官吏減凡鬥傷罪三等致死者杖一百徒三年產限未滿而拷決[致死]者減一等 \\n 3若[孕婦]犯死罪聽令穩婆入禁看視亦聽產後百日乃行刑未產而決者杖八十產訖限未滿而決者杖七十其過限不決者杖六十 \\n 4失者[失於詳審而犯者]各減三等[兼上文諸款而言如不應禁而禁笞一十懷孕不應拷決而拷決墮胎杖七十致死者杖七十徒一年半產限未滿而拷決致死者杖六十徒一年及犯死罪不應刑而刑未產而決者笞五十未滿限而決者笞四十過限不決者笞三十] \\n 條例 \\n 420.01 \\n 未產拷決不墮胎及產限未滿拷決不致死者依不應輕律 \\n 420.02 \\n 婦女有犯姦盜人命等重情及別案牽連身係正犯仍行提審其餘小事牽連提子姪兄弟代審如遇虧空累賠追贓搜查家產雜犯等案將婦女提審永行禁止違者以違制治罪 \\n 420.03 \\n 婦女除實犯死罪例應收禁者另設女監羈禁外其非實犯死罪者承審官拘提錄供即交親屬保領聽候發落不得一概羈禁 \\n 420.04 \\n 凡擬徒收贖婦女除係案內緊要證犯仍行轉解質審外其經該州縣審訊明確毋庸解審者即交親屬收管聽候發落 \\n 420.05 \\n 斬絞監候婦女秋審解勘經過地方俱派撥官媒伴送其業經解勘一次情罪顯然無可改擬者下次即停其解審如有外省定擬情實可矜具題經九卿會核改擬緩決者次年秋審核准無異亦即停其解審 \\n 420.06 \\n 犯婦懷孕律應淩遲斬決者除初審證據未確案涉疑似必須拷訊者仍俟產後百日限滿審鞫若初審證據已明供認確鑿者於產後一月起限審解其罪應淩遲處死者產後一月期滿即按律正法 \\n 420.07 \\n 婦女犯該斬梟者即擬斬立決免其梟示 \\n 『律』421.00死囚覆奏待報 \\n 1凡死罪囚不待覆奏回報而輒處決者杖八十若已覆奏回報應決者聽三日乃行刑若限未滿而刑及過[三日之]限不行刑者各杖六十 \\n 2其犯十惡之罪應死及強盜者雖決不待時若於禁刑日而決者笞四十 \\n 條例 \\n 421.01 \\n 直省人命強盜將全招開列奏疏內其反叛案內人犯決過即行題報餘概於年底彙奏 \\n 421.02 \\n 凡遇慶賀穿朝服及祭享齋戒封印上元端午中秋重陽等節每月初一初二並穿素服日期俱不理刑名四月初八日不宰牲亦不理刑名內外一體遵行 \\n 421.03 \\n 凡勾決重囚向例刑科三次覆奏今簡去二覆於勾到之後再將原本進呈御覽遵奉施行 \\n 『律』422.00斷罪不當 \\n 1凡斷罪應決配而收贖應收贖而決配各依出入人罪減故失一等 \\n 2若應絞而斬應斬而絞者杖六十[此指故者言也若係]失者減三等其已處決訖別加殘毀死屍者笞五十[讎人砍毀其屍依別加殘毀] \\n 3若反逆綠坐人口應入官而放免及非應入官而入官者各以出入人流罪故失論[若係有故則以故出入流罪論無故而失於詳審者以失出入流罪論] \\n 條例 \\n 422.01 \\n 凡苗夷有犯軍流徒罪折枷責之案仍從外結抄招送部查核其罪應論死者不准外結亦不准以牛馬銀兩抵償務按律定擬題結如有不肖之員或隱匿不報或捏改情節在外完結者事發之日交部議處其一切苗人與苗人自相爭訟之事俱照苗例歸結不必繩以官法以滋擾累 \\n 422.02 \\n 凡斬絞案件如督撫擬罪過輕而部議從重者應駁令再審如擬罪過重而部議從輕其中尚有疑竇者亦當駁令妥擬儻刑部所見即確改擬題覆不必展轉駁審致滋拖累 \\n 422.03 \\n 凡州縣審解案件如供招已符罪名或有未協該上司不必將人犯發回止用檄駁俟該州縣改正申覆即行招解督撫核覆分別咨題完結 \\n 422.04 \\n 外省題本案件遇有不引本律定擬妄行援照別條減等者刑部即將本案改正並將該督撫臬司參奏毋庸再行駁令另擬 \\n 422.05 \\n 卑幼毆死期功尊長之案務令承審各員嚴究確情按律定擬仍將是否有心干犯之處於疏內聲明不准稍涉含混其有聲敘未確經刑部核覆時改正具題即將承審之員隨本附參交吏部分別從重議處 \\n 422.06 \\n 凡直省督撫於一切刑名事件務各研究確情毋稍遷就其甲刑部駁審之案無論失出失入一經訊得實情即當據實平反毋得固報原題含糊了結如委審之員有瞻徇迴護情弊即著從嚴恭辦 \\n 『律』423.00吏典代寫招草 \\n 凡諸衙門鞫問刑名等項[必據犯者招草以定其罪]若吏典人等為人改寫及代寫招草增減[其正實]情節致[官司斷]罪有出入者以故出入人罪論若犯人果不識字許令[在官]干礙之人[依其親具招情]代寫[若吏典代寫即罪無出入亦以違制論] \\n 條例 \\n 423.01 \\n 各有司讞獄時令招房書吏照供錄寫當堂讀與兩造共聽果與所供無異方令該犯畫供該有司親自定稿不得假手胥吏致滋出入情弊如有司將供詞輒交經承致有增刪改易者許被害人首告督撫察實題參將有司官照失出入律議處經承書吏照故出入律治罪受財者計贓以枉法從重論"}
{"章节": "工律-營造", "正文": "工律-營造 \\n  \\n 『律』424.00擅造作 \\n 1凡軍民官司有所營造應申上而不申上應待報而不待報而擅起差人工者[即不科歛財物]各計所役人雇工錢[每日八分五釐五毫以]坐贓[致罪]論 \\n 2若非法[所當為而輒行]營造及非時[所可為而輒行]起差人工營造者[雖已申請得報其計役坐贓之]罪亦如[不申上待報者坐]之 \\n 3其[軍民官司如遇]城垣坍倒倉庫公廨損壞[事勢所不容緩]一時起差丁夫軍人修理者[雖不申上待報不為擅專]不在此[坐贓論罪之]限 \\n 4若營造計料申請[合用]財物及人工多少[之數於上而]不實者笞五十若[因申請不實以少計多而於合用本數之外或]已損財物或已費人工各併計所損物價及所費雇工錢[罪有]重[於笞五十]者[以]坐贓[致罪]論[罪止杖一百徒三年贓不入己故不還官] \\n 條例 \\n 424.01 \\n 凡在京各處修理工程工價銀五十兩以內物料銀二百兩以內者照依各處印文准其修理其工價銀五十兩以上物料銀二百兩以上者著該處料估啟奏工部差官覆覈會同該處官員首領監修將用過錢糧著管工官名下銷算如多用錢糧不行啟奏即便承修者將行文與承修堂司官交與該部議處若物料工價甚多而分為幾段陸續行文俱稱五十兩以內不奏者查出亦交與該部議處 \\n 424.02 \\n 凡修理行宮並各省倉廒等項工程一應動用錢糧事件令該督撫奏聞該部議覆再行修理工完之日督撫親自查明儻有開報浮多據實覈減造冊具題該部詳覈題銷如有不行啟奏擅自咨部請銷而該部具咨完結者即行題參交該部議處 \\n 424.03 \\n 凡各省修建一應工程如物料價銀五百兩以上工價銀二百兩以上者該督撫將動支銀兩及工料細數預行確估題報工部查明定議會同戶部指定款項題覆准其動用興修俟工竣之日督撫親自查覈造冊題報工部覈明准銷仍知照戶部查覈其物料價銀五百兩以下工價銀二百兩以下者該督撫咨明工部定議知照戶部令其動項興修工竣逐一造冊題銷儻有需要物料工價甚多而分為幾處陸續咨報並未題明輒行修建者查出題參其有應動用存公銀兩者該督撫將確估工料細數咨報工部查明知照戶部准其動用工完造報工部將准銷銀數造入該年存公冊內咨送戶部查覈 \\n 424.04 \\n 緊急工程不及先行料估覈算者酌量工程大小預發錢糧派員修造俱以領銀之日起限如物料工價二百兩以內者限一箇月五百兩以內者限兩箇月一千兩至二千兩以內者限三箇月三千兩至五千兩以內者限四箇月如式完竣工竣之後限十日內呈遞銷算清冊限十五日該司覈算呈堂如不遵定限完工及工竣之日不照限呈遞清冊或已遞清冊該司不據實覈算者照例分別議處如管工官或有限期已屆修理未完而因避處分捏報工竣者另行指參交部議處其工竣覈銷如有應繳銀兩不及交庫完結者將該員參革照例勒限催追限內全完准其開復逾限不完照侵蝕正項錢糧例治罪仍著落家產追銀還庫該司官員扶同徇隱並交部議處 \\n 424.05 \\n 各省委員修理城工督撫布按每人各管一處若城工有數處者則令分管一二處者則令挨管如有修築不堅三年之內傾圮者著承修之員與專管之上司分賠儻上司因干係己身賠修故意隱匿者一經發覺責令專修並交部治罪 \\n 424.06 \\n 凡遇工程覈減除浮冒侵欺仍按本律定擬外如實係覈減本身現在無力完交請豁銀數在一千兩以上者照知府分賠屬員侵欺不完治罪之例治罪以十分為率如未完之數在五分以內者杖一百至六分者杖六十徒一年每一分加一等十分無完者杖一百徒三年堩不准納贖如數不及一千兩者仍照舊例請豁免其治罪如本身已故而子孫無力完繳者仍照例請豁毋庸議罪致覈減款內採買水腳等項應追覈減銀兩如果力不能完自應照例請豁免其治罪其餘經費項下若長支濫領誤發以及分賠之非由屬員侵欺並代賠著賠之項若欠項零星不及一千兩者果係力不能完照例豁免如數在千兩以上者請豁時應令該旗籍於本摺內聲明或將本身照現定工程覈減治罪之例酌減一等問擬或免其治罪之處請旨定奪 \\n 『律』425.00虛費工力採取不堪用 \\n 凡[官司]役使人工採取木石材料及燒造24瓦之類虛費工力而不堪用者[其役使之官司及工匠人役並]計所費雇工錢坐贓論[罪止杖一百徒三年]若有所造作及有所毀壞[如拆屋壞牆之類]備慮不謹而誤殺人者[官司人役並]以過失殺人論[採取不堪造毀不備]工匠提調官各以所由[經手管掌之人]為罪[不得濫及也若誤傷不坐] \\n 『律』426.00造作不如法 \\n 凡[官司]造作[官房器用之類]不如法者笞四十若成造軍器不如法及織造段疋粗糙紕薄者[物尚堪用]各笞五十若[造作織造各不如法甚至全]不堪用及[稍不堪用]應[再]改造[而後堪用]者各併計所捵財物及所費雇工錢[罪]重[於笞四十五十]者坐贓論[罪止杖一百徒三年]其應供奉御用之物加[坐贓罪]二等[罪止流二千五百里]工匠各以所由[造作織造之人]為罪局官減工匠一等提調官吏又減局官一等[以上造作織造不如法不堪用等項]並[著工匠局官提調官吏]堩償物價工錢還官 \\n 條例 \\n 426.01 \\n 凡打造弓箭擅改式樣貨賣者笞五十 \\n 『律』427.00冒破物料 \\n 1凡造作局院頭目工匠[有於合用數外虛冒]多破物料[而侵欺]入己者計[入己]贓以監守自盜論[不分首從併贓論罪至四十兩斬]追物還官[若未入己只坐以計料不實之罪] \\n 2局官並[承委]覆實官吏知情扶同[捏報不舉]者與[冒破]同罪[至死減一等]失覺察者減三等罪止杖一百 \\n 條例 \\n 427.01 \\n 直隸各省督撫將軍提鎮所轄各標營等衙門收貯軍器經上司官查盤若有侵欺物料那移揜飾虛數開報者俱以監守自盜論贓重者照侵欺倉庫錢糧例治罪該管官不查報並失察之上司官俱交該部照例分別議處 \\n 427.02 \\n 河工估計工程總河及該督撫分司委員確查工段丈尺椿埽料物如果與所估物料數目相符覈實具題發帑興修如估計過多物料數目不符查出即行指參承查之員扶同徇隱交部議處至完工之日再行確查如工程單薄物料剋減錢糧不歸實用以致修築不堅固將承修之員立即參究分別入己不入己定罪侵冒銀兩勒限追賠 \\n 427.03 \\n 直屬搶修等工每年應需物料務於八月內預動銀兩給發購辦按照漕規價值據實秤收毋許重收累民十月照額辦足交工取具並無短少印甘各結存案倘承辦之員限內不能如數辦足將料物秤收短少希冀掩飾並將舊爛物料攙入或經廳汛印官於互相秤收之時查出揭報或經該督訪聞立即嚴參議處如過期發銀購辦遲滯分別查參其上年餘剩物料該管河道查盤實數出具並無虧空印結呈報倘盤查缺少扶同徇隱及有霉爛侵虧等弊即將文武汛員與盤查不實之上司一並參處照數分賠補項 \\n 427.04 \\n 各省修造標營船隻著道員副將會同領價道員遴委同知通判副將遴委都司守備協同辦料修造如係將軍標下般隻即遴委參領以下等官同領同辦倘承修之員修不如式貽誤軍工以及監驗查收之員需索掯勒並船上什物不即交代清楚兵丁私行盜賣以致短少殘缺者該督撫等即將該管將弁指名題參其頭舵人等照例治罪分別著追如該管上司不行查察故為徇隱一經發覺照例議處 \\n 427.05 \\n 浙省修築塘工副需銀兩飭令承修之員專案請領不得牽混併領亦不得通融那用領銀之後將辦過物料數目申報上司委員查驗如堆貯物料與所報相符承查之員加具保結申詳貯用儻有虧缺及那移掩飾情弊即行揭參查驗官扶同徇隱一併參處至各塘保固限內如有坍塌即著落承修之員賠修若遇有異常潮汐委非人力可施查明工程堅固錢糧俱歸實用者准取結保題免其賠修如物料苟簡工程草率錢糧不歸實用致有衝塌照例題參著落賠修 \\n 427.06 \\n 豫省應修水利地方有動用帑項者承修各員果能實力辦理俟保固三年之後該督撫覈題並交部分別議敘倘有不預行修築以致田畝被淹即將各員交部分別議處若侵蝕錢糧工程不能堅固承修之員照侵欺河工錢糧例參革治罪該管各官徇隱不報俱照例議處 \\n 427.07 \\n 凡各省修建工程所需物料該督撫等轉飭承辦各員不必拘泥各省從前造報物料定價悉照時價確估造報工竣之日另行委員查勘並取具並無捏飾印結詳報該督撫等確訪時價詳細覈明據實題咨工部再行核銷倘承辦各員浮開捏報即照冒銷錢糧例指參所委各員查驗不實照扶同徇隱例參處 \\n 427.08 \\n 京城物料價值經工部會同內務府確訪時價酌中更定一應採辦工部遵照定例給發如有贏餘並無別項需用承辦官竟行侵蝕查出照例參究儻其中有匠作搬運等費許承辦官將緣由呈明覈奪如該員並不呈報照應申上而不申上例議處 \\n 42709 \\n 凡修造工程如夫頭人等領帑侵蝕及私逃者俱照常人盜倉庫錢糧律計贓治罪 \\n 『律』428.00帶造段疋 \\n 凡監臨主守官吏將自己物料輒於官局帶造段疋者杖六十段疋入官工匠笞五十局官知而不舉者與[監守官吏]同罪[亦杖六十]失覺察者減三等[則笞三十若局官違禁帶造監守官吏亦坐不舉失察之罪] \\n 『律』429.00織造違禁龍鳳文段疋 \\n 1凡民間織造違禁龍鳳文紵絲紗羅貨賣者杖一百段疋入官[若買而僭用者杖一百徒三年未用者笞三十] \\n 2機戶及挑花挽花工匠同罪[亦杖一百] \\n 『律』430.00造作過限 \\n 1凡各處[每年]額造常課段疋軍器[工匠]過限不納齊足者以[所造之數]十分為率一分工匠笞二十每一分加一等罪止笞五十局官減工匠一等提調官吏又減局官一等 \\n 2若[官司]不依期計撥[額造之]物料[於工匠]者局官笞四十提調官吏減一等[工匠不坐] \\n 『律』431.00修理倉庫 \\n 凡[內外]各處公廨倉庫局院[一應]係官房舍[非文卷所關則錢糧所及]但有損壞當該官吏隨即移文[所在]有司[計料]修理違者笞四十若因[不請修]而損壞官物者依律科[以笞四十之]罪賠償所損之物[還官]若[當該官吏]已移文有司而失誤[施行不即修理]者罪坐有司[亦笞四十損壞官物亦追賠償當該官吏不坐] \\n 條例 \\n 431.01 \\n 各省營房墩臺該管地方文武員弁會同協辦修造完竣嚴督兵丁加謹守護如遇坍損立即報明印汛各員公同查勘修理造入交代於離任時取具接任官印結詳報該管上司查核存案儻平日不隨時修葺以致坍塌經後官詳揭即行題參著落印汛員弁分認賠修如去任員弁無力賠修文員即著落不嚴查之道府賠修武弁即著落不嚴查之將備賠修如兵丁作踐折毀嚴懲責革著落汛弁獨賠如汛弁無力即著落該管將備分賠至交代之時後官如有勒掯濫接等弊該管上司查實亦即題參交部議處 \\n 『律』432.00有司官吏不住公廨 \\n 1凡各府州縣有司官吏不住公廨內官房而住街市民房者杖八十 \\n 2若埋沒公用器物[有毀失而不還官]者以毀失官物論[毀者計贓准竊盜加二等免刺失者依減毀官物三等追賠] \\n 條例 \\n 432.01 \\n 凡各省督撫提鎮及有屬員等官到任其屬員派累兵民修理衙署備辦鋪設及州縣守禦等官到任其屬下人役豫為鋪設修理衙署派及兵民並官員每年指稱添換器物修飾衙署派累兵民者該管上司即行指實題參文員照科歛律治罪武弁照剋扣律治罪如該上司徇庇不參或勒令屬員修理衙署添換器物發覺之日將該上司一併交部分別議處再官員陞任或去任除自置器皿外署內一應物件俱著清載簿籍移交接任官員儻將在官物件被家人毀盜將家人照毀盜官物律治罪其毀盜物件著落舊任官照數賠補"}
{"章节": "工律-河防", "正文": "工律-河防 \\n  \\n 『律』433.00盜決河防 \\n 凡盜決[官]河防者杖一百盜決[民間之]圩岸陂塘者杖八十若[因盜決而致水勢漲漫]毀害人家及漂失財物渰沒田禾計物價重[於杖]者坐贓論[罪止杖一百徒三年]因而殺傷人者各減鬥殺傷罪一等[「各」字承「河防圩岸陂塘」說]若[或取利或挾讎]故決河防者杖一百徒三年故決圩岸陂塘減二等漂失[計所失物價為]贓重[於徒]者准竊盜論[罪止杖一百流三千里]免刺因而殺傷人者以故殺傷論 \\n 條例 \\n 433.01 \\n 故決盜決山東南旺湖沛縣昭陽湖蜀山湖安山積水湖揚州高寶湖淮安高家堰柳蒲灣及徐邳上下濱河一帶各堤岸並河南山東臨河大堤及盜決格月等堤如但經故盜決尚未過水者首犯先於工次枷號一箇月發邊遠充軍其已經過水尚未侵損漂沒他人田廬財物者首犯枷號兩箇月發極邊煙瘴充軍既經過水又復侵損漂沒他人田廬財物者首犯枷號三箇月實發雲貴兩廣極邊煙瘴充軍因而殺傷人者照故殺傷問擬從犯堩先於工次枷號一箇月各減首犯罪一等其阻絻山東泰山等處泉源有干漕河禁例軍民俱發近邊充軍閘官人等用草捲閣閘板盜泄水利串同取財犯該徒罪以上亦發近邊充軍 \\n 433.02 \\n 凡黃河一年之內運河三年之內隄工陡遇衝決而所修工程實係堅固於工完之日已經總河督撫保題者止令承修官賠修四分其餘六分准其開銷如該員修築錢糧俱歸實用工程已完未及題報而陡遇衝決者該總河督撫將衝決情形并該員工程果無浮冒之處據實保題亦令賠修四分其餘俱准開銷如黃可一年之外運河三年之外隄工陡遇衝決而該管各官實係防守謹慎並無疏虞懈弛者該總河督撫查明具題止令防守該管各官共賠四分內河道分司知府共賠二分同知通判守備州縣共賠一分半縣丞主簿千總把總共賠半分其餘六分准其開銷其承修防守各員俱令革職留任戴罪效力工完之日方准開復儻總河督撫有保題不實者後經查出照徇庇例嚴加議處所修工程仍照定例勒令各官分賠還項若河員有將完固堤工故行毀壞希圖興修借端侵蝕錢糧者該總河察訪奏聞於工程處正法 \\n 『律』434.00失時不修隄防 \\n 1凡不[先事]修[築]河防及[雖]修而失時者提調官吏各笞五十若毀害人家漂失財物者杖六十因而致傷人命者杖八十 \\n 2若不[先事]修[築]圩岸及[雖]修而失時者笞三十因而渰沒田禾者笞五十 \\n 3其暴水連兩損壞隄防非人力所致者勿論 \\n 條例 \\n 434.01 \\n 凡運河一帶用強包攬閘夫溜夫二名之上撈淺鋪夫三名之上俱問發附近充軍攬當一名不曾用強生事者問罪枷號一箇月發落 \\n 434.02 \\n 遇河工緊要工程如有浮議動眾以致眾力懈弛者將倡造之人擬斬監候附和傳播者杖一百即於工所枷號一箇月其指稱夫頭包攬代雇勒掯良民者二名以上發附近充軍一名者杖一百枷號一箇月發落 \\n 434.03 \\n 楚省歲修隄塍如有掯勒業戶將夫工包折銀錢者照河工包攬閘夫溜夫撈淺舖夫例分別名數定擬 \\n 434.04 \\n 河工承修各員採辦料物如有姦民串保領銀侵分入己以致虧帑誤工該總河將承辦官參究仍將虧帑姦民發該州縣嚴查追比儻有徇縱等情亦即查參交部議處其虧帑串保姦民審實照常人盜倉庫錢糧律計贓治罪應追銀兩逾限不定著原領官名下追賠 \\n 434.05 \\n 凡隄工宜加意慎重以固河防除現在已成房屋無礙隄工者免其遷移外如再有違禁增蓋者即行驅逐治罪並將徇縱容隱之官弁交部分別議處 \\n 『律』435.00侵占街道 \\n 凡侵占街巷通路而起蓋房屋及為園圃者杖六十各令[拆毀修築]復舊其[所居自己房屋]穿牆而出穢污之物於街巷者笞四十[穿牆]出水者勿論 \\n 條例 \\n 435.01 \\n 在京內外街道若有作踐掘成坑坎淤塞溝渠蓋房侵占或傍城使車撒放牲口損壞城腳及大清門前御道17盤并護門柵欄正陽門外御橋南北本門月城將軍樓觀音堂關王廟等處作踐損壞者俱問罪枷號一箇月發落 \\n 『律』436.00修理橋梁道路 \\n 1凡橋梁道路府州縣佐貳官[職專]提調於農隙之時常加點視修理[橋梁]務要堅完[道路務要]平坦若損壞失於修理阻礙經行者提調官吏笞三十[此原有橋梁而未修理者] \\n 2若津渡之處應造橋梁而不造應置渡船而不置者笞四十[此原未有橋梁而應造置者]"}
