{"章节": "總目", "正文": "  \\n 總目 \\n 　 \\n 凡四百六十條　計三十卷 \\n 目錄 \\n 御制大明律序 \\n 名例律 \\n 卷第一　計四十七條 \\n 五刑 \\n 十惡 \\n 八議 \\n 應議者犯罪 \\n 職官有犯 \\n 軍官有犯 \\n 文武官犯公罪 \\n 文武官犯私罪 \\n 應議者之父有犯 \\n 軍官軍人犯罪免徒流 \\n 犯罪得累減 \\n 以理去官 \\n 無官犯罪 \\n 除名當差 \\n 流囚家屬 \\n 常赦所不原 \\n 徒流人在道會赦 \\n 犯罪存留養親 \\n 工樂戶及婦人犯罪 \\n 徒流人又犯罪 \\n 老小廢疾收贖 \\n 犯罪時未老疾 \\n 給沒贓物 \\n 犯罪自首 \\n 二罪俱發以重論 \\n 犯罪共逃 \\n 同僚犯公罪 \\n 公事失錯 \\n 共犯罪分首從 \\n 犯罪事發在逃 \\n 親屬相為容隱 \\n 吏卒犯死罪 \\n 處決叛軍 \\n 殺害軍人 \\n 在京犯罪軍人 \\n 化外人有犯 \\n 本條別有罪名 \\n 加減罪例 \\n 稱乘車駕 \\n 稱其親祖父母 \\n 稱與同罪 \\n 稱監臨主守 \\n 稱日者以百刻 \\n 稱道士女冠 \\n 斷罪依新頒律 \\n 斷罪無正條 \\n 徒流遷徙地方 \\n 吏律 \\n 職制　 \\n 卷第二　計一十五條 \\n 選用軍職 \\n 大臣專擅選官 \\n 文官不許封公侯 \\n 官員襲廕 \\n 濫設官吏 \\n 貢舉非其人 \\n 舉同有過官吏 \\n 擅離職役 \\n 官員赴任過限 \\n 無故不朝參公座 \\n 擅勾屬官 \\n 官吏給由 \\n 姦黨 \\n 交結近侍官員 \\n 上言大臣德政 \\n 公式　 \\n 卷第三　計一十八條 \\n 講讀律令 \\n 制書有違 \\n 棄毀制書印信　二條 \\n 上書奏事犯諱 \\n 事應奏不奏 \\n 出使不復命 \\n 漏泄軍情大事 \\n 官文書稽程 \\n 照刷文卷 \\n 磨勘卷宗 \\n 同僚代判處文案 \\n 增減官文書 \\n 封掌印信 \\n 漏使印書 \\n 漏用鈔印 \\n 擅用調兵印信 \\n 信牌 \\n 戶律 \\n 戶役 \\n 卷第四　計一十五條 \\n 脫漏戶口 \\n 人戶以籍為定 \\n 私刱庵院及私度僧道 \\n 立嫡子違法 \\n 收留迷失子女 \\n 賦役不均 \\n 丁夫差遣不平 \\n 隱蔽差役 \\n 禁蕈王保里長 \\n 逃避差役 \\n 點差獄卒 \\n 私役部民夫匠 \\n 別籍異財 \\n 卑幼私擅用財 \\n 收養孤老 \\n 田宅 \\n 卷第五　計一十一條 \\n 欺隱田糧 \\n 檢踏災傷田糧 \\n 功臣田土 \\n 盜賣田宅 \\n 任所置買田宅 \\n 典買田宅 \\n 盜耕種官民田 \\n 荒蕪田地 \\n 棄毀器物稼穡等 \\n 擅食田園瓜果 \\n 私借官車船 \\n 婚姻 \\n 卷第六　計一十八條 \\n 男女婚姻 \\n 典雇妻女 \\n 妻妾失序 \\n 逐婿嫁女 \\n 居喪嫁娶 \\n 父母囚禁嫁娶 \\n 同姓為婚 \\n 尊卑為婿 \\n 娶親屬妻妾 \\n 娶部民婦女為妻妾 \\n 娶逃走婦女 \\n 強占良家婦女 \\n 娶樂人為妻妾 \\n 僧道娶妻 \\n 良賤為婚姻 \\n 蒙古色目人婚姻 \\n 出妻 \\n 嫁娶違律主婚媒人罪 \\n 倉庫 \\n 卷第七　計二十四條 \\n 鈔法 \\n 錢法 \\n 收糧為限 \\n 多收稅糧斛面 \\n 隱匿費用稅糧物 \\n 攬納稅糧 \\n 虛出通關硃砂 \\n 附餘錢糧私下補數 \\n 私借錢糧 \\n 私借官物 \\n 那移出納 \\n 庫秤雇役侵欺 \\n 冐支官糧 \\n 錢糧互相覺察 \\n 倉庫不覺被盜 \\n 守支錢糧及擅官封 \\n 出納官物有違 \\n 收支留難 \\n 起解金銀足色 \\n 損壞倉庫財物 \\n 轉解官物 \\n 擬斷贓罰不當 \\n 守掌在官財物 \\n 隱瞞入官家產 \\n 課程 \\n 卷第八　計一十九條 \\n 鹽法　一十二條 \\n 監臨勢要中鹽 \\n 沮壞鹽法 \\n 私茶 \\n 私礬 \\n 匿稅 \\n 船商匿貨 \\n 人戶虧兌課程 \\n 錢債 \\n 卷第九　計三條 \\n 違禁取利 \\n 費用受寄財產 \\n 得遺失物 \\n 市廛 \\n 卷第十　計五條 \\n 私充牙行埠頭 \\n 市司評物價 \\n 把持門市 \\n 私造斛斗秤尺 \\n 器用布絹不如法 \\n 禮律 \\n 祭祀 \\n 卷第十一　計六條 \\n 祭享 \\n 毀大祀丘壇 \\n 致祭祀典神袛 \\n 歷代帝王陵寢 \\n 褻瀆神明 \\n 禁止師巫邪術 \\n 儀制 \\n 卷第十二　計二十條 \\n 合和御孳藥 \\n 乘輿服御物 \\n 收藏禁書及私習天文 \\n 御賜衣物 \\n 失誤朝賀 \\n 失儀 \\n 奏對失敘 \\n 朝見留難 \\n 上書陳言 \\n 見任官輙自立碑 \\n 禁止迎送 \\n 公差人員欺陵長官 \\n 服舍違式 \\n 僧道拜父母 \\n 失占天象 \\n 術士妄信禍福 \\n 匿父母夫喪 \\n 棄親之任 \\n 喪葬 \\n 鄉飲酒禮 \\n 兵律　 \\n 官衛 \\n 卷第十三　計十一九條 \\n 太廟門擅入 \\n 官殿門擅入 \\n 宿衛守衛人私自代替 \\n 從駕稽違 \\n 直行御道 \\n 內府工作人匠替役 \\n 官殿造作罷不出 \\n 輙出入官殿門 \\n 關防內使出入 \\n 向官殿射箭 \\n 宿衛人兵仗 \\n 禁經斷人充宿衛 \\n 衝突儀仗　三條 \\n 行宮營門 \\n 越城 \\n 門禁鎖鑰 \\n 懸帶關防牌面 \\n 軍政 \\n 卷第十四　計二十條 \\n 擅調官軍 \\n 申報軍務 \\n 飛報軍倩 \\n 邊境申索軍需 \\n 失誤軍事 \\n 從征違期 \\n 軍人替役 \\n 主將不固守 \\n 縱軍虜掠 \\n 不操練軍士 \\n 激變良民 \\n 私賣戰馬 \\n 私賣軍器 \\n 毀棄軍器 \\n 私藏應軍器 \\n 縱放軍人歇役 \\n 公侯私役官軍 \\n 從征守禦官軍逃 \\n 優恤軍屬 \\n 夜禁 \\n 關津 \\n 卷第十五　計七條 \\n 私越渭渡關津 \\n 詐渭給路引 \\n 關津留難 \\n 遞送逃軍妻女出城 \\n 盤詰姦細 \\n 私出外境及違禁下海 \\n 私役弓兵 \\n 廐牧 \\n 卷第十六　計一十一條 \\n 牧養產不如法 \\n 孳生馬匹 \\n 驗畜產不以實 \\n 養療瘦病畜產不如法 \\n 乘官畜脊破領穿 \\n 官馬不調習 \\n 宰殺馬牛 \\n 畜產咬踢人 \\n 隱匿孳生官畜產 \\n 私借官畜產 \\n 公使人等索借馬匹 \\n 郵驛 \\n 卷第十七　計一十八條 \\n 遞送公文　三條 \\n 邀取實封公文 \\n 舖舍損壞 \\n 私役舖兵 \\n 驛使稽程 \\n 多乘驛馬 \\n 多支廩給 \\n 文書應給驛而不給 \\n 公事應行稽程 \\n 占宿驛舍上房 \\n 乘驛馬齎私物 \\n 私役民夫抬撟 \\n 病故官家屬還鄉 \\n 承差轉雇寄人 \\n 乘官畜產車各船附私物 \\n 私借驛馬 \\n 刑律 \\n 賊盜 \\n 卷第十八　計二十八條 \\n 謀反大逆 \\n 謀叛 \\n 造妖書妖言 \\n 盜大祀神御物 \\n 盜制書 \\n 盜印信 \\n 盜內府財物 \\n 盜城門鑰 \\n 盜軍器 \\n 盜園陵樹木 \\n 監守自盜倉庫錢糧 \\n 常人盜倉庫錢糧 \\n 強盜 \\n 劫囚 \\n 白晝搶奪 \\n 竊盜 \\n 盜馬牛畜產 \\n 盜田野穀麥 \\n 親屬相盜 \\n 恐嚇取財 \\n 詐欺官私取財 \\n 略人略賣人 \\n 發塚 \\n 夜無故入人家 \\n 盜賊窩主 \\n 共謀為盜 \\n 公取竊取皆為盜 \\n 起除刺字 \\n 人命 \\n 卷第十九　計二十條 \\n 謀殺人 \\n 謀殺制使及管長官 \\n 謀殺祖父母父母 \\n 殺死姦夫 \\n 謀死故夫父母 \\n 殺一家三人 \\n 採生折割人 \\n 造畜蠱毒殺人 \\n 鬬毆及故殺人 \\n 屏去人服食 \\n 戲殺誤殺過失殺傷人 \\n 夫毆死有罪妻妾 \\n 殺子孫及奴婢圖賴人 \\n 弓箭傷人 \\n 車馬殺傷人 \\n 庸醫殺傷人 \\n 窩弓殺傷人 \\n 威逼人致死 \\n 尊長為人殺私和 \\n 同行知有謀害 \\n 鬬毆 \\n 卷第二十　計二十二條 \\n 鬬毆 \\n 保辜限期 \\n 官內忿爭 \\n 皇家袒免以上親被毆 \\n 毆制使及本管長官 \\n 佐職統屬毆長官 \\n 上司官與統屬官相毆 \\n 九品以上官毆長官 \\n 拒毆追攝人 \\n 毆受業師 \\n 威力制縛人 \\n 良賤相毆 \\n 奴婢毆家長 \\n 妻妾毆夫 \\n 同姓親屬相毆 \\n 毆大功以下尊長 \\n 毆期親尊長 \\n 毆祖父母父母 \\n 妻妾與夫親屬相毆 \\n 毆妻前夫之子 \\n 妻妾毆故夫父母 \\n 父祖被毆 \\n 罵詈 \\n 卷第二十一　計八條 \\n 罵人 \\n 罵制使及本管長官 \\n 佐職統屬罵長官 \\n 奴婢罵家長 \\n 罵尊長 \\n 罵祖父母父母 \\n 妻妾罵夫期親尊長 \\n 妻妾罵故夫父母 \\n 訴訟 \\n 卷第二十二　計一十二條 \\n 越訴 \\n 投匿名文書告入罪 \\n 告狀不受理 \\n 聽訟迴避 \\n 誣告 \\n 干名犯義 \\n 子孫違犯教令 \\n 見禁囚不得告舉他事 \\n 教唆詞訟 \\n 軍民約會詞訟 \\n 官吏詞訟家人訴 \\n 誣告充軍及遷徒 \\n 受贓 \\n 卷第二十三　計一十一條 \\n 官吏受財 \\n 坐贓致罪 \\n 事後受財 \\n 有事以財請求 \\n 在官求索借貸人財物 \\n 家人求索 \\n 風憲官吏犯贓 \\n 因公擅科歛 \\n 私受公侯財物 \\n 尅留盜贓 \\n 官吏聽許財物 \\n 詐偽 \\n 卷第二十四　計一十二條 \\n 詐偽制書 \\n 詐傳詔曰 \\n 對制上書詐不以實 \\n 偽造印信曆日等 \\n 為造寶鈔 \\n 私鑄銅錢 \\n 詐假官 \\n 詐稱內使等官 \\n 近侍詐稱私行 \\n 詐為瑞應 \\n 詐病死傷避事 \\n 詐教誘人犯法 \\n 犯姦 \\n 卷第二十五　計一十條 \\n 犯姦 \\n 縱容妻妾犯姦 \\n 親屬相姦 \\n 誣執翁姦 \\n 奴及雇工人姦家長妻 \\n 姦部民妻女 \\n 居喪及僧道犯姦 \\n 良賤相姦 \\n 官吏宿娼 \\n 買良為娼 \\n 雜犯 \\n 卷第二十六　計一十一條 \\n 拆毀申明亭 \\n 夫匠軍士病給醫藥 \\n 賭博 \\n 閹割火者 \\n 囑託公事 \\n 私和公事 \\n 失火 \\n 放火故燒人房屋 \\n 搬做雜劇 \\n 違令 \\n 不應為 \\n 捕亡 \\n 卷第二十七　計八條 \\n 應捕人追捕罪人 \\n 罪人拒捕 \\n 獄囚脫監及反獄在逃 \\n 徒流人逃 \\n 稽留囚徒 \\n 主守不覺失囚 \\n 知情藏罪人 \\n 盜賊捕限 \\n 斷獄 \\n 卷第二十八　計二十九條 \\n 囚應禁而不禁 \\n 故禁故勘人 \\n 淹禁 \\n 淩虐罪囚 \\n 與囚金刃解決 \\n 主守教囚反異 \\n 獄囚衣糧 \\n 功臣應禁親人入視 \\n 死人令人自殺 \\n 老幼不拷訊 \\n 鞫獄停囚待對 \\n 依告狀鞫獄 \\n 原告人事畢不放回 \\n 獄囚誣指人平人 \\n 官司出入人罪 \\n 辯明冤枉 \\n 有司決囚等第 \\n 檢驗屍傷不以實 \\n 決罰不如法 \\n 長官使人有犯 \\n 斷罪引律令 \\n 獄囚取服辯 \\n 赦前庍罪不當 \\n 聞有恩赦而故犯 \\n 徒囚不應役 \\n 婦人犯罪 \\n 死囚覆奏待報 \\n 斷罪不當 \\n 吏典代寫招草 \\n 工律 \\n 營造 \\n 卷第二十九　計九條 \\n 擅造作 \\n 虛費工力採取不堪用 \\n 造作不如法 \\n 胃破物料 \\n 帶造段疋 \\n 織造違禁龍鳳文段疋 \\n 造作過限 \\n 絛理倉庫 \\n 有司官吏不公廨 \\n 河防 \\n 卷第三十　計四條 \\n 盜決河防 \\n 失時不脩隄防 \\n 侵佔街道 \\n 脩理橋梁道路 \\n  \\n   \\n  "}
{"章节": "御制大明律序", "正文": "  \\n 御制大明律序 \\n 　 \\n 朕有天下倣古為治明禮以導民定律以繩頑刊著為令行已久奈何犯者相繼由是出五刑酷法以治之欲民畏而不犯作大誥以昭示民間使知趨避又有年矣然法在有石不周知特勑六部都察院官將大誥內條目撮其要略附載於律其遞年一切榜文禁例盡行革去今後司只依律與大誥議罪合黥剌者除黨逆家屬并律該載外其餘有犯俱不黥剌雜犯死罪并徒流遷徒笞杖等刑悉照今定贖罪例科斷編寫成書刊布中外使臣民知所遵守 \\n 洪武三十年五月日 \\n  \\n   \\n  "}
{"章节": "大明律集解名例", "正文": "  \\n 大明律集解名例 \\n 　 \\n 服制 \\n 斬衰三年 \\n 子為父母女在室并巳許嫁者及嫁被出而反在室者同子之妻同 \\n 子為繼母慈母子之妻同（繼母父之後妻慈母謂母卒父命他妾養巳者養母謂自幼過房與人者即為人後者之所後母也） \\n 庶子為所生母嫡母無子之妻同 \\n 為人後者為所後父母為人後者之妻同 \\n 嫡孫為祖父母承重曾祖承重同 \\n 妻為夫妾為家長同 \\n 齊衰杖期 \\n 嫡子眾子為庶母嫡子眾子之妻同（庶母父妾之有子者父妾無子不得以母稱矣） \\n 子為嫁母（親生母父亡而改嫁者） \\n 子為出母（親生母為父所出者） \\n 夫為妻（父母在不杖） \\n 嫡孫祖在為祖母承重 \\n 齊衰不杖期 \\n 祖為嫡孫 \\n 父母為嫡長子及嫡長子之妻及眾子及女在室及子為人後者 \\n 繼母為長子眾子 \\n 前夫之子從繼母改嫁人為改嫁繼母 \\n 姪為伯叔父母（父之親兄弟及親兄弟之妻也） \\n 為巳之親兄弟及親兄弟之子女在室者 \\n 孫為祖父母孫女在室出嫁同 \\n 為人後者為其本生父母 \\n 女出嫁為本宗父母 \\n 女在室及雖適人而無夫與子者為其兄弟姊妹及姪與姪女在室者 \\n 女適人為兄弟之為父後者 \\n 婦為夫親兄弟之子及女在室者 \\n 妾為家長之正妻 \\n 妾為家長父母 \\n 妾為家長之長子眾子與其所生子 \\n 為同居繼父而兩無大功以上親者 \\n 齊衰五月 \\n 曾孫為曾祖父母曾孫女同 \\n 齊衰三月 \\n 孫為高祖父母玄孫女同 \\n 為繼父先曾同居今不同居者自來不曾同居無服 \\n 為同居繼父而兩有大功以上親者 \\n 大功九月 \\n 祖為眾孫孫女在室同 \\n 祖母為眾孫嫡孫 \\n 父母為眾子婦及女巳出嫁者 \\n 伯叔父母為姪婦及姪女巳出嫁者（姪婦兄弟子之妻也姪女兄弟之女也） \\n 妻為夫之祖父母 \\n 妻為夫之伯叔父母 \\n 為人後者為其兄及姑及姊妹在室者（既為人後則於本生親屬服皆降一等） \\n 夫為人後其妻為夫本生父母 \\n 為巳之同堂兄弟姊妹在室者（即伯叔父母之子女也） \\n 為姑及姊妹之巳出嫁者姑（即父之姊妹姊妹即巳之親姊妹也） \\n 為巳兄弟之子為人後者 \\n 出嫁女為本宗伯叔父母 \\n 出嫁女為本宗兄弟及兄弟之子 \\n 出嫁女為本宗姑姊妹及兄弟之女在至者 \\n 小功五月 \\n 為伯叔祖父母（祖之親兄弟） \\n 為堂伯叔父母（父之堂兄弟） \\n 為再從兄弟及再從姊妹在室者 \\n 為同堂姊妹出嫁者 \\n 為同堂兄弟之子及女在室者 \\n 為從祖姑在室者（即祖之親姊妹） \\n 為堂姑之在室者（即父之同堂姊妹） \\n 為兄弟之妻 \\n 祖為嫡孫之婦 \\n 為兄之孫及兄弟之孫女在室者 \\n 為外祖父母（即母之父母） \\n 為母之兄弟姊妹兄弟（即舅姊妹即姨） \\n 為姊妹之子（即外甥） \\n 婦為夫兄弟之孫（即甥孫）及夫兄弟之孫女在室者（即姪孫女） \\n 婦為夫之姑及夫姊妹（在室出嫁同） \\n 婦為夫兄弟及夫兄弟之妻 \\n 婦為夫同堂兄弟之子及女在室者 \\n 女出嫁為本宗堂兄弟及堂姊妹之在室者 \\n 為人後者為其姑及姊妹出嫁者 \\n 緦麻三月 \\n 祖為眾孫婦 \\n 曾祖父母為曾孫（玄孫同） \\n 祖母為嫡孫眾孫婦 \\n 為乳母 \\n 為族曾祖父母（即曾祖之兄弟及曾祖兄弟之妻） \\n 為族伯叔父母（即父再從兄弟及再從兄弟之妻） \\n 為族兄弟及族姊妹在室者（即已三從兄弟姊妹所與同高祖者） \\n 為族曾祖姑在室者（即曾祖之姊妹） \\n 為族祖姑在室者（即祖之同堂姊妹） \\n 為族姑在室者（即父之再從姊妹） \\n 為族伯叔祖父母（即祖同堂兄弟及同堂兄弟妻） \\n 為兄弟之曾孫及兄弟之曾孫女在室者 \\n 為兄弟之孫女出嫁者 \\n 為同堂兄弟之孫及同堂兄弟之孫女在室者 \\n 為再從兄弟之子女在室者 \\n 為從祖姑及堂姑及巳之再從姊妹出嫁者（從祖姑即祖之親姊妹堂姑即父之堂姊妹） \\n 為同堂姊妹之女出嫁者 \\n 為姑之子（即父姊妹之子） \\n 為舅之子（即母兄弟之子） \\n 為兩姨兄弟（即母姊妹之子） \\n 為妻之父母 \\n 為壻 \\n 為外孫男女同（即女之子女） \\n 為兄弟孫之妻（即姪孫之妻） \\n 為同堂兄弟之子妻（即堂姪之妻） \\n 為同堂兄弟之妻 \\n 婦為夫高曾祖父母 \\n 婦為夫之伯叔祖父母及夫之從祖姑在室者 \\n 婦為夫之伯叔父母及夫之堂姑在室者（夫之堂姑即夫之伯叔祖父母所生也） \\n 婦為夫之同堂兄弟姊妹及夫同堂兄弟之妻 \\n 婦為夫再從兄弟之子女在室同 \\n 婦為夫同堂兄弟之女出嫁者 \\n 婦為夫同堂兄弟子之妻（即堂姪婦） \\n 婦為夫同堂兄弟之孫及孫女之在室者 \\n 婦為夫兄弟孫之妻（即姪孫之妻） \\n 婦為夫兄弟之孫女出嫁者 \\n 婦為夫兄弟之曾孫（即曾姪孫）女同 \\n 女出嫁為本宗伯叔祖父母及從祖姑在室者 \\n 女出嫁為本宗再從伯叔父母及堂姑出嫁者 \\n 女出嫁為本宗堂兄弟之子女在室者同 \\n 大明律集解名例終 \\n 附真犯雜犯死罪（弘治十年奏定） \\n 真犯死罪決不待時 \\n 凌遲處死 \\n 謀反及大逆但共謀者不分首從 \\n 謀殺祖父母父母及期親尊長外祖父母夫夫之祖父母父母巳殺者 \\n 奴婢及雇工人謀殺家長及家長之期親外祖 \\n 父母巳殺者罪與子孫同 \\n 妻妾因姦同謀殺死親夫者 \\n 妻妾謀殺故夫祖父母父母巳殺者 \\n 殺一家非死罪三人及支解人者 \\n 採生折割人 \\n 奴婢毆殺家長者ｏ若故殺家長之期親及外祖父母者 \\n 雇工人故殺家長及家長之期親若外祖父母者 \\n 妻妾故殺夫者 \\n 弟妹故殺兄姊若姪故殺伯叔父母姑及外孫故殺外祖父母者 \\n 子孫毆祖父母父母及妻妾毆夫之祖父母父母殺者 \\n 斬罪 \\n 收父祖妾及伯叔母 \\n 謀反大逆祖父父子孫兄弟及同居之人不分異姓及伯叔父兄弟之子不限籍之同異年十六以上不論篤疾廢藏者 \\n 謀返大逆知情故縱隱藏者 \\n 謀叛但共謀者不分首從 \\n 逃避山賊拒敵官兵者 \\n 盜 \\n 大祀神衹御用祭器等物及饗薦玉帛之屬者 \\n 盜 \\n 制書及起馬御寶 \\n 聖旨起船符驗者 \\n 盜 \\n 乘輿服御物 \\n 強盜得財者不分首從 \\n 以藥迷人圖財者罪同強盜不分首從 \\n 強盜窩主造意分贓者。若共謀者行而不分贓及分贓而不行 \\n 謀殺人因而得財者同強盜不分首從 \\n 部民謀殺本屬知府知州知縣軍士謀殺本管指揮千戶百戶吏卒謀殺本部五品以上長官巳殺者 \\n 謀殺祖父母父母及期親尊長外祖父母夫夫之祖父母父母巳行者 \\n 謀殺緦麻以上尊長巳殺者 \\n 奴婢及雇工人謀殺親家長之期親外祖父母巳行者。若緦麻以上親巳殺者罪與子孫同 \\n 妻妾謀殺故夫之祖父母父母巳行者 \\n 殺一家非死罪三人支解人為從者 \\n 採生折割人為從者。若巳行而未曾傷人者 \\n 造畜蠱毒殺人及教令者 \\n 造魘魅符書咒詛殺人者 \\n 部民毆本屬知府知州知縣軍士毆本管指揮千戶百戶吏卒毆本部五品以上長官死者 \\n 毆受業師死者 \\n 奴婢毆家長死者 \\n 雇工人毆家長死者 \\n 妻妾毆夫死者 \\n 卑幼毆本宗小功大功兄姊尊屬死者 \\n 弟妹毆兄姊若姪毆伯叔父母姑及外孫毆外子孫毆祖父母父母及妻妾毆夫之祖父母父母者 \\n 妻妾毆夫之期親以上尊長死者與夫毆同 \\n 妻妾毆故夫之祖父母父母者 \\n 姦小功以上親強者 \\n 姦從祖祖父母姑在室從祖伯叔父母從父姊妹母之姊妹及兄弟妻兄弟子妻強者 \\n 姦父祖妾伯叔母姑姊妹子孫之婦兄弟之女及與和者 \\n 奴及雇工人姦家長妻女者 \\n 絞罪 \\n 兄亡收嫂弟亡收弟婦者 \\n 謀叛知情故縱隱藏者。若謀而未行為首者 \\n 逃避山澤不服追喚者 \\n 部民謀殺本屬知府知州知縣軍士謀殺本管指揮千戶百戶吏卒謀殺本部五品以上長官巳傷者 \\n 謀殺緦麻以上尊長巳傷者 \\n 奴婢及雇工人謀殺家長之緦麻以上親巳傷者罪與子孫同 \\n 妻妾毆夫至篤疾者 \\n 卑幼毆本宗小功大功兄姊尊屬篤疾者 \\n 弟妹毆兄姊若姪毆伯叔父母姑外孫毆外祖父母亦傷及折肢瞎一目者 \\n 罵祖父母父母及妻妾罵夫之祖父母父母者妻妾罵故夫之祖父母父母者 \\n 子孫告祖父母父母妻妾告夫之祖父母父母誣者 \\n 姦從祖祖母姑在室從祖伯叔母姑從父姊妹母之姊妹兄弟妻及兄弟子妻與和者 \\n 真犯死罪秋後處決 \\n 斬罪 \\n 凡官員大臣專擅選用者 \\n 大臣親戚非奉 \\n 持旨除授官職者 \\n 文官非有大功勳所同朦朧奏請封公侯爵者當該官吏及受封之人 \\n 姦邪進讒言左使殺人者 \\n 犯罪該死巧言諫免暗邀人心者 \\n 在朝官員交朋結友黨紊亂朝政者 \\n 刑部及大小各衙門官吏不執法律聽從上司官主使出入入罪者 \\n 諸衙門官吏與內近侍人員互相交結漏事情夤緣作弊符同奏啟者 \\n 諸衙門官吏及士庶人等上言宰執大臣德政者 \\n 官吏人等挾詐欺公妄生異議變亂成法者棄毀 \\n 制書及起馬御寶 \\n 聖旨起船符驗各衙門印信及夜巡銅牌者 \\n 奏事及當該官吏若有規避增減緊關情節朦朧奏准施行者 \\n 聞知調兵討襲外番及收捕反逆賊徒機密大漏泄於敵人者 \\n 近侍官員漏機密重事於人者 \\n 增減官文書因而失誤軍機者無故失 \\n 漏使印信因而失誤軍機者 \\n 販私鹽拒捕者 \\n 儀禮司將應朝見官員人等留難不即引見者 \\n 百工技藝之人應有可言之事亦許奏 \\n 聞各衙門但有阻當者 \\n 向 \\n 太廟太社及宮殿射箭放彈投擲磚石傷人者 \\n 在京被極刑家屬并經斷人朦朧充當近侍及宿衛守皇城京城門禁者○當該官司聽囑及受財容令充當者 \\n 文武官內官廚子校尉牌面偽造者 \\n 貪取來降人財物因而殺傷人及中途逼勒逃竄者 \\n 飛報軍情隱匿不速奏 \\n 聞因而失誤軍機者 \\n 邊將取索軍器錢糧等物不即奏 \\n 聞及不依式申報因而失誤軍機者 \\n 軍機糧草臨敵缺乏及承調遣不依期策應告報軍期違限因而失誤軍機者 \\n 軍臨敵境托故違期三日不至者 \\n 邊將不固守及守備不設因而失陷城寨者 \\n 與賊臨境望高巡哨之人失於飛報以致陷城損軍者 \\n 官軍臨陣先退及圍困敵城而逃者 \\n 軍人私出外境擄掠傷人為首者 \\n 於巳附地面擄掠者不分首從 \\n 守禦官致有所部軍人反叛棄城而逃者 \\n 牧民官激變民失陷城池者 \\n 軍器輙棄毀者二十件以上 \\n 犯夜拒捕及打奪因而毆人致死者 \\n 境內姦走透消息於外境外姦細入境內探聽事情接引起謀之人 \\n 將人口軍器出境及下海因而走泄事情者 \\n 實封公文中途邀截取回者 \\n 出使馳驛違限因而我誤軍機者 \\n 軍需管送違限以致臨敵缺乏失誤軍機者 \\n 造讖緯妖書妖言傳用惑眾者 \\n 盜各衙門印信及夜巡銅牌者 \\n 竊盜拒捕及殺傷人者○因盜而姦者 \\n 劫囚者 \\n 私竊放囚人逃走因而殺人者 \\n 官司差人追徵錢糧勾攝公事及捕獲罪人聚眾打奪因而殺人及眾至十人為首者 \\n 白晝搶奪傷人者○因失火行船遭風搶奪傷人者 \\n 略誘略賣良人因而殺人者 \\n 卑幼發尊長墳塚開棺槨見屍者○若棄屍賣墳地者 \\n 毀棄緦麻以上尊長死屍者 \\n 子孫毀棄祖父母父母及奴婢雇工人毀棄家長死屍者 \\n 謀殺人造意者 \\n 奉 \\n 制命出使而官吏謀殺巳殺者 \\n 因姦同謀殺死親夫者姦夫 \\n 用毒藥殺人者 \\n 故殺者餘條以故殺論者依此 \\n 故用蛇蝎毒蟲咬傷人因而致死者 \\n 庸醫故違平方詐療疾病取財因而致死及因事故用藥殺人者 \\n 因姦盜而威逼人致死者 \\n 皇家袒免以上親而毆死者 \\n 制命出使而官吏毆之至死者 \\n 吏卒毆本部六品以下長官佐貳官領官死者 \\n 首領官及屬官佐貳官毆長官死者 \\n 官司差人追徵錢糧勾攝公事而毆死者 \\n 奴婢毆良人死者 \\n 奴婢毆家長之期親及外祖父母傷者 \\n 奴婢毆家長之緦麻小功大功親死者 \\n 雇工人毆家長之期親若外祖父母死者 \\n 雇工人毆家長之緦麻小功大功親死者 \\n 妾毆正妻死者 \\n 毆妻之父母死者 \\n 卑幼毆本宗緦麻及外姻緦麻小功大功兄姊尊屬死者 \\n 妻妾毆夫之緦麻尊長至者 \\n 毆繼父至死者 \\n 告謀反叛逆官司不即受理掩捕以致聚眾攻陷城池及劫掠人民者 \\n 詐為 \\n 制書及增減者 \\n 詐傳 \\n 詔旨者 \\n 各衙門當該官吏將奏准合行事理妄稱奉 \\n 旨追問者 \\n 偽造諸衙門印信及曆日符驗夜銅牌茶鹽引者 \\n 詐假官假與人官者 \\n 詐稱內使及都督府四輔諫院等官六部監察御史按察司官外體訪務扇惑人民者 \\n 姦緦麻親及妻若妻前夫之女及同母異父姊妹強者 \\n 姦從祖祖姑出嫁從祖姑強者 \\n 男婦誣執親翁弟婦誣執夫兄欺姦者 \\n 姦家長緦麻以上親及妻妾強者 \\n 放火延燒官民房屋積聚之物因而盜取財物者 \\n 放火故燒官民房屋及公廨倉係官積聚之物者 \\n 犯罪拒捕殺人者 \\n 囚罪反獄在逃者 \\n 故勘平人因而致死者 \\n 死囚令人自殺子孫為祖父母父母奴婢雇工人為家長者 \\n 絞罪 \\n 棄毀官文書事干軍機錢糧者 \\n 強奪良家婦女姦占妻妾者○配與子孫弟姪家人者 \\n 背夫逃走因而改嫁者 \\n 稅糧違限一年以上不足提調部糧官吏 \\n 以私債強奪人妻妾子女因而姦占婦女者 \\n 師巫假降邪神 \\n 一應左道亂正之術扇惑人民為首者 \\n 擅入 \\n 御膳所及御在所 \\n 不係宿衛應直合帶兵仗之人但持寸刃入 \\n 官殿門內者 \\n 從 \\n 車駕行而逃百戶以上 \\n 從 \\n 官殿內營造至申時分照數點出其不出者 \\n 至夜持杖入 \\n 殿門者 \\n 內使私將兵器入 \\n 官殿門內者 \\n 向 \\n 太廟及宮殿射箭放彈投瓦者 \\n 越 \\n 皇城者 \\n 皇城門非時擅開閉者 \\n 文武官內官廚子校尉牌面詐帶朝參及在外詐稱官員名號有所求為者 \\n 私使軍人出境因而致死者○或被賊拘執至三名者 \\n 官軍征討私逃再犯 \\n 軍人在逃三犯 \\n 犯夜拒捕及打奪因而毆人致折傷以上者 \\n 越度沿邊關塞因而出外境者 \\n 將人口軍器出境及下海者 \\n 盜各衙門官文書事于軍機錢糧者 \\n 私竊放囚人逃走因而傷人者 \\n 官司差人追徵錢糧勾攝公事及捕獲罪人聚眾打奪因而傷人者○殺人及聚至十人以下手致者○率領家人隨行奪家人亦曾傷人者 \\n 竊盜三犯○掏摸罪同○軍人為盜三犯 \\n 略誘略賣良人因而傷人者 \\n 發塚開棺槨見屍者 \\n 子孫於祖父母父母奴婢雇工人於家長墳墓內薰狐狸燒屍者 \\n 謀殺人從而加功者○若傷而不死造意者 \\n 奉 \\n 制命出使而官吏謀殺巳傷者 \\n 姦夫自殺其夫姦婦雖不知情 \\n 鬬毆殺人者餘條以鬬毆論者依此 \\n 同謀共毆人因而致死下手者 \\n 以他物置人耳鼻并孔竅中及屏去人服食至死者 \\n 威逼期親尊長致死者 \\n 皇家袒免以上親而毆之篤疾者 \\n 奉 \\n 制命出使而官吏毆之及部民毆本知府知州知縣軍士毆本管指揮千戶百戶吏率毆本部　五品以上長官折傷者○若毆六以下長官佐貳官首領官篤疾者 \\n 首領官及屬官左貳官毆長官篤疾者 \\n 官司差人追徵錢糧勾攝公事而毆至篤疾者 \\n 以威力制縛人及私家拷打監禁因而致死者 \\n 奴婢毆良人以篤疾者 \\n 良人毆他人奴婢若死及故殺者 \\n 故緦麻小功親奴婢者 \\n 毆緦麻小功大功親雇工人至死故殺者 \\n 奴婢過失殺家長者○若毆家長之期親及外祖父母者 \\n 雇工人毆家長及家長之期親若外祖父母折傷者 \\n 家長及家長之期親外祖父母故殺雇工人者 \\n 妾毆正妻至篤疾者 \\n 夫毆妻至死者 \\n 毆妻之父母篤疾者 \\n 卑幼毆本宗緦麻及外姻緦麻小功大功兄姊尊屬至篤疾者 \\n 尊長毆卑幼緦麻小功大功至死者○故殺同堂弟妹堂姪及姪孫者 \\n 嫡繼慈養母殺子孫致令絕嗣者 \\n 妻毆卑屬至死者 \\n 故殺夫之兄弟子者 \\n 尊長毆卑幼之婦妾至死者 \\n 毆妻前夫之子至死者 \\n 奴婢罵家長者 \\n 投匿姓名文書告言人罪者 \\n 誣告人因而致死隨行有服親屬一人者 \\n 詐為○ \\n 制書及增減未施行者 \\n 詐為將軍總兵官五府六部都察院都指揮使司內外各衛指揮使司守禦千戶所文書套畫押字盜用印信及空紙用印者 \\n 詐傳 \\n 皇后懿旨 \\n 皇太子親王令旨者 \\n 私鑄銅錢者。匠人同罪 \\n 強姦者。姦幼女十二歲以下者 \\n 姦從祖祖姑出嫁從祖姑者 \\n 姦親屬妾強者。誣告人死罪所誣之人巳　者 \\n 奴及雇工人姦家長之期親若妻者 \\n 失火延燒 \\n 宗廟及官闕者 \\n 犯罪拒捕毆人至折傷以上者 \\n 官吏懷挾私售故禁平人因而致死者 \\n 獄卒凌虐罪囚剋減衣糧因而致死者 \\n 獄卒以金刃及他物與囚致囚反獄及殺人者 \\n 雜犯死罪 \\n 斬罪 \\n 內府承運庫交割餘剩之物朦朧擅將出外者 \\n 稱訴冤枉借用印信封皮入遞借者及借與者 \\n 盜 \\n 內府財物者 \\n 監守自盜倉庫錢糧等物不分首從併贓論罪四十貫餘條以監守自盜論者依此 \\n 絞罪 \\n 軍官犯罪請 \\n 旨上議當該官吏 \\n 車駕行處軍民衝入議仗內者 \\n 衝入儀仗內訴事不實者 \\n 在京守禦官軍遞送逃軍妻女出京城者。逃軍買求者 \\n 常人盜倉庫錢糧等物不分首從併贓論罪八十貫餘條以常人盜官物論者依此 \\n 塚先穿陷及未殯埋開棺槨見屍者 \\n 官吏受財枉法有祿人八十貫。無祿人一百二十貫餘條以枉法論者依此 \\n 邊遠充軍 \\n 官員乞養子詐冐承襲者。他人教令者。官知而聽行者 \\n 詐稱軍人不當軍民差役者 \\n 寺觀庵院不許私自刱建增違者 \\n 不係宿衛應直合帶兵仗之人但持寸刃入皇城門內者。門官及宿衛官軍故縱者 \\n 皇城門內者。門官及宿衛官軍故縱者 \\n 從 \\n 車駕行而逃者 \\n 內使私將兵器進入 \\n 皇城門內者。門官及守衛官失於摉檢者 \\n 皇城門應閉而誤不下鎖者 \\n 將帥擅調軍馬及所擅發與者 \\n 若不即調遺會合或不即申上司及鄰近衛所不即發兵集應者 \\n 上司及大臣將文書調遺將士提撥軍馬者非奉御寶 \\n 聖旨不得擅離信地若軍官有除別職或犯罪取發如無奏奉 \\n 聖旨亦不許擅動違者 \\n 被賊侵入境內擄掠傷人民 \\n 軍人私出外境擄掠傷人為從者 \\n 各處守禦官不守紀律不操練軍士及城池不隄備不嚴撫馭無方致有所部軍人反叛者親管指揮千戶百戶鎮撫 \\n 軍人關給軍器私賣者 \\n 若私使出境因而致死或被賊拘執者。本管官吏容隱不舉及虛作逃亡報官者 \\n 軍官軍人聽公侯役使及不出征時輙於公侯門首伺立者 \\n 從征守禦官軍人在逃再犯者。在京各衛各處禦城池軍人在逃再犯 \\n 各處守禦及屯田官軍遞送逃軍妻女者。逃軍買求者。守門之人知情故縱者 \\n 誣告充軍者民告抵充軍役軍告者 \\n 內府各衛指揮千百戶鎮撫總小旗不得接受公侯所與寶鈔金銀段疋衣服糧米錢物若受者 \\n 充軍 \\n 軍官有犯私罪該徒流者照依地里遠近發各衛 \\n 軍官軍人犯罪該徒五等皆發二千里內衛分流三等照依地里遠近發各衛 \\n 殺死軍人者依律處死仍將正犯餘丁抵數 \\n 在京軍民若犯杖八十以上者軍發外衛 \\n 守禦去處千戶百戶鎮撫有缺具本奏 \\n 聞選用若先行委人管希望實丈當該官吏各罷職役 \\n 跟隨官員隱蔽差役者 \\n 內使出入不服摉檢者 \\n 軍人不親出征雇倩人冐名代替者替身收籍正身依舊各充軍 \\n 邊將私令軍人於外境擄掠人口財物者 \\n 軍人出征獲到馬匹軍官賣者 \\n 軍官私賣軍器者 \\n 管軍百戶及總旗小旗軍吏縱放軍出百里之外買賣或種田或隱占在巳使喚空歇軍役罪止者。若小旗總旗百戶縱放軍人本管指揮千戶鎮撫當該首領官吏故縱不舉及指揮千戶鎮撫故縱軍人百戶總小旗知而不首告者 \\n 軍官軍人從軍征討私逃還家及逃往他地所再犯在京各衛各處守禦城池軍人再逃三犯知情窩藏者。本管頭目知情故縱者 \\n 在京各衛軍人在逃初犯者 \\n 不行用心鈐束小旗名下逃去五名者 \\n 軍出百里之外不給引者以逃軍論 \\n 起發充軍囚徒中途在逃押解人長官故縱者 \\n 應充軍因徒斷決後限外無故稽留不送因而在逃者就將提調官吏扺犯人本罪發遺 \\n 附真犯死罪充軍為民例　萬曆十三年奏定并新題 \\n 凌遲處死 \\n 一萬曆十六年正月內題奉 \\n 欽依今後在外衙門如有子孫謀殺父母父母者巡按御史會審情真即單詳到院院寺即行單奏決單到日御史即便處決如有監故在獄者仍戮其屍 \\n 一殺一家非死罪三人及支解人為首監故者仍剉碎死屍梟示 \\n 一義子過房在十五歲以下恩養年久或十六歲以上曾分有財產配有室家若於義父母及義父之祖父母父母有犯即同子孫取問如律若過房雖十五以下未久或十六以上不曾分有財產配有室家及於義父之期親并外祖父母有違犯者以雇工人論義子之婦亦依前擬歲數如律科斷從謀故殺毆罵凌遲處斬絞各條下科斷 \\n 一萬曆十六年正月內題奉 \\n 欽依今後官民之家凡倩工作之人立有文券議有年限者以雇工人論止是短雇月日受值不多依凡論其財買義男如恩養年久不曾配有室家者照例同孫論如恩養未久不曾配合者士庶之家依雇工人論縉紳之家比照奴婢律論從謀故殺毆罵凌遲斬絞各條下科斷 \\n 斬罪 \\n 一凡豪強鹽徒聚眾至十人以上撐駕大船張掛旗號擅用兵仗響器拒敵官兵若殺人及傷三人以上者比照強盜巳行得財律皆斬首者仍梟示。其雖拒敵不曾殺傷人為首者處斬。若止十人以下原無兵仗遇有追捕拒敵因而傷至二人以上者首處斬 \\n 一偽造監引印信賄囑運司吏書人等將巳故并遠年商人籍中監來曆填寫在引轉賣誆騙財物為首者依律處斬 \\n 一弘治十一年二月十五日節該欽奉 \\n 孝宗皇帝聖旨迤北小王子等差來使臣人等赴京朝貢官員軍民人等與他交易止許光素紵絲絹布衣服等件不許將一應兵器并違禁銅鐵等物敢有違犯的都拿來處以極刑 \\n 一臨陣若擅殺平人及被虜逃回人口冐作賊級報功者俱以故殺論 \\n 一沿邊沿海及腹裹府州縣與衛所同住一城及衛所自住一城者若遇大虜及盜賊生發攻圍不行固守而輙棄去及守備不設被賊攻陷城池劫殺焚燒者衛所掌印與專一捕盜官俱比照守邊將帥失陷城寨者律斬。若府州縣原無設有衛所但有專城之責者不分邊腹遇有前項失事掌印捕盜官照前此律處斬 \\n 一姦豪勢要及軍民人等擅造二桅以上違式大船將帶違禁貨物下海前往番國買賣潛通海賊同謀結聚及響導劫掠良民者正前犯比照謀叛巳律處斬仍梟示。其打造前海船賣與夷人圖利者比照私將應禁軍器下海因而走泄事情律為首處斬 \\n 一凡官員軍民人等私將應禁軍器賣與進 \\n 貢夷人圖利者比依將軍器出境因而走泄事情者律斬 \\n 一凡盜 \\n 內府財物係 \\n 乘輿服御物者仍作真犯死罪 \\n 一凡鳳陽 \\n 皇陵泗州 \\n 祖陵南京 \\n 孝陵 \\n 天壽山 \\n 列聖陵寢承天府 \\n 顯靈山前山後各有禁限若有盜砍樹株者驗實真王椿楂比照盜 \\n 大祀神御物斬罪奏 \\n 請定奪 \\n 一邊沿海錢糧有侵盜銀二百兩糧四百石草八千束錢帛等物值銀二百兩以上漕運錢糧有侵盜銀三百兩糧六百石以上俱照本律仍坐真犯死罪係監守盜者斬奏 \\n 請定奪 \\n 一強盜殺人放火燒人房屋姦污人妻女打劫牢獄倉庫及干係城池衙門并積至百人以上不分曾否得財俱照得財律斬隨即奏 \\n 請審決梟示若止傷人而未得財比照搶奪傷人律科斷 \\n 一萬曆十六年正月內題奉 \\n 欽依各處巡按御史今後奉單強盜必須審有贓證明確及係當時見獲者照例即決如贓跡未明招扳續緝涉于疑似者不妨再審其問列衙門以後如遇鞫審強盜務要審有贓證方擬不時處決或有被獲之時夥賊供證明白年久無獲贓亦花費夥賊巳決無證者俱引秋後處決 \\n 一嚮馬強盜執九弓矢軍器白日邀劫道路贓證明白俱不分人數多寡曾否傷人依律處決於行劫處梟示 \\n 一盜掘金銀銅錫水銀等項礦砂殺傷人為有者比照竊盜拒捕友傷人律斬 \\n 同居卑幼將引人盜己家財物如係強劫比依各居親屬行強盜卑幼犯尊長以凡人論斬罪奏 \\n 請定奪 \\n 一紏眾發塚起棺索財取贖者比照強盜得財律不分首從皆斬 \\n 一各處無藉之徒引賊劫掠以復私讐探報消息致賊逃竄比照姦細律斬梟而 \\n 一子孫威逼祖父母父母妻妾威逼夫之祖父母父母致死者俱比依毆者律斬奏 \\n 請定奪 \\n 一廣西雲貴湖川等處但有冐籍生員食糧起頁若買到土人倒過所司起送公文頂名赴部投考若匚授職比依詐假官律 \\n 一弘治五年十月二十四日節該欽奉 \\n 孝宗皇帝聖旨今後敢有私自淨身的本身并下手之人處斬 \\n 一成化八年六月十六日節該欽奉 \\n 憲宗皇帝旨各邊倉場若有故燒係官錢糧草束者正犯梟示 \\n 一若盜及棄毀偽造總督巡撫錄勘事提學兵備屯田水利等官 \\n 欽給關防悉與印信同科偽造及棄毀斬盜皆斬 \\n 一凡問發充軍人犯逃回問真犯死罪免死充軍者俱照原問死罪處決 \\n 絞罪 \\n 一受財故縱與囚同罪人犯該凌遲斬絞依罪止擬絞者俱要固監緩決候逃得獲審豁 \\n 一強奪良家妻女賣與他人為妻妾及投獻 \\n 王府并勳戚勢豪之家者俱比照強奪良家妻女姦占為妻妾絞罪奏 \\n 請定奪 \\n 一豪強鹽徒聚眾止十人以下原無兵仗遇有追捕拒敵因而傷至二人以上者下手之人比照聚眾中途打奪罪人因而傷人律絞 \\n 一官軍人遇有征調點選巳定至期起程不問巳未關給賞賜若有避難在逃者依律問斷其征期巳過送兵部編發宣府獨石等處沿邊墩臺哨瞭半年滿日發回原衛還著役若仍發出征及哨瞭在逃者依從征私逃再犯者律處絞 \\n 一在京在外守禦城池軍人在迯三次依律處絞 \\n 一盜 \\n 內府財物係雜犯及監守常人盜竊掏摸搶奪等項但三次者不分所犯各別曾否剌字革前革後俱得併論比照竊盜三犯律處絞奏 \\n 請定奪 \\n 一沿邊沿海錢糧有侵盜銀二百兩糧四百石草八千束錢帛等物值銀二百兩以上漕運錢糧有侵盜銀三百兩糧六百石以上俱照本律仍坐真犯死罪係常人盜者絞奏 \\n 請定奪 \\n 一萬曆二十年二月內題奉 \\n 欽凡監守常人盜以後侵欺人犯但有贓至二十兩以上者限一箇月二百兩以上者限三箇月果能盡數通完例該永戍者止照本發落真犯死罪者減等免死充軍以著伍後所生子孫替役過期不完各本等例重定擬 \\n 一正統八年七月十一日節欽奉 \\n 英宗皇帝聖旨今後竊盜初犯剌右臂的革後再犯剌左臂若兩臂俱剌赦後又犯的准三犯論還將所犯赦前赦後明白開奏定奪 \\n 一萬曆十六年正月內題奉 \\n 欽依今後審錄官員凡遇三犯竊盜中有贓數不多或在赦前一次赦後二次或赦前二次赦後一次者俱尊照 \\n 恩例併入矜疑辯問疏內參酌奏 \\n 請改遣 \\n 一將腹裡人口用強略賣與境外土官土人峒寨去處圖利若未曾殺傷人比依將人口出境律絞 \\n 一妻妾威逼夫致死者比依妻毆夫至篤疾者律絞奏 \\n 請定奪 \\n 一鬬毆傷人辜限內不平服延至限外而死情真事實者仍擬死罪奏 \\n 請定奪 \\n 一問發充軍人犯逃回原犯雜犯死罪以下充軍者若犯至三次通係著伍以後即依守禦官軍律絞。其有逃遇宥者三犯亦併論擬絞奏 \\n 請定奪 \\n 永遠充軍 \\n 一宗室違悖 \\n 祖訓越關來京奏擾其同行撥置之人 \\n 一管莊佃僕人等占守水陸關隘抽分掯取財物挾制把持害人者 \\n 一撥置 \\n 王府軍民人等充軍逃回再犯者改調極邊煙瘴 \\n 一凡天文生犯該永遠充軍習業未成未能專事者不准收贖 \\n 一永遠充軍或奉有 \\n 特旨處發叛逆家屬子孫止於本犯所遺親枝內勾補盡絕即與開豁若未經發遣監故其勾補其真犯死罪免死充軍者以著伍後所生子孫替役不許行勾原籍子孫以萬曆十三年新頒行到日為始巳前勾補過者不得混行告脫其餘雜犯死罪并徒流等罪照例軍及口外為民者俱止終本身 \\n 一罷閑官吏在京潛住有擅出入禁門交給者 \\n 一沿邊沿海軍民人等躲避差役逃入士夷洞寨海島潛住者 \\n 一軍民人等將爭兢不明并賣過及民間起科僧道將寺觀各田地若子孫將公共祖墳山地朦朧投獻 \\n 王府及內外官豪勢要掜契典賣者投獻之人。山東河南北直隸各空閑地土 \\n 祖宗朝聽民儘力開耕永不起科若有占奪投獻者 \\n 一漕運官軍如有水次折乾沿途盜賣自度糧米短少故將船放失漂流及雖係漂流損失不多乘機侵匿掜作全數賄囑有司官吏扶同奏勘者官軍不分贓數多少 \\n 一掜稱 \\n 皇店在於京城內外邀截客商掯勒財物者 \\n 一川廣雲貴挾西等處但有漢人交結夷人互相買賣借貸誆騙財物引邊惹邊釁及潛住曲寨教誘為亂貽害方者 \\n 一守把海防武職官員有受通番土俗哪噠報水分利金銀物貨等項值銀百兩以上名為買港許令船貨私入串同交易貽患地方及引惹番賊海冦出沒　殺居民者 \\n 一黃船附搭客貨及夾帶私物者小甲客商人等俱發極邊 \\n 一盜 \\n 內府財物係 \\n 乘輿服御物者仍作真犯死罪其餘監守盜銀三十兩錢帛等物值銀六十兩以上者內犯奏 \\n 請發充淨軍 \\n 一倉庫錢糧若宣大廿寧榆遼四川建松廣西貴州并沿邊沿海去處監守糧四十石草八百束銀二十兩錢帛等物銀二十以上常人盜倍之。兩京衙門漕運并京通臨淮徐德六倉監守盜糧六十石草一千二百束銀三十兩錢帛等物值銀三十兩上常人盜倍之。腹裡但係撫按等官查盤去處監守盜糧一百石草二千束銀五十兩錢帛等物值銀五十兩以上常人盜倍之。各處徵收在官應該起解錢糧有侵盜者俱照腹裡例擬斷 \\n 一萬曆十五年正月內題奉 \\n 欽依除係真正監守自盜與真盜官物者不論雜犯俱行剌配如係查盤坐侵等項及非真盜而以監守自盜論者照依節年會議犯准徒仍行免剌 \\n 一自己及他人騎操官馬盜賣五匹以上屬軍衛者發極邊屬有司者發邊衛 \\n 一將良民誣指為盜及寄買賊贓捉拿拷打嚇詐財物或以起贓為由沿房摉撿搶奪財物淫辱婦女除真犯死罪外其餘不分首從 \\n 二設方略而誘取良人與略賣良人子女不分巳賣未賣三犯者不分革前革後 \\n 一將腹裡人口用強略賣與境外土官土人峒寨去圖利若未曾殺傷人為從者軍民人等發邊衛原係邊衛者改發極邊 \\n 一因事威逼人致死一家三命以上者 \\n 一聚眾執持兇器傷人及圍繞房屋搶撿家財上俱不分首從 \\n 一沿邊地方各該鎮守總供副參遊擊守備都司衛計人巳贓至三百兩以上。其沿海地方有犯亦前例 \\n 一描摸印信行使誆騙財物徒以上 \\n 一各處巡按御史都布按三司分巡分守官查盤軍器若有侵欺物料那前補後虛數開報不論官旗軍人贓重照侵欺倉庫錢糧事例 \\n 一儀賔犯該充軍如郡縣主君鄉君巳故者照例發遣仍奏 \\n 請從永遠終身附各條下科斷 \\n 極邊煙瘴邊遠沿口外充軍 \\n 一 \\n 王府軍校逃回在京潛住者極邊。窩藏及兩鄰不首事發一體發遣 \\n 一誘買各邊軍丁者極邊 \\n 一土官襲替其通事人等及逃流軍囚人揆置土官親族不該承襲之人爭襲劫奪讐殺者俱極邊煙瘴 \\n 一太常寺光祿寺廚逃三次以上口外 \\n 一軍戶子孫另開戶籍或於別府州縣入贅寄籍及買及囑原籍官吏里書人等掜作丁盡戶絕回申者正犯煙瘴 \\n 一強種屯田五十畝以上不納子粒民發口外 \\n 一大同山西宣府延寧遼紫荊密雲等邊官旗軍民人等擅將應禁林木砍伐販賣者煙瘴 \\n 一興販私茶潛住邊境與夷交易及在腹裡販賣與進 \\n 貢回還夷人者不拘斤數連知情歇家牙保俱瘴 \\n 一陝西洮河西寧等處行茶地方冐頂番名將老弱不堪馬二疋以上中納支茶者軍極邊 \\n 一勢豪舉放私債交通運糧官擅拏軍綑打強將官糧准還私債屬有司者口外 \\n 一遼東馬市不許通事交易人等將各夷欺侮愚弄虧少價及偷盜貨物亦不許揆置夷人指以失物為由扶同詐騙財物分用敢有擅夷人入城及縱容官軍人等無貨者任意入市有貨者在內過宿規取小利透漏邊情者俱煙瘴 \\n 一文職官吏人等若父母見任詐稱死亡者發口外獨石等處充軍 \\n 一各處備倭貼守其把總等官縱容舍餘人等代替正軍調沿海舍餘人等就收該衛 \\n 一臨陣強奪他人首級報功旗降原役一級係邊衛者極邊衛分 \\n 一賊擁大眾入冦官軍卒遇交鋒損傷虜數十人之上于曾虧損大眾或被賊眾入境虜殺軍民數十人之上不曾虜去大眾或被賊白晝夤夜突入境內搶掠頭畜衣糧數多不曾殺軍民虜軍民者俱問守備不設賊侵入境內虜掠人民本律發邊遠。苃交鋒入境損傷殺四五人搶去衣糧頭畜不多者亦問前罪 \\n 一沿邊沿海若遇大虜及盜賊生發攻圍不行固守而輙棄去及守備不設被賊攻陷城池劫殺焚燒者府州縣掌印并捕盜官與所同住一城及設有守備官駐劄本城者俱比照守邊將帥被賊入侵境內虜掠人民發邊遠。其有兩縣同住一城及府州縣佐貳首領但分有守城信地各以賊從管城分進入坐罪 \\n 一各處總兵并分守守備等官精選能書筭軍餘各一其餘號稱主文于預書辦者調極邊 \\n 一各邊將官并管軍頭目私役及軍人等私出境釣豹捕鹿砍木掘鼠等項并把守之人知情故縱官旗軍吏扶同隱蔽者軍調煙瘴 \\n 一各處關堡墩臺等項守備去處官軍用錢買閑者官調極邊。若原在關軍人逃回潛住及夤　夜回家輪班不去者 \\n 一州縣起解備用馬匹若馬販交通官吏醫獸人等攬作弊再犯累犯者極邊 \\n 一大同三路官旗軍人將不堪馬匹通同光掍引赴該管官處及管軍頭目收買私馬詭令伴當人等囑各守備等官俵與軍士通同醫獸作弊支官銀者調極邊 \\n 一官吏旗校舍餘軍人等為事問發為民來京潛住原係口外者發口外充軍 \\n 一馬快船隻附搭客貨及夾帶私物者小甲客商人等俱發口外 \\n 一盜掘金銀銅錫水銀等項礦砂若在出洞捉獲持仗拒捕一不論人數礦數多寡及初犯再犯不分首從俱發邊遠。其不曾拒捕若聚至三十人以上不論礦數多寡及初犯王犯為首者。苃不曾拒捕又人數不及三十名為首再犯者 \\n 一誆騙聽選官吏及舉監生員人等財物不分首從發煙瘴。其央浼營幹致被誆騙者 \\n 一因事聚眾將本管及公差勘事催收錢等項一應監臨官毆打綁縛者不分首從屬軍衛發極邊。若止是毆打為首者 \\n 一在京在外無籍之徒投托勢作心腹誘引生事綁縛平民在於私家拷打脅騙財物者發煙瘴 \\n 一擅入 \\n 午門長安等門內呌訴冤枉奉 \\n 旨勘問若涉虛者發口外 \\n 一官吏人等犯該為民等項罪名不分巳未結正有妄奏冤枉摭拾原問官員勘問涉虛原問充軍者發極邊 \\n 一各處刁軍刁民專一挾制官吏陷害良善起滅詞訟結黨捏詞纏告把持官府不得行事等項情犯深重者若原係充軍口外為民人犯遇例放回原籍有前項罪犯者發本邊 \\n 一沿邊地方各該鎮守總兵副參遊擊守捕都司衛所等官但有科撿軍人財物及扣減月糧計入巳贓至二百兩以上調瘴。其沿海地方有犯亦照前例 \\n 一將本狀用財雇寄與人赴京奏訴者并攬受雇受寄之人屬有司者發口外 \\n 一起解軍士捏買偽印挑迴原係邊衛者調極邊 \\n 一弘治五年十月二十四日節該欽奉 \\n 孝宗皇帝聖旨今後敢有私自淨身并下手之人處斬全家發邊境 \\n 一問發克軍人犯逃回原犯雜犯死罪以下充軍者再犯調邊境 \\n 一各處有司起解逃軍并軍丁及充軍人犯違限一年以上正犯原係邊衛發極邊 \\n 一問發為民人犯若發自在安樂二州逃回者照舊解發再逃者改發極邊充軍 \\n 邊衛充軍 \\n 一各 \\n 王府設謀揆置旗校舍餘人等 \\n 一各處 \\n 郡王并將軍中尉凡有奏請啟 \\n 王參詳後奏違者齎奏人員。其無藉之徒誰挾各府財物來京交通歇家打點例不該行事務者 \\n 一文職本身并同祖親技有女為 \\n 王妃男郡縣主儀　俱各見在不許陞除京職若保勘隱情以存作亡以有作無正犯衛保勘之人屬軍衛者 \\n 一 \\n 王府選婚營求撥置之人 \\n 一 \\n 王府人役假借威勢侵佔民田攘奪財物致傷人命徒以上 \\n 一 \\n 王府祿米若本府旗校管莊人等于預撥置折收銀兩多收米麥索財物及邀截納戶用強兌支并擅自差人下府州縣催徵騷擾者旗校人等杖以上 \\n 一投充 \\n 王府及鎮守總兵兩京內臣功臣戚里勢豪之家作為家人伴當事于嚇騙財撥置打死人命強占田地等項情重者 \\n 一樂工縱容女予擅人 \\n 王及容留將軍中尉在家行姦并軍民旗校人等與將軍中尉賭博及擅入府教誘為非者 \\n 一強盜聚眾至十人及行劫累次係小功以下親屬首告者 \\n 一凡自守強盜除殺死人命姦人妻女燒人房屋罪犯深重不准外其餘雖會傷人不死者照兇徒執持兇器傷人事例。其放火燒人空房及田場積聚之物若計所燒之物重于本罪者亦止照放火延燒事例 \\n 一受財賣放充軍人犯者即抵充軍役若係永遠同罪者止終本身仍勾原犯應替子孫補伍 \\n 一不由銓選推舉徑自朦朧奏請希永進用夤緣奔兢乞 \\n 恩傳奉等項阻壞 \\n 祖宗選法者旗軍舍餘發邊衛 \\n 一軍職考選其刁潑之徒不得與選輙生事端教唆陷害巳官員者軍調邊衛 \\n 一軍職應襲兒男弟姪勘明繳部原告氶行捏詞奏告屬軍衛者 \\n 一軍職襲替不由軍功例該減革邿行捏奏兵部官吏阻壞選者調邊衛 \\n 一軍職受財將官賣與異姓人冐襲巳經到部襲過者買襲之人比照乞養子冐襲律 \\n 一應襲舍人父在詐稱死亡襲職者 \\n 一主文書筭快手皂隸總甲門禁庫子人等久戀衙門說事過錢把持官府飛詭糧滅詞訟陷害良善及賣放強盜誣執平民為從事發有顥跡情重者旗軍。若里書飛詭稅糧二百石以上者 \\n 一旗軍受財代替夾帶傳遞及縱容不舉捉拿者。若冐頂正軍入場看守屬軍衛者 \\n 一文職官員舉貢官恩援例監生并省祭知印承差人等曾經考察論劾罷黜及為事問革年老事故例不入選若買求官吏起復選用巳除授者 \\n 一在京在外軍民人等與 \\n 朝貢夷人私通往來投托管顧撥置害人因而透漏事情者 \\n 一漢人詐冐番人者 \\n 一用強占種屯田五十畝以上不納子粒旗軍軍丁人等。其屯田人等將屯田典賣與人至五十畝以上與典主買主各不納子粒者 \\n 一西山一帶密邇京師地方內外官豪勢要之家私自開窋賣煤鑿山賣石立廠燒灰者 \\n 一陜西榆林等處近邊地土各營堡草場界限明白敢有那移條款盜草場及越出邊墻界石種田者軍民係外處發榆林本處發甘肅 \\n 一將妻妾作姊妹及將帶不明婦女或將親女并居喪姊妹嫁賣與人騙財之後設詞託故公然領去或瞰起程中途聚眾行兇邀搶人財屬軍衛者 \\n 一在外官員通同勢要賣納戶口等課鈔賣鈔之人 \\n 一大戶不納秋糧二百石以上。敢有一行運赴官倉逼私兌者 \\n 一在京在外并各邊收放糧草若職官子弟積年光棍跟子買頭小腳歇家伴當等三五成群搶奪籌斛占堆行輙等項打攪倉及欺凌官攢或挾詐運納軍民財物徒以上與再犯杖以下屬軍衛者 \\n 一糧草軍需但有包攬誆騙銀一日兩糧二百石以上事發三箇月不完者經年不完者仍枷號一箇月。各邊武職主使家人伴當跟隨交結人員挾勢攬納作弊聽使之人 \\n 一在京刁徒光棍訪知舖行但與解戶交關價銀）輙便邀集黨類數十為群入門噪鬧指為攬納捉要送官其家畏懼罪名厚賂買滅所費錢物出在解戶以致錢糧累年不完如有犯者查照打攪倉場事例屬軍衛者 \\n 一各處司府州縣并各鈔關解到布絹錢鈔等項赴部送甲字等庫驗收若有指稱權貴名色掯勒解戶誆詐財物者不分軍民匠役 \\n 一跟漕運把總指揮千百戶等官書筭人等指稱使用科索軍人財物入巳贓至二十兩以上各邊召商上納糧草若人外勢要官豪家人詭名占窩轉賣取利者 \\n 一豪強鹽徒聚眾至十人以上撐駕大船張掛旗號擅用兵仗響器拒敵官兵不曾殺傷人為從者 \\n 一越境興販官私引鹽至三千斤以上原係腹裡衛所者。其客商收買餘鹽買求掣摯。巡捕官乘機興販俱至三千斤以上 \\n 一兩淮等處運司商人必須納過銀兩紙價方給引目守支若先年不曾上納故掜守支年久等項虛詞奏擾者照各處鹽場無藉之徒把持詐害事例 \\n 一偽造鹽引印信賄囑運司吏書人等將巳故并遠年商人名藉中鹽來歷填寫在引轉賣誆騙財物為從并經牙行店戶運司吏書一應知情人等但計贓滿貫者不拘曾否支鹽出場 \\n 一各運司總催該管鹽課納完方給通關若買囑官吏并覆委官指倉指囤符同作弊者 \\n 一各處鹽場無籍之徒把持官府詐害客商犯徒以上及再犯杖以下者 \\n 一私茶有興販夾帶五百斤照私鹽例屬軍衛者 \\n 一私茶在西寧甘肅洮販賣三百斤以上。若守備關巡捕等官自行興販私茶通番者 \\n 一做造假茶五百斤以上本商并轉賣之人原係腹裹衛所者。店戶窩頓一千斤以上 \\n 一勢豪舉放私債交通運糧官挾勢擅拏官軍綁打凌辱強將官糧准還私債屬軍衛者 \\n 一會同館內外四鄰軍民人等代夷收買違禁貨物者 \\n 一客商輻輳去處若牙行及無籍之徒誆賒貨物監追年久無還累死客商屬軍衛者 \\n 一楊村蔡村河西務等處如有用強攔截民運糧船在家包雇車輛逼勒多出腳錢者 \\n 一官吏軍民僧道人等來京妄稱諳曉扶鸞禱聖書符咒水一切左道亂正邪術扇惑人民為從者及稱燒煉丹藥出入內外官家或擅入 \\n 皇城夤緣作弊希求進用屬軍衛者 \\n 一左道惑眾之人或燒香集從夜聚曉散為從者及稱為善友求討布施至十人以上并軍民人等不問來歷窩藏接引或寺觀住持容留剃簪探聽境內事情及被誘軍民捨與應禁鐵器等項屬軍衛者 \\n 一 \\n 皇城各門各鋪上直守衛該管官旗鈴束不嚴及容情故縱所管軍人離直點視不到十名以上者小旗降軍調邊衛。若受財賣放者不分人贓多寡降調。其留守五衛各該直宿官旗軍人點視不到三次以上者 \\n 一 \\n 聖駕出郊衝突儀仗妄行奏訴者追究主使教唆掜寫本狀之人 \\n 一各衛直宿軍職使令上直軍人內官使令上直校尉各懸帶銅牌出百里之外營幹私事者內官發充淨軍軍人校尉俱邊 \\n 一臨陣報有斬獲賊級若用錢買者賣者軍發邊衛。若強奪他人首級及妄割被殺漢人首級冐功者。若擅殺平人及被虜逃回人口冐作賊級報本管將官頭目矢於鈴束者五名口以上降級調衛十名口以上罷職充軍 \\n 一在京在外反都司衛所勾到新軍官吏旗甲附寫名數送營差操如有指稱使用等項名色勒要取財物逼累在逃者不問指揮千百戶鎮撫俱照賣放正軍事例計所逃人數多寡降級充軍 \\n 一輪操軍人軍丁沿途劫奪人財殺傷人命占奪車船作踐田禾等項許被害之人赴所在官司具告拏解兵部轉送法司究問徒以上 \\n 一各處京操官故行不肯赴操者撫按鎖解兵部發操若抗違不服參奏問調邊衛 \\n 一 \\n 中都出東河南各都司衛所掌印官將原額京操班軍實在身照名查點督發赴班中間或有受財賣放者以賣放正軍事例從重論 \\n 一各處鎮守總兵協守副總兵遊將軍分守參將守備都指揮揮千百戶鎮撫不管事者但有額外多占賣放正軍至二十名以上餘丁至三十名以上俱罷職充軍。其役占賣放紀綠幼軍者照餘丁例役占賣放備邊壯勇者照正軍例 \\n 一軍職賣放并役占軍人二罪俱發其賣放巳至十名以上役占不及數者依賣放例罷職充軍 \\n 一輪操軍在逃三次者不分革前革後外衛調邊衛 \\n 一武官有為事問發充軍來京潛住者 \\n 一居庸山海等關引送口外邊逃軍過關并守把盤詰之人賣放者 \\n 一夷人貢船到岸先行接買番貨及為夷人收買違禁貨物者 \\n 一姦豪勢要及軍民人等擅造二桅以上違式大船將帶違禁貨物下海前往番國買賣潛通海賊同謀結聚及為響導劫掠良民者正犯處斬梟示全家發邊衛。其打造前項海船賣與夷人圖利為從者。若止將大船雇與下海之人分取番貨及雖不曾造有大船但紏通下海之人接買番貨與探聽下海之人番貨到來私買販賣蘇木胡椒至一千斤以上者 \\n 一私自販賣硫黃焰硝與外夷及邊海賊寇不拘多寡為從者。若合成火藥賣與鹽徒者 \\n 一官員軍民人等私將應禁軍器賣與進 \\n 貢夷人圖利為從者 \\n 一州縣起解備用馬匹若馬販交通官吏醫獸人等攬作者 \\n 一各舖司兵若有無籍之徒不容正身應當用強包攬多取工錢致將公文稽遲沉匿等項旗軍發邊衛 \\n 一各處水馬驛遞運所夫役巡檢司弓兵若有用強包攬不容正身著役多取工錢害人攬擾衙者旗軍調邊衛 \\n 一南北直隸山東等處各屬馬驛僉到馬頭若用強包攬者旗軍發邊境。其光棍交通包之徒正身姓名掜寫虛約託官豪勳戚之家前去原籍妄偪正身家屬逼勒取者 \\n 一會同館夫五年以上不行替役及近館無藉軍民人等用強當者 \\n 一指稱勳戚文武大臣近侍官員姻黨族屬家人名目虛張聲勢擾害經過軍衛有司驛遞衙門占宿公館索取人夫馬匹車輛財物等項及姦徒詐稱勢要衛門乘坐黑樓等船隻懸掛牌面希圖免稅誆騙違法者徒罪以上 \\n 一凡鳳陽 \\n 皇陵泗州 \\n 祖陵南京 \\n 孝陵 \\n 天壽山 \\n 列聖陵寢承天府 \\n 顯靈山前山後各有禁限若有盜砍樹株從者。取土取石開　燒造放火燒山者 \\n 孝陵神烈山舖舍以外去墻二十里開山取石安插墳墓築鑿薹池者 \\n 一官司差人追徵錢糧勾攝公事并補獲罪人但聚眾至十人以上中途打奪為從者若係異姓同惡相濟及搥師打手俱邊衛 \\n 一號稱喇唬等項名色白晝撒潑口稱 \\n 聖號及總甲快手應捕人等以妄捕勾攝為由各毆人奪財犯從以上不分人多人少若初犯一次屬軍衛者。雖係初犯若節次搶奪及再犯累犯笞杖以上者 \\n 御馬者。若將自己及他人騎操官馬盜賣至三匹以上及再犯不拘匹數屬軍衛者 \\n 一冐領太僕寺官馬至三匹者 \\n 一指稱打點誆騙財物計贓犯徒以上者俱不分首從 \\n 一設方略而誘取良人與略賣良人子女不分巳賣未賣俱邊衛 \\n 一發掘 \\n 王府將軍中尉夫淑人等郡縣主郡縣鄉君及歷代帝王名臣先賢墳塚開棺為從與發見棺槨為首者 \\n 一各處大戶家人佃僕結構為盜殺官劫庫劫獄放火若大戶知情故縱徒流杖罪屬軍衛者 \\n 一 \\n 皇親功臣管莊家僕佃戶人等諸軍民大戶勾引來歷不明之人窩藏強盜二名以上竊盜五名以上坐家分贓者 \\n 一知強竊盜贓而接買受寄三犯以上不分贓數多寡與知強盜後而分贓至滿貫者 \\n 一同謀共毆人其共毆之人審係持鎗刀等項兇器亦有致命傷痕者 \\n 一萬曆十六年正月內題奉 \\n 欽依今後審錄官員凡審共毆下手擬人犯困於未結之前遇有原謀助毆重之人監斃在獄與解審中途因而病故者准其抵命若係配發事結之後家病亡者不得濫改抵償仍將下手之依律處決 \\n 一故殺妾及弟妹子孫姪孫與子孫之婦圖賴人屬軍衛者 \\n 一因事用強毆打威逼致死困有致命重傷及成殘癈篤疾雖有自盡實跡者 \\n 一因事威逼人致死一家二命及非一家但至三命以上者 \\n 一婦人夫亡願守志別無主婚之人若有用強求娶逼受聘財因而致死者 \\n 一軍民人等因事威逼本管官致死為從者 \\n 一兇徒因事忿執刀弓箭鐵簡劍鞭斧扒頭流星骨朵麥秤錘兇器但傷人及誤傷旁人與凡剜瞎人眼睛折人肢體全抉人耳鼻口舌毀敗人陰陽者 \\n 一卑幼毆期親尊長執有刀刃趕殺情狀兇惡雖未成傷者 \\n 一兄與伯叔謀奪弟姪財產官職等項故行殺害屬軍衛者 \\n 一假以建言為由挾制官府及曖眛不明姦贓事情汙人名節報復私讐者旗軍人等 \\n 一漢人投入土夷地方冐頂夷人親屬頭目名色為奏告報讎占騙財產者 \\n 一驀越赴京及赴巡撫巡按按察司官處各奏告叛逆等項機密重事不實并全誣十人以上屬軍衛者 \\n 一在外刁徒身背黃袱頭插黃旗口稱奏訴直入衙門挾制官吏不係干巳事情別無冤枉并追究主使之人壹體問罪屬軍衛者 \\n 一軍旗欲告運官不法事情候完糧回南之日赴漕司告理如赴別赴別衙門挾告詐財者徒以上 \\n 一各處刁軍刁民專一挾制官吏陷害善滅詞訟結黨捏詞纏告把持官府不得行事等項情犯深重者軍發邊衛 \\n 一各處姦徒串結衙門人役假以上訪察為由纂集事件挾制官府陷害良善或詐騙財物或報復私讎名為商訪者 \\n 一無籍棍徒私自串結將不于巳事情捏寫本詞聲言奏告恐嚇得財計贓滿貫不分首從。若妄指 \\n 宮禁親藩為詞誣害平人不分首徒 \\n 一代人捏寫本狀教唆或扛幫赴京及赴巡撫巡按并按察司官處各奏告叛逆等項機密強盜人命重事不實并伓誣十人以上者 \\n 一將本狀用財雇寄與人赴京奏訴者并受雇受寄之人屬衛者 \\n 一文武職官索取土官夷人猺獞財物犯徒三年以上者 \\n 一詐偽察院布政司按察司府州縣及其餘衙門文書誆騙科歛物者 \\n 一起解軍士掜買偽印批迴者軍士調邊衛 \\n 一私鑄銅錢為從者旗調邊衛 \\n 一廣西雲貴湖川等處但有冐籍生員食糧起頁若買到上人倒過所司起送公文頂名赴部投考賣者 \\n 一詐肙 \\n 皇親族屬姻黨家人在京在外巧立名色挾騙財物侵占地土并有禁山場攔當船隻掯要銀兩出入大小衙門囑公事販賣錢鈔私鹽包攬錢糧假稱織造私開牙行擅搭橋梁侵漁民利徒罪以上 \\n 一假充大臣及近侍官員家人名目豪橫鄉村生事害民強占田土房屋招集流移住種犯徒以上者 \\n 一假冐內官親屬家人等項色恐嚇官司誆騙財物者 \\n 一詐充錦衣衛旗校假以差遺體訪事情緝捕盜賊占宿公館妄拏平人嚇取財物擾害軍民徒以上 \\n 一親屬犯姦至死罪強姦未成者 \\n 一光年淨身人曾經發回若不候 \\n 朝延收取官司明文起送私自來京圖謀進用者 \\n 一放火故燒自己房屋因而延燒官民房屋及積聚之物與故燒人空閑房屋及田場積聚之物者 \\n 一各處有司起解逃軍并軍丁及充軍人犯違限一年之上正犯原係附近發邊衛 \\n 一法司問斷過各處本等項人犯發各衙門程遞者押解人役若擅加扭鐐非法亂打摉檢財物剝脫衣服逼致死傷及受財故縱并聽憑狡猾之徒買求殺害徒以上屬軍衛者 \\n 一萬曆十八年三月內奉 \\n 欽依凡人命當檢驗者仵作受財增減傷痕符同屍狀以成冤獄審出真情贓至滿貫者查照誆騙情重事例問遣 \\n 一巡按三司分巡分守官查盤軍器若衛所官旗人等侵欺物料那前補後虛數開報及三年不行造冊奏繳者旗軍人等 \\n 一故決盜決山東南旺湖沛縣昭陽湖屬山湖安山積水揚州高寶湖淮安高家堰柳浦灣及徐邳上下濱河一帶各隄岸并阻絕山東泰山等處泉源有干漕河禁例首之人係軍調邊衛。其閘官人等用草捲閣閘板盜泄水利串同取財徒以上 \\n 一河南等處地方盜決及故決隄防毀害人家漂失財物渰沒田禾徒以上為首者係軍調邊衛 \\n 一運河一帶用強包攬閘夫溜夫二名以上撈淺舖夫三名以上旗軍發邊衛 \\n 附近充軍 \\n 一僧道官受財枉法滿貫 \\n 一五府差舍押解軍犯若受財賣放舍人扺充役候獲替放。若酷害軍犯摉檢財物縱不脫放舍人發外衛 \\n 一錦衣衛將軍校尉犯該姦盜搶奪誆騙恐嚇求索枉法不枉法者 \\n 一錦衣衛旗校軍士在逃犯者 \\n 一天文生犯該充軍係習業巳成能專其事者仍定擬疾犯該充軍若有壯丁主使就將主使之人照例 \\n 一老幼廢疾犯該充軍若有壯丁主使就將主使之人照例 \\n 一強盜聚至十人及行劫累次係大功以上親屬首告者 \\n 一謀故殺死總小旗者正犯扺死旗役仍令本尹餘丁補當若無本戶餘丁勾取犯人戶內壯丁扺充軍數 \\n 一校尉事故別姓朦朧詐冐替補者冐替之人調衛充軍 \\n 一主文書算快手皂隸總甲門禁庫子人等久戀衙門說事過錢把持官府孩詭稅糧起減詞訟陷害良善及賣放強盜誣執平民為從事發有顥跡情重者民并軍丁 \\n 一冐頂正軍入場看守屬有司者 \\n 一夫匠人等受財代替夾帶艾字傳遞屬有司者 \\n 一文職官員舉貢官恩援例監生并省祭知印承差人等曾經考察論劾罷黜及為事問革年老事故例不入選若買求官吏起復選用未除授者。其起送官吏不分軍衛有司但知情受賄者 \\n 一軍戶掜作丁盡戶絕回申者里書人等 \\n 一遇各部派到物料豪猾規利之徒買囑吏書妄稟編派下屬承攬害者 \\n 一勾補軍役若正軍戶下本有人丁掜作無勾扶同回申原結里鄰人等 \\n 一大戶不納秋糧五十石以上者。敢有不行運赴官倉逼私兌者 \\n 一在京在外并各邊收放糧草若職官子弟積年光棍跟子買頭小腳歇家伴當人等三五成群搶奪籌斛占堆行槩等項打攪倉場及凌官攢或挾詐運納軍民財物徒以上與再犯林以下屬有司者 \\n 一在京刁徒光棍訪知鋪行但與解戶交關價銀輙便邀集黨類數十群入門噪鬧指為攬納捉要送官其家畏懼罪名厚賂買滅所費錢物出在解戶以致錢糧累年不完如有犯者查照打攪倉場事例屬有司者 \\n 一越境興販官私引鹽至三千斤以上者。客商收買餘鹽買求掣摰。巡捕官乘機興販俱至三千斤以上者 \\n 一私茶有興販夾帶五百斤照私鹽例屬有司者 \\n 一私茶在西寧甘肅洮河販賣一斤以上者。若守衛把關巡捕等官在西寧甘肅洮河販賣三百斤以上者 \\n 一陝西洮河西寧等處行茶地方冐頂番名將老弱不堪馬二匹以上中納支茶者民舍餘人等 \\n 一做造假茶五百斤以上商并轉賣之人。店戶窩蝢一千斤以上 \\n 一在京在外稅課司局批驗茶引用所但係納稅去處若權豪無情之徒結黨把持攔截生事攪擾商稅徒以上 \\n 一甘肅西寧等處遇有番夷到來勢豪之家王使弟男子姪家人頭目人等將夷人好馬奇貨收逼令減價以賤易貴及將粗重貨物并瘦損頭畜拘收取不見用錢方許買賣者聽使之人 \\n 一客商輻輳去處若牙行及無藉之徒誆賒貨物監追年久無還累死客商屬有司者 \\n 一內官使令上直校尉懸帶銅牌出百里之外營幹私事發充淨軍 \\n 一僧道軍民人等於各寺觀神廟刁姦婦女因而引誘逃走或誆騙財物者 \\n 一臨陣報有斬獲賊級若用錢買者賣者民并軍丁人等。若強奪他人守級及妄割被殺漢人首級冐級者 \\n 一各處清解軍丁若不係同宗子孫頂替起解及將長解正身賣放執批頂名者正軍調衛頂軍就收本衛長解受雇之人附近。里老鄰佑受財者一體發遣。 \\n 一輪操軍逃三次者不分革前革後京衛調外衛 \\n 一擅殺平人報功其本管將官頭目我于鈴束者重則罷職充軍 \\n 一各處備倭貼守其把總等官縱容舍餘人等代替正軍者舍餘人等就收該衛 \\n 一大同三路民舍人等將不堪馬匹通同光棍引赴該管官處及管軍頭目收買私馬詭令伴當人等出名情屬各守備等官俵與軍士通同獸作弊多支官銀者 \\n 一宰殺耕牛并私開圈店及知情販賣牛隻與宰殺者再犯累犯。苃盜而宰殺及貨賣者不分初犯再犯 \\n 一各舖司兵若有無藉之徒不容正身當用強包攬多取工錢致將公文稽遲沉匿等項民并軍丁人等 \\n 一各處水馬驛遞運所夫役巡檢司弓兵若有用強包攬不容正身著役多取工錢害人攪擾衙者民并軍丁人等 \\n 一南北直隸山東等處各屬馬驛僉到頭若用強包攬者民并軍丁人等。其光棍交通包攬之徒將正身姓名捏寫虛約投託官豪勳戚之家前去原籍妄拿正身家屬逼勒取財者 \\n 一黃船若客商人等止是空身附搭者亦連小甲俱發附近 \\n 一將自己及他人騎操官馬盜賣至三匹以上及再犯不拘匹數屬有司者。若養馬人戶盜賣官馬至三匹以上 \\n 一發掘 \\n 王府將軍中尉夫淑人等邵縣主邵縣鄉君及歷代帝王名臣先賢墳塚見棺槨從與發而未至棺槨為首及發常人塚開槨見屍為從與發見棺槨為首者 \\n 一各處大戶家人佃僕結構為盜殺官劫庫劫獄放火若大戶知情故縱徒流杖罪屬有司者 \\n 一故殺妾及弟妹子孫姪姪孫與子孫之婦圖賴人屬有司者 \\n 一假以建言由挾制官府及將曖昧不明姦贓事情汗人名節報復私讐者民發附近 \\n 一各處刁軍民專一挾制官吏陷害良善起滅詞訟結黨掜纏告把持官府不得行事等項情犯深重者民發附近 \\n 一文職官吏監生知印承受財枉法至滿貫絞罪者 \\n 一雲貴兩廣四川湖廣等處流官擅自科歛土財物僉取兵夫徵價入巳強將貨物發賣多取價利各凸至滿貫徒三年以上者 \\n 一起解軍士掜買偽印批迴者解人發附近 \\n 一私鑄銅錢為從者民匠合餘 \\n 一姦犯內外緦麻以上親及緦麻以上親之妻若妻前夫之女同母異父姊妹者姦夫 \\n 一各處有司起解逃軍并軍丁及充軍人犯違限一年之上解人發附遞 \\n 一故決盜山東南旺湖沛縣昭陽湖屬山湖安山積水湖揚州高寶湖淮安家堰柳浦灣及徐邳上下濱河一帶各隄岸并阻絕山東泰山等處泉源有于漕河禁例為首之人。其閘官人等用草捲閣閘板盜泄水利串同取財徒以上 \\n 一河南等處地方盜決及故決隄防毀害人家漂失財物渰沒田禾徒以上為首者旗舍餘丁民人 \\n 一運河一帶用強包攬閘夫溜夫二名以上撈淺舖夫三名以上民并軍丁人等 \\n 為民 \\n 一文職本身并同祖親技有女 \\n 王妃男為邵縣主儀賓俱各見在不許陞除京職若保勘隱情以存作亡以有作無保勘之人屬有司者 \\n 一太常光祿寺廚役私自逃回原籍潛住至三次以上者 \\n 一軍職應襲兒男弟姪勘明繳部原告又行掜詞奏告屬有司者 \\n 一夫匠受財代替夾帶傳遞及縱容不舉捉拿者 \\n 一用強占種屯田五十畝以上不納子粒者。其屯田人等將屯田典賣與人至五十畝以上與典主買主各不納子粒者 \\n 將妻妾作姊妹及將拐帶不明婦女或將親女并居喪姊妹嫁賣與人騙財之後設詞託故公然領去或瞰起程中途聚眾行兇邀搶人財屬有司者 \\n 一勢豪舉放私債交進運糧官挾勢擅拿官軍綁打辱強將官糧准還私債屬有司者 \\n 一官吏軍民僧道人等來京妄稱諳曉鸞禱聖書符咒水一切左道亂正邪術扇惑人民從者及稱燒煉丹藥出入內外官家或檀入 \\n 皇城夤緣作弊希求進用屬有司者 \\n 一左道惑眾之人或燒香集徒夜聚散從者及稱為善友求討布施至十人以上并軍民人等不問來歷窩藏接引或寺觀住持容留剃簪替探聽境內事情及被誘軍民捨與應禁鐵器等項屬有司者 \\n 一文職官吏人等父母喪計原籍程途每千里限五十日過限匿不舉哀不離職役者 \\n 一文官為事問發為民來京潛住者啟發口外 \\n 一各邊將官并管軍頭目私役及軍民人等私出境外釣豹捕鹿砍木掘鼠等項并把守之人知情故縱該管里老官旗軍吏扶同隱蔽者民人里老俱調發煙瘴 \\n 一號稱喇嘛唬等項各色白晝撒潑口　 \\n 聖號及總甲快手應捕人等以巡捕勾攝為由各毆人奪財犯徒以上不分人多人少若初一次屬有司者。雖係初犯若節次捨奪及再犯累犯笞杖以上者 \\n 一因事聚眾將本管及公差勘事催收錢糧等項一應監臨官毆打綁縛者不分首從屬有司者。若止是毆打為首者 \\n 一兄與伯叔謀奪弟姪財產官職等項故行殺害屬有司者 \\n 一官吏人等犯該為民等項罪名不分巳未結正有妄奏冤枉摭拾原問官員勘問涉虛原問為民者發口外 \\n 一驀越赴京及赴巡撫按按擦司官處各奏告叛逆等項機密重事不實誣十人以一屬有司者 \\n 一在刁徒身背黃袱頭搋黃旗口稱訴直入衙門挾制官吏不係于巳事情別無冤枉并追究主使之人一體問罪屬有司者 \\n 一將本狀用財雇寄與人赴京奏訴者并受雇受寄之人屬有司者 \\n 一廣西雲貴湖川等處但有冐籍生員食糧起貢若買到土人倒過所司起送公文頂各赴部投考者 \\n 一開發直隸延慶保安貳州為民人犯但有在逃者改發遼東自在安樂貳州 \\n 一法司問斷過各處進本等項人犯發各衙門程遞者押解人役若擅加杻鐐非法亂打摉.檢財物剝脫衣服逼致死傷及受財故縱并聽憑狡猾之徒買求殺害徒以上屬有司者 \\n  \\n   \\n  "}
{"章节": "大明律集解附例卷之一", "正文": "  \\n 大明律集解附例卷之一 \\n 　 \\n  \\n 名例 \\n 五刑 \\n 笞刑五 \\n 一十贖銅錢六伯文 \\n 二十贖銅錢一貫二伯文 \\n 三十贖銅錢一貫八伯文 \\n 四十贖銅錢二貫四伯文 \\n 五十贖銅錢三貫 \\n 杖刑五 \\n 六十贖銅錢三貫六伯文 \\n 七十贖銅錢四貫二伯文 \\n 八十贖銅錢四貫八伯文 \\n 九十贖銅錢五貫四伯文 \\n 一百贖銅錢六貫 \\n 徒刑五 \\n 一年杖六十贖銅錢一二貫 \\n 一年半杖七十贖銅錢一十五貫 \\n 二年杖八十贖銅錢一十八貫 \\n 二年半杖九十贖銅錢二十一貫 \\n 三年杖一百贖銅錢二十四貫 \\n 流刑三 \\n 二千里杖一百贖銅錢三十貫 \\n 二千五百里杖一百贖銅錢三十三貫 \\n 三千里杖一百贖銅錢三十六貫 \\n 死刑二 \\n 絞斬贖銅錢四十二貫 \\n 條例 \\n 一凡軍民諸色入役及舍餘總小旗審有力者與文武官吏舉人監生生員冠帶　官知印承差陰陽生醫生老人舍人不分笞杖徒流雜犯死罪俱令運炭運灰運磚納米納料等項贖罪若官吏人等例該革去職役與舍餘總小旗軍民人等審無力者笞杖罪的決定流雜犯死罪各做工擺站哨瞭情重者煎鹽炒鐵死罪五年流罪四年徒罪照徒年限其在京軍丁人等無差占者與例難的決之人笞杖亦令做工 \\n 一贖罪囚犯除在京巳有舊例外其外審有力稍有力了項俱原行則例擬斷不許妄引別例致有輕輕重其有錢鈔不行去處若婦人審有力與 \\n 命婦軍職正妻及例難的決久人贖罪應該兼收錢鈔者笞杖每一十折收銀一錢其老幼廢疾及婦人天文生餘罪收贖鈔貫者每鈔一貫折收銀一分二厘五毫若錢鈔通行去處仍照舊例收鈉不在此限 \\n 一凡在京在外運炭納米贖罪等項囚犯監追兩月以上如果貧難改擬做工擺站的決等項發落若軍職監追三箇月之上及守衛上直旗軍人等納妙贖罪監追一月以上各不完俱先發還職著役扣俸糧月糧准扺完官其一應納紙囚犯追至三月不能完者放免 \\n 一凡因犯遇家 \\n 恩例通減二等者罪雖遇例減等若律應仍盡本法及例該通軍為民立功調衛等項者仍依律例一體擬斷發遺 \\n 一問刑衙門以贓入罪若奏行時估則例該載盡及雖係開載而貨物不等難照原估者仍各照時值估鈔擬斷 \\n 一在外軍衛有司但有差遣及供送人來京犯罪審無力者笞杖的決徒罪上遞回原籍官司各照彼中事例發落 \\n 十惡 \\n 一曰謀反謂謀危社稷 \\n 二曰謀大逆謂謀毀 \\n 宗廟 \\n 山陵及官闕 \\n 三曰謀叛謂謀背本國 \\n 四曰惡逆謂毆及謀殺祖父母父母夫之祖父母父母殺伯叔父母姑兄姊外祖父母及夫者 \\n 五曰不道謂殺一家非死罪三人及支解人若採生造畜蠱毒魘魅 \\n 六曰大不敬謂盜大祀神御之物乘輿服御物盜及偽造御寶合和御藥誤不依本方及封題錯誤若造御膳誤犯食禁御幸舟船誤不堅固 \\n 七曰不孝謂告言咒罵祖父母父母夫之祖父母父母及祖父母父母在別籍異財若奉養有缺。居父母喪身自嫁娶若作樂釋服從吉聞祖父母父母喪匿不舉哀詐稱祖父母父母死 \\n 八曰不睦謂謀殺及賣緦麻以上親毆告 \\n 九曰不義謂部民殺本屬知府知州知縣軍士殺本管指揮千戶百戶吏卒殺本部五品以上長官若殺見受業師及聞夫 \\n 十曰內亂謂姦小功()()親父祖妾及與和者 \\n 八議 \\n 一曰議親謂皇家袒免以上親及太皇太后后緦麻以上親皇后小功以上親 \\n 二曰議做謂皇家故舊之人素得侍見特蒙恩待日久者 \\n 三曰議功謂能斬將奪旗摧鋒萬里或率眾來歸寧濟一時或開拓彊宇有大勳勞銘功太常者 \\n 四曰議賢謂有大德行之賢人君子其言行可以法則者 \\n 五曰議能謂有大才業能整軍旅治政事為帝王之輔佐人倫之師範者 \\n 六曰議勤謂有大將吏謹守官職早夜奉公或出使遠方經涉艱難有大勤勞者 \\n 七曰議貴謂爵一品文武職事官三 \\n 八曰議賓謂承先代之後國賓者 \\n 應議者犯罪 \\n 凡八議者犯罪實封奏聞取旨不許擅自勾問若奉旨推問者開具所犯及應議之狀先奏請議議定奏聞取自上裁議者謂其本情議其犯罪於奏本之內開寫或親或故或功或賢或能或勤或貴或賓應議之人所犯之事實封奏聞取旨若奉旨推問者方推問取責明白招狀開具應得之罪先奏請令五軍都督府四輔諫院刑部監察御史斷事官集議議定奏聞至死者唯云准犯依律合死不敢正言斬取自上裁○其犯十惡者不用此律 \\n 纂註此條專自提問八議之人言本註巳明奏聞奏其所犯之事取旨取其應否勾問之旨下條職官有犯直言請旨則明開提問詞語特稟請以行之耳謂八議之人有犯必取旨應否勾問問明必奏請多官會議議定必奏聞取自上裁前後凡三奏於不廢法之中而用情之厚如此若此等人有犯十惡聽徑直參提依律奏不用取旨請上裁之律今王府雖犯十惡仍依應議律處者緣親視諸賓故功貴賢能勤七者尤異耳 \\n 十惡或專主謀反逆叛言非也蓋十惡之人悖倫逆天滅禮賊義乃王法所必誅故特表之以嚴其禁凡應八議之人問鞫不加考訊皆據各証定罪 \\n 條例 \\n 一弘三十年二月二十七日節該欽奉 \\n 孝宗皇帝聖旨鍾鐒奇浥奇湡節次重出領狀冐支官糧好生不遵 \\n 祖訓就將他每祿米革去十分之二以示懲戒今後將軍儀賓有犯都照這例行欽此 \\n 一各處 \\n 親王妾勝許奏選一次多者止於十人 \\n 世子及 \\n 郡王額妾四人長子及各將軍額妾三人各中尉額妾二人 \\n 世子 \\n 郡王選婚後二十五歲嫡配無出許選妾二人以後不拘嫡庶如生有子即止於二妾至三十歲無出方許娶足四妾長子及將軍中尉選婚後三十歲嫡配無出許選妾一人以後不拘嫡庶如生有子即止於一妾至三十五歲無出長子將軍方許娶足三妾中尉娶足二妾庶人四十以甘無子許選娶一妾各 \\n 王府仍備將妾勝姓氏來歷并入府年月造冊送部其子女生年月日即開註本妾項下以備各封查考如有不遵限制私合多收或年未及而頂奏巳生子而復娶及濫選流移過犯與本府軍校廚役之女為妾等項撫按官將本宗參奏分別罰治輔導等官隱匿不舉事發一體降黜 \\n 一凡 \\n 王府將軍中尉及儀賓之家用強　攬錢糧侵欺及騙害納戶者事發參究將應得祿糧價銀扣除完官給主事畢方許照舊關支在京勳戚有犯者亦照此行 \\n 一各 \\n 王府不許擅自招集外人凌辱官府擾害百姓擅作威作福打死人命受人投獻地土進送女子及強取人財物占人妻妾收留有孕婦女以致生育不明冐亂 \\n 宗支及畜養術士招尤惹釁無故出城遊戲違者巡撫妄按等即時奏 \\n 聞先行追究設謀撥置之人應提問者提問應奏提者奏提不分徒流杖罪官員係文職罷黜武職降一級調邊衛旗校舍餘人等發邊衛充軍 \\n 軍 \\n 一各處 \\n 郡王并將軍中尉除機密重情或與 \\n 親王事有干涉及 \\n 郡王分封相離窵遠不在一城居住者許令徑自差人具奏其餘凡有奏 \\n 請務令長史司啟 \\n 王查勘參詳應該具奏然後給批差人齎奏違者該衙門將齎奏人員拿送法司照依撥置事例問發邊衛充軍奏詞仍行本府參勘若巳經奏行勘問未結或巳問結又行摭拾他事重復奏擾及誣奏勘官并以不干巳事捏奏撫按等官者通照節題事例奏 \\n 請區處奏詞俱立案不行該府輔導等官通行參究若有坐視刁難不與啟 \\n 王分理者巡按御史參奏罷黜其無籍之徒誆挾各府財物來京交通歇家潛住打點例不該行事務者緝事衙門拿送法司俱照前問發 \\n 一凡宗室悖違 \\n 祖訓越關來京奏擾若巳封者即奏 \\n 請先革為庶人伴回其無名封及花生傳生等項徑劄順天府遞回宗婦宗女順付公差人等伴送回府其奏詞應行勘者行巡按衙門查勘果有迫切事情曾啟 \\n 王轉奏而輔導官刁難曾具告撫按巡等衙門而各衙門阻抑者罪坐刁難阻抑之人其越關之罪題請 \\n 恩宥巳封者敘爵秩若曾經過府州縣驛遞等處需索折乾挾去馬匹鋪陳等項勘明仍將祿米減革若非有迫切事情不曾啟 \\n 王轉奏及具告各衙門輙聽信撥置驀越京及犯有別項情罪有封者不復爵秩送發閑宅拘住給與口糧養贍其無名封及花生傳生等項著該府收管不送閑宅致冐口糧宗婦宗女有封號者革去封號仍罪坐夫男削奪封職奏詞一既立案不行其同行置之人問發極衛分永遠充軍輔導等官失於防範者聽禮部年終類參一府歲至三起以上者仍於 \\n 王府降調一起二起者行巡按御史提問 \\n 職官有犯 \\n 凡京官及在外五品以上官有犯奏聞請旨不許擅問六品以下聽分巡御史按察司并分司取問明白議擬聞奏區處○若府州縣官犯罪所轄上司不得擅自勾問止許開具所犯事由實封奏聞若許准推問依律議擬回奏候委官審實方許判決○其犯應該笞決罰俸收贖紀錄者不在奏請之限○若所屬官被本管上司非理凌虐亦聽開具實跡實封徑直奏陳令日罰俸一月罰錢一百文 \\n 纂註京官兼大小而言指四品以下及未入流者若三品以上則應議之人矣有犯兼公私言下條准此奏聞請旨謂徑直參奏請旨提問也聞奏區處謂問完奏知候旨處分也區是別事情處是決斷其罪御史省以出巡故曰分巡按察司自掌印官外有副使僉事分地以行故曰分司所轄上司即布政司轄府府轄州州轄縣之類委官合干上司所委者笞決謂當決罰俸如照刷文卷律府州縣官一宗至五宗罰俸錢一十日以之類收贖收銅錢以贖罪紀錄紀罪名錄於也詳見文武官犯公罪條本管上司凡有所統攝者皆是此條專指提問文職而言京官近君在外五品以上其職漸尊有犯皆當請旨提問不言奏覆者省艾也若在六品以下並聽巡按御史按察司并分司徑自勾明白自議擬奏聞區處若府州縣轄上司如布政司之類雖係親臨與激揚風紀者不同所屬官六品以下犯罪必奏聞而後得聞擬審實而後得判決其犯該笞決罰俸收贖紀錄者所犯即輕不必等徑自發落御史等官不必奏聞請旨所轄上司不必實封奏聞故日不在奏請之限若所屬官被內外本管上司非理凌辱虐害亦聽各屬官開具實跡徑直奏陳上下相維上下不得以擅專下不得以恣肆其制悉矣 \\n 條例 \\n 一文武職官有犯眾證明白奏 \\n 請提問者文職行令住俸武職候參提明文到日住俸俱不許管事問結之日犯該公罪捕支私罪不准補支其有因事罰俸任乞未滿陞遷者仍於新任內住支扣補 \\n 一文武職官犯該充軍為民枷號與軍民罪同者照例擬斷應奏 \\n 請者具奏發落 \\n 一兩京 \\n 孝陵 \\n 長陵等陵祠祭署奉祀祀丞太常寺典簿 \\n 神樂觀提點協律郎贊禮郎司樂等官并樂舞生及養牲官軍有犯姦盜詐偽失誤供祀并一應贓罪名官及樂舞生各罷黜仍照例發落軍發原伍若許告詞訟及因人連并一應公錯犯該杖者納鈔徒罪以上不礙行止者運炭等項各還著役 \\n 一凡 \\n 王府文職因人連累并一應過誤律該笞杖罪名者納鈔還職就彼奏 \\n 請發落 \\n 一各處 \\n 邵王將軍中尉郡主縣主郡君縣君鄉君事有違錯與長史教授無干者不坐若有事不與轉達出城不行勸阻長史等官參奏提問 \\n 一雲貴軍職及文職五品以上官并各處大小土官犯該笞杖罪名不必奏提有俸者照罪罰俸無俸者罰米其徒流以上情重者仍舊 \\n 奏提 \\n 一凡 \\n 王府文武官有犯俱請 \\n 旨提問若遇例加納典膳引禮舍人等項名色候缺　未授任者並聽經該衙門徑自提問發落 \\n 一內官內使小火者閽者等犯罪請 \\n 旨提問與文職運炭紇米等項一例擬斷但受財枉法滿貫不擬充軍俱奏 \\n 請發落 \\n 一僧道官係京官具奏提問在外依律徑自提問受財枉法貫亦問充軍及僧道有犯姦盜詐偽逞私爭訟怙終故犯并一應贓私罪名有玷清規妨礙行止者俱發還俗若犯公事失錯因人連累及過誤致於行戒規無礙者悉令運炭納米等項各還為僧為道 \\n 軍官有犯 \\n 凡軍官犯罪從本管衙門開具事由申呈五軍都督府奏聞請旨取問○若六部察院按察司并分司及有司見問公事但有干連軍官及承告軍官不公不法等事須密切實封奏聞不許擅自勾問○苃奉旨推問除笞罪收贖明白回奏杖罪以上須要論功定議請旨區處○其管軍衙門首領官有犯不在限 \\n 纂註察院乃監察御史之衙門以國初未有都察院也有司指布政司府州縣言干連軍官謂公事係干連及合當提問者此言內外軍職犯罪各衙門不專擅問斷蓋軍官世有勳蹟所宜優待故事在本管衙門則申呈五府奏請取問事在六部等衙門則密切實封奏聞密切日實封明非本管防不虞也若奉旨推問此句承上本管及六部等衙門而言除公私笞罪律該收贖者招前不必敘功明白回奏外杖罪以上須要敘其父祖及本身功次陞襲緣由論功定議請旨區處其管軍衙門首領官雖掌軍務不係有功議之人或有所犯如係京衛參問發落外衛徑自提問不在軍職犯奏請之限按內外軍職見為事及守哨立功未滿若充軍為民者有犯徑自提問不必論功請旨其在外致仕優給退職借職篤廢殘疾者雖奏題不論功定議 \\n 備考 \\n 一文武官犯罪應奏請上議而不奏請上議者以事應奏不奏律論 \\n 條例 \\n 一在京在外大小軍職問革見任帶俸差操者俱不許管軍管事若在外犯該充軍降調者奏行兵部施行其餘照例發落 \\n 一凡軍職并土官有犯強盜人命等項真犯死罪者先行該管衙門拘繫備由奏提若軍職有犯別項名敢行拘審果有干礙然後參提若問發守哨立功未滿再犯者徑自提問其致仕優給退職借職篤疾殘疾者止參提不論功定議 \\n 一軍職被告若不奉養繼祖母繼母及毆本宗大功以上尊長小功尊屬并毆傷外祖父母及妻之父母者俱要行勘明白方許論罪 \\n 一軍職強盜自首免罪及犯該充軍遇蒙 \\n 恩宥者俱不得復還原職發本衛所隨舍餘食糧差操仍候身故之日保送應襲之人赴部襲替 \\n 一南京 \\n 皇城守衛官軍點閘不到者照奉 \\n 英宗皇帝聖旨先行提問按季類奏 \\n 一護衛儀衛司軍職有犯私罪杖以上者奏行兵部上 \\n 請改調若犯笞罪與一應公罪俱照文職罰贖管事 \\n 新頒條例 \\n 一 \\n 題為議處輕犯軍職以省文移以廣 \\n 天恩事該福建司呈本部題本部今後軍職有犯除立功罪名以上照舊參題外其餘輕小罪名或無贓私或止鬬毆或遇牽連查非重情故免參奏散拘到官照依撫按官陳言邊務舊例量罰本免囚糧自一石起至十五石止該司年終造冊送委別司查驗出入等因具 \\n 題奉 \\n 聖旨既有舊例著照例行欽此 \\n 文武官犯公罪 \\n 凡內外大小軍民衙門官吏犯公罪該笞者官收贖吏每季類決不必附過杖罪以上明立文案每年一考紀錄罪名九年一次通考所次數重輕以憑黜陟 \\n 纂註文武官言文則官在內言武則軍官在內公罪不止公事凡無私曲而犯者皆是附過謂隨時附其過名紀錄則類記其所附之過也前職官軍官有犯二條論取問之事此條與文武官犯私罪條則取問之後擬罪發落之事但就其所所犯公分私而言先後實相依也此言文武官吏有公罪該笞者官照等收贖銅錢吏每季類而決之各還職役不必附過本條這附過者仍依本條杖罪以上明將所犯罪名立成文案每年終類送吏兵二部於紀綠文冊內明白開寫候九年任滿通查所犯次數多少或輕或重以憑陞遷降等黜革吏典亦備銓選降敘蓋因公獲罪其情巳輕罪而至笞尤輕也故官收贖吏類決所謂赦小過也杖罪以上其情雖重然亦因公而得者故官與吏皆紀綠以九年通考行黜陟焉亦不罪之罪也今公私罪名俱有運納贖罪之例 \\n 備考舊例職官九年通考如繁而稱職私笞公杖陞一等其紀綠流徒一次本等用二次降一等三次降二等四次降三等五次以上雜職內用其繁而平常與簡而稱職者私笞公杖本等用紀錄流徒一次降一等二次降二等三次降三等四次以上雜職內用其簡而平常者私笞公杖降一等紀錄徒流一次降二等二次雜職內用三次以上黜降若考不稱職者其紀錄徒流罪俱於雜職內用 \\n 文武官犯私罪 \\n 凡文官犯私罪笞四十以下附過還職五十解見任別敘杖文十降一等七十降二等八十降三等九十降四等俱解見任流官於雜職內敘用雜職於邊遠敘用杖一百者罷職不敘○若軍官有犯私罪該笞者附過收贖杖罪解見任降等敘用該罷職不敘者降充總旗該徒流者照依地里遠近發各衛充軍若建立事功不次擢用○若未入流品官及吏典有犯私罪笞四十者附過各還職役五十罷見役別敘杖罪並罷職役敘 \\n 纂註私罪謂事不由公以私取罪者是也敘用循序而用也等級也流官謂正務親民之官如內而六部都察院等外而布按二司及府州縣之類雜職乃閑散不親民之官如大而鹽運司太僕寺提舉司及小而倉場庫務之類皆以有品級者說事功謂有斬敵殺虜之功也末節罷見役別敘不言官者會首節解任別敘意此言文官有犯私罪該笞者四十以下附過還職五十解任送吏部對品別用該杖者六十以上至九十遞降一級原係正衙門流官依所降之級於閑雜衙門職內敘用原係雜職於邊遠敘用至杖一百不拘流官雜職即罷職不敘若軍官有犯罪凡笞罪自一十至五十並附過收贖還職杖罪自六十至九十亦如文官降級敘用律該杖一百罷職不敘者並充總旗徒五等皆發二千里三流則依三等地里衛分分配俱充軍若於降充發地方能建立事功則不依資次擢用若未入流品文官及吏典犯私罪該笞四十下者官吏並附過官還職吏復役笞五十官解任別敘吏解見役改撥杖六十以上官罷職吏罷役並不得敘用蓋無級可降也今例官吏俱論行止與律略殊但文職仍有送部者按文官犯杖則不敘軍官徒流猶得擢用非特優其世功巳也蓋武職專主于定亂茍非大干法紀不終棄文職專主于奉法而身自犯之將焉用彼為哉 \\n 備考凡文官私罪笞以上軍官杖以上律本的決今例官吏一應公私雜犯准徒以下罪名俱聽運炭納米等項贖罪律言充軍者曰附近曰邊遠皆及其子孫與見行例正終本身者不同 \\n 條例 \\n 一文職官吏舉人監生生員冠帶官義官知印承差陰陽生醫生但有職役者犯贓犯姦并一應行止有虧俱發為民 \\n 一文武官吏人等犯罪例該革去職役遇革者取問明白雖 \\n 宥免仍革去職役各查發當差 \\n 新頒條例 \\n 一萬曆十四年九月本部題奉 \\n 聖旨軍官軍人犯徒流罪律免刺以後文職官一體行其餘但以盜論及襍犯斬絞准徒的俱盡本法刺字著為例欽此 \\n 應議者之父祖有犯 \\n 凡應八議者之祖父母父母妻及子孫犯罪實封奏聞取旨不許擅自勾問若奉旨推問者開具所犯及應議之狀先奏請議議定奏聞取自上裁○若皇親國戚及功臣之外祖父母伯叔父母姑兄弟姊妹女婿兄弟之子若四品五品官之父母妻及應合襲廕子孫犯罪有司依律追問議擬奏聞取自裁○其犯十惡反逆緣坐及姦盜殺人受財枉法者不用此律○其餘親屬奴僕管莊佃甲倚勢虐害良民凌犯官府者加常人罪一等止坐犯人不在上請之律其餘親屬謂皇親國戚及功臣之房族兄弟伯叔母舅母姨夫始妻兄弟兩姨夫外甥妻姪之類及家人伴當管莊佃甲倚仗威勢虐害良民凌犯官府者事發不須奏聞比常人加罪一等科斷止坐犯人本身 \\n ○　若各衙門追問之際占怯不發者並聽當該官司實封奏聞區處謂有人於本管衙門告發差人勾問其皇親國威及功臣占怯不發出官者并聽當該官司實封奏聞區處 \\n 纂註律凡稱祖父母者曾同稱孫者曾玄同後倣此皇親國戚即皇后家皇妃家之類詳見皇明祖訓首章也四品五品官兼文武言其父母妻有司得以依律推問者指未受封者言末二節俱自皇親國戚及功臣而言襲謂武職之應襲廕謂文職之恩廕占則不肯發恡則不忍發此言八議者之祖父母父母妻子孫犯罪得與應議本人同然八議中親與功為尤重故推及其外祖父母伯叔父母姑兄弟姊妹女婿兄弟之子若文武四品五品官又議貴中之次貴者故推及其父母妻應襲廕子孫以上等人有犯不得擅斷決依律問擬奏請上裁前職官有犯條云議擬聞奏此云議擬奏聞是其初不曾上請故兼寓不敢專涑之意其優待之典周矣十惡反叛緣坐及姦盜殺人受財枉法等項情犯深重應議者祖父母之類徑自參提不必奏議定奪外祖父母之類徑自斷決不須上請故曰不用此律其餘親屬諸人持勢而欺害官民則加等治勳戚諸人玩法而占恡不發則奏聞區處又所以杜其驕恣之漸也曰倚勢曰虐害曰凌犯明係豪強故加常人一等若別情輕者仍依常律 \\n 條例 \\n 一凡先係應議以後革爵者之子孫犯罪徑自提問發落 \\n 一凡 \\n 王妃父母及儀賓俱請 \\n 旨提問其儀賓犯該充軍如郡縣主君鄉君見在止革去冠帶為民照罪納贖免其發遺巳故者照例發遺仍各奏 \\n 請 \\n 一文職本身并同祖親枯有女為 \\n 王妃男為邵縣主儀賓俱各見在不許陞除京職其係不係同祖與夫人以下之親及為邵縣鄉君儀賓之家并雖係同祖而妃與儀賓邵縣主巳故者行京官或原籍官司保勘實一體除若保勘隱情以存作亡以有作無扶同申結者正犯問發邊衛充軍保勘之人屬有司者發口外為民屬軍衛者發邊衛充軍 \\n 一凡 \\n 王府旗軍舍餘匠校人等犯該笞者納鈔及徒罪以上無力在京俱做工在外俱發將軍中尉儀賓府充當儀從 \\n 一凡 \\n 王府人役犯罪巡撫巡按都布按三司官徑自提問衛所府州縣俱要行文長史司及教授提人會官約問 \\n 王府各官不許占恡不發若犯該姦盜詐偽及搶奪鬬毆人命等項重情事須急捕者所在官司捉拿監候然後移文曾問 \\n 一 \\n 王府選婚若先通媒合納賄營求及扶同保勘婚配不當者經該官吏媒合人等通坐以枉法罪名營求撥置之人問發邊衛充軍 \\n 一凡 \\n 王府人役假借威勢占民田攘奪財物致傷人命除真犯死罪外徒以上俱發邊衛充軍一成化十五年十月二十二日節該欽奉 \\n 憲宗皇帝聖旨管莊佃僕人等占守水陸關隘抽分掯居財物挾制把持害人的都發邊永遠充軍 \\n 欽此 \\n 一各 \\n 王府違例收受子粒并爭訟地土等事與軍民相干者聽各衙門從公理斷長史司不許濫受詞訟及將干對之人占恡不發 \\n 一 \\n 王府祿米若本府官員內使旗校管莊人等干頂撥折收銀兩多收米麥索要財物及邀截納戶用強兌支并擅自差人下府州縣催徵騷擾者旗校人等杖罪以上發邊衛充軍官員內使監候奏 \\n 請發落若輔導官及布按兩司守巡官縱容不舉并府州縣官聽從差來人役徵擾者俱參問奏請輔導官仍於 \\n 王府與布按等官各降調 \\n 一弘治十一年十一月內節該欽奉 \\n 孝宗皇帝聖旨今後各王府軍校逃回在京潛住的著錦依衛五城兵馬各照地方嚴加訪察務要得獲都牢固押發極邊衛分充軍窩藏及兩鄰不首事發一體發遣充軍欽此 \\n 一撥置 \\n 王府軍民人等問發充軍逃回再犯者許鄰里火甲諸人首告所在官司即便緝拿問罪枷號三個月改調極邊煙瘴衛分永遠充軍若影射藏匿及占恡不發者就將輔導官參究鄰里火甲知而不首者各治以罪 \\n 一投充 \\n 王府及鎮守總兵兩京內臣功臣戚里勢豪之家作為家人伴當等項名色事干嚇騙財物撥置打死人命強占手地等項情重者除真犯死罪外其餘俱問發邊衛充軍各該勢豪之家容留及占　不發者參究治罪 \\n 軍官軍人犯罪免徒流 \\n 凡軍官軍人犯罪律該徒流者各決杖一百徒五等皆發二千里內衛分充軍流三等照依地里遠近發各衛充軍該發邊遠充軍者依律發遣並免刺字○若軍丁軍吏及校尉犯罪俱准軍人擬斷亦免徒流刺字軍丁謂軍官軍人餘丁軍吏謂入伍請糧軍人能識字選充軍吏者犯罪與軍人同若係各處吏員發充請俸司吏者與府州縣司吏　體科斷 \\n 纂註文武官犯私罪條巳有軍官犯徒流充軍之法矣此因論軍人之犯而復言之耳軍官免徒流者優其前績亦冀其後功也軍人免徒流者憫勞役亦實其行伍也准但明其與軍人無異非如罪者准將軍力士有犯亦准軍人擬斷公候家人亦不刺字今例軍官犯徒流運炭納米等項贖罪該革職者與軍審無力流罪四年徒罪照徒年限一體嘹哨 \\n 條例 \\n 一軍職有犯監守常人盜受財枉法滿貫律該斬絞罪者俱發邊方立功五年滿日還職仍於原衛所帶奉差操若監守常人盜枉法不滿貫與嚇詐求索科斂誆騙等項計滿貫問該流罪減至杖一百徒三年者俱運炭納米等完日還職帶俸差操其減至杖九十徒二年半以下與別項罪犯俱照常發落原係管事者照舊管事原係帶俸者照舊帶俸若犯前項流罪遇例通減二等至杖九十徒二年半者仍帶俸差操 \\n 一軍職犯該竊盜掏摸盜官畜產白晝搶奪并縱容抑勒女及妻妾子孫之婦妾與人通姦或典與人及姦內外有服親屬同僚部軍妻女一應行止有虧敗倫傷化者俱問革隨本衛所舍餘食糧差操 \\n 一軍職宿娼及和娶樂人為妻妾與盜娶有夫之妻者俱問調別衛帶俸差操 \\n 一在京五軍都督府選差官舍押解充軍犯人若受財賣放犯該枉法絞罪者官發立功滿日還職調外衛帶俸差操徒罪以下照徒年限立功滿日還職帶俸差操舍人扺充軍役候拿獲替放中間又犯姦淫囚犯婦女者官發守哨滿日革職隨本衛所舍餘食糧差操舍人枷號三個月發遣若酷害軍犯摉檢財物縱不脫放各問罪官調外衛舍人發外衛充軍其該府原選差掌印首領官吏參究治罪 \\n 一武職有犯容止僧尼在家與人姦宿者公侯伯問擬住俸戴平頭巾閑住都督都指揮指揮千百戶鎮撫住俸閑住若有犯挾妓飲酒者公侯伯罰俸一年不許侍衛管軍管事督以下革去見任管事帶俸差操係帶俸者常川帶俸 \\n 一上班京操及運糧官員旗軍人等犯該人命強盜等項重罪者官拘繫奏提旗軍人等就提問外其餘一切小事候下型回還交糧畢日官參奏與旗軍人等各提問 \\n 一納粟軍職有犯若原係總小旗千百戶指揮等官遇例納粟補官者俱照見任軍職立功等項事例施行若由白衣納栗授職者止照常例運炭納米等項發落其犯姦盜詐偽說事過錢誆騙財物行止有虧者俱問罪職 \\n 一凡由將軍歷陞千百戶犯該徒罪以上行止有虧者革去見任冠帶閑住 \\n 一凡由將軍歷陞千百戶犯該徒罪以上行止有虧者革去見任冠帶閑住 \\n 一凡各衛所舍人舍餘總小旗犯該笞杖罪名有力運炭納米等項外或令納鈔無力的決其操備舍餘勇士人等犯前罪者有力俱令納鈔若無力納鈔亦的決發落 \\n 一舍餘軍民人等遇例納授都指揮等官犯罪徑自提問于礙行止革去冠帶 \\n 一錦衣衛總小旗并將軍校尉犯該一應姦盜搶奪誆騙恐嚇求索枉法不枉法等項罪名但係行止有虧者俱各調衛總小旗仍完原役將軍校尉各充軍其戶內人丁有犯不在此例 \\n 一凡錦衣衛旗校軍士在逃一年之內者聽其首告初犯復役再犯調衛充軍其有侵欺拐騙及為事避難等弊各從重科斷若一年之內曾經造冊清勾者不准首補另勾戶丁補役 \\n 一 \\n 皇陵戶 \\n 皇陵衛軍旗守衛軍與守衛上直操備官旗舍餘將軍校尉勇士力士運糧駕送黃馬船官旗犯笞杖罪俱令納鈔 \\n 一養象軍奴犯該雜犯死罪無力做一徒流罪決杖一百俱住支月糧各照年限常川養象滿日仍舊食糧養象笞杖的決 \\n 一沿邊沿海旗軍舍餘犯該監守常人盜竊盜掏摸搶奪至徒罪以上者俱送總兵官處查撥缺人墩臺守哨年限滿日踈放若總兵官截殺等項不在就行本處巡撫按或分巡官一體查撥仍行總兵官處知會其別項徒罪以上者有力納米等項力巡哨 \\n 一凡軍職犯該立功如有力者許納米每年一十石邊方准折雜糧一十五石完日免立功發回原衛所閑住待年限日方許帶俸 \\n 一凡應解軍丁除真犯死罪若監守常人盜竊盜掏摸搶奪至徒罪以上者牢固釘解該衛收伍轉發守哨年限滿日著役其犯別項徒罪以上俱止杖一百解發著役 \\n 犯罪得累減 \\n 凡一人犯罪減者為從減謂共犯罪以造意者為首隨從者減一等自首減謂犯法知人欲告而自首者聽減二等故失減謂吏典故出人罪放而還獲止減一等首領不知情以失論失出減五等比吏典又減一等通減七等公罪遞減之類謂同僚犯公罪失於入者吏典減三等若未決放又減一等通減四等首領官減五等佐貳官減六等長官減七等之類並得累減如此之類俱得累減科罪 \\n 纂註一人字直貫到並得累減方止累者巳減而復減之謂如竊盜為從減一年若知人欲告而自首又減二等通減三等如此之類俱得累減律註自明然一人得累減若強竊盜再犯不准首竊盜三犯者絞巳徒巳流而又犯者仍科後犯之罪蓋得累減不得累犯此律所以為仁義並用之書 \\n 以理去官 \\n 凡任滿得代改除致仕等官與見任同謂不因犯罪而解任者若沙汰冗員裁革衙門之類雖為事解任降等不追誥命者並與見任同封贈官與正官同其婦人犯夫及義絕者得與其子之官品同謂婦人雖與夫家義絕及夫子之官品同為母子無絕道故也犯罪者並依職官犯罪律擬斷 \\n 纂註以理去官謂以正道理而去官者如任滿等項是也同者謂事體相同初無輕重之別不專主服色器用言餘條言同者准此任滿如一考二考三考職任巳滿奉巳住支不管事者得代是舊官巳得新官交代而去者改除如沙汰裁革起送赴部或改官或改衙門別項除用者致任則老病以理休致者也小註沙汰以下因正文等字而推廣之耳此等官員雖無職掌在手原非犯罪解任其官品猶故也故並與見任同即為事解任降等不追誥命者亦然恩典加干父母生前曰封死後曰贈封贈官與其子孫正官同其婦人夫在大犯離異及犯七出與夫家義絕者雖夫亡但不改嫁亦得與其親子之官品同蓋母子血屬終無絕道巳受封者仍依原封未受封者仍得受封凡此之類有犯罪者奏請聞奏降黜追奪一如職官之法 \\n 按致仕封贈官犯贓當以無祿人斷其子孫雖經革職父祖誥徠不應追奪者仍與正官同 \\n 無官犯罪 \\n 凡無官犯罪有官事發公罪亦得收贖紀錄○卑官犯罪遷官事發在任犯罪去任事發犯公罪笞以下勿論杖以上紀錄通考為事黜革笞杖以上皆勿論若事干埋沒錢糧遺失官物罪雖紀錄勿論事須追究明白但犯一應私罪並論如律遷官者謂改除及差委權攝鄰近官司得代去任者謂考滿丁憂致仕之類其吏典有犯公私罪名亦依上擬斷 \\n 纂註遷官不專陞職去任不是黜革須看本文後小註又本文自有為事黜革之文故知去任不是黜革也紀錄勿論是兩項紀錄者紀錄其過候九年通考而計之也勿論則通勿罪之矣杖以上自六十直至維犯死罪而止官物如制書符驗印信巡牌官文書之類此條專以有官無官卑官遷官任去任及為事黜革之人言而又別其罪之公私而言之吏准此蓋官吏王在職役犯罪之通例也公罪如躭俁違錯之類可以恕若私罪如受財枉法不枉法故出入人罪之類以情則欺公以跡則蠧法故不問罪之輕重而並依本律科之所以懲奸也黜革之人官巳罷廢故笞杖以上之公罪並皆免之若事干錢糧埋沒而未門官物遺失而不存前項之人罪雖紀錄勿論仍須以見在地方或事發處提究明白緣事體係重大不得併恕之耳吏典與官名分雖異犯罪則同故亦依上擬斷 \\n 按無官犯罪有官事發照有官參提仍以無祿人擬斷有官罪為事黜革事發不必參提仍以有祿人論 \\n 條例 \\n 一舍人舍餘官犯罪有官事發若犯該雜犯死罪運炭納米等項完日還職仍發原衛所帶俸差操若犯該流罪減至杖一百徒三年者俱令運炭納米等項還職原管事者照舊管事原帶俸者照舊帶俸其犯該竊盜掏摸盜官畜產白晝搶奪及一應姦罪行止有虧倫傷化者俱問革隨本衛所舍餘食糧差操 \\n 除名當差 \\n 凡職官犯罪罷職不敘追奪除名者官爵皆除僧道犯罪曾經決罰者並令還俗軍民匠竁各從本色發還原籍當差 \\n 纂註職官兼文武言追奪除名謂追去誥勑削去仕籍姓名官九品之官爵者雀也其形似勺取其能飛不溺於酒古者大夫以上皆賜爵此爵之所由名也今則公侯之類軍民匠竈指職官僧道之原籍本色謂本類之名此言職官犯該追奪除名者則官爵皆除僧道巳經決斷者則並令還俗皆與凡民無異故各從其本戶或軍或民或匠或竈之原籍歸還當本等差役 \\n 按職官未曾追除名與僧道例不該還俗者不在當差之限 \\n 流囚家屬 \\n 凡犯流者妻妾從之父母祖子孫欲隨者聽遷徙安置人家口亦准此若流徙人身死家口雖經附籍願還鄉者放還其謀反逆叛及造畜蠱毒若採生折割人殺一家三人會赦猶流者家口不在聽還之律 \\n 纂註家口即妻妾祖父子孫不言祖母母及子孫之婦者省文耳會赦猶流是赦其死罪猶充流罪即如俗言免死充軍云耳此條本言正犯流者之無罪家屬而因及免死充流者之有罪家屬也謂流囚有二項其家屬亦有二項有一項是正犯之流如流及遷徙安置是本只犯流徙原無別犯重辟則其家屬本來無罪不係緣坐故欲隨者聽願還者放又有一項是免死降充之流如謀反逆叛等項原係凌遲處斬囚犯偶遇赦書特恩免死猶流遠方者流雖同乃免死而充者其家屬正緣有罪之人即使正犯身死不得如前項無罪之家口可還原籍也疏　[e12]議甚明當從之 \\n 當赦所不原 \\n 凡犯十惡殺人盜係官財物及強盜竊盜放火發塚受枉法不枉法贓詐偽犯姦略人略賣誘人口若姦黨及讒言左使殺人故出入人罪若知情故縱聽行藏匿引送說事過錢之類一應真犯雖會赦並不原宥謂故意犯事得罪者雖會赦皆不免罪其過誤犯罪謂過失殺傷人失火及誤毀遺失官物之類及因人連累致罪謂因別人犯罪連累以得罪者如人犯罪者如人犯罪失覺察關防鈴束及于連聽使之類若官吏有犯公罪謂官吏人等因公事得罪及失出入人罪若文書遲錯類並從赦宥謂會赦皆得免罪其赦書臨時定罪名特免謂赦書不言常赦所不原臨時定立罪名寬宥者特從赦原及減降從輕者謂降死從流流從徒徒從杖之類不在此限謂皆不在常赦所不原之限○今日凡今後若遇　國家恩赦除見禁未曾斷決罪囚該赦者並行釋放其有巳經斷決徒流及遷徙煙瘴面安置之人即係巳絕事理除徒役候年滿放回外其餘流遷安置之人並不許放還 \\n 纂註此條作三段看有常赦有特赦有不赦如十惡以下至說事過錢之類皆有心故犯並不赦原絕之也如過悞連累至官吏公罪之類皆無心悞犯並從赦原矜之也其有赦書臨時定立罪名所不原者或特從全免或減降從輕又一時曠蕩之恩蓋特赦也不在常赦不原之限若干係埋沒錢糧遺我官物等項罪雖赦免事須究明 \\n 徒流人在道會赦 \\n 凡徒流人在道會赦計行程過限者不得以赦放謂如流三千里日行五百里合該六十日程未滿六十日會赦不問巳行遠近並從赦放若從起程日總計行過路程有違限者不在赦限有故者不用此律有故謂如沿途患或阻風被盜有所在官司保勘文憑者皆聽除去事故日數不入程限故云不用此律若曾在逃離在程限內亦不放免其逃者身死所隨家口願還者聽遷徙安置人准此○徒流遷徒安置人巳至配所及犯謀反逆叛緣坐應流若迼畜蠱毒採生折割人殺一家三人會赦流並不在赦放之限 \\n 纂註所隨家口即上條流囚所隨從之妻妾父母子孫緣坐應流即謀反叛逆家屬會赦猶流即造畜蠱等人准此准上文徒流人而擬之如程限不違及有故者亦免過限及在逃者亦不免正犯身死而所隨家口亦得聽還是也此條律意謂凡徒流遷徙安置人起程而在道遇赦有可放之例有不可放之例如在限內者得放其有故而除去事故之日仍在限內者亦放若限外及在逃與夫至配所者不放然亦有內一放之流如緣坐應流會赦猶流二項流罪是也蓋緣坐之流乃極之家屬赦充之流乃極惡之重囚故雖在程限內遇赦亦不放免律固一成不可易之法亦惟視其情罪之輕重是適而不可執泥如此然謀反叛充秖言緣坐應流而一言會赦猶流造畜蠱毒等項秖言會赦猶流而不言坐應流者互文以見之也 \\n 犯罪存留養親 \\n 凡犯死罪非常赦所不原者而祖父母父母老疾應侍家無以次成丁者開具所犯罪名奏聞取自上裁若犯徒流者止杖一百餘罪收贖存留養親 \\n 纂註死罪非常赦所不原如誣告人因而致死隨行親屬一人絞罪聚至十人打奪為首斬罪之類老即 \\n 大明令所稱八十以上者疾兼廢篤此見親巳老疾而無人侍養既有可矜之情所犯死罪非常赦所不原又非極惡之類有司推勘明白擬議罪名明開常赦應原及有親應侍緣由奏 \\n 聞取裁若犯徒流非常赦所不原者皆決杖收贖存留侍養無非教天下以孝也此律不行久矣兩官徵號推恩始詔有司行之 \\n 新頒條例 \\n 一 \\n 題為酌議養親之律以廣 \\n 聖孝事該四川司呈本部題以後問刑衙門遇有徒流人犯查果祖父母父母老疾應侍家無以次成丁者審果得實徒罪即三年以上除引例充軍者不許援例輕縱外其餘照萬曆三年題 \\n 准事例係民者在本州縣擺站做工軍竈本場煎鹽本境哨瞭至于在京無論軍民俱送兩京府發會同館擺站俱滿放等因具 \\n 題奉 \\n 聖旨這所議情法得中今後內外問刑衙門通著照這議行但當嚴立禁約如有犯該重刑及不係親老單丁者不許一槩援例欽此 \\n 工樂戶及婦人犯罪 \\n 凡工匠樂戶犯流罪者三流並決杖一百留住拘役四年若欽天監天文生習業巳成能專其事犯流及徒者各決杖一百餘罪收贖犯謀反逆叛緣坐應流及造畜蠱毒採生折割人殺一家三人家口會赦猶流及犯竊盜者不在留住之限餘罪收贖謂犯杖一百流三千里者決一百贖銅錢三十貫杖一百徒三年者決杖一百贖銅錢一十八貫之類餘條准此其婦人犯罪應決杖者姦罪去衣受刑餘罪單決罰皆免刺字若犯徒流者決杖一百餘罪收贖 \\n 纂註此條言工匠樂戶天文生婦人犯罪之通例工匠工部所隸之匠即今清匠司所管之匠人也樂戶教坊司樂人也留住拘役者工匠住支月糧於原做工處樂戶於原習業處常川拘束供役不在上班下班之例四年滿日仍從本役照舊該班若天文生精於測驗推步之法能專其事不假他人犯流及與工樂戶犯徒者各決杖一百餘罪收贖惟反逆等項不在此限不曰犯徒流曰犯流及徒不曰並決杖而曰各決杖以見總承上工樂戶言其婦人犯姦事既無聇去其底衣以行決罰非係犯姦共餘罪名單衣示懲而巳若犯盜情無分首從皆免刺字犯從流者決杖一百餘罪收贖不言笞者舉重以見輕也蓋工樂不隸州縣戶籍難與民人同科又如天文生俱習有常藝自難棄之也至於婦人例難拘役故三流五徒皆決杖一百而贖其餘餘罪工樂戶婦人是即下文所謂應加杖之人也加杖大誥下不減等與誣告剩杖收贖亦不同蓋此乃決杖贖徒彼乃折徒贖杖故耳 \\n 按今例工匠雜犯則做工徒流則拘役笞杖則納鈔惟兩京工部作頭及樂戶雜犯亦做工徒流笞杖俱拘役 \\n 又工樂戶犯流則留役天文生犯流則收贖蓋天文生所習非樂賤藝可倫若俱犯徒則視流稍輕故並得收贖然律止言徒流不言雜犯死罪則不在收贖之限 \\n 條例 \\n 一 \\n 內府匠作犯該蓋監守常人盜竊盜掏摸搶奪者俱問罪送發工部做工炒鐵等項其餘有犯徒流罪者拘投住支月糧笞杖准令納鈔 \\n 一在京軍民各免匠役犯該雜犯死罪無力做工徒流罪拘役俱住支月糧笞杖納鈔或的決若犯竊盜掏摸奪一應情重者亦擬炒鐵等項發落不在拘役之限民匠仍刺字充警 \\n 一兩京工部各色作頭犯該雜犯死罪無力做工與侵盜誆騙受財枉法徒罪以上者依律拘役滿日俱革去作頭止當本等匠役若累犯不悛情犯重者監候奏 \\n 請發落杖罪以下與別項罪犯拘滿日仍當作頭 \\n 一太常寺廚役但係訐告詞訟及因人連累問該笞杖罪名者納鈔仍送本寺著役徒罪以上及姦盜詐偽并有誤供祀等項不分輕重俱的決做工改撥光祿寺應役 \\n 一太常寺光祿寺廚役私自逃回原籍潛住許里甲人等首官解部不許津貼盤纏若在原籍中途及到部挾詐誆騙告害人者問罪立案不行逃回至三次以上者問發口外為民 \\n 一樂戶雜犯死罪無力做工流罪依律決杖一百拘役四年徒杖笞罪俱不的決止擬拘役滿日著役若犯竊盜掏摸搶奪等項亦刺字充警 \\n 一教坊司官俳精選樂工演習聽用若樂工投託勢要挾制官俳及抗拒不服拘喚者聽申禮部送問就於本司首枷號一個月發落若官俳徇私聽囑放富差貧縱容四外逃躲者參究治罪革去職役 \\n 一各處樂工縱容女子擅入 \\n 王府及容留各府將軍中尉在家行姦并軍民旗校人等與將軍中尉賭博誆哄財物擅入府內教誘為非者俱問發邊充軍該管免長革役 \\n 一凡天文生有犯查係習業巳成能專其事者笞杖有力納鈔無力的決徒流依律決杖一百餘罪收贖雜犯死罪拘役五年滿日照舊食糧充役其例該充軍者將所犯徒杖依律決杖收贖革去衣巾量給月糧三分之一拘役終身如軍罪過 \\n 宥亦照舊食糧克役其竊盜掏摸搶奪字充警并例該永遠充軍及習業成未能專事者不分輕重罪名悉照木等律例科斷 \\n 一凡欽天監官為事請 \\n 旨提問與文職運炭等項一例問斷該為民者送監允仍充天文生身役該充軍者備由奏 \\n 請定奪其有不由天文生出身者悉照例革職發遣 \\n 一婦人有犯姦盜不孝并審無力與樂婦各依律決罰其餘有犯笞杖并徒流雜犯死罪該決杖一百者審有力與 \\n 命婦軍職正妻俱令納鈔 \\n 徒流人又犯罪 \\n 凡犯罪巳發又犯罪者從重科斷巳徒而又犯罪者依律再科後之罪其重犯流者依留住法三流並決杖一百於配所拘役四年若犯徒者依所犯杖數該徒年限決訖應役亦總不得過四年謂先徒三年巳役一年又犯徒三年者止加杖一百徒一年之類則總徒不得過四年三流雖並杖一百拘役四年若先犯徒年未滿者亦止總役四年其杖罪以下亦各依數決之其應加杖者亦如之謂工樂戶及婦人犯者亦依律科之 \\n 纂註此言犯笞杖徒流巳發未決及巳論決而又犯者之通例凡又犯罪者從重科各等者從一科此自其罪發而未決者言若犯徒流巳至配所而又犯徒流或笞杖罪者則如下文所云如巳流又犯流若再加流則地過遠故止拘役巳徒又犯徒若盡加徒則過深故止總徒俱止四年不得過也徒流又犯笞杖則罪輕不妨全加故各依數決之此係律文正意若其餘意或流而又犯徒徒而又犯流笞杖而又犯笞杖自當以前文例之徒流亦止總役四年笞杖亦各依數的決此自其罪巳論決而又犯者言應加杖之人則專指工樂戶天文生及婦人重犯徒流或拘役或收贖亦總不得過四年重犯笞杖亦照數決之故曰亦如之 \\n 按今例徒流者皆免杖重犯者不免其再科後犯有律該各盡本法及例該充軍為民立功調衛者仍照律例擬發 \\n 條例 \\n 一先犯雜犯死罪運炭納米等項未完及做工等項未滿又犯雜犯死罪者決一百除杖數目准鈔六貫再收贖鈔三十六貫又犯徒流笞杖罪者決其應得杖數五徒三流各依律收贖鈔貫仍照先擬發落若三次俱犯雜犯死罪者奏 \\n 請定奪 \\n 一先犯徒流罪運炭做工等項未曾完滿又犯雜犯死罪除去先犯罪止擬後犯死罪運炭做工等項若又犯徒流罪者依巳徒而又犯徒將所犯杖數或的決或納鈔仍總徒不得過四年又犯笞杖者將後犯笞杖或的決或納鈔仍照先擬發落 \\n 一先笞杖罪運炭做工等項未曾完滿又犯雜犯死罪除去先犯罪名止擬後犯死罪運炭做工等項又犯徒流罪將先犯罪名或納鈔或的決止擬後犯徒流又犯笞杖罪若等者從先發落輕重不等者從重發落餘罪俱照前納鈔的決 \\n 一在京在外問擬一應徒罪俱免杖其巳徒而又犯徒該決訖所犯杖數總徒四年者在京遇熱審在外遇五年錄俱減一年若誣告平人死罪未決杖一百流三千里加役三年者比照巳徒而又犯徒總四年雖遇例不減 \\n 老小廢疾收贖 \\n 凡年七十以上十五以下及廢疾犯罪以下收贖其犯死罪及謀叛緣坐應流若造畜蠱毒採生折割人殺一家三口會赦猶流者不用此律其餘侵損於人一應罪名並聽收贖八十以上十歲以下及篤疾犯殺人應死議擬奏聞取自上裁盜及傷人者亦收贖謂既侵損於人故不許全免亦令其收贖餘皆勿論謂除殺人應死者上請盜及傷人者收贖之外其餘有犯皆不坐罪九十以上七歲以下雖有死罪不加刑九十以上犯反逆者不用此律其有人教令坐其教令者若有贓應償受贓者償之謂九十以上七歲以下之人皆少力若有教令之者罪坐教令之人或盜財物傍人受而將用受用者償之若老小自用還著老小之人追徵 \\n 纂註廢疾謂瞎一目折一肢之類篤疾瞎兩目折兩肢之類殺人謂殺故殺鬬毆殺抵償之罪也應死謂犯一應斬絞死罪如詐傳詔旨者斬偽造銅錢者絞之類非抵償者也此言年七十以上十五以下及癈疾之人其犯罪以下皆依律收贖曰流罪以下收贖則犯該死罪者仍依常律科斷矣八十以上十歲以下及篤疾之人其犯反逆殺人并一應斬絞死罪者俱擬議奏裁若犯流罪以下惟竊盜財物鬬毆傷人二項謂其侵損於人故不全免亦令收贖其餘則皆勿論亦字承上條而言九十以上七歲以下雖有死罪不加刑並令依律收贖仍須將不加刑及收贖緣由奏聞教令以下承九十歲與七歲就此可與犯罪未老疾條參看無非恤老慈幼矜不成人之義 \\n 按老小癈疾律該充軍者比流二千里贖鈔三十貫如引充軍當除違制罪名仍依正律收贖又本註云九十以上犯反逆者不用此律而不及七歲者以九十者尚能強健及能主使七歲之人決不能為此事也故不加刑止照本律緣坐之法給功臣之家為奴 \\n 設有教七歲兒子毆打父母或教九十步斫殺子孫教令者各同自毆及殺凡人之罪不得以犯親罪加于凡人 \\n 條例 \\n 一凡軍職犯該雜犯死罪若年七十以上十五以下及廢疾并例該革職者俱運炭納米等項發落免發立功 \\n 一年七十以上十五以下及廢疾犯該充軍者准收贖免其發遣若有壯丁教令者止律坐罪其真犯死罪免死及例該永遠充軍者不准收贖 \\n 一凡老幼及廢疾犯罪律得收贖者若例該枷號一體放免照發落 \\n 新頒條例 \\n 一萬曆二十三年三月十一日本部尚書趙等具 \\n 題為議處詐冐篤疾重犯以昭法紀以杜奸欺事 \\n 題稱查得問刑條例一款凡奉 \\n 欽依免死充軍人犯及後逃回仍照原擬死罪監決夫以矜疑免死有復坐原罪之條而篤疾獨無者以遣戍易至逃回而篤疾難以復愈也但人情狡偽奸弊多端各囚徃徃有故傷眼目自殘肢體希圖倖脫者以後在京在外重犯但有以篤疾釋放生事犯法驗非篤疾者俱比照矜疑逃回事例仍坐原擬死罪庶 \\n 特恩不至惠奸而狡囚無所節飾詐等于本月十三日奉 \\n 聖旨今後重犯稱篤疾的務查驗明實方與題請其釋放後再有犯法者俱照言例行欽此 \\n 犯罪時未老疾 \\n 凡犯罪時雖未老疾而事發時老疾者依老疾論謂如六十九以下犯罪年七十事發或無疾時犯罪有廢疾後事發得依老疾收贖或七十九以下犯死罪八十事發或廢疾時犯罪篤疾時事發得入上請八十九死罪九十事發得入勿論之類若在徒年限內老疾亦如之謂如六十九以下徒役三年役限未滿年入七十或入徒時無病徒役年限內成廢疾並聽准老疾收贖以徒一年三百六十日為率驗該贖錢數折役收贖假如有人犯杖六十徒一年巳行斷罪拘役五箇月之後犯人老疾合將杖六十徒一年總贖錢一十二貫除巳受杖六十准錢三貫六百文該剩徒一年贖錢八貫四百文計算每徒一月該錢七百文巳役五箇月准錢三貫五百文外有未役七箇月該收贖錢四貫九百文之類其餘徒役年限贖錢不等各行照數折算收贖犯罪時幼小事發時長大依幼小論謂如七歲犯死罪八歲事發勿論十歲殺人十一歲事發仍得上請十五歲時作賊十六歲事發仍贖論 \\n 纂註依老疾論依幼小論謂依上條老小廢疾或收贖或奏請或勿論而斷之也徒限內徒字自六十以下言若七十以上則流徒俱得收贖矣惟雜犯准徒五年仍科之蓋國初原係犯死罪故不可以徒論也優老據其見發之年矜幼原其犯之歲律之仁亦至矣 \\n 給沒贓物 \\n 凡彼此俱罪之贓謂犯受財枉法不枉法計贓為罪者及祀禁之物謂如禁兵器及禁書之類則入官若取與不和用強生事逼取求索之贓並還主謂恐嚇詐欺強買賣有餘利科歛及求之類其犯罪應合籍沒財產赦書到後罪決訖未曾抄劄入官者並從赦免其巳抄劄入官守掌及犯謀反逆者並不放免若罪未處決物雖送官未經分配者猶為未入其緣坐人家口雖巳入官罪人得免者從亦從免放○若以贓入罪正贓見在者還官主謂官物還官私物還主又若本贓是驢轉易得馬及馬生駒羊生羔畜產蕃息皆為見在巳費用者若犯人身死勿徵別犯身死者亦同餘皆徵之若計雇工賃錢為贓者亦勿徵○其估贓者皆據犯處當時中等物價估計定罪若計雇工錢者一人一日為銅錢六十文其牛馬駝驘驢車船碾磨店舍之類照依犯時雇工賃直賃錢多各不得過其本價謂船價值銅錢一十貫不得追賃錢一十一貫之類○其贓罰金銀並照犯人元供成色從實追徵入官給主若巳費用不存者追徵足色謂人元盜或取受正贓金銀使用不在者並官足色 \\n 纂註取與不和謂應少取而多取如過取利息之類多與而少與如給價減數之類計雇工錢六十文以人言後雇工以馬牛等物言賃錢雖多兼工價直言此條並還主以上論贓物人官給主之例籍沒財產以下就並入官內論赦免不免之例以贓入罪節應徵勿徵之例末節追贓成色之例蓋彼此俱有罪之贓及非私家所宜有之物並追入官若取與不和用強生事逼取求索之贓並追還主其犯罪應合籍沒財產者除謀反逆叛者本身及家口財產不論巳未決訖曾否入官人不得赦放財不得赦免外其餘罪人但遇赦書到正犯雖巳決訖惟劄入官守掌財物難以槩免其未曾抄劄入官及罪人未決而財產送官未分配守掌并緣坐家口雖巳入官罪人得免者亦並從免放若以贓入罪正贓見在未費者仍還官主巳費用王存者若犯人自身又死免其追徵其餘若犯人雖死而正贓尚存或正贓雖費用而犯人未死猶徵還官主故曰餘皆徵之其不係贓罪犯人亦有追財物如埋殯銀之類死亦勿徵故小註曰別犯身死者亦同若毀損官房屋計雇工錢私借官車船計雇錢之類為贓者正犯身死亦不徵其估計贓物定罪曰犯逆曰當時曰中等物價隨地隨時而斟酌適中不得低昂其手輕重其罪也若計雇工錢如私役部民夫匠之類每人一日為銅錢六十文作為定數其牛馬駝驘驢車船碾磨店之類照犯處犯時中等價值估計雇工賃直定罪追還然賃錢累筭雖多各不得過其本價蓋子不可多於母故也其追還官主職罰金銀見在則從元供成色費用則從足色者乃官府追徵之正法非特防弊而巳 \\n 按犯罪籍沒財產者指姦黨上言德政及造畜毒等條財產入官而言若採生折割人殺一家非死罰三人支解人財產律稱斷付死者之家所以優恤其生者也應合籍沒者不同遇赦則當請旨定奪不得擅放免其罪未處決數句及緣坐人家口四句疏議管見諸書俱兼謀反逆叛說甚非不可依 \\n 按此條槩言贓物有人官有給主有籍沒而是三者之中又有佔計有成色有勿徵有赦免矜恤之意沛然洋溢至其估計也必得其時值之平其成色也必出於元供之口必人贓之見存而始應徵必罪惡之重大而始不免又見法乃不得巳而用之之意仁哉聖人之心乎 \\n 條例 \\n 一在京在外問過囚犯但有還官贓物直銀一十兩以上監追年父及入官贓二十兩以上給主贓三十兩以上監追一年之上不能完納者困全無家產或變賣巳盡及產雖未盡止係不堪無人承買者各勘實具本犯情罪輕重監追年月久近贓數多寡奏 \\n 請定奪若不及前數及埋葬銀監追一年之上勘實全無家產者俱免追各照原擬發落 \\n 一凡犯侵欺枉法充軍追贓人犯所在官司務嚴限監併至一年以上先將正犯發遣仍拘的親家屬監追如無的親家屬仍將正犯監追敢有縱令倩人代監及挨至年遠輙稱家產盡絕希圖赦免者各治以罪 \\n 一軍官旗軍但有監追入官還官給主贓物直銀十兩以下半年之上不能完納者將犯人先發立功納鈔等項各完滿日還職著役仍將各人俸糧月糧照贓數扣除入官還官給主 \\n 犯罪自首 \\n 凡犯罪未發而自首者免其罪猶徵正贓謂如枉法不枉法贓徵入官用強生事逼取詐欺科歛求索之類及強竊盜贓徵給主其輕罪雖發因首重罪者免其重罪謂如竊盜事發自首又曾私鑄錢之罪止科竊盜罪若因問被告之事而別餘罪者亦如之謂因犯私鹽事發被問不加考訊又自別言曾竊盜牛又曾詐欺人財物止科私鹽之罪餘罪俱得免之類○其遣人代首若於法得相容隱者為首及相告言者各聽如罪人身自法其遣人代首者謂如甲犯罪遺乙代首不限親踈亦同自首免罪若於法得相容隱者為首謂同居及大功以上親若奴婢雇工人為家長首及相告言者皆與罪人自首同得免罪其小功緦麻親首告得減凡人三等無服之親亦得減一等如謀反逆未行若親屬首告或送到官者其正犯人俱同自首律免罪若巳行者正犯人不免其餘應緣坐人亦同自首律免罪若自首不實及不盡者以不實不盡之罪罪之至死者聽減一等自首贓數盡者此計不盡之數科之其知人欲告及逃叛而自首者減罪二等坐之其逃叛者雖不自首能還歸本所者減罪二等○其損傷於人因犯殺因犯殺傷人而自首者得免所因之罪仍從故殺傷法本過失者聽從本法於物不可陪贖謂如印信官文書應禁兵器及禁書之類私家既不合有是不可償之物不准首若本物見在首者聽同首法免罪事發在逃雖不得首所犯之罪得減逃之罪二等若私越度關及姦并私習天文者並不在自首之律○若強竊盜詐欺取人財物而於事主處首服及受人枉法不枉法贓悔過回付還主者與經官司自首同皆得免罪若知人欲告而於財主處首還者亦得減罪二等其強竊盜若能捕獲同伴解官者亦得免罪又依常人一體給賞 \\n 纂註猶者意有未盡之詞餘兼輕重說自首不實不盡此自首二字承上文各聽如罪人身自首法來當兼代首為首相告言說不實以情言不盡以贓言逃如逃避山澤不服拘喚之類叛是叛去本國潛入他國之類無弔潛從關過曰私無弔不出關過曰越此條通言首罪之例蓋首者自狀其罪告之於官也其首也情必實贓必盡事必未發方得全免其罪罪雖全免正贓猶徵盡本法也因發輕罪而首重罪則免其重因問見罪而言餘罪則免其餘此皆以本身經官自首者言若遣其不問親踈之人而代巳首或法得容隱之親屬為之首及相告則與本自首無異若贓物自於主處首服及悔過回付還主則與經官自首無異諸如此首必皆事無所發情無所隱贓無所匿故得全免若知人欲告其罪方行自首或雖不首此將原贓首還財主與夫逃叛而自首及雖不自但能還歸本所者各得減本罪二等其自首不實不盡者則以所隱之情所匿之贓科罪至絞斬并維犯死罪者聽減罪一等罪止杖一日流三千里其於人有所損傷於物不可償事發在逃私越度關私習天文及和強等姦皆事巳行莫可追改者故並不在自首之例強竊盜能盜能捕同伴解官者得免罪又得給賞一以開自新之路一以廣緝捕之門也按逃叛者則准減罪二等事發在逃首則不准仃也盡逃叛首者罪止逃叛更無別罪故首則准減二等若事發在逃是犯事既發之外復有逃之罪故止免其逃罪而不免其發之罪也 \\n 備考 \\n 一卑幼首尊長得實猶科于名犯義罪名 \\n 一強竊盜再犯者不准首 \\n 一有祿人監守自守盜自首及受贓悔過還主者係行止有虧照律免罪仍革職為民竊詳均之以贓還主一云首服一云悔還仃也蓋強竊詐取者皆事主所不知自首而服其罪故曰首服枉法贓乃門取之於主音悔而還之故云悔過回付其詞嚴而意精如此 \\n 條例 \\n 一凡強盜係親屬首告別官番其聚眾不及十人及止行劫一次者依律免律罪減等等項擬斷發落若聚眾至十人及行劫累次者係大功以上親屬告發附近小功以下親屬告發邊衛各充軍其親屬本身被劫因而告訴到官者徑依親屬相盜律科罪不在此例 \\n 一竊盜自首不實不盡及知人欲告而於財主處首還律該減等擬罪者俱免剌 \\n 一凡自首強盜除殺死人命姦人妻女燒人房屋罪犯深重不准外其餘雖曾傷人隨即不復不死者亦姑自首照兇徒執持兇器傷人事例問擬邊衛充軍其放火燒人空房及田場積屐聚之物者依律充徒若計所燒之物重罪者亦止照於火延燒事例俱發邊衛充軍 \\n 二罪俱發以重輕 \\n 凡二罪以上俱發以重者論罪各等首從科一科斷若一罪先發巳經論決餘罪後發其輕若等勿論重者更論之通計前罪以充後數謂如二次竊盜一次先發計贓一十貫巳杖七十一次後發計贓四十貫該杖一百合貼杖三十如有祿人節次受人枉法贓八十貫內四十貫先發巳杖一百徒三年四十貫後發難同止累見發之贓合併取前贓通計八十貫更科全罪斷從處絞之類其應入官陪償剌字罷職罪止者各盡本法謂一人犯數罪如枉法不枉法贓合入官毀傷器物合陪償竊盜合剌字職官私罪杖一百以上合罷職不枉法贓一百二貫以上罪止杖 \\n 一百流三千里之類各盡本法擬斷 \\n 纂註此言二罪以上俱發擬斷者之通例各盡本法承上文言而所該者廣若平時節次曾犯數罪而一時俱發內有輕重則從重科但各相等則從一科若節次所犯之罪內止一罪先發巳經論決餘所犯罪後又發視前發巳決之罪為輕或只相等並得勿論惟重於前者則更論之通計前或貼杖或加徒以足後犯之數其項先後輕重事內若贓該入官物該陪償盜該剌字官該罷職與夫罪止焉者罪雖重科或從一或勿論仍要依各律條盡其本法蓋罪無再科既不流於刻仍盡本又不失之縱律所以為仁義並行之書也 \\n 按註稱竊盜前後贓並論枉法則併科前贓者蓋盜之贓原以一主為重而枉法之贓各主通算全科故也此與前徒流又犯異者彼謂決訖一罪而又犯此謂犯訖數罪而發有先後所以不同 \\n 又律文一罪先發巳經論決餘罪後發枉法贓八十貫內四十貫先發巳杖一百徒三年四十貫內四十貫先發巳杖一百徒三年四十貫後發難同止累見發之贓合併取前贓通計八十貫更科全罪斷從處絞之類似與若等勿論未合何也蓋若等勿論者總言其所犯輕重之罪指其他也若有祿人犯贓又係枉法情重可惡自有各主通算全科之本律當依故不得以此律若等勿論之總言其常者例之也故曰難同止累見在之贓 \\n 犯罪共逃 \\n 凡犯罪共逃亡其輕罪囚能捕獲重罪囚而首告及輕重罪相等但獲一半以上首告者皆免其罪謂同犯罪事發或各犯罪事發而共逃者若流罪囚能捕死罪囚徒罪囚能捕流罪囚首告又如如五人共犯罪在逃內一人能捕二人而首告之類皆得免罪若損傷人及姦者不免仍依常法其因人連累致罪而罪人自死者聽減本罪二等謂因別人犯罪連累以得罪者如藏匿引送資給罪人及保勘供證不實或失覺察關防鈴束聽使之類其罪人非刑殺而白死者又聽減罪二等若罪人自首告及遇赦原免或蒙特恩減罪收贖者亦准罪人原免減等贖罪法謂因罪人連累以得罪若罪人在後自首告或遇赦恩全免或蒙特恩減一等二等或罰贖之類皆依罪人全 \\n 免減等收贖之法 \\n 纂註此條前一節以自犯者言後二節以因人連累者言律文本註亦自明白罪人正犯也首節謂輕能捕重而少能捕多而既能服罪又能除惡故俱得全免惟損傷於人及姦者不免止免在逃之罪能獲之人減逃罪二等坐之次節正犯自死則首惡巳除連及者直有寬減故得減本罪二等註云又減者蓋藏匿等項本條巳各減等此因正犯自死而再減之故曰又減末節正減降贖免則首惡既恕餘可矜憐故皆得照正犯全免降減收贖凡此皆以開自新之路廣緝盜之門而溥矜恤之恩也 \\n 按此與自首條強竊盜捕獲同伴者同彼兼給賞此僅免罪者蓋此有在逃之罪故彼兼賞其功而此止宥其罪酌議之審也 \\n 備考 \\n 一犯人共逃捕獲不及一半及法得相隱之人有獲共逃重罪而首告者親屬各依事發在逃自首得減逃罪二等若親屬因捕獲有所殺傷者各從殺傷尊長卑幼本法若卑幼原罪輕者仍依干名犯義律論讀法云謀反逆叛緦麻以上親捕送依捕首律論 \\n 同僚犯公罪 \\n 凡同僚犯公罪者謂同僚官吏連署文案判斷公事差錯而無私曲者並以吏典為首首領官減吏典一等佐貳官減首領官一等長官減佐貳官一等四等官內如有缺員亦依四等官遞減科罪本衙門所設無四等者止准見設員數遞減○若同僚官一人有私自依故出入人罪論其餘不知情者止依失出入人罪論謂如同僚連署文案官吏五人若一人有私自依故出入人罪論其餘四人雖連署文案不知有私者止依失出入人罪論仍依四等遞減科斷○若申上司不覺失錯准行者各遞減下司官吏罪二等謂如縣申州州申府府申布政司之類若上司行下所屬依錯施行者各遞減上司官吏罪三等謂如布政司行下府府行下州州行下縣之類亦各以吏典為首 \\n 纂註同官於一衙門者為僚公罪即下失出入人罪之類此言同僚官吏連署文案判決事若犯違錯而無私曲者均屬有罪但承行在於典故其罪以後吏為首由吏典而首領而佐貳而長官各遞減罪一等若同僚或人徇私枉法出入人罪者事發本官自依故出入人罪論其餘不知情者止依失錯照前遞減科斷此怕自本衙門官吏言之若所申上司事有錯誤而所屬失不請改正依錯施行者各遞減上司官吏罪三等並各以吏典為首遞減上司錯准止減二等者責其怠忽也下司錯行遞減三等者矜其受制也如官吏有覺舉者依下條公事失錯條免罪 \\n 公事失錯 \\n 凡公事失錯自覺舉者免罪其同僚官吏應連坐者一人自覺舉餘人皆免罪謂緣公事致罪而無私曲者事若未發露但同僚判署文案官吏一人能檢舉改正者彼俱無罪責○其斷失錯巳行論決者不同此律謂死罪及笞杖巳決訖流罪巳至配所徒罪巳役訖此等並為巳行論決司雖自檢舉皆不免罪各依失入人罪減三等及官吏節級遞科之故云不用此律其失出入罪雖巳決放若未發露能自舉貼斷者皆得免其失錯之罪○其官文書稽程應連坐者一自覺舉餘人亦免罪主典不免謂文案小事五日程中事十日程大事二十日程此外不了是名稽官人自檢舉者並得全免惟當該吏典不免檢舉者皆得減罪二等 \\n 纂註公事公務也失錯違失差錯也覺舉謂覺察檢舉連坐謂相連而坐罪巳行論決專指失入言觀律註自見程官府文書之程限主典掌行文書之吏典並減二等兼官吏言公事失錯是大總句謂此項公錯官吏皆屬有罪若一人自犯而無餘人可連坐者能覺舉固得免罪其有連坐之餘人如判署文案同僚官吏內有一人覺舉者餘人皆得免罪或斷罪失錯於入巳行論決者自依失入律減三等科之不用此覺舉之律若失出覺舉貼斷者又得皆免蓋失入論決不可復贖而失出決猶可改正故也其官文書稽程官自覺舉者連坐之同僚皆免主典不免者蓋稽程與失錯不同稽程之罪多由當該故不及長官佐貳也若主典自覺舉者止減本律笞罪二等首領通減三等 \\n 共犯罪分首從 \\n 凡共犯罪者以造意為首隨從者減一等○若家人共犯止坐尊長年八十以上及篤疾歸罪於共犯罪以次尊長謂如尊長與卑幼共犯罪獨坐尊長卑幼無罪如尊長年八十以上及篤疾於例不坐罪即以共犯罪次長者當罪又如歸人尊長與男夫卑幼同侵損於人者以凡首從論侵謂盜竊財物損謂鬬毆殺傷之類如父子合家同犯並依凡人首從之法為其侵損於人是以不獨坐尊長若共犯罪而首從本罪各別者各依本律首從論謂如甲引他人共鬬親兄甲依弟毆兄杖九十徒二年半他人依凡人鬬毆論笞二十又如卑幼引外人盜巳家財物二十貫卑幼以私擅用財加二等笞四十外人依凡盜從論杖七十之類○若本條言皆者罪無首從不言皆者依首從法○其犯擅入皇城官殿等門及私越度關若避役在逃及犯姦者亦無首從謂各自見犯從皆以正犯科罪 \\n 纂註共犯罪謂數人共一事家人一家之人也註云男夫猶男子之稱如子弟姪子孫之類皆是此言共犯罪者造意為首隨從減等重首惡也若家人共犯不論造意止坐尊長重制也尊長老疾事既不能專制律又不得加刑故其罪自應坐之共犯次尊長也如無以次尊長方坐卑幼若婦人與卑幼之男夫共犯婦人縱為稱首亦止坐男夫不拘首從之法其犯侵盜損傷於人等罪依凡人首從論尊長造意卑幼為從卑幼造意尊長為從雖婦人及老疾亦當科罪不在家人共犯免科之律若共犯而首從本罪各有一條合得罪名者則各依本律首從科斷或輕或重又不拘此條首從之常法若本條言皆者槩坐之不言皆者依首從法若擅入 \\n 皇城官殿等罪雖不言皆亦不分首從蓋各身自犯之非如竊盜鬬毆之有造意隨從者也故以正犯科之耳按唐律云若共監臨主守為犯雖造意仍以監守為首凡人以常從論猶令律同謀共毆人以下手傷重者為重罪原謀減一等之意是又不專論首從也 \\n 犯罪事發在逃 \\n 凡二人共犯罪而有人在逃見獲者稱逃者為首更無證佐則決其從罪後獲逃者稱前人為首鞫問是實還依首論計前罪以充後數○若犯罪事發而在逃者眾證明白即同獄成不須對問 \\n 纂註此條承上犯罪當首從而言若二人共犯一在逃一見獲者稱逃者為首無憑質證姑以從罪坐之若後獲逃者稱前獲為首鞫問是實還依首論通計前罪以充後數後獲者止問為從加逃罪二等若事發在逃雖未回質而眾證明白罪狀顯著即同獄成獲日即依原證首從定擬加逃罪二等坐之夫止據見獲而輙擬首惡恐後或難於復贖故嫌寬緩眾證明白而不即成獄恐久或得以規脫故不嫌果決是獲者逃者既無枉情亦無漏奸矣 \\n 親屬相為容隱 \\n 凡同居同謂同財共居親屬不限籍之同異雖無服者亦是若大功以上親謂另居大功以上親屬及外祖父母孫妻之父母女婿若孫之婦夫兄弟及兄弟妻有罪相為容隱如婢雇工人為家長隱者皆勿論○若漏泄其事及通報消息致令罪人隱匿逃避者亦不坐謂有得相容隱之親犯罪官司追捕因而漏泄其事及暗地通報消息與罪人使令隱避逃走故亦不坐○其小功以下相容隱及漏泄其事者減凡人三等無服之親減一等謂另居小功以下親屬○若犯謀判以上者不用此律謂雖有服親屬犯謀反叛大逆但容隱不首者依律科罪故云不用此律 \\n 纂註容隱謂應首告而不首告或曲為回護扶同保結皆是大功小功及無服之親兼本宗外姻言此見凡人容隱罪人及漏泄等項律各有禁惟親屬得相容隱者不禁蓋同居親屬不論籍之同異服之有無其情篤另居大功以上親屬其服重外祖父母外孫妻之父母女婿若孫之婦夫之兄弟及兄弟妻滕雖輕而其恩重奴婢雇工人與家長又恩義之相聯屬者故有而為之容隱皆得勿論許其親者諱也雖官司拘捕而漏泄通報致其逃避亦皆不坐小功以下服漸殺無服之親情漸踈相容隱及漏泄者比凡人減三等或減一等凡此皆權恩義之中而教人以親睦之道也若犯謀叛以上不問同居另居有服無服但有容隱漏泄者依本條科罪不用此律按獨言奴婢雇工人為家長隱則家長不得為奴婢雇工人隱可知 \\n 按記曰凡聽五刑之訟必原父子之親立君臣之義以權之正條之謂也或問期親告卑幼別籍異財卑幼告尊長毆傷其身皆於法得相容隱不准如自首法何也蓋分析惡其叛親而損傷本無首理故也又私竊放囚逃走雖有服親屬與常人同以解脫之物與囚係子孫奴婢雇工人亦止減獄卒一等皆與親屬相容隱反者何也蓋門內之治以恩掩義而門外之治以義斷恩故也又犯謀叛之上若事未發家人首俱得免但發後者則首者與里老得免但為首者不免 \\n 吏卒犯死罪 \\n 凡在外各衙門吏典祇候禁子有犯死罪從各衙門長官鞫問明白不須申稟依律處決然後具由申報木管上司轉達刑部奏聞知會 \\n 纂註祇候各衙門聽用之人即皂隸之類上司通司府州縣言按此律乃 \\n 國初勘亂之後恐奸徒仍踵舊風敢於恣惡故特重其令以暫行於一時令例皆奏 \\n 請矣 \\n 處決叛軍 \\n 凡邊境城池若有軍人謀叛守禦官捕獲到官顯蹟證佐明白鞫門招承行移都指揮使司委官審問無冤隨即依律處治具由申達五軍都督府奏聞知會若有布政司按察司去處公同審問處治如在軍前臨陣擒殺者不在此限 \\n 纂註依律處治謂其罪人分理其財產家口如律所處以治之即謀叛條所載者此言邊境重地軍人謀叛事繫安危守禦將領官將犯人捕獲到官顯蹟證明白鞫問招承轉行都司審實隨即處治然後將謀叛之狀處治之事申聞知會若有布按去處亦行公同會審曰委審無冤曰公同審問處治恐其有冠未實致其詳之意曰隨即處治防其延緩生娭不敢留獄之意如在軍前對敵有謀叛者果能臨陣擒殺事既顯明機係呼吸又不在委審公限然事後亦須奏 \\n 聞 \\n 殺害軍人 \\n 凡殺死軍人者依律處死仍將正犯人餘丁抵數充軍 \\n 纂註依律處死如謀故削坐斬支解則坐凌遲鬬毆戯悞誤則坐絞之類軍既被殺則缺伍正犯依律抵償而以正犯親丁抵數充軍若親丁既死仍勾原軍戶丁補不得復於犯人之家抵充也 \\n 備考近例有謀故殺死總小旗者就令犯人戶內勾取壯丁抵充軍數其旗役仍令本戶餘丁抵當而不及鬬毆悞過失殺者自依常律論不在抵充之限 \\n 條例 \\n 一凡謀故殺死總小旗者正犯抵死旗役仍令本竹餘丁補當若無本戶餘丁勾取犯人戶內壯丁抵充軍數 \\n 在京犯罪軍民 \\n 凡在京軍民若犯杖八十以上者軍發外衛充軍民發別郡為民　 \\n 纂註杖八十以上至徒流皆然今在京軍民俱不行此律止照時例發落 \\n 疏議謂京師密邇宮闕軍民皆預供應如經決杖是有玷污故必遷之不令給役然則杖七十以下是無玷污而可供役者乎殆不其然 \\n 化外人有犯 \\n 凡化外人犯罪者並依律擬斷 \\n 纂註化外人即外夷來降之人及收捕冦散處各地方者皆是言此私人原雖非我族類歸附即是王民如犯輕重罪名譯問明白並依常律擬斷示王者無外也 \\n 備考 \\n 一達官達軍有犯亦問立功哨瞭若係山後人難發遣者此依做工其土民犯笞杖亦准的決問完俱要請 \\n 本條別有罪名 \\n 凡本條自有罪名與名例罪不同者依本條科斷○若本條雖有罪名其有所規避罪重者自從重論○其本應罪重而犯時不知者依凡人論謂如叔姪別處生長素不相識姪打叔傷官司推問始知是叔止依凡人鬬法又如別處竊盜偷得大祀神御之物如此之類並是犯時不知止依凡論同常盜之律本應輕者聽從本法謂如父不職子毆打之後方始得知止依打子之法不可以凡毆論 \\n 纂註規避二字見唐律規與窺同古字通用規有求探避有所迴避二字活看不可以規專為求利避專於脫罪此見名例雖為諸律之凡例然其罪名固有見於各條而統於名例者亦有非名例所能該而自見於各條者故凡本條別有罪名與名例不同者自依本條科斷不拘於名例若本條雖有裶名而其情有所規避重於本罪則從其重者科斷又不拘於本條若本應罪重而犯時不知者依凡人從輕論之憫其陷于無知也如本應罪輕者聽從本法幸其情有可議也不拘夫從重之律權輕重而適其中如此 \\n 加減罪例 \\n 凡稱加者就本罪上加重謂如犯人笞四十加一等即坐笞五十或犯杖一日加一等則加徒減杖即坐杖六十徒一年或犯杖六十徒一年加一等即坐杖七十徒一年半或犯杖一百徒三年加一等即坐杖一百流二千里或犯杖一百流二千里加一等即坐杖一百流二千五百里之類稱減者就本罪上減輕謂如人犯笞五十減一等即坐笞四十或犯杖六十徒一年減一等即坐杖一百或犯杖一百徒三年減一等即坐杖九十徒二年半之類惟二死三流各同為一減二死謂絞斬三流謂流二千里二千五百里三千里各同為一減如犯死罪減一等即坐流三千里減二等即坐徒三年犯流三千里者減一等亦坐徒三年加者數滿乃坐謂如贓加至四十貫縱至三十九貫九百九十文雖少一十文亦不得科四十貫罪之類又加罪止於杖一百流三千里不得加至於死本條加入死者依本條加入絞者不加至斬 \\n 纂註數滿乃坐不專言貫數如日數人數器物卷宗之數俱是此條言加減罪犯之通例加者就本罪上加條或遞加從重減者就本罪上減等或遞減從輕惟二死同為一減不分絞斬皆坐流三千里三流同為一減不分遠近皆坐徒三年故曰各同為一減加者必數滿乃坐如不滿數止科本罪又加罪止於杖一百流三千里不得加入于死若本條加入于死者自依本條科之如妾毆夫及奴婢毆家長緦麻親至折傷加入絞罪不至於斬夫減則二死三流各同一等而加必數滿乃坐不入于死者一則矜恕之情一則慎重之意 \\n 條例 \\n 一兩京法司每年熱審在京以 \\n 命下之日為始至六月終止南京以咨文到日為始扣二月箇月止其在外五年審錄以恤刑官入境日為始出境日止雜犯准徒伍年者減去一年徒杖以下俱減等枷號并笞罪俱釋放悉遵照 \\n 徠旨施行 \\n 新頒條例 \\n 一萬曆二十一年間 \\n 題為歲清天下囹圄以廣 \\n 德意事該十三司會呈本部題巡按每歲審錄外聽兩直十三省撫按官會行所屬問刑衙門各審部內輕重囚犯照京師熱審事例按察司審省會之囚守巡審各道之囚皆親身巡行不得調審州縣為諸囚憂亦不得委審守令中大死罪矜疑者軍徒追贓者具審語其餘輕罪可原宥者照本部事例止開花名各詳撫按會疏勿過夏月輕罪徑自發落重罪仍聽部覆等具題奉 \\n 聖旨覽奏具見詳慎獄情愛惜民命之意便行與各撫按官務要嚴督諸司每歲用心清審仍不得隔境拘提干連人眾反滋騷擾欽此 \\n 稱乘輿車駕 \\n 凡稱乘輿車駕及御者太皇太后皇太后皇后並同稱制者太皇太后皇太后皇太子令並同 \\n 纂註稱言也謂律中所稱言者下倣此臾即駕輿即車隨條別言名雖殊而物則同也 \\n 天子所臨曰御言曰制同謂與 \\n 天子同也凡律中所稱乘輿服御物及御膳所御在所之類乃自 \\n 天子言之而三后並同奉制書有所施行自 \\n 聖旨言之而懿旨令旨並同故有犯毀失盜竊詐傳及擅入者皆當一體科罪蓋 \\n 天子曰國君 \\n 三后曰國母 \\n 皇太子曰國儲臣子事之當無二義而有違而有違犯之者其罪固宜無所輕重於其間也 \\n 稱期親祖父母 \\n 凡稱期親及稱祖父母者曾高同稱孫者曾玄同嫡孫承祖與父母同緣坐者各從祖孫本法其嫡母繼母慈母養母與親母同稱子者男女同緣坐者女不同 \\n 纂註期親期年喪服之親律稱期親有二有止言期親者則祖與曾高在其中如聞期親尊長喪不舉哀杖八十是也有與祖父母並稱者則祖父母兼曾高言期親以伯叔兄弟及在室之姑姊妹如謀殺祖父母及期親尊長皆凌遲處死也嫡孫承祖謂父死而嫡長孫承重者所生母死父令他妾撫養者曰慈母巳身無小而養同之子曰養母凡稱期親稱祖父母則兼會高稱孫則兼會玄稱母則兼嫡繼慈養稱子則兼男女其承重之祖父母即同父母以上或以服制相同或以親情相同如有毆罵違犯等項皆得一體科斷若祖犯支解人罪子當流不得及其承祖之孫父殺一家非死罪三人子當流不得及其巳嫁未嫁之女又所以恤其緣坐之人也按嫡繼慈養母改嫁義絕不與親母同 \\n 稱與同罪 \\n 凡稱與同罪者止坐其罪至死者減一等罪止杖一百流三千里不在剌字絞斬之律若受則故縱與同罪者全科至死者絞其故縱謀反逆叛者皆依本律○稱准枉法論准盜之類但准其罪亦罪杖一百流三千里並免剌字○稱以枉法論及以盜論之類皆與直犯同剌字絞斬皆依本律科繼 \\n 纂註受財故縱串說因受則而故縱之也准枉法以枉法論者皆計入巳之贓准盜論以盜論者皆并贓論罪此乃稱同罪稱准稱以之通例凡稱同罪者自被累人而言也與正犯終有差別故盜免剌字刑不絞斬罪至杖一百流三千里而止惟受財故縱與同罪者貪財玩律得仕科至死者坐絞不及斬若原未曾受財止故縱者亦不擬絞其故縱謀反大逆者自依本律處絞不曰受財者蓋反逆情罪巳極但以縱惡為重不以受則為重也其稱准枉法准盜論者與真犯有間罪止於流亦免剌字稱以枉法以盜論與真犯無間剌字絞斬皆依枉法及盜之本律科斷但不得妄引充軍立功等項事例 \\n 按律有言罪同及罪亦如之者皆承各條上文言謂上文巳有其所犯罪名下所犯者情與相類故但云罪同是此罪同彼科也如強盜但得則者皆斬下條以藥迷人圖財者罪同之類云罪亦如之是亦得前項所稱之罪如官吏聚樂人杖六十若為子孫聚者罪亦如之之類蓋此條原無罪同及亦如之之類故特明之又律有先言故縱而後言受財則故縱者未曾受財者也先言受財而後言故縱則是因受則而後故縱之者也管見云三人受財故縱將為首一人問與囚同罪餘二人除故縱為從問枉法若受財故縱繼獲囚犯仍科受財枉法可從 \\n 條例 \\n 一凡受財故縱與囚同罪人犯該凌遲斬絞依律罪止擬絞者俱要固監緩決候逃囚得獲審豁其賣放充軍人犯者即扺充軍役若係永遠同罪者止終本身仍勾原犯應替子孫補伍 \\n 稱監臨主守 \\n 凡稱監臨者內外諸司綂攝所屬有文案相關涉及雖非所管百姓但有事在手者即為監臨稱主守者該管文案吏典專主掌其事及守掌倉庫獄囚雜物之類官吏庫子斗級攅攔禁子並為主守○其職雖非綂屬但臨時差遣管領提調者亦是監臨守主 \\n 纂註總攝驗謂之監臨躬親典保謂之主守文案相關涉者徃來劄帖文移相關係干涉也有事在手如此縣官吏承上司差委彼縣幹辦公事之類守掌倉廒曰斗級庫藏曰庫子攅倉典也稅課司局有巡攔獄囚有禁子以上皆當時之監臨主守也臨時差遣管領提調暫時之監臨主守也 \\n 稱日者以百刻 \\n 凡稱一日者以百劇計工者從朝至暮稱一年者以三百六十日稱人年者以籍為定謂人年紀以附籍年甲為准稱眾者三人以上稱謀者二人以上謀狀顯跡明白者雖一人同二人之法 \\n 纂註凡律中稱日者以百刻為一日如人命保辜限三十日者雖至二十九日九十九刻身死亦擬限內扺命若計雇工者則惟從朝至暮不在百刻之限稱一年者以三百六十日如稅糧違限一年之上雖三百五十九日亦不美籍版籍所報年甲也如稱人年者七十以上十五以下流罪收贖必以戶籍為定則無增減年數之弊矣稱眾三人以上如聚眾中途打奪之類是也若止二人只依拒毆追攝人律擬罪稱謀者二人以上如謀殺人造意及從而加功者之類是也若雖一人但謀狀顯明者亦同二人法擬斷凡諸條內稱日稱工稱年稱人年稱眾稱謀者俱准此例也 \\n 稱道士女冠 \\n 凡稱道士女冠者僧尼同若於其受業師與伯叔父母同 \\n 纂註女道士曰女冠僧曰尼僧同者謂僧同道士尼同女冠也僧道於其受業師義與伯叔父母同言僧道而尼與女冠該之矣師於弟子義與兄弟之子同稱子者男女同而尼與女冠之徒該之矣若相毆罵等項並依犯期親尊長及卑幼律擬斷其同師僧道相犯者原非血屬仍依常人論 \\n 斷罪依新頒律 \\n 凡律自頒降日為始若犯在巳前者並依新律擬斷 \\n 纂註此言犯罪在先頒律後事發並依新定律條擬斷蓋遵王之制不得復用舊律也 \\n 按大明律一書我 \\n 太祖高皇帝於洪武六年十一月內 \\n 徠刑部尚書劉惟謙重加編次成于次年二月內分隸吏戶禮兵刑工六門通計三十卷共四百六十條迨洪武三十年五月內始布外使知遵守然娶樂人為妻妾條有云其在洪武元年以前娶者勿論則元年以前者為律以後者為新律矣逃避差役條有云其在洪武七年十月以前移流他郡曾經附籍當差者勿論則七年十月以前者為舊律以後者為新矣合一以三十年五月內刊頒者為定 \\n 斷罪無正條 \\n 凡律令該載不盡事理若斷罪而無正條者引律比附應加應減定擬罪名轉達刑部議定奏聞若輙斷決致罪有出入者以故失論 \\n 纂註按此附律不行奏聞若無出入人罪之輕重者以事應奏不奏論 \\n 徒流遷徙方 \\n 徒役各照所徒三限並以到配所之日為始發鹽場者每日煎鹽三斤鐵冶者每日炒鐵三斤另項結課 \\n 直隸府州 \\n 江南發山東鹽場江北發河間鹽場 \\n 福建布政司府分發兩淮鹽場 \\n 浙江布政司府分發山東鹽場 \\n 江西布政司府分發泰安萊蕪等處鐵冶 \\n 湖廣布政司府分發廣東海北鹽場 \\n 河南布政司府分發浙東鹽場 \\n 山東布政司府分發浙東鹽場 \\n 山西布政司府分發鞏昌鐵冶 \\n 北平布政司府分發平陽鐵冶 \\n 陝西布政司府分發大寧綿州鹽并 \\n 廣西布政司府分發兩准鹽場 \\n 廣東布政司府分發浙西鹽場 \\n 海北海南府分發進賢新喻鐵冶 \\n 四川布政司府分發黃梅興國鐵冶 \\n 流三等照依地里遠近定發各處荒蕪及瀕海州縣安置 \\n 直隸府州流陝西 \\n 福建布政司府分流山東北平 \\n 浙江布政司府分流山東北平 \\n 江西布政司府分流廣西 \\n 湖廣布政司府分流山東 \\n 河南布政司府分流福建 \\n 山東布政司府分流福建 \\n 山西布政司府分流福建 \\n 北平布政司府分流福建 \\n 陝西布政司府分流福建 \\n 廣西布政司府分發流廣東 \\n 廣東布政司府分流福建 \\n 四川布政司府分流廣西 \\n 邊遠充軍 \\n 直隸府州 \\n 江南發 \\n 定遼都指揮使司 \\n 北平都指揮使司所轄永平衛 \\n 山西都指揮使司 \\n 陝西都指揮使司所轄蘭州衛河州衛 \\n 江北發 \\n 廣東都指揮使司轄海南衛 \\n 四川都指揮使司所轄貴州衛 \\n 雅州千戶所 \\n 福建布政司府分發北平都指揮使司所轄永平衛 \\n 浙江布政司府分發定遼都指揮使司 \\n 江西布政司府分發山西都指揮使司 \\n 湖廣布政司府分發山西都指揮使司 \\n 河南布政司府分發廣西都指揮使司所轄南寧衛太千戶所 \\n 山東布政司府分發廣東都指揮使司所轄海南衛 \\n 山西布政司府分發廣東都指揮使司所轄海南衛 \\n 北平布政司府分發廣西都指揮使司所轄南寧衛太平千戶所 \\n 陝西布政司府分發廣西都指揮使司所轄南寧衛太平千戶所 \\n 廣西布政司府分發陝西都指揮使司所轄蘭州衛河州衛 \\n 廣東布政司府分發山西都指揮使司 \\n 四川布政司府分發廣西都指揮使司所轄南寧衛太平千戶所 \\n 纂註另項結果者謂扣算其每日煎鹽若干炒鐵若干另項歸結課程不在本等竈丁爐丁額設正課之例 \\n 國礿徒罪俱發鹽場鐵冶令則無力者有擺站做工之例 \\n 條例 \\n 一凡問該充軍者在京行兵都定衛在外係巡撫有行者巡撫定衛巡按有行者巡安定衛其所屬自問者有巡撫處申呈巡撫無巡撫處巡按定撥若係通詳撫按者聽從撫定撥俱抄招兵部知會其問該口外為民者亦抄招解送戶部編發 \\n 一凡問發充軍及口外為民者免其運炭納米等項并律該決杖就拘當房家小起發隨住其餘人口存留原籍辦納糧差若發邊衛充軍者原係邊衛發極邊原係極邊常川守哨其無極邊字樣者遠不過三千里程限不過一二月發口外為民者原係口邊境民人發別處極邊前二項人犯雖有共犯本例不言不分首從者仍依首從法科斷為從者照常落 \\n 一凡永遠充軍或奉有 \\n 特旨處發叛逆家屬子孫止於本犯所遺親枝內勾補盡絕即與開豁若未經發遣在監病故免其勾補其真犯死罪免死充軍者以著伍後所生子孫替役不許行勾原籍子孫以萬曆十三年新例頒行到日為始巳前勾補過者不得混行告脫其餘雜犯死罪并徒流等罪照例充軍及口外為民者俱止終本身 \\n 一凡充軍及口外為民人犯屬軍衛者軍衛僉解係 \\n 王府軍校人役於護衛司僉解無護衛者行長史司於本犯親屬或本府人役內僉解不許偏累有司違者查提究問如無親屬或本府人役數少難以僉解仍行原問衛門議處 \\n  \\n   \\n  "}
{"章节": "大明律集解附例卷之二", "正文": "  \\n 大明律集解附例卷之二 \\n 　 \\n  \\n 吏律 \\n 職制 \\n 選用軍職 \\n 凡守禦去處幹戶百戶鎮撫有闕一具闕本實封御前開拆一行都指揮使司轉達五軍都督府奏聞取自上裁選用若先行委人權管望實授者當該官吏吏各杖一百役充軍若選用總旗湏於戳過鐵鎗人內策用其小旗從便選充一拘此律 \\n 纂註守禦者護守地方防禦寇盜也戳過鐵鎗人指總旗拘此律者謂小旗從便選充不拘戳過鐵鎗之律守禦有闕委人權管亦　之常但不當希望實授耳官吏罷職役充軍充附　也　重在選用一邊故特著當該官吏之罪此言守禦軍官所係重大如遇員缺本衛門必湏具本奏聞抄出兵部推補取自 \\n 上裁選用不得專擅也 \\n 備考 \\n 一承差之人希望實授者照夤緣奔競事例降調帶俸差操 \\n 一將不曾戳過鐵鎗之人充總　當該官吏及本人各坐違受財者計贓以枉法從重論 \\n 條例 \\n 一跟隨內臣將官頭目不分有無職役人等若非奏帶不許報功果係奏帶獲功該陞職役只合註於本管衛門不許希求註於錦衣衛違者該陞職役俱革罷扶同勘報者參究治罪若文武職官八等不由銓選推舉徑自朦朧奏 \\n 請希求進用夤緣奔競乞 \\n 恩傳奉等項阻壞 \\n 祖宗選法者俱問罪武職降調衛旗餘發邊衛俱帶俸食糧差操文職黜退為民 \\n 一軍職五年一次考選見任管軍管事若營求囑託者就指名黜退永今帶俸差操其刁潑之徒不得與選輙生事端教唆陷害巳選官員者問罪不分官軍俱調邊衛帶俸食糧差操 \\n 大臣專擅選官 \\n 凡除授官員湏從朝廷選用若大臣專擅選用者斬○若大臣親戚非奉特旨不許除授官職違者罪亦如之○其見任在朝官員回諭差遣及改除不問遠近託故不行者並杖一百罷職敘 \\n 纂註官員兼文武言乃應之人也故不言其罪疏議辯疑知情受毀官之說不必依罪亦如之謂如上文專擅選用者斬也罷職不敘在軍官則充總旗下並倣此此言爵賞出自 \\n 天子 \\n 君命不宿於家若大臣除授官員不行請旨而專擅選用及將自巳親戚不奉特旨而徑除官職者則竊柄行私罪莫大焉故並坐斬其在朝大小官員親奉差遣或改除外職不論地里遠近敢有假託事故不即起程者雖非專擅之比難逭稽遲之罪故並杖一百罷職不敘故而曰托非真有故也若真故則不言托矣此與刑律詐稱避難罪有不同者以 \\n 君命為重故耳 \\n 按大臣親戚乃白衣原無科貢襲廕入特旨除授恐當以知情受假官論 \\n 文官不許封公侯 \\n 凡文官非有大功勳於國家而所司朦朧奏請輙封公侯爵者當該官吏及受封之人皆斬其生前出將入相能除大患盡忠報國者同開國功勳一體封侯謚公不拘此律 \\n 纂註功勳二未見禮王功曰勳謂輔成王業也國功曰功謂安定國家也然亦有一字而兼言之者生受爵祿曰封死賜褒贈曰謚然亦有死後而言追封者俱當以意會不必拘定此即古非軍功不侯之意蓋公侯爵命之首必開國元臣而始膺此所以優待大功大勳者也凡文官非有推誠宣力建大功勳於國家而所司朦朧奏請輙封則罔上行私竊冐殊典當該官吏及受封之人無分首從皆斬其生前出將入相能除大患盡忠報國者雖係文臣即與開國之功臣相等故得一體封謚不拘不封公侯之律曰出將入相則身係安攘矣曰大患則事關社稷矣曰盡忠報國則死生以之而非僥倖成功者比矣又按生前二字則一體封侯之封亦謂追封者云 \\n 官員襲廕 \\n 凡文武官員應合襲廕職事並令嫡長子孫襲廕如嫡長子孫有嫡次子孫襲廕若無嫡次子孫方許庶長子孫襲廕如無庶出子孫許令弟姪應合承繼者襲廕若庶出子孫及弟姪不依次序攙越襲廕者杖一百徒三年○其軍子孫年幼未能承襲者申聞朝廷紀錄姓名關請俸給優贍其家候年一十六歲方令襲職管軍辦事如委絕嗣無可承襲者亦令本妻小依例關請俸給養贍終身若將異姓外人乞養為子瞞眛官府詐冐承襲者乞養子杖一百發邊遠充軍本家所關俸給截日住罷他人教令者並與犯人同罪○若當該官司知而聽行與同罪不知者不坐 \\n 纂註武曰襲仍其官也文曰廕承其餘廕也申是申達本管上司聞是奏朝廷俸給軍官優給有例如全俸半俸之類依例謂依供武二十七年重定優給例軍官妻無子並給米五石終身俱見會典若將異姓外人以下與他人教令俱止就本條言截日謂事發之日此條當戶律立嫡子違法條參看作三段首言攙詐冐末言官司聽行蓋總承之也言立嫡立長襲廕自大定法嫡長子孫有故始及嫡次子孫無嫡次子孫始及庶長子孫若無度長及度次子孫方許弟姪中應合為本人後者襲廕若庶出子孫及姪不依次序而攙前越次襲廕者杖一百徒三年仍依次襲廕以上言攙越者之罪軍官子孫年幼未能承襲職事者申達上司聞奏朝廷紀錄姓名關請俸給優待供贍候年長一十六歲方令承襲管軍辦事如軍官委無子孫後嗣巳絕者許令本妻小依例請優養贍以終本婦之身若乞養異姓外人瞞眛官府詐為巳子冐襲祖職者乞奪子杖一百發邊遠充軍本家俸給以事發之日截除罷古若有他人教令其詐冐承襲者並與乞養子同罪亦杖一百充軍此言詐冐者之罪蓋攙越者雖失倫序尚為同姓而詐冐則以異姓亂本宗矣故特重之若當該官司知其子孫弟姪之攙越及乞養子之詐冐而扶同保勘聽其襲廕者並與犯人同罪聽其攙越亦杖一百徒三年聽其詐冐亦杖一百充軍其不知攙越詐冐之情而保勘者則非扶同矣故不坐罪蓋禁攙越則爭端可杜防詐冐則倫序可明其所以恤文武之後者亦厚矣 \\n 備考 \\n 一乞養子曾受官職論以常人盜罪追俸仍盡本法充軍 \\n 一軍受財扶同保勘詐冐承襲者照用財買囑冐襲軍職例發落 \\n 一文武官老疾令子孫攙越詐冐者罪坐本官聽使人依家人共犯免科 \\n 一當該官司知而聽行受財者者計贓以枉法從重論 \\n 條例 \\n 一凡軍職襲替有不由軍功例該減革行掜奏兵部官吏阻壞選法者問調邊衛帶俸差操 \\n 一凡軍官子孫告要襲替移文保勘如雲南貴州四川廣東廣西福建江西浙江五十年之外南北直隸湖廣陝西河南山東山西遼東十二年之外人文不曾到部者不准襲替發原衛所隨舍餘食糧差操中間困因追徵錢糧未完緣事提問未結及年幼例不應襲以完事出幼之日為始亦照前雲南等處十五年直隸等處十二年之內但有撫按官給與明文及限內告有執照者舊襲替若郁司本衛所官勒掯財物故意刁難不與保送者問發帶俸差操 \\n 一凡保到軍職應襲兒男弟姪但有姻族并無干人奉告姦生乞養倫序不明等情巳經勘明繳報兵部原部告又行掜詞奏告問罪屬軍衛者調邊衛差操屬有司者發口外為民應襲者即與入選原詞立案不行 \\n 一官軍軍丁有將戈戶內弟姪子孫過房與人或被官豪勢要和買改易姓名者不分年歲遠近許其贖取歸宗聽繼若占恡不發者所在官司追究治罪其誘買各邊軍丁者問發極邊衛分充軍 \\n 一軍職犯該人命失機強盜真犯死罪及饒死充軍不分巳決遣監故并強盜脫逃自縊子孫俱不准承襲其有例前襲過若洪武永樂年間犯事就在洪武永樂年間承襲者子孫照舊承襲若洪熙以後犯事子孫雖襲過三五輩一體查革其犯該永遠充軍者若洪武永樂年間有功之子孫除本人子孫革襲外許保送立功之人次房無礙子孫於祖職上降一級承襲如無次房即行停革若洪熙元年以有功陞職者子孫不分有無次房通不准承襲 \\n 一凡軍職犯該侵盜錢糧問擬永遠軍罪例應次房子孫承襲者除正犯見在及有孫務要追贓完日方許保送得襲人之承襲若正犯故絕遺有該追錢糧准令得襲之人先行承襲扣俸還官若贓銀至數百兩米數百石以上扣至十年猶不能完餘贓應否開豁撫按官勘明奏 \\n 請定奪 \\n 一凡各處保送衛所襲替軍職務要嚴加查覈但係管運曾經漕司參提應追還官入贓銀或掛久京通倉庫各項錢糧或犯該充軍降級曾經完結果無違礙方許保送如有朦朧保送者掌印官及首先出結之人問罪帶俸差操有贓以枉法從重論承襲之人照舊監追完日降一級承襲其有不係充軍降級勘產盡絕不能辦納者許其先襲替扣俸還官 \\n 一軍職犯知強盜後分贓滿貫充軍者子孫襲職或優給俱於應襲職事上降三級 \\n 一凡軍職將乞養異姓與異抱養族屬　遠之人用財買囑冐襲及受財將官職賣同姓或異姓人冐襲巳經到部襲過者俱照俸 \\n 成祖皇帝欽定妄告冐襲不實的官連那保勘的官都罷了職揭了黃永不得襲其保勘官將受財首先出與保結者為坐衛所并都司掌印僉書官連名保結者俱依律減等科斷有贓者並以枉法論若朦朧保送違子孫弟姪者俱照常發落其異姓買襲之人比照乞養子冐襲律發邊衛充軍 \\n 一各處土官襲替其通事人等及各處逃流軍囚客人撥置土官親族不該承襲之人爭襲劫奪讐殺者俱問發極邊煙瘴地面充軍 \\n 一應襲舍人若父見在詐稱死亡冐襲官職者事發問罪調邊衛充軍候父故之日令以次兒男承襲如無以次兒男令次房子孫承襲 \\n 一凡校尉事故必湏冊籍有名親生兒男弟姪替補若官旗將姓朦朧詐冐替補者問罪官旗調外衛帶俸食糧差操冐替之人亦調衛充軍 \\n 濫設官吏 \\n 凡內外各衙門官有額定員數而多餘添者當該官吏一人杖一百每三人加一等罪止杖一百徒三年○若吏典知印承差袛候禁子衛兵人等額外充者杖一百遷徒容留一人正官笞二十首領官笞三十吏笞四十每三人各加一等並罪止杖一百罪坐所由○其罷閑官吏在外干預官事結攬寫發文案把持官府蠧政害民者並杖八十於犯人名下追銀二十兩付告人充賞仍於門首書寫過名三年不犯官為除去再犯加二等遷徒有所規避者從重論○若官府稅糧由帖戶籍冊雇募攅寫者勿論 \\n 纂註當該官吏指典選者充就吏役等項本人言結攬交結而承攬也寫發書寫而發行也把持把捉執持令官府不得自由之意干預官事四句是一意蓋罷閑官吏事體慣熟易於干預把持故一言不足而又重言以深著其惡從重從重論謂規避之罪視本罪重則從所規避論視本罪輕則從本罪論後凡言從重者倣此雇募書之人罷閑官吏在其中此條首二段是防侵攬之弊言內外各衙門官原有額設員數若額外多餘添設者當該官吏添設一人即杖一百每三人加一等罪止杖一百徒三年官多則民擾故禁其添設如此不言所添之罪以事由典選者耳若衙門吏典知印承差袛候禁子衛兵人等亦各有額定名數若吏典等項額外冐濫充役者本人杖一百遷徒今例准徒二年各衙門官吏容留濫充一人者正官笞二十首領官笞三十吏笞四十每三人加一等並罪坐所由如容留由正官罪坐正官罪坐正官首領罪坐首領由吏典罪坐吏典不得連及也役多則弊生故禁其濫其濫充如此以上皆自見在職役者言其官吏為事革退職役閑住外者在於各衙門干預官府公事交結官吏以容其身而承攬其事權於巳寫發文案把持官府以蠧政害民者罷閑官吏並杖八追銀付告人充實又於門首書寫過名必三年不犯然後官為除去重加懲創冀其改圖也若再犯則怙惡不悛矣故杖一百遷徙有所規避者從重論其疾惡之意深矣若官府稅糧由帖戶口冊籍雇募攅寫雖罷閑官吏勿論蓋由帖冊籍非文案之比而雇募必無結攬之情故不坐罪也按多餘添設與前專擅選用事體相類而一則坐斬一則罪止徒三年何也蓋一項俱係應選之人但守擅者初不題旨而擅自選用惡其侵君之權故坐斬若多餘添設巳經題請但非奉旨添註者耳故坐徒三年也 \\n 條例 \\n 一京官假託雇役名色受財賣放辦事吏典者官以贓論吏原籍為民若吏典恃頑私自在逃一年以上者亦問為民 \\n 丙外大小衙門撥到吏典照缺收參若舊吏索要頂頭錢事發問罪不分得財多寡俱照行止有虧事例革役為民 \\n 一吏典撒潑抗拒誣告本管官員及犯該誆騙詐欺恐嚇取財未得入巳并偷盜自首者俱發籍為民 \\n 一在京大小衙門當該吏典有患病一箇月者勘實就將該支俸糧截日住支名缺行移吏部撥補待病痊日仍送原役衙門收候參補若有奸懶託故以圖改撥者問發原籍為民 \\n 一各處司府州縣所等衙門主文書算快手皂隸總甲門禁庫子人等久戀衙門說事過錢把持官府飛詭稅糧起滅詞訟陷害良善及賣放強盜誣執平民為從事發有顥跡情重者旗軍問發邊衛民并軍丁發附近俱充軍情輕者問枷號一箇月縱容官員作罷軟黜退失覺察者照常發落若各鄉里書飛詭稅糧二百石以上者亦問發邊衛充軍 \\n 貢舉非其人 \\n 凡貢舉非其人及才堪時用應貢舉而不貢舉者一人杖八十每二人加一等罪杖一百所舉之人知情與同罪不知者不坐○若主司考試藝業技能而不以實者減二等○失者各減三等 \\n 纂註貢謂住貢即令科貢之類舉謂薦舉如舉賢良方正之類是也所舉之人即非其人之人也藝業技能如詞騎射律曆醫卜之屬失者各減三等總承上貢舉考試言律內凡言應減者罪止上亦減之後倣此蓋貢舉之法所以求有用之才若明知其才不堪用不應貢舉而妄行貢舉是為濫舉及知其才堪時用相應貢舉而不行頁舉而不行貢舉是為蔽賢其失同也故一人杖八十每二人右一等罪止杖一百所舉不堪之人知情而聽其貢舉者與同罪亦杖一百不知者不坐蓋貢舉非人欺蔽在國家其法不得不嚴若主司考試藝業技能可取者或置下等不可取者置高等故行私意不以實者得減貢舉非其人罪二等如一人不實杖六十每二人加一等罪止杖八十蓋考試不實去取係一人其法應得減科然此二項皆出於有心者也若非其人而失於貢舉堪時用者失於不貢舉考試藝能而我不以實又皆出於無心者故其罪各減三等失於貢舉減八十三等一人笞五十罪止杖七十失於考試者於二等上再減三等一人笞三罪止笞五十權事之輕重以定罪之差等其寬嚴得十如此 \\n 條例 \\n 一應試舉監生儒及官吏人等但有懷挾文字銀兩并越舍與人換寫文字者俱遵照 \\n 世宗皇帝聖旨拏送法司問罪仍枷號一箇月滿日發民其旗軍夫匠人等受財代替夾帶傳遞及縱容不舉察捉拏者旗軍調邊衛食糧差操夫匠發口為民官縱容者罰俸一年受財以枉法論若冐頂正軍入場看守屬軍衛者發邊衛屬有司者發附近俱充軍其武場有犯懷挾等弊俱照此例擬斷 \\n 一監生生員撒潑嗜酒挾制師長不守監規學規者問發充吏挾妓賭博出入官府起滅詞訟事過錢包攬物料等項者問發為民 \\n 舉用有過官吏 \\n 凡官吏曾經斷罪罷職役不敘者衙門不許朦朧保舉違者舉官及匿過之人各杖一百罷職役不敘 \\n 纂註朦朧謂隱其罷職役緣由而朦眛舉用也匿過謂不自陳前過朦朧承受保舉也此言舉用官吏必加重而名器不濫若官吏犯罪曾經官司斷決罷其職役於怯法不得敘用者諸衛門不許朦朧保舉有過之人亦不許妄冐承受職役蓋曾經論斷則罪過巳彰曰罷職役不敘則名籍巳除何可復行舉用故諸衙門官朦朧保舉及有罪官吏匿過冐受其罪同也故曰各杖一百罷職役不敘 \\n 備考 \\n 一保舉將帥異才其人雖經罷職閑住不係貪淫等項者所司保勘明白亦得舉用 \\n 條例 \\n 一文職官員舉貢官恩援例蓋生并省祭知印承差人等曾經考察論劾罷黜及為事革年老事故例不入選者若買求官吏增減年歲改洗文卷隱匿公私過名或詐作丁憂起復以圖選用事發問罪吏部門首枷號一箇月巳除授者發邊衛未除授者發附近各充軍終身其起送官吏不分軍衛有司但知情受賄者亦發附近充軍若原不知情止是失於覺察照常發落 \\n 擅離職役 \\n 凡官吏無故擅離職役者笞四十若避難因而在逃者杖一百罷職役不敘所避事重者各從重論○其在官應直不直應宿不宿各笞二十若主守倉庫務場獄囚雜物之類應直不直應宿不宿者各笞四十 \\n 纂註官兼文武言無故二字重看避難謂在職役避難處之事而逃非避罪也在官與主守人如巡風官吏攅攔旗軍火夫庫斗之類此直宿人是暫時之職役若首領官吏則常時之職役罪有輕重如此言凡各衙門見任見官吏其有不因公務差遣事故輙自離去職役原其無避難之情故止笞四十以為曠廢者之戒若遇事之難如解錢糧捕盜賊之類恐有干係避難不為因而在逃者是棄職守之常不但曠廢而巳故杖一百官吏罷職役不敘軍官降充總旗所避事重者從重論以為退避者之戒所避事重謂如文官應合隨軍供給糧餉避難在逃以致臨敵缺乏軍官巳承調遣避難在逃以致不依期策失悞軍機之類所避事重於杖一百者當從臨敵缺乏不依期策應重罪論也此官吏皆各有一定職役者其在官主守直宿人止暫時相輪者難與官吏同故在官人等日應上直而不上直夜應守宿而不守宿各笞二十若主守倉庫務場獄囚雜物之類應直不直應宿不宿者各笞四十蓋在官直宿所係事小而主守倉庫等項所係事大故加二等科斷 \\n 條例 \\n 一監生不分在監在歷私逃回籍三箇月之上發回原學肄業半年以上問革為民 \\n 一監生不分在監在歷及各衙門辦事官吏承差不許倩人代替違者俱問罪照行止有虧事例問革為民其代替者別有職役一體問革 \\n 官員赴任過限 \\n 凡巳除官員在京者以除授日為始在外者以領照會日為始各依巳定程限赴任若無故過限者一旦笞一十每十日加一等罪止杖八十並附過還職○若代官巳到舊官各照巳定限期交割戶口錢糧刑等項及應有卷籍冊完備無故十日之外王離任所者依赴任過限論二等○其中途阻被盜患病喪事不能前進者聽於所在官司給憑以備照勘若有規避詐冐不實者從重論當該官司符同保勘者罪同 \\n 纂註照會謂相照而知會者出給於吏部吏科填註到任日期所謂紅限水也程惟布政司領照會其餘衙門俱關劄付此獨言照會舉重者以例其餘也故即下文阻風被盜等項之故第二節兼內外官謂原任改除及承委權署者言巳定限期謂代官赴任之限期中途節總承甘兩節說規避解見前將無作有曰詐將人作巳曰冐規避詐冐因規避而詐冐阻風等故也此條言內外各衙門巳經除授官員係在京者以除授命下之日為始在外者以領吏部所給照會之日為始各依照會內原定路程限期到任若在京者巳領照會別無事故而故違限期不赴任者一日笞一十每十日加一等罪止杖八十內外官附寫過名收贖還職此專自新官言之蓋無故不赴任是為曠職曠職之罪大故計日定科耳若新任交代官巳到任所舊任官即當各照代官到任限期將經手戶口錢糧刑名等項及應有行過卷宗籍冊交付過割與代官俱巳完備限十日之內離任如無別項事故十日之外遷延不離任所者依赴任過限論減二等過限二十一日笞一十每十日加一等罪止杖六十亦附過還職此專自舊居言之蓋無故不離任似為貪戀貪戀之罪小故得減等科之耳以上二者皆罪其無故而為之也若新舊官巳行起程而於中途或有阻被盜患病喪事等項以致新官不能赴任舊官不能離任事出不測情巳是為有故各聽於中途所在官司告給事故文憑以備日後如有違限將原給文憑送官仍行原告官司勘相同得免違限之罪若新舊官或有所規求迴避不行前進本無事故而詐冐阻風等項照勘不實罔上行私莫此為甚故本官從所規避之罪重於杖八十六十者科斷中途當該官司原行符同保勘者隨所規避輕重罪犯並與同坐夫無故者坐罪而有故者免科情得伸於法之中有故者免科而詐冐者加重法復行於情之外矣按外官以領照會之日為始謂自受領在巳之日算起過違期限方可坐罪近來多自出給照會之日算起輙問違限遂有照會未領而限期巳過者既失律旨亦非人情 \\n 備考 \\n 一官司受財扶同保勘者以枉法從重論本官依有事以財請求論 \\n 按名例文武官犯公罪該笞者不必附過此笞杖云並附當依本條 \\n 條例 \\n 一凡官員赴任兩司方回行僕苑馬寺卿少卿及鹽運司府州縣正官除原定硃限外有違至一月以上問罪三月以上送部別用半年以上罷職兩京凡領劄慼官員及在外佐貳首領雜職等官違限一月以上問罪半年以上降級別用八箇月以上罷職雖有中途患帖並不准理其進 \\n 表朝 \\n 覲給由公差等項復任官員違限者各照前例擬斷 \\n 一陞除出外文職巳經領 \\n 勑領憑若無故遷延過半月之上不辭 \\n 朝出城者參提問罪若巳辭出城復入城潛住者改降別用 \\n 無故不朝參公坐 \\n 凡大小官員無故在內不朝參在外不公座署事官吏給假限滿無故不還職役者一日笞一十每三日加一等各罪止杖八十並附過還職 \\n 纂註故如喪病差委之類重無故二字在內不言公座重朝參也各字承上不朝參不公座署事不還職役三項言並字通官吏言止附過而還職而不言還役蓋官吏之罪既同則吏得還役可知或謂吏當依名例職官犯私罪條笞五十罷見役別敘杖罪以上罷役不敘給假違限係私罪故律不言還役殊不知既曰私罪則職官亦當降等敘用何獨得還職耶凡律中犯私罪不係干礙雖私亦也此言朝參公座自有常規有事給假原有定限凡各衙門大小官員本無喪疾等故在內者不行朝參在外者不行公座署事及官吏有故給假在外而假巳滿無故不還職役三者其事雖殊而怠緩之失一也故一日不朝參公座及限滿一日不還職役者即笞一十每三日加一等各罪止杖八十官吏並附過還職役以其心無私故得輕貸之耳曰無故者坐罪則有故者不在此限 \\n 按官員赴任過限一日笞一十每十日加一等而給假過限乃云三日加一等違限一也何輕重如此蓋赴任違限雖為怠緩而事體尚有主守未至失　若給假過限則事體未免停閣故計日定罪自不容一律也 \\n 備考 \\n 一凡在內官員有犯不公座署事者照在外科斷 \\n 擅勾屬官 \\n 凡上司催會公事立案定限或遣牌或差人行移所衙門督併如有遲錯依律論罪若擅勾官拘喚吏典聽事及差占推官司獄各州縣首領官因而妨廢公務者笞四十若屬官承順逢迎及差撥吏典赴上司聽事者罪亦如之其有必合追對刑名查勘錢糧監督作重事方許勾問事畢隨即發落無故稽留三日笞二十每三日加一等罪止笞五十 \\n 纂註上司如州縣稱府府稱布政司之類催促會計也立案定限三句一直說督併督責而追併也遲錯二字平看依律論罪謂依稽程失錯律坐罪聽事兼官吏言妨廢公務又通承屬官吏典及推官以下言承順逢迎謂近合上意聽其勾喚差占也句問官或以必公事遲錯律應罰贖紀者若一應私罪則當奏請不得勾不知名例自屬官犯罪者言之此但勾取問其事情非勾拘問罪也當分別看此條雖著屬官之罪而意實專重上司言官吏各有當辦之役凡上司遇有公事應合催促會計正止許明立文定立限期或遺信牌或差有差有役之人行移所屬下司衙門督併完報如下司衙門將所督公事稽遲不辦錯誤施行者官吏各依稽程失錯律論罪不許擅自勾拘若上司遣牌差人而輙擅勾取屬官拘喚吏典各前來聽事及將推官司獄各州縣首領官差委占留使用致所勾喚差占之各官吏妨廢本等公事者上司有統下之權若許其勾喚差占則下司恐無辦事之日故坐以笞若屬官及推官司獄首領官畏懼上司自行承順逢迎聽其拘喚差占及自差撥吏典赴上司衙門聽事者罪亦如之官吏笞四十蓋下司有承上之分聽其逢迎差撥則上司益無忌憚之心故亦坐以笞其各衙門或有刑名木結必合赴上司追究對證錢糧數目未清必合赴上司督併幹辦此公事之重大者必經由屬官面理非遺牌差人所能辦者方許勾取問理事畢隨發落回還不許稽留無故稽留三日者笞二十每三日加一等罪止笞五日重事方許勾問斯法不廢而事功集曰無故不稽留則官不擾而職業修律意之周悉如此 \\n 官吏給由 \\n 凡各衙門官吏給由到吏部限五日付勘完備以憑類選銓注若不即付勘完備者遲一日吏典笞一十每一日加一等罪止笞四十首領官減一等○若公私過名隱漏不報者以所隱之罪坐之若罰贖記過者亦各以所罰所記之罪坐之若報重罪為輕罪者坐以所剩罪當該官司符同隱漏者與同罪承報而差漏及上司失於查照者並以失錯漏報卷宗科斷○其漏附行止者一人至三人吏典笞一十每三人加一等罪笞四十○若有增減月日更易地方隱身蔽匿過名者杖一百罷職役不敘○有所規避及受贓者各從重論 \\n 纂註官吏考滿將職役內歷過事績緣由於衙門出給公文申達上司轉申吏部謂之給由付勘謂考功司移付各司查勘者即下文過名行止日月出身等項也首領官國初有主事即謂之首領以所隱之罪坐之者就原罪名言之如原笞坐笞原杖也以所罰所記之罪坐之者就原發落言之如笞杖係贖仍罰係記過仍記也罰贖過不在上公私過名之內此較更輕如有官事發而罰贖或遷官去任而記錄之類若謂罰贖即名例公罪該笞者收贖記過即杖以上紀錄通考則前所隱又何罪也承謂承行轉報之意失錯漏報卷宗見照刷文卷條並杖一百並字指增減月日以下四事規避指給由官吏受贓指經該及吏部官吏此條首節專言吏部官吏次節坐所剩罪以前專言給由官吏當該官司至末通指經該衙門及吏部言而增減月日以下二節則無兼給由之人也言各衙門官吏三六九年考滿給由送到吏部限考功司五日之內即移付各司查勘其腳色行止等項完以憑類選部銓注名缺若考功司不即付勘完備五日之外遲一日者吏部吏典笞一十每一日加一等罪止笞四十首領官減一等遲二日笞一十裶止笞三十蓋給由而付稽遲不色妨選銓故坐吏部官吏之罪至給由官吏凡職役內公私過名及罰贖記過或輕或重湏要從實開報以憑起送若隱漏公過名不行報者即以所隱笞杖等罪坐之若隱漏贖罰記過不行　報者亦即以所罰所記之罪坐之仍罰罰贖記過若將重罪減作輕罪報不以實者即坐以減報之剩罪蓋過名而隱漏不報何憑以為考核故坐給由官吏之罪其各衙門當該官吏承行起送給由不行從實開報與給由官吏相符同隱漏其過名等項者當該官吏與給由人同罪依所隱所罰所記所剩之罪坐之曰符同則並與為奸也故從重論若給由人巳行開報過名而當該官吏承行轉報上司迺差寫脫漏及給由人不曾開報而上司失於查照只依原來文移轉申吏部者當該官吏及上司並以失錯漏報卷宗科斷如失錯漏報一宗笞二十之類曰差漏失查照止不加詳審故從輕科其選部將平時在選及給由官吏行止善惡漏附銓籍致無查照者此吏典之責也一人至三人坐吏典笞一十每三人加一等罪止笞四十若給由人通同當該官吏及吏部　吏增減其歷過月日更易其籍貫及　任地方改換其出身腳色蔽其所犯過名朦朧起送及付勘類選銓注者給由人與當該及吏部官吏並杖一百罷職役不敘蓋漏附行止事類失錯增減等項心為欺罔故其罪不同如此然以上皆自無規避及未受財者言之若給由官吏有規避而隱漏漏附及增減等項希求進用經該衙門及吏部官吏受贓符同隱漏漏附項者各從重論如隱漏等項之罪輕而規避受財之罪重從規避受財之罪也至此則官吏懲而國法不廢考核精而黜陟有據矣 \\n 條例 \\n 一凡官員三年任滿給由以領文日為始若到部過限四箇月之上送問一年之上發回致仕其九年任滿者一年之上送問二年之上發回致仕雖有事故並准理者九年巳滿託故在任久住不行赴部及不申缺者參提究問就彼革職回籍冠帶閑住 \\n 一在外吏典除役內丁憂及人多缺少在官服役聽參外若一考滿後不行轉參兩考滿後不行給由展轉掜故在役管事或歇役三年之上就彼問發民中間雖有事亦不准理其故違收參起送官吏參問治罪若兩考役滿接喪丁憂服滿遷延三年之上不行起復者亦發為民其未及三年者果有事故賀跡各該衙門保結起送吏部查照定奪雖在三年之內起送過限到部者送問重歷 \\n 姦黨 \\n 凡姦邪進讒言左使殺人者斬○若犯罪律該處死其大臣小官巧言免暗邀人心者亦斬○若在朝官員交結朋黨紊亂朝政者皆斬妻子為奴財產入官○若刑部及大小各衙門官吏不執法律聽從上司主使出入人罪者亦如之若有不避權勢明具實跡親赴御前執法陳訴者罪坐姦臣言告之人與免本罪仍將犯人財產均給充賞有者陞二等無官者量與一官或賞銀二千兩 \\n 纂註左使殺人謂不由正理借引事以激怒人主使殺人其人以快巳私也暗邀陰示恩以交結人心也第二節二朝字要看交結朋黨二是一串言一互相固結以變亂政也為奴入官就本節言上司國初六部俱屬中書省與本衙門堂上官俱是出人人罪專指巳決放者若未決放又當減等若有不避權勢以下只承上文聽從主使節奸臣即上所謂有權勢者與免本罪即自首免罪之意或謂言告者得免其迎車駕擊登聞鼓之罪不知律中巳許其親赴御前陳訴又何止迎駕擊鼓而巳大抵律意只欲人言告故既免其罪而又給賞耳均字即皆字之義三朝字俱秋後處決此條首三節言姦黨之罪第四節雖非姦黨而事亦相類故亦同姦黨論言姦邪之人自有讐隙本欲殺之乃進獻讒譖之言不由正理而故左說使君上殺其人以快巳私者斬若有罪依律本該處死其大臣小官巧餚言詞諫免其罪以暗邀人心者斬左使殺人是使怨歸於君暗邀人心是使德歸於巳皆不忠之臣故均坐斬然斯二者雖為罔上行私而生殺猶在朝廷故得分首從若在朝大小官員相與交搆朋比為黨互為異議以紊亂朝廷政令罪無首從皆斬妻子為奴財產入官若刑部及大小各衙門官吏有不定執法律問擬刑名而聽從上司官主張使令故出故入人罪是與朋黨亂政者無異罪亦如之亦皆處斬妻子為奴財產入官蓋朋黨亂政則壞亂紀綱聽從主使則荒廢國法是又奸黨之大者故不得分首從而猶論及其妻子財產若刑部及各衙門官吏不避上司之權勢明具主使出人實跡親赴御前執法陳訴者權勢之奸臣坐以斬罪官吏與免聽從主使之本罪仍將奸臣財產給付充賞原有官者加陞二等原無官者酌量大小與其一官或不願為官者賞銀二千兩夫既免本罪而又懸重賞所以開來告之門以示重絕奸黨之意也 \\n 備考 \\n 一議擬罪名一時失察雖聽從主使而別無私曲者自依失入人罪論 \\n 交結近侍官員 \\n 凡諸衙門官吏若與內官及近侍人員互相交結漏泄事情夤緣作弊而符同奏啟者皆斬妻子流二千里安置 \\n 纂註內官指各監內臣有名爵者近侍人員謂內閣六科尚寶司錦衣衛等官及吏典校尉之屬夤緣倚托牽引之類互相交結四句一連看蓋近侍人員皆能先知朝廷既相交結必致漏泄而夤扶同之弊所由生矣此數句當重看此條言內外大小衙門官吏若與各監局內臣及與近侍衙門人員彼此交搆固結將朝廷事情漏泄于外致相倚托牽引夤緣作弊將所漏泄之事情符同奏啟欺罔君上者不分首從皆斬秋後處決妻子流二千里安置蓋植黨行私不忠莫大焉盡法以處之耳若止親故徃來無漏泄夤緣扶同等情者不用此律 \\n 條例 \\n 一弘治九年四月初二日節該欽奉 \\n 孝宗皇帝聖旨罷閑官吏在京潛住有擅出入禁門交結的各門官仔細盤詰拏送錦衣衛著實打一百發煙瘴地面永遠充軍欽此 \\n 上言大臣德政 \\n 凡諸衙門官吏及士庶人等若有上言宰執大臣美政才德者即是奸黨務要鞫問窮究來歷明白犯人處斬妻子為奴財產入官若宰執大臣知情與同罪不知者不坐 \\n 纂註上言上書稱頌也宰執大臣宰輔執政之大臣問究來歷是究其所以交識大臣及上言之緣由此凡內外大小衙門官吏及士庶人等若有上書稱頌宰執大臣之美政或才德者是欲依附交結即為奸邪朋黨之人務要考鞫訊問窮究其所言大臣德政因何而知因何而交識必使來歷明白然後將上言之人坐斬秋處決妻子給付功臣之家為奴財產入官若所稱頌之大臣知各衙門官吏人等上言之情者與上言之人同罪罪止杖一百流三丈妻子不奴財產不入官不知情者不坐罪大臣權重而望高或恐下人之自附故減等科之此條即上奸黨條之未盡者嚴阿附之門所以重絕明黨之禍意深遠矣 \\n  \\n   \\n  "}
{"章节": "大明律集解附例卷之三", "正文": "  \\n 大明律集解附例卷之三 \\n 　 \\n  \\n 吏律 \\n 公式 \\n 講讀律令 \\n 凡國家律令參酌事情輕重定立罪名頒行天下永為遵守百司官吏務要熟讀講明律意剖決事務每遇年終在內從察院在外從分巡御吏提刑按察司官按治去處考校若有不能講解不曉律意者初犯罰俸錢一月再犯笞四十附過三犯於本衛門遞降敘用○其百工技藝諸免人等有能熟讀講解通曉律意者若犯過失及因人連累致罪不問輕重並免一次其事干謀反逆叛者不用此律○若官吏人等挾詐公妄生異議擅為更改變亂成法者斬 \\n 纂註律即大明律令即大明令乃治獄者之規矩準繩也參酌謂參詳斟酌剖決謂剖分決斷俸錢俸有米有錢罰者　月所支之錢也遞降同知同知降通判之類然亦止照見設原額百工技藝即匠作醫卜之屬事干謀反逆叛承因人連累說挾詐欺公謂懷挾其奸詐之心欺瞞其公正之道成法即律令內巳定之法也此條作三段看言國家律令二書參酌事情之輕重以立定罪名天下所當遵守百司官吏能熟讀其文講明其意則引斷不謬而刑罰中矣故年終從內外所司將所屬官吏考校如有不能講明通曉者初犯罰俸錢一月再犯笞決附過三犯遞降敘用以為不講讀者之戒其百工技藝諸色人等有能熟讀精曉者除事干反叛外若犯過誤失錯及因人連累于律得從原赦者不問輕重並免罪人次以為能講讀者之勸若吏人等有挾詐欺公倡為異議擅自更改以變亂成法者坐斬秋後處決以為不遵守法者之戒凡此皆欲人講明面引用不差遵守而奉行悖也 \\n 制書有違 \\n 凡奉制書有所施行而違者杖一百違皇太子令旨者同罪違親王令旨者杖九十失錯旨意者各減三等○其稽緩制書及皇太子令旨者一日笞五十每一日加一等罪止杖一百稽緩親王令旨者各減一等 \\n 纂註 \\n 天子之言曰制而書則載其言者如詔勑劄諭之類違不遵其言也失錯謂失解其意行之誤也稽緩謂稽留遲緩不即奉行也此條所犯凡三項曰違曰失錯曰遲緩然 \\n 太子儲君故其 \\n 令旨同凡有所施行而所司違背不奉行者皆杖一百失於詳看將旨意事理錯誤施行者皆杖七十稽緩不即奉行者皆一日笞五十罪止杖一百親王令　與 \\n 太子不同違者杖九十失錯者杖六十稽緩者一日笞四十罪止杖九十故曰各減一等按失錯一也在詐偽制書傳寫失錯杖一百此言失錯旨意減減三等杖七十者蓋傳寫失錯是錯寫制書之詞而誤傳之所誤者眾故其罪重失錯旨意是錯解制書意而誤用之其解曉者自無誤也故其罪輕按瑣言曰凡問制書有違湏是制命之詞出自宸衷者　若出自臣下裁定奏准通行者不得調　制書觀棄毀制書條可見令問刑者　違例之人皆問違制誤矣其說當從　 \\n 棄毀制書印信 \\n 凡棄毀制書及起馬御寶聖旨起船符驗若各衙門印信及夜巡銅牌者斬若棄毀官文書者杖一百有所規避者從論事干軍機錢糧者絞當該官吏知而不舉與犯同人同罪不知者不坐誤毀者各減三等其因水火盜賊毀失有顯跡者不坐○凡遺失制書聖旨符驗印信巡牌者杖九十徒二年半若官文書杖七十事干軍機錢糧者杖九十徒二年半俱停俸責尋三十日得見者免罪○若主守官物遺失簿書以致錢糧數目錯亂者杖八十限內得見亦免罪○其各衙門吏典考滿代者明立案驗將元管文案交付接管之人違者杖八十首領官吏不候交割符同給由者罪亦如之 \\n 纂註制書初頒有御寶者皆是起馬御寶聖旨凡兵部起馬腳力必關領內府御寶聖旨然後給發也符驗織成符篆以為證驗起站船使臣所執與印信牌皆所以信者軍機錢糧謂軍情機務及所供軍需糧餉也主守官物即倉場庫務官吏攅斗之屬此條作三段看見制書起馬御寶聖旨起船符驗各衙門印信夜巡銅牌皆出自朝廷關係甚大若有棄失及毀壞者是無忌憚故斬若官文書等件不同棄毀而情無規避事無大干係者止杖一百若有所規避重於棄毀之罪者從重論事干軍機錢糧者絞前項棄毀等件當該官吏知而不舉者與同罪至死者減一等不知者不知者不坐此皆惡其故意而揆事定擬不同如此若前項制書等件及官文書止是誤毀者出于無心減棄毀三等遺失者亦出無心與誤毀者同罪其因水火盜賊毀失有顯跡出於不虞故不坐罪若主守官物之人將所掌簿書遺失以致錢糧數目無所稽考錯亂不明者比事干軍機有間故止杖八十然曰遺失有可尋與制書等件俱主俸責尋限內得獲者免罪此皆因其誤失而　為制同如此若各衙門吏典考滿有近更替代者必湏明立案驗將原管文卷交付接管之人正以杜奸弊也若不立案交割者舊吏杖八十首領官及承行使不待考滿吏交而符同給由起送者亦杖八十故曰罪亦如之然獨坐首領而不及正官者蓋領者吏典之頭目給由皆由此而起故也此又恐其朦朧給由致生弊端而嚴為之防如此 \\n 備考 \\n 一棄毀糧通關者依棄毀官文書論棄毀文武官牙牌校尉力士銅牌依毀夜巡銅牌論 \\n 上書奏事犯諱 \\n 凡上書若奏事誤犯御名及 \\n 廟諱者杖八十餘文書誤犯者笞若為名字觸犯者杖一百其所犯御名及 \\n 廟諱聲音相似字樣各別及有二字止犯一字者皆不坐罪○若上書及奏事錯誤當言原免而言不免當言千石而言十石之類有害於事杖六十申六部錯誤有害於事者笞四十其餘衙門文書錯誤者笞二十若所申雖有錯誤而文案可行不害於事者勿論 \\n 纂註餘文書即下申六部及餘衙門之文書言六部而不及五軍都督府都察院者省文耳有犯即同科斷此條見御名廟諱皆臣下所當諱避或有誤犯均屬有罪但中間有輕重不同耳上書陳言奏啟事務則真達御前其誤犯者不敬莫大焉故杖八十其餘文書誤犯與直達御前者不同止是欠謹失檢點故笞四十若公然取作名字觸犯者是終身為人呼喚又不特一時書奏文移之間而巳杖一百所以重責其無也或上奏文書及為名字所犯御名廟諱聲音相似字樣各別者不坐不諱嫌名也二字止犯一字者不坐二名不偏諱也若上書奏事錯誤如遇赦當言原免而言不免糧米當言千石而言十石又如罷職言還職未完言巳完之事有害於事者杖六十申六部文書錯誤害事者笞四十六部以下其餘衙門錯誤害事者笞二十蓋六部視諸衙門事體所關尤重故不同如此非徒以　小為差而巳若所申雖有錯誤而文案可行不害於事者勿論然止曰所申則上奏事錯誤無害於事亦以罪科蓋事關朝廷又非六部可比故也 \\n 備考 \\n 一上書奏事錯誤可行而不害於事者問不應笞罪 \\n 事應奏不奏 \\n 凡軍官犯罪應請旨而不請旨及應論功上議而不上議當該官吏處絞○若文職有犯應奏請而不奏請者杖一百有所規從重論○若軍務錢糧選法制度刑名死罪災異及事應奏而不奏者杖八十應申上而不申上者笞四十○若巳奏巳申不待回報而輙施行者並同不奏不申之罪○其合奏公事湏要依律定擬具寫奏本其奏事及當該官吏僉書姓名明白奏聞若有規避增減緊關情節朦朧奏准施行巳後因事發露雖經年遠鞫問明白斬○若於親臨上司官處稟議公事必先隨事詳陳可否定擬稟說若准擬者上司置立印署文薄附寫略節緣由令首領官吏書名畫字以憑稽考若將不合行事務妄作稟准及窺伺公務冗併乘時朦朧稟說施行者依詐傳各衙門官員言語律科罪有規避者從重論 \\n 纂註上議謂奏上請議軍務如調發兵馬繕治甲兵之類錢糧如出納徵收之類選法則吏兵二部選官第制度則制禮作樂之類水旱為災妖恠為異合奏公事乃一應公事合當奏聞者如軍務等項皆是依律定擬不專指刑名如守禦官缺轉奏選用災傷口糧核實奏報之類親臨上司如縣於州州於府府於市政司之類此條前四節禁專擅後二節防欺罔蓋軍官犯罪例應奏聞請旨論功定議若不請旨不上議而輙拿問發落則棄其先世之功矣其罪重故當該官吏處絞此絞係雜犯令例准徒五年文職在京及在外五品以上犯罪亦例應奏聞請旨若不奏請輙便拿問者止是有違常例而巳其罪輕故當當該官吏杖一百若有所規避如懷挾故勘及有所出入人罪之類其罪本重於杖一百者自當從所規避之重罪輪若軍旅機務倉庫錢糧文武選法制度工作刑名獄訟鞫問獄囚災傷變異一切應奏之事而不奏者俱杖八十其前及一切事應申達上司而不申者笞四十若將文武官犯罪及軍機等事巳奏巳申不待回報而輙自施行者或絞或杖或笞亦同不奏不申擬斷凡此皆以防專擅之漸其各衙門一應合奏公事所司湏要照依法律定擬的確具寫奏本其奏事官及當該官吏各僉書姓名開具實情明白奏聞區處若增減緊關情節朦朧奏准施行是誣上行私其罪巳極後因事發露雖經年遠鞫問明白追論坐斬此斬罪秋後處決若下司官吏於親臨上司官處稟議公事必先隨事詳可否定議然後稟說若准擬施行者上司置立印署文簿附寫稟擬略節緣由仍令下司首領官吏書名畫字以憑稽考若不合行事務妄作稟准及窺伺上司公務繁冗併迫之時乘機朦朧稟說以致上司不及致詳誤准施行者各依上司衙門品級以詐傳本衙門官員言語律科罪若有所規避而妄作稟准及乘冗稟說罪重者從重論凡此皆以杜欺罔之弊 \\n 備考若朦朧奏准事未施行而先發者依奏事詐不以實論 \\n 條例 \\n 一凡 \\n 王府發放一應事務所司隨即奏 \\n 聞必待 \\n 欽准方許奉行若不奏 \\n 聞及巳奏不待回報擅自承行者一體治以重罪其在京各 \\n 王出府之日法司即查前例通行長史司知會遵守 \\n 出使不復命 \\n 凡奉制勑出使不復命干預他事者杖一百各衙門出使不復命干預他事者常事杖七十軍情重事杖一百若越理犯分侵人職掌行事者笞五十○若回還後三日不繳納聖旨者杖六十每二日加一等罪止杖一百不繳納符驗者笞四十每三日加一等罪止杖八十○若有所規避者各從重論 \\n 纂註制勑大事用制次用勑皆聖旨也各衛門出使或題准給有劄付或領精徾批者皆是他事與使事絕不相干即大明令所指接受詞狀審理獄囚之類侵人職掌行事與使事本是一項但各有職掌而侵奪行之如趲運而侵頂徵收之類常事重事即所干預之事非各衙門出使之事觀文勢自見規避如使事未終及聖旨符驗有所毀失之類此謂人臣既奉使而有出湏終事而告成若奉命出使事完不即復命而干預他人事者是謂棄命杖一百若奉命衙門公文出使事完不復命而干預他事雖亦棄命但與奉制勑不同故杖七十此特自常事言之耳若係干軍情重事而不復命者又非常事比杖一百以上奉使若止是越理犯分侵人職掌行者笞五十曰侵人職掌則與干預他事有異不曰不復命則未該復命可知故輕也若事完回還三日不繳納聖旨計日決杖罪止一百三日不繳納符驗計日決笞罪止杖八十蓋聖旨與符驗有間故罪之輕重不同如此若前項奉制勑及各衙門出使而不復命不繳納聖旨符驗有所規避者各從其規避之重罪科斷輕則仍從本條按舊云使未報命雖幹自巳職務亦他事 \\n 漏泄軍情大事 \\n 凡聞知朝廷及總兵將軍調兵討襲外蕃及收捕反逆賊徒機密大事而輙漏泄於敵人者斬若邊將報到軍情重事而漏泄者杖一百徒三年仍先傳說者為首傳至者為從減一等○若私開官司文書印封看視者杖六十事干軍情重事者以漏泄論○若近侍官員漏泄機密重事於人者斬常事杖一百罷職不敘 \\n 纂註總兵將軍如征虜征蠻鎮朔將軍之類敵即蕃及反逆之人報到軍情重事而漏泄者亦是漏泄於敵人下傳至二字可見或謂漏泄以驚動人心恐非近侍官員解見交結條此謂朝廷及總兵官討襲外蕃收捕反逆其事機秘密關係甚大若聞知而漏泄於敵人者是背國黨仇且使彼得有備我必無成故斬若邊將報到軍情重事於朝廷而有漏泄於敵人者彼雖知備猶未知我之調度何如也且比機密大事有間故杖一百徒三年以上二者仍以先傳說者為首坐以前罪傳至者為從各減一等然必湏傳至敵人乃坐若官司行移文書不係軍情而私自拆印封看視者杖六十事于軍情者則非尋常文之比亦以漏泄軍情論杖一百徒三年凡此皆重軍機之意若朝廷凡有機密重事關係緊要不特討襲收捕等項如近侍官員漏泄於人則必至于誤國僨事故斬其餘常事漏泄者杖一百罷職不敘凡此皆重朝政之意 \\n 備考 \\n 一漏泄機密大事及軍情重事未至敵人傳至者與其間展轉傳遞之人俱問不應杖罪 \\n 條例 \\n 一在京在外軍民人等與 \\n 朝貢夷人私通徃來投託管顧置害人因而透漏事情者俱問發邊衛充軍軍職有犯調邊衛帶俸差操通事并伴送人等係軍職者從軍職之例係文職者草職為民 \\n 官文書稽程 \\n 凡官文書稽程者一日吏典笞一十三日加一等罪止笞四十首領官各減一等○若各衙門門遇有所屬申稟公事隨即詳議可否明白定奪回報若當該官吏不與果決倉糊行移互相推調以致躭悞公事者杖八十其所屬將可行事件不行區處作疑申稟者罪亦如之其所行公事巳果決行移或有未絕或不完者自依官文書稽程論罪 \\n 纂註稽程稽遲程限也詳見各例公事失錯條各減一等各字指大小中三項事凡官府文書行移完結各有程限如小事五日中事十日大事二十日過此不了為稽程承行吏典計日笞決罪止笞四十首領官各減一等正官佐貳不坐者承行之責任吏也若官府公事可否湏有定議各該衙門或遇屬申稟公事湏要隨即詳議可否果決定奪面報若當該官吏不與果決含糊行移但相推調以致躭誤是上無定處而推於下矣杖八十或事屬可行而下司不行果決區處設作疑申稟上司以致躭誤是下人無定論而推於上矣當該官吏亦杖八十其所公事上司與果決面報或自果決巳經施行而其文卷如有照提之類而未絕及有催辦之類而不完者自依官文書稽程論不在躭誤公事之限又大明令稱事干外郡官司追會或踏勘田土者不拘此限按事不完絕亦屬躭誤而論以稽程罪不同者何蓋不不絕是事巳果決施行特文卷未完絕耳躭誤公事則事不果決而徒彼此推調其為避事可知此罪之所以有笞杖之別也 \\n 照刷文卷 \\n 凡照刷有司有印信衙門文卷遲一宗二宗吏典笞一十三宗至五宗笞二十每五宗加一等罪止笞四十府州縣首領官及倉庫務場局所河泊等官各減一等○失錯及漏報一宗吏典笞二十二宗三宗笞三十每宗加一等罪止笞五十府州縣首領官及倉庫務場局所河泊等官各減一等其府州縣正官巡檢一宗至于宗罰錢一十日每五宗加等罰止一月○若錢糧埋沒刑名達枉等事有規避者各從重論 \\n 纂註照刷清理整飭之意有司即府州縣等衙門事可完而不完曰遲漏使印信不僉姓名之類曰失錯卷宗本多而不送照刷曰漏報錢糧不見下落曰埋沒刑名不依正律曰違枉罰俸通承遲錯漏報各從重各字指上各項官吏而言此言印信衙門文卷皆錢糧刑名一應公事所關至為緊要如遇刷其間或有可完不完而遲者其情為輕吏典罪止笞四十失誤差錯及遺漏不報者其情稍重吏典罪止笞五十蓋承行在於該吏故首坐之也府州縣首領官及倉庫務場局所河泊等官又非吏典之比故並減罪一等遲者罪止笞三十錯漏者罪止笞四十正官及巡檢又非首領官之比故計宗罰俸錢宗數雖多罰止一月此皆自其無所規避者而言若刷出係干錢糧埋沒而無所下落名違枉而不依正律等事有所避罪重者故從侵欺出入重罪斷不用遲錯之律按遲罪原屬稽程正官本應不坐亦罰俸錢者照刷之年亦當催檢點與常時不同也巡檢卑職亦與府州縣正官同罰者以原設方印均有印信衙門也倉庫等官亦與首領罪者蓋倉庫等衙門原無首領皆無攝即坐其身也曰倉庫等官則陰陽醫學該之矣 \\n 曆勘卷宗 \\n 凡磨勘出各衙門未完卷曾經監察御史提刑按察司照刷駁問遲錯經隔一季之後錢糧不行追徵足備者提調官吏以未足之數十分為率一分笞五十每一分加一等罪止杖一百刑名造作等事可完而不完應改正而不改正者笞四十每一月加一等罪止杖八十受財者計贓以枉法從重論○若有隱漏不報磨勘者一宗笞四十每一宗加一等罪止杖八十事干錢糧一宗杖八十每一宗加一等罪止杖一百有所規避者從重論○若官吏聞知事發旋補文案以避遲錯者錢糧計所增數以虛出通關論刑名等事以增減官文書論同僚若本管上司知而不舉及符同作弊者同罪不知情及不同署文案者不坐 \\n 纂註磨勘謂磨研較勘一季大約以三月為期不拘於春夏秋冬之季也提調掌印官刑名謂輕重罪名造作如額辦顏料織造段疋之類此條分三段承上照刷之後各衙門照磨所磨勘出未完卷宗曾經監察御吏按察司官照刷過有駁問稽遲失錯係干錢糧造作刑名等項者提調官吏湏及時徵完改正若經隔一季之後或原欠錢糧不曾追徵備者以未足之數十分為率一分笞五十每一分加一等罪止杖一百刑名造作等事未完者可完而不完差錯者應改正而不改正過一季者笞四十一季後每過一月即加一等罪止杖八十若因受人財物而不追不完不改正者計贓以枉法從重論此嚴怠事黷貨之戒若將前項巳照刷文卷隱不報磨勘如刑名之類一宗笞四十每一宗加一等罪止杖八十事干錢糧者一宗杖八十每一宗加一等罪止杖一百若有所規避而報磨勘其罪重於漏報者從所規避之重戽斷此嚴瞞官作弊之戒官吏聞知隱漏不報磨勘事發畏懼追究而旋補文如未完捏作巳成未改正捏作巳改正以避遲錯之罪者若係錢糧則計所增加之數以虛出通關論係刑名造作等事則以增減官文書論若僚及本管上司知其旋補情由而不行查舉及符同旋補作弊者亦以虛出通關增減文書之罪坐之故曰同罪至死者減一等如雖同署文案而不知旋補之情及不同署文案者不坐此又欲人互相覺察之意本條可與前條並看照刷者將行過文案照刷之以發其弊之所在磨勘者將刷過文卷磨勘之以觀其事之所改 \\n 按前節遲錯則言受財而後節隱漏則言規避者蓋遲錯之罪巳經駁問官吏不行徵完改正恐有受囑而代人延捱之情故以受財言隱漏者埋沒違枉之弊曾經刷出官吏不送照磨必有委曲以求脫巳罪之意故以規避言所以不同也 \\n 同僚代判署文案 \\n 凡應行官文書而同僚官代判署者杖八十若因遺失文案而代者加一等若有增減出入罪重者從重論 \\n 纂註應行官文書謂凡各衙門應合行移之官文書如咨申會牒劄之類判謂判日署謂書名文案即所存之案以備查照也此言各衙門合行文書湏各官親自判日書各有故不與者關之正以別嫌而防奸也若同僚代為判署者雖無奸弊亦屬詐冐故杖八十若遺失文案而代為判署以補卷宗者既巳遺失又復得杖九十此皆自其無私弊者言　署之文書及代補遺失之文　情或有增減罪名或有出入是有私弊者各從所增減所出入之罪從重論此代判署多因其人不在而代之故不言應判者之罪亦不必謂應判者是正官同僚是左貳雖正官代佐貳亦得此罪 \\n 增減官文書 \\n 凡增減官文書者杖六十若有所規避杖罪以上各本罪二等罪止杖一百流三千里未施行者各減一等規避死罪者依常律其當該官吏自有所避增減文案者罪同若增減以避遲錯者笞四十○若行移文書誤將軍馬錢糧刑名事緊關字樣傳寫失錯而洗補改正者吏典笞三十首領官失於對同減一等干礙調撥軍馬及供給邊方軍需錢糧數目者首領官吏典皆杖八十若有規故改補者以增減官文書論施行者各減一等因而我失悞軍機者無問故失並斬若無規避及常行字樣偶然誤寫者皆勿論 \\n 纂註增減謂增設減去其情節字樣也加二等於本罪加之未施行減一等於加罪二等上減之緊關字樣如錢糧軍馬數目之類對下常行字看偶然誤寫句與皆勿論皆字俱承上無規避及常行字二項說此條前一段以增減言內有規避者後一段以洗改言內有故誤者蓋官府取言全慼文書既經裁定豈容增減但有人將節字樣增減者縱無規避即杖六十若有規避而增減者則欺公玩法其情重故杖以上至徒流各於所規避本罪上加二等罪止杖一百流三千里未施行者於各加罪二等上減一等規避死罪者依原犯死罪常律蓋罪至於死不可復加也不及笞以下者既曰杖六十兼之矣此皆指凡人而言其該官吏自大所避而增減其原定文案者與凡人增減文書避罪則均改杖以上亦加二等未施行亦於加罪上減一等死罪亦依常律故曰罪同若只增減以避遲錯之裶者其情輕故止笞四十若行移文書誤將軍馬錢糧刑名重要緊關字樣傳寫失錯不行另寫洗補改正者雖出無心事屬苟吏典笞三十首領官失於對同減一等笞二十此只有其無大于　者言若洗改而有干礙調撥軍馬及供給邊方軍務所需物件錢糧數目者則所關甚重不問首領官吏皆杖八十此自其誤犯無規避者言若有所規避而故行洗改者是故犯也即以增減官文書之罪罪之其未施行者亦於加罪上各減一等坐之此又皆自其未至大誤事者言若因改補而所司涉疑難以准信即調撥供給以致失誤軍機者敗軍辱國罪莫大焉不問故失錯斬若非軍馬錢糧刑名及調撥軍馬等事文書而無有規避難係軍馬等事文書其間止是常行字樣不係緊偶然而不曾改痡者皆勿論此又於明罰勑法之中而遇以恕求情之意如此 \\n 封堂印信 \\n 凡內外各衙門印信長官收掌同僚佐貳官用紙於印面上封記俱各盡字若同僚佐貳官差故許首領官封印違者杖一百 \\n 纂註差故謂公差事故也此言各衙門印信乃官司公器長官收掌而同僚佐貳官公同封記佐貳官或有差故許首領官封記彼此互相關防正以枉私用之弊也若長官不令佐貳官封記佐貳官不在令首領官封記及首領左貳不行封記者均謂違背並杖一百或曰佐貳不行封記致長官私用枉法如之何曰長官依枉法從重科斷佐貳止依本律杖一百 \\n 漏使印信 \\n 凡各衙門行移出外文書漏使印信者當該丈典對同首領官并承發各杖六十○全不用印者各杖八十○干礙調撥軍馬供給邊方軍需錢糧者各杖一百因而失誤軍機者斬 \\n 纂註此條三各字皆指吏與首領官言蓋文書以印信為憑而用印在該對同在首領官承發吏若行移出外文書其間或漏使或不全不用則無以示信而且誤事矣故漏使則各杖六十全不用則各杖八十此但以常行文書言之耳若干礙軍機文書則所關者重不問漏使及全不用前項官吏各杖一百若致所司因其漏使及全不用有所疑慮而兵馬不即調撥錢糧不即供給失悞軍機者漏使及全不用之人並斬此斬與前增減官文書條失悞　軍機斬罪皆以當該吏為首首領官并承發止杖一百流三千里 \\n 按漏使印信與漏用鈔印曰使曰用不用者何也蓋使者令也令行文書之謂用者以貨言謂鈔流通易用也又盜用印及空紙用印見刑律詐偽條借用印信見禮律上書陳言條 \\n 備考 \\n 一倒用印信者照漏用律杖六十 \\n 凡印鈔不行仔細致有漏印及倒用印者一張笞一十每三張加一等罪止杖八十若寶鈔庫不行用心點閘朦朧交收在內罪亦如之 \\n 纂註點閘點檢查看之意寶鈔提舉司造鈔以通國用若所司不行仔細致有漏印反倒印則阻礙難用故抄造官吏匠作計張論罪止杖八十若寶鈔庫監守人員不行用心點閘致將漏印倒印之鈔朦朧交收在內者亦一張笞一十每三張加一等罪杖八十故曰罪亦如之 \\n 按官文書漏印不分輕重即杖六十而鈔印漏用計張定罪者蓋文書漏印則事無大小皆誤故罪一施之若鈔則惟漏印者不可使餘固無礙也故計張數為罪之輕重 \\n 擅用調兵印信 \\n 凡總兵將軍及各處都指揮使司印信除調度軍馬辦集軍務行移公文用使外若擅出批帖假公營私照送物貨者首領官吏各杖一百罷職役不敘正官奏聞區處 \\n 纂註正官即將軍都司掌印官首領即總兵之參謀贊畫都司之經歷都事之類是也金營司泛言所包者廣照送物貨則指其一事言之此見將軍總握兵權都司信守一方其印信乃用之調度軍馬辦集務行移公文故謂之調兵印信所係最重若用之以擅出批帖假托公務營辦私事及為憑照以防送物貨以調兵之器而為營私之計即為擅用首領官吏各杖一百罷職役不敘罪其贊佐之無補也正官奏聞區處以其應議之人也然曰區處則罪與不罪皆 \\n 信牌 \\n 凡府州縣置立信牌量地遠近定程限隨事銷繳違者一日笞一十每一日加一等罪止笞四十○若府縣官逼有催辦事務不行依律發遺信牌輙不所屬守併者杖一百謂如府官不許入州衙州官　入縣衙縣官不許下鄉村其點視橋梁圩岸驛傳遞舖踏勘災傷檢屍捕賊抄劄之類一在此限 \\n 纂註凡府州縣自上行下以牌為信故曰信牌令白牌紙牌皆是違謂違限指承差官吏自有稽程律守併謂坐守催併也蓋府州縣置立信牌凡遇催徵錢糧勺攝人犯衝量地方遠近定立程限承差人湏隨事銷繳若違過限期而不銷繳者是謂令故計日科罪罪止笞四十若府州縣官遇有事務不行依律條發遺信牌催辦輙親自下各所屬坐守催併是為擾民故杖一百若點視橋梁等項及踏勘災傷檢屍捕賊抄劄之類事湏親徃者在所不禁故曰不在此限 \\n  \\n   \\n  "}
{"章节": "大明律集解附例卷之四", "正文": "  \\n 大明律集解附例卷之四 \\n 　 \\n  \\n 戶律 \\n 戶役 \\n 脫漏戶口 \\n 凡一戶全不附籍有賦役家杖一百無賦役者杖八十附籍當差○若將他人隱蔽在戶不報及相冐合戶附籍有賦役者亦杖一百無賦役者亦杖八十若將另居親屬隱蔽在戶不報及相冐戶附籍各減二等所隱之人並與同罪改正立戶別籍當差其同宗伯叔弟及婿自來不曾分居者不在此限○其見在官役使辦事者雖脫戶止依漏口法○若隱漏自巳成丁人口不附籍及增減年狀妄作老幼廢疾以免差役者一口庄三口家長杖六十每三口加一等罪止杖一百不成丁三口至五口笞四每五口加一等罪止杖七十人入籍當差○若隱蔽他人丁口不附籍者罪亦如之所隱之人與同罪發還本戶附籍掌差○若里長失於取勘致大脫戶者一戶至五戶笞五十每五戶加一等罪止杖一百漏口者一口至十口笞三十每十口加一等罪止笞五十本縣提調正官首領官吏脫戶者十戶笞四十每十戶加一等罪止杖八十漏者十口笞二十每三十口加一等罪止笞四十知情者並與犯人同罪受財者計贓以枉法從重論若官吏曾經三次立案取勘巳責里長文狀叮嚀諭者事發罪坐里長 \\n 纂註一家曰戶人丁曰口籍謂冊籍附籍謂附寫人丁于冊也賦者田差脫糧役者當差有賦役謂有田糧當差者也無賦役謂無田糧止當本身雜泛差役者也另居親屬無外姻言以下不分曾分居無言婿例之可見各減二等各字指有賦役無賦役言人年四歲附籍十六以上曰成丁始有差役十五以下曰不成丁與老疾俱免差役此增減年狀之弊所由起也年謂年歲狀貌此條作三叚看首言脫戶有二項一有賦役無賦役其罪亦分二等故將自口一戶全不附籍并將他全戶蔽在戶不另行報冊及與他人相冐合戶籍均為脫戶但有賦役者則所避多家長皆杖一百無賦役者則所避少家長皆杖八十若將另居親屬隱蔽在戶不報及相冐合戶附籍者其隱冐之情雖一而分終不同故各減二等有賦役者本戶家長杖八十無賦役者杖六十所隱之人如係他人亦照卜全科如係親屬亦照上減科故曰並與同罪其法亦坐家長所脫之戶在本家則令附籍在他人及另居親屬則令改正立戶有賦役者各依賦掌差無賦役者各當雜泛差役其同宗伯叔弟姪及女婿不曾分居則與另居親屬有間許其別戶附籍不在斷罪改正之限其見在官役使幹辦公務等人有犯脫戶者則身既有名在官與全然脫戶者不同故止依漏口法科斷次言漏口亦有二項一巳成丁一未成丁其罪亦分二等故將本戶成丁人口隱漏不符戶籍及將所報年狀妄行增減未老作老非幼稱幼無疾作廢疾以免差役者其情重故家長計口科杖罪止杖一百若將未成丁人口隱漏不報者則未有差役其情輕故家長計口論笞罪止杖七十俱令報籍驗丁當差若將他人丁口隱蔽而不符報籍者罪亦如之所隱之人與同罪皆照上項巳未成丁口論罪發入本戶附籍各當本等差役不言另居親屬又而言亦減二等科之末節總承上二叚言里長官吏之罪其法亦分三項有失勘有知情有受財失勘者在里長與人戶雜處近而易知官吏與人戶懸隔多而難察故脫戶之罪里長罪止一百吏罪止杖八十漏口之罪里長止笞五十官吏罪止笞四十如知其漏脫之情而故縱之者則里長官吏並與上項脫戶口之人同罪若受財而故縱者則計贓以枉法從重論輕則仍從本條如官吏取勘明白及曾經三次立案行下里長取有不致脫漏文狀又經叮嚀省諭而不行用心檢勘或故縱或受財以致脫漏者則非官吏之罪矣獨坐里長即以失勘知情受之罪坐之 \\n 人戶以籍為定 \\n 凡軍民驛竈醫卜工樂諸色人戶並以籍為定若詐冐脫山避重就輕者杖八十其官司妄准脫免及變亂版籍者罪同○若詐稱各衛軍人不當軍民差役者杖一百發邊遠充軍 \\n 纂註詐冐如詐軍作民冐民脫匠之類變亂如改軍為民改民為匠之類不當軍民差役謂詐為軍人以避民差又不當軍也此言軍民驛竈醫卜工槳等諸色人戶並以原報版籍為定以應當差若將用戶計詐冐別籍脫免本色以避本戶之重差就別戶之輕差者杖八十其官司不行取勘而准脫免及與民紛更里甲而變亂版籍者罪同亦杖八十軍民人等各改正從原籍掌差若前項諸色人等欺暪官司全然不當軍民差役者杖一百發邊遠充軍瑣言稱充軍之意全在詐稱國初軍強民弱詐冐軍人便有倚強之意故遂坐充軍之罪不然脫戶止杖一百何處充軍哉 \\n 條例 \\n 一軍戶孫畏懼軍役另開戶籍或於別府州縣入贅寄籍等項及至原衛發冊清勾買囑原籍官吏里書人等捏作丁盡戶絕回申者俱問罪正犯發煙瘴地面書人等發附近衛俱充軍官吏參究治罪 \\n 一各處衛所并議衛司官軍舍餘人等及竈戶置買民田一體坐泒糧差若不納糧當差致累里長包賠者俱問罪其田入官 \\n 私刱庵院及私度僧道 \\n 凡寺觀庵院除見在處所外不許私自刱建增置違者杖一百還俗道發邊充軍尼僧女冠入官為奴○若僧道不給度牒私自簪剃者杖八十若由家長家長當罪寺觀住持及受業師私度者與同罪並還俗 \\n 纂註此見寺觀庵院皆為淫祠不得私刱僧道冠尼僧皆為異端法所必禁不得私度所以禁邪術而崇正道也故其寺觀庵院除以前刱建有名額見在數所之外其僧道等人如有私自刱增置者杖一百各還俗入籍收報僧道發邊遠充軍尼僧女冠入官為如若僧道不曾請給禮部度牒私自簪冠剃髮者杖八十若事由家長家長當罪僧道但令還俗其寺觀住持及親承經教師主私度者亦同杖八十並還俗當差此但言僧道其尼僧女冠同人既充軍為奴則地基材皆當入官矣 \\n 條例 \\n 一凡僧道擅徒弟不給度牒及民間子弟戶內不及三丁或在十六以上而出家者俱枷號一箇月並坐罪所由僧道官及住持知而不舉者各罷職還俗 \\n 一僧道犯罪雖未給度牒悉照僧道科斷該還俗者查發各原籍當差若仍于原寺觀庵院或他寺觀庵院潛住者並枷號一箇月照舊還俗僧道官及住持知而不舉者各治以罪 \\n 一凡漢人出家習學番教不拘民曾否關給度牒俱問發原籍各該軍衛有司當差若漢人冐詐番人者發邊衛充軍 \\n 立嫡子違法 \\n 凡立嫡子違法者杖八十其嫡妻年五十以上無子者得立庶長子不立長者罪亦同○若養同宗之人為子所養父母無子而捨去者杖一百發付所養父母收管若有親生子及本生父母無子欲還者聽○其乞養異姓義子以亂宗族者杖六十若以與異姓人為嗣者罪同其子歸宗○其遺棄小兒年三歲以下雖異姓仍聽收養即從其姓○若立嗣雖係同宗而尊卑失序者罪亦如之其子亦歸宗改立應繼之人○若庶民之家存養奴婢者杖一百即放從良 \\n 纂註嫡子正妻所生之子長子眾妾所生之子也此條六節立子以嫡無嫡立長國家定法若有舍嫡長子而立嫡次或庶子及嫡妻無子舍庶長子而立庶眾子者是謂違法故並杖八十改立應立之子此明嫡庶之分若養同宗之人為子則所養父母即其父母矣其所養父母無子而輙舍去是謂背恩故杖一百發付所養父母收管承嗣此謂本生有子者言耳若所養父母生有親子及本生父母無子願還者聽及字須重看此著恩養之權若乞養異姓義改姓為嗣是亂巳之宗族矣以子為異姓人之嗣是亂人之宗族矣故並杖六十其子各還歸本宗然惟改亂族者坐罪則不改姓而養為養子律所不禁矣此嚴族類之辯若遺棄三歲以下小兒則幼小無知可哀憐故雖異姓仍聽收養即從其姓但不得立以為嗣止曰三歲以下小兒養四歲庂上者當以收留迷失論矣此慈孤幼之意若立嗣者雖係同宗之人必明倫序之大明令之言備矣如有尊卑失序者則與立異姓以亂宗族者無異故其罪亦如之杖六十其子歸宗改立應繼之人此正昭穆之倫庶民下賤本當服勤致力不得存養奴婢惟功臣家有之庶人而存留畜養是僭分矣故杖一百其存養男女即放從良此別貴賤之等是皆正倫理厚風俗而窒亂源律所以為垂世立教之書也 \\n 條例 \\n 一凡無子立嗣除律令外若繼子不得於所後之親聽其告官別立其或擇立賢能及所親愛者若於昭穆倫序不失不許族指以次序告爭并官司受理若義男女婿為所後之親喜悅者聽其相為依倚不許繼子并本生父母用計逼逐仍依 \\n 大月令分給財產若無子之人家貧聽其賣產自贍 \\n 收留迷失子女 \\n 凡留人家迷失子女不送官司而賣為奴婢者杖一百徒三年為妻妾子孫者杖九十徒二年半若得迷失奴婢而賣者各減良人罪一等被賣之人不坐給親完聚○若收留在逃子女而賣為奴婢者杖九十徒二年半為妻妾子孫者杖八徒二年若得在逃奴婢而賣者各減良人罪一等其被賣逃之人又各減一等若在逃之罪重者自從重論○其自收留為奴婢妻妾子孫者罪亦如之隱藏在家者並杖八十○若罪者及牙保知情減犯人罪一等追價入官不知者俱不坐追價還主○若冐認良人為奴婢者杖一百徒三年為妻妾子孫者杖九十徒二年半冐認他人奴婢者杖一百 \\n 纂註不送官司句通下二節收留在迯隱藏在家而言在迯者不言給親恐逃罪有該斬絞離等項待臨時區處也在逃之人又各減一等句止承本節謂又減收留在逃而賣者之罪非減而又減之謂也冐認或當官或收留人處或他處皆是此言留他迷失及在逃子女若奴婢皆當送官召人職認如有不送官司賣與他人及自為奴婢妻妾子孫均屬有罪但迷失出於無知子女本係良人而賣與人為奴婢是賤辱之也故杖一百徒三年為妻妾子孫猶為良也故杖九十徒二年半奴婢原賤類賣為奴婢仍為賤也故杖九十徒二年半為妻妾子孫亦為良也故杖八十徒二年被賣之人不坐給親完聚憫其情也若收留在逃子女奴婢而賣者則與賣迷失者有間故各減賣迷失罪一等其子女奴婢亦與迷失而被賣者不同故各坐罪但賣者減者減一等如賣子女為奴婢杖九十徒二年半則被賣者杖八十徒二年為妻妾子孫八十徒二年則被賣者杖七十徒一年半賣奴婢為奴婢者杖八十徒二年則被賣者杖七十徒一年半為妻妾子孫者杖七十徒一年半則被賣者杖六十徒一年若在逃罪重者又從重科斷輕則仍依本條若自收留為奴婢妻妾子孫則與賣與人者無異故其人如係迷失則以賣迷失各罪坐之如係在逃則以賣在逃各罪坐之故曰罪亦如之不言被收為奴婢妻妾子孫之罪者會上文而言迷失亦不坐而在逃亦減科也若買者及牙保知迷失在逃之情而故行承買說合減前二項賣者罪一等其價併追人彼此俱之贓也不知者不仕追價還主若冐認也人弓女為女婢為妻妾子孫則朦朧妄冐與收留迷失而妻妾子孫者則朦朧妄冐與收畜迷失而賣者何異故即以其罪坐之冐認他人奴婢者不問為奴婢妻妾子孫並杖一百此不分迷失在逃者之情重故也 \\n 備考 \\n 迷失在迯子女奴婢若度民之家買為奴婢者雖不知情仍依存養奴婢律論罪 \\n 賦役不均 \\n 凡有司科徵稅糧及雜泛差役各驗籍內戶口田糧定立等第科差若放富差貧那移作弊者許被貧民赴拘該上司自下而上陳告該官吏各杖一百若上司不為受理者杖八十受財者計贓以枉法從重論 \\n 纂註賦役二字重役字科泒徵取也差役二字總承稅糧雜泛而言蓋編定差役有二樣有取於田丁者照稅糧當差即有賦役之謂有取於人丁者照本身當雜泛差役即無賦役之謂此云科稅糧及雜泛如云泒取田糧之差及雜泛之差也觀下文曰科差曰放富差貧皆言差可見疏議以稅糧差役配則與首條賦役之說不合矣放富差貧二句串自受財兼當該官吏上司而言此見戶口稅糧皆差役之所自出凡有司科泒徵取稅及雜泛二項差役必須驗其內戶口稅糧之寡定立上中下等以為差役之輕重若放富差貧那移等則作弊則輕不得其平矣許被害貧民赴拘管經該上司自下而上陳告當該官吏各杖一百改正均其平上司不為受理者杖八十若有司受財而富上叵受財而不理各計贓重於杖八十杖一百者以枉法重重論瑣言謂此條附於戶役之下專以差役言驗戶口者役之出於力者也驗稅糧者役之出於賦者也役出於賦者為多故總謂之賦役足破諸之誤矣 \\n 條例 \\n 一布按二分巡分守官直隸巡按御史嚴督府州縣掌印正官審編均從公查照歲額差使於該年均徭人戶丁糧有力之家止編本等差役不許分外增餘銀兩貧難下戶并逃亡之數聽其空閑不許徵銀及額外濫設聽差等項差科違者聽撫按等官紏察問罪奏 \\n 請改調若各官容情不舉反治以罪 \\n 一各布政司并值隸府州縣掌印官如遇各部泒到物從公斟酌所屬大小豐歉坐泒豪猾規利之徒買囑吏書妄稟編泒下屬承攬害良民者俱問發附近衛所充軍各該掌印官聽從者參究治罪 \\n 丁夫差遣不平 \\n 凡應差丁夫雜匠而差遺不均平者一人笞二十每五人加一等罪止杖六十○若丁夫雜匠承差而稽留不著役及在役日滿而所司不放回者一日笞一十每三日加一等罪止笞五十 \\n 纂註丁夫謂計丁田起撥之夫役在官差使者雜匠謂百工技藝之人在官工作者或云丁夫如水馬驛站之類恐非此見應該差遺之丁夫匠須當均其勞佚若主掌夫匠之人有所差遣而使勞者常勞佚者常佚是謂不平一人笞二十每五人加一等罪止杖六十若丁夫雜匠承領差遣而稽遲不即著役則為抗違其役限巳滿而不放回則為留難各一日笞一十每三日加一等罪止笞五十此與上賦役不均無異但彼泒徵於民者不均之大此是見役於官者不平之害小故罪有輕重之別 \\n 隱蔽差役 \\n 凡豪民令子孫弟姪跟隨官員隱蔽役者家長杖一百官員容隱者與同罪受財者計贓以枉法從論跟隨之人免罪充軍○其功臣容隱者初犯免罪附過再犯住支俸給一半三犯全不支給四犯依律論罪 \\n 纂註官員不專指本管及見任曰官員者見其有勢力也家長即豪民容隱謂容留其人而隱蔽差役也依律論罪謂亦照容隱及受財枉法之罪也必四犯然後論罪者以其為應議之人也此見官員勢力足以庇民若豪強之人令其子孫弟姪投托跟隨以隨以隱蔽戶內之差役者非惟靠損貧民抑且有玩法度家長杖一百官員容隱者與同罪亦杖一百若受財而容隱者則計贓以枉法從重論原跟隨之人免其杖罪發附近衛分充軍若功容隱者初犯免罪附過再犯住支合得俸給一半三犯全不支給四犯依前律條如容隱亦杖一百如受財亦計贓從重故曰依律論罪其三犯以前功臣雖附過住俸家長亦杖一百跟隨之人亦充軍 \\n 禁革主保里長 \\n 凡各處人民每一百戶內議設里長一名甲首一十名輪年應役催辦錢糧勺攝公事若有妄稱主保小里長保長主首等項名色生事擾民者杖一百遷徙○其合設耆老須於本鄉年高有德眾所推服人內選充不許罷閑吏卒及有過之人充應違者杖六十當該官吏笞四十 \\n 纂註保者鄉舍之稱主保主管一保之事者小里長里長之次保長一保之長主首又主管甲首者此名色歷代所稱不一如元稱主首者可見六十曰老七十曰老凡各處府州人民每一百戶內議定一里分管十甲各設里長一名甲首十名輪定年分應當一里之役催辦錢糧勺攝公事此外若有巧立名色妄稱主保小里長保長主首等項名色於所部橫生事端擾害良民者杖一百遷徙令比流減半准徒二年其一里之中合設老一人須本鄉年高有德眾所推服人內選充若罷閑吏卒及曾決罰之人應充犯人杖六十當該官吏濫者笞四十 \\n 按妄稱主保等項名色不著官司之罪者既曰妄稱則非官司所設立亦非官司所得知也以罷閑吏卒及有過之人應充耆老者官吏雖笞四十若受財而容其濫充則當以枉法從重論矣 \\n 逃避差役 \\n 凡民戶逃往鄰境州縣躲避差役者杖一百發還原籍當差其親管里長提調官吏故縱及鄰境人戶隱蔽在巳者各與同罪若里長知而不逐遣及原管官司于移文起取若移文起取而所在官司占恡不發者各杖六十其在洪武七年十月以前流移他郡曾經附籍當差者勿限外逃者論如律○若丁夫雜匠在役及工樂雜戶逃者一日笞一十每五日加一等罪止笞五十提調官吏故縱者各與同罪受財者計贓以枉法從重論不覺逃者五人笞二十每五人加一等罪止笞四十不及五名者免罪 \\n 纂註民戶猶言人戶不言民人而言民戶恐有合家共逃者雜戶謂驛竈醫卜等戶或謂犯罪散配諸司如功臣家之奴非也蓋奴婢不立戶籍功臣奴逃與提調官何預而罪之丁夫雜匠獨言在役者謂其輪該在官聽使之日也蓋此等人更替應役與工樂雜戶常川在官聽役者不同此見州縣人戶分土定籍各有本籍差役若有逃住鄰境州縣躲避者是謂奸民杖一百發還原籍掌差其親管里長提調官吏不行拘管而縱其逃避及所在鄰境人戶將所逃之人隱蔽在巳不行首告者是奸也各與逃避之人同罪亦杖一百若鄰境里長知其人戶隱蔽而不行逐遣回還及原管官司知其逃避所在而不移文起取還籍或雖起取而所在官占恡不發是養奸也各杖六十其在洪武七年十月以前流移他郡曾經附籍當差者勿論限外逃者亦如前律科罪若丁夫雜匠輪該上役之日及工樂雜戶常川應役之人逃則與人戶全然逃避不同故止計日論笞罪止笞五十提調官吏故縱逃者與同罪亦笞五十受財故縱計贓重於笞五十者以枉法從重論不覺逃者與故縱有間故計人論笞罪止笞四十不及五名免罪此逃避罪不分首從及還歸本所者依名例律減罪二等 \\n 條例 \\n 一沿邊沿海地方軍民人等躲避差役逃入土夷洞寨海島潛住究問情實俱發邊遠衛分永遠充軍本管里長總小旗及兩鄰知而不首者各治罪有能擒拿送官者不問漢土軍民量加給賞 \\n 點差獄卒 \\n 凡各處獄卒於相應慣熟人內點差應役令人代替者笞四十 \\n 纂註官府設立獄卒所以防範獄囚必於相應慣熟人內點差應役者以所係者大故也若其人巳承點差應役而令他人代替者笞四十夫曰相應則雖慣熟而不相應者不在點差可知矣曰笞四十止罪其不親若有疎虞誤事自依不覺失囚條擬斷 \\n 私役部民夫匠 \\n 凡有司官私役使部民及監工官私役使夫匠出百里之外久占在家使喚者一名笞四十每五名加一等罪止杖八十每名計一日追給雇工錢六十文若有吉凶及在家借使雜役者勿論其所使人數不得過五十名每名不得使過三日違者以私役論 \\n 纂註此見有司官之於部民監工官之於夫匠其勢相臨易於驅使故特此律既計名以科其罪復追值以給其人也然曰百里之外則役於近者無禁曰久占在家則役於暫時者無罪可知矣若有吉凶如剋婚喪葬之類及在家借使雜役者勿論雖得役使而其人數不得五十名每名亦不得過三日違者以私役論如五十人內如有一人役過三日雖三日內而役至五十人以上其科罪追值亦如私役之法 \\n 按私役弓兵舖並追僱入官與此追給不同者部民夫匠本非在官常役之人若弓兵舖則在官役使者故一則追給其人一則追收入官也 \\n 別籍異財 \\n 凡祖父每父每在而子孫別立戶籍分異財產者杖一百須祖父每父每親告乃坐若居父每喪而兄弟別立戶籍分異財產者杖八十須親以上尊長親告乃坐 \\n 纂註別籍財二項開說或分籍而財未分或異財而籍未別皆是故唐律云別籍異財不相須此律文明白前云須祖父母父母親告乃坐者恐其或奉親命非他人所與後云須期親以上尊長親告乃坐者恐其或奉遺命非外人所知此文制律之微意也 \\n 卑幼私擅用財 \\n 凡同居卑幼不由尊長私擅用本家財物者二十貫笞二十每二十貫加一罪止杖一百若同居尊長應分家財不均平者罪亦如之 \\n 纂註舊註謂弟輩曰卑子輩曰幼父輩尊財矣財雖為公共之物但卑得用之不得而自擅也尊長得掌之不得而自私也若卑幼不稟命而私用是謂專擅尊長當分散而均平是為利巳故各以貫數科罪並罪止杖一百其應分財物照數均分卑幼用過財物花費不追按卑幼弔他人盜巳家財物加擅用罪二等此私用與盜何異止以私擅科斷且不曰盜而曰擅者蓋家乃應得之物但不稟命於尊長而擅用之與故引外人潛盜不同故所用雖多亦止杖一百正以篤親親之恩也如此 \\n 收孤養老 \\n 凡鰥寡孤獨及篤疾之人貧窮無親屬依倚不能自存所在官司應收養而不收養者杖六十若應給衣糧而官吏剋減者以監守自盜論 \\n 纂註篤廢疾解見名例律應收養字重看此條予惠因之意凡鰥寡孤獨及篤疾廢疾之人其有困阨貧又無內外親屬依倚不能自存者所州縣有司官相應於養濟院收養而存恤之若應收養而不收養者是謂不仁故杖六十若巳收養而官吏將其應給衣糧剋減者則盜何異故併贓守自盜不分首從論 \\n  \\n   \\n  "}
{"章节": "大明律集解附例卷之五", "正文": "  \\n 大明律集解附例卷之五 \\n 　 \\n  \\n 戶律 \\n 田宅 \\n 欺隱田糧 \\n 凡欺隱田糧脫漏版籍一畝至五畝笞四十每五畝加一等罪止杖一百其田入官所隱稅糧依數徵納○若將田土移坵換叚那移等則以高作下減瞞糧額及詭寄田糧影射差役并受寄者罪亦如之其田改正收科當差○里長知而不舉與犯人同罪○其還鄉復業人民丁力少而舊田多者聽從儘力耕種報官入籍計田納糧當差若多餘占田而荒蕪者三畝至十畝笞三十每十畝加一等罪止杖八十其田入官若丁力多而舊田少者告官於附近荒田內驗力撥付耕種 \\n 纂註欺隱脫漏二句一串說謂欺隱本戶田糧而脫漏不報籍也依數徵納謂照所隱之數年數者方圓成坵叚則坵中所分區叚移換指冊籍上說非田可移換也移坵以下四句相承看蓋田有高下等則而糧額重輕因之必移換坵叚而後能那移等則以高作下也如此則糧額為所減瞞得以避重就輕矣詭寄二句謂以田糧詐寄於應免人戶以影射自巳差役也罪亦如之如上之計畝加等罪止科斷里長一節總承言其田人官前指所隱之田後指多占之田非盡奪之此言有田刖有糧有糧則有差此 \\n 國家定賦役以給公上之制也凡隱瞞而不報籍是占田而納糧當差但所隱有多寡故計一畝至五畝笞四十每五畝加一等罪止杖一百其田入官罰其不入籍也若那移等則是雖納糧掌差而不額數詭寄影射是雖納糧而欲避差二者與欺隱事雖不同而其罔上背公之情則一故亦如欺隱田糧者科罪其田止於改正數科當差恕其原入版籍而非脫漏也至於復業人戶丁少田多則聽其儘力所種者報官入籍不責其盡報為撫其復業也若多占而荒蕪則地有遺利故亦計畝科罪而其田才而不添撥則人有遺力故許其告撥給附近荒田耕以此立法則復業者多而生養可遂矣 \\n 按脫漏戶口罪坐家長而欺隱田糧者不言家長何也蓋戶口乃一戶之戶口而主之者家長也故獨坐其罪若欺隱田糧則出一人之私而家長容有一知者故但罪坐所由耳 \\n 條例 \\n 一凡 \\n 宗室置買田產恃強不納差糧者有司查實將管莊人等問罪仍計筭應納差糧多寡扺扣祿米若有司阿縱不舉者聽撫按官參奏重治 \\n 檢踏災傷田糧 \\n 凡部內有水旱霜雹蝗蝻為害一應災傷田糧有司官吏應准告而不即受理申報檢踏及本管上司不與委官覆踏者各杖八十若初覆檢踏官吏不行親詣田所及雖詣田所不為用心從實檢踏止憑里長甲首朦朧供報中間以熟作荒以荒作熟增減數通同作弊瞞官害民者各杖一百罷職役不敘若致枉有所徵免數計贓重者坐贓論里長甲首各與同罪受財者並計贓以枉法從重論○其檢踏官吏及里長甲首失於關防致有不實計者計田十畝以下免罪十畝以上至二十畝笞二十每二十畝加一等罪止杖八十○若人竹將成熟田地移坵換叚冐告災傷者一畝至五畝笞四十每五畝加一等罪止杖一百合納稅糧依數追徵入官 \\n 纂註一應災傷謂水旱等災之外而別有災傷如大風非時雨之類申報檢踏二項看一邊申報一邊檢踏也增減分數指災之分數以熟作荒五句意相承熟作荒是增災之分數以瞞官荒作熟是減災之分數以害民也各杖一百各指初覆檢踏之官吏凡有災傷當免而徵曰枉徵無災傷當徵而免曰枉免計贓重者謂以徵免之糧數計贓重於杖一百也坐贓見刑律坐贓致罪條里長甲各與同罪謂增減分數枉有徵免各同官吏之罪並計贓則通官吏里長甲首而言致有不實即以熟作荒等項此言田彼災傷則無所出牧民官司豈容坐視民患故凡部內告災傷而提調官吏不即准理申報檢踏及巳申報而本管上司不與委官覆踏者各杖八十然檢踏災傷須從實勘報庶糧稅徵免無虛若初覆檢踏所委官吏不親詣被傷田所用心實檢踏止憑里甲朦朧供報其間有以熟田作荒田作熟因以增減其災傷的確分數通同作弊而瞞官害民者官吏各杖一百仍罷職役敘若因作弊而致枉有徵免稅糧之數則計贓重於一百者官吏並坐贓論罪其長甲首原有通且作弊之情者則各與官吏同罪若官吏里長甲首受財而瞞官害民枉有徵免者並計贓以枉法從重如贓重於杖一百以贓罪坐之夫瞞官害民官吏既罷職役則枉有免者尤為虧國損民而受財者其情又甚故罪有輕重而罷職役之本法則不容不盡矣其檢踏官吏里甲若止因失於覺察關防以致勘報災傷不實者除計田畝以下免罪十畝以上至二十畝笞二十每二十畝加一等罪止杖八十不言枉有徵免之罪者原其無心之失故貸之耳若人戶將巳成熟田地移坵換　詐冐告作災傷者則國稅何輸故計冐告之田一畝至五畝笞四十每五畝加一等罪止一百夫上枉有所免者其失在官故稅糧不復追徵此冐告災傷其罪在民故合納稅糧追徵入官 \\n 功臣田土 \\n 凡功臣之家除撥賜公田外但有田土從管莊人盡報官入籍糧掌差違者一畝至三畝杖六十每三畝一等罪止杖一百徒三年罪坐管莊之人其田入官所隱稅糧依數徵納若里長及有官吏踏勘不實及知而不舉者與同罪不知者不坐 \\n 纂註依數徵納解見欺隱田糧條下蓋功臣既賜公田巳有常祿若此別有自置田土即係私產法當與民田同科故從其管莊之人盡數報入冊內納糧當差若有違者計其不報之田一畝至三畝杖六十每三畝加一等罪止杖一百徒三年罪坐管莊之人不報之田入官所隱之稅糧依遞年之數徵納夫罪不及功臣固所以優之而其田入官即罰之矣若里長官吏易於阿附功臣故踏勘不以實而致有不報及知而不覺舉者並與管莊人同罪不知者不坐 \\n 盜賣田宅 \\n 凡盜賣換易及冐認若虛錢實契典買及侵占他人田宅者田一畝屋一間以下笞五十每田五畝屋三間加一等罪止杖八十徒二年係官者各加二等○若強占官民山場湖泊茶園蘆蕩及金銀銅錫鐵冶者杖一百流三千里○若將互爭及他人田產妄作巳業朦朧投獻官豪勢要之人與者受者各杖一百徒三年○田產及盜賣過田價并遞年所得花利各還官給主○若功臣初犯免罪附過再犯住支俸給一半三犯全不支給四犯與庶人同罪 \\n 纂註盜賣盜字貫換易言盜賣換易欺業主不知而賣易之冐認欺業主不在而冐認之也虛錢實契謂實立典買文契而價錢則虛如或卞於逼勒或被其誆詐非業主之得巳矣侵占侵越界限占為巳業也蓋他人田宅非巳所得有故凡犯以上盜賣等項者每田一畝屋一間笞五十每田五畝三間加一等罪止杖八十徒二年若田係官者則加二等此未其強則其情猶輕故尚得定等科罪耳若用強占據官民山場湖減茶園蘆蕩及金銀銅鐵冶等項而專取其利者則其強占之情重乎物故不分官民不計畝數而皆杖一百流三千里若將不明互爭之產業及以他人田產妄作巳業朦朧投獻官豪勢要之人則其籍劫害人莫此為甚故與者受者各杖一百徒三年以上盜賣換易等項之田產花利及盜賣所得之價係官者追還官係民者追給主莫非盡法之正也至若功臣之罪獨見於此與隱避差役條者恐其權劫易於占取容隱故二特立此為之防 \\n 備考 \\n 一強占官民田宅及侵占山場湖泊等項者宜比此律科斷 \\n 一盜賣田宅若買主牙保人知情問與同罪追價入官 \\n 條例 \\n 一軍民人等將爭競不明并賣過及民間起科僧道將寺觀各田地若子孫將公共祖墳山地朦朧投獻 \\n 王府及內外官豪劫要之家私捏文契典賣者投獻之人問發邊衛永遠充軍田地給還應得之人及各寺觀墳山地歸同宗親屬各管業其受投獻家長并管莊人參究治罪山東河南北直隸各處空閑地土 \\n 祖宗朝俱聽民儘力開種永不起科若有占奪投獻者悉照前例問發 \\n 一凡用強占種屯田五十畝以上不納子粒者問罪照數追納完日官調邊衛帶俸差操旗軍軍丁人等發邊衛充軍民發口外為民其屯田人等將屯田典賣與人至五十畝以上與典主賣主各不納子粒者俱照前問發若不滿數及上納子粒不缺或因無人承種而侵占者照常發落管屯等官不行用心清查者紏奏治罪 \\n 一西山一帶密邇 \\n 京師地方內外官豪劫要之家私自開礦賣煤鑿山賣石立廠燒灰者問罪枷號一箇月發邊衛充軍干礙內外官員參奏提問 \\n 一大同山西宣府延綏寧夏遼東蘇州紫荊密雲等邊分守守備禦并府州縣官員禁約該管官旗軍民人等不許擅自入將應禁林木砍代販賣違者問發南方煙瘴衛所充軍若前項官員有犯文官革職為民武官革職差操鎮守并副參等官有犯指實參奏其經過關隘河道守把官軍容情縱放者究問治罪 \\n 任所置買田宅 \\n 凡有司官吏不得於見任處所置買田宅違者笞五十解任田宅入官 \\n 纂註此條重在見任二字解任見名例文武犯私罪條蓋有司官吏必正巳而後可以御下若於見任處所置買田宅是侵奪民利矣故笞五十解任別敘田宅人官此專指見任官私置者而言若養田學田之類不在此限 \\n 典買田宅 \\n 凡典買田宅不稅契者笞五十仍追田宅價錢一半入官不過割者一畝至五畝笞四十每五畝加一等罪止杖一百其田入官○若巳典賣與人田宅朦朧重復典賣者以所得價錢計贓准竊論免刺追偠還主田宅從元典買主為業若重復典買之人及牙保知情者與犯人同罪追價入官不知者不坐○其所典田宅園林碾磨等物年限巳滿業主備價取贖若典主托故不肯放贖者笞四十限外遞年所得花利追徵給主依價取贖其年限雖滿業主無力取贖者不拘此律 \\n 纂註稅契以文契投稅有司而納課也過割以所典買田地過刮於巳之戶籍也宅無糧差故不言過割重復典賣說得活不專謂巳典復典巳賣復或巳典復賣巳賣復典凡欺原先典買之主不知者皆是意重朦朧二字計贓准竊盜論謂計復典賣之價數為贓准竊盜贓之貫數坐罪也後凡言准竊盜論者倣此此條言凡典買他人田宅法當稅契以納額課過割以當糧差若不稅契者則虧損官課故笞五十仍查契內價錢追其一半入官不過割者則遺稅病民故一畝至五畝笞四十每五畝加一等罪止杖一百仍將不過割之田入官掌隸若將自巳田宅典巳賣與人而又復朦朧典賣者則竊取之情同乎盜故計重復典賣所得價錢准竊盜論罪免刺追價還後典賣之主田宅聽從原先典買之主管業若後復典買之人及牙保知其巳典巳賣之情而故承受說　者與犯人一同坐罪仍追價入官惟不知者不坐至於所典人田宅園林碾磨等物其原定年限巳滿者若業主備價取贖而典主託故不放則有占利之心故笞四十限外花利追給業主無力照依原價取贖則非典主之罪聽其照舊管業故曰不拘此律令例限外無力取贖者田地仍種二年器物計花利勾一本息者俱交還原主此文宜民之時制也 \\n 備考 \\n 一田不過割而典賣主通同○及凡典限未滿而業主強贖者俱坐不應 \\n 條例 \\n 一告爭家財田產但係五年之上并雖未及五年驗有親族寫立分書巳定出賣文約是實者斷令照管業不許重分再贖告詞立案不行 \\n 盜耕種官民田 \\n 凡盜耕種他人田者一畝以下笞三十每五畝加一等罪止杖八十荒田減一等強者各加一等係官者各又加二等花利歸官主 \\n 纂註各加一等各字指熟田荒田言各又加二等各字通盜耕強耕或荒言不告田主而私自耕種曰盜不由田主而用強耕種曰強盜者一畝笞三十每五畝加一等罪杖八十荒田減一等一畝笞二十每五畝加一等罪止杖七十強者各加一等在熟田罪止杖九十在荒田罪止杖八十係官者各又加二等如盜耕者加盜耕民田罪二等熟田罪止杖一百荒田罪止杖九十如強耕者加強耕民田罪二等熟田罪止杖六十徒一年荒田罪止杖一百然猶並追所得花利屬官者歸官屬民者歸主故曰歸官主 \\n 按盜耕田地與上條侵占者跡相似而實不同蓋耕種者止取其利若侵若占則占為巳業矣故其罪有輕重之別 \\n 條例 \\n 一成化十年七月十一日節該欽奉 \\n 憲宗皇帝聖旨陝西榆林等處近邊地土各營堡草場界限明白敢有那移條款盜耕草場及越出邊墻界石種田者依律問擬追徵花利完日軍職降調甘肅衛分差操軍民係外處者發榆林衛充軍係本處者發甘肅衛充有毀壞邊墻私出境外者枷號三箇月發落欽此 \\n 荒蕪田地 \\n 凡里長部內巳入籍納糧當差田地無故荒蕪及課種桑麻之類而不種者俱以十分為率一分笞二十每一分加一等罪止杖八十縣官各減二等長官為首佐職為從人戶亦計荒蕪田地及不種桑麻之類以五分為率一分笞二十每一分加一等追徵合納稅糧還官應課種桑麻棗黃麻苧麻棉花藍靛紅花之類各隨鄉土所宜種植 \\n 纂註田之小損為荒大損為蕪故謂水旱災傷之故律意重無故及應課種等字佐職兼佐貳首領言里長就一里田地為率人戶就本戶田地為率若縣官之各減二等者謂里長有犯縣官即減二等科之非以一縣田地為率也此言縣官里長以勸農桑為職百姓以務農桑為本若里部內有人戶巳入籍納糧當差之田地無故而荒蕪不種及地土應合課種桑麻之類而不行植二者俱以里內十分為率有一分荒蕪不種里長笞二十每一分加一等至七分之上罪止杖八十在縣官則各減里長之罪二等以長官為首一分者減盡無科二分方笞一十加至杖六十罪止矣佐職為從又各減長官之罪一等二分者盡無科三分者方笞一十加至笞五十罪止矣其原荒蕪田地及不種桑麻之人戶則計其本戶俱以五分為率有一分笞二十每一分加一等不言罪止者至五分則止杖六十爾然人戶合納稅糧仍追還官不因其荒蕪而免之正所以懲惰農也 \\n 棄毀器物稼穡等 \\n 凡棄毀人器物及毀伐樹木稼穡者計贓准竊盜論免刺官物加二等若遺失及誤毀官物者各減三等並驗數追償私物者償而不坐罪○若毀人墳塋內碑碣石獸者杖八十毀人神主者杖九十若毀損人房至墻垣之類者計合用修造雇工錢坐贓論各令修立官屋加二等誤毀者但令修立不坐罪 \\n 纂註加二等與各減三等俱於棄毀私物罪上加減或謂各減三等於官物加二等上減之不知遺失誤毀私物者既不坐減棄毀私物之罪而遺失誤毀官物者仍獨減棄毀官物三等罪之殆非律意也並驗數追償總承棄毀官私物及遺八毀誤官私物而言樹木稼穡不言誤毀統於私物也碑碣石獸不言係官統於官物蓋毀出於有意遺失誤毀本於無心故凡棄毀人之器物及毀傷斫伐人之樹木稼穡者並計其所值之錢准竊盜贓之貫數論罪免刺若棄毀及毀伐者係官物則加棄私物罪二等如棄毀私物一貫以下杖六十加二等則杖八十是也然亦罪止一百流三千里若遺失誤毀官物者則各減棄毀私物罪三等如棄毀私物一貫以下杖六十減三等則笞三十是也以上棄毀器物與毀伐樹木稼穡及遺失誤毀官物並皆驗數追償還官給主若遺失誤毀私物者但追償而不坐罪夫遺失誤毀在官物則坐罪在私物止陪償所以別人公私之不同而權輕重之宜也右碑碣石獸神主皆祀先之器非他物之比故有人毀碑碣石獸者杖八十毀神主者杖九十俱不入計所值之贓若房屋墻垣之類則其工力之費為重故有人毀損者則計其合用修造工雇之錢以坐贓貫數論罪如一貫以下笞二十至五百貫之上罪止杖一百徒三年若毀損官屋者則加坐贓論二等如　貫以上笞四十至五百貫之上亦罪止杖一百流二千五百里以上毀損官民房屋墻垣及碑碣石獸神主等項各令修補起立惟誤毀者但皆令修立而不坐罪夫誤毀官物有罪而官屋不坐者以彼之追償易為力此修立難為工此制律之徾意也 \\n 擅食田園瓜果 \\n 凡於他人田園擅食瓜果之類坐贓論棄毀者罪亦如之其擅將去及食係官田園瓜果若官造酒食者加二等主守之人給與及知而不舉者與同罪若主守私自將去者並以監守自盜論 \\n 纂註擅字私與有別不掩人知而陽取曰擅不與人知而竊取曰私係他人瓜果不言私將去者以有盜田野穀麥菜果律也官瓜果酒食不言棄毀者以有棄毀官物律也主守以下俱指係官者言比謂凡於他人田園內瓜果之類擅自取食者計其食過所值之價坐贓論罪若雖不食而棄毀者其罪亦如擅食者科之其有於他人瓜果與夫官造酒食者各加坐贓之罪二等若主守之人給與人食及知其擅食而不舉者俱與食者同罪亦坐贓論加二等若主守者私自將去係官瓜困酒食者並計贓以監守自盜論罪主守者不言擅食在律所不禁矣 \\n 備考 \\n 一若擅將去係官瓜果酒食者以常人盜官物論 \\n 按律內其擅將去云者或謂專指官人瓜果者當坐之何律耶又或謂有擅將去他人瓜果者止科擅食之罪蓋不知議擬之際舍擅將去而弔擅食之文恐背律意甚矣 \\n 私借官車船 \\n 凡監臨主守將係官車船店舍碾磨之類私自借用或轉借與人及借之者各笞五十驗日追雇賃錢入官若計雇賃錢重者各坐贓論加一等 \\n 纂註車船名為雇店舍碾磨名為賃驗日追雇賃錢依名例云照依犯時雇工賃直驗日追之非謂每日追錢六十文也轉借與人者監守止坐罪雇賃錢則於所借之人追之雇賃錢重者亦不得過本物之價此言物當充用若監臨主守之人將係官車船店舍碾磨之類私自借用或轉借與人及借之者各笞五十驗借過之日追雇賃錢入官若計雇賃錢重於五十者各坐贓論加一等如計雇賃錢至四十貫依坐贓律杖六十是重於笞五十矣加一等即杖七十是也 \\n  \\n   \\n  "}
{"章节": "大明律集解附例卷之六", "正文": "  \\n 大明律集解附例卷之六 \\n 　 \\n  \\n 戶律 \\n 婚姻 \\n 男女婚姻 \\n 凡男女定婚之初若有殘疾幼度出過房乞養者務要兩家明白通知各從所願寫立婚者依禮聘嫁若許嫁女巳報婚書及有私約謂先巳知夫身殘疾老幼度養之類而輙悔者笞五十雖無婚書但會受聘財者亦是○若再許他人未成婚者杖七十巳成婚者杖八十後定娶者知情與同罪財禮入官不知者不坐追還財禮女歸前夫前夫不願者倍追財禮給還其女仍從後夫男家悔者罪亦如之不追財禮○其未成婚男女有犯姦盜者不用此律○若為婚而女家妄冐者杖八十謂如女有殘疾郤令姊妹妄冐相見後郤以殘疾女成婚之類追還財禮男家妄冐者加一等謂如與親男定婚郤與義男成婚又如男有殘疾卻令弟兄冐相見後郤以殘疾男成婚之類不追財未成婚者仍依原定巳成婚者離異○其應為婚者雖巳納辟財期約未至而男家強娶及約期巳至而女家故違期者並笞五十○若卑幼或仕宦或買賣在外其祖父母父及伯叔父母姑兄姊後為定婚而卑幼自娶妻巳成婚者仍舊為婚未成婚者從尊長所定違者杖八十 \\n 纂註殘疾以下男女言庶出眾子也過房嗣子也是本宗者乞養義子也是異姓者三者雖與殘疾老幼不同終嫡子親子有異故男女亦必有不欲者婚書有媒妁通報寫立者私約無媒而私下議約也聘財但係布帛之類凡名為定禮者即笞五十杖七十八十俱自主婚者言犯姦盜必分男女當兼說如出妻條一曰盜是也不此律謂不用輙悔及再許他人之律仍依原定謂歸原相見之人期約謂成婚之期此條當與嫁娶違律條參看言男女室家當使之各得其願凡定婚之初若男女遇有疾病傷殘或老或幼或係庶出或係過房或係乞養務要此將疾殘等情明白通知使雨家各從所願如果願與成婚則憑媒妁寫立婚書依嫁娶禮式聘嫁庶無後悔及妄冐違約期之弊也若許嫁之女巳報有婚書及私下巳有期約巳明知夫身有疾殘等項定婚之後而女家輙欲悔背不與男家者女家主婚日笞五十或雖無婚書但曾有布帛之類作為聘財即係巳定而輙悔者亦笞五十其女仍歸其夫此自雖悔而未許人者言之若巳受聘定之女輙悔而許他人為婚未成婚者女家主婚杖七十巳成婚者女家主婚杖八十後定婚之男家主婚人知其女先巳許人而故定者與女家同罪未成婚者杖七十巳成者杖八十定婚之財禮入官男家不知其許人之情而定之者不坐罪女家所受財禮追還男家其女不問巳未成婚俱歸前夫前夫不願取者於女家倍追財禮給還男家聽其別娶其女仍令從後夫若巳報婚書巳有私約巳受聘而男家悔者罪亦如之悔者主婚亦笞五十悔而再娶他人女未成婚主婚者亦杖七十仍娶前女後聘女家不追財禮聽其別嫁巳成婚者亦杖八十前女家亦不追禮聽從許嫁他人後許婚之女家知其夫巳聘他人女而再嫁女亦同男家未成婚者杖七十巳成婚者亦杖八十故曰罪亦如之財禮入官不知者不坐其或男女巳行聘定未成婚或男子有犯姦盜者女子聽其嫁不財禮女子有犯姦盜者男子聽其別娶追還禮不用再嫁再娶之律此自雖許他人而未有妄冐者言之若男女為婚而女家妄冐如本有殘疾女家郤將無殘疾之姊妹相見後郤以殘疾女成婚之類其主婚人杖八十財禮追還男家其因家妄冐如男本有殘疾男家郤將無殘疾之兄弟相見後郤以殘疾男成婚之類其主婚人加女家主婚者一私杖九十女家所受財禮不追未成婚者各減巳成婚五等仍以初相見之男女成婚巳成婚者婦女離異歸宗蓋女雖妄冐男尤可再娶男若妄冐其女遂至失身其加等宜也其明知殘疾等項及無妄冐等情而應合為婚者雖巳納聘財猶必及嫁娶若期約未至而男家先時強娶及期約巳至而女家後時違期失婚姻之時一也故並笞五十若至卑幼如子弟姪之類或出為仕宦或為買賣在外其祖父母父及伯叔父母姑兄姊皆應主婚之人於卑幼出外之後為與定婚而卑幼在外不知其自巳娶有妻室若自娶者巳成仍舊為婚尊長所定之女聽其別嫁十成婚者從尊長所定者婚娶自聘者從別嫁如違尊長所定而務從自巳所定者卑幼杖八十蓋婚姻人道之此法立則男女以正而萬化之原端矣 \\n 備考 \\n 一妄冐相見男女先巳聘許他人者不在仍依原定之限 \\n 典雇妻女 \\n 凡將妻妾受財典雇與人為妻妾者杖八十典雇女者杖六十婦女不坐○若將妻妾妄作姊妹嫁人者杖一百妻妾杖八十○知而典娶各與同罪並離異財禮入官不知者不坐追還財禮 \\n 纂註典雇二字有分別備價取贖曰典驗日取值曰雇妄作姊妹嫁人有兩意在本夫自知妻妾不可嫁人故妄作姊妹以避賣休之罪又誑人使知其非妻妾而可娶也知而典娶節總承二節典字包雇字言娶字指妄作姊妹節並離異謂妻妾歸宗女給親也不可專指典娶一邊說不知者不坐指典娶人此言凡將自巳之妻妾受人之財或典雇與他人為妻妾者本夫杖八十受人財將自巳女典雇與人為妻妾者本父杖六十娶人妄作姊妹之妻妾者同本夫杖一百並離異女給親妻妾歸其所典雇與娶之財禮俱入官若不知其為妻妾與女及妄作姊妹之情而典娶者不坐罪財禮追還典娶人妻妾與女仍離異曰不知者不坐則將妻女典雇與人亦必有假託別項者聖人制律禁而曲防如蓋正偷理端風化之深意 \\n 條例 \\n 一凡將妻妾作姊妹及將拐帶不明婦女或將親女并居喪姊妹嫁與人作妻妾使女名色騙財之後詞託故公然領去或瞰起程中途聚眾行兇搶人財者除真犯死罪外其餘屬軍衛者發邊衛充軍屬有司者發口外為民媒人知情罪同若人有犯罪坐夫男若不知情及無夫男者止坐本婦照常發落 \\n 妻妾失序 \\n 凡以妻為妾者杖一百妻在以妾為妻者杖九十並改正○若有妻更娶妻者亦杖九十離異其民年四十以上無子者方聽娶妾違者笞四十 \\n 纂註並改正兼妻妾言離異指後娶妻說違者笞四十有兩意謂年四十而有子雖無子而年未四十者均之許娶妾也律不言離異仍聽為妾此條大意重在尊嫡妻言蓋嫡妾貴賤本有定分凡以正妻為妾者本夫杖一百妻在室而以妾為正妻者杖九十並改正妻仍為妻妾仍為妾也蓋以妻為妾則易位矣以妾為妻正妻之分猶存故減一等科之若有妻而又娶一妻是匹嫡矣本夫亦杖九十未成婚者減五等後娶之妻離異歸宗其民年四十以上無子者方聽娶妾若四十以上而有子及雖無子而年未四十違律娶妾者笞四十蓋更娶妻者匹嫡而違娶妾於猶無妨也故止坐以耳律不言離異仍聽為妾重無後也可謂仁至而義盡矣觀妻妾失序上用一凡字則通官民可知而娶妾直曰民員當不在此限王府濫收媵妾有例見名例 \\n 備考 \\n 一妻亡以妾為正妻者問不應改正 \\n 逐婿嫁女 \\n 凡逐婿嫁女或再招婿者杖一百其女不坐男家知而娶者同罪不知者亦不坐其女斷付前夫出居聚 \\n 纂註逐婿之婿專指入贅者言男家知而娶者兼後贅者說此言凡將巳入贅在家之婿逼逐在外而將女改嫁與他人或再招他人來家為婿者皆非理也女之父或母主婚者杖一百其女不坐罪以父母得專制也若後婚之男家知其逐婿情由或娶其女或再入為婿者與女家同杖一百未成婚者各減五等財禮入官不知逐婿之情而娶與入贅者亦不坐罪追還財禮其女斷付初贅之夫令其出外另居完聚蓋夫婦之情雖未離而翁婿之情則巳絕故耳 \\n 備考 \\n 一凡招贅之女逼同父母逐婿改嫁者亦坐杖一百 \\n 居喪嫁娶 \\n 凡居父母及夫喪而身自嫁娶者杖一百若男子居喪妻妾妻女嫁人為妾者各減二等若命婦夫亡再嫁者罪亦如之追奪並離異知而共為婚姻者各減五等不知者不坐若居祖父母伯叔父母姑兄弟姊喪而嫁娶者杖八十妾不坐○若居父母舅姑及夫喪而與應嫁娶人主婚者杖八十○其夫喪服滿願守志非女之祖父母父母而強嫁之者杖八十期親強嫁者減二等婦人不坐追歸前夫之家聽從守志娶者亦不坐追還財禮 \\n 纂註居父母喪兼男女身自嫁娶自字要看曰自者以非奉父母之命故罪之若奉父母之命而嫁娶不在此限夫喪不得兼說男子居喪氶妻女承上文父母夫喪言命婦不言夫喪而曰夫亡見雖服滿亦不得再嫁並離異及知而共為婚者通承上說居祖父母喪非係承重者故得杖八十居祖父母等喪娶妻妾不言離異仍聽為婚非女之祖父母父母及期親就婦人本宗言以夫家無醮婦之禮也非女之祖父母父母即大功以下親如伯叔父母姑兄姊之類此言凡居父母之喪及夫之喪喪服之內男子身自娶婦女身自嫁人為妻者俱坐杖一百若男子居父母喪而娶妻居夫喪女居父母喪而嫁人妾者各減嫁娶為妻者罪二等杖八十至命婦曾受 \\n 朝廷封典非凡婦比若夫亡再嫁者罪即如凡婦擬斷為妻者亦杖一百為妾者亦杖八十追奪其所封之誥勑其居喪嫁娶之人及再嫁之命婦並離異歸宗以上未成婚者各減五等其男女家知有居喪及係命婦而共為婚姻者各減男女罪五等嫁娶為妻者笞五十為妾者笞三十財禮入官不知情者不坐仍離追還財禮若不係承重之孫而居祖父母之喪侄居伯叔父母在室姑之喪弟居兄姊之喪而嫁娶為妻者杖八十為妾者不坐罪亦不離異蓋三年之喪服之至重而期親之喪則降一等矣故罪有輕重如此此言不應嫁者之罪若男女居父母之喪妻居舅姑及夫喪而與應嫁娶人主婚者曰應嫁娶人律無禁而舍哀從吉於情未安故坐杖八十耳此言不應主婚者之罪然以上皆自喪未滿者言之其婦人居夫之喪三年服制巳滿願於夫家守志者惟女之祖父母父母強嫁之者不坐罪若非女之祖父母父母如本宗大功以下親奪其志而強嫁之者杖八十如本宗之期親強嫁之者減二等杖六十蓋女之祖父母父母情本至親強嫁之心欲其有家耳若餘親亦或有所為矣安得不罪之也婦人不坐罪追歸前夫之家聽從守志其娶者亦不坐罪追還財禮蓋服滿無妨改嫁而主婚又有其人故也 \\n 按居夫喪而嫁娶或謂妻妾同一律論以刑律有妾毆夫罵夫之文謂既夫其夫是亦妻也當同妻論不知妻妾之分尊卑其明古人謂之買賤之也刑律稱夫者以妻帶言之耳觀喪服圖妻則稱夫妾則稱家長明有別也且夫為妻杖期而妾則無服安可以妾同妻而責之居喪嫁娶之律哉若妾願守志而有強嫁之者斯得同妻之律矣 \\n 備考 \\n 一凡婦居舅姑喪而身自嫁娶者此依居父母喪而嫁娶律 \\n 一願守志之婦夫家親強嫁之者問不應事重 \\n 父母囚禁嫁娶 \\n 凡父母祖父母犯死罪被囚禁而子孫嫁娶者杖八十妾者減二等其奉祖父母父母命而嫁女娶妻者不坐亦不得筵宴 \\n 纂註犯死罪被囚禁一串說子孫嫁娶是未奉父母之命者兼男女言為妾指嫁娶二項奉命嫁娶而筵宴者罪見禮律棄親之任條為妻妾者律不言離異聽為婚也此言凡祖父母父母身犯死罪見被官府囚繫禁錮為子孫者非奉尊命而男輙　娶妻女輙嫁人為妻者杖八十若男娶妾女嫁人為妾者減妻罪二等杖六十蓋忘具至親而任情縱欲不孝之大也特罪之其子孫奉有祖父母父母之命而嫁女娶妻者聽其嫁娶不坐罪然亦不得筵宴作樂違者當依禮律杖八十亦不以婚姻之樂易父母之憂耳 \\n 同姓為婚 \\n 凡同姓為婚者各杖六十離異 \\n 纂註為婚兼妻妾各字指男女兩家言蓋禮不娶同姓所以厚別也故凡娶同姓女為妻妾或以女嫁與同姓為妻妾者是瀆倫矣或坐主婚或坐男女彼此各杖六十婦女離異歸宗財禮入官夫曰同姓則無不知情也 \\n 尊卑為婚 \\n 凡外姻有服尊屬卑幼共為婚姻及娶同母異父姊妹若妻前夫之女者各以姦論○其父母之姑舅兩姨姊妹及姨若當姨母之姑堂姑巳之當姨及再從姨當外甥女若女婿及子孫婦之姊妹不得為婚姻違者各杖一百○若娶巳之姑舅兩姨姊妹者杖八十○並離異 \\n 纂註此條專就外姓姻親言共為婚姻指嫁娶兩邊各以姦論見刑律親屬相姦條父母之姑所生女為父母之姑姊妹祖母同胞姊所生女為父母之兩姨姊妹下女婿及子孫婦之姊妹與巳之姑舅兩姨姊妹俱倣此父母之姑舅兩姨姊妹謂父母之姑與舅及兩姨所生之女是父母之姊妹也及姨若堂姨謂祖母外祖母之姊妹為父母之姨即巳之祖姨母也母外祖母之堂姊妹為父母之堂姨即巳之從祖姨母也母之姑謂外祖之姊妹即巳之外祖姑母之堂謂外祖之堂姊妹即巳之外堂祖姑母也巳之堂姨謂母之堂姊妹也巳之再從姨謂母之再從姊妹也堂外甥女謂巳堂姊妹所生女也巳之姑舅兩姨姊妹謂巳姑與舅及兩姨所生之女與巳為姊妹者或謂上尊屬卑幼兼表兄弟不知姑舅姊妹中巳包言之矣並離異句通承上言此言凡外姓姻親於巳有服之尊屬如巳之外祖父母舅母姨俱有小功服妻之母有緦麻服者有服之卑幼如巳之外孫外甥女女婿之類俱有麻服者若尊屬與卑幼相娶嫁為婚姻及娶同母異父姊妹為妻若娶妻前夫之女為妻者男女各親屬相姦條論杖一百徒三年應死者自依常律蓋外姻尊卑名分既存服制巳定同母姊妹前夫之女雖非氣終屬至親均之不可為婚者故持重其罰矣其父母之姑舅姊妹與兩姨姊妹與父母同輩者及父母之堂姨母之姑母之堂姑皆尊於父母一輩者巳之堂姨及再從姨與父母同輩者此巳之無服尊屬也巳之堂外甥女若女婿之姊妹子孫婦之姊妹此巳之無服卑幼也服制雖無名分自在故違律成婚者男女各杖一百而視有服尊卑則有間矣若娶巳之姑舅姊妹與姨姊妹為妻是與巳同輩者雖服緦麻不干名分故男女各杖八十而視父母之姑舅等親則又有間矣此凡以上外姻親違律為婚之親屬並離異婦女歸宗財禮入官蓋婚姻人道之大不可以苟合故嚴其法以防之 \\n 條例 \\n 一凡男女親屬尊卑相犯重情或干有律應離異之人悉遵 \\n 成憲俱照親屬巳定各從本律科斷不得妄生異議致罪有出入其間情犯稍有可疑揆於法制似為太重或於大分不甚有礙者聽各該原問衙門臨時斟酌擬奏 \\n 一凡前夫子女與後夫子女苟合成婚者以娶同母異父姊妹律條科斷 \\n 娶親屬妻妾 \\n 凡娶同宗無服之親及無親之妻者各杖一百若娶緦親之妻及舅甥妻各丈六十徒一年小功以上各以姦論其曾被出及巳改嫁而娶為妻妾者各杖八十○若收父祖妄及伯叔母者各斬若兄亡收嫂弟亡收弟婦者各絞○妾各減二等○若娶同宗緦麻以上姑侄姊妹者亦各以姦論○並離異 \\n 纂註此條專自同宗言自娶緦麻親至第三節皆言有服親之妻第節是言有服之親甥舅在外姻中為最親故帶言之無服之親說得廣凡五服之外皆是禮所謂袒免親也舅甥妻謂舅娶甥妻甥娶舅妻也被出改嫁通指前項親屬之妻言父祖妾伯叔母兄弟妻不曰娶而曰收者以其亂倫之甚不敢顯言嫁娶再謂同居曰收者非也不言被出改嫁有犯亦坐斬絞妾各減二等通承上兩節言指原為妾者若原係妻而娶為妾當從妻論原係妾而娶為妻仍從妾減科並離異通承上妻妾言蓋同姓為婚尚有禁況同宗乎故凡娶同宗無服之親及無服親之妻為妻妾者男女各杖一百若娶同宗緦麻親之妻及舅娶甥妻甥娶舅妻為妻妾者男女各杖六十徒一年娶宗小功以上親及之妻各以姦小功以上親論罪男女各杖一百徒三年蓋五服之外服制巳盡名分猶存五服之內服制漸重名分愈尊故科罪有輕重如此應死者自依常律其同宗無服親之妻緦麻親之妻及舅甥妻小功以上親之妻先曾為夫所出及夫亡改嫁他人在本夫雖有義絕之狀而其名終係吾族之婦故娶為妻妾者男女各杖八其視見為妻者則殺之矣若子孫收父與祖之妾及姪收伯叔母為妻妾者不問在家及被出改嫁男女各坐斬若兄亡收嫂弟亡收弟婦為妻妾者不問在家及被出嫁男女各坐絞妾各減二等娶同宗無服親之妾各杖八娶緦麻親及舅甥妾各杖九十娶小功以上親之妾各杖八十徒二年娶被出改嫁之妾者各杖六十收伯叔及兄弟之妾者各杖一百徒三年若娶同宗緦麻以上之姑及姪女與巳之姊妹為妻妾者亦各以姦緦麻以上親論男女各杖一百徒三年應死自依常律夫同一妾也而父祖妾則坐斬同一妻也而伯叔母則坐斬兄弟妻則坐絞姑姪姊妹則以姦論蓋父祖伯叔姑在各名分中為至尊兄弟與姪女姊妹在服屬中為最重故耳然自同宗無服之親以至姑姪姊妹定罪雖有輕重要之均為亂倫故娶之者並離異歸宗財禮入官其所以端風化者至矣 \\n 按父祖妾伯叔母兄弟妻或謂先曾被出及巳改嫁而娶之者宜坐不應事重不知此三項雖在五服之內而其情非小功緦麻以上親可比故律特言之而以被出改嫁置之父祖妾之上明不在此例也若擬不應則與娶同宗義絕之親無異矣非理也況所謂小功以上亦自可以該伯叔父母及兄弟妻又何必言之耶以意逆之當自得矣 \\n 娶部民婦女為妻妾 \\n 凡府州縣親民官任內娶部民婦女為妻妾者杖八十若監臨官娶為事人妻妾及女為妻妾者杖一百女家並同罪妻妾仍兩離之女給親財禮入官強娶者各加二等女家不坐不追財禮若為子孫弟姪家人娶者罪亦如之男女不坐 \\n 纂註婦女之婦兼妻妾親民官曰部民監臨官曰為事人者蓋為事人止謂有事與監臨相涉者若部民則槩言所綂攝之民也女家對男子之稱婦家在其中並同罪謂部民同親民官之罪為事人同監臨官之罪兩離謂既不給官員又不給夫家俱令歸本宗強娶通親民監臨說為子孫等娶者罪亦如之則又通和強言其婦女財禮俱准自取法科斷男女不坐謂子孫等及所娶婦女並不坐罪也此言凡府州縣與民相親近之官而於任內和娶所部民人之妻妾或女為妻妾者親民官杖八十若監臨官和娶為事人之妻妾及女為妻妾者監臨官杖一百蓋府州縣官職本近民而監臨權能督責其體統雖同但部民尚無事相干而有事人則見在對理其事勢實異故罪有差別耳其妻妾之本夫女之父並同罪以妻妾及女與親民官者亦杖八十以妻妾及女與監臨官亦杖一百既屬同情亦不得不同罪也其所娶之妻妾仍兩離之妻妾歸宗女給親不得給官員亦不得歸本夫財禮入官若親民官及監臨官恃其官劫用強以娶部民及為事人之妻妾與女為妻妾者各加二等親民官杖一百監臨官杖七十徒一年半婦之夫女之父不坐罪婦前夫女給親不追財禮夫曰強則所制在人故特貸之若親民官與監臨官各為其子孫弟姪及家人而娶部民為事人之妻妾及女與之為妻妾者亦如親民監臨官自娶之罪和娶者親民官杖八十監臨官杖一百女家並同罪財禮入官強娶者亦加二等親民官亦杖一百監臨官亦杖七十徒一年半女家亦不坐罪不追財禮其子孫弟姪家人及婦女之嫁與官員之子孫弟姪家者俱不坐罪以其有主婚人耳可謂變而不窮法之至善也夫觀在任二字則未任之先與既任之後而娶者俱律所不禁矣 \\n 按此條府州縣官曰部民則非所部者勿論矣若監臨官稱為事人則不得曰非為事人勿論也觀名例稱臨主守條監臨本有二項有常時之監臨有暫時之監臨如別府州縣承委鄰境清查錢糧會理詞訟相于涉者即為事人而不相干涉者斯與監臨無與也若常時之監臨如撫按兩司於該府州縣孰非事也孰非為事人也而無不相于涉者矣故非為事人勿論之說在暫時之監臨則可在常時之監臨則一可難以執一論也 \\n 備考 \\n 一此條官員有犯者照行止有虧事例革職為民 \\n 一娶為事人婦女而於事有所枉者仍以枉法從重論 \\n 娶逃走婦女 \\n 凡娶犯罪逃走婦女為妻妾知情者與同罪至死者減一等離異不知者不坐若無夫會赦免罪者不離 \\n 纂註犯罪謂婦女自巳犯罪巳發在官者與在逃子女為事在家者不同與同罪止同其所犯之本罪而婦人自當加逃罪二等此離異與別條不同謂妻妾歸前夫女歸本宗若婦人所犯罪應與前夫離異者始婦本宗不知情雖不坐罪亦當離異無夫會赦免罪者不離謂既無夫又會赦則是無罪而應改者故聽其家聚也婦人免罪不離當包女言此言凡婦女犯罪巳發於官而逃亡在外有人娶為妻妾若娶者知其犯罪逃走之情則笞杖徒流各與婦女同罪若婦女犯死罪在逃知其情而娶之者得減婦女一等杖一百流三千里所娶之婦若非犯死罪者歸其夫歸宗若所犯之罪原應與前夫離異者則歸宗財禮入官蓋婦女犯罪巳為不良況又在逃安得擅娶故既與同裶而復離異耳然此自娶者知情及婦人有夫而罪未遇赦者言之若娶不知其有犯罪逃走之情而娶為妻妾者不坐以罪仍斷離異追還財禮若逃走之婦原無本夫而所犯之罪又經赦免則聽後夫不在離異之限夫不知不坐原其誤犯也無夫會赦不離者矜其無歸也其曲盡人情矣乎曰婦人會赦不離則娶者不坐罪可知白曰無夫會赦不離則會赦有夫而離者可知 \\n 強占良家妻女 \\n 凡豪勢之人強奪良家妻女姦占為妻妾者絞婦女給親配與子孫弟姪家人者罪亦如之男女不坐 \\n 纂註勢豪有分別豪是豪強勢謂有力者強奪二字重看姦占二字或謂當作二項謂姦止是姦宿而不必為妻妾若占則終為巳有細詳還相連看為是蓋用強而不以禮娶故云姦占也若強奪而姦之則有強姦律矣婦歸其夫女婦其父故曰給親此言凡豪強劫力之人不通媒妁不用聘定將良人之妻或女用強奪娶來家姦宿占住為妻妾者劫豪之人坐絞婦歸本夫女歸其父若用強奪取而配與子孫弟姪及家人為妻妾者罪亦如豪劫之人自姦占律絞蓋其跡雖有占與配子孫等之異而強奪之情一也其所姦占之婦女及子孫弟姪家人俱不坐罪 \\n 備考 \\n 一強奪良家妾姦占者比附此律上請 \\n 條例 \\n 一凡強奪良人妻女與他人為妻妾及投獻 \\n 王府并勳戚勢豪之家者俱比照強奪良家妻女姦占為妻妾絞罪奏 \\n 請定奪 \\n 娶樂人為妻妾 \\n 凡官吏樂人為妻妾者杖六十並離異若官員子孫娶者罪亦如之附過候廕襲之日降一等於邊遠敘用其在洪武元年巳前娶者勿論 \\n 纂註樂人指教坊司妓者官員子孫兼文武並離異謂不給官吏子孫亦不給樂工斷離歸宗專言襲廕其餘以常人論可知此條當與刑律官吏宿娼條參看言文武官吏有娶樂人為妻妾者杖六十依名例犯私罪律職官降等改用未入流官與吏罷職役不敘所娶之樂人並離異歸宗財禮入官若官員應該襲廕之子孫娶樂人為妻妾者亦如官員之罪杖六十離異歸宗財禮入官仍將附寫其過名候廕襲之日於父祖職事上減一等調邊遠衙門敘用蓋文武官吏巳受有職之常廕襲子孫亦他日官爵之寄良賤尚難為婚樂人豈所宜娶故立法之嚴欲其自保之意也若官吏子孫所娶之樂人在洪武元年以前者勿論既不坐罪亦不離異以胡元無禁故耳令有例官吏犯姦及一應行止有虧俱發為民武官照例調衛帶俸差操矣 \\n 按文曰廕武曰襲條內云候廕襲之曰降一等似專指軍官子孫言而文官子孫又無父祖之職可降如有犯合照文官行止有虧革廕為民可也 \\n 備考 \\n 一槳人知情嫁與者問不應笞罪財禮入官 \\n 一流娼雖非樂人官吏娶者與此條同擬 \\n 僧道娶妻 \\n 凡僧道娶妻妾者杖八十還俗女家同罪離異寺觀主持知情與同罪不知者不坐○若僧道託親屬或僮僕為名求娶而僧道自占者以姦論 \\n 纂註還俗直管至下住持知情雖同罪但因人連累不在還俗之限自占為妻妾者依刑律僧道犯姦加凡人罪二等或泥占字謂奪親屬僮僕之所有當依姦親屬妻妾及義男婦科斷不知律文明曰假託則併親屬僮僕或無其人借有其人所娶原未與之成婚也安得遂以假為真哉姦字兼和強言蓋僧道既云出俗婚娶非其所直故凡娶有妻妾者即杖八十斷令還俗女家以其女與之為妻妾者與僧道同罪亦杖八十婦女離歸宗其本寺觀之住持知其娶妻妾之情亦與僧道同罪杖八十既住持其教而不能約束其眾其罪之宜也住持不知情者不坐罪若僧道知其不可娶妻而假託親屬或僮僕為名色以求娶人之婦女及娶而自占為妻妾者以姦論係和者以凡姦加二等杖一百係強者以強姦論以僧道而娶妻巳為違法娶妻而假託其欺奸甚矣故加重以懲之 \\n 良賤為婚姻 \\n 凡家長與奴娶良人女為妻者杖八十女家減一等不知者不坐其奴自娶者罪亦如之家長知情者減二等因而入籍婢者杖一百若妄奴婢良人而與良人為夫妻者杖九十各離異改正 \\n 纂註罪亦如之謂奴亦杖八十女家亦減一等也因而入籍為婢承家長與奴娶及奴自娶兩邊入籍為婢國初為奴婢者各有冊籍妄以奴婢為良人二句亦指家長妄冐或奴婢自妄冐也各離異總承上說改正謂入籍者改正非如妻妄失序改正之謂此言凡家長主婚娶良人之女與奴為妻者家長杖八十女家主婚者知其為奴而以以女與之者減男家罪一等杖七十女家不知其為奴者不坐罪其奴不由家長自娶良人女為妻者罪亦如之奴如家長與娶杖八十女家知情減奴罪一等杖七十家長知奴自娶之情不行禁止者減奴罪二等六十因以良人女附入冊籍為婢者由家長入籍者家長杖一百由奴入籍者奴杖一百若妄以奴為良人而與良人女為夫或妄以婢為良人而與良人男妻者由家長妄冐家長杖九十由奴婢妄冐奴婢杖九十其家長與娶或奴自娶及相妄冐而娶者俱離異歸宗入籍為婢之女則改正蓋夫妻本有敵體之義而良賤則非配耦之宜籍終無從良之期而妄冐乃為欺妄之甚故既坐其罪復離改正立法可謂詳盡矣 \\n 按奴婢或以律有發付功臣家奴之文遂謂非功臣之家不得有奴婢則此條以專為公侯家設也不知立嫡子違法條內明開庶民之家存養奴婢者杖百是以止禁庶民家不得有奴婢矣言庶民則有官者不禁矣使止許公侯家有之則律中稱凡存養奴婢者杖一百何也或明言非公侯之家亦可也而何專言庶民耶蓋功臣與官員家俱得存養奴婢言給付功臣家為奴者詳其文籍沒子女無所看落故欽給功臣家耳詳見文獻通考今問刑者每遇奴婢毆家長之類輙舍正律乃引用雇工人律亦舛矣 \\n 蒙古色目人婚姻 \\n 凡蒙古色目人聽與中國人為婚姻務要兩相情願不許本類自相嫁娶違者丈八十男女入官為奴其中國人不願與回回欽察為婚姻者聽從本類自相嫁娶不在禁限 \\n 纂註蒙古即達子色目即回回欽察文回回中之別種回回拳髮大鼻欽察黃髮青眼其形狀醜異故有不願為婚姻者此言胡元入主中國其種類散處天下者難以遽絕故凡蒙古及色目人聽與中國人之相嫁娶為婚姻文務要兩相情願仗之各得其所可也不許蒙古色目人之本類自相嫁娶如本類中違律自相嫁娶者兩家主婚杖八十所嫁娶之男女俱入官男為如女為婢然回回欽察在色目人中為最醜陋中國人有不願與之為婚姻者則聽其本類自相嫁娶又不在不許自相嫁娶之禁限夫本類娶有禁者恐其種類日滋也聽其本類為婚者又憫其種類成色也立法嚴而用心恕所以羈麼異類者至回回欽察不願與為婚姻則願者固不禁也 \\n 出妻 \\n 凡妻無應出及義絕之狀而出之者杖八十雖犯七出有三不去而出之者減二等追還完聚○若犯義絕應離不離者亦杖八十若夫妻不相和諧而兩願離者不坐○若妻背夫在逃者杖一百從夫嫁賣因而改嫁者絞其因夫逃亡三年之內不告官司而逃去者杖八十擅改嫁者杖一百妄各減二等○若婢背家長在逃者杖八十奴逃者罪亦同因而改嫁者杖一百給還家長○窩主及知情娶者各與罪同至死者減一等不知者俱不坐○若由期親以上尊長主婚改嫁者餘親謂期親卑幼及大功以下尊長卑幼主婚改嫁者事由主婚主婚為首男女為從事由男女男女為首主婚為從至死者主婚人並減一等 \\n 纂註應出即七出謂無子淫伕不事舅妓多言盜竊妒忌惡疾也三不去謂與更舅姑三年喪前貧賤後富貴有所娶無所歸也二者見大明令義絕夫婦之義專自得罪於夫言如毆夫及欲告害夫之類非謂毆舅姑等項也犯義絕當兼七出之犯義絕應離而不離指曾經告官離者言曰兩願離者不坐則非兩願者當各坐不應完聚從夫嫁賣句管至妾各減二等因而改嫁謂因在逃而改嫁也須有妁財禮者方是不然當以和誘刁姦論下二改嫁倣此逃亡是有罪逃去者告官司謂告其夫之逃亡情由非告己之欲逃也言三年者以夫喪服例之故許其改嫁耳須三年之外不坐罪妾各減二等指背夫在逃不告逃去及二改嫁說窩主以下二節通指妻妾與婢在逃改嫁者期親餘親俱指妻妾婢之親言男即上知情而娶者此條言夫妻以義合不可以輕出既出文不可以苟容故凡妻非有無子等項應出之事及與本夫無義絕之狀而本夫擅出之者杖八十其妻雖犯七出於義有三不可出而擅出之者本夫減二等杖六十以犯七出故經之耳並追與本夫完聚若其妻巳犯義絕曾經告官斷離而不離者其夫亦杖八十夫不應出而出非情也應離而不離非法也故各罪之若夫與妻不相和諧而兩願離者於情既暌於法無礙故各不坐罪兩願者不坐則夫願而妻不願妻願而夫不願者均有罪也以上俱自罪在夫者言之至若婦人從一而終背夫巳非其義因逃而輙　自改嫁於情尤為過甚故夫在而妻背夫逃去者杖一百從夫或嫁或賣因在逃而自嫁他人者即坐絞其因本夫有罪逃亡在外三年之內不以夫之逃亡緣由告明官司聽許嫁而輙自逃去者杖八十不告而改嫁者杖百以夫在逃故矜之耳斷歸前夫從其嫁賣至妾則各減妻罪二等背夫在逃者杖八十因而改嫁者杖一百徒三年不告官司而逃者杖六十擅改嫁者杖八十妾賤於妻故罪減於妻也若婢背家長在逃者杖八十奴背家長而逃者亦同婢罪杖八十婢因凡在逃而改嫁他人者杖一百給還家長婢賤於妾故罪又輕於妾也婢不言家長逃亡而逃及改嫁之罪以有主母在耳以上俱自罪在妻妾及奴婢者言之夫妻妾奴婢在逃俱係有罪之人他人安得擅為藏匿及擅自婚娶故窩主及知在逃之情而娶為妻妾者各與妻妾奴婢同罪窩藏及娶背夫在逃之妻同杖一百夫亡在逃之妻同杖八十背夫及夫逃亡在逃之妾各減二等窩藏及娶在逃之奴婢同杖八十至死減一等如妻在逃改嫁應絞者窩主及知情娶者則杖一百流三千里不知在逃之情而窩主及娶者俱不坐罪若改嫁之妻妾與婢由婦女本宗之期親以上尊長如祖父父母伯叔父母姑兄姊及外祖父母主婚者罪坐主婚之人如背夫而改嫁係妻主婚人流三年里係妾主婚人徒三年夫在逃而改嫁係妻主婚人杖一百係妾主婚人杖八十妻妾止得坐前項在逃之罪如婢雖嫁主婚人止杖一百其婦女之餘親謂期親卑幼及大功以下尊長卑幼主婚者其情又有不同如事由主婚起者以主婚人為首所嫁娶之男女為從事由男女起者男女為首主婚人為從如妻因夫亡而改嫁者若由主婚則餘親杖八十男女為從杖七十之類至死者主婚人不問期親以上及餘親雖為首並得減一等杖一百流三千里此以上又自罪在窩主知情及主婚者言之罪雖不一而法無不同其律之至嚴正所以全婦之倫也 \\n 按察內云窩主及知情娶者謂不知情在娶者則可在窩主則不可不坐在娶者則可在窩主則不可他人之妻及妾奴婢非有背夫及家長而逃者何事而來我家又從而窩藏之而謂其不知情恐無理縱不知情而又可窩藏之耶故不知者不坐似為娶者說為多窩主雖不知情亦當從收留迷失子女條內云隱藏在家者杖八十科斷 \\n 嫁娶違律主婚媒人罪 \\n 凡嫁娶違律若由祖父母父母伯叔父母姑兄姊及外祖父母主婚者獨坐主婚親主婚者餘親謂期親卑幼及大功以下尊長卑幼主婚者事由婚主婚為首男女為從事由男女男女為首主婚為從至死者主婚人並減一等○其男女被主婚人威逼事不由巳若男年二十歲以下及在室之女亦獨坐主婚男女俱不坐○未成婚者各減巳成婚罪五等○若媒人知情者各減犯人罪一等不知者不坐○其違律為婚各條稱離異改正者雖會赦猶離異改正離異者婦女並歸宗○財禮若娶者知情則追入官不知者則追還主 \\n 纂註婚娶違律總承上諸條而言婚人並減一等通祖父母以下及餘親言男女既科從罪若至死主婚人減一等男女不必又減矣男女被主婚人威逼節意在餘親一邊為多蓋祖父母等親可以不用威逼也未成婚者各減五等通絞斬言各減犯人罪一等兼以未成婚財禮雖聘而未成婚者亦依入官還主斷此條乃男女婚姻以下諸條之通例皆當此條參之蓋所以補諸條之未備而權其輕重之宜者也言凡男女嫁娶而違犯法如同姓尊卑為婚之類必有主張其事者若由祖父母伯叔父母姑兄姊及外祖父母主婚者與男女無于故違律之罪獨坐主婚之人餘親如期親卑幼及大功以下尊長卑幼主婚者若事由主婚人起則違律之罪以主婚人為首男女為從減主婚人一等事由男女起則違律之罪以男女為首主婚人為從減男女罪一等若嫁娶違律如娶同宗之親及背夫改嫁之類而罪至斬絞除事由男女自依當律其由主婚人或期親以上或餘親並得減一等止杖一百流三千里蓋祖父母而下其分尊且親於事得專主故獨坐其罪餘親以下其分卑且疎於事不得盡專故分首從科之其二十歲以上之男及夫亡再嫁之女智力雖全而被主婚人威逼娶嫁事不由主若男年十八以下在室之女智力未全事雖可以由巳必待人主使者其嫁娶違律雖餘親而獨坐主婚在男女不得依為從法坐罪事有所制不得不矜之耳其嫁娶違律巳成婚者各依律論罪若雖有期約雖有聘定尚未成婚者男女及主婚人雖律應死得各減巳成婚罪五等若媒合人知其違律之情者巳未成婚各減犯人罪一等不知情者不坐罪情有可原不得不貸之耳其違律為婚各條婦女有稱離異及改正者雖會改在得免其罪應離異者仍離異改正者仍改正其稱離者婦女並宗其原聘之財禮若娶者知者其違律之情巳未成者俱追入官不知情者巳未成婚俱追還主夫女雖會赦必離異改正者法也而離異者猶得歸宗財禮知情必入官者法也而不知者猶得還主立法　不嚴用法實無不善聖人制律之精如此 \\n  \\n   \\n  "}
{"章节": "大明律集解附例卷之七", "正文": "  \\n 大明律集解附例卷之七 \\n 　 \\n  \\n 戶律 \\n 倉庫 \\n 鈔法 \\n 凡印造寶鈔與洪武大中通寶及歷代銅錢相兼行使其民間買賣諸物及茶鹽商稅諸色課程並聽收受違者杖一百○若諸人將寶鈔赴倉場庫務折納諸色課中買鹽貨及各衙門起解贓罰須要於鈔背用使姓名私記以憑稽考若有不行心辯騐收受偽鈔及挑剜描輳鈔貫在內者經手之人杖一百倍追所納鈔貫謂誤收偽鈔并挑剜輳鈔一貫倍追寶鈔二貫偽挑鈔貫燒毀其民間關市交易亦許使私記若有不行仔細辯驗誤相行使者杖一百倍追鈔貫止問見使之人若知情行使者並依本律 \\n 纂註寶鈔即古之楮幣挑剜描輳謂挑剜字樣描輳成張二倍追鈔貫不同上追之於經收之人下追之於見使之人也知情行使凡民間買賣貨物官府徵納稅糧並聽收受正以通民用也違者杖一百罪坐不行收受之人此兼官民而言然鈔法之行奸弊易生有偽造者有挑剜描補者故軍民商賈諸人之以折納課程中買鹽貨及各衙門起解贓罰與夫民問關市易皆須於鈔背用使姓名私記以憑稽考防詐偽也若官府不行辯驗而混收則鈔法壞於上矣事發追究原日經收之人坐杖一百倍追所納鈔貫還官偽挑鈔貫燒毀若民間不行辯驗而誤使則鈔法壞於下矣亦杖一百倍追鈔貫入官止坐見使之人王究所自者防及也不言燒毀者送官類燒毀也以上經收行使自其無心誤犯者言之耳右　其偽造及挑剜描輳之情而行使者自依偽造寶鈔及以真作偽律減犯人罪一等科斷故曰並依本律 \\n 條例 \\n 一在外衙門官員通同勢要賣納戶口等項課鈔問罪賣鈔之人發邊衛充軍鈔貫入官官員縱無贓私奏 \\n 請降用 \\n 錢法 \\n 凡錢法設立寶源等局鼓鑄洪武通寶銅錢與大中通寶及歷代銅錢相兼行使折二當三當五當十依數准筭民間金銀米麥布帛諸物價錢並依時真聽從民使若阻滯不即行使者杖六十○其民軍之家除鏡子軍器及寺觀庵院鍾磬鐃鈑外其餘應有廢銅並聽赴官中賣每斤給價銅錢一百五十文若私相買賣及收匿在家不赴官中賣者各笞四十 \\n 纂註錢法即古銅錢鼓煽鑄造也謂鑄時煽熾其火故曰鼓鑄折二即當二不言當者因舊號也錢有大小故有折二當三當五當十之名按武初令戶部及各行省鑄洪武等錢有當十錢重一兩當五錢重五錢當三當二各如其數小錢重一錢凡五等依數准筭謂以一箇當十箇之類中賣亦係本處官司給價與鹽法不同此見我朝設局鑄錢與歷代之錢相兼行使其錢有折二當三當五當十等樣各依所當之數准筭凡民間買賣物貨價錢依其時所值之價聽從民便欲其流通而不滯也若有人或高擡其價或低估其直使物價不得其平則錢法阻滯不能通行矣故杖六十廢銅乃鑄錢之所用故民間除合用器且外其餘應有廢銅聽赴官中賣計數給價若有私相買賣及收藏在家不行赴官中賣者各笞四十此與鈔法皆以阜財足用而列鈔法於前者錢法相沿於歷代而鈔法首於我 \\n 朝故特先之遵時制也 \\n 收糧違限 \\n 凡收夏稅於五月十五日開倉七月終齊足秋糧十月初一日開倉十二月終齊足如早收去處預先收受者不拘此律若夏稅違限至八月終秋糧違限至次年正月終不者其提調部糧官吏典分催里長久糧人戶各以十分為率一分不足者杖六十每一分加一等罪止杖一百受財者計贓以枉從重論若違限一年之上不足者人戶里杖一百遷徙提調部糧官吏典處絞 \\n 纂註夏稅夏月所收小麥秋糧秋成所收糧米違限一年不足夏稅自有月初一日起秋糧自次年二月初一日起又違限二百六十日如名例稱年之謂也此不必以分數計雖久一石亦坐絞遷徙說見前此言夏稅秋糧其開倉齊足各有一定之限除早收去處預先收受不拘若有違過限期而不完足者在部糧提調官吏分催里長則為玩弛久糧人戶則為奸頑各以十分為率一分不足者杖八十每一分加一等罪止杖一百官吏以一州縣計里長以一里計人戶以所該納之數計故曰各以十分率若官吏里長受財而故縱其拖久者各計其入巳贓以枉法從重論輕則仍從本條若違限至一年以上不足欠糧人戶本管里長各杖一百遷徙提調部糧官吏處絞秋決曰一年之上則未及一年者當以罪止律論 \\n 按遷徙處絞 \\n 國初庶務草征輸為急故其法特重今承平日久藏富於民凡有違限止照例擬妡此律不復用矣 \\n 條例 \\n 一各處劫豪大戶無故恃頑不納本戶秋糧五十石以上問罪監追完日發附近二百石以上發邊衛俱充軍如三月之內能完納者照常發落 \\n 一各處劫豪大戶敢有不行運赴官倉逼軍私兌者比照不納秋糧事例問擬充軍如掌印管糧官不即申達區處縱容遲悞一百石以上提問住俸一年二百石以上者提問降二級三百石以上者比照罷軟事例罷黜 \\n 多收稅糧斛面 \\n 凡各倉收受稅糧聽令納戶親自行槩平斛交收作數支銷依令准除折耗若倉官斗級不令納戶行槩踢斛淋尖多收斛面者杖六十若以附餘糧數計贓重者坐贓論罪止杖一百提調官吏知而不舉與同罪不知者不坐 \\n 纂註槩者平斛之依令依大明也令云每米一石除耗米七合謂正數之外多加以防折耗也踢斛使其實淋尖使其滿也附餘糧數即所多收之糧積出羨餘也此條因主守收受糧有慮恐折耗而取盈於斛面者故特立此法聽令納戶親自行槩平斛交收將斛內之數收入倉厫作數支銷仍依令於正額之外每石耗七合准除入官以為虧折之備曰親自行槩則不虧納戶矣曰准除折耗則于累監守矣若倉官斗級不令納戶親自行槩踢斛淋尖多收斛面米糧在者各杖六十若以多收之糧積出附餘之數計贓重於杖六十者照刑律坐贓論罪止杖一百不加重者以雖多收而未曾入巳也提調官吏知其多收而覺舉者與倉官斗級同罪不知者不坐其附餘糧數有主給無主入官另項作正文銷倉官斗級入巳者以盜監守自盜論 \\n 按倉糧守支年久勢必耗折故近例每年每石准開耗一升可謂計處停矣但令查盤鮮有照例開者甚月因其耗折而坐以侵盜輙擬永遠充軍者例昔以其耗而開之今以其耗而罪之民安得無冤也哉 \\n 條例 \\n 一在京在外并各邊一應收放糧草去處若職官子弟積年光掍跟子買頭小腳歇家跟官伴當人等三五成群奪籌斛占堆行槩等項打攪倉場及欺凌官攢或挾詐運納軍民財物者杖罪以下於本處倉場門首枷號一箇號屬軍衛者發邊衛屬有司者發附近俱充軍干係外官員奏 \\n 請定奪 \\n 一各處倉糧每石收耗米三升查盤之時計守支年分每年每石准開耗一升若三年之外原收耗糧巳減盡例於正糧內遞開一升准作耗糧此若有侵盜者方照律例問罪 \\n 隱匿費用稅糧課物 \\n 凡送本戶應納稅糧課物及應入官之物而隱匿費用不納或詐作損失欺妄官司者並計所虧久物數准竊盜論免刺其部運部官吏知情與同罪不知者不坐 \\n 纂註課物如蠶絲銅鐵之類詐作失如水火盜賊之類曰本戶者以別於在官及他人之稅糧也此言本戶應納稅糧課物及應入官之既巳給文送運必須如數完納若隱匿在巳及私自費用不行交納或詐言水火盜賊有所損失以欺妄官司者並計其所虧久數准竊盜諭免刺不以監守盜論者以其出於本戶未經送官收掌且非倉起解之物也其部運官吏明知納戶隱匿費用詐妄之情而縱容不舉別無受贓情由者並與犯人同罪係公罪名還職役不知者不坐若受財故縱者以枉法從重論罷黜不敘又不止於同罪而巳 \\n 備考 \\n 一解戶糧長領解而侵匿者以監守自盜論小戶畸零附搭而侵匿仍依此律准竊盜論 \\n 攬納稅糧 \\n 凡攬納稅糧者杖六十著落倉納足再於犯人名下追罰一半入官○若監臨主守攬納者加罪二等○其小戶畸零米麥因便輳數於納人戶處附納者勿論 \\n 纂註攬納如包攬別戶稅糧代其交納以取利也犯人即攬納者監臨如提調部運官吏主守如官攢斗級人等監守不言納足追罰者蒙上文也畸殘田也畸零謂人戶零丁不足以成一戶如田之殘缺不以成畝叚也此見攬納之弊於民未免多取於官未免後輸如有犯者均屬有罪但犯在凡民不過規取微利故止杖六十犯在監守何以禁察下人故加罪二等皆令人原攬稅糧赴倉交足仍於各犯名照原納米數追罰一半入官若正管小戶及附搭畸零該納米麥因便輳數於納糧人戶處附納者勿論蓋在彼劫不能以親輳在此事不同包攬故也 \\n 備考 \\n 一將錢糧包與他人者問不應杖罪 \\n 條例 \\n 一各處司府州縣每歲將解錢糧起數先後編次在冊務要差委的當人員依次起解其兌頭水腳等項數交領不許分毫侵剋仍將起解日期預先報部以憑查催如有阿狗人情濫差積年無稽之徒及掜稱把總雜職陰陽看祭等項名色領解致侵銀一千兩以上者降一級若應解錢糧不即起解因而別項那用一千兩以上者亦降一級五千兩以上者照不謹事例罷黜其冊報錢糧巳經解出違限一年以上不行追取批迴者官住俸承行該吏草役若聽內外劫要官豪攬納者問發民干礙劫豪參究治罪 \\n 一 \\n 內府錢糧及內倉場糧草并各處軍需等項不拘起運存留但有包攬　騙銀一百兩糧二百石以上不行完納事發問罪責限三箇月以裡完納者照常發落過期不完者儘其財產倍納發邊衛充軍經年不完者仍枷號一箇月前發遣各邊武職主使家人當跟隨交給人員挾劫攬納作弊者參問降二級聽使之人仍照前例問發 \\n 一京通并馬房倉場等處收受草束若兜攬之徒恃強將不堪水濕小草充數囑託監收官員收受者受者拏送問罪枷在本處倉場門首三箇月發落 \\n 新頒條例 \\n 一萬曆二十二年該刑部尚書趙 \\n 題為酌議條例未盡事宜恭請 \\n 聖斷以正法典以永垂人事 \\n 題稱今後納稅去處有權豪無稽之徒朋謀結黨倚勢用強掯勒客商挾制官吏攪擾商稅或恐嚇騙客商財物者杖罪以下本處枷號二箇月發落徒罪以上及再犯杖罪者免其枷號並發附近衛分充軍係軍衛者發邊衛其包攬侵剋雖無攪擾之情但係 \\n 國課者一百兩以上亦發附近充其不干 \\n 國課與不及數及無攪擾之情者止計贓問罪仍枷號一月發落輕重有辨情罪合宜伏惟 \\n 勑下本部纂入條例遵行等因奉 \\n 聖旨言侵欺國課包攬稅糧情罪既有輕重多寡不同其充軍枷號著擬行欽此 \\n 一在京刁徒光棍訪知舖行但與解戶交關價銀輙便邀集黨類數十為群入門噪鬧指為攬納捉要送官其家畏懼罪名厚賂買減所費錢物出在解戶以致錢糧累年不完如有犯者聽經該及緝事衙門拿送法司查照打攪倉場事例發遣 \\n 虛出通關硃砂 \\n 凡倉庫收受一應係官錢糧等物不足而監臨主守通同有司提調吏虛出通關者計所虛出之數併贓皆以監守自盜論○若委官盤點錢糧數本不符同申報備者罪亦如之受財者計贓以枉法從重論○其監守不收本色折收財物虛出硃砂者亦以監守自盜論納戶知情減二等色刺元與之贓入官不知者不坐其贓還主○同僚知而不舉者與犯人同罪不知及不同署文案者不坐 \\n 纂註錢糧等物如顏料金銀叚疋竹木柴炭之類一項完全而出給印信長單曰通關倉庫逐日截收而給與硃批照票曰硃鈔未足而捏作巳足虛出皆字指監守及有司提調官吏謂不分首從皆坐全罪也罪亦如之亦計贓併論皆坐監守盜罪也納戶不知情謂受其欺誑或詐說有例或詐稱告准而不覺其欺也原之贓即折收之物同僚知而不舉上三節說此見錢糧等物皆有定數各有本色有定數者當依數收之若所納之數本不足備而監臨主守通同有司提調官吏虛出足備通關者則與盜不分首從論既言計而又言併者計則其一總虛出之數併則併其各人所分之數皆得全罪非謂但計其入巳久贓也若委官盤點錢糧數本不足而符倉庫監守等人捏作完備申報上司者則與虛出通關何異亦計虛報之數併贓皆以監守盜論若委官受財而虛報者則計其入巳之贓以枉法從重論所受之贓重則論以枉法所虛報之贓重則論以監守自盜其各項錢糧有者當據實收之若監守之人不本色而折收財物虛出本色硃鈔瞞官作弊者亦計所虛出之數以守自盜論納戶知作弊情而聽其折收者減罪二等免刺原與之贓入官者彼此俱罪不知者不坐其贓還主者矜其受誑也仍追納本色同僚官知其虛出關符同申報折收財物等情而不覺舉者與同罪至死減一等若雖同署文案不知情及不同署文案者不坐仍依失覺察條科斷 \\n 按監守虛出通關兼及有司等人而虛出硃鈔止罪監守者蓋關有司所出必彼此通同而後得之硃鈔則倉庫有給故也又虛出通關虧折之數當有納戶而不言其罪者散見于隱匿費用諸條也納戶聽折財物知情得減二等不知不坐者以所納者本戶錢糧非在官起解之物若係官物自依轉解不運本色之律矣 \\n 條例 \\n 一凡各處巡按御史每年一次委官查盤所屬地方錢糧及點閘驛遞夫馬等項事完之日各委官將查點過緣由并問過罪名通申巡撫知會內有與各差御史事體相關者摘申各差御史知會從一歸結不必另委官查點致滋煩擾亦不許委州縣正官致妨職業若各委官不悉心查點審究贓數的確但憑吏書故入人罪者聽撫按官應提問者提問應參奏者奏 \\n 請提問降一級調用情重者革職閑住 \\n 附餘錢糧私下補數 \\n 凡各衙門及倉庫但有附餘錢糧須要盡實報官明白正收作數若監臨主守將增出錢糧私下銷補別項事故虧折之數瞞官作弊者並計贓以監守自盜論○若內府承運庫收受金帛當日交割未完者許令附簿寄庫若有餘剩之物本庫明白立案正收開申戶部作數若朦朧擅將金帛等物出外者斬守門官失於盤獲摉檢者杖一百 \\n 纂註附餘即正數之外所積羨餘如耗銀耗米之類正收作數謂明白開作附餘之數另項支銷非謂作正數錢糧也事故虧折如安置不如法晒晾不以時不覺被盜之類將物出外兼收納等人此見附餘錢糧雖非正數均係官物故各衙門及倉庫除正數之外積有多餘者須明白立案正收在官作數支銷若監守之人將前項增出附餘私下支銷輳補別虧折之數瞞官作弊者並計其所私補之數為贓以監守自盜不分首從論虧折之物著令均賠附餘之數作正支銷若內府承運庫乃嚴密之地出入有防故納戶運送金帛等物當日交割未完者許令附簿寄庫不許將出其所送金帛俱經原衙門封解之數或有剩餘者法當正收作數若有朦朧擅將餘剩等物出外者斬係雜犯不許贓之多寡者以事干內府故嚴為之禁也守門官吏失於盤獲摉檢者杖一百還職金帛入官 \\n 私借錢糧 \\n 凡監臨主守將係官錢糧等物私自借用或轉借與人者雖有文字並計贓以監守自盜論其非監守之人借者以常人盜倉庫錢糧論○若將自巳物件抵換官物者罪亦如之 \\n 纂註等物如金帛之類非下條衣服之類也文字唐律云私貸文記兼文約票批簿籍言監守借者兼自借與轉借言此見係官錢糧等物監臨主守之人固不得私自借用亦不得私轉借與他人也若有借者與借之者並以監守自盜論其非監守之人借者以常人盜倉庫錢糧論雖有文字皆不得准理夫官物借且不可而況以自巳物件抵換之乎故犯在監守亦以監守自盜論犯在常人亦以常人盜官錢糧論故曰罪亦如之自巳物件入官所借所換者還官 \\n 按此借錢糧與後條借官物之罪不同者蓋錢糧即金銀米麥之類借之猶可以原物還故其輕重如此 \\n 私借官物 \\n 凡監臨主守將係官什物衣服氊褥器玩之類私自借用或轉借與人及借之者各笞五十過十日各坐贓論減二等若有損失者依毀失官物律坐罪追倍 \\n 纂註損失謂損失謂壞遺失也毀失官物見棄毀稼穡等物條此見係官什物衣服氊褥器玩之類乃官府所制以充官用者若監守之人私自借用或轉借與人及借之者則是以官物而私相為用矣但比錢糧不同故各笞五十此自其暫借者言之耳若過十日不送還官者則計其所借之物價為贓坐贓論罪減二等雖滿貫罪止杖八十徒二年若贓不及三十貫者仍笞五十若將所借之物損壞者依棄毀官物加竊盜一等罪止杖一百流三千里遺失者依遺失官物減棄毀官物罪三等罪止杖八徒二年並驗數追陪還官故曰依官物坐罪追陪按此與私借官車船等相類彼計賃錢重者坐贓加一等與此不同者蓋車船為利溥可以責庸衣服諸物為利微止可計直故不同耳 \\n 那移出納 \\n 凡各衙門收支錢糧等物巳有文案勘合若監臨主守不正收正支那移出納還充官用者計贓准監守自盜論罪止杖一百流三千里免刺○若不給半印勘合擅出權帖或給勘合不立文案放古及倉不候勘合或巳奉勱合不附簿放支者罪亦如之○其出征守軍馬經過去處行糧草料明立文案即時應付具數開申合干上司准附不在擅支之限違者杖六十 \\n 纂註文案勘合乃提調衙門將應收支各項錢糧附寫文案存備照驗填入勘合給與倉庫監守之人照依勘合所開各項收支是謂之正收支那移出納如那夏稅作秋糧移秋糧作夏稅之類還充官用謂充別項公用也權帖謂權宜給發無印之票帖也出征守二項事此言各衙門收支錢糧等物有文案以備照有勘合以行移而倉庫憑之以收支正以防其奸弊也若監臨主守不行依照勘合逐項正收正支而那東補西依此彼還充官司之用者雖未入巳而出納不明並計所那移之贓准監守自盜論罪止杖一百流三千里免刺若有司官吏不給勘合及不立文案而支放監臨主守不候勘合及不立簿籍而支放事非那移而弊端易起故亦如那移者擬斷此皆自常時常放支者言其遇出征及守經過去處雖未奉有勘合但事屬緊關許明立案即時應付將支過之數開申合干上司准數開附不在候勘合之限若有違背此律不即時應付者杖六十此又一時變通之權不可以常律拘也 \\n 庫秤雇役侵欺 \\n 凡倉庫務場局院庫秤斗級若雇役之人侵欺借貸移易係官錢糧並以監守自盜論若雇主同情分贓物者罪亦如之其知情不曾分贓而符同申報瞞官及不首告者減一等罪止杖一百不知者不坐 \\n 纂註收糧曰倉收財曰庫稅物曰務即都稅司等衙門積物曰場如草場鹽場之類局如織染等局如文思等院移易謂移此易彼即抵換也與那移還充官用不同減一等自五貫以下言之五貫以上雖四十貫亦直坐杖一百也此承上數條侵欺借貸移易止著本役之罪此則以受雇代當者言之見倉庫務場局院皆錢糧出入之所而收物之庫子秤物之秤子收糧之斗級皆見主守之役雇役之人既受直以主守其事即與正役同若有侵欺或借貸或移易係官錢糧者盜也並計所侵欺等項之贓以監守自盜論若雇主與受雇之人同情分贓者是同盜也亦以監守自盜論若雖知情不曾分贓而與受雇之人符同申報知情不曾分贓而與受雇之人符同申報欺瞞官司及不行首告者是縱盜也減雇一等罪止杖一百不知情者不坐 \\n 冐支軍糧 \\n 凡管軍官吏總旗小旗冐支軍糧入巳者計贓准竊盜論免刺 \\n 纂註管軍吏總小旗自本管所部者言冐支謂妄冐其名以支糧入巳此見軍見在衛月糧乃其應得之物若管軍官吏總小旗頂名而冐支入巳者乃取之於軍非取之官也故止計其贓准竊盜論免刺若軍巳迯故不行扣附而冐支入巳者則以常人盜官糧科斷 \\n 備考 \\n 一旗軍公差或操備及見在營而軍官剋落月糧等項以官物當給付與人若有侵欺者以監守自盜論 \\n 一冐關內府賞賜比此律加一等 \\n 新頒條例 \\n 一刑部為查發侵餉大姦謹請 \\n 門旨處分以清積弊警將來事准都察院咨該總督薊遼保右都御史兼兵部右侍郎張國彥等會題內參廣寧左衛丁兵備道書辨徐仲魁楊翁宗善與管糧衛門并各營哨掌糧寫字王國用牟占見等侵欺官軍俸鈔糧賞馬匹料草等項銀緣由附仲魁等問擬監守自盜庫錢囡十貫并贓二百兩以上照例真犯斬罪翁善等永遠充軍議稱今後有犯該監守自盜之條者該營將領千把總等官一體坐罪其侵冐之多寡情罪之重輕臨時奏 \\n 請定奪因奉 \\n 聖旨都察院知道欽此該本院看得今後凡將領官雖不得輕發錢糧而造冊請支俱由該管千總把總業操等官開造如有冐支伺欺等弊務當一體究贓連坐增入問刑條例覆奉 \\n 聖旨徐仲魁等著監候詳決翁宗善等發遺李惟萼等巡按御史提問具奏以後冐支侵欺邊餉該管將領通同作弊的一體論罪妄撫總兵還會同嚴加查覈其餘俱依擬欽此 \\n 錢糧互相覺察 \\n 凡倉庫務場官吏攢攔庫子斗級皆得互相覺察若知侵欺盜用借貸係官錢糧巳出倉庫匿而不舉及故縱者並與犯人同罪失覺察者減三等罪止杖一百○若官吏虛立文案那出納及虛出通關其斗級庫子攔頭不知者不坐 \\n 纂註倉場庫務解見前攢攔稅務之攢典攔頭也覺察覺警紏察之意虛立文案二句只一意對虛出通關言此條亦總承諸條而申明之蓋侵盜借貸係干錢糧者固各有罪而凡倉庫務場之官吏各監臨之摃攢攔庫子斗級各有主守之責皆得彼此互相覺察若知其侵欺盜用借貸巳出倉庫而隱匿不覺舉及知情而故縱者雖非入巳亦同姦也並與侵欺等犯人同罪至死一等失覺察者有踈虞之失而無通同之情故得減犯人罪三等至二十貫五百文之上罪止杖一百若倉庫務場官吏將錢糧虛立文案而那移出納及數本不足而虛出通關以侵欺盜用借貸者則弊在官吏非攢攔等役之所得而覺也故不坐罪 \\n 倉庫不覺被盜 \\n 凡有人從倉庫中出守把之人不搜檢者笞二十因不搜檢以玫盜物出倉庫而不覺者減盜罪二等若夜直更之人不覺盜者減三等倉庫直宿官攢斗級庫子不覺盜者減五等並罪止杖一百故縱者各與盜同罪若被強盜者勿論 \\n 纂註人指常人直更之人是被盜時所直本更之人也故縱及被強盜通把守直更直宿人言此條亦指以上諸條見倉庫乃錢糧之所聚門有守夜有直宿皆以防盜也故凡有人從倉庫中出而把守之人不摉檢者雖未盜亦為怠弛笞二十若因不摉檢以至盜物出倉庫而不覺者則怠甚矣減盜罪二等若夜間該直本更之人不覺盜者事在暮夜比日直為輕故各減盜罪三等其餘在內直宿官攢斗級庫子雖有疎　虞之責但非正直本更之人故減盜罪五等把守之人至二十五貫直更之人至三十貫官攢等人至四十貫並罪止杖一百其把守直官攢等知其盜而故縱不舉獲者是亦盜也故與盜同罪至死減一等若被強盜劫奪者則非勢力之所能禁故得勿論 \\n 按互相覺察條失覺察與此不覺被盜官吏皆係公罪完日各還職役匿不舉故縱與此故縱官吏皆係私罪完日各罷職役不敘 \\n 條例 \\n 一內外官庫被竊盜銀至一千兩以上一箇月不獲經該并巡捕官俱各住俸半年不獲提問被盜二三次者奏 \\n 請降調其該道分巡分守官參奏罰治不及前數者俱照常發落庫子儘其財產均追償其財產均陪償候真贓得獲照數給還若各官妄拏平人逼認盜賊陪者亦問罪降調 \\n 守支錢糧及擅開官封 \\n 凡倉庫官攢斗級庫子役滿得代所收錢糧官物並令守支盡絕若無短少方許給由其有應相合沿交割之物聽提調官吏監臨盤點見數不得指廒指庫交割違者各杖一百○若官物有印封記其主典不請元封官司而擅開者杖六十 \\n 纂註官攢倉官攢典也官攢庫斗前言役滿而不言任滿後言給由而不言寧家者互見也相交割之物如盤出附餘錢糧犯禁不應變賣贓之類相傳守掌不係經收應支之物也違者通指上二言主典兼官吏原封官司指原印封之衙門不拘於封記之原官也此亦承上諸條言錢糧關係重大凡倉庫官攢斗級庫子皆有主守之責雖役滿得代而原日經收之錢糧並令守攸支放盡絕無有短少方許給由其有應合相沿交之物聽從提調官吏盤點明白不得混指其倉某廒虛文交割者恐有欺盜用借貸那移抵換之弊主守既易互相推調故也如有違者或役滿不候守支盡絕交割不聽盤點見數官攢斗庫各杖八十若官物原用印封記者亦防侵盜抵換等弊也其主典官吏不請原封官司閱視而擅者杖六十謂如原封衙門隔遠只文移請亦是但因而有所侵欺借貸移易者自從重論 \\n 出納官物有違 \\n 凡倉庫出納官物當出陳物而出新物應受上物而受下物之類及有司和雇和買不即給會若給價有增減不實者計所虧久及多餘之價坐贓論○若應給俸祿未及期而預給者亦如之○其監臨官吏知而不舉與同罪不知者不坐 \\n 纂註當出陳物而出新物如倉糧不俟物先放而出新物應受上物受下物如叚疋不收堅實而收紕薄之類言凡舉類以括其餘也和雇買謂和同用價雇買也此自充官用者言之不實謂或增或減不如所值之實價非謂不如領狀之數也虧欠多餘通一節說第三節總承上二節此見倉庫出納官物自有額例及有司和雇器具工役和買物件當依實價若當出陳物而出新物及雇買不即給價或給價增不以實者各有多餘之利當受上物而受下及雇買不即給價或給價或給價減不實各有虧久之利計所虧久所多餘之價坐贓論以錢糧不係入巳雇買非充私用輕之也若官吏人等應給俸祿各有定期以月給者須在本月之內以季給者須在本字之內若未及期而預給亦為有違亦如上季多餘之數坐贓論罪其監臨之主守官物出納有違俸祿先期預給有司雇買於民而價不以實故縱而不行舉究者各與犯人同罪不知者不坐其所出所受之錢糧並改正多餘之價及預給之俸共並還官虧欠之價應還官者還官應給主者給主 \\n 條例 \\n 一官員監生吏典旗軍人等關過俸糧及預支應得糧米還有事故調用等項五斗以上失於還官者事發止問不應追糧還官五斗以下俱免追問 \\n 收支留難 \\n 凡收受支給官物其當該官無故留難刁蹬不即收支者一日笞五十每三日加一等罪止杖六十徒一年○守門人留難者罪亦如之○若領物納物之人到先後主司不依次序收支者笞四十 \\n 纂註無故二字須重看曰無故則不中度而不收不依期而不給或別項公務冗併而不暇收給者不在此限矣此言各衙門監臨主守收受及支給一應錢糧官物富該官吏無故將納物領物之人留難刁蹬當收者不即收受當支者不即放支則守候艱難官事阻滯故計日論罪一日笞五十每三日加一等罪止杖六十徒一年若守門之人留難刁蹬不放出入者則與收支留難何異故罪亦如之若領物納物之人到有先後而主典官司不依次序收支則攙越者眾故笞四十 \\n 條例 \\n 一各處司官府州縣并各鈔關解到布絹錢鈔等項赴部給文送甲字等庫驗收若有指稱權貴名色掯勒解戶誆詐財物者聽巡視庫藏科道官及該部委官拏送法司究問不分軍民匠役俱發邊衛充軍干礙內外官員一體參奏處治 \\n 起解金銀足色 \\n 凡收受諸色課程變賣貨物起解金銀須要色如成色不及分數提調官吏人匠各笞四十著落均陪還官 \\n 註纂諸色課程變賣貨物二句平說起解句總承上言足色足十分之色不及分數謂不及十分之數也人匠指煎銷估計之人此言各衙門收受商稅諸色課程及變賣入官職罰等項貨物起解金銀須要足色如成色不及十分之數者則下多侵欺而官無實用故提調官吏人匠各笞四十仍令均陪補足所虧之數還官 \\n 損壞倉庫財物 \\n 凡倉庫及積聚財物主守之人安置不如法曬晾不以時致有損壞者計所損壞之物坐贓論著落均陪還官○延燒盜賊劫奪事出不測而有損失者委官勘覆實跡明白免罪不陪其監臨主守若將侵欺借貸那移之數乘其水火盜賊虛捏文案及扣換交單籍冊申報官者並計贓以監守自盜論同僚知而不舉者與同罪不知者不坐 \\n 纂註主守指攢攔庫斗等人不氶監臨者以看守之責非所親也我火延燒謂他處失火而延及之若倉庫失火自有本扣筭也扣換交單籍冊謂折筭錢糧分數改換單冊將侵欺等項作損失也此見倉庫及各處積聚財物防護之責全在主守若安置不如法曬景不以時致有損壞者是為怠玩故計所損壞之物價坐贓論罪均陪還官若卒遇水火盜劫事出不測則非其所能防也委官勘實免坐不陪其監臨主守將侵欺借貸那移之數乘水火盜賊之機虛捏文案及扣換交單冊籍申報官者既巳作弊復圖脫罪致故以監守自盜論若同僚官知其虛捏換作弊之情而不覺舉者與同罪不知者不坐不覺舉不及守者以虛捏文案等乃官吏所掌非斗級等人所能與也 \\n 按以監守自盜論惟虛出通關言併贓餘條止言計贓者蓋監守通同提調吏明言併贓以見罪非一人也若補借那移虛捏等項則事或出於一人止言贓設有同犯者依監守自盜不首從律併贓科罪用者當以意之耳 \\n 備考 \\n 一倉庫內失火延燒係官財物依律論失火罪追陪及竊盜原非劫奪者仍依不覺被盜論 \\n 轉解官物 \\n 凡各處微收錢帛買辦軍需成造軍器等物所在州縣交收縣交收差有職役人員陸續類解本府若本府不即交收差人轉解勒令人戶就解布政司者當該提調正官首領官吏典各杖八十若布政司不即交收勒令各府就解部者首領官令典罪亦如之○其起運官物長押官及解物人安置不如法致有損失者計所損失之物坐贓論著落均陪還官若船行卒遇風浪及火延燒或盜賊劫奪事出不測而有有損失者申告所在官司委官保勘覆實跡明白免罪不陪若大侵欺計贓以監守自盜論○若起運物不運本色而輙齎財貨於所納去處收買納官者亦計贓以監守自盜論 \\n 纂註錢帛如錢鈔金銀絹叚布疋之類軍需如胖襖褲鞋之類軍器如弓箭弦絛之類若有所侵欺句或因管解在手或因上項損失之故皆是此見各處民間微收錢糧買辦事需成造軍器等物其人戶各於親管州縣交割收受州縣差有職役人員陸續解府府解布政司司解部所以便人情均勞逸也若本府不即與交收而勒令州縣原解就解布政司者是委其勞於州縣而重累之也故當該提調正官及首領官吏典各杖八十曰各者不在以為首遞減之例也若布政司不即交收而勒令該府原解就解部者是委其勞於府而重累之也故首領官令吏典吏罪亦如府官吏各杖八十此皆以暫時差遺者言若原行僉定長解人戶不用此律其起運官物所差長押官及解物人不如法安置致將物件損壞遺失者計所損失之物價坐贓論著令均陪還官若遇水火盜劫事出不測而有損失者則非力之所能及也故聽令申告所在官司保勘覆實免罪不陪若有所侵欺者並計贓以監守自盜論若解物之人不運本色而輙齎財貨於所納去處收買納官者是以官錢易私貨而圖取盈餘之利與侵欺者同故曰亦計贓以監守自盜論論此說本辯疑說對得亦字切當疏議較泛 \\n 條例 \\n 一漕運把總指揮千百戶等官索要運軍常例及指以供辦等費為由科索并扣附行月糧與船料等項值銀三千兩以上者問罪立功五年滿日降一級帶俸差操如未及三千兩者此照常科斷其跟官書筭人等指稱使用科索軍人財物入巳贓至二十兩巳上發邊衛充軍 \\n 一凡漕運官軍敢有水次折乾及中途糶賣以玫抵壩起久及臨倉掛久者即係侵欺除正犯查照律例問擬外其餘官旗仍各總計名下久數總小旗久一百石問發哨瞭百戶鎮撫欠二百五十石千戶欠五百石指揮及千戶等官全幫領運者欠一千石把總官欠三千石俱問罪降一級發原衛所帶俸差操有能臨時設法買補完足止坐折賣正犯各官旗免罪其雖不係侵盜但有虧折俱照前例擬斷若總欠數多及粗惡不堪至三萬石以上總督總兵等官另行奏 \\n 請定奪 \\n 一京通倉完糧違限三箇月者把總官以下罰俸半年五箇月者罰俸一年薊州昌密各倉完糧違限者照遞減一等止行各該衛所罰俸免其提問違至次年二月終限者俱問罪降級若又掛久數多把總名下三千石或銀一千五百兩以上指揮名下及千戶等官全幫領運者一千石銀五百兩以上千戶五百石銀二百五十兩以上百戶鎮撫等官二百五十石銀一百二十兩以上仍於違限上遞降一級每一倍加一等把總指揮千戶降至總旗而止百戶降至小旗而止不及前數者照常發落有能掌年補完者通免降級如願下年領運至京補完許奏復原職仍以十分為率能完五以上者准復原降一級三年之內儘數補完准奏復原職其一應提問官旗各省及直隸江南分行各該巡按御史南京并江北衛分行漕運衙門各就近提問便結 \\n 一漕運把總指揮千百戶等官如有漂流數多把總三千石指揮及千戶等官全幫領運者一千石千戶五百石百戶鎮撫二百五十石俱問罪於見在職級上降一級有能自備銀兩不費別軍羡餘當年處補完足者免其問降若願隨下年糧運補完亦准復職止完一半准復一級三千內儘數補充完亦准復原職 \\n 一衛所官完糧後備造支銷數目呈報稽考若肴造報不明及侵欺靠損情弊許軍指實首告各查照律例從重問擬把總官失於覺察問治罪 \\n 一漕運官軍如有水次折乾沿途盜賣自度糧米短少故將船放失漂流及雖係漂流損失不多乘機侵匿捏作全數賄囑有司官吏扶同奏勘者前後幫船及地居民有能覺察告首督運官司查實給賞輕齎輕銀十兩官軍不分贓數多少俱照例發邊衛永遠充軍有司官吏從重問擬仍行原衛所將失事之人家產變賣抵償不許輕扣別軍月糧以長姦惡前後幫船知而不舉一體連坐仍於正犯所欠錢糧內責令幫陪十分之三 \\n 一漕運米漂流萬石以上漕運都御史總兵官聽科道官紏劾該部具奏 \\n 定奪三千石巳上提問把總官不及數者止提問本管官旗各該巡撫亦有漕司之責係本境內漂失數多者照漕司事例一體參究出境不必槩及 \\n 擬斷贓罰不當 \\n 凡擬斷贓罰財物應入官而給主及應給主而入官者坐贓論罪止杖一百 \\n 纂註擬斷贓罰如彼此俱罪之贓又犯禁之物入官取與不和用強生事逼取求索之贓應給主名例給沒贓物條備矣若各衙門問刑官擬斷一應贓罰財物應入官而給主是謂虧官應給主而入官是謂虧民故各計所給所入之物價坐贓論至八十貫之上罪止杖一百以事由於錯財非入巳故恕之也 \\n 守掌在官財物 \\n 凡官物當應給付與人巳出倉庫而未給付若私物當供官用巳送官而未入倉庫但有人守掌在官若有侵欺借貸者並計贓以監守自盜論 \\n 纂註二物字所包者廣守掌在官四字要重看此指暫時之主守言蓋官物巳出而未行給付有人守當猶官物也私巳輸而未曾收入有人掌即官物也若守掌之人侵欺借貸者並計贓以監守自盜論非守當之人借者以常人盜倉庫錢糧論其物各還官給主 \\n 條例 \\n 一各處衛所管軍頭目人等關出糧料布花等物若指以公用為由因而扣減入巳糧料至一百石大布棉花錢帛等物值銀三十兩以上者問罪追贓完日軍職發立五年滿日降一級帶俸差操旗軍人等枷號一箇月發極邊墩臺守哨五年滿日踈放 \\n 隱瞞入官家產 \\n 凡抄沒人口財產除謀反謀叛及姦黨在十惡依律抄沒其餘有犯律不該載者妻子財產不在抄沒入官之限違者依故入人流罪論○若抄劄入官家產而隱瞞人口不報者計口以隱漏丁口論若隱田土者計田欺隱田糧論若隱瞞財物房屋孳畜者坐贓論各罪止杖一百所隱人口財產並入官罪坐供報之人○若里長同情隱瞞及該官吏知情者並與同罪計所隱贓重者坐贓論全科○受財者計贓以枉法各從重論失覺舉者減三等罪止笞五十 \\n 纂註家產即上人口田土財物供報之人即當抄之人也伓科謂依坐贓律照贓全科其罪贓承里長官吏言此見抄沒人口財產懲惡之極典惟反叛姦黨係干十惡故盡法懲之其餘有犯不該載者而擅擬抄沒非意也以故入人流罪論杖一百流三千里若律該抄沒人家產而供報之人隱瞞人口不報者計口以隱瞞丁口論一口至三口杖六十若隱瞞財產者以欺隱田糧論一畝至五畝笞四十隱瞞財產房屋孳畜坐贓論一貫以下笞二十各罪止杖一百止坐供報之人所隱之人不坐人口財產入官若里長與供報之人同其隱瞞之情及當該官吏知其隱瞞之情者並與供報之人同罪計所隱贓重者坐贓論於杖一百之上計贓逐節全科罪止杖一百徒三年若里長官吏受財而為之隱瞞者則計其所得之贓重於杖一百及坐贓全科以枉法之重罪論分有祿無祿若贓輕者仍從杖一百及坐贓全科故曰各從重論失覺舉者既不受贓又不同情故減供報之人罪三等本犯罪雖加重而失覺之人止於笞五十矜其情而恕之也 \\n 按刑律故入條未決聽減一等則此抄沒未入官者亦減一等可知報之人止以坐贓論而加重者以其所隱瞞者自家之丁口財產也 \\n  \\n   \\n  "}
{"章节": "大明律集解附例卷之八", "正文": "  \\n 大明律集解附例卷之八 \\n 　 \\n  \\n 戶律 \\n 課程 \\n 鹽法一十二條 \\n 凡犯私鹽者杖一百徒三年若有軍器者加一等誣指平人者加三等拒捕者斬鹽貨車船頭匹並入官引領牙人及窩藏寄頓者杖九十徒二年半挑擔馱載者杖八十徒二年非應捕人告獲者就將所獲私鹽給付告人充賞有能自首者免罪一體給賞○若事發止理見獲人鹽當該官司不許展轉攀指違者以故入人罪論謂如人鹽同獲止理見發有確貨無犯人者其鹽沒官不須追究 \\n 纂註客商中買有引者曰官鹽無引而私自販賣者曰私鹽誣指平人承上文犯私鹽有軍器二項言引領是指路人引領牙人窩藏寄頓四項人也註云確貨謂見獲的確之鹽貨也蓋鹽課之利 \\n 國家賴以足邊若私鹽行則官鹽阻故凡軍民有犯私鹽者不論鹽之多寡俱仗一百徒三年若帶有軍器隨行者加一等恐其有拒捕之意因被獲而誣指平人同犯者加三等惡其有害人之心若因追捕而抗拒所捕之人者則其拒敵之情為重故坐以斬以上犯人所販鹽貨及馱載之車船頭匹並沒入官其原引領私販之人與牙儈人及窩藏寄頓者即是為同謀故俱杖九十徒二年半若受雇而為其挑擔馱載者未免為從惡故杖八十徒二年若非應捕人役告發而能捕送官者就將所獲私鹽給捕告獲之人充賞若同犯之中及引領等項之人有能自首者免其本罪仍依告獲人一體給賞至若私鹽事發當該官司止許據見獲人鹽問理不許聽其展轉攀指違者官吏以故入人罪論夫告獲自首者賞之所以開捕首之門而私販者庶乎可戢展轉攀指者禁之所以防濫及之害而平人不至被誣矣 \\n 按名例律云凡犯罪未發而自首者免其罪猶徵工贓此云一體給賞何也蓋名例就本犯自首者言此就數人有犯而有一人首或因連累致罪如引領以下之人首者而言故鹽貨一體給賞耳若一人自犯而自首則免罪足矣又何賞之有 \\n 凡鹽場竈丁人等除正額鹽外夾帶餘鹽出場及私煎貨賣者同私鹽法百夫長知情故縱及通同貨賣者與犯人同罪 \\n 纂註竈丁者竈戶煎鹽之人丁也正額鹽是竈丁每日所辦鹽課有額設正數也百夫長如總催頭目之類管領竈丁者也貨賣承夾帶私煎二者而言蓋夾帶私煎均於鹽法有阻故凡各處鹽場其竈戶鹽丁人等除應辦本場額設正數課鹽外其餘剩之鹽如有夾帶出場及私自煎燒因而貨賣者同私鹽法坐罪杖一百徒三年若百夫長則有掌管辦鹽之責者如知竈丁人等夾帶私煎之情而故行縱容及與其通同私自貨賣與犯人同罪亦依私鹽法論夫夾帶私煎之法嚴則與販者無夤緣之門而私鹽自少矣 \\n 凡婦人有犯私鹽若夫在家或子知情罪坐夫男雖有夫而遠出或有子幼弱罪坐本婦 \\n 纂註曰夫在家雖不知情者亦坐曰子知情則不知者不坐矣幼弱謂十五歲以下者夫遠出則勢不容於有待子幼弱不可以言知情故罪坐本婦 \\n 凡買食私鹽者杖一百因而貨賣者杖一百徒三年 \\n 纂註買食私鹽謂知其為私鹽買而食用者故杖一百若因買食而轉行貨賣求刑者則與私販之情同故杖一百徒三年 \\n 凡守禦官司及鹽運司巡檢司巡獲私鹽即發有司歸勘各衙門不許擅問若有司官吏通同脫放者與犯人同罪受財者計贓以枉法從重論 \\n 纂註守禦官司謂各衛所守禦地方之官司也有司謂府州縣及問刑衙門即前條官司也各衙門指守禦官司鹽運司巡檢司而言通同脫放謂通同守禦等官脫放也此言各行鹽地方凡守禦官司及鹽運司巡檢司皆有巡捕私鹽之責者若巡獲私鹽即將人鹽發所在官司歸結勘問守禦等各衙門不許擅自問理此蓋一以防其妄拿一以防其脫放也若既送有司歸結而有司官吏通同原獲衙門脫放鹽犯者與犯人同罪各杖一百徒三年若脫放出於受財者計其入巳之贓以枉法從其罪之重者論夫上文既云不許展轉扳指恐有司緣此以行其私故又嚴脫放之律也 \\n 備考 \\n 一各衙門巡獲私鹽不發有司歸勘而擅問者以違制論 \\n 凡守禦官司及有司巡檢司設法差人於槩管地面并附場緊關去處常川巡禁私鹽若有透漏者關津把截官及所委巡鹽人員初犯笞四十再犯笞五十三犯杖六十並附過還職若知情故縱及容令軍兵隨同販賣者與犯人同罪受財者計贓以枉法從重論○其巡獲私鹽入巳不解官者杖一百徒三年若裝誣平人者加三等 \\n 纂註透漏謂緊關透漏私鹽外出也所委人員即守禦等衙門所差委者如巡捕官兵之類知情故縱以下俱指把截官及所差人員而言裝誣平人指巡鹽者言與前所謂誣指者不同此言私鹽之徒踪跡詭秘而巡禁之法不可不嚴凡守禦官司及有司巡檢司各當設法差人於境內一槩所管地面并附近鹽場緊關去處常川往來巡禁私鹽不許透漏若有透漏出外者其關津原設把截之官及守禦等衙門所差委巡鹽人員初犯笞四十再犯笞五十三犯杖六十並附寫過名各還原職然不言四犯以上罪止杖六十也必曰附過還職明其為公罪也此自不知情者言之耳若把截與所委各官知有透漏之情而故縱出外及容令應捕軍人弓兵隨同私商販賣者俱與私鹽犯人同罪各杖一百徒三年此自未受財者言之耳若受財而故縱出外及容令同販者則各計入巳之贓以枉法從其罪之重者論其把截及巡鹽人員若將巡獲私鹽隱匿入巳不解官者是意在私鹽矣故即同私鹽罪杖一百徒三年若以私鹽裝誣平人解官者是意在害人矣故加不解官罪三等杖一百流三千里 \\n 凡軍人有犯私鹽本管千百戶有失鈴束者百戶初犯笞五十再犯杖六十三犯杖七十減半給俸千戶初犯笞四十再犯笞五十三犯杖六十減半給俸並附過還職若知情容縱及通同販賣者與犯人同罪 \\n 纂註軍人指守禦官司部內一應軍人而言不專謂應捕私鹽之軍故上言軍兵而此言軍人故罪止及本管千百戶而不言守禦官司也初犯再犯三犯謂千百戶所管各軍彼此先後有犯非一軍而三犯也此言巡禁私鹽固守禦官司之事若所部軍人有犯則又責在本管故凡軍人有犯私鹽則本管千戶百戶止因有失鈴束而別無他故者如有一次軍人犯私鹽而初犯百戶則笞五十千戶笞四十二次為再犯百戶則杖六十千戶笞五十三次為三犯百戶則杖七十千戶杖六十若至三犯則全不鈴束仍將千百戶應得俸錢減半支給然其俸雖減給而罪本因公故並得附過還職若千百戶知軍人私犯之情而故行縱容初非失於鈴束及身自通同軍人販賣又非徒為知情者故即與犯人同　罪各杖一百徒三年此則不淮還職不待言矣 \\n 凡起運官鹽每引二百斤為一袋帶耗五斤經過批驗所依數掣摯秤盤但有夾帶餘鹽者同私鹽法○若客鹽越過批驗所不經掣摯關防者杖九十押回盤驗 \\n 纂註依數依引目正耗鹽之斤數也掣摯謂隨手掣取鹽袋而掣其輕重若干若盤驗則盡盤其鹽而驗之與掣摯互相備矣此條無非防範夾帶私鹽之弊蓋言凡各場馱運有引官鹽每引以二百斤為一袋附帶耗鹽五斤其經過鹽課批驗所照依前項每引定數掣摯枰盤如正耗數之外但有夾帶餘鹽者同私鹽法論罪杖一百徒三年若客商將官鹽越過批驗所而不經官掣摯及不曾用使關防者坐杖九十仍押回盤驗如盤有餘鹽者則自當從私鹽法論矣 \\n 凡客商販賣官鹽不許鹽引相離違者同私鹽法○其賣鹽了畢十日之內不繳退引者笞四十○若將舊引影射鹽貨者同私鹽法 \\n 纂註繳退引謂將截過退引赴住賣官司繳納也影射謂以此冐彼如影之相射而不真也蓋官鹽憑引而發賣賣畢即繳退引正所以別私販防影射也故凡客商販賣官鹽不許鹽引相離若違此而鹽引相離者則官私無辯故雖官鹽亦同私鹽法論杖一百徒三年其賣鹽了畢限十日之內繳納退引若不繳退引者雖無影射之情亦笞四十若將不繳舊引影射見在鹽貨販賣者則其鹽即私故亦同私鹽之法坐罪 \\n 凡起運官鹽并竈戶運鹽上倉將帶軍器及不用官船起運者同私鹽法 \\n 纂註此言凡各場起運官鹽如今兩淮鹽場運納大軍食鹽之類并竈戶運鹽上倉若有將帶軍器隨行及不用官船起運者同私鹽法論罪如不用官船者杖一百徒三年將帶軍器者加一等夫用官船所以防夾帶禁軍器所以防拒捕也 \\n 凡客商將官鹽插和沙土貨賣者杖八十 \\n 纂註將官鹽而插和沙土貨賣則圖利一巳之私而官鹽有壅阻之弊矣故杖八十 \\n 凡將有引官鹽不於拘該行鹽地面發賣轉於別境犯界貨賣者杖一百知而買食者杖六十不知者不坐其鹽入官 \\n 纂註拘該行鹽地面謂鹽運司各有拘定該管行鹽地面也如淮鹽不許過浙浙鹽不許過淮之類此言行鹽各有地方販賣不許犯界所以欲通行鹽課禁革奸弊也若客商將有引官鹽不於拘定該賣鹽之地方發賣而轉於別境內犯界貨賣者杖一百若別境人知係越境之鹽而買食者杖六十不知者不坐其鹽並追入官則不問知情矣 \\n 按鹽法諸條意以禁革私鹽為主故首重犯私鹽之律次言引領牙人窩藏寄頓挑擔馱載之罪所以禁諸人之容隱私鹽也次言夾帶私煎貨賣之罪所以禁竈丁人等通同私販也次言脫放透漏容縱入巳之罪所以禁當該官吏及應捕人之通同私販也官鹽必經掣摯發賣不許犯界賣畢必繳退引又所以禁客商假官私販之弊也以此立法而後官鹽之利行官鹽之利行而足國便民之政在是矣至若鹽運司每歲鹽課各有定額客商中買鹽引各有成規又詳見會典當與此相參考者也 \\n 條例 \\n 一各邊召商上納糧草若內外勢要官豪家人開立詭名占窩轉賣取利者俱問發邊衛充軍干礙勢豪參究治罪 \\n 一凡豪強鹽徒聚眾至十人以上撐駕大船張掛旗號擅用兵仗響器拒敵官兵若殺人及傷三人以上者比照強盜巳行得財律皆斬為首者仍梟首示眾其雖拒敵不曾殺傷人為首者依律處斬為從者俱發邊衛充軍若止十人以下原無兵仗遇有追捕拒敵因而傷至二人以上者為首依律處斬下手之人比照聚眾中途行奪罪人因而傷人律絞其不曾下手者仍為從論罪若貧難軍民將私鹽肩挑背負易米度日者不必禁捕 \\n 一越境興販官司引鹽至三千斤以上者問發附近衛所充軍原係腹裏衛所者發邊衛充軍其客商收買餘鹽買求掣摯至三千斤以上者亦照前例發遣經過官司縱放及地方甲鄰里老知而不舉各治以罪巡捕官員乘機興販至三千斤以上亦照前例問發 \\n 一凡兩淮等處運司中鹽商人必須納過銀兩紙價方給引目守支若先年不曾上納故掜守支年久等項捏詞奏擾者依律問罪仍照各處鹽場無籍之徒把持詐害事例發遣 \\n 一凡偽造鹽引印信賄囑運司吏書人等將巳故并遠年商人名籍中鹽來歷填寫在引轉賣脅騙財物為首者依律處斬外其為從并經紀牙行店戶運司吏書一應知情人等但計贓滿貫者不拘曾否支鹽出場俱發邊衛充軍 \\n 一各鹽運司總催名下該管鹽課納完者方許照名填給通關若總催買囑官吏并覆盤委官指倉指囤扶同作弊者俱問發邊衛充軍 \\n 一各處鹽場無籍之徒號稱長布衫赶船虎光棍好漢等項名色把持官府詐害客商犯該徒罪以上及再犯杖罪以下者俱發邊衛充軍 \\n 鹽臨勢要中鹽 \\n 凡監臨官吏詭名及權勢之人中納錢糧請買鹽引勘合侵奪民利者杖一百徒三年鹽貨入官 \\n 纂註監臨官吏謂監臨鹽法之官吏如布政司鹽運司鹽課司官吏之類詭名謂不以巳名而詭捏偽名也蓋鹽所以通商迺民之利也若監臨官吏託以詭名及權要勢豪之人各中納錢糧請買戶部鹽引勘合則鹽利歸於此輩而在民之利必微尤是侵奪民利也各杖一百徒三年其中買之鹽貨入官若夫追繳鹽引勘合又不言可知矣 \\n 備考 \\n 一中鹽官吏照行止有虧事例具奏定奪 \\n 阻壞鹽法 \\n 凡客商中買鹽引勘合不親赴場支鹽中途增價轉賣阻壞鹽法者買主賣主各杖八十牙保減一等鹽貨價錢並入官其舖戶轉買拆賣者不用此律 \\n 纂註凡客商中買鹽引勘合必親赴場支鹽庶乎首尾相知難於作弊此鹽法之定制也若不親赴場支鹽而於中途增添原買之價轉賣與人支鹽阻抑壤亂鹽法者買主賣主各杖八十牙保人減一等所支鹽貨與原賣價銀並追入官其舖戶轉買客商支出官鹽零拆貨賣者既於鹽法無妨故亦不用此律 \\n 私茶 \\n 凡犯私茶者同私鹽法論罪如將巳批驗截角退引入山影射照茶者以私茶論 \\n 纂註既曰同私鹽法則有犯者須盡如私鹽之律科斷也凡客商販賣茶貨必依例中買茶引照引貨賣方為官茶引巳經官驗過截角即為退引例當繳官不許重冐照茶此行茶一定之法也若有犯興販無引私茶者同私鹽法論罪杖一百徒三年茶貨車船頭匹並須入官如有將巳經批驗所驗過截角退引不赴官告繳而入山影射照茶者即係私茶故以私茶論罪蓋茶貨之利與鹽貨同故茶法之禁亦與鹽法同也 \\n 條例 \\n 一成化十八年閏八月二十九日節該欽奉 \\n 憲宗皇帝聖旨私茶有興販夾帶五百斤的照見行私鹽例押發充軍欽此 \\n 一凡興販私茶潜住邊境與番夷交易及在腹裏販賣與進 \\n 貢回還夷人者不拘斤數連知情歇家牙保俱發煙障地面充軍其在西寧甘肅河州洮州四川雅州販賣者雖不入番一百斤以上發附近三百斤以上發邊衛各充軍不及前數者依律擬斷仍枷號兩箇月軍官將官縱容弟男子姪家人軍伴人等興販及守備把關巡捕等官知情故縱者各降一級原衛所帶俸差操失覺察者照常發落若守備把關巡捕等官自行興販私茶通番者發邊衛在西寧甘蕭洮河雅州販賣至三百斤以上者發附近各充軍 \\n 一陜西洮州河州西寧等處行茶地方但有冐頂番名將老弱不堪馬二匹以上中納支茶者官軍調別處極邊衛分帶俸食糧差操民并舍餘人等發附近衛分充軍冐支茶斤俱入官參將撫夷等官本身併縱容弟男子姪家人軍伴人等冐中二匹以上者一體問調邊衛帶俸差操醫獸通事土民人等通同作弊者枷號一箇月發落 \\n 一做造假茶五百斤以上者本商并轉賣之人俱問發附近原係腹裏衛所者發邊衛各充軍店戶窩頓一千斤以上亦照例發遣不及前數者問罪照常發落 \\n 私礬 \\n 凡私煎礬貨賣者同私鹽法論罪 \\n 纂註私煎謂不係燒礬窯廠及新開山燒礬而不報官辦課者皆是同私鹽法解見私茶條凡各處煎礬所在皆有額設礬課係官主典給有文憑執照然後許賣若有私自煎出貨賣者同私鹽法論罪杖一百徒三年蓋礬利雖微務隸於官若聽私煎則不惟虧國之課程而必起民之爭奪故設此律以禁之按會典洪武三年令廬州府黃　崐山安慶府桐城縣歲辦礬課二十七萬七百斤每三斤為一引官給工本錢一百五十文此礬課之所由設也 \\n 匿稅 \\n 凡客商匿稅及賣酒醋之家不納課程者笞五十物貨酒醋一半入官於入官物內以十分為率三分付告人充賞務官攅攔自獲者不賞入門不弔引同匿稅法其造酒醋自用者不在此限○若買頭匹不稅契者罪亦如之仍於買主名下追徵價錢一半入官 \\n 纂註弔者至也此指乃照物投稅之引帖舊制府州縣城門外各置引帖凡客商貨物入城先弔引帖為照然後投稅驗引收鈔入門不弔引謂貨物巳入城門而引帖不至即引不相隨之意蓋商稅酒榷國課所係若客商隱匿貨物而不投稅及造賣酒醋之家而不納應辦課程二者均於國課有虧故並笞五十仍將貨物酒醋各罰一半入官若係他人告獲者則於入官物內以十分為率將三分給付告人充賞若係務官攅攔自獲者不賞如有客商將貨物巳入城門而不弔至原照物投稅之引帖恐其漏稅之貨故同匿稅法其造酒醋自用者原無求利之心故不在納課之限若買頭匹而不稅契亦係欺官故坐罪亦如匿稅之律但頭匹非貨物可比故追徵價錢一半入官 \\n 條例 \\n 一在京在外稅課司局批驗茶引所但係納稅去處省令客商人等自納若權豪無籍之徒結黨把持攔截生事攪擾商稅者徒罪以上枷號二箇月發附近充軍杖罪以下照前枷號發落 \\n 舶商匿賣 \\n 凡泛海客商舶船到岸即將物貨盡實報官抽分若停塌沿港土商牙儈之家不報者杖一百雖供報而不盡者罪亦如之物貨並入官停藏之人同罪告獲者官給賞銀二十兩 \\n 纂註海中大船曰舶船抽分即其貨物十分而取其一也牙儈牙保會合之人也貨物並入官並字指不報及報而不盡者停藏之人承上土商牙儈之家而言凡泛海客商但有舶船到岸即將船中物貨盡數從實報官依數抽分然後給照聽其貨賣若有私自停塌沿港接賣土商及牙儈之家而不報官者杖一百或雖供報到官而有隱漏不盡者罪亦如之其不報不盡之物貨並追入官土商牙儈停藏者與犯人同罪若有人告獲者官給賞銀二十兩此條專為舶商匿貨者而設蓋舶商之利大故其匿貨之罪浮於匿稅若餘商之匿貨則當從匿稅之條耳然今將船下海通番者有例禁之又慎重海防之意也 \\n 人戶虧兌課程 \\n 凡民間週歲額辦茶鹽商稅諸色課程年終不納齊足者計不足之數以十分為率一分笞四十每一分加一等罪止杖八十追課納官○若茶鹽運司鹽場茶局及稅務河泊所等宜不行用心辦課年終比附上年課額虧兌者亦以十分論一分笞五十每一分加一等罪止杖一百所虧課程著落追補還官○若有隱瞞侵欺借用者並計贓以監守自盜論 \\n 纂註國初有茶運司以後裁革故此律稱茶鹽運司也以十分為率以本戶該納 \\n 之額數言亦以十分論以茶鹽運司等官所管之本總數言虧兌虧欠兌缺也著落追補還官止著落虧課之官吏非有及於人戶也蓋前項人戶之虧課者巳言追課納官此則因官不用心辦課而言耳於人戶果何與哉此條言民間茶鹽商稅及諸色課程如銀兩漁課之類每周歲各有定額該辦之數在人戶所當依期完納在官府所當用心催徵者也若人戶於一年巳終其一應該納課程而不交妠齊足者就其該納之數計所不足之數以十分為率如一分不足者笞四十每一分加一等至五分之上罪止杖八十所不足之數追徵還官此虧課之罪在民不得不於民追納耳若茶鹽運司鹽場茶局及稅務河泊所等官其有不行用心催辦諸色課程以至年終比附上年所徵課額虧允者就其額辦之數計所虧允之數亦以十分為率虧一分者笞五十每一分加一等至六分之上罪止杖一百所虧課程著落各官追捕還官此虧課之罪在官不得不於官追補耳若前項衙門各官將人戶巳納在官課程隱瞞不附簿籍因而侵欺入巳或私自借用者並計贓以監守自盜論罪如此則侵盜之源可杜而國課常盈矣 \\n 卷八終 \\n  \\n   \\n  "}
{"章节": "大明律集解附例卷之九", "正文": "  \\n 大明律集解附例卷之九 \\n 　 \\n  \\n 戶律 \\n 錢債 \\n 違禁取利 \\n 凡私放錢債及典當財物每月取利並不得過三分年月雖多不過一本一利違者笞四十以餘利計贓重者坐贓論罪止杖一百○若監臨官吏於所部內舉放錢債典當財物者杖八十違禁取利以餘利計贓重者依不枉法論○並追餘利給主○其負欠私債違約不還者五貫以上違三月笞一十每一月加一等罪止笞四十五十貫以上違三月笞二十每一月加一等罪止笞五十二百五十貫以上違三月笞三十每一月加一等罪止杖六十並追本利給主○若豪勢之人不告官司以私債強奪去人孳畜產業者杖八十若估價過本利者計多餘之物坐贓論依數追還○若准折人妻妾子女者杖一百強奪者加二等因而姦占婦女者絞人口給親私債免追 \\n 纂註月利三分如一百貫月取其利三貫也不過一本一利如借本一百貫其取利亦不得過一百貫違禁取利即違此禁限餘利即應得本利之外所多取者依不枉法論依即以字之義亦與真犯同也並追餘利給主總承上文言違三月違原約日至三月也因而姦占專指強奪者若准折而姦占即從和論人口給親二句通承准折強奪而言此條言放債典當本所以相濟若取利無禁實所以相病矣故凡民間私放錢債及典當財物每月取利並不得過三分所積年月雖多亦不得過一本一利如有違此而取利三分以上及利錢過於本錢者如多取二十貫以下則笞四十若計所多取餘利為贓其罪重於笞四十者則坐贓論如三十貫笞五十每十貫加一等至八十貫之上罪止杖一百若監臨官吏於所部內舉放錢債典當財物與部民而收取其利者雖未違禁即杖八十若違禁而多取其利者亦計所餘之利為贓其罪有重於杖八十者則依受不枉法贓論罪以上庶民官吏凡有違柰而取利者並追餘利給主其負私債有故違期約不還者各以負欠多寡計月科罪如五貫以上者違三月笞一十每一月加一等至半年之上罪止笞四十五十貫以上者違三月笞二十每一月加一等至半年之上罪止笞五十二百五十貫以上者違三月笞三十每一月加一等至半年之上罪止杖六十其放債之應得本利並追給主夫言違三月者有罪則未及三月者當勿論耳若豪強勢要之人因其違約不還不告官司而強奪欠債之人孳畜產業者估價雖未過本利亦杖八十若估價過其本利者計所多餘之物坐贓論如多餘七十貫則杖九十至五百貫之上罪止杖一百徒三年仍依所多餘之數追物還主夫不言准折畜產之罪以兩相情愿則從民便耳若因欠私債而將人之妻妾子女准折抵還者杖八十若欠債之人不願准折而強奪之者加准折罪二等若因強奪而姦占其婦女者絞其准折強奪人口給親完聚原欠私債免追謹詳此條於舉放私債典當財物者則嚴重其典刑於負欠私債違約不還者則寬假其月日蓋以放債多豪強之弊而負債有不得巳之情故此則抑強扶弱又設律深遠之意也 \\n 條例 \\n 一凡勢豪舉放私債交通運糧官挾勢擅拿官軍綁打凌辱強將官糧准還私債者問罪屬軍衛者發邊衛充軍屬有司者發口外為民運糧官參究治罪 \\n 一聽選官吏監生人等借債與債主及保人同赴任所取償至五十兩以上者借者革職債主及保人各枷號一箇月發落債追入官 \\n 一凡舉放錢債買囑各衛委官擅將欠債軍官軍人俸糧銀物領去者問擬詐欺委官問擬受財聽囑罪名 \\n 一兩京兵部并在外巡撫巡按按察司官點視各衛所印信如有軍職將印當錢使用者參問帶俸差操執當之人問罪枷號一箇月債追入官 \\n 一內外放債之家不分文約久近係在京住坐軍匠人等揭借者止許於原借之人名下索取不許赴原籍逼擾如有執當印信關單勘合等項公文者提問債追入官 \\n 一凡負欠私債兩京不赴法司而赴別衙門在外不赴軍衛有司而越赴巡撫巡按三司官處各告理及輙具本狀奏訴者俱問罪立案不行若兩京別衙門聽從施行者一體參究私債不追 \\n 費用受寄財產 \\n 凡受寄人財物畜產而輙費用者坐贓論減一等詐言死失者准竊盜論減一等並追物還主其被水火盜賊費失及畜產病死有顯跡者勿論 \\n 纂註並追物還主承輙費用及詐言死失二項言蓋受寄他人財物畜產而輙擅費用者猶有倍償之心故坐贓論減一等如坐贓一貫以下者笞二十減一等則笞一十至五百貫之上罪止杖九十徒二年半若詐言死失者則有欺騙之意故准竊盜論一等如竊盜一貫以下者杖六十減一等則笞五十至一百貫之上罪止杖一百徒三年然不問輙費用與詐言死失並追原寄之物還主其受寄者若被水火盜賊費失及畜產病死各有顯跡可據者皆勿論固不坐罪亦免追償 \\n 備考 \\n 一若受寄財物而騙賴不認者以誆騙律論 \\n 條例 \\n 一親屬費用受寄財物並與凡人一體科罪追物還主不必論服制遞減 \\n 得遺失物 \\n 凡得遺失之物限五日內送官官物還官私物召人識認於內一半給與得物人充賞一半給還失物人如三十日內無人識認者全給限外不送官者官物坐贓論私物減二等其物一半入官一半給主○若於官司地內掘得埋藏之物者並聽收用若有口器鍾鼎符印異常之物限三十日內送官違者杖八十其物入官 \\n 纂註遺失之物必有其主故得之者限五日之內送官若係官物則收還官係私物則召人識認如有人識認者則於遺失物內以一半給與得物之人充賞一半給還原失物之人如三十日內無人識認既主無見在故全給得物之人若五日限外不送官者係官物則坐贓論一貫以下笞二十罪止杖一百徒三年不言追物還官者省文也私物則減坐贓罪二等一貫之上至十貫笞一十至五百貫之上罪止杖八十徒二年其物一半入官一半給還失主若無主識認者則自當全入官矣夫送官者無罪而給賞賞其有還人之意也不送官者不賞而有罪罪其有隱匿之情也若於官司地內掘得埋藏之物如金銀器玩之類並聽掘得之人收用以埋藏之物原無所主也若有古器鍾鼎符印及凡異常之物限三十日內送官若違限不送官者杖八十仍追其物入官以異常之物非民間宜有也 \\n  \\n   \\n  "}
{"章节": "大明律集解附例卷之十", "正文": "  \\n 大明律集解附例卷之十 \\n 　 \\n  \\n 戶律 \\n 市廛 \\n 私充牙行埠頭 \\n 凡城市鄉村諸色牙行及船埠頭並選有抵業人戶充應官給印信文簿附寫客商船戶住貫姓名路引字號物貨數目每月赴官查照私充者杖六十所得牙錢入官官牙埠頭容隱者笞五十革去 \\n 纂註有抵業人戶謂其人有家業而可以抵當客貨也在城市鄉村買賣去處則有牙行在聚泊客船去處則有埠頭此二項之人凡客商貨物皆憑藉以貿易者也故有司必並選有抵業人戶充應取其有恒產恒心之意也官給印信文簿令其附寫客商船戶住貫姓名并路引字號及貨物數目每月將文簿赴官查考防客商有越關匿稅之意也其有牙行埠頭不由官選而私充者杖六十仍追所得牙錢入官若官牙埠頭容隱私充者笞五十仍將各牙行埠頭名役革去夫禁私充又恐其有罔利害人之意也 \\n 市司評物價 \\n 凡諸物行人評估物價或貴或賤令價不平者計所增減之價坐贓論入巳者准竊盜論免剌○其為罪人估贓不實致罪有輕重者以故出入人罪論受財者計贓以枉法從重論 \\n 纂註諸物行人謂諸色貨物本行之牙人也受財者或受罪人之財而估贓輕或受事主之財而估贓重也蓋凡諸物之價評在行人必平等估計而後買賣兩便如有將下物本賤而估作貴或上物本貴而估作賤致令物價不得其平者計所估增減之價坐贓論一貫以下笞二十至五百貫之上罪止杖一百徒三年若因而得所增減之價入巳者計所入巳之贓准竊盜論免剌一貫以下杖六十至一百二十貫罪止杖一百流三千里凡此莫非欲市物之價得其平而民間有匠利也其行人為犯罪之人估計贓物若價有增減以致犯人以贓入罪有所輕重者則以故出入人罪論若因受財而估贓不入者則計所受之贓以枉法從其罪之重者論凡此莫非欲贓物之價得其平而罪人之無所枉也 \\n 把持行市 \\n 凡買賣諸物兩不和同而把持行市專取其利及販鬻之徒通同牙行共為姦計賣物以賤為貴買物以貴為賤者杖八十○若見人有所買賣在傍高下比價以相惑亂而取利者笞四十○若巳得利物計贓重者准竊盜論免剌 \\n 纂註兩不和同買主賣主兩不情愿之義把持把執持定之意二句語意相承如俗所謂強買強賣而又不許他人買賣也販鬻謂販買鬻賣而圖利者　也在傍高下比價如見人買賣諸物仍將巳物詐稱高下之價以比之即以賤為貴以貴為賤之意此言凡城市鄉村買賣諸物若買物人與賣物人兩不和同而任巳把持行市不許他人買賣專自取其利息者及販鬻之徒通同牙行共為姦計於賣巳物則高其價而以賤為貴於買人物則低其價而以貴為賤者此二者一以強取人之物一以計取人之利其　於人則均也故並杖八十若見人有所買賣在傍將所買賣貨物故稱高下而比擬價數使買賣人不能專主定見以相惑亂而以此求取餘利者此則雖非把持姦計者比而其用心亦詐矣故笞四十凡此皆自未曾得利者言耳若把持行市通同姦計及在傍惑亂之人巳得利物而計贓重於杖八十笞四十者則准竊盜論免剌夫言計贓重者准竊盜論則雖巳得利物而計贓輕者此從本條可知矣 \\n 條例 \\n 一光祿寺買辦一應物料弘治四年十一月內節該欽奉 \\n 孝宗皇帝聖旨姦頑之徒稱是報頭等項名色在街強賒作弊害人的拏來枷號三箇月滿日還從重發落欽此 \\n 一會同館內外四鄰軍民人等代替夷人收買違禁貨物者問罪枷號一箇月發邊衛充軍 \\n 一凡夷人朝 \\n 貢到京會同館開市五日各舖行人等將不係應禁之物入館兩平交易染作布絹等項立限交還如賒買及故意拖延騙勒夷人久候不得起程者問罪仍於館門首枷號一箇月若不依期日及誘引夷人潜入人家私相交易者私貨各入官舖行人等照前枷號通行守邊官員不許將曾經違犯夷人起送赴京 \\n 一弘治十一年二月十五日節該欽奉 \\n 孝宗皇帝聖旨迤北小王子等差使臣人等赴京朝貢官員軍民人等與他交易止計光素紵絲絹布衣服等件不許將一應兵器并違禁銅鐵等物敢有違犯的都拿來處以極刑欽此 \\n 一甘肅西寧等處遇有番夷到來本都司委官關防提督聽與軍民人等兩平交易若勢豪之家主使弟男子姪家人頭目人等將夷人好馬奇貨包收逼令減價以賤易貴及將粗重貨物并瘦損頭畜拘收取覔用錢方許買賣者聽使之人問發附近衛分充軍干礙勢豪及委官知而不舉通同分利者參問治罪 \\n 一成化十四年十一月初四日節該欽奉 \\n 憲宗皇帝聖旨遼東開設馬市許令海西并朵顏等三衛夷人買賣開元每月初一日至初五日開一次廣寧每月初一日至初五日十六日至二十日開二次各夷止將馬匹并土產物貨赴彼處委官驗放入市許齋有貨物之人入市與彼兩平交易不許通事交易人等將各夷欺侮愚弄虧少馬價及偷盜貨物亦不許撥置夷人指以失物為由扶同詐騙財物分用敢有擅放夷人入城及縱容官軍人等無貨者任意入市有貨者在內過宿規取小利透漏邊情事發問擬明白俱發兩廣煙瘴地面充軍遇赦並不原宥欽此 \\n 一各處客商輻輳去處若牙行及無籍之徒用強邀截客貨者不論有無誆賒貨物問罪俱枷號一箇月如有誆賒貨物仍監追完足發落若監追年久無從陪還累死客商屬軍衛者發邊衛屬有司者發附近俱充軍 \\n 一楊村蔡村河西務等處如有用強攔截民運糧船在家包雇車輛逼勒多出腳錢者問追給主仍發邊衛充軍 \\n 一凡捏稱 \\n 皇店在於京城內外等處邀截客商掯勒財物者俱拏送法司問罪就於害人處所枷號三箇月發極邊衛分永遠充軍 \\n 私造斛斗秤尺 \\n 凡私造斛斗秤尺不平在市行使及將官降斛斗秤尺作弊增減者杖六十工匠同罪○若官降不如法者杖七十提調官失於較勘者減一等知情與同罪○其在市行使斛斗秤尺雖平而不經官司較勘印烙者笞四十○若倉庫官吏私自增減官降斛斗秤尺收支官物而不平者杖一百以所增減物計贓重者坐贓論因而得物入巳者以監守自盜論工匠杖八十監臨官知而不舉者與犯人同罪失覺察減三等罪止杖一百 \\n 纂註斛斗秤尺不平謂大小輕重長短之不平即不如法之意下文收支官物而不平謂其多收少支之不平也私自增減如斵削貼補之類提調監臨止言官見罪不及吏也減三等罪止杖一百者謂如減至杖一百以下則聽減三等如雖減而猶該杖一百以上則亦罪止杖一百也此言斛斗秤尺民風所係故官降有一定之式民當依式制造赴官較勘印烙而後行使此所以同風俗而定民制也故凡民間私造斛斗秤尺有不均平而在市行使及將官司原降斛斗秤尺私下作弊或增或減者其行使之人杖六十私造增減之工匠與同罪若官降斛斗秤尺不如原頒法式者所造之工匠杖七十提調官失於較勘者減一等若知情而故不較勘者與工匠同罪罪其非立法齊民之意也其在市行使斛斗秤尺雖平而不曾經官司較勘印烙者亦笞四十罪其開私造不平之端也此皆猶自民間行使者言耳若在倉庫之斛斗秤尺則出納錢糧所係也故若主守倉庫官吏私自增減官降斛斗秤尺以致收支官物不均平者杖一百以所增收或減支之物計贓重於杖一百者坐贓論至一百貫杖六十徒一年每一百貫加一等至五百貫之上罪止杖一百徒三年若因而得所增減之物入巳者以監守自盜不分首從併贓論罪工匠為其增減者杖八十其監臨官知其收支不平及得物入巳之情而故不舉者並與犯人同罪若不知情而失覺察者減犯人罪三等罪止杖一百如犯人以監守自盜論滿貫者該斬失覺察者減三等則雖該杖九十徒二年半而亦罪止杖一百是也 \\n 器用布絹不如法 \\n 凡造器用之物不牢固真實及絹布之屬紕薄短狹而賣者各笞五十其物入官 \\n 纂註器用之物不牢固真實則易壞布絹之屬紕薄短狹則難用故造此而賣者二項之人各笞五十器用布絹入官 \\n  \\n   \\n  "}
{"章节": "大明律集解附例卷之十一", "正文": "  \\n 大明律集解附例卷之十一 \\n 　 \\n  \\n 禮律 \\n 祭祀 \\n 祭享 \\n 凡大祀及 \\n 廟享所司不將祭祀日期預先告示諸衙門者笞五十因而失誤行事者杖一百其已承告示而失誤者罪坐失誤之人○若百官已受誓戒而引喪問疾判署刑殺文書及預筵宴者皆罰俸錢一月其知有緦麻以上喪或曾經杖罪遣充執事及令陪祀者罪同不知者不坐若有喪有過不自言者罪亦如之其已受誓戒人員散齋不宿淨室罰俸錢半月致齋不宿本司者罰俸錢一月○若大祀牲牢玉帛黍稷之屬不如法者笞五十一事缺少者杖八十一座全缺者杖一百○若奉大祀犧牲主司喂養不如法致有瘦損者一牲笞四十每一牲加一等罪止杖八十因而致死加一等○中祀有犯者罪同餘條准此 \\n 纂註大祀謂郊祀天地廟享四孟時享所司指太常寺行事助祭陪祭之事也誓戒傋見職掌然職掌止言致齋而律兼言散齋者蓋古者大祀散齋七日致齋三日今止共齋三日律云致齋散齋疑仍舊文也牛羊豕曰牲牢者牲之體不如法謂宰割失序烹調失節陳設失序之類一事一件也牲之未宰曰犧主司如犧牲所官之類瘦損以平時言觀下致死字可見中祀如山川嶽瀆歷代帝王先師孔子是也此見祀為國之大事而天地宗廟尤祀之大者太常寺先將日期告示各衙門知會齋戒前二日太常寺官宿於本司次早具本奏聞又次早上殿傳制百官受誓戒不飲酒不茹葷不問疾不弔喪不聽音樂不理刑名不與妻妾同處敬之至也若太常寺不先將祭祀日期告示各文武衙門雖不誤事亦笞五十因不告示而失誤行事者杖一百已承告示而失誤行事則各衙門失誤者之罪也亦坐杖一百若百官已受誓戒而弔喪問疾或判署刑殺文書或預筵宴則非敬齋之意罰俸錢一箇月夫弔喪問疾判署等事且不可而況有緦麻以上喪及曾經杖罪者乎故太常寺知其喪罪而遣令執事陪祀及各官身有喪罪而不自言迴避者皆罰俸錢一箇月故曰罪同曰罪亦如之散齋不宿淨室致齋不宿本司均為不敬而罰有輕重者以散齋於外與致齋於內不同也上二節以禮儀之違怠者言若大祀之牲牢玉帛黍稷及豚膞果品之類與夫所供之犧牲皆祭物也如太常寺陳設宰烹有不如法式者笞五十若一事缺少或一座全缺者則無以備物不特不如法而已故一則杖八十一則杖一百主司將犧牲喂養不如法致有瘦損及至死者亦為不敬但與在祭之物不同故一則計牲科罪罪止杖八十一則加罪一等罪止杖九十上二節以品物之缺損者言若中祀與大祀雖為有間均之國家大典如有犯前項數事者亦依前項所定罰俸笞杖科斷故曰罪同註云餘條准此如下條大祀丘壇毀損及棄毀大祀神御罪各有差若中祀壇場御物有犯者亦依大祀同論故曰准此又因大祀而及于中祀者如此或謂餘條字所該者廣欲兼刑律盜大祀神御物按盜大祀神御物坐斬若盜中祀神御物亦擬斬罪似涉太重還依疏議止指下條為是餘字不必太拘 \\n 毀大祀丘壇 \\n 凡大祀丘壇而毀損者杖一百流二千里壝門減二等○若棄毀大祀神御之物者杖一百徒三年遺失及誤毀者各減三等 \\n 纂註丘壇者祭天圓丘祭地方丘丘必有壇故曰丘壇大壞曰毀小壞曰損壝門壇外之垣有門以通出入者也神御之物如床几帷幔祭器之類遺失句承本節各字指遺失誤毀言此見大享丘壇乃祭神之處最為尊嚴故但有毀損者即杖一百流二千里壝門乃迎神之所視丘壇有間故毀損者減二等杖九十徒二年半不論故誤者郊祀重地非可以誤而輕之也若大祀神御之物用之以成明薦若有損棄毀壞者出於有意杖一百徒三年如遺失誤毀者出於無心得減三等杖七十徒一年半此不計贓者禮神重器非可以贓論也中祀有犯者同罪 \\n 條例 \\n 一 \\n 天地等壇內縱放牲畜作踐及私種籍田外餘地并奪取籍田禾把者俱問罪牲畜入官犯人枷號一箇月發落 \\n 致祭祀典神祗 \\n 凡 \\n 社稷山川風雲雷雨等神及聖帝明王忠臣烈士載在祀典應合致祭神祗所在有司置立牌面開寫神號祭祀日期於潔淨處常川懸掛依時致祭至期失誤祭祀者杖一百其不當奉祀之神而致祭者杖八十 \\n 纂註社稷土穀欴神曰等神如五嶽四瀆之類此皆指在外府州縣所祭者與上條所云中祀不同載祀典是朝廷歲祭有定額者不當奉祀之神凡祀典所不載者皆是不必專指淫祠此見社稷山川風雲雷雨等神如五嶽四瀆之類及聖帝明王忠臣烈士凡載在祀典應合致祭神祗所在有司須當立牌列號依時舉祭所以報功德而勸忠義也若有逾期遺忘而失誤不致祭者是曰慢神坐杖一百若祀典無文禮所不祭而祭之者是曰不經坐杖八十一懲其怠一惡其瀆也 \\n 歷代帝王陵寢 \\n 凡歷代帝王陵寢及忠臣烈士先聖先賢墳墓不許於工樵採耕種及牧放牛羊等畜違者杖八十 \\n 纂註山陵寢廟謂之陵寢帝王葬處也土高曰墳封植曰墓此見帝王嘗臨制天下忠烈聖賢足以師世範俗其人雖係先代而其陵寢墳墓乃其體魄所藏若於上樵採薪蒭耕種禾黍等物及縱放牛羊等畜踐害則失國家尊崇褒表之意而褻慢甚矣故杖八十 \\n 褻瀆神明 \\n 凡私家告 \\n 天拜斗焚燒夜香燃點天燈七燈褻瀆神明者杖八十婦女有犯罪坐家長若僧道修齋設醮而拜奏青詞表文及祈禳火災者同罪還俗若有官及軍民之家縱令妻女於寺觀神廟燒香者笞四十罪坐夫男無夫男者罪坐本婦其寺觀神廟住持及守門之人不為禁止者與同罪 \\n 纂註告天者告祭天地拜斗者拜禮北斗天燈天象之燈七燈布列日月五星之象非謂北斗七星之燈蓋天燈七燈即告天拜斗之燈也僧曰修齋道曰設醮青詞用青紙表文用黃紙僧道修齋及祈禳俱重用青詞表文上此見天帝北斗皆神明之至尊者故私家告天拜斗焚香燃燈者皆為褻瀆坐杖八十婦人有犯罪坐夫男其青詞表文乃用之以達于天帝者若僧道修設齋醮而拜奏青詞表文及用之以祈禳火災者同為褻瀆亦並杖八十各還俗寺觀神廟乃僧道所居若官與軍民之家縱令妻女燒香則溷瀆甚矣故笞四十罪坐夫男無夫男者罪坐本婦住持守門之人聽其出入不為禁止亦笞四十故曰同罪 \\n 條例 \\n 一凡僧道軍民人等於各寺觀神廟刁姦婦女因而引誘逃走或誆騙財物者俱發附近充軍若軍民人等縱令婦女於寺觀神廟有犯者問罪枷號一箇月發落 \\n 禁止師巫邪術 \\n 凡師巫假降邪神書符咒水扶鸞禱聖自號端公太保師婆及妄稱彌勒佛白蓮社明尊教白雲宗等會一應左道亂正之術或隱藏圖像燒香集眾夜聚曉散佯修善事扇惑人民為首者絞為從者各杖一百流三千里○若軍民裝扮神像鳴鑼擊鼓迎神賽會者杖一百罪坐為首之人○里長知而不首者各笞四十其民間春秋義社不在禁限 \\n 纂註師者即今行法之人稱法師者巫者降神之人端公太保男巫之偽號師婆女巫之偽號彌勒佛白蓮社明尊教白雲宗是四樣凡此煩其名不一故以等會該之人道尚右非正道曰左道隱藏圖像五句最重總承上文蓋必有此隱藏集眾夜聚曉散扇惑人民等事然後坐以絞罪里長知而不首承上二節此言異端足以惑人小民易於愚弄邪術一倡禍熾天下古有明鑒故凡師巫假降邪神扶鸞禱聖自號端公太保師婆等項名色及妄稱西方彌勒佛遠公白蓮社牟尼尊明教釋氏白雲宗等會一應反經左道亂正之術或隱藏其佛老宗師之圖像而燒香集眾夜則會聚曉則分散詐為修崇善果以鼓扇迷惑人民使之歸投其教者禍將延蔓為害不細故為首者絞為從者流若軍民人等裝扮神像鳴鑼擊鼓迎神賽會者雖亦不正之事而與隱藏圖像夜聚曉散扇惑人民者不同故止杖一百罪坐為首之人不言為從者罪難加眾故也其里長明知師巫惑眾軍民賽會之情而不舉首者各笞四十不言不知者以此等事非一人一家所為無不知之理也其民間所建義社而鄉人春祈秋禳應有迎賽者雖有鑼鼓及集眾不在禁限 \\n 條例 \\n 一各處官吏軍民僧道人等來京妄稱諳曉扶鸞禱聖書符咒水一切左道亂正邪術扇惑人民為從者及稱燒煉丹藥出入內外官家或擅入皇城夤緣作弊希求進用屬軍衛者發邊衛充軍屬有司者發口外為民若容留潛住及薦舉引用鄰甲知情不舉并皇城各門守衛官軍不行關防摉拏者各參究治罪 \\n 一凡左道惑眾之人或燒香集徒夜聚曉散為從者及稱為善友求布施至十人以上軍民人等不問來歷窩藏接引或寺觀住持容留披剃冠簪探聽境內事情及被誘軍民捨與應禁鐵器等項事發屬軍衛者俱發邊衛充軍屬有司者發口外為民 \\n  \\n   \\n  "}
{"章节": "大明律集解附例卷之十二", "正文": "  \\n 大明律集解附例卷之十二 \\n 　 \\n  \\n 禮律 \\n 儀制 \\n 合和御藥 \\n 凡合和御藥誤不依本方及封題錯誤醫人杖一百料理揀擇不精者杖六十若造御膳誤犯食禁廚子杖一百若飲食之物不潔淨者杖八十揀擇不精者杖六十不品嘗者笞五十監臨提調官各減醫人廚子罪二等○若監臨提調官及廚子人等誤將雜藥至造御膳處所者杖一百所將雜藥就令自喫門官及守衛官失於摉檢者與犯人同罪並臨時奏聞區處 \\n 纂註天子所用之藥曰御藥食曰御膳本方謂合用之方封題錯誤謂不明開藥名品味分兩之類或雖開而有遺皆錯誤也料理炮製熬洗也揀擇選取精美也食禁謂食經所忌品嘗每品先嘗而後進也監臨提調如太醫院使院判御醫醫人之監臨提調也御膳所官廚子之監臨提調也各減字與下並臨時字總承上數事言此條重誤字此見藥各有方其品味分兩亦各不同若合和御藥而失誤不依本方及雖依方而包封上題寫錯誤者杖一百若止是料理揀擇不精者杖八十皆坐醫人食各有禁如乾脯不得入黍米豬鱉肉不得和姜莧之類若造進御飲膳而誤犯所忌者杖一百止是不潔淨者杖八十揀擇不精者杖六十食必品嘗欲其調和也不品嘗者笞五十皆坐廚子其太醫院使等官與御膳所官皆有監臨提調之責而不行檢點各減醫人廚子前項所犯罪二等若御膳所非用藥之地而監臨提調官及廚子人等誤將雜藥至造膳處所者杖一百所將之藥即令自喫防隱禍也其直日門官及守衛官失於摉檢而致其將入者是為疎虞亦杖一百故曰罪亦如之以上所犯並臨時奏聞區處或依本律或有別議取自上裁蓋所關者大故致其慎重如此 \\n 乘輿服御物 \\n 凡乘輿服御物收藏修整不如法者杖六十進御差失者笞四十其車馬之屬不調習駕馭之具不堅完者杖八十○若主守之人將乘輿服御物私自借用或轉借與人及借之者各杖一百徒三年若棄毀者罪亦如之遺失及誤毀者各減三等○若御幸舟船誤不堅固者工匠杖一百若不整頓修飾及在船篙棹之屬缺少者杖六十並罪坐所由監臨提調官各減工匠罪二等並臨時奏聞區處 \\n 纂註乘輿解見名例服御物如衣服衾褥之類當進者不進而進所不當進者曰差失車馬如象輅馬輦之類駕馭之具如啣轡轅策之類監臨提調如提舉司及工部委官之類此見乘輿服御物乃天子所用而主守之人收藏修整不如法者是為玩忽杖六十止是進御差失者笞四十其所乘車馬之屬不行調習慣熟者則不可乘駕馭之具不堅固完備者則不可用其罪不止差失而已故杖八十若主司之人將乘輿服御物私自借用或借與人及借之者則為僭妄杖一百徒三年若故意毀棄者則為無忌亦杖一百徒二年止是遺失及誤毀者與故毀者有間故各減三等若御幸舟船天子行幸所駕而工匠造作誤不堅固者則與駕馭之具不堅完者無異亦杖一百若止是不整頓修飾及在船篙棹桅帆之屬缺少不完者杖六十罪坐所由經手造作之人不得一槩治罪其監臨提調官不行檢點致不堅固不修飾及缺少者各減工匠罪二等前項所犯並臨時奏聞區處不許輙自斷決按釋義云並臨時奏聞區處惟此與上條有之此則有深意也蓋此二條皆關聖躬所定罪名皆就其誤者論之若或所犯出於有意既不忍言豈得止以此罪治之故必待臨時奏聞又再區處也 \\n 收藏禁書及私習天文 \\n 凡私家收藏玄象器物天文圖讖應禁之書及歷代帝王圖像金玉符璽等物者杖一百若私習天文者罪亦如之並於犯人名下追銀一十兩給付告人充賞 \\n 纂註玄象器物謂象天之器如璇璣玉衡渾天儀之類天文謂推步測驗之書以占休咎如統天歷之類圖讖　謂圖像讖緯之書預推治亂謂推背圖透天經之類圖像帝王神像也符制用金半判以示信璽制用玉完形以行制亦歷代所遺也此見玄象器物以著天運與夫天文圖讖足以惑世誣民皆應禁之書帝王圖像與夫金玉付璽等物皆非民間所宜有故有私藏者杖一百若天文以推驗休咎非凡人所習故非天文陰陽生而私自習學者亦杖一百故曰罪亦如之其前項所犯若有人首告者並於犯人名下追銀拾兩給付告人克賞開樂告之門正以禁私藏私習之漸也器物等項並追入官私習之人術業已成者決訖送欽天監充天文生其私藏器物見在者准首不在者及私習天文者俱不准首 \\n 御賜衣物 \\n 凡御賜百官衣物使臣不行親送轉附他人給與者杖一百罷職不敘 \\n 纂註衣物如衣服金幣之類蓋御物衣服朝廷賜予之重典所遣之官既已受命不行親自齎送而展轉寄附他人給與者是為惰棄君命罷職不敘 \\n 失誤朝賀 \\n 凡朝賀及迎接詔書所司不預先告示者笞四十其已承告示而失誤者罪亦如之 \\n 纂註朝謂朝見賀謂慶賀所司在內如禮部鴻臚寺在外如布政司府州縣俱兼官吏蓋朝賀接詔皆朝廷之大禮須預先告示知會庶無失誤若不先告示是所司之罪也笞四十已承告示而臨時自行失誤失誤人之罪也罪亦如之亦笞四十按失誤告示一也此止笞四十而祭享笞五十者以天地宗廟為尤重也 \\n 失儀 \\n 凡祭祀及謁拜 \\n 園陵若朝會行禮差錯及失儀者罰俸錢半月其糾儀官應糾舉而不糾者罪同 \\n 纂註祭祀即祭享條所載大祀中祀也帝王陵寢之處有園田故曰園陵指國朝言不曰陵寢而曰園陵別於歷代以示敬也行禮差錯如拜伏登降之類失儀如落冠開帶跌朴亂班唾咦偶語之類糾儀官指監察御史鴻臚寺官此見承奉祭祀謁拜園陵朝會皆朝廷大禮若有行禮差錯及失儀者是不敬也糾儀官應糾不糾者是私縱也故皆罰俸錢半月按差錯犯者止依律罰俸不坐罪名若奉旨推問者不應從重 \\n 奏對失序 \\n 凡在朝侍從官員特承顧問官高者先行回奏卑者以次進對若先後失序者各罰俸錢半月 \\n 纂註侍從官員如宰執大臣史館諫垣之類皆是此見侍從之臣以備顧問而職有高卑或特承顧問經史治道等事高者先行回奏卑者以次進對若應先者而後之應後者而先之是為失序不問高卑各罰俸錢半月此罰俸亦不坐罪若奉旨推問者問違制按特承顧問亦是當時所問者官多故其奏對以高卑為先後若獨問一人或因奏事而特問則其承問者自當回奏又不專以高卑為先後而以失序槩論之也 \\n 朝見留難 \\n 凡儀禮司官將應朝見官員人等託故留難阻當不即引見者斬大臣知而不問與同罪不知者不坐 \\n 纂註儀禮司國初掌禮衙門後改為鴻臚寺留難阻當句要重看大臣泛指在朝者蓋朝見官員人等儀禮司奏名引見不致留阻則上下通達無間若該司官假託事故留難阻當則有壅蔽之情故斬在朝大臣知其留難阻當之情而不究問恐有黨惡之意故與同罪杖一百流三千里不知者不坐按律中稱留難者不一而此條獨重者以別條留難稽緩之害小此則壅蔽之漸其害大故特重之按國初官員人等朝見間於陛前親承宣問或令奏陳利病非止泛然一見而已 \\n 工書陳言 \\n 凡國家政令得失軍民利病一切興利除害之事並從五軍都督府六部官面奏區處及聽監察御史提刑按察司官各陳所見直言無隱○若內外大小官員但有本衙門不便事件許令明白條陳實封進呈取自上裁若知而不言苟延歲月者在內從監察御吏在外從按察司糾察○若百工技藝之人應有可言之事亦許直至御前奏聞其言可用即付當者鞫問明白斬○其陳言事理並要直言簡易每事各開前件不許虛飾繁文○若縱橫之徒假以上書巧言令色希求進用者杖一百○若稱訴冤枉於軍民官司借用印信封皮入遞者借者及借與者皆斬 \\n 纂註政謂政事令謂令令付所司施行如賦役則付戶部刑名則付刑部之類各開前件謂明開某事如何施行某事如何裁革之類此條前三節欲人直言開言路防壅蔽之意後三節戒人泛言遠侒人禁詐冐之意蓋國家政令得失軍民利病凡一切興利除害之事關係朝廷者甚大並從督府六部官於御前面奏請旨區處及聽丈按察司官各陳所見或得失或利害或興革直言無隱不言區處者蒙上文而言省文耳若內外大小衙門官員但有本衙門不便事件許令明白逐條陳說實封進呈取自上裁若知其不便而不奏言者是因襲長弊在內從監察御吏在外從按察司糾察若百工技藝之人應有可言之事如得失利病興革之類亦許直至御前奏聞如有可用即付所司施行若各衙門但有阻當不容奏聞者鞫審明白斬秋後處決其前項府部御吏按察司內外大小官員百工技藝雖得陳言但其所言事理並要簡約平易每事逐件開欵如何興革如何處置不許虛飾浮泛繁文若縱橫之徒其辯給足以傾動人主之聽假以上書為名干求進用則辯言亂政勢所必至故禁之杖一百若有人稱訴冤枉事情而軍民官司借用印信封皮入遞進呈御前者是以私情而冐用公式欺君亂法甚矣借者及借與者皆斬係雜犯准徒五年按本衙門不便事件知而不言不著其罪者疏議謂糾察是實論以事應奏不奏杖一百陳言事理虛飾繁文亦不著其罪者疏議謂審其奏情如有希求進用意者坐杖一百如情輕者止以違令論笞五十 \\n 見任官輙自立碑 \\n 凡見任官實無政跡輙自立碑建祠者杖一百若遣人妄稱已善申請於上者杖八十受遣之人各減一等 \\n 纂註申請是亦立碑建祠之事各減一等只承遣人一邊觀文勢自見蓋妄稱已善即今里老保稱賢能之事而申請於上則當該吏典之所為故曰各減見任字最重此見碑以紀功祠以報功皆其官在任之時實有善政及去任之後民思慕而為之建立非見任官得以假飾而冐為之者也夫曰實無曰妄稱皆為假飾以要名曰輙自曰遣人皆非民心之愛慕但輙自建立者全無顧忌故杖一百其遣人妄稱已善申請於上以求建立者視輙自建立者有間故杖八十受遣而妄稱申請者不過阿順扶同而已故各減一等杖七十前碑祠拆毀申文立案不行 \\n 禁止迎送 \\n 凡上司官及使客經過若監察御吏按察司官出巡按治而所在各衙門官吏出郭迎送者杖九十其容令迎送不舉問者罪亦如之 \\n 纂註上司是本管上司統屬衙門官使客泛言凡奉欽命者皆是城外曰郭此見出郭迎送非惟諛侒成風抑且妨廢政務故凡上司官及奉命制使經過道途若監察御史按察司官出巡按治地方而所在有司軍衛各衙門官吏畏威取悅出郭迎送及上司使客分巡御史按察司容令迎送不行舉問者皆杖九十 \\n 公差人員欺凌長官 \\n 凡公差人員在外不循禮法欺凌守禦官及知府知州者杖六十附過還役歷過俸月不准若校尉有犯杖七十袛候禁子有犯杖八十 \\n 纂註公差人員指在京差使者言如監生承差之類守禦官即各衛所指揮之類亦指掌印正官而言欺凌只是言語禮貌傲慢不遜非毆打之事不准謂不准實歷心此見守禦官持權閫外知府知州高品正官職任專重若或欺凌則有損觀望故凡公差人員奉差在外不循禮法肆行欺凌者杖六十附過還役所歷過支俸糧月日不准從新役起猶得還役者以其有事相關也若校尉與監生承差不同有犯者杖七十袛候禁子又與校尉不同有犯者杖八十校尉袛候禁子俱不言還役者蒙上文而言省文耳按欺凌不及縣令并府州佐貳官者以縣令佐職與所差之人終有公事鈐督而欺凌又不過儌慢小過故畧之苦有毆打自依公使人毆有司律治罪 \\n 服舍違式 \\n 凡官民房舍車服器物之類各有等第若違式僣用有官者杖一百罷職不敘無官者笞五十罪坐家長工匠並笞五十○若僣用違禁龍鳳文者官民各杖一百徒三年工匠杖一百連當房家小起發赴京籍充局匠違禁之物並入官○首告者官給賞銀五十兩○若工匠能自首者免罪一體給賞 \\n 纂註房舍車服器物等項等第詳見大明令式謂制度違式如庶民僭品官卑官僭尊官之類龍鳳文御用之物非官民所宜有而僭用之故曰違禁首告節只承違禁一邊此言官民房舍車輿服式冠帶器品之類如大明令所載者其尊卑上下各有等第定式故凡不遵令制而僭用者皆曰違式但犯在有官者杖一百罷職不敘軍官降充總旗責備賢者之意犯在無官者矜其無知笞五十罪坐家長事由專制故也違式之物責令改正其工匠不問為官民之家造作並笞五十若龍鳳文用之以飾乘輿服御物者官民之家違禁擅用則僭擬天子不但違式而已杖一百徒三年不言罷職者蒙上文而言舉輕以該重也工匠杖一百連當房家小起發赴京抄隸各局充匠違禁之物並入官如有首告僭用龍鳳文者給銀五十兩充賞若其所作之工匠能自赴官首告者免其本罪與凡人一體給賞按違禁之物入官而違式不言入官者蓋違式止是不依式樣猶可改正又非御用之比而違禁之物非官民之家所當有自宜入官故不同耳其父祖有官身沒非犯除名不敘子孫許居原造房屋不得以無官違式論 \\n 備考 \\n 違禁者工匠自首免罪給賞若違式自首雖不給賞亦得免罪 \\n 條例 \\n 一各王府郡主儀賓該鈒花金帶胸背獅子縣主儀賓鈒花金帶郡君儀寶光素金帶胸背俱虎豹縣君儀賓鈒花銀帶鄉君儀賓光素銀帶胸背俱彪故違僭用者革去冠帶戴平頭巾於本處儒學讀書習禮三年方許復職 \\n 一兩京堂上文職四品以下及五府管事并在京在外鎮守守備等項公侯伯都督等官不分老少俱不許乘轎違者恭問其餘軍職若上馬拏交床出入檯小轎者先將服役之人問罪指揮以下參問京衛調外衛外衛調邊衛俱帶俸差操 \\n 一軍民僧道人等服飾器用俱有舊制若常服僭用錦綺紵絲綾羅彩繡器物用戧金描金酒器純用金銀及將大紅銷金制為帳幔被褥之類婦女僭用金繡閃色衣服金寶首飾鐲釧及用珍珠緣綴衣履并結成補子蓋額纓絡等件倡妓僭用金首飾鐲釧者事發各問以應得之罪服飾器用等物並追入官 \\n 一官吏軍民人等但有僭用玄黃紫三色及蟒龍飛魚斗牛器皿僭用硃紅黃顏色及親王法物者俱比照僭用龍鳳文律擬斷服飾器物追收入官 \\n 僧道拜父母 \\n 凡僧尼道士女冠並令拜父母祭祀祖先喪服等第皆與常人同違者杖一百還俗○若僧道衣服止許用紬絹布疋不許用紵絲綾羅違者笞五十還俗衣服入官其袈裟道服不在禁限 \\n 纂註喪服等第謂斬衰期功緦麻之類輕重等第也違者謂不拜父母不祭祖先不服本等喪服也此見僧尼道士女冠雖已出家並令歸拜其父母祭祀其祖先而喪服等與常人同不得以異教廢禮若有違者是棄親滅倫人道絕矣故杖一百還俗若僧尼道士女冠衣服止許用紬絹布疋不得妄用紵絲綾羅者以賤流故禁之違者笞五十亦還俗衣服追收入官其本等袈裟道服舊有定制聽以綾羅紵絲為之不在禁限 \\n 失占天象 \\n 凡天文垂象欽天監官失於占候奏聞者杖六十 \\n 纂註天文如日月五緯二十八宿之屬垂象如日重輪雲五色及旄頭彗孛景星慶雲日月珥蝕之類此見天文垂象以示祥異遇異奏聞則知恐懼修省遇祥奏聞則知益勉修德關於朝廷者不小若欽天監失於占候奏聞則非設官之意而有曠職矣故杖六十 \\n 術士妄言禍福 \\n 凡陰陽術士不許於大小文武官員之家妄言禍福違者杖一百其依經推算星命卜課者不在禁限 \\n 纂註禍福以關於國家言此見陰陽術數之士其言禍福休咎之理多涉妄誕易於惑人而內外大文武官員之家與凡民不同尤當禁絕故違者杖一百亦防微杜漸之意其依經推算星命及卜筮卦課者不在所禁之限 \\n 匿父母夫喪 \\n 凡聞父母及夫之喪匿不舉哀者杖六十徒一年若喪制未終釋服從吉忘哀作樂及參預筵宴者杖八十若聞期親尊長喪匿不舉哀者亦杖八十若喪制未終釋服從吉者杖六十○若官吏父母死應丁憂詐稱祖父母伯叔姑兄姊之喪不丁憂者杖一百罷職役不敘無喪詐稱有喪或舊喪詐稱新喪者罪同有規避者從重論○若喪制未終冐哀從仕者杖八十○其當該官司知而聽行各與同罪不知者不坐○其仕宦遠方丁憂者以聞喪月日為始奪情起復者不拘此律 \\n 纂註期親尊長謂祖父母伯叔父母兄姑未嫁姊之類規避兼不丁憂詐丁憂二項說此見子於父母妻於夫皆服喪三年若子女聞父母喪及妻妾聞夫喪而隱匿不即舉哀者是謂忍心害理故杖六十徒一年若父母與夫之喪制未終而釋縗從吉忘哀作樂及參預筵席宴會者皆非居喪之禮故杖八十嫡孫承祖與父母同言子於父母則婦於舅姑該之矣若期親尊長雖與父母有間皆有恩義聯屬之情故聞其喪而隱匿不即舉哀者亦杖八十若於期親喪中釋服從吉者杖六十稱期親尊長祖父母者曾高同若官吏父母死者應解任離役守制丁憂有詐稱祖父母伯叔姑兄姊之喪不丁憂者是詐喪而戀職非人子也父母見在本無喪而詐稱有喪父母已沒本舊喪而詐稱新喪妄冐丁憂者是詐喪而去位非人臣也故杖一百罷職役不敘若有所規避而不丁憂與詐丁憂罪重於杖一百者則從所規避之本罪論若父母喪制未終而冐哀從仕者杖八十言官則吏該之矣按文官犯私罪非至杖一百律不罷職今例官吏犯一應行止有虧者俱發為民則此冐哀入仕者亦從例罷職若當該官司明知官吏匿詐冐哀之情而聽從施行者各與犯人同罪不知者不坐其職官仕宦遠方應合丁憂以聞喪月日為始不計閏二十七箇月服闋起復不復以親死之日為斷若朝廷有不得已事奪情起復者則以王事為重從權制而無避也不用此律 \\n 條例 \\n 一文職官吏人等若將遠年亡過父母詐作新喪者問發為民若父母見在詐稱死亡者發口外獨石等處充軍其父母喪計原籍程途每千里限五十日過限匿不舉哀不離職役者俱發口外為民 \\n 棄親之任 \\n 凡祖父母父母年八十以上及篤疾別無以次待丁而棄親之任及妄稱祖父母父母老疾求歸入待者並杖八十○若祖父母父母及夫犯死罪被囚禁而筵宴作樂者罪亦如之 \\n 纂註此見親年八十以上及篤疾皆待人以為養若子於父母孫於祖父母年老及篤疾其家別無以次人丁可以奉侍而輙忍違棄之任者是以親為路人而有違親之惡及親本未老疾而妄稱年老有疾求歸侍養者是以親為詐本而非致身之義故杖八十若祖父母父母及夫犯罪至死見被囚禁為子若孫及妻忍於肆筵張宴因以為樂者罪亦如棄親之任者杖八十按舊云棄親之任者仍令歸養候親終服闋仍聽敘用 \\n 喪葬 \\n 凡有喪之家必須依禮安葬若惑於風水及託故停柩在家經年暴露不葬者杖八十○其從尊長遺言將屍燒化及棄置水中者杖一百卑幼並減二等若亡歿遠方子孫不能歸葬而燒化者聽從其便○其居喪之家修齋設醮若男女混雜飲酒食肉者家長杖八十僧道同罪還俗 \\n 纂註喪字指輕重之喪而言依禮者據禮所定葬之月也風水如近世龍穴沙水之法及支干生尅之說人死以葬為安故謂之藏不藏者即謂之暴露卑幼並減二等謂尊長從卑幼遺言而將屍燒棄者並杖八十也其曰並減者蓋祖父母父母棄毀子孫死屍者故杖八十尊長毀棄緦麻以上卑幼死屍者遞減一等此則不論緦麻以上卑幼如遞減之法但從其遺言而將屍燒棄者俱於杖一百上減二等亦杖八十故曰並減二等末節只重男女混雜飲酒上非罪其修齋設醮也謹按大明集禮職官庶民三月而葬故凡有喪之家必須依禮安葬若有惑於陰陽家風水之說及假托他故為辭而停喪在家經年暴露不安葬者杖八十夫暴露且不可況燒棄者乎故雖奉有尊長遺命而將屍燒化及棄置水中者杖一百言尊長則自祖父母以下至緦麻以上皆是若尊長有從卑幼遺言而將屍燒棄者並減從尊長遺命燒棄尊長罪二等杖八十若有亡沒遠方不能歸葬而燒化其屍歸葬者情非得已故並從其便若居喪之家為親修齋設醮而男女混雜無恥及違禮飲酒食肉者罪坐家長杖八十僧道並與同罪亦杖八十還俗凡比皆正風俗之意若無遺言燒棄者自依發塚律 \\n 鄉飲酒禮 \\n 凡鄉黨敘齒及鄉飲酒禮已有定式違者笞五十 \\n 纂註鄉黨敘齒謂民間歲時相見宴會之禮以齒相尚長者居前少者居後指平日行坐而言鄉飲酒禮即今有司與學官率士大夫之老者行之學校指官府所一行而言此見鄉黨老少聚會之間以年齒為序及府州縣鄉飲酒禮載在職掌已有定式若鄉黨而不循齒序鄉飲酒而不依定式者是謂亂理均屬有違故並笞五十 \\n  \\n   \\n  "}
{"章节": "大明律集解附例卷之十三", "正文": "  \\n 大明律集解附例卷之十三 \\n 　 \\n  \\n 兵律 \\n 宮衛 \\n 太廟門擅入 \\n 凡擅入太廟門及山陵兆域門者杖一百太社門杖九十未過門限者各減一等守衛官故縱者各與犯人同罪失覺察者減三等 \\n 纂註太廟門謂外門非太廟之殿門也山陵天子之墓謂其高大故曰山陵兆域言卜得宅兆周以為營域門限閫域也故縱與失覺察俱總承上二項說此太廟山陵帝王祖考之所藏而太社者天子祀五土之神之所各有守禦官以防護之也故凡非應入之人而擅入太廟之門及山陵兆域之門者杖一百擅入太社之門者杖九十此已過門限者若雖至三者之門而尚未過門限者各減一等未過太廟山陵門限者杖九十太社門限者杖八　其各門守禦官員知情故縱不舉者各與犯人同罪擅入太廟山陵亦杖一百太社杖九十未過門限者亦各減一等若非故縱只是失於覺察者減三等太廟山陵門杖七十太社門杖六十未過門限通減四等太廟山陵門杖六十太社門笞五十蓋太廟等門皆為尊崇之地而許德擅入恐致褻慢之嫌故關防之不得不嚴如此唐律疏議曰其入太廟室既律無罪名合減御在所一等杖一百流三千里若無故登山陵亦同入太廟室坐罪 \\n 宮殿門擅入 \\n 凡擅入皇城午門東華西華玄武門及禁苑者各杖一百擅入宮殿門杖六十徒一年擅入御膳所及御在所者絞未過門限者各減一等○若無門籍冐名而入者罪亦如之○其應入宮殿未著門籍而入或當下直而輙入及宿次未到而輙宿者各笞四十○若不係宿衛應直合帶兵杖之人但持寸刀入宮殿門內者絞入皇城門內者杖一百發邊衛充軍○門官及宿衛官軍故縱者各與犯人同罪失覺察者減三等罪止杖一百軍人又減一等並罪坐直日者餘條准此 \\n 纂註午門東華西華玄武皆皇城四門也禁苑謂禁中之苑囿一曰苑囿之有禁制者宮門如乾清等宮之門殿門如奉天等殿之門御膳所供造御食之所御在所天子所駐之處冐入是本無門籍而冐有門籍人名姓而入者罪亦如之亦兼已入及未過門限者言輙入輙宿是應入之人但非其時耳持刃不言未過門限湏入門乃坐門官以下通承上言罪坐直日通指軍官軍人言註云餘條做此謂後凡言連坐守衛者皆當坐直日也此條與擅出入宮殿門條恭看言凡無故而擅入皇城之午門東華門西華門玄武門及擅入禁中之苑囿者各杖一百擅入各宮門各殿門者杖六十徒一年擅入供造御膳之所及聖駕臨御之所者即絞地以漸而加嚴故罪以漸而加重若雖及門而未過門限者各減已入罪一等午門等門及禁苑杖九十宮殿門杖一百御膳所及御在所杖一百流三千里若本無著名門籍之人而妄冐他人有門籍者之名而入皇城宮殿等門者亦各如擅入之律科斷皇城禁苑亦各杖一百宮殿門亦杖六十徒一年御膳御在所亦絞未過門限者亦各減一等蓋擅入冐入其事雖殊而故犯禁地其情則一故曰罪亦如之以上皆不應入而入者也至應入之人必待門籍有名及應直應宿者而後可入若雖應入宮殿宿直之人未著名門籍而擅入或入直日期已滿本當下直而輙復入及入宿班次未到而越次輙宿者各笞四十以上應入而入不以期者也至本應宿衛入直之人方計懸帶兵仗者所以防不測也若不係宿衛應直合帶兵仗之人但持寸刃入官殿門內者即絞入皇城門內者即杖一百發邊遠充軍擅入禁門法已不宥而懸帶兵仗意欲何為不得不重懲之此皆自犯人自犯者言之其守門官員及宿衛之官與軍若知情而故縱犯人進入者各與犯人同罪至死減一等謂故縱其擅入冐入午門等門同杖一百宮殿門同杖六十徒一年御膳及御在所罪止杖一百流三千里故縱其應入而未著門籍或下直而輙入及宿次未到輙宿者同笞四十故縱其寸刃入宮殿門內者杖一百流三千里入皇城門內者邊遠充軍若無故縱知情而止于失覺察者則門官及宿衛官減犯人三等罪止杖一百守衛軍人又減官罪一等通減犯人罪四等罪止杖九十如擅入御膳御在所及持刃入宮殿門內者犯人雖坐絞而門官及宿衛官各止杖一百守衛軍人各止杖九十失察之情比之故縱為輕故得減等而軍人之責比之軍官為尤輕故又得減一等然官軍守衛各有日期而罪坐所由斯不濫及故又並罪坐直日者其法中之至仁也按故縱持刃入皇城或謂止該杖一百不必擬充軍恐反重於故縱持刃入宮殿門之減等流三千里也不知律稱同罪止至死減一等其餘皆全況名例軍官軍人犯罪徒五等皆發二千里內衛分充軍流三等照依地里遠近發各衛充軍則徒流罪亦未嘗不充軍也而何輕重之有 \\n 宿衛守衛人私自代替 \\n 凡宮禁宿衛及皇城門守衛人應直不直者笞四十以應宿衛守衛人私自代替及替之人各杖六十以別衛不係宿衛守衛人冐名私自代替及替之人各杖一百百戶以上各加一等○若在直而逃者罪亦如之○京城門減一等各處城門又減一等親管頭目知而故縱者各與犯人同罪失覺察者減三等有故而赴所管告知者不坐 \\n 纂註宿衛守衛有別宿衛自在內者言如防護宮禁內使奸慝無所容也守衛則把守各門稽察其出入者也應宿不宿應守不守是謂應直不直也私自對下告知者看百戶以上指鎮撫千戶指揮言京城各處城門皆兼應直不應直以下各項說故縱失覺察通管宮禁各皇城京城各處城門言此言凡宮禁中應宿衛之人及皇城應守衛之人班次輪該直日而不上直宿衛守衛者笞四十自已不直而以本衛應宿衛守衛下直之人私自代替者上直及代替之人各杖六十自已不直而以別衛不係宿衛守衛之人妄冐已名私自代替上直及代替之人各杖一百蓋應直不直止於曠職而私自代替則相隱為奸故罪難同若宿衛守衛之官其責視軍人又重矣故有犯者百戶以上各加一等應直不直笞五十私自代替各杖七十冐名代替各杖六十徒一年若宿衛守衛官軍有在直而私逃者罪如軍人應直不直笞四十百戶以上亦加一等笞五十此皆是宮禁皇城門至嚴謹者言之若在京城九門視皇城則又得減一等應直不直與在直而逃者在京城笞三十各處城門笞二十私自代替及替之者京城門笞五十各處城門笞四十冐名代替及替之者京城門杖九十各處城門杖八十百戶以上亦加一等自宿衛守衛人以至百戶以上則由輕以入重自宮禁以至各處城門又由重以減輕其得輕重之權如此至管軍官即軍之頭目管百戶以上者即為官之頭目若親管頭目明知其應直不直或私替及在逃之情而故縱不舉者各與犯人同罪不直及在逃者同笞四十私自代替者同杖六十冐名代替者同杖一百百戶以上同百戶以上加一等之罪京城門同減一等各處城門又同減一等其非故縱而失於覺察者減犯人罪三等宮禁皇城不直笞一十自代笞三十冐名自代杖七十百戶以上不直笞二十自代笞四十冐名自代杖八十京城及外城門不直俱減盡無科自代者京城門笞二十外城門笞一十冐名自代者京城門杖六十外城門笞五十其宮禁及皇城京城外等門宿守之人遇有疾病等項事故而先赴親管頭目處告知者不坐不置之罪其所以通人情者至矣或謂有故自公差言若公差則頭目人自當別撥補直又何待本人赴告耶 \\n 條例 \\n 一皇城各門各鋪上直守衛該管官旗鈐束不嚴及容情故縱所管軍人離直點視不到十名以上者各杖一百指揮降千戶千戶降百戶衛鎮撫降所鎮撫百戶及所鎮撫各降總旗總旗降小旗小旗降軍俱調邊衛帶俸食糧差操若受財賣放者不分人贓多寡問罪亦照前降調其留守五衛晝夜輪流點城官員但受財賣放者一體參問降調若止是巡點不嚴以致軍士不全問罪還職其各該直宿官旗軍人點視不到一二次者送問三次以上者問發邊衛差操 \\n 從駕稽違 \\n 凡應從車駕之人違期不到及從而先回還者一日笞四十每三日加一等罪止杖一百百戶以上各加一等○若從車駕行而逃者杖一百發邊遠充軍百戶以上絞○親管頭目故縱者各與犯人同罪失覺察者減三等罪止杖一百 \\n 纂註此條自平時巡幸者言故坐罪與從征不同故縱及失覺察通管不到先回在逃三項說此言凡應合扈從車駕巡幸之人啟行而違期不到及從行不候駕而先回還者一日即笞四十每三日加一等至十九日之上罪止杖一百百戶以上若鎮撫千戶指揮有犯者各加一等違期及先回一日笞五十十九日之上罪止杖六十徒一年若應從之人從車駕行幸中途而私自逃回者即杖一百發邊衛充軍百戶以上犯者即坐絞違期不到然猶到也從而先還是猶從也故計日以定罪若從行而中逃則有背去之意故從重以加刑若軍人或軍官之親管頭目知情故縱者各與犯人同罪違期及先回一日同笞四十每三日通加一等罪止杖一百百戶以上同加一等內行而逃者同杖一百充軍百戶以上至死者頭目人減一等杖一百流三千里若止失於覺察者減犯人罪三等軍人不到及先回者一日笞一十百戶以上一日笞二十軍人逃者杖七十百戶以上逃罪止杖一百事出無心斯罪從輕擬也 \\n 直行御道 \\n 凡午門外御道至御橋除侍衛官軍導從車駕出入許於東西兩傍行走外其餘文武百官軍民人等無故於上直行及輙度御橋者杖八十若於宮殿中直行御道者杖一百守衛官故縱者各與犯人同罪失覺察者減三等若於御道上橫過係一時經行者不在此限 \\n 纂註御橋謂承天門外之中橋至正陽門俱是金水橋不在內觀外字與至字可見無故故字即是侍衛導從也橫過兼午門外及宮殿中御道言此條言凡午門外之御道至御橋皆至尊出入之路非臣民之所得由故除侍衛官軍或導引或隨從車駕出者許於御道御橋東西兩傍隨走外其餘文武百官軍民人等無有侍衛導從之故於御道上直行及輙度御橋者杖八十至宮中及殿中之御道乃宸極之地視午門外為更親近若有無故於上直行者杖一百地漸尊嚴故罰亦加重也若內外直日守衛官員故縱其直行者及輙度者各與犯人同罪午門外者同杖八十宮殿中者同杖一百但失於覺察者減犯人罪三等午門外者笞五十宮殿中者杖七十若於午門外及宮殿中之御道上橫過係一時徑行者非直行之比故曰不在禁限所以重朝廷尊體統之意也 \\n 按律稱午門外之御道御橋而不及午門內又稱宮殿中之御道加午門外二等則午門內之御道御橋宜加午門外一等而減宮殿中一等可也若同杖八十則不必明稱午門外矣 \\n 備考 \\n 一凡在外衙門龍亭已設儀仗已陳而直行者亦准御道科斷杖八十 \\n 內府工作人匠替役 \\n 凡諸色工匠行差撥赴內府及承運庫工作若不親身關牌入內應役雇人冐名私自代替及替之人各杖一百雇工錢入官 \\n 纂註工匠行人謂工匠各有本色作行如木匠行針匠行之類不可作二項看以行人屬承運庫也關牌各工匠俱有懸帶牌面以便稽查者冐名關牌串說若止冐名而不關牌恐亦不得入也此言凡諸色工匠如營造織染兵仗等各項人役所司差撥送赴內府各監局及承運庫上辦工作若工匠行不親身關領牌面入內應役而有雇情人冐為已名關牌私自代替及受雇代替之人各杖一百所受雇工錢合追入官庶懲戒嚴而工集易關防密而弊不生也 \\n 宮殿造作罷不出 \\n 凡在宮殿內造作所司具工作姓名報門官及守衛官就於所入門首逐一點視放入工作至申時分仍須相視形貌照數點出其不出者絞監工及提調內使監官門官守衛官軍點視如名數短少就便摉捉隨即奏聞知而不舉者與犯人同罪失覺察者減三等罪止杖一百 \\n 纂註所入門即宮殿門點則知其名數視則識其面目即下相視形貌照數點出句也此條言凡宮殿之內有所造作所該管官司先將差撥過諸色工匠行人姓名逐一開報守門官及守衛官知會其守門官守衛官就於所入宮殿門首逐一照先報名姓點其數目視其形貌放入宮殿內工作至申時罷工分散門官及守衛官仍須一一相視其原來形貌照先名數點出其有停留宮殿內不出者即無他故亦坐絞罪其宮殿內監工官及提調內使監官守門官守衛官與軍點視放出之時如於原入工匠名數內或有短少及非原來形貌者就便於宮殿內摉捉即便奏聞聽候處分如監工等官明知工匠名數短少而不即舉摉捉者與犯人同罪減等杖一百流三千里但失於覺察者得減犯人絞罪三等罪止杖一百亦不用杖九十徒二年半之律名例所謂罪止者仍依本法是也蓋宮殿本為嚴密之地非外人所得隱藏茍稍縱之是長奸也安得不重懲之哉 \\n 輙出入宮殿門 \\n 凡應出宮殿而門籍已除輙留不出及被告劾已有公文禁止籍雖未除輙入宮殿者各杖一百○若宿衛人已被奏劾者本司先收其兵仗違者罪亦如之○若於宮殿門雖有籍至夜皆不得出入若入者杖一百出者杖八十無籍有入者加二等若持仗入殿門者絞 \\n 纂註此條專自宿衛人言凡軍士以上都督以下皆是應出宮殿謂差遣給假患病下直之類持仗不言入宮門有犯亦坐絞觀上諸條俱以宮殿並言自當一例論矣此言凡宮禁中宿衛之人有下直及差遣給假等項事故應出宮殿之人門籍既已除名則不得復留矣而輙留不出及應入直之人被人或告或劾已有公文禁止勿入其門籍雖未除名亦不得復入矣而輙入宮殿者各杖一百若宿衛人已被奏劾本管官司當先收其兵仗以防不測若違律不先收兵仗者亦如輙留輙入之罪杖一百此言不得留不得入者之罪其致謹于晝者如此然應直之人猶得出入其間也至於夜則雖應直之人於宮殿門雖有名姓在籍皆不得出入矣若有至夜而在外輙入者杖一百在內而出者杖八十若非應直之人而宮殿門無名在籍與應入者有間也故加二等杖七十徒一年半若將兵仗乘夜入殿門者與不應入者又有間也不問有籍無籍之人俱坐絞其所以致謹於昏夜者又如此因地而人各坐罪因時而罪各有差防微杜漸之中不失寬嚴得宜之意律之善而又善者也 \\n 按此條與前宮殿門擅入條大意相同而此條不言門官及宿衛官軍之罪有犯宜准前枓斷 \\n 關防內使出入 \\n 凡內使監官并奉御內使但遇出外各門官須要收留本人在身關防牌面於簿上印記姓名字號明白附寫前去某處幹辦是何事務其門官與守衛官軍摉檢沿身別無夾帶方許放出回還一體摉檢給牌入內以憑逐月稽考出外次數但摉出應干雜藥就令自喫若不服摉檢者杖一百充軍若非奉旨私將兵器進入皇城門內者杖一百發邊遠充軍入宮殿門內者絞門官及守衛官失於摉檢者與犯人同罪 \\n 纂註此條專為內官而設內使監官各監庫局所隸奉御內使則長隨大駕者也各人俱有關防牌面其兵器非奉旨者不敢懸帶不服摉檢兼出入言此言凡內使監官謂太監少監監丞等官并長隨之奉御內使但遇出入皇城門者各守門官員須要收留本人在身懸帶關防牌面隨於門簿上印記本人姓名及牌面字號明白附寫前去某處地方幹辦是何事務其門官與同守衛官軍將本人摉檢沿身別無夾帶官私器物方許放出及其回還官軍一體如前摉檢亦無夾帶然後給與原帶牌面許放入內以憑本管衙門逐月稽查各內使監丞及奉御內使一月之內出入次數多寡但摉檢出應干雜藥就令帶藥之人自喫以觀其意之所主若內使監官及奉御內使出入之間不服門官及守衛官軍摉檢者即杖一百充軍其內使監官及奉御內使若非奉旨意許令懸帶兵仗而私將兵器進入皇城門內者即杖一百發邊遠衛分充軍入宮殿門者即絞蓋皇城宮殿禁地也兵仗兇器也私將入內罪自不得不嚴如此其直日門官及守衛官員於內使監官及奉御內使進入之時失於摉檢者與犯人同罪將兵仗入皇城門者同杖一百發邊遠充軍入宮殿門者減犯人絞罪一等杖一百流三千里夫出入嚴則無擾害之弊摉撿密斯無隱伏之奸其所以肅宮禁者至矣門官及守衛門官不言故縱其同罪可知 \\n 向宮殿射箭 \\n 凡向太廟及宮殿射箭放彈投磚石者絞向太社杖一百流三千里但傷人者斬 \\n 纂註曰向者則不論其及與不及矣但傷人者斬總承上言人字指在太廟宮殿太社內者但字即但得財但字之意此言凡有人故向太廟及宮殿內或射箭或放彈或投磚及石者即坐絞故向太社內射箭放彈投磚石者即坐杖一百流三千里蓋太廟等處皆為嚴肅之地而射箭等事實無忌憚之心其重懲之宜也若射箭放彈投磚石而傷太廟宮殿太社內之人者則又甚矣故曰但傷人者斬夫傷人者斬則殺人者可知舉輕以示義與故向城市者異矣 \\n 宿衛人兵仗 \\n 凡宿衛人兵仗不離身違者笞四十輙離職掌處所笞五十別處宿杖六十百戶以上各加一等親管頭目知而不舉者與犯人同罪失覺察者減三等 \\n 纂註此俱是宿衛在直之人言職掌處所謂宿衛者人各分有定所也輙離謂暫特離者耳若別處宿又不止輙離矣此條言凡應宿之人各有懸帶兵器所以防不測也須常川懸帶不許離身違者即坐笞四十其兵仗雖不離身而輙離各人職掌所直之次者即笞五十其離次因而在別處宿歇者即杖六十百戶以上各加軍人罪一等兵仗離身者笞五十輙離職掌者杖六十別處宿者杖七十夫兵仗離身猶在直也而擅離職掌斯不直矣故加一等輙離職掌猶知返也而別處宿者斯不返矣故又加一等耳若親管頭目有知而故縱不舉者與犯人同罪知其兵仗離身而不舉同笞四十離職掌同笞五十別處宿者同杖六十百戶以上頭目亦同百戶以上各加一等失於覺察者親管頭目各減軍人及百戶以上罪三等如兵仗離身失察者笞一十百戶以上笞二十離職掌者笞二十百戶以上笞三十別處宿者笞三十百戶以上笞四十蓋故縱失察情有輕重而同罪減等律亦有差也按宿衛人應直不直笞四十在直而逃者罪亦如之今輙離職掌是在直之人較之不直者其罪輕而別處宿亦與不直者等耳而罪反重何也蓋應直之人未有無故而不直亦未有在直而無故逃者及本條又云有故而赴所管告知者不坐則不直在逃之罪憫其有故而罪其不直耳若既在直矣而輙離職掌及別處宿者則非有故者也安得與應直不直及在逃者同擬耶其加重宜也 \\n 禁經斷人充宿衛 \\n 凡在京城犯罪被極刑之家同居人口隨即遷發別郡住坐其親屬人等并一應經斷之人並不得入充近侍及宿衛守把皇城京城門禁若朦朧充當者斬其當該官司不為用心詳審或聽人囑託及受財容令充當者罪同○若有特旨選充曾經覆奏明立文案者不在此限 \\n 纂註極刑謂絞斬凌遲同居人口指同財共居者親屬人等是極刑同居遷發之外者經斷之人不分罪名輕重曾經覆奏謂特旨選充之人所司仍須將極刑親屬及曾經決斷情由覆奏也蓋刑人不近君側所以遠嫌也故凡在京城內軍民有犯死罪見被極刑之家同財共居人口所司隨即遷發別郡地方住坐其非同居應遷發之親屬人等并一應犯笞杖罪名曾經決斷之人並不得入內充當近侍及宿衛宮禁或把守皇城京城門禁若有隱匿前項情由朦朧充當近侍及宿衛守把等役者即坐斬其當該官司選充之時不為用心詳審來歷容令經斷人入充近侍及宿衛守把門禁者亦坐斬故曰罪同蓋近侍宿衛守把皆防範之人而宮禁城門至嚴密之地以刑人而充任使不惟有褻尊嚴亦恐潛生奸宄故盡法以處之若極刑親屬及經斷之人奉有特旨選充而當該官司曾經具由覆奏明白立有文案可照者所選充之人及官司俱不在所禁之限 \\n 衝突儀仗 \\n 凡車駕行處除近侍及宿衛護駕官軍外其餘軍民並須迴避衝入儀仗內者絞若在郊野之外一時不能迴避者聽俯仗以待其文武百宮非奉呼喚無故輙入儀仗內者杖一百典仗護衛官軍故縱者與犯人同罪不覺者減三等 \\n 纂註俯伏以待謂車駕過也文武百官謂隨行者典仗專典儀仗之官此條不言罪止者以車駕行處典仗護衛之責比平時守衛不同故止曰減三等其云不覺而不言察者以衝突出於倉卒有不及察耳此言凡車駕行幸之處儀仗之內即為禁地故除近侍及宿衛護從車駕官軍外其餘軍民如遇駕過並須迴避有無故衝入駕前所列儀仗之內者即坐絞若在郊野之外卒遇車駕一時不能迴避者聽許俯伏道傍以待駕過其隨行之文武百官不係近侍等項必待宣喚無故輙入儀仗內者杖一百蓋軍民一為無事之人而文武百官有扈從之役故坐罪雖均而輕重各別也其典仗護衛官軍故縱者與犯人同罪故縱人衝入儀仗內減本犯一等杖一百流三千里故縱官員入儀仗內與本犯同杖一百本非故縱而但不覺其入儀仗內者減犯人罪三等衝入者杖九十徒二年半輙入者杖七十車駕行處尤為嚴謹故不用罪止之律所以重責以警其怠也 \\n 凡有申訴冤抑者止許於仗外俯伏以聽若衝入儀仗內而所訴事不實者絞得實者免罪 \\n 纂註俯伏以聽謂聽旨發落不實者絞是罪其衝突非罪其不實也免罪免其衝突之罪此言凡軍民人等於車駕行處有申訴一應冤抑事情者止許於儀仗之外俯伏以聽聖旨發落若有衝入儀仗內而所申訴事情有不實者仍坐衝突儀仗之絞所訴事情得實者免其衝突儀仗之罪夫衝入儀仗一也必察事情之虛實以定罪其所以達民隱者至矣按此條典仗護衛官軍不覺者本減犯人罪三等本犯既以得實免罪則典仗護衛人亦得免科蓋名例所謂因人連累致罪者若罪人自首告及遇原免或蒙特恩減等收贖者亦准罪人原免減等贖罪論 \\n 凡軍民之家縱放牲畜若守衛不備因而衝突儀仗者杖八十衝入皇城門內者杖一百 \\n 纂註此條專言守衛人之罪縱放謂平時縱放在外者言凡軍民之家牧養牲畜縱放在外若車駕行處而守衛之人不行隄備因致牲畜衝突儀仗內者守衛之人杖八十若平時守衛不備致牲畜衝入皇城內者守衛人杖一百蓋駕行而衝突事或出於卒然若皇城禁地豈牲畜所宜衝突哉故罪有輕重如此 \\n 備考 \\n 一軍民之家縱放牲畜衝突儀仗者並以不應事重論 \\n 條例 \\n 一聖駕出郊衝突儀仗妄行奏訴者追究主使教唆捏寫本狀之人俱問罪各杖一百發邊衛充軍所奏情詞不分虛實立案不行 \\n 行宮營門 \\n 凡行宮外營門次營門與皇城門同若有擅入者杖一百內營牙帳門與宮殿門同擅入者杖六十徒一年 \\n 纂註車駕行幸駐蹕之處曰行宮此不言未過門限與門官宿衛官軍故縱及失覺察之罪當一依宮殿門擅入條擬斷此言凡車駕行幸所止必有行宮其制度與大內雖有不同然至尊所在即為禁地故外營門次營門並與皇城各門同若有擅入二營門者即杖一百其內營牙帳門與宮殿門同若有擅入牙帳門內者即杖六十徒一年地既尊嚴法難假借也 \\n 按疏議云行幸處無離宮別殿牙帳門即御在所不可更引擅到御所之律不知律止稱牙帳門而門之內尚有聖躬所止宿處安得不為御在所耶宜用擅入御膳所及御在所者絞之律方為詳盡 \\n 越城 \\n 凡越皇城者絞京城者杖一百流三千里越各府州縣鎮城者杖一百官府公廨墻垣者杖八十越而未過者各減一等若有所規避者各從重論 \\n 纂註越城兼出入言凡不由門者皆是鎮城所指者廣如各處巡檢司及邊鎮去處多有鎮城有規避者從重論謂計所規避與越城罪之重者論此言在內之皇城京城在外之府州縣及鎮城均有禁約關防不密奸從生矣故凡有人踰越皇城者絞京城者杖一百流三千里越在外各府州縣及各鎮城者杖一百若官府公廨墻垣雖非禁城亦係屏衛有越之者杖八十干係不同罪難一律也若越城而未及過城者各減已過罪一等皇城杖一百流三千里京城杖一百徒三年府州縣鎮城杖九十公廨墻垣杖七十若於事有所規避而越城者各從其罪之重論規避重者從規避論越城重者從越城論曰各減一等輕其所不得不輕曰各從重論重其所不得不重法立而不滯法之至善者也 \\n 門禁鎖鑰 \\n 凡各處城門應閉而誤不下鎖者杖八十非時擅開閉者杖一百京城門各加一等其有公務急速非時開閉者不在此限○若皇城門應閉而誤不下鎖者杖一百發邊遠充軍非時擅開閉者絞其有旨開閉者勿論 \\n 纂註各處城門即上條之各府州縣鎮城也誤不下鎖是亦關矣但未下鎖耳非時開閉不但謂晝夜凡應開而閉應閉而開俱謂之非時此言凡在外各處府州縣鎖之城門時已應閉而守門之人誤不下鎖者杖八十時不應開而擅開及時不應閉而擅閉者杖一百蓋鎖鑰不嚴奸無以杜開閉不時民不知守其罪之宜也至京城門又非各處城門可比故各加一等誤不下鎖者杖九十非時開閉者杖六十徒一年其禁又加嚴矣其各處城門及京城有公務急速勢難稽緩而非時開閉者不在此限又所以通變也若皇城門又非京城可比故應閉而誤不下鎖者杖一百發邊遠充軍非時擅開閉者坐絞其禁愈為嚴矣若奉有旨意非時開閉者不論又得勿論者所重君命耳條內兩言誤者原其無心也若非誤而有心不下鎖者又當從重論矣 \\n 懸帶關防牌面 \\n 凡朝恭文武官及內官懸帶牙牌鐵牌廚子校尉入內各帶銅木牌面如有遺失官罰鈔二十貫廚子校尉罰鈔一十貫若有拾得隨即報官者將各人該罰鈔貫充賞有牌不帶無牌輙入者杖八十借者及借與者杖一百事有規避者從重論隱藏者杖一百徒三年首告者於犯人名下追鈔五十貫充賞詐帶朝恭及在外詐稱官員台號有所求為者絞偽造者斬首告者於犯人名下追鈔一百貫充賞 \\n 纂註軍官上直懸帶鐵牌無牌輙入是原有牌者因遺失或質當故無牌耳二首告上只就隱藏者下兼詐帶詐稱及偽造者言之凡借牙牌是指有官者若拾牌詐帶朝恭則兼無官者此言凡朝恭文武官及內官各要懸帶牙牌鐵牌其光祿寺廚子錦衣衛校尉進入內府各帶銅木牌面所以關防詐偽者如有遺失前項牌面者文武官及內官罰鈔二十貫廚子校尉罰鈔一十貫若有拾得官員人等牙牌鐵牌銅木牌面能隨即報官者即將各人該罰鈔貫或二十貫或一十貫給與充賞夫遺失者有罰報官者有賞明勸懲所以重信器使不失也然此止自遺失者言之耳若文武內官或廚子校尉原有牌而不帶入內或因牌有遺失無牌朦朧入內者杖八十若無牌而借人牌以入及有牌而借與人入內者杖一百其有牌不帶無牌輙入或借牌而入若於事有所規避者自從重者論其有拾得官員人等遺失牌面而隱藏不報官者杖一百徒三年有人知其隱藏之情而能赴官首告者於隱藏牌面之名下追鈔五十貫給於充賞蓋無牌輙入以牌相借則與遺失者異矣得牌隱藏則與報官者異矣是以法益嚴而罪益重也然猶未到為奸耳若本無官而將所隱藏牌面詐帶朝恭及在外詐稱有牌官員名號有所求為於人者即坐絞若偽造官員人等牌不問牙鐵銅木者即坐斬若有人知其詐帶詐稱偽造之情而首告於官者於絞斬罪犯人名下追鈔一百貫給與充賞詐帶稱則欺罔有過偽造詐牌則紊亂制器其情又不止相隱藏者故法愈嚴而賞愈重耳 \\n 備考 \\n 一凡盜官員牌面有所求為者依詐假官論斷 \\n 條例 \\n 一凡各衛直宿軍職使令上直軍人內官使令上直校尉各懸帶銅牌出百里之外營幹私事者恭問奏請軍職降一級調邊遠衛分帶俸差操內官發充淨軍軍人校尉俱發邊衛充軍若由各官挾勢逼勒者軍人校尉照常發落 \\n  \\n   \\n  "}
{"章节": "大明律集解附例卷之十四", "正文": "  \\n 大明律集解附例卷之十四 \\n 　 \\n  \\n 兵律 \\n 軍政 \\n 擅調官軍 \\n 凡將帥部領軍馬守禦城池及屯駐邊鎖若所管地方遇有報到草賊生發即時差人體探緩急聲息須先申報本管上司轉達朝廷奏聞急降御寶聖旨調遣官軍征討若無警急不先申上司雖已申上司不待回報輙於所屬擅調軍馬及所屬擅發與者各杖一百罷職發邊遠充軍○其暴兵卒至欲來攻襲及城鎖屯聚軍馬之處或有反叛或賊有內應事有警急及路程遙遠者並聽從便火速調撥軍馬乘機勦捕若賊寇滋蔓應合會捕者鄰近衛所雖非所屬亦得調發策應並即申報本管上司轉達朝廷知會若不即調遣會合或不即申報上司及鄰近衛所不即發兵策應者並與擅調發罪同○若親王所封地面有警調兵已有定制其餘上司及大臣將文書調遣將士提撥軍馬者非奉御寶聖旨不得擅離信地若軍官有改除別職或犯罪取發如無奏奉聖旨亦不許擅動違者罪亦如之 \\n 纂註屯駐屯營駐劄也緩急二字是一條張本下無警急及事有警急皆從此二字生出凡將帥至調遣官軍征討止泛言常法如此二節曰暴兵卒至曰反叛曰內應曰路程遙遠是四事四者有一即聽從便調撥非謂有是四者而後可調撥也滋漫二字是兩樣如水之滋長草之蔓延也並即申報轉達知會二句總管上文調撥調發二字謂一面調兵一面申報也定制謂鎮守官須得御寶聖旨又得親王令旨比對相合方許發兵詳載皇明祖訓其餘上司大臣泛言該輯將帥者擅離自軍馬言擅動自將帥言此言凡各處將帥統領所部軍馬或守禦城池或屯聚駐劄邊鎖之地若所該管地方遇有報到草野賊寇生發即時差遣間諜之人體探聲息緩急須先將緩急之情申本管上司轉達朝廷奏聞給降御寶聖旨即今璽書方許調官軍征討若雖寇賊本無警急而將帥官不行先申達上司及雖已申達上司不待轉達回報而輙於所屬衙門擅自調撥軍馬及所屬官司明知不曾回報而擅撥與軍馬者將帥及所屬官各杖一百罷職發邊遠充軍此自其聲息之緩者言之若所管地方賊寇暴兵突至欲來攻擊掩襲及城池邊鎮屯聚軍馬之處我軍或有反叛或賊有內應事勢警急及上司相離路程遙遠一時不能申報轉達回報並聽將帥從便火速調撥軍馬乘其機會勦殺擒捕若寇賊滋蔓猖獗勢不能敵應合會兵勦捕者鄰近衛所雖非所屬亦得便宜調發軍馬策應其原調官及鄰近衛所官並即將調發過緣由申報本管上司轉達朝廷知會若本應會捕而不即調遣軍馬會合舉兵或已調發彼此不即申報上司及鄰近衛所已承調發不即發兵策應者並與擅調發罪同亦各杖一百發邊衛充軍此自聲息之急者言之曰不得擅調曰待報後發御將帥之權也曰從便調遣曰先發後聞應事變之機也若親王所封地面遇有警急調兵已有原定舊制外其餘無親王地面但軍職之本管上司及典兵大臣有將文書調遣將士及提撥軍馬者若其文書中非明奉給降御寶聖旨其禦屯駐及各衛所官軍不許擅離所守信地應其調撥若守禦屯駐軍官有改除別項職事或已犯罪名行文取發推問者若公文內如無奏奉聖旨字樣亦不許擅動而離其本處如有違此擅離信地及擅動者罪亦如之杖一百發邊衛充軍蓋無旨不許擅離則他變不生無旨不許擅動則軍馬有統意有輕重而罪則同其防之者至矣 \\n 申報軍務 \\n 凡將帥恭隨總兵官征進如總兵官分調攻取城寨克平之後隨將捷音差人飛報一申總兵官一申五軍都督府一行兵部另具奏本實封御前○若賊人數多出沒不常如所領軍人不敷須要速申總兵官添發軍馬設策勦捕不速飛申者從總兵官量事輕重治罪○若有來降之人即便送赴總兵官轉達朝廷區處其貪取來降人財物因而殺傷人及中途逼勒逃竄者斬 \\n 纂註恭隨者參贊隨從之謂征進者征討之法有進無退故曰征進捷音得勝消息也飛報即下申總兵官四句從總兵官治罪自未至失誤者言若有失誤仍依失誤軍機常律其貪取來降人財物以下不專指是將帥殺傷人人字指來降者此言凡各處將帥官員參隨本管總兵官征進如總兵官分投調遣攻取大城小寨其克復平定之後將帥官務要隨將克復之捷音即速差人飛報知會一申本管總兵官一申五軍都督府一行兵部衙門三者之外另具克平緣由奏本實封御前開拆若攻取之時賊人數多其出沒又不常如將帥官所部軍人數不敷足勢難支敵須要作速申請總兵官添撥軍馬設立計策勦捕如有不速飛報申請者聽從總兵官酌量事情重輕明治其罪蓋有功而不速申奏則忌功者得以壅蔽有警而不速申請則僨事者得以藉口其功明其罪當將帥之權也蓋攻取城寨而賊人有來降順者將領即便差人送赴總兵官處轉達朝廷區處若將帥人等有貪取來降人財物因而殺死或傷殘來降人或中途因有別故逼勒來降人逃竄以滅口者斬招降納叛兵法之常殺傷逼竄是阻其來也故坐斬 \\n 備考 \\n 一凡於來降止是貪取財物而無殺傷等情者依嚇騙律科斷 \\n 條例 \\n 一凡臨陣報有斬獲賊級紀功官從公審驗若用錢買者賣者俱問罪官旗就在本衛軍發邊衛民并軍丁人等發附近俱充軍若強奪他人首級及妄割被殺漢人首級冐功者軍民舍餘人等亦照前發遣官旗降原職役一級京衛調外衛外衛調邊衛邊衛調極邊衛俱帶俸差操將官及守備把總等官替人冐報功次者亦奏請降調若擅殺平人及被虜逃回人口冐作賊級報功者俱以故殺論本管將官頭目失於鈐束者五名口以上降級調衛十名口以上罷職充軍 \\n 飛報軍情 \\n 凡飛報軍情在外府州差人一申布政司一申都指揮使司及行移本道按察司其守禦官差人行移都指揮使司都指揮使司差人一行本管都督府一具實封布政司一差人行移兵部一具實封俱至御前開拆按察司差人具實封直奏在內直隸軍民官司並差人申本管都督府及兵部另具實封各自奏聞若互相知會隱匿不速奏聞者杖一百罷職不敘因而失誤軍機者斬 \\n 纂註在外指十三省下在內則兩直隸也本道按察司謂本道之按察司國初監察御史稱十三道非謂今之守巡兩道也並字各字總承軍民官司言謂軍申督府民申兵部也互相知會以下總承上在外在內二項律不言充軍止依本律杖斷罷職若係軍官仍依名例不論大小降充總旗此言凡各處飛報軍務其在外府州如聞該縣巡司等報即行差人一申本管布政司一申都指揮使司及行移本道之按察司其衛所守禦官差人行移本管都指揮使司若都指揮使司得報差人一行本管都督府一具軍情奏本實封布政司得報一差人行移兵部一具實封與都指揮之實封俱至御前開拆如按察司得報不必轉申即差人特具實封徑直陳奏此專自在外者言若在內直隸管軍管民之官司原無都布按二司所轄者如有軍情並差人軍官徑申本管都督府民官徑申兵部衙門軍民官司俱另具實封奏本各自奏聞此專自在內者言夫必申布按都司及督府兵部者則體統不紊而必實封奏聞則壅蔽不生此相維相制之道也若在外在內軍民衙門已將軍情行移布按都司及督府兵部互相知會門白乃上下相與符同隱匿軍情不速奏聞朝廷不惟欺君亦且長寇故無所失誤者杖一百罷職官仍降充總旗因不奏以致失誤軍機者坐斬軍情至重其處置得宜如此 \\n 邊境申索軍需 \\n 凡守邊將帥但有取索軍器錢糧等物須要差人一行布政司一行都指揮使司再差人一行五軍都督府一行合干部分及具奏本實封御前其公文若到該部五軍都督府須要隨即奏聞區處發遣差來人回還若稽緩不即奏聞及各處不行依式申報者並杖一百罷職不敘因而失誤軍機者斬 \\n 纂註軍器錢糧之外若車馬頭疋之類故曰等物合干該部如軍務該隸兵部軍器隸工部錢糧隸戶部是也並杖一百指稽緩不奏申報違式二事言稽緩不可專就府部如將帥稽緩不即具奏亦是此言凡屯守邊鎮將帥但遇軍器錢糧等物缺少應合取索者須要差人在外一行本管布政司一行都指揮使司再差人在內一行五軍都督府一行合干部分如軍器行工部錢糧行戶部之類既行申報又必開具缺少應用奏本實封至御前其將帥申索公文若已到該部及五軍都督府須隨具本奏聞如錢糧軍器若何區處將議定緣由奏准隨即發遣各邊原差人役回還若邊將應有取索稽緩不即實封奏聞或府部已承邊將申報乃稽緩不即奏聞區處及邊將於各處不行依實一一申報如在外不申報布政司都司在內不申報督府該部者並杖一百罷職軍官降充總旗若因不奏不申以致軍前缺乏從而失誤軍機者坐斬庶懲戒既嚴怠惰知警軍需不致缺乏而有備斯可無患也 \\n 失誤軍事 \\n 凡臨軍征討應合供給軍器行糧草料違期不完者當該官吏各杖一百罪坐所由○若臨敵缺乏及領兵官已承調遣不依期進兵策應若承差告報軍期而違限因而失誤軍機者並斬 \\n 纂註臨軍征討是臨出軍之時也若下臨敵則軍至境矣違期不完是有司原徵派者罪坐所由稽遲之人缺乏通指軍器等項已承調遣是承總兵官調遣也臨敵以下作三事因而失誤軍機句則總承之此言凡臨敵官軍有事征討其有司應合供給將士軍器行糧及馬匹草料若有違誤期限不完備者有司當該官吏各杖一百俱罪坐所由如上司移文稽遲則罪坐上司下司已承移文而徵辦不完則罪坐下司此自其初出軍未至失誤者言之若軍馬已臨敵境其有司隨征軍器糧草不完致有缺乏者及領兵已承總兵官調遣而逗遛觀望不依會兵之期進兵策應者若軍中告報會兵日期而承差之人稽遲所定之限者因上三事而致有失誤軍機者並斬軍需缺乏而失誤者供給之人坐斬不依期策應而失誤者承調之人坐斬告報違限而失誤者承差之人坐斬而與上違期不完杖一百者相遠矣蓋軍旅均為大事但軍馬初行時非危急或有不完猶可措置若軍臨敵境呼吸存亡稍有失誤辱國喪帥安得以易視耶按軍機未至失誤者當各依本律供給軍器糧草缺乏者依供給違期及管送違限不依期策應者依從征違期律告報軍期違限依驛使稽程軍情加三等律 \\n 從征違期 \\n 凡軍官軍人臨當征討已有起程日期而稽留不進者一日杖七十每三日加一等若故自傷殘及詐為疾患之類以避征役者各加一等並罪止杖一百仍發出征○若軍臨敵境託故違期一日不至者杖一百三日不至者斬若能立功贖罪者從總兵官區處 \\n 纂註凡律中稱軍人當兼旗役言之若明言總小旗則軍人自為軍也故名例但云軍官軍人犯罪免徒流各加一等自未至杖一百者言若既至杖一百則用罪止律矣傷殘至篤疾不堪征進者依律科杖一百之罪仍依名例收贖開役不在仍發出征之限律稱一日三日不言二日者同一日法也此言凡一應已承調遣軍官軍人臨當出軍征討已有起程日期而故於私家稽留不進者是玩令也故一日即杖七十每三日遞加一等若本無疾而故意自傷殘其身體及本無事故而詐偽疾患之類以避從征之役者各加稽留罪一等一日即杖八十每三日亦加一等其稽留至十日之上傷殘詐疾至七日之上各罪止杖一百決訖仍發出征若師行已臨敵境正將士效死之日而軍官軍人有推托事故遷延有違期限是有避難之心矣一日不至者杖一百三日不至者坐斬若軍官軍人應合決杖處斬有能自願建立事功准贖前罪者聽總兵官從宜區處夫違限期一也視事之緩急以輕重其罪其紀律之嚴如此然聽許立功贖罪斯有法外之仁鼓舞激勸之一機也按諸書俱謂傷殘至篤廢疾者開役定勾本人壯丁補役起發此律外意也不知必欲勾取本人壯丁補役不惟有誤期限而新補之役恐又不教之兵不若一面於別伍見役內撥補出征一面勾取本人壯丁補伍庶期限不誤而軍有實用耳 \\n 軍人替役 \\n 凡軍人不親出征雇倩人冐名代替者替身杖八十收籍充軍正身杖一百依舊充軍若守禦軍人雇人冐名代替者各減二等其子孫弟姪及同居少壯親屬自願代替者聽若果有老弱殘疾赴本管官司陳告驗實與免軍身○若醫工承差關領官藥隨軍征進轉雇庸醫冐名代替者各杖八十雇工錢入官 \\n 纂註守禦軍人雇人代替不言收籍充軍止坐其罪其子孫弟姪以下皆兼從征守禦言與免軍身必勾丁補伍如無次丁則免老軍終身醫本技藝故曰工雇工錢入官止就庸醫言其替人從征守禦若替身收籍充軍者免追雇工錢不收充軍者追入官此言凡軍人已承調遣不行親身出征雇倩他人冐頂已名代替出征者受雇替身杖八十收入軍籍各另允軍正軍杖一百依舊充軍仍發出征若守禦城池軍人不親著役雇人冐頂已名代替守禦者各減代替出征罪二等替身杖六十正身杖八十依舊充軍守禦蓋守禦之責視之出征者為稍輕故守禦代替之罪亦輕於出征代替之罪也其出征守禦軍人之子孫弟姪及同財共居但係年少力壯之親屬非係雇倩自行情願代替出征守禦者聽許代替至親休戚相關必無妨誤非雇倩代替者比故聽之耳其出征守禦軍人本身果有老弱及殘疾不堪征守者許赴本管官司陳告官司查驗的實與免軍身別勾壯丁補役可謂體恤之至也至軍中必有醫工若已承差遣關領在官藥物隨軍征進其有身不親行轉雇庸醫冐名私自代替及替之人各杖八十庸醫所得雇工錢合追入官雇倩代替已為欺公況為庸醫於事何濟彼此俱罪法之盡也 \\n 按守禦代替各減等或謂律文有若字當會上意俱減杖仍收籍充軍且引婚婣律居父母及夫喪嫁娶者並離異若居祖父母伯叔父母等喪而嫁娶者雖律無文亦當離異為證不知若者固曰文雖殊而會上意然有會上之重而入輕者有會上之輕而入重者有會上之相類而附言之者若守禦代替則會上之重而入輕者耳充軍減死罪一等豈容妄擬律法之精此獨無文苟泥若字如下縱軍擄掠條當擬將帥罷職充軍矣而聽使官軍總旗遞減一等此更同一圈者亦當擬充軍耶至若律稱離異凡非婚婣之正俱得離異律因無文者多故於末條總言以申明之安得與此並論 \\n 又失誤軍事條臨軍征討軍器等違期不完者杖一百至臨敵缺乏亦用若字者而何又曰並斬耶事有大小罪有輕重讀律者逆其意焉可也 \\n 條例 \\n 一凡各處清解軍丁選揀精壯親丁僉點相應長解批內明開相貌年甲籍貫在京者起解兩京兵部在外者徑解該衛若不係同宗子孫頂替起解及將長解正身賣放在家執批前來頂名者正軍問調別衛頂軍就收本衛長解并受雇之人俱發附近各充軍里老鄰佑知情不首者各治以罪受財者照長解受雇之人一體發遣 \\n 一各處備倭貼守其把總等官縱容舍餘人等代替正軍者正軍問調沿海衛分舍餘人等就收該衛充軍把總等官參問治罪 \\n 一在京在外各都司衛所勾到新軍官吏旗甲附寫名數半月內幫支月糧各照地方借房安插存恤三箇月方許送營差操如有指稱使用等項名色勒要財物逼索在逃者不問指揮千百戶鎮撫俱照賣放正軍事例計一年之內所逃人數多寡降級充軍擬斷若不及數及不曾得財者照常發落 \\n 一京衛及在外衛所解到新軍以投文日為始不過十日將收管批迴給付長解若刁蹬留難者該吏軍吏總小旗提問衛所掌印并本管官不拘曾否得財參問帶俸差操 \\n 主將不固守 \\n 凡守邊將帥被賊攻圍城寨不行固守而輙棄去及守備不設為賊所掩襲因而失陷城寨者斬若與賊臨境其望高巡哨之人失於飛報以致陷城損軍者亦斬若被賊侵入境內擄掠人民者杖一百發邊遠充軍○其官軍臨陣先退及圍困敵城而逃者斬 \\n 纂註掩襲謂乘其無備而襲取之也因而失陷城寨句承上兩下說失於飛報罪坐望高巡哨之人故也被賊入境擄掠人民二句承上守禦不設失於飛報二項圍困敵城謂我師圍彼也此言將帥責在守禦義當效死然必守禦以嚴哨望以時而後可保無虞故凡屯守邊鎮將帥被賊攻圍城堡營寨不行戮力固守輙自棄城寨而去及守城而備寇之具不設為賊人所掩襲因其守城無備而失陷所守城寨者將帥坐斬若官兵與賊臨境其望高巡哨之人遇有敵兵侵犯而失於飛報使將帥不知先事防禦以致陷城損軍者哨望之人所事雖不同失機一也故亦斬若將帥守備不設及哨望失於飛報被賊人侵入境內擄掠人民者視致有失陷者有間也故止杖一百發邊遠充軍其征進官軍已臨戰陣與賊交鋒而先自退縮及我軍圍困敵城已將取勝而官軍輙自逃遁先退則令敵乘勝而支我先逃則眾或觀望而解體不忠之甚者故處以斬耳 \\n 條例 \\n 一失誤軍機除律有正條者議擬監候奏請外若是賊擁大眾入寇官軍卒遇交鋒損傷被虜數十人之上不曾虧損大眾或被賊眾入境虜殺軍民數十人之上不曾虜去大眾或被賊白晝夤夜突入境內搶掠頭畜衣糧數多不曾殺虜軍民者俱問守備不設被賊侵入境內虜掠人民本律發邊遠充軍若是交鋒入境損傷虜殺四五人搶去頭畜衣糧不多者亦問前罪以上各項內情輕律重有礙發落者仍備由奏請處置其有被賊人境將爪探夜不收及飛報聲息等項公差官軍人等一時殺傷捉去事出不測者俱問不應杖罪還職如或境外被賊殺虜爪探夜不收非智力所能防範者免其問罪 \\n 一凡各邊及腹裏地方遇賊入境若是殺虜男婦十名口以上牲畜三十頭隻以上不行開報者軍民職官問罪降一級加前數一倍者降二級加二倍者降三級甚者罷職其上司及總兵等官知情扶同事發參究治罪 \\n 一凡沿邊沿海及腹裏府州縣與衛所同住一城及衛所自住一城者若遇大虜及盜賊生發攻圍不行固守而輙棄去及守備不設被賊攻陷城池劫殺焚燒者衛所掌印與專一捕盜官俱比照守邊將帥失陷城寨者律斬府州縣掌印并捕盜官與衛所同住一城及設有守備官駐劄本城者俱比照守邊將帥被賊侵入境內虜掠人民律發邊遠充軍其兵備守巡官駐劄本城者罷職為民若非駐劄處所兵備守巡及守備官俱降三級調用若府州縣原無設有衛所但有專城之責者不分邊腹遇前項失事掌印捕盜官照前比律處斬兵備守巡官亦照前罷職降調其有兩縣同住一城及府州縣佐貳首領但有分守城信地各以賊從所管城分進入坐罪若無城池與雖有城池被賊潛蹤隱跡設計越城進入劫盜隨即逃散不係失陷者止以失盜論俱不得引用此例 \\n 縱軍擄掠 \\n 凡守邊將帥非奉調遣私自使令軍人於外境擄掠人口財物者杖一百罷職充軍所部聽使軍官及總旗遞減一等並罪坐所由小旗軍人不坐○若軍人不曾經由本管頭目私出外境擄掠者為首杖一百為從杖九十傷人為首者斬為從杖一百俱發邊遠充軍若本管頭目鈐束不嚴杖六十附過還職○其邊境城邑有賊出沒乘機領兵攻取者不在此限○若於已附地面擄掠者不分首從皆斬本管頭目鈐束不嚴各杖八十附過還職○知情故縱者各與犯人同罪 \\n 纂註此條全重在私自二字一節二節俱言外境是未附地面第四節言已附地面則境內矣所部謂將帥之部下必有指揮千百戶總小旗軍人也遞減一等謂軍官減將帥一等總旗減軍官一等軍官不言指揮千百　鎮撫不以品級遞減科罪也罪坐所由指所由聽使之人俱發邊遠充軍諸書謂從者多故言俱不知將帥使令軍人擄掠已杖一百充軍軍人私自擄掠反止坐杖恐失輕重還當通擄掠傷人為從及不傷人首從俱發充軍纔是不然律當用皆各字可也或以俱字用在杖一百之上亦可本管頭目兼總小旗而律止言還職舉其重者言之其邊境城邑三句承上二節若已附地面節專承軍人自擄節知情故縱第一第二節四節此言禦虜之道來則拒之去則勿追也況可生事以開邊釁乎故凡屯守邊鎮將帥官員非奉總兵官調遣出征而有私自使令所部軍人於外境未附地方擄掠人口及財物者將帥杖一百罷職充軍所部軍官及總旗受將帥之命而使令軍人出境擄掠者遞減一等軍官減將帥一等杖九十總旗減軍官一等杖八十並罪坐所由主意聽使之人其所使之小旗軍人俱不坐罪蓋將帥三軍首領軍官總旗受命於將帥小旗軍人又聽令軍官總旗者故或治或不治也以上皆言將帥官旗之罪若所部軍人不曾經由本管頭目如指揮千百戶等使令而私自出外擄掠人口財物者以造意者為首杖一百為從者杖九十因擄掠而致傷人口為首者斬為從者杖一百其傷人為從及不傷人之首從俱發邊遠充軍若本管頭目雖不知情素無紀律鈐束不嚴以致軍人出境擄掠傷人者杖六十附過還職役其邊境城邑去處有賊出沒而將帥官旗能乘機領兵攻取者此應敵之權也在將帥不謂之私使在軍官總旗不謂之聽使在頭目不謂之鈐束不嚴故曰不在此限若軍人於已歸附地面而不經頭目私自擄掠雖不傷人不分首從皆斬其本管頭目鈐束不嚴者各杖八十附過還職擄掠一也外境猶為敵國不禁恐其搆怨已附即為吾民擾之如何招來其罪自不容同科耳若將帥及本管頭目明知軍人私出外境及於已附地面有所擄掠而容情故縱不舉者各與犯人同罪至死減一等止杖一百流三千里庶幾令不弛而兵有制也 \\n 按條內兩稱鈐束不嚴而下杖八十乃用各字夫各者彼此同科此罪之謂軍人各有部伍某伍軍人擄掠當坐某伍頭目不嚴之罪與別伍頭目無干似難用各字或者其誤用之耳 \\n 條例 \\n 一輪操軍人軍丁沿途劫奪人財殺傷人命占奪車船作踐田禾等項許被害之人赴所在官司具告拏解兵部轉送法司究問除真犯死罪外徒罪以上俱調發邊衛充軍其管操指揮千百戶等官往回不許與軍相離若不行鈐束并故縱劫奪殺人等項者參問調衛 \\n 一土官土合縱容本管夷民頭目為盜聚至百人殺擄男婦二十名口以上者問罪降一級加前數一倍者奏請革職另推土夷信服親枝土舍襲替若未動官軍隨即擒獲解官者准免本罪 \\n 不操練軍士 \\n 凡各處守禦官不守紀律不操練軍士及城池不完衣甲器仗不整者初犯杖八十附過還職再犯杖一百指揮使降充同知同知降充僉事僉事降充千戶千戶降充百戶百戶降充總旗總旗降充小旗小旗降充軍役並發邊遠守禦○若隄備不嚴無馭無方致有所部軍人反叛者親管指揮千戶百戶鎮撫各杖一百追奪發邊遠充軍若棄城而逃者斬 \\n 纂註紀律兵家之紀綱法律也初犯如一次查點有失謂之初二次即為再犯附過還職兼叛言撫馭謂撫綏駕馭也棄城而逃者指揮以下因軍反叛而逃也此言凡各處不拘腹裏邊境地方一應守禦軍官有不守兵家之紀律而無節制控馭之權不操練所部之軍士使知坐作進退之節城池不能完固使可守軍士所用之衣甲器仗不能整頓使可戰此皆守禦官之責也初次查點有犯上數者不問指揮千百戶總小旗各杖八十附過還職二次為再犯杖一百指揮使降充同知同知降充僉事僉事降充千戶千戶降充百戶百戶降充總旗總旗降充小旗小旗降充軍役指揮以下發邊遠地方守禦原係邊遠發極邊此在平時無事者則然若守禦官員隄防禦備之不嚴撫綏駕馭之無方致有本部之軍人或乘其無備或憤其苛刻大而反逆次而背叛者親管之指揮千戶百戶鎮撫各杖一百追奪其原授之誥徠永不許襲替發邊遠充軍若因軍士反叛不能安撫剿捕乃背棄城守而逃者坐斬其反叛以謀反大逆條論情以漸而重法以漸而嚴其所以責成守禦者至矣 \\n 條例 \\n 一各衛所京操官員故行搆訟不赴操者除犯該死罪并立功降調罪名另行更替外其餘悉聽掌印官申呈巡撫巡按衙門鎖項差人解兵部發操若有抗違不服或挾私排陷者參奏問調邊衛帶俸差操掌印官縱容不舉參究治罪 \\n 一各邊關堡墩臺等項守備去處若官軍用錢買閑者官員問罪調極邊衛分守禦旗軍人等發沿邊枷號一箇月常川守哨若原在關營官軍逃回原籍潛住及架砲夜不收守墩軍人夤夜回家輪班不去者俱照前項調衛枷號守哨發落 \\n 一凡赴京操軍一班不到者罰班三箇月軍兩班官一班不到者罰班六箇月軍三班官兩班以上不到者罰班一年俱先送法司問罪完日發本營罰班其該班不到月日各另扣補若有能自首者免其問罪送營照前罰補前項失班并承批管解扶同捏故各軍職俱不必參提徑自送問 \\n 一各邊備禦官軍失班不來者備行各該巡按御史督屬拏獲問罪差人解送各邊鎮巡官查審軍一班不到者在原備邊處罰班三箇月軍兩班官一班不到者改撥本處沿邊城堡罰班六箇月軍三班官兩班以上不到者極邊城堡罰班一年其補班月日各另扣算若來遲不曾失班者止補來遲月日 \\n 一中都山東河南各都司衛所掌印官將原額京操班軍實在正身照名查點督發赴班如有缺少者以十分為率衛所掌印官三分以上問罪住俸五分以上降一級八分以上降二級調衛都司掌印官五分以上參問住俸八分以上降級若已照數點發致有中途不到者領班都司并衛所劄付官俱照前例問降若全班不到者不分掌印領班劄付官俱提解來京一體問罪降一級調發邊衛中間或有受財賣放者以賣放正軍事例從重論 \\n 激變良民 \\n 凡牧民之官失於撫字非法行事激變良民因而聚眾反叛失陷城池者斬 \\n 纂註此言凡牧養小民之官其職以安民為尚若有平時失於撫綏字愛而又行非法之事以暴虐之乃至激變其無罪之良民因而聚集大眾謀為反叛臨時又不能收復平定致有所失陷城池者牧民之官坐斬蓋其無惠民之心常行暴虐勢必至亂重法以懲之使為民牧者知所以深省也激變良民須失陷城池方坐斬罪若止反叛而城池未陷者比依守禦官撫馭無方致所部軍人反叛充軍律奏請 \\n 私賣戰馬 \\n 凡軍人出征獲到馬疋須要盡數報官若私下貨賣者杖一百軍官賣者罪同罷職充軍買者笞四十馬匹價錢並入官軍官軍人買者勿論 \\n 纂註曰私下貨賣則報官後貨賣者不禁買者指常人言軍官軍人買者勿論止科賣者之罪價錢入官或謂賣者亦得勿論觀律文下買者二字可見此言凡軍人隨從出征其有獲到敵人馬匹隨其所獲從實盡數報官聽從官司區處其有尅留私下得價貨賣與人者即杖一百若軍官獲得敵馬而賣者與軍人罪同亦杖一百罷職充軍常人買者笞四十其馬匹及價錢並追入官若軍官軍人買得馬匹者不坐罪馬不入官故曰勿論夫同一賣也而軍官罪重以其有鈐束之責也同一買也而軍官軍人勿論以其還充官用耳其法之得中如此 \\n 私賣軍器 \\n 凡軍人關給衣甲鎗刀旗幟一應軍器私下貨賣者杖一百發邊遠充軍軍官賣者罪同罷職充軍買者笞四十應禁者以私有論軍器價錢並入官軍官軍人買者勿論 \\n 纂註此條與上私賣戰馬同意但軍器關給於官與戰馬獲於敵人者不同故罪有輕重應禁者以私有論罪止就買者言言凡軍人有將自己關給於官司衣甲鎗刀旗幟一應軍器私下貨賣與常人者無復戰守之心故杖一百依律發邊遠衛分充軍若軍官私賣軍器者與軍人罪同亦杖一百罷職發附近充軍與軍人杖同而充軍不同者官降為軍則已賤之矣民間買者笞四十所買係應禁軍器如人馬甲傍牌火筒火炮旗纛號帶之類買者照下私有條論罪一件杖八十每一件加一等罪止杖一百流三千里所買之軍器不論應禁與否與所得之價錢並追入官若同出征及守禦之軍官軍人買者不問應禁與否俱不坐罪以其備征守之用耳惟賣者仍坐罪追價還官賣軍器與夷人有例見私出外境條 \\n 按下條將帥關撥軍器事訖還官此言賣與軍官軍人買者勿論又似不還官者恐此指在衛之軍平時關給以備操練不復還官耳 \\n 毀棄軍器 \\n 凡將帥關撥一應軍器征守事訖停留不回納還官者十日杖六十每十日加一等罪止杖一百○若輙棄毀者一件杖八十每一件加一等二十件以上斬遺失及誤毀者各減三等軍人各又減一等並驗數追陪其曾經戰陣而有損失不坐不陪 \\n 纂註各減三等各字指遺失誤毀言軍人各又減一等總承棄毀以下言此條以征守事訖一句貫看蓋凡將帥出征守備其合用一應軍器皆將帥關領撥散事訖之日必須將帥收回還官所以慎擅棄防毀失也若征守事已完訖將原關撥軍器停留在外不回納還官者以事訖日為始十日不納者杖六十每十日加一等至五十日之上罪止杖一百若將帥征守事訖將軍器輙自棄毀者此有心之罪也故一件杖八十每一件加一等至二十件以上者斬若偶有遺失及錯誤毀者此無心之失也故各減棄毀軍器罪三等如一件笞五十二十件以上杖九十徒二年半此專言將帥之罪耳若軍人有將軍器棄毀遺失誤毀者則各又減將帥之罪一等如棄毀至二十件以上則杖一百流三千里遺失誤毀至二十牛以上則杖八十徒二年以上將帥軍人所棄毀遺失誤毀之軍器並驗數追陪還官其將帥軍人曾經戰陣而致軍器有損失者則事在不測故不坐罪不追陪蓋關撥軍器責在將帥故事訖停留者獨罪將帥而不及軍人也 \\n 私藏應禁軍器 \\n 凡民間私有人馬甲傍牌火筒火炮旗纛號帶之類應禁軍器者一件杖八十每一件加一等私造者加私有罪一等各罪止杖一百流三千里非全成者並勿論許令納官其弓箭鎗刀弩及魚叉禾叉不在禁限 \\n 纂註私有自其舊有者言私造自其新造者言非全成者謂或私有而形體不全或私造而工制未就如有旗無竿之類是也蓋人馬甲傍牌火筒火炮旗纛號帶之類皆為應禁軍器非民間所宜有若私有而不送官者止有藏匿之情故一件杖八十每一件加一等若非舊有而私造者必有僭用之意故加私有罪一等其私有私造雖至十件以上者各罪止杖一百流三千里所謂不得加至於死者此也若軍器非全成係所不堪用之物故並勿論而許令納官其弓箭鎗刀弩及其魚叉禾叉皆民間之所宜有故從其有而不在禁限 \\n 縱放軍人歇役 \\n 凡管軍百戶及總旗小旗軍吏縱放軍人出百里之外買賣或私種田土或隱占在已使喚空歇軍役者一名杖八十每三名加一等罪止杖一百罷職充軍若受財賣放者以枉法從重論所隱軍人並杖八十若私使出境因而致死或被賊拘執者杖一百罷職發邊遠充軍至三名者絞本管官吏知情容隱不行舉問及虛作逃亡符同報官者與犯人同罪若小旗總旗百戶縱放軍人其本管指揮千戶鎮撫當該首領官吏知情故縱或容隱不行舉問及指揮千戶鎮撫故縱軍人其百戶總旗小旗知而不首告者罪亦如之○若鈐束不嚴致有違犯及失於覺舉者小旗名下一名總旗名下五名百戶名下十名千戶名下五十名各笞四十小旗名下二名總旗名下十名百戶名下二十名千戶名下一百名者各笞五十並附過還職不及數者不坐○若軍官私家役使軍人不曾隱占歇役者一名笞四十每五名加一等罪止杖八十○並每名計一日追雇工錢六十文入官○若有吉凶借使者勿論 \\n 纂註軍吏解見名例律空歇軍役總承上言並杖八十並者指所縱放隱占賣放各軍也本管官吏如指揮千戶百戶及衛所該吏是也罪亦如之之字指上文縱放之人言謂容隱縱放軍人者其罪亦如縱放之犯人之罪並每名之並指隱占使喚及私家役使而言此條之罪有五一曰縱放一曰隱占一曰賣放一曰私使一曰私役夫軍以守衛若五者有一則軍伍空虛故凡管軍百戶及總旗小旗軍吏但有縱放軍人出百里外或買賣或私種田土或隱占在已使喚空歇本軍身役者計所縱放隱占之軍有一名杖八十每三名加一等罪止杖一百百戶罷職與總小旗軍吏俱發附近衛分充軍若受財賣放軍人出外者以枉法從重論如贓罪重於本罪者坐以贓罪贓罪輕者則坐本罪也所隱軍人不問縱放賣放並杖八十若前項百戶人等私使軍人出邊境之外因而致死及被賊拘執者杖一百百戶亦罷職與總小旗軍吏俱發邊遠充軍若致死及被執至三名者絞其百戶人等之本管官吏知其私使軍人出境致死被執之情容隱不行舉問及將致死被執之軍虛作逃亡符同報官者與百戶總小旗軍吏各犯人同罪夫稱與同罪則致死者減一等若總小旗百戶縱放軍人歇役其本管指揮千戶鎮撫當該首領官吏知情故縱或容隱不行舉問及指揮千戶鎮撫故行縱放軍人歇役其百戶總小旗知而不行首告者並罪亦如縱放者科斷若千戶總小旗鈐束不嚴致有軍人違犯法度故出百里之外或出外境及失於覺察而原無縱放之情者小旗名下一名總旗名下五名百戶名下十名千戶名下五十名各笞四十小旗名下二名總旗名下十名百戶名下二十名千戶名下一百名者各笞五十並附過還職不及數者不坐罪若指揮以下軍官私家役使軍人其軍猶隸行伍不曾歇役者一名笞四十每五名加一等罪止杖八十其隱占私役者並每名計一日雇工錢六十文入官若軍官之家有吉凶而暫借軍人使用者勿論按此條隱占賣放軍人者不言本管不舉之罪以知情故縱該之也鈐束不嚴者不言指揮之罪以指揮總管千百戶總小旗而非親管軍之官也若軍官私役軍人在軍人既無歇役故罪不及軍人也 \\n 條例 \\n 一各處總兵官并分守守備等官精選能通書算軍餘各一名令其跟隨書辦與免征操奏本公文內俱照令典僉書以防欺弊其餘官軍號稱主文干預書辦者聽巡撫巡按并按察司官舉問俱調極邊衛所帶俸食糧差操 \\n 一凡各處鎮守總兵官跟隨軍伴二十四名協守副總兵二十名遊擊將軍分守參將十八名守備官十二名都指揮六名指揮四名千百戶鎮撫二名不管事者一名但有額外多占正軍至五名餘丁至六名以上俱問罪降一級正軍六名以上餘丁十名以上降二級正軍十名以上餘丁二十名以上止於降三級其賣放軍人包納月錢者正軍五名至十名餘丁六名至二十名俱問罪照前分等降級若正軍至二十名以上餘丁至三十名以上俱罷職發邊衛充軍其役占賣放紀錄幼軍者照餘丁例役占賣放備邊壯勇者照正軍例各擬斷 \\n 一軍職賣放并役占軍人二罪俱發其賣放已至十名以上役占不及數者依賣放例罷職充軍役占已至十名以上賣放不及數者依役占例降三級賣放役占俱至十名以上者從重發落俱不及十名者併數通論降級役占軍人五名又占餘丁十名及包納月錢滿貫者從重降級仍發立功滿日照所降品級於原衛所帶俸差操 \\n 一五軍圍子手并皇城內外守衛軍士及紅盔將軍下班之日其本管官員及守門內官把總指揮等官不許擅撥與人做工等項役使違者參問雖不係自已占用亦照私役軍人事例發落 \\n 新頒條例 \\n 一為營官占軍太多申明律例成憲以守畫一事該山東司呈李鏜占役緣由本部題以後法司比擬占軍多數者俱照十三年重修大明律刪定明例軍伴數目擬罪不許以未採入占軍數多例妄行擅比求脫罪者參奏重治仍行沿邊沿海軍衛處所問刑衙門一體遵行等因具題奉聖旨是李鏜占役營軍包納月錢數多該部查照十三年事例從重擬罪毋得輕縱以啟效尤欽此 \\n 公侯私役軍官 \\n 凡公侯非奉特旨不得私自呼喚各衛軍官軍人前去役使違者初犯再犯免罪附過三犯准免死一次其軍官軍人聽從及不出征時輙於公侯之家門首伺立者軍官各杖一百罷職發邊遠充軍軍人罪同 \\n 纂註三犯准免死一次蓋以公侯受封皆有欽給鐵券於內量其功勳開寫免死次數如原開免死三次者至三犯則准作免死一次止存二次之類也凡公侯位高勢重若許其私喚官軍役使恐有恣肆之患故初犯再犯者猶得免罪附過至三犯則准其鐵券內免死一次是雖未坐罪而罰之亦重矣若軍官軍人聽從其喚使及不係出征時而輙自於其門首伺立者軍官各杖一百罷職發邊遠充軍軍人之罪與軍官同科此又防官軍附勢之意也 \\n 按此條不言伯者有犯亦與公侯同 \\n 從征守禦官軍逃 \\n 凡軍官軍人從軍征討私逃還家及逃往他所者初犯杖一百仍發出征再犯者絞知情窩藏者杖一百充軍里長知而不首者杖一百若軍還而先歸者減五等因而在逃者杖八十若在京各衛軍人在逃者初犯杖九十發附近衛分充軍各處守禦城池軍人在逃者初犯杖八十仍發本衛充軍再犯並杖一百俱發邊遠充軍三犯者絞知情窩藏與犯人同罪罪止杖一百充軍里長知而不首者各減二等本管頭目知情故縱者各與同罪罪止杖一百罷職充軍其在逃官軍一百日內能自出官首告者免罪若在限外自首者減罪二等但於隨處官司首告者皆得准理○若各衛軍人轉投別衛充軍者同逃軍論○其親管頭目不行用心鈐束致有軍人在逃小旗名下逃去五名者降充軍人總旗名下逃去二十五名者降充小旗百戶名下逃去一十名者減俸一石二十名者減俸二石三十名者減俸三石四十名者減俸四石逃至五十名者追奪降充總旗千戶名下逃去一百名者減俸一石二百名者減俸二石三百名者減俸三石四百名者減俸四石逃至五百名者降充百戶其管軍多者驗數折算減降不及數者不坐若有病亡殘疾提撥等項事故者不在此限 \\n 纂註還家指原籍之家窩藏里長俱指原籍及他所之人自本衛千百戶總小旗統管而言謂之本管自各人分管而言謂之親管同逃軍論者其初犯再犯三犯俱同也管軍多者驗數折算減降謂如千戶名下逃百名者減俸一石至五百名降充百戶百名是自其管軍一千名為率也若管軍多至一千五百名則以逃一日五十名折算為百名方坐減俸至七百五十名方降充百戶其百戶總小旗管軍多者並以此推之蓋從征官軍所係重於守禦而京衛軍人所係重於外衛故凡軍官軍人隨從大軍征討而私逃還家及逃往他所者初犯杖一百仍發出征再犯者絞有知係從征在逃之情而窩藏者不論官軍初犯再犯並杖一百充軍其逃所里長知而不首者並杖一百若征討事訖軍還而先歸者減從征在逃杖一百之罪五等笞五十因先歸而在逃者杖八十若在京各衛軍人在逃者初犯杖九十發在外附近衛分充軍在外各處守禦城池軍人在逃者初犯杖八十仍發本衛充軍再犯者不分在京在外軍人並杖一百俱發邊遠充軍三犯者俱處絞知情窩藏者與在逃犯人同其杖九十八十一百之罪但雖窩藏再犯三犯而亦罪止杖一百發附近充軍不在發邊遠與絞之限里長知而不首者各減逃軍之罪二等罪止杖八十以上從征官軍及在京各處軍人之本管頭目知其在逃之情而故縱者各與犯人同罪但雖故縱再犯三犯者而亦罪止杖一百罷職充軍其在逃官軍自逃日為始一百日內能自出官首告者不問初犯再犯俱免坐罪若在限外自首者亦減逃罪但於隨處官司首告者皆得准理限內皆准免罪限外皆准減罪二等若在京在外各衛軍人不著本伍而轉投別衛充軍者同逃軍論京初犯者杖九十發附近衛充軍在外初犯者杖八十仍發本衛充軍至於再犯三犯莫不一體坐罪其在京在外軍人之親管頭目不行用心鈐束致有軍人在逃者自小旗而上至千戶皆計其逃軍名數之多寡坐以減俸降等之輕重其管軍多者驗其多管在逃之數與正管在逃之數折算相當然後減俸降等其正管在逃不及數者不坐罪若軍人有病亡殘疾提撥等項事故以致軍數不足者不在此減俸降等之限按在京各衛與各處守禦軍人但言在逃而不言還家及往他所者省文也百戶言追奪者以其原有封勅千戶不言追奪者以其降百戶而猶為軍官也 \\n 條例 \\n 一軍官軍人遇有征調點選已定至期起程不問已未關給賞賜若有避難在逃者依律問斷其征期已過送兵部編發宣府獨石等處沿邊墩臺哨瞭半年滿日放回原衛還職著役若仍發出征及哨瞭在逃者依從征私逃再犯者律處絞 \\n 一輪操軍逃在京城內外潛住者俱照奉憲宗皇帝欽定初犯打七十再犯打一百送操事例發落官旗無力納鈔者就在原問衙門單衣決打若逃回原籍原衛者以越關論其在逃三次者不分革前革後各免決打納鈔京衛調外衛外衛調邊衛俱帶俸食糧差操 \\n 優恤軍屬 \\n 凡陣亡病故官軍回鄉家屬行糧腳力有司不即應付者遲一日笞二十每三日加一等罪止笞五十 \\n 纂註陣亡謂敵戰陣而亡者病故則從征在營因病而故者凡此等軍官軍人之家屬回鄉例應給與行糧腳力蓋優恤之意也若經過有司不即依例應付者自家屬到日為始違一日笞二十每三日加一等遲十日以上者罪止笞五十 \\n 夜禁 \\n 凡京城夜禁一更三點鐘聲已靜五更三點鐘聲未動犯者笞三十二更三更四更犯者笞五十外郡城鎖各減一等其公務急速疾病生產死喪不在禁限○其暮鐘未靜曉鐘已動巡夜人等故將行人拘留誣執犯夜者抵罪○若犯夜拒捕及打奪者杖一百因而毆人至折傷以上者絞死者斬 \\n 纂註遇夜禁人行走謂之夜禁拒捕自犯夜之人而言打奪自傍人劫奪犯夜者而言凡盜賊率起於夜禁之不嚴夜禁不嚴則盜賊多矣故一更三點鐘聲已靜之後五更三點鐘聲未動之前而有人在街行走者謂之犯夜在京城犯者笞三十在外郡城鎮犯者減一等笞二十二更三更四更尤為夜深此時有犯者在京城則笞五十在外郡城鎖則減一等笞四十其暮鐘未靜曉鐘已動是不係禁人行之時而巡夜人故將人拘留誣執為犯夜者抵罪誣執京城者笞三十誣執外郡城鎖者笞二十若二更三更四更之時則不得謂之誣執矣若犯夜人被巡夜人拘執而拒捕不服及有毆打巡夜人而將犯夜人奪去者杖一百因打奪而毆巡夜人至折傷以上者絞至死者斬若被奪之人未曾行毆則犯夜之罪矣 \\n  \\n   \\n  "}
{"章节": "大明律集解附例卷之十五", "正文": "  \\n 大明律集解附例卷之十五 \\n 　 \\n  \\n 兵律 \\n 關津 \\n 私越冐度關津 \\n 凡無文引私度關津者杖八十若關不由門津不由渡而越度者杖九十若越度緣邊關塞者杖一百徒三年因而出外境者絞守把之人知而故縱者同罪失於盤詰者各減三等罪止杖一百軍兵又減一等並罪坐直日者餘條准此○若有文引冐名度關津者杖八十家人相冐者罪坐家長守把之人知情與同罪不知者不坐○其將馬驘　私度冐度關津者杖六十越度杖七十私度謂人有引馬驘無引者冐度謂馬驘冐他人引上馬驘毛色齒歲者越度謂人由關津馬驘不由關津而度者 \\n 纂註守把人如守禦巡檢之官吏軍兵者則如守禦官之軍人巡檢司之弓兵也知而故縱及失於盤詰俱承私越二者而言家人相冐謂如兄冐弟引叔冐姪引之類家長非一家之長即家人相冐中之長也註云餘條准此謂餘條凡言把守之罪皆准此條而坐直日者蓋關津之設所以防奸故凡度關津者必給文引為照若無文引而竊過關津者為私度也則杖八十若因無文引而關不由門津不由渡別從間道而過者為越度則杖九十若越度緣邊關塞者杖一百徒三年因越度關塞而潛出外境者絞其關津及緣邊關塞守把之人知其無引及越度而故縱者並與犯人同罪如私度杖八十越度杖九十緣邊關塞杖一百徒三年出外境者罪止杖一百流三千里失於盤詰者各減犯人之罪三等如私度笞五十越度杖六十緣邊關塞及出外境者並罪止杖一百守把之軍兵又減失盤詰之罪一等如私度笞四十越度笞五十越關塞出外境俱罪止杖九十前項守把之罪並坐應直本日之人若雖有文引原係他人名字而冐頂度過者與無引者同故亦杖八十家人互相冐度者罪坐家長長冐少名罪固坐長少冐長名罪亦坐長也守把之人知冐名之情者與同罪亦杖八十不知情者不坐其人有引馬騾無引而將馬騾私度關津或將馬騾冐他人引上毛色齒歲而度者並杖六十若人由關津卻將馬騾不由關津而越度者杖七十 \\n 按緣邊關塞止言越度而不言私冐度者蓋關塞之外非腹裏之關可出入者比故但有犯度者即謂之越度矣 \\n 備考 \\n 一守把之人受財故縱者計贓以枉法從重論 \\n 條例 \\n 一官吏旗校舍餘軍民人等有因為事問發為民充軍或罷職冠帶閑住與降調出外各來京潛住者問擬明白除充軍并口外為民照迯例改發外文官降調者革職冠帶閑住閑住者發原籍為民為民者改發口外為民武官帶俸者革職隨舍餘食糧差操原隨舍餘食糧差操者發邊衛差操其知情容留潛住之人各治以罪 \\n 一居庸山海等關隘引送口外邊衛逃軍過關并守把盤詰之人賣放者俱問發邊衛充軍 \\n 詐冐給路引 \\n 凡不應給引之人而給引及軍詐為民民詐為軍若冐名告給引及以所給引轉與他人者並杖八十若於經過官司停止去處倒給路引及官豪勢要之人囑託軍民衙門擅給批帖影射出入者各杖一百當該官吏聽從及知情給與者並同罪若不從及不知者不坐○若巡檢司越分給引者罪亦如之○其不立文案空押路引私填與人者杖一百徒三年○受財者計贓以枉法及有所規避者各從重論○若軍民出百里之外不給引者軍以逃軍論民以私度關津論 \\n 纂註不應給引之人如註云僧道及各衛旗軍與凡不許自由遠行之人皆是倒給謂倒其舊引而給換新引也規避專指給引之人言如犯罪將發而冐名給引以避之類上條言度關津之當給引此條防給引者之詐冐也蓋凡不應給路引之人而欲給引及軍詐為民民詐為軍若自已不應給引冐頂他人之名告給及以自已所給之引轉與他人者並杖八十若本有文引或因年深違限或欲轉往他處而於經過之官司停止之去處倒給路引及官豪勢要之人囑託軍民衙門擅給印信批帖影射出入者倒給與囑託之人各杖一百其管引當該官吏聽從不應給引之人與倒給囑託及知軍民相詐冐名告給之情而給與者並與給引給批之人同罪若不從及不知者不坐若巡檢司非係給引衙門而有越分給引者亦如當該官吏聽從及知情給與之罪其本應給引衙門若不將告引之人貫址姓名明立文案而將空紙押成路引私下填註與人者杖一百徒三年若前項不應給冐給倒給擅給之當該官吏及巡檢司給引并有司空押路引但受財者則計贓以枉法及給引之人有所規避者則以所規避各從其罪之重者論若軍民出本境地界百里外不給路引者軍則以逃軍之初犯再犯三犯論民則以私度關津論若出本家百里之外而猶係境內地方者不在給引之限 \\n 關津留難 \\n 凡關津往來船隻守把之人不即盤驗放行無故阻當者一日笞二十每一日加一等罪止笞五十○若官豪勢要之人乘船經過關津不服盤驗者杖一百○若撐駕渡船稍水如遇風浪險惡不許擺渡違者笞四十若不顧風浪故行開船至中流停船勒要船錢者杖八十因而殺傷人者以故殺傷論 \\n 纂註盤驗者盤詰其來歷辨驗其文引也然關津盤驗本以禦暴若遇往來船隻而守把之人不即盤驗放行無故阻當者則未免有妨於人故阻當一日者守把之人笞二十每一日加一等至四日之上罪止笞五十但罪坐直日者若官豪勢要之人乘船經過關津特強不服守把之人盤驗者杖一百若撐駕渡船稍水如遇風浪險惡不許擺船載人過渡違者笞四十然非出於有意故其罪猶輕若不顧風浪故行開船至中流乘險停船勒要船錢者則有心嚇人矣故杖八十若因停船勒要被風浪以致殺傷人者以刑律故殺傷條論殺人者斬傷人者驗傷之輕重坐罪 \\n 遞送逃軍妻女出城 \\n 凡在京守禦官軍遞送逃軍妻女出京城者絞民犯者杖一百若各處守禦城池及屯田官軍遞送逃軍妻女出城者杖一百發邊遠充軍民犯者杖八十受財者計贓以枉法從重論其逃軍買求者罪同守門之人知情故縱者與犯人同罪失於盤詰者減三等罪止杖一百軍人又減一等○若遞送非逃軍妻女出城者杖八十有所規避者從重論 \\n 纂註遞送謂接遞引送如假作自已妻小之類守門之人兼官軍言失於盤詰專指軍人故下文另言軍人之罪逃軍妻女所　廣如故軍妻及軍在衛而妻女私　犯罪該起解妻小之類蓋軍　軍有統屬之責與民人不同而在京之逃軍迺禁兵所係與在外不同故凡在京守禦軍官軍人遞送逃軍妻女出京城者則坐雜犯絞罪准徒五年民犯遞送者杖一百若在外各處守禦城池及屯田官軍遞送逃軍妻女出城者杖一百發邊遠充軍民犯遞送者杖八十若軍官與民因受財而為其遞送者則計贓從重者論其計贓重于本條從贓論輕則仍坐本條若逃軍用財買求者罪與軍官同曰罪同以見至雜犯絞罪亦同科也若守門之人知遞送之情而故縱其妻女出城者與遞送犯人同罪曰同罪以見至雜犯絞罪則減等也若守門人失於盤詰者在軍官則減犯人罪三等如遞送出京城民犯者杖七十遞送出各處守禦城池民犯者笞五十軍官遞送者在京在外俱罪止杖一百在軍人則又於官罪減一等如遞送出京城民犯者杖六十遞送出各處守禦城池民犯者笞四十官軍遞送者在京在外俱罪止杖九十若官軍與民遞送非係逃軍之妻女出城者不問在京在外並杖八十有所規求迴避而為之遞送者從所規避之重罪論 \\n 盤詰奸細 \\n 凡緣邊關塞及腹裏地面但有境內姦細走透消息於外人及境外姦細入境內探聽事情者盤獲到官須要鞫問接引起謀之人得實皆斬經過去處守把之人知而故縱及隱匿不首者並與犯人同罪失於盤詰者杖一百軍兵杖九十 \\n 纂註姦細即周官所謂邦諜今俗云姦人細作是也境內者指中國之人言境外者指外寇之人言消息事情所包者廣謂凡軍情機密重大之事皆是此言凡緣邊關塞及腹裏地面乃邊務城池所係匪輕則盤詰姦細不可不嚴故於此處但有境內姦細私出而走透消息於外人及境外姦細私入境內而探聽事情者若盤獲到官須要推鞫究問其接引出入及原行起謀之人如果事得其實不分首從皆斬其姦細出入經過去處若守把官吏軍兵人等知情而故行縱放及有隱匿在家而不首官者並與姦細犯人同罪減一等杖一百流三千里若非故縱而失於盤詰者守把之官杖一百軍人弓兵杖九十俱罪坐直日之人 \\n 按此條與漏泄軍情大事條參看蓋彼自聞之而漏泄者言故有先傳傳至之分此自專作姦細之人言故接引起謀者無宥也 \\n 條例 \\n 一川廣雲貴陜西等處但有漢人交結夷人互相買賣借貸誆騙財物引惹邊釁及潛住苗寨教誘為亂貽害地方者除真犯死罪外俱問發邊衛永遠充軍 \\n 一沿邊關塞及腹裏地面盤詰姦細處所有歸復鄉土人口被獲到官查審明白即照例起送有妄作姦細希圖冐功者以故入人罪論若真正姦細能首降者亦一體給賞安插 \\n 私出外境及違禁下海 \\n 凡將馬牛軍需鐵貨銅錢段疋紬絹絲綿私出外境貨賣及下海者杖一百挑擔馱載之人減一等物貨船車並入官於內以十分為率三分付告人充賞若將人口軍器出境及下海者絞因而走泄事情者斬其拘該官司及守把之人通同夾帶或知而故縱者與犯人同罪失覺察者減三等罪止杖一百軍兵又減一等 \\n 纂註軍需鐵貨作一句讀謂可為軍需之鐵貨未成軍器者耳因而走泄事情承將馬牛等物及將人口軍器二項言失覺察者主拘該官司及守把之人言夫馬牛與軍需鐵貨及銅錢段疋紬絹絲綿皆中國利用之物不可有資於外國者也若有此等貨物私出外國境內貨賣及私下泛海者杖一百其挑擔馱載貨物之人減一等杖九十所獲貨物船車並收入官於貨物內以十分為率將三分給付告人充賞若將興販人口與應禁軍器出境及下海貨賣者向敵之心可惡故坐以絞若私將馬牛等物人口軍器出境下海之人因而走泄中國事情於外夷者與姦細之情不殊故坐以斬其出境下海犯人應該拘管之官司及守把關津官吏軍兵人等如有通同夾帶馬牛等物人口軍器出境下海或知其出境下海而故行縱放者並與犯人同罪至死者減一等杖一百流三千里若失於覺察以致有人出境下海拘該官司及守把之官減犯人罪三等罪止杖一百軍人弓兵又減官軍一等通減四等罪止杖九十 \\n 條例 \\n 一各邊將官并管軍頭目私役及軍民人等私出境外釣豹捕鹿砍木掘鼠等項并把守之人知情故縱該管里老官旗軍吏扶同隱蔽者除真犯死罪外其餘俱調發煙瘴地面民人里老為民軍丁充軍官旗軍吏帶俸食糧差操 \\n 一凡守把海防武職官員有犯受通番土俗哪噠報水分利金銀物貨等項值銀百兩以上名為買港許令船貨私入串通交易貽患地方及引惹番賊海寇出沒戕殺居民除真犯死罪外其餘俱問受財枉法罪名發邊衛永遠充軍 \\n 一凡夷人貢船到岸未曾報官盤驗先行接買番貨及為夷人收買違禁貨物者俱發邊衛充軍 \\n 一凡沿海去處下海船隻除有號票文引許令出洋外若姦豪勢要及軍民人等擅造二桅以上違式大船將帶違禁貨物下海前往番國買賣潛通海賊同謀結聚及為嚮導劫掠良民者正犯比照謀叛巳行律處斬仍梟首示眾全家發邊衛充軍其打造前項海船賣與夷人圖利比照私將應禁軍器下海因而走泄事情律為首者處斬為從者發邊衛充軍若止將大船雇與下海之人分取番貨及雖不曾造有大船但糾通下海之人接買番貨與探聽下海之人番貨到來私貨貶賣蘇木胡椒至一千斤以上者俱發邊衛充軍番貨並入官其小民撐使單桅小船給有執照於海邊近處捕魚打柴巡捕官軍不許擾害 \\n 一私自貶賣硫黃五十斤焰硝一百斤以上者問罪硝黃入官賣與外夷及邊海賊寇者不拘多寡比照私將軍器出境因而走泄事情律為首者處斬為從者俱發邊衛充軍若合成火藥賣與鹽徒者亦問發邊衛充軍兩鄰知而不舉各治以罪 \\n 一各邊夜不收出境探聽賊情若與夷人私擅交易貨物者除真犯死罪外其餘問調廣西煙瘴地面衛所食糧差操 \\n 一凡官員軍民人等私將應禁軍器賣與進貢夷人圖利者比依將軍器出境因而走泄事情者律斬為從者問發邊衛充軍 \\n 私役弓兵 \\n 凡私役弓兵者一人笞四十每三人加一等罪止杖八十每名計一日追雇工錢六十文入官當該官司應付者同罪罪坐所由 \\n 纂註凡府州縣巡檢衙門皆設有弓兵本為地方守把盤詰之用若有人私借而役使者一人笞四十每三人加一等私役至十三人以上者罪止杖八十仍每名計役過一日追雇工錢六十文入官若當該官司聽從役使應付者同犯人私役之罪科斷但罪坐於所由應付之人而不槩及於同僚官吏蓋弓兵隸役公家與部民夫匠不同故私役者在彼追雇工錢給主在此追雇工錢入官 \\n  \\n   \\n  "}
{"章节": "大明律集解附例卷之十六", "正文": "  \\n 大明律集解附例卷之十六 \\n 　 \\n  \\n 兵律 \\n 厩牧 \\n 牧養畜產不如法 \\n 凡牧養馬牛駝驘驢羊並以一百頭為率若死者損者失者各從實開報死者即時將皮張騌尾入官牛觔角皮張亦入官其群頭群副每一頭各笞三十每三頭加一等過杖一百每十頭加一等罪止杖一百徒三年羊減馬三等驢驘減馬牛駝二等若胎生不及日時而死者灰醃看視明白不坐若失去陪償損傷不堪用減死者一等坐罪其死損數目並不准除 \\n 纂註一百頭為率謂大率一百頭論是即為一群而群頭群副即管牧一群之頭目也此謂凡牧養係官馬牛駝驘驢羊等畜並以一百頭為率若每等一百頭內有倒死者損傷者失去者各要從實報官欲憑坐罪陪償也故以死者言則六畜皆有皮張而馬之鬃尾牛之角觔並須即時入官其管牧之群頭群副於一百頭內每馬牛駝有死一頭者各笞三十每三頭加一等至二十二頭該杖一百過此則每十頭加一等至三十二頭方加入杖六十徒一年至七十二頭之上罪止杖一百徒三年羊死者減馬死罪三等則四頭減盡無科四頭笞一十每三頭加一等至三十一頭杖一百過此每十頭加一等五十一頭之上罪止杖七十徒一年半驢驘死者減馬牛駝死罪二等至二十八頭杖一百過此每十頭加一等至五十八頭之上罪止杖八十徒二年若馬牛駝驘驢羊有胎生不及時日而殰死者灰醃送官看視明白不坐以罪若六畜有失去而陪償還官與損傷而不堪承用者各減本畜倒死之罪一等馬牛駝失損一頭者笞二十每三頭加一等過杖一百每十頭加一等罪止杖九十徒二年半羊失損四頭者減盡無科至七頭笞一十亦每三頭加一等罪止杖六十徒一年驘　驢失損一頭者減盡無科至四頭者笞一十亦每三頭加一等過杖一百亦每十頭加一等罪止杖九十徒二年半其馬牛駝驘驢羊死損數目並令買補還官不准除豁蓋失去既云陪償則必不准除死損者不准除則必陪償互文以見之也 \\n 按此條專言群頭群副而牧養人戶律文無載設有犯者係馬牛駝問不應事重係驘驢羊問不應笞罪並驗死損失之數著落陪償 \\n 孳生馬匹 \\n 凡群頭管領騍馬一百匹為一群每年孳生駒一百匹若一年之內止有駒八十匹者笞五十七十匹者杖六十都群所官不為用心提調者各減三等太僕寺官又減都群所官罪二等 \\n 纂註凡太僕寺都群所各群頭一名管領係官騍馬一百匹為群每年計該孳生駒一百匹若一年之內不及其數止有駒八十匹者群頭笞五十止有七十匹者杖六十其該管都群所官則有提調之責若不為用心提調以致孳生不及數者各減群頭之罪三等有駒八十匹笞一十七十匹笞三十太僕寺亦有巡視之責故又減都群官罪二等有駒八十匹減盡無科七十匹笞一十夫言止有八十匹笞五十見有八十匹以上者不坐罪不言七十匹以下者之罪見罪止杖六十也 \\n 按國初太僕寺所屬設十四牧監九十八群職掌孳生馬牛等畜至洪武二十八年革群監官令有司提調將馬俱發民間孳牧矣永樂二十二年令民養官馬者二歲納駒一匹今民間養馬騍駒者亦如永樂間例也 \\n 驗畜產不以實 \\n 凡相驗分揀官馬牛駝驘驢不以實者一頭笞四十每三頭加一等罪止杖一百驗羊不以實減三等若因而價有增減者計所增減價坐贓論入已者以監守自盜論各從重科斷 \\n 纂註相驗分揀是一義謂相驗其美惡而分別揀選以定其高下之等也不以實如本美而稱惡以為下等本惡而稱美以為高等之類此蓋泛以官畜產有應該相驗分揀者言非專為官司牧買畜產而設至下文因而價有增減始及估價值者言耳謂凡相驗分揀官馬牛駝驘驢而不以實報官者一頭笞四十每三頭加一等雖至十九頭以上者罪止杖一百其驗官羊不以實者減前罪三等一頭笞一十亦每三頭加一雖至十九頭以上者罪止杖七十若因相驗分揀不實而致畜產之價有增減者坐贓論若因而得所增減之價入已者以監守自盜併贓論凡此須各從其罪之重者科斷如不實之罪重者從不實坐贓之罪重者從坐贓自盜之罪重者從自盜論也 \\n 條例 \\n 一州縣起解備用馬匹各要經由該管官驗中起解若有馬販交通官吏醫獸人等兜攬作弊者問罪枷號一箇月發邊衛充軍再犯累犯者枷號一箇月發極邊衛分充軍 \\n 一大同三路官旗舍人軍民人等將不堪馬匹通同光棍引赴該管官處及管軍頭目收買私馬詭令伴當人等出名請囑各守備等官俵與軍士通同醫獸作弊多支官銀者俱問罪官旗軍人調別處極邊衛所帶俸食糧差操民并合餘人等俱發附近充軍引領光棍并作弊醫獸及詭名伴當人等各枷號一箇月發落干礙各官奏請提問 \\n 養療瘦病畜產不如法 \\n 凡養療瘦病馬牛駝驘驢不如法笞三十因而致死者一頭笞四十每三頭加一等罪止杖一百羊減三等 \\n 纂註此條專為醫獸人役療養係官瘦病之畜而言凡瘦病馬牛駝驘驢並須養飼醫療不如法者笞三十不計頭數之多寡也惟因而致死者則計頭科罪矣養療羊不如法者減三等自致死之罪減之也若未致死者則減無科矣 \\n 乘官畜脊破領穿 \\n 凡官馬牛駝驘驢乘駕不如法而脊破領穿瘡圍繞三寸者笞二十五寸以上笞五十若牧養瘦者計百頭為率十頭瘦者牧養人及群頭群副各笞二十每十頭加一等罪止杖一百羊減三等典牧所官各隨所管群頭多少通計科罪太僕寺官各減典牧所官罪三等 \\n 纂註各笞二十各字指群頭群副各隨所管與各減典牧各字承牧養馬牛駝驘驢及牧養羊者二項而言此乘官畜者亦係應乘之人若不應乘者則係私借官畜矣謂凡官馬牛駝驘驢若乘坐不如法而致脊破駕用不如法而致領穿其瘡圍繞三寸者笞二十五寸以上者止於笞五十若牧養馬牛駝驘驢不如法而致有瘦者計百頭為率十頭瘦者牧養之人及該管群頭群副各答二十每十頭加一等至九十頭以上罪止杖一百牧養羊瘦者減三等二十頭瘦者則減盡至三十頭者方笞一十亦每十頭加一等罪止杖九十典牧所官各隨所管群頭多少通計科罪如管群頭五名則計馬牛駝驘驢共五百頭為率若五十頭瘦者笞二十每五十頭加一等亦罪止杖一百若羊亦減三等一百頭瘦者則減盡至一百五十頭者笞一十每五十頭加一等亦罪止杖七十太僕寺守又各減典牧所官罪三等如馬牛駝驘驢瘦一百頭者則減盡至一百五十頭方笞一十罪止杖一百羊瘦二百五十頭者則減盡至三百頭方笞一十罪止笞四十若典牧所官所管群頭更有多此者各當以此類推科罪矣 \\n 條例 \\n 一下班官軍將原領馬匹兌與見操缺馬官軍領騎餧養若有擅騎回衛者問罪罰馬一匹解兵部給操其原領馬匹倒失者追陪 \\n 官馬不調習 \\n 凡牧馬之官聽乘官馬而不調習者一匹笞二十每五匹加一等罪止杖八十 \\n 纂註牧馬之官如典牧所牧馬所官調如使馳驟疾徐之有節也夫牧馬之官官馬聽其乘坐須常乘以調習之若馬不調習則不堪時用故一匹笞二十每五匹加一等罪止杖八十 \\n 宰殺馬牛 \\n 凡私宰自已馬牛者杖一百駝驘驢杖八十誤殺者不坐若病死而不申官開剝者笞四十觔角皮張入官○若故殺他人馬牛者杖七十徒一年半駝驘驢杖一百若計贓重於本罪者准盜論謂故殺他人馬牛估價計贓得罪重於杖七十徒一年半駝驘驢價計贓得罪重於杖一百者並准竊盜斷罪係官者准常人盜官物斷罪並免剌追價給主若傷而不死不堪乘用及殺豬羊等畜者計減價亦准盜論各追陪所減價錢價不減者笞三十減價謂馬牛等畜直錢三十貫殺訖止直錢一十貫是減二十貫價損傷不死止直錢二十貫是減一十貫價即以所減價錢計贓亦准竊盜斷罪係官者亦准常人盜官物斷罪之類仍於犯人名下追徵所減價錢陪償價不減者謂畜產直錢一十貫雖有殺傷估價不減仍直錢一十貫止笞三十罪無所陪償其誤殺傷者不坐罪但追陪減價○為從者各減一等○若故殺緦麻以上親馬牛駝驘驢者與本主私宰罪同殺豬羊等畜者計減價坐贓論罪止杖八十其誤殺及故傷者俱不坐但各追陪減價○若官私畜產毀食官私之物因而殺傷者各減故殺傷三等追陪所減價畜主陪償所毀食之物○若放官私畜產損食官私物者笞三十贓重者坐贓論失者減二等各陪所損物○若官產畜毀食官物者止坐其罪不在陪償之限○若畜產欲觸觝踢咬人登時殺傷者不坐罪亦不陪償 \\n 纂註第一節言私宰自已畜產之罪誤殺者不坐兼馬牛駝驘驢言不申報開剝兼誤殺與病死者言蓋若者文殊而會上意也觔角皮張入官通承私宰誤殺及病死者言觔角獨牛有之皮張則通馬牛駝驘驢而言也 \\n 第二節言故殺傷及誤殺他人畜產之罪雖人者對已之稱其實兼官畜產言觀律註可見計贓以生時價計之與計竊贓同註云係官者准常人盜官物斷罪亦謂故殺官馬牛計贓得罪重於杖七十徒一年半故殺駝驘驢計贓得罪重於杖一百者是也傷而不死不堪乘用作一頁看承故殺說來計減價亦准盜論兼官私言係他人者准竊盜論係官者准常人盜官物論也價不減則但笞三十不追陪亦不准盜論此皆自故殺傷者言之也其誤殺傷者不分官私俱不坐罪但追陪減價而已 \\n 第三節為從者各減一等承故傷他人馬牛以下而言蓋為故殺傷者之從也第四節言故殺緦麻以上親畜產之罪緦麻凡內外尊卑有服之親皆是各追陪減價通承故殺誤殺及故傷者而言所殺傷之畜產俱給親屬雖故殺不全追陪者以其異於他人之物也 \\n 第五節言官私畜產毀食官私之物物主因而殺傷之罪係畜則牧養之人即畜主也各減故殺傷罪三等如減故殺馬牛杖七十徒一年半則該杖九十減故殺駝驘驢杖一百則該杖七十若計贓重於杖九十者亦各從其重者論之減故殺傷而不死及殺豬羊等畜計贓價如一貫以下准盜論減三等則笞三十係官者准常人盜官物論則笞四十以上減加之價不減者則減盡無科於物主名下追陪所減價給畜主於畜主名下追陪所毀食之物給物主此不罪畜主者蓋其畜產已為人所殺傷故特原之止責其陪償而已 \\n 第六節言故失放官私畜產損食官私物而物主不曾殺傷之罪謂如故放官畜產損食官私物故放私畜產損食官私物俱笞三十計贓重于笞三十者坐贓論失放官畜損食官私物失放私畜損食官私物者俱減二等笞一十計贓重亦坐贓論故者失者各追所損物陪物主 \\n 第七節言若失放官畜產毀食官物者則牧養人止坐贓減二等笞一十之罪不計贓不陪償故曰不在陪償之限諸說俱兼故失言愚見獨承失者言蓋故放出于有意雖官畜毀食官物豈有不陪償之理此承失者言無疑細玩上文自見 \\n 第八節言畜產欲傷人而登時殺傷者則人為重物為輕不坐罪不陪償責令畜主領回開剝而已畜產兼官私言 \\n 條例 \\n 一凡宰殺耕牛并私開圈店及知情販賣牛隻與宰殺者俱問罪枷號一箇月發落再犯累犯者免其枷號發附近衛充軍若盜而宰殺及貨賣者不分初犯再犯枷號一箇月照前發遣 \\n 畜產咬踢人 \\n 凡馬牛及犬有觸觝踢咬人而記號拴繫不如法若有狂犬不殺者笞四十因而殺傷人者以過失論若故放令殺傷人者減鬬殺傷一等○其受雇醫療畜產及無故觸之而被殺傷者不坐罪○若故放犬令殺傷他人畜產者各笞四十追陪所減價錢 \\n 纂註記號謂截耳鋸角不如法記號不明拴繫不牢也故放令殺傷是放咬踢人非不拴繫也觀令字可見各笞四十各字指殺與傷言各減價詳見殺牛馬條註此見馬牛及犬有觸觝踢咬人者必加防制狂犬必須殺除恐其殺傷人故也若有記號不明拴繫不牢及有狂犬而不殺者雖未殺傷人即笞四十如因記號拴繫不如法及不殺而致有殺人傷人者以過失論准鬬毆殺傷罪依律收贖給付其家若故意將馬牛及狂犬縱放令其殺傷人者則出於有意減鬬毆殺傷罪一等若係親屬亦以尊卑相毆律減等科斷若獸醫受雇為人醫療畜產而無控制之術及畜產本無觸觝踢咬之狀而人無故觸之致被殺傷者則與畜主無與故不坐罪若故放犬嗾令殺傷人畜產者不論殺與傷各笞四十追陪所減價錢 \\n 按畜產因而殺傷尊貴律無異文總依凡斷其故放殺傷尊長卑幼依相毆條應加減為罪若傷者仍作他物傷保辜二十日並出唐律疏議 \\n 隱匿孳生官畜產 \\n 凡牧養係官馬驘驢等畜所得孳生限十日內報官若限外隱匿不報計贓准竊盜論因而盜賣或抵換者並以監守自盜論罪其都群所太僕寺官知情不舉與犯人同罪不知者俱不坐 \\n 纂註等畜駝牛羊之類都群所官原隸太僕寺非今在外管馬之官此言群頭群副牧養係官馬驘驢駝牛羊等畜其孳生駒犢羔之類皆國家之利若十日限外隱匿不行報官者則有自利之私但本物見在其情猶輕計其孳生所值之贓准竊盜論一百二十貫罪止律免剌若因不報而盜賣與人以取財抵換以圖利者則其情為重並以監守自盜併贓論四十貫律斬係雜犯其都群所太僕寺官知其隱匿盜賣抵換之情而不覺舉者與犯人同罪至死減等不知者不坐 \\n 按買主知情依故買盜贓科斷或以常人盜論非也其隱匿盜賣抵換孳生等畜並還官 \\n 私借官畜產 \\n 凡監臨主守將係官馬牛駝驘驢私自借用或轉借與人及借之者各笞五十驗日追雇賃錢入官若計雇賃錢重者各坐贓論加一等 \\n 纂註追雇錢即名例律照依犯時雇工價直為是或云依雇人一日雇錢六十文非也此見監臨官吏及主守人役掌養馬牛等畜以備公家之用得以掌之不得自私借用亦不得轉借與人人亦不得而私借之也故有犯者不論久近多寡即笞五十驗其所借日數追雇價之錢入官若或借數少而日多或借數多而日少計其工價之錢重於笞五十者則以坐贓論加一等科斷如借馬一匹計三十日每日該雇錢價五貫共該一百五十貫坐贓論該杖六十徒一年是重於笞五十矣則加坐贓一等杖七十徒一年半餘可類推其雇賃驗數雖多不得過畜產本價 \\n 按借所部馬牛見求索條 \\n 備考 \\n 一借官畜產而死者依棄毀器物係官者論若在場公然牽去者依常人盜論 \\n 條例 \\n 一在京坐營管操內外官并把總以下官若將馬匹私占騎用及撥與人騎坐至五匹者降一級六匹以上降二級其各邊分守守備把總管隊等官將騎操并驛傳走遞官馬擅撥與人騎坐及私用伺候等項亦照前例問擬 \\n 一官軍將所領官馬耕田走驛馱載物件及雇與人騎坐問罪俱罰馬一匹 \\n 公使人等索借馬匹 \\n 凡公使人等承差經過去處索借有司官馬匹騎坐者杖六十驢驘笞五十官吏應付者各減一等罪坐所由 \\n 纂註罪坐所由謂同僚官吏內係主意應付之人為坐蓋公使人等承差遣經過去處其應給驛者自有本衙門應付腳力而又索借係官有司馬匹騎坐者是額外多取杖六十索借驘驢者非馬匹之比笞五十當該官司聽行應付者各減一等與馬匹笞五十驘驢笞四十罪坐所由不泛及同僚官吏 \\n  \\n   \\n  "}
{"章节": "大明律集解附例卷之十七", "正文": "  \\n 大明律集解附例卷之十七 \\n 　 \\n  \\n 兵律 \\n 郵驛 \\n 遞送公文三條 \\n 凡舖兵遞送公文晝夜須行三百里稽留三刻笞二十每三刻加一等罪止笞五十其公文到舖不問角數多少須要隨即遞送不許等待後來文書違者舖司笞二十 \\n 凡舖兵遞送公文若磨擦及破壞封皮不動元封者一角笞二十每三角加一等罪止杖六十若損壞公文一角笞四十每二角加一等罪止杖八十若沉匿公文及拆動元封者一角丈六十每一角加一等罪止杖一百若事干軍情機密文書不拘角數即杖一百有所規避者各從重論其舖司不告舉者與犯人同罪若已告舉而所在官司不即受理施行者各減犯人罪二等 \\n 凡各縣舖長專一於槩管舖分徃來巡視提調官吏每月一次親臨各舖刷勘若失於檢舉者通計公文稽留及磨擦破壞封皮不動元封十件以上舖長笞四十提調吏典笞三十官笞二十若損壞及沉匿公文若拆動元封者與舖兵同罪提調吏典減一等官又減一等府州提調官吏失於檢舉者各遞減一等 \\n 纂註十里有舖以遞送公文謂之急遞舖設舖兵以走遞設舖司以總管府州縣額設司吏一名徃來巡視諸舖謂之舖長沉匿謂沉沒藏匿也軍情機密只承沉匿拆封一邊觀即字可見舖司不告舉以下通承磨擦等項言府州縣提調官吏遞減一等謂州官吏減縣官吏府官吏減州官吏各一等也若縣不隸州則府官吏止准見設減縣一等此見國家置舖專以遞送文書晝夜兼行欲其速達而無滯也若公文已經入遞而在途延緩有違則稽留之罪在舖兵計刻論笞罪止笞五十若已經到舖不即附曆遣令舖兵遞送則稽留之罪在舖司坐笞二十各舖兵將所送公文封皮磨擦及破壞而原封不動者其情尤輕若將公文損壞者其情稍重然止是失於謹慎故皆計角論笞或罪止杖六十或罪止杖八十若將公文沉匿則非特損壞而已原封拆動則不特破壞而已故計角論杖罪止杖一百此皆以常事言若所沉匿拆動文書事干軍情機密者則不論角數多少即以杖一百之罪坐之此特以無規避言若有所規避而沉匿拆動者則不論常事及軍情機密各從其事之重者科斷其磨擦破壞封皮損壞沉匿文書拆動原封而舖司不告舉者或笞或杖或從重各與犯人同罪若已告舉而所在官司不即與之受理施行者各減犯人罪二等亦通磨擦以下而言其縣舖長以巡視槩管舖分為責縣提調官吏以每月親臨各舖刷勘為責若有前項稽留及擦損破壞封皮十件以上不覺舉者舖長笞四十提調吏笞三十官笞二十若損壞及沉匿拆動文書不覺舉者舖長與兵同罪損壞亦罪止杖八十沉匿拆動及干軍機亦杖一百提調減舖長一等官減吏一等曰十件以上則不及數者不坐矣府州縣官吏亦各有提調之責若有稽留磨擦等項而不覺舉各遞減縣官吏一等或云舖長以下不言機密者非是盖機密文書是律於沉匿拆動中摘出其罪應重者言之今泛言沉匿拆動與舖兵同罪則軍情之事亦在其中矣 \\n 按吏律私開官司文書印封看視事干軍情重者以泄漏論此拆動軍機文書止杖一百蓋彼以常人先知有機密文書因而私開看視者言之此自舖兵先因拆動而後見是軍情機密事者言之其情異故其罪亦不同耳然此云有所規避者從重論則亦未始拘於杖一百也 \\n 條例 \\n 一各舖司兵若有無稽之徒不容正身應當用強包攬多取工錢致將公文稽遲沉匿等項問罪旗軍發邊衛民并軍丁人等發附近俱充軍其提調官該吏舖長各治以罪 \\n 邀取實封公文 \\n 凡在外大小各衙門官但有入遞進呈實封公文至御前而上司官令人於中途急遞舖邀截取回者不拘遠近從本舖舖司舖兵赴所在官司告舉隨即申呈上司轉達該部追究得實斬其舖司舖兵容隱不告舉者各杖一百若已告舉而所在官司不即受理施行者罪亦如之○若邀取實封至五軍都督府六部察院公文者各減二等 \\n 纂註上司凡軍民衙門相統屬者皆是該部如選法錢糧制度屬吏戶禮軍馬刑名工作屬兵刑工之類或謂專指兵部大泥各減二等通指上司舖兵及所在官司而言為從及聽使之人各減一等此見下情上達全憑公文邀截取回實為壅蔽故在外大小衙門官入遞實封公文進呈御前而上司官令人於中途舖內邀截取回者從本舖司兵赴所在官司舉告申呈上司轉達該管部分追究得實主意為首者斬秋後處決為從者杖一百流三千里若該舖司兵容隱而不告舉或雖告舉而所在官司不受理者皆杖一百若寶封至督府部院公文則與進呈御前者有間故邀取之罪得減二等上司為首者杖一百徒三年為從者杖九十徒二年半該舖司兵不舉告所在官司不受理杖八十故曰各減二等 \\n 備考 \\n 一下司邀取上司公文律無異文有犯比附上司邀截律奏請 \\n 一邀截進賀表文比依上司邀截進呈實封論 \\n 舖舍損壞 \\n 凡急遞舖舍損壞不為修理什物不完舖兵數少不為補置及令老弱之人當役者舖長笞五十有司提調官吏各笞四十 \\n 纂註按每舖設舖兵四名舖司一名須要少壯正身每舖什物十二時辰轉子一個及燈燭夾板油絹回曆之類詳見大明令蓋舖舍損壞則司兵無所居什物不完則應用無其具舖兵數少則走遞無其人而老弱之人則力不能以供其事此皆舖長之罪而有司與有責焉故舖長笞五十提調官吏各笞四十 \\n 私役舖兵 \\n 凡各衙門一應公差人員不許差使舖兵挑送官物及私已行李違者笞四十每名計一日追雇工錢六十文入官 \\n 纂註舖兵之設專以遞送公文而差使供役必致妨悞故凡各衙門一應公差人員如有差使舖兵挑送官物及私已行李者笞四十每役一名計一日追雇工錢六十文入官 \\n 按舊云設若公差人員出雇工錢與舖兵雖是雇工名色終是買求合追入官仍將舖兵問不應笞罪 \\n 驛使稽程 \\n 凡出使馳驛違限常事一日笞二十每三日加一等罪止杖六十軍情重事加三等因而失悞軍機者斬若各驛官故將好馬藏匿推故不即應付以致違限者對問明白罪坐驛官其遇水漲路道阻礙經行者不坐○若驛使承受官司文書誤不依題寫去處錯去他所而違限者減二等事干軍務者不減若由公文題寫錯者罪坐題寫之人驛使不坐 \\n 纂註出使馳驛謂奉使之人應馳驛者也常事重事即出使之事事干軍務不減兼失悞斬罪而言蓋事有定限驛有常程若出使馳驛而惰慢延緩過違期限即為稽程但事有輕重在常事則計日決笞罪止杖六十軍情重事則加常事三等罪止杖九十因稽程而失心悞軍機致陷城損軍者斬若各驛官故將好馬藏匿推托他故不即應付以致違限者則非驛使之罪也對問明白前項應得笞杖斬罪並坐驛官其所經之處或遇水漲路沒阻礙難行因而違限者亦非其罪也照勘明白不坐若驛使承受官司文書誤不依文書上題寫去處錯去他所展轉路程以致違限者則事出於悞與怠緩故違者不同故減二等常事一日笞二十罪止笞四十其事干軍務者不減仍前加三等科之罪止杖九十失誤亦斬若由原行文書題寫差錯以致誤徃他處而違限者前項罪名袛罪原行衙門題寫之人驛使不坐 \\n 條例 \\n 一各處水馬驛遞運所夫役巡檢司弓兵若有用強包攬不容正身著役多取工錢害人攬擾衙門者問罪旗軍調發邊衛民并軍丁人等發附近俱充軍其官吏通同縱容者各治以罪若不曾用強多取工錢者不在此例 \\n 一南北直隸山東等處各屬馬驛僉到馬頭情願雇募土民代役者聽若用強包攬者問罪旗軍發邊衛民并軍丁人等發附近俱充軍其有光棍交通包攬之徒將正身姓名捏寫虛約投託官豪勳戚之家前去原籍妄拏正身家屬逼勒取財者所在官司應提問者提問應奏人員羈留奏請提問俱照前例充軍該管官司坐視縱容者參究治罪 \\n 一會同館夫供役三年轉發該管官司收當民差另僉解補不許過役更易姓名捏故僉補違者官吏一體坐罪若五年以上不行替役及近館無籍軍民人等用強攬當者俱問發邊衛充軍 \\n 多乘驛馬 \\n 凡出使人員應乘驛船驛馬數外多乘一船一馬者杖八十每一船一馬加一等若應乘驢而乘馬及應乘中等下等馬而勒要上等馬者杖七十因而毆傷驛官者各加一等若驛官容情應付者各減犯人罪一等其應乘上等馬而驛官卻與中等下等馬者罪坐驛官本驛如無上等馬者勿論○若枉道馳驛及經驛不換船馬者杖六十因而走死驛馬者加一等追償馬匹還官○其事非警急不曾枉道而走死驛馬者償而不坐○若軍情警急及前驛無船馬倒換者不坐不償 \\n 纂註一船一馬謂但有多乘者即坐非兼乘也毆傷各加一等兼上二項言不由當行之路曰枉道事非警急對下軍情警急言末節只承倒死馬匹一邊疏議說是蓋出使人員水路則乘船陸路則乘馬與夫應乘驢馬及上中下馬匹皆有原來定規在使人不得多乘勒要在驛官不得容情應付若使數外多乘船馬或應驢而乘馬及應乘中下馬而要上等馬者皆乘所不當乘而為驛遞之害故或杖八十或杖七十或計船馬加等因而打傷驛官者比之多乘勒要之情為尤重各於所犯本罪上加一等坐之若驛官容情應付者其間容有不得已之情比多乘勒要之人為稍輕故減犯人罪一等坐之其有應乘上等馬而故與中下等馬者則反坐驛官杖七十如該驛原無上馬者勿論若枉道馳驛及經驛而不倒換船馬者是適已自便而不恤勞傷於物杖六十若因枉道及不倒換而馳死驛馬者加一等杖七十追馬還官若事非警急不曾枉道致馬倒死者是馳驟太過而非枉道致之也故止令償馬而不坐罪若事干軍情警急則勢不容緩及雖常事前驛無馬則無可倒換因而馳死驛馬者則非其得已也故人不坐罪馬不追償 \\n 按毆驛官傷重至折齒以上依鬬毆法論 \\n 條例 \\n 一凡指稱勳戚文武大臣近侍官員姻黨族屬家人名目虛張聲勢擾害經過軍衛有司驛遞衙門占宿公館索取人夫馬匹車輛財物等項及奸徒詐稱勢要衙門乘坐黑樓等船隻懸掛牌面希圖免稅誆騙違法者徒罪以上俱於所犯地方枷號一箇月發邊衛充軍杖罪以下枷唬一箇月發落 \\n 多支廩給 \\n 凡出使人員多支廩給者計贓以不枉法論當該官吏與者減一等強取者以枉法論官吏不坐 \\n 纂註按廩給舊例經過三升宿頃五升今例經過二升公幹去處仍舊此見出使人員應支廩給皆有常數若額分外多支是亦贓也但其間有和取強取不同和取者計贓以不枉法論有祿人一百二十貫無祿人減一等一百二十貫之上各罪止杖一百流三千里各主折半科罪當該官吏聽行多與者減犯人罪一等惡其容情也強取者則計贓以枉法論有祿人八十貫無祿人減一等一百二十貫各絞各主通算全科當該官吏與者不坐恕其不得已矣 \\n 條例 \\n 一各處地方如遇夷人入貢經過驛遞即便查照勘合應付不許容令買賣連日支應違者重治若街市舖行人等私與夷人交通買賣者貨物入官犯人問罪枷號一箇月發落 \\n 文書應給驛而不給 \\n 凡朝廷調遣軍馬及報警急軍務至邊將若邊將及各衙門飛報軍情詣朝廷文書故不遣使給驛者杖一百因而失誤軍機者斬○若進賀表箋及賑救饑荒申報災異取索軍需之類重事故不遣使給驛者杖八十若常事不應給驛而故給驛者笞四十 \\n 纂註給驛者謂給符驗馳驛親齎者也各衙門在外都布按凡軍民衙門皆是常事對上重事言重事給驛常事入遞也此見事莫重于調遣軍馬及警急軍務飛報軍情必遣使給驛者欲其速達也前項文書或自朝廷而達于邊方或自邊方各衙門而達于朝廷關係至大若應給驛而不遣使給驛者杖一百因不給驛以致失誤軍機者斬若進賀表箋及賑救饑荒申報災異取索軍需之類一應重事視軍機有間不遣使給驛者杖八十若官司常行之事應合入遞而故行遣使給驛者笞四十 \\n 公事應行稽程 \\n 凡公事有應起解官物囚徒畜產差人管送而輙稽留及事有期限而違者一日笞二十每三日加一等罪止笞五十若起解軍需隨征供給而管送違限者各加二等罪止杖一百以致臨敵缺乏失誤軍機者斬若承差人誤不依題寫去處錯去他所以致違限者減二等事干軍務者不減若由公文題寫錯者罪坐題寫之人承差人不坐 \\n 纂註事有期限事字泛指凡事而上項事亦在其中各加二等各字指稽留及違限二項減二等以加二等列之至四日皆不坐罪至七日笞二十如疏議說是此見承差不可稽留期限不可過違故凡各衙門公事有應起解係干錢糧等物或流徒等囚或牛馬等畜而承差管解之人無故而輙自稽留不去及一應事務官司原有定限而故違之者皆屬怠玩計日決笞罪止笞五十若起解成造軍需隨征錢糧供給又非尋常錢糧畜產之比而管送之人有稽留不去及違限者各加一等計日決笞罪止杖一百此皆以不誤事者言若因不去及違限以致軍需供給臨敵缺乏失誤軍機者斬若承差之人失誤不依公文上題寫去處錯徃他所展轉路程而違限者非故違者之比減二等至七日笞二十罪止笞三十若事干軍務者或笞或斬照前枓罪不在減等之限若由公文錯寫以致轉展他處而違限者則題寫者之過也或笞或杖或斬即以其罪罪之承差人不坐 \\n 占宿驛舍上房 \\n 凡公差人員出外幹辦公事占宿驛舍正廳上房者笞五十 \\n 纂註承差人員指在京員役故曰出外解見公差人員欺凌長官條此見正廳上房以待品官上客若公差人員承遣在外幹辦公事經過驛舍占宿正廳上房者是為越理犯分笞五十 \\n 乘驛馬齎私初 \\n 凡出使人員應乘驛馬除隨身衣仗外齎帶私物者十斤杖六十每十斤加一等罪止杖一百驛驢減一等私物入官 \\n 纂註應乘驛馬謂出使給頒符驗馳驛者也衣謂衣服仗謂弓矢器仗之類皆隨身應帶之物蓋出使人員雖得乘坐驛馬若衣仗外齎帶私物必致妨損驛馬故計斤數定罪如所乘者馬則十斤杖六十罪止杖一百所乘者驢則減一等罪止杖九十前項私物追沒入官 \\n 私役民夫抬轎 \\n 凡各衙門官吏及出使人員役使人民抬轎者杖六十有司應付者減一等若豪富之家役使佃客抬轎者罪亦如之每名計一百追給雇工錢六十文○其民間婦女若老病之人及出錢雇工者不在此限 \\n 纂註人民非在官之人佃客佃種田地之人也追雇丌錢總上官吏人員豪富私役者言蓋各衙門官吏出入其腳力自有常例而出使人員亦有應乘驛馬若役使人抬轎者是為越分勞民故杖六十所在有司聽　應付者減　等笞五十若豪富之人役使佃客抬轎雖勢有相關而分非所宜故罪亦如役民人者杖六十其所役民人佃客每一名一日追給工錢六十文其民間婦女若老病之不能自行或雖非婦女老之人自出錢雇人抬轎者不問民人佃客俱不在禁限之內 \\n 病故官家屬還鄉 \\n 凡軍民官在任以理病故家屬無力不能還鄉在所在官司差人管領應付腳力隨程驗口官給行糧遞送還鄉違而不送者杖六十 \\n 纂註以理病故如以理去官之云非犯刑罪而卒於任所者也腳力謂人夫馬匹此見凡軍民衙門官員見在任所以理病故既有可憫之情所遺家屬不能還鄉又有當周之義所在官司必須差人管領應付人夫馬匹隨程口給與行糧遞送還鄉蓋念其效勞於生前而體恤於沒後者如此若有違而不送者則失朝廷厚臣之意故杖六十 \\n 承差轉雇寄人 \\n 凡承差起解官物囚徒畜產不親管送而雇人寄人代領送者杖六十因而損失官物畜產及失囚者依律各從重論受寄受雇人各減一等○甚同差人自相替放者各笞四十取財者計贓以于枉法論若有事有損失者亦依損失官物及失囚律追斷不在減等之限 \\n 纂註前段受雇寄係常人後段替放則同差之人也損失官物見戶律轉解官物條失囚見刑律不覺失囚條追斷謂追其損失等物還官而斷以應得罪名也此見官司起解一應官物囚徒畜產既以承受差遺必須親行管送若承產之人雇倩他人或轉寄與人代替領送者杖六十因而損壞遺失官物畜產及失囚者依律各從其重者論罪謂損失重者以損失科之輕則仍以雇寄科之損失重者如起官物安置不如法致有損失者坐贓論罪止杖一百徒三年不覺失囚者一名杖六十罪止杖一百其受雇寄之人代其領送及有所損失者各減寄之人代其領送及有所損失者各減承差之人一等承差之人以損失科罪受寄雇者亦自損失之罪減之若同承差遺起解官物囚徒畜產之人自相替放其替者及放者各笞四十如承替之人私取放者貼解之財則計贓以不枉法論若事有損失者亦損失官物及失囚律與放者一體追斷不在減等之限以其均有受差遣之責與雇寄常人不同也不言畜產者統在官物中也凡雇寄替放而有所損失著落均陪其囚徒亦責限同捕若侵欺故縱各依律科罪其不親管送不知侵欺故縱之情仍以損失科斷 \\n 乘官畜產車船附私物 \\n 凡因公事應乘官馬失駝驘驢者除隨身衣仗外私馱載物不得過十斤違者五斤笞一十每十斤加一等罪止杖六十不在乘驛馬之條○其乘船車者私載物不得過三十斤違者十斤笞一十每二十斤加一等罪止杖七十家人隨從者皆不坐若受寄私載他人物者寄物之人同罪其物並入官當該官司知而容縱與同罪不知者不坐若應合遞運家小者不在此限 \\n 纂註不得過十斤謂附帶私物十斤不坐至十斤外多五斤乃笞五十也車船載私物不得過三十斤亦然註云不在乘驛馬之條謂本條所載非指乘驛馬者如扈從車駕關撥頭匹皆不許多帶私物之類家人隨從者不坐謂罪止公差之人不及其家人也當該官司通承上言應合遞運家小如陣亡病亡官軍及軍民官在任以理病故屬之類此見官司馬牛駝驘驢與官車船皆以給公差之徃來非馱載私物者也若公使人等承衙門公務差遺應乘馬牛等畜者除隨身衣服器仗之外或有齎私物不得過十斤其乘官車船者私載物不得過三十斤過此均謂之違故皆計斤數科罪一則止杖六十一則罪止杖七十家人隨從者皆不坐承差人當之不濫及也若乘船車而受他人寄附私載物貨者寄物之人與受寄人同罪亦計斤數蒙上而言省文耳所帶人之私物並追入官當該官司知其自帶之情而縱容不舉者與前項受寄之人同罪不知者不坐若應合遞運家小者雖有私帶不論故曰不在此限 \\n 條例 \\n 一運軍土宜每船許帶六十石沿途過淺盤剝責令旗軍自備腳價例外多帶者照數入官監兌糧儲等官水次先行摉檢督押司道及府佐官員沿途稽查經過儀直聽儹御史盤詰淮安天津聽理刑主事兵備道盤詰經盤官員徇情賣法一併參治其餘衙門俱免投文盤詰 \\n 一漕運船隻除運軍自帶土宜貨物外若附搭客商劫要人等酒麵糯米花草竹木皮片器冊貨物者將本船運軍并附載人員參問發落貨物入官其把總等官有犯降一級回衛帶俸差操民船不在此例 \\n 一黃船附搭客貨及夾帶私物者小甲客商人等俱問發極邊衛分永遠充軍貨物入官若客商人等止是空身附搭者亦連小甲俱發附近充軍其馬快船隻附搭客貨及夾帶私物者小甲客商人等俱發口外充軍貨物亦入官若客商人等止是空身附搭者照常發落 \\n 一沿河一帶省親祭丁憂起復并陞附外任及內外公差官員若有乘坐馬快船隻與販私鹽起撥人夫并帶去無籍之徒辱罵鎖綁官吏勒要銀兩者巡撫按河巡鹽管河管閘等官便拏問干礙應奏官員奏請提問其軍衛有司驛遞衙門若有懼劫付者參究治罪 \\n 私借驛馬 \\n 凡驛官將驛馬私自借用或轉借與人及借之者各杖八十驛驢減一等驗日追雇賃錢入官若杖計雇錢重者各坐贓論加二等 \\n 纂註馬曰驛馬驢曰驛驢皆官司以待公差人員不得私自相為用若驛官私自借用或轉借與人及借之者則其罪一矣所借者馬杖八十所借者驢減一等杖七十皆驗日數照犯時追收賃錢入官若計賃錢重於杖八十七十者或馬或驢各坐贓論加等 \\n  \\n   \\n  "}
{"章节": "大明律集解附例卷之十八", "正文": "  \\n 大明律集解附例卷之十八 \\n 　 \\n  \\n 刑律 \\n 賊盜 \\n 謀反大逆 \\n 凡謀反謂謀危社稷及大逆謂謀毀廟卜陵及官闕但共謀者不分首從皆凌遲處死祖父子父子孫兄弟及同居之人不分異姓及伯叔父兄弟之子不限籍之同異年十六以上不論篤疾廢疾皆斬其十五以下及母女妻妾姊妹若子之妻妾給付功臣之馬為奴財產入官若女許嫁巳定歸其夫子孫過房與人及聘妻未成者俱不追坐下條准此知情故縱隱藏者斬有能捕獲者民授以民官軍授以軍職仍將犯人財產全給充賞知而首告官為獲者止給財產不首者杖一百流三千里 \\n 纂註謀反大逆解見名例律不分異姓謂同居之人如本宗無服親屬及外祖外孫妻父女婿之類至奴婢雇工人凡同居者皆坐不限籍之同異謂不分同籍異籍各居期親之伯叔皆坐年十六以上謂自此至老皆斬即名例九十以上犯反逆者不用此律是也財產乃共謀人自家者其分居兄弟俱不籍沒下條倣此指女許嫁以下而言也知情二字直貫下故縱四字謂知其反逆之情而故縱其事藏匿其人也此言謀危社稷及謀毀廟山陵官闕以行篡奪之禍者罪大惡極故不分首從皆凌遲處死其至親則祖父父子孫兄弟其同居則不分同姓異姓其親則怕叔及兄弟之子不分同籍異籍但年十六以上不論篤疾皆斬稱祖父則曾高同稱孫則曾玄同不限姓者其居同不限籍者其親同男子十五以下及母女妻妾姊妹若子之妻妾皆給付功臣之家為奴家財產業入官不言謀而未行者但謀即坐與下條不同也若女巳許嫁而未過門子孫曾過房與人為後而不知謀情或巳聘之妻而未成婚者皆為外人不在皆斬為奴之律此皆指不共謀者言然但言兄弟之子而不言兄弟之孫言母及子之妻妾而不言祖孫伯叔父兄弟姪之妻妾言伯叔而不言姑則俱不連坐可知矣既曰女許嫁歸其夫則姊妹緣坐者亦以在室者言出嫁與許嫁者亦不追坐矣言女許嫁而不及姊妹者在室之通稱姊妹兼之矣若知其叛逆之情而故縱之及隱蔽而藏匿之者則與之同惡矣故斬此又言黨惡之誅有能捕獲其人送官者民授民官軍授軍職仍將犯人家產全給充賞不言品級者臨時奏裁也知而首告官為捕獲者止與財產若知而不首者雖無故縱之情亦杖一百流三千里此又廣首捕之門按名例註謀反逆叛未行而親屬首告或捕送到官者其正犯人俱同自首免罪若非親屬首告雖未行亦依律坐罪不在未行減等之限又按律解云丈人反女婿窩藏者依知情隱藏斬子孫為僧道及女為僧尼冠者亦不追坐 \\n 謀叛 \\n 凡謀叛謂謀背本國潛從他國但共謀者不分首從皆斬妻妾子女給付功臣之家為奴財產並入官父母祖孫兄弟不限籍藏者絞有能若捕者將犯人財產全給充賞知而不首者杖一百流三千里若謀而未行為首者絞為從者皆杖一百流三千里知而不首者杖一百徒三年○若逃避山澤不服追喚者以謀叛未行論其拒敵官兵者以謀叛巳行論 \\n 纂註上言財產入官而此言並入官者蓋此為奴之家口與反逆異而應沒之財產仍與反叛者皆全入官故曰並入逃避山澤乃負恃險固之劫而不服拘喚非暫時逃避者此條前一節言謀叛之罪後一節言逃叛之罪而謀叛之中又分巳行未行蓋罪莫重於反逆而謀叛次之故罪亦差異巳行者其本犯與緣坐之家屬及知情故縱隱匿知而不首者俱減一等捕告者止是一體充賞不與官職惟應沒之家產亦全入官許嫁之女與過房之子孫巳聘未成婚之妻亦俱不追坐與上條同其謀而未行者與巳行者又為有間證狀明白則為首者絞為從者不論眾寡皆杖一百流三千里家口不緣坐財產不入官知而不首者杖一百徒三年若軍民人等有錢糧差役罪名等故耳逃避山澤不服官府追喚還業者雖有負固國不服之跡而無潛從他國之情以謀叛未行論為首者絞為從者流其有官兵追捕而敢行拒敵者則與叛何異故依謀叛巳行論不分首從皆斬家口財產亦入官為奴按舊云謀叛未行不言知情故縱隱匿犯者以知情藏匿罪人科罪非也蓋知情藏匿律減犯人罪一等若依此斷則杖一百徒三年與知而不首者一矣竊詳謀叛未行事尚隱秘又何故縱隱藏之有此律所以略而不言也舊說恐鑿 \\n 造妖書妖言 \\n 凡造讖緯妖書妖言及傳用惑眾者皆斬皆者謂不分首從一體科罪餘條言皆者並准此若私有妖書隱藏不送官者杖一百徒三年 \\n 纂註讖符也緯棋也謂以符讖之說棋亂正道如赤伏符卯金刀之類妖者怪異不祥之類成帙謂之書而言即未成帙者也傳用惑眾謂傳播而信用之以惑亂眾人也私藏妖書乃他人所傳而未用者蓋讖緯妖書妖言皆妄談國家存亡世道興廢人巳休咎與凡災祥吉凶之事其說易以惑人流禍甚大故凡有始作及傳用其說以欺世惑眾者不分首從皆斬若私有他人傳造妖書而隱藏在家斬若私有他人傳妖書而隱藏在家不首送官司者雖非行用亦恐其或傳於人故杖一百徒三年以示禁絕之意按唐律不及眾者流三千里今不同 \\n 盜大祀神御物 \\n 凡盜大祀神祇御用祭器帷帳等物及盜饗薦玉帛牲牢饌具之屬者皆斬謂在殿內及巳至祭所而盜者其未進神御及營造未成若巳奉祭訖之物及其餘官物皆杖一百徒三年若計贓重於本罪者各加罪一等謂監守常人盜者各加監守常人盜罪一等並刺字 \\n 纂註大祀解見祭祀律天曰神地曰御用者神祇所御用也祭器如籩豆簠簋之類帷帳施於神座者玉如倉璧黃琮之類牲亦解見祭祀律饌具如脯醢豚膊之類此見祭莫大於天地廟而祭器帷帳等物乃神祇之所御用者玉帛牲牢饌具乃饗薦於神祇者而盜之謂之大不敬但其間亦有二等若御用之物巳在殿內饗薦之儀巳至祭所而盜者則　慢巳極不分首從皆斬其前器品諸物或未進於殿內及祭所或營造而未成或饗薦巳訖及其餘官物如釜甑之屬雖大祀所用而非應薦之物有盜者與盜殿內祭所者有間故杖一百徒三年皆不計贓者以所犯非倉庫官物之比也若計贓重於杖一百徒三年者如監守則加監守盜罪一等如常人則加常人盜罪一等並刺字或謂加罪止杖一百流三千里不入於死殊不知監守常人盜滿貫俱坐斬絞況大祀等物又非倉錢糧之比者耶 \\n 盜制書 \\n 凡盜制書及起馬御寶聖旨起船符驗者皆斬○盜各衙門官文書者皆杖一百刺字若有所規避者從重論事干軍機錢糧者皆絞 \\n 纂註制書解見名例起馬御寶聖旨起船符驗解見公式律蓋書所以詔令天下而聖旨符驗亦給驛之所取信三者係國家大事故盜之者不分首從皆斬其各衙門文書則與制書等有間故盜之者杖一百刺字比皆以無所規避及不干軍機者言若有所規避而盜其罪重於杖一百者則以所規避之重罪坐之若事干調遣軍馬機務供給軍需錢糧者則未免失誤故皆坐絞按制書以初出有寶者言若官司傳寫若書中有備云制書及聖旨與盜徵收錢糧文書非干軍機者皆指以盜官文書論又盜制書與盜印信同坐斬罪而分作二條與棄毀條並載不同者蓋盜制書云斬者決不待時盜印信云斬者秋後處決故別而言之若棄毀者俱待秋後故載同 \\n 盜印信 \\n 凡盜各衙門印信及夜巡銅牌者皆斬盜關防印記者皆杖一百刺字 \\n 纂註印信銅牌解見公式律關防印記流外官掌者及鴻臚寺入朝通政司出入公文關防並內外雜職衙門條記與各衙門公差等項官員私記關防皆是蓋印信及銅牌與各衙門關防印記不同故盜之者一則處斬一則杖一百刺字皆不分首從 \\n 盜內府財物 \\n 凡盜內府財物者皆斬盜御寶及乘輿服御物皆是 \\n 纂註府藏也凡皇城之內皆曰內府財物如金帛器服及十庫糧光祿寺品物之類乘輿服御物如尚監及鑾駕庫者亦是比皆不計贓者事關禁地但盜即坐故不論多寡亦不分首從也今例盜內府財物斬罪係雜犯准徒五年盜乘輿服御物者仍作真犯死罪舊云盜御馬監糧草兩長安門佁庫或監守或常人各從本律以其皆在皇城之外故也 \\n 條例 \\n 一凡盜府內財物係乘輿服物者仍作真犯死罪其餘監守盜銀三十兩錢帛等物值銀三十兩以上常人盜銀六十兩錢帛等物值銀六十兩以上俱問發邊衛永遠充軍內犯奏請發充淨軍 \\n 一凡盜內府財物係雜犯及監守常人盜竊盜掏摸搶奪等項但三次者不分所犯各別曾否刺字前革後俱得并論比照竊盜三犯律處絞奏請定奪 \\n 盜城門鑰 \\n 凡盜京城門鑰皆杖一百流三千里盜府州縣城關門鑰皆杖一百徒三年盜倉庫門等鑰皆杖一百並刺字 \\n 纂註鑰開鎖匙也京城京都之城也倉庫言等鑰者錢糧財物非一處所故曰等蓋門設鎖鑰正以防奸盜鑰者必有竊發之意但京城嚴密之地所係甚重與府州縣鎮城有間府州縣城亦有人民貨獄係一方不小與倉庫有間至於倉庫則錢糧文卷在焉三者不同故有犯者隨地擬罪在城則流府州縣鎮則徒倉庫等則杖門雖未開但盜即坐皆不分首從並刺字按舊說云盜六部等衙門鑰依盜倉庫門等鑰論為是或以盜官物計贓論則鑰匙所值無幾計贓不多失之輕矣 \\n 盜軍器 \\n 凡盜軍器者計贓以凡盜論若盜應禁軍器者與私有罪同若行軍之所及宿衛軍人相盜入巳者准凡盜論還充官用者各減三等 \\n 纂註首言軍器乃軍士關領在家者故曰軍器曰以凡盜論若民間私置如弓箭鎗弩之類則是私物以竊盜坐之故云以凡盜論各字指行軍及宿衛二項此條凡四段首言盜軍器者以凡盜論蓋軍器雖係官物而關領在家者則與私物無異故以凡盜論刺字次言盜應禁軍器與私有罪同如人馬甲傍牌火筒火炮旗纛號帶之類乃民間不當有者事主巳得私有之罪故盜者亦與私有罪同依兵律私有軍器條論件定罪仍盡本法刺字若行軍征討及各鎮城官禁宿衛之所其軍人彼此相盜入巳者其器仗原未收藏故但計贓准凡盜論不刺字其因盜而充官用者則與入巳者不同故不問行軍宿衛各減盜而入巳罪二等按在官府軍器庫內盜者以盜官物論在內府盜者以盜內府財論或云盜應禁軍器計贓重於私有之罪者仍以凡盜論恐非蓋凡盜計贓私有計件皆罪止杖一百流三千里故也若監守盜者亦以監守自盜論凡盜園陵內樹木者皆杖一百徒三千若盜他人墳瑩內樹木杖八十若計贓重於本罪者各加盜一等 \\n 盜園陵樹木 \\n 凡盜園陵內樹本者皆杖一百徒三年若盜他人墳瑩內樹木者杖八十若計贓重於本罪者各加盜罪一等 \\n 纂註園陵解見禮律計贓是計其各人入巳之贓非若竊盜併贓論也不言刺字者郊野之物也此見盜園陵樹木較諸官物為重不問多寡不分首從即坐杖一百徒三年盜他人墳內樹木較諸竊盜為重故為首者即坐杖八十若計其入巳之贓重於徒三年杖八十者皆不計其本條徒杖之罪直於監守常人盜罪上加一等如巡山官軍盜園陵樹木值二十貫依監守盜論該杖一百流二千里是計贓重於杖一百徒三年矣則加監守盜罪一等杖一百流二千五百里餘可類推如盜園陵值五十貫依常人盜官物律杖一百流二千五百里是計贓重於杖一百徒三年矣則加盜官物罪一等杖一百流三千里如盜他人墳塋樹木值五十貫依竊盜律該杖六十徒一年是計贓重於杖八十矣則加竊盜罪一等杖七十徒一年半 \\n 條例 \\n 一凡鳳陽皇陵泗州祖陵南京孝陵天壽山列聖陵寢承天府顥陵山前山後各有禁限若有盜砍樹株者驗實真正橋楂比照盜大祀神御物斬罪奏請定奪為從者發邊衛充軍取石開窰燒造放火燒山者俱照前擬斷其孝陵神烈山舖舍以外去牆二十里敢有開山取石安插墳墓築鑿臺池者枷號一個月發邊衛充軍若於鳳陽皇城內外耕種牧安歌歇作踐者問罪枷號一個月發落該巡守人役拾柴打草不在禁限但有科歛銀兩饋送不行用心巡視及守備留守等官不行嚴加約束以玫下人恣肆作弊者各從究治天壽山仍照舊例錦衣衛輪差的當官校往來巡視若差去官校賣放作弊及託此妄挐平人騙害者一體治罪 \\n 監守自盜倉庫錢糧 \\n 凡監臨主守自盜倉庫錢糧等物不分首從併贓論罪併贓謂如十人節次共盜官錢四十貫雖各分四貫入巳通算作一處其人共盜五貫皆杖一百之類並於右小臂膊上刺盜官錢糧物三字每字各方一寸五分每畫各闊一分五釐上不過肘下不過腕餘條准此 \\n 一貫之上至二貫五百文杖九十 \\n 五貫杖一百 \\n 七貫五百文杖六十徒一年 \\n 一十貫杖七十徒一年半 \\n 一十二貫五百文杖八十徒二年 \\n 一十五貫杖九十徒二年半 \\n 一十七貫五百文杖一百徒三年 \\n 二十貫杖一百流二千里 \\n 二十二貫五伯文杖一百流二千五百里 \\n 二十五貫杖一百流三千里 \\n 四十貫斬 \\n 纂註監臨主守解見名例律官物二字所該者廣不言得財者專制在巳無不得之理也二人以上引併職不分首從全文如一人盜止引監守盜倉庫錢糧等物若干貫該某罪滿貫斬係雜犯准徒五年徒流以上但經刺字要充警三犯刺字者處絞問真犯下條倣此 \\n 條例 \\n 一凡倉庫錢糧若宣府大同甘肅甯夏榆林遼東四川建昌松潘廣西貴州並各沿邊沿海去處有監守盜糧四十石草八百束銀二十兩錢帛等物值銀二十兩以上常人盜糧八十石草一千六百束銀四十兩錢帛等物值銀四十兩以上俱問發邊衛永遠充軍兩京各衙門及漕運並京通臨淮徐德六倉有監守盜糧六十石草一千二百束銀三十兩錢帛等物值銀三十兩以上常人盜糧一百二十石草二千四百束銀六十兩錢帛等物值銀六十兩以上亦照前擬充軍其餘腹裡但係撫按等官查盤去處有監守盜糧一百石草二千束銀五十兩錢帛等物值銀五大兩以上常人盜糧二百石草四千束銀一百兩錢帛等物值銀一百兩以上亦照前擬充軍以上人犯俱依律併贓論仍各計入巳之贓數滿方照前擬斷不及數者照常發落若正犯逃故者於同爨家屬名下追陪不許濫及各房親屬其各處徵收在官應該起解錢糧有侵盜者俱照腹裡例擬斷 \\n 一凡沿邊沿海錢糧有侵盜銀二百兩糧四百石草八千束錢帛等物值銀二百兩以上漕運錢糧有侵盜銀三百兩糧六百石以上俱照本律仍作真犯死罪係監守盜者斬係常人盜者絞奏請定奪 \\n 新題例 \\n 萬曆十五年正月題奉欽依除係真正監守自盜與宜盜官物者不論雜犯俱行刺配如係查盤侵及非真盜而以盜而以監守自盜論者照依節年會議雜犯准徒仍行免刺 \\n 新頒條例 \\n 一十四年十二月本部題為遵明旨酌情法以便通行事奉聖旨盜犯贓貫原有正律但近來問刑官失於詳審任情擬斷以致罪有枉濫法碍遵行部裡既參酌適中以後真盜實贓不論犯徒減徒務遵前旨行其查盤坐侵等項照舊免刺不必引用新例 \\n 一萬曆十八年五月內四川司問過犯人張進等偷盜庫銀緣由大理寺題奉聖旨張進趙保鮑舉都著錦衣衛用二號大枷於工部門首枷號兩個月滿日發遣以後偷盜銀兩的照言例行 \\n 常人盜倉庫錢糧 \\n 凡常人盜倉庫錢糧等物不得財杖六十免刺但得財者不分首從併贓論罪併贓謂如十人節次共盜官錢八十貫雖各分八貫入巳通算作一處其十人各得八十貫罪皆絞若十人共盜一十貫皆杖九十之類並於右小臂膊上刺盜官錢糧物三字 \\n 一貫以下杖七十 \\n 一貫之上至五貫杖八十 \\n 一十貫杖九十 \\n 一十五貫杖一百 \\n 二十貫杖六十徒一年 \\n 二十五貫杖七十徒一年半 \\n 三十貫杖八十徒二年 \\n 三十五貫杖九十徒二年半 \\n 四十貫杖一百徒三年 \\n 四十五貫杖一百流二千里 \\n 五十貫杖一百流二千五百里 \\n 五十五貫杖一百流三千里 \\n 八十貫絞 \\n 纂註常人非但軍民人等雖在官不係監守皆是言但得財者謂不必以分贓為斷也此見常人盜倉庫一應係干錢糧等物巳行而為人所覺或就捕執而不得財者杖六十免刺為從減一等但巳得財不分首從次數併贓論至八十貫絞贓多者查例發遣須參監守及直宿之人不覺察之罪 \\n 備考 \\n 一盜礦偷採珠池與盜庫船所載官糧本管官旗冐支逃軍月糧及侵欺巳死軍人布花鈔錠者俱依此條 \\n 一各處解錢糧人自行及主令子弟家他人包攬錢糧將正價侵分花費者問常人盜若包頭人于正價外多要盤纏使用等項或指腳價為由多索財物入巳者問誆騙 \\n 新題例 \\n 萬曆二十二年二月題奉欽依凡監守常人盜以後侵人犯但有贓至二十兩以上者限一個月二百兩以上者限三個月困能盡數通完例該永戍者止照本律發落真犯死罪者減等免死充軍以著伍後所生子孫替役如過期不完各依本等律例從重定擬 \\n 強盜 \\n 凡強盜己行而不得財者皆杖一百流三千里但得財者不分首從皆斬○若以藥迷圖財者罪同○若竊盜臨時有拒捕及殺傷人者皆斬因盜而姦者罪亦如之共盜之人不曾助力不知拒捕殺傷人及姦情者止依竊論○其竊盜事主知覺棄財逃走事主追逐因而拒捕者自依罪人拒捕律科斷 \\n 纂註得財謂得事主之財非分贓入己之謂蓋強盜所犯之罪本以強論不以贓論故雖未分受亦斬觀下條共謀者行而不分贓皆斬可見近來皆以不分贓為不得財誤矣行盜之時也二字直貫下以拒捕於臨時全無畏忌故以強論又事起於臨時容有不知者故以竊盜論殺傷者皆是助力不必加功如在外瞭把風在傍譀張威皆是此言強盜明火執仗功劫居民或嘯聚擁兵奪商賈其兇計己行而不得事主財物者皆杖一百流三千里但得財者不分首從不論多寡皆斬以藥迷人而圖取財物者其情與強無異故同罪不得財者皆流得財皆斬若竊盜臨竊之時為事主捕捉而抗拒及殺傷人者不分首從皆斬此須看時字蓋臨時不逃而敢拒捕即強矣雖不殺傷人亦斬觀及字可見若因盜而姦污人妻女者則與臨拒捕殺傷人者無異故罪亦如拒捕者不論成姦與否皆斬以上亦不論得財與不得財其共盜之人不曾助力格鬬或在外未入或得財先去而不知拒捕殺傷人及姦情者同伴事主證佐明白止依竊盜得財不得財首從論如謀盜之時曾有定約則未行之時巳知其情乃同惡之人亦當坐斬不得以臨時不知而槩以竊盜論也若竊盜為事主知覺棄財逃走而事主追逐因而拒捕者是不過一時規脫之計與臨時拒捕者不同則亦罪人而巳故止依罪入拒捕律科斷如棄財逃走不得財笞五十加二等則杖七十折傷以上絞殺人者斬為從者各減一等蓋臨時拒捕是捍鬬於取財之處追逐拒捕是求脫於棄財之後情異而罪亦旲之然此及藥迷人均非強盜而附於其下者以近於強故也或謂強盜不得財而殺人依罪人拒捕科斷非也蓋竊盜拒捕不分首從皆斬況強盜乎有臨時拒捕殺傷人及姦而不得財者即以竊盜拒捕殺傷人及行姦律比附上請可也 \\n 備考 \\n 一強盜謀不行又不分贓者坐不應事重若造意者仍依窩主律 \\n 一強盜再犯及侵損於人不准出首家人盜以凡人首從論 \\n 一軍職犯強盜係父祖功勳仍許子孫承襲調衛差操自己功勳不襲 \\n 一竊盜拒捕傷人自首者但免其盜罪仍依鬬毆傷人法 \\n 條例 \\n 一強盜殺人放火燒人房屋姦污人妻女打劫牢獄倉庫及干係城池衙日井積至百人以上不分曾否得財俱得財律斬隨即奏請審決梟示若止傷人而未得財比照搶奪傷人律科斷 \\n 一響馬強盜執有弓矢軍器白日邀劫道路贓證明白俱不分人數多寡曾否傷人依律處決於行劫去處梟首示眾 \\n 新題例 \\n 萬曆十六年正月題奉欽依各處巡按御史今後奉單強盜必須審有贓證明確及係當時見獲者照例即決如贓跡未明招扳續緝涉於疑似者不鈁再審其問刑衙門以後如遇鞫審強盜務要審有贓證方擬不時處決或有被獲之時夥賊供證明白年久無獲贓亦花費夥賊巳決無證俱弔秋後處決 \\n 劫囚 \\n 凡劫囚者皆斬但劫即坐不須得囚若私竊放囚人逃走者與囚同罪至死者減一等雖有服親屬與常人同竊而未得囚者減二等因而傷人者絞殺人者斬為從各減一等○若官司差人追徵錢糧勾攝公事及捕獲罪人聚眾中途打奪者杖一百流三千里因而傷人者絞殺人及聚至十人為首者斬下手致命者絞為從各減一等其率領家人隨從打奪者止坐尊長若家人亦傷人者仍以凡人首從論 \\n 纂註凡巳招服罪而鎖扭拘禁者曰獄囚巳審取供未招服罪而散行拘禁者曰罪囚犯罪事發勾攝拘捕猶未拘禁者曰罪人劫強取也徵取勾拘攝收也謂追其人以徵取應納之錢糧勾其人以收攝未完之公事捕獲罪人泛犯罪者而言三人為眾家人謂弟子侄凡同居者皆是此條名曰劫囚而附于強盜之類故其文義亦與前條相類蓋凡戈犯罪拘繫在獄或解發在途而其同類之人或打開監門或中途邀截用強劫奪者不問得囚與否不分首從皆斬私竊放囚或穿壁踰墻或鬆解鎖欺人不見而放囚逃走者則與強劫者有間故所放之囚係流罪以下為首者與本囚同罪至死者減一等雖所竊之人與囚為有服親屬亦與常人一體科斷不得以他律遞減以其為在官拘繫之人也若竊而未成囚罪二等但傷人則絞殺人則斬雖殺傷人被竊之囚亦坐以前罪蓋竊而殺傷人即有用強之情故也為從者各減為首者罪一等若官司差人追徵錢糧勾攝公事及拘捕罪人其人巳為差人所得而聚眾於中途毆打差人將其人奪去者則與在官拘繫者不同故止杖一百流三千里打奪而傷差人者絞殺人及聚至十人為首者各斬其殺人者為首之人雖非致命即坐斬罪又於內挨究下手致命之人亦坐絞處殺人之罪為重不得槩以為從論也稱聚至十人則雖九人亦止依前三人以上律論矣為從者各減為首罪一等亦通承聚眾打奪人以下此皆指凡人而言其家長率領家人隨眾於中途打奪前項所拘徵收錢糧等項人犯雖聚至十人止坐家長杖一百流三千里傷人者絞殺人者斬家人不曾助打下手者依兵犯免科以其受制於人故也若家人亦曾助打傷人者仍以凡人首從論家長坐斬為從坐流觀仍字可見不言殺人者舉輕以該重也或云率領有威力主使之義家人雖下手致命當與威力條下手之人同科罪也蓋為首聚眾打奪殺人雖不下手亦斬是明與主使毆常人之絞罪不同深疾之也故家人亦曾傷人猶以凡論況下手致命者乎坐絞為是按律中稱中途打奪須中途奪去者方是蓋比律附於劫囚之下故也若不於中途而在家打奪者其打奪之人原非拘捕者自依威力於私家拷打律主使人毆者依主使律若即係所拘捕之人則有罪者以罪人拒捕論無罪者以拒毆追攝人論不得槩引此律者也 \\n 備考 \\n 一因私竊而過失殺傷所竊之囚或他人因打奪而過失殺傷所奪之人或傍人仍用此條殺傷者律 \\n 一此條比照前條竊囚拒捕者依劫囚律棄囚拒捕因追逐而拒捕者依罪人拒捕律 \\n 條例 \\n 一凡官司差人追徵錢糧勾攝公事并捕獲罪人但聚眾至十人以上中途打奪為從者如係親屬并同居家人照常發落若係異姓同惡相濟及槌師打手俱發邊衛充軍 \\n 白晝搶奪 \\n 凡白晝搶奪人財物者杖一百徒三年計贓重者加竊盜罪二等傷人者斬為從各減一等並於右小臂膊上刺搶奪二字○若因失火及行船遭風著淺而乘時搶奪人財物及拆毀船隻者罪亦如之○其本與人鬬毆或勾捕罪人因而竊取財物者計贓准竊盜論因而奪去者加二等止杖一百流三千里並免刺若有殺傷者各從故鬬論 \\n 纂註白晝白日也爭取曰搶攘取曰奪計奪贓非計入巳之贓亦如竊盜併贓論本與人鬬毆最重故鬬二字平看此言白晝搶奪財跡近於強故但犯者贓之多寡即杖一百徒三年若計贓重於杖一百徒三年者於竊盜律科之應杖一百流二千里則加二等罪止杖一百流三千里因搶奪而傷人即斬不言殺人者止於斬也俱坐為首者為從各減一等該流徒以下者並刺字若因人家失火及因人行船遭風著淺而乘時搶奪財物及因其遭風著淺人不船而將其船拆毀者則與白晝搶奪者無異故其罪亦如之贓輕者亦杖一百徒三年贓重者亦加二等傷人者亦斬該徒流以下者亦刺字以上白晝及乘失火遭風而奪者其初意本為圖財其情重犯即坐徒傷即坐斬其有本因與人鬬毆及拘捕罪人因而竊奪其財物者雖在白晝然原無謀財之心其情稍輕故竊取者則計贓准竊盜論強奪者則加竊取罪二等罪止杖一百流三千里並免刺竊盜字奪去者免刺奪字也若有殺傷者各從故鬬論如其人不敢與爭而殺之則從故殺律斬其人與爭而殺之則從鬬殺律絞傷則從鬬毆條論不在前傷即坐斬之限然此亦因竊奪財物而殺傷者方依此坐之若因鬬毆勾捕自有本律又不在故鬬之列矣夫例云白晝邀劫道路與此白晝搶奪者情跡相似而實不同人少而無兇器者搶奪也人眾而有兇器者強劫也然搶奪惟言白晝若犯在昏夜則亦有藏形隱貌之意止以竊盜論掏摸亦係白晝而以竊盜論者出其不意而陰勾之與竊無異故也其搶奪再犯者照例與右臂膊重刺三犯者照例擬絞請若搶奪而未得財者問不應事重搶奪財就事主者依自首仍問不應事重 \\n 條例 \\n 一凡號稱喇唬等項名色白晝在街撒潑口稱聖號及總甲快手應捕人等指巡捕勾攝為由各毆打半平人搶奪財物者除真犯死罪外犯該徒罪以上不分人多人少若初犯一次屬軍衛者發邊衛充軍屬有司者發口外為民雖係初犯若節次搶奪及再犯累犯笞杖以上者俱發原搶奪地方枷號一個月照前發遣若里老鄰佑知而不舉所在官司縱容不問各治以罪 \\n 竊盜 \\n 凡竊盜巳而不得財笞五十免刺但得財者以一主為重併贓論罪為從者各減一等以一主為重謂如盜得二家財物從一家贓多者科罪併贓論如十人盜得一家財物計贓四十貫雖各分得四貫通算作一處其十人各得四十貫之罪造意者為首該杖一百餘人為從各減一等止杖九十之類餘條准此初犯並於右小臂膊上刺竊盜二字再犯刺左小臂膊三犯者絞以曾經刺字為坐○掏摸者罪同○若軍人為盜雖免刺字三犯一體處絞 \\n 一貫以下杖六十 \\n 一貫之上至一十貫杖七十 \\n 二十貫杖八十 \\n 三十貫杖一百 \\n 五十貫杖六十徒一年 \\n 六十貫杖七十徒一年半 \\n 七十貫杖八十徒二年 \\n 八十貫杖九十徒二年半 \\n 九十貫杖一百徒三年 \\n 一百貫杖一百流二千里 \\n 一百一十貫杖一百流二千五百里 \\n 一百二十貫罪止杖一百流三千里 \\n 纂註竊潛取也謂欺人不覺而取之也未得財物財解見強盜律犯謂發於官巳經問斷者方是擇便取物曰掏以手取物曰摸如今白晝闞入人家因便取其財物及割人荷包之類軍人為盜兼掏摸言此言竊盜巳至盜所或以穿壁踰墻為事主覺逐而不得財為首笞五十免刺但竊得主家財物者雖所盜不止一主只以一主所得多者為重併贓論罪為首一貫以下杖六十每十貫加一等罪止杖一百流三千里為從者各減一等各字指上得財不得財言初犯於右小膊再犯於左小膊不分首從刺竊盜字仍充警三犯並絞所犯次數以曾經刺字為坐如自首及赦免收贖或盜田野穀麥親屬相盜之類得免刺者亦不充警俱不在次數之限其掏摸人財物者與竊盜無異故其科罪或笞或杖或徒流或刺字及為從減等俱與竊盜同仍併入竊盜次數通論三犯坐絞若軍人犯竊或掏摸雖免刺字三犯文案明白與民人一體處絞免刺字不獨軍人如軍官總小旗軍丁識字軍吏軍斗軍匠軍廚舍人舍餘局匠勇士力士校尉將軍老幼婦女有犯俱不刺字按舊解云掏摸併入竊盜通論者其罪同而搶奪監守常人盜不併入竊盜論者其罪異也或云總累三次問絞非是又竊盜不許贖罪惟老幼婦女犯者依律收贖 \\n 備考 \\n 一竊盜不得財如在昏夜者依夜無故入人家律杖八十 \\n 一掏摸臨時拒捕及棄財逃走而拒捕者依竊盜拒捕律 \\n 條例 \\n 一正統八年七月十一日節該欽奉英宗皇帝聖旨今後竊盜初犯刺右臂的革後再犯刺左臂若兩臂俱刺赦後又犯的准三犯論還將所犯赦前赦後期明白開奏定奪欽此 \\n 新題例 \\n 萬曆十六年正月題奉欽依今後審錄官員凡遇三犯竊盜中有贓數不多或在赦前一次赦後二次或赦前二次赦後一次者俱遵照恩例併入矜疑辯問疏內參酌奏請改遣 \\n 盜馬牛畜產 \\n 凡盜馬牛驢驘豬羊雞犬鵝鴨者並計贓以竊盜論若盜官畜產者以常人盜官物論○若盜馬牛而殺者杖一百徒三年驢驘杖七十徒一年半若計贓重於本罪者各加盜罪一等 \\n 纂註盜馬牛而殺兼官私言不言刺字者蒙上文以竊盜常人盜論不待言也按馬牛驢騾豬羊雞犬鵝鴨今有值鈔定例然物價一也而在人家者與在官者不同故盜他人所養計贓以竊盜論為首者一百二十貫罪止杖一百流三千里為從減一等若盜在官者以常人盜官物論不分首從八十貫絞並刺字若盜官私馬牛而殺者即杖一百徒三年盜驢騾而殺者即杖七十徒一年半獨言馬驢騾不計贓者蓋四者比犬羊等物為重而殺之情重於盜故也若計官馬牛贓四十五貫以上私馬牛贓一百貫以上重於杖一百徒三年計官驢騾贓三十貫以上私驢騾贓七十貫以上重於杖七十徒一年半本罪者各加盜罪一等亦刺字或言加罪之贓雖滿貫不入於死殊不知盜官畜產八十貫坐絞盜而殺之仍止於流失輕重矣如有犯者仍以常人盜官物論絞不必用加盜罪一等律按國初鈔重每貫值銀一兩此律猶得用之今鈔輕每馬一疋定八百貫牛三百貫驢三百五十貫騾五百貫是但犯竊盜常人盜者計贓俱該坐流絞罪名若然則盜而殺之者豈復有重於本罪乎則所謂盜馬牛驢騾而殺計贓重於本罪加盜罪一等者皆不得用矣或云計所殺產畜皮肉為贓恐非律意 \\n 備考 \\n 一馬牛等畜若係收養人盜者以監守盜論若盜馬牛驢騾而殺計贓重於本罪亦加盜罪一等 \\n 條例 \\n 一凡盜御馬者問罪枷號三個月發邊衛充軍若將自己及他人騎操官馬盜賣者枷號一個月發落盜至三疋以上及再犯不拘疋數俱免枷號屬軍衛者發邊屬有司者發附近衛所各充軍五疋以上屬軍衛者發極邊衛屬有司者發邊衛各永遠充軍若養馬人戶盜賣官馬至三疋以上亦問發附近充軍 \\n 一凡冐領太僕寺官馬至三匹者問罪於本寺門首枷號一個月發邊衛充軍 \\n 盜田野穀麥 \\n 凡盜田野穀麥菜困及無人看守器物者並計贓准竊盜論免刺○若山野柴草木石之類他人巳用工力斫伐積聚而擅取者罪亦如之 \\n 纂註無人看守謂原不及不待守之物方是若偶因無人 \\n 山野柴草木石謂無主得共採者特他人用工斫伐積聚之耳若有主即係無人看守之物矣然必搬移他處方坐非如錢糧之據入手為證也此見凡盜人田野榖麥菜果及無人看守器物者與在家積貯者不同並計所值之價為贓准竊盜免刺若山野柴草木石之類本無物主但他人巳用工力斫伐積聚而擅取之是亦取非其有者故其罪亦如盜田野穀麥科斷不曰盜而擅取者以其非看守嚴密之地不必藏形隱面而盜之也 \\n 條例 \\n 一凡盜掘金銀銅易水銀等項礦砂每金鈔一斤抄鈔二十貫銀砂一斤折鈔四貫銅錫水銀等砂一斤折鈔一貫俱比照無人看守物准竊盜論若在山洞捉獲者分為三等持杖拒捕者為一等不論人數礦數多寡及初犯再犯不分首從俱發邊遠充軍若殺傷人為首者比照竊盜拒捕殺傷人律斬其不曾拒捕若聚至三十人以上者為二等不論礦數多寡及初犯再犯為首者發邊遠充軍為從者枷號三個月照罪發落若不曾拒捕又人數不及三十名者為三等為首者初犯枷號三個月罪發落再犯亦發邊遠充軍為從者止照罪發落凡非卜洞捉獲止是私家收藏道路背負者惟據見獲論罪不許巡捕人員逼令展轉攀指違者參究治罪 \\n 一成化十年九十八日節該欽奉憲皇帝旨都城外四圍沿河居住軍民人等越入墻垣偷魚割草竊取甎石等項輕則量情懲治重則參奏挐問枷號眾若該城恂情縱容不理及四鄰知而不首的都治以罪其守門官軍亦不許於城外河邊裁種疏菜牧放頭畜因而引惹外人入內作踐違者一體治罪欽此 \\n 親屬相盜 \\n 凡各居親屬相盜財物者期親減凡人五等大功減四等小功減三等緦麻減二等無服之親減一等並免刺若行強盜者尊長犯卑幼亦各依上減罪卑幼犯尊長以凡人論若有殺傷者各依殺傷尊長卑幼本律從重論○若同居卑幼將引他人盜巳家財物者卑幼依擅用財物論加二等罪止杖一百他人減凡盜罪一等免刺若有殺傷者自依殺傷尊長卑長幼本律科罪他人縱不知情亦依強盜論若他人殺傷人者卑幼縱不知情亦依殺傷尊長卑幼本律從重論○其同居奴婢雇工人盜家財物及自相盜者減凡盜罪一等免刺 \\n 纂註各居親屬謂不同門戶不共財產者兼本宗外姻言期親以下五服俱兼尊長卑幼言若有殺傷總承上強竊二項殺傷尊長卑幼本律見後毆大功以下尊長及毆期親尊長謀殺祖父母條盜罪重則從盜論殺傷罪重則從殺傷論若同居卑幼將引也人盜己家財物雖有共財之義但引他人盜之故加私擅用財二等他二等他人為卑幼所引故或為首或為從得減凡盜一等若將引各居親屬同盜者其人亦依本服降減卑幼殺傷人他人不知亦坐強盜法者罪其從惡也他人殺傷人卑幼不知亦依殺傷尊長法者罪坐所由也本言卑幼行盜而云依殺傷尊長卑幼本律者蓋謂行盜所殺傷之人閒或其卑幼即以其律坐之不得如前遞減也其行強者有例他人以凡人論若奴婢與雇工人與卑幼終是不同但係同居或盜家長或自相盜者俱自減凡盜罪一等為從者又減一等免刺此不言將引也人及從他人同盜設有犯者奴婢雇工人自依本律他人依凡盜刺字所謂首從本罪各別者也不言別者也不言強盜者即以強盜罪坐之若有殺傷罪重於強盜者則以殺傷罪坐之此見親屬恩義聯屬雖係各居與凡人終是不同如有尊長盜卑幼或卑幼盜尊長者俱得減科但係期親者減凡盜凡盜五等如凡盜者一百二貫杖一百流三千里減五等財杖六十徒一年大功減四等則杖七十徒一年半小功減三等則杖八十徒二年緦麻減二等則杖七十徒二年半無服減一等則杖一百徒三年並免刺字不得財者從笞五十上減之若有從而服屬不同者各依本服降減為從者又減一等言竊盜則掏摸搶奪該之矣若行強盜者如尊長犯卑幼其分尊仍依上五等減科卑幼犯尊長則同凡人論以上亦兼得財未得財言若殺傷者各依殺傷尊長卑幼本律如卑幼強竊盜及強盜未得財而殺傷期親尊長巳傷者依謀殺期親尊長律皆斬巳殺者皆凌遲處死緦麻以上尊長巳傷者絞巳殺者斬尊長強竊盜而殺傷卑幼者大功以下非折傷勿折傷以上緦麻減凡人一等小功二等大功減三等至死者絞期親毆傷者勿論巳殺者依故殺法杖一百三十里各從重論 \\n 備考 \\n 一親屬相盜若係被盜之家親屬告發並論如律不在名例得相容隱之人為首及相告言免科減等之限 \\n 一卑幼盜自家財物不曾將引他人者止依私擅用財本律 \\n 條例 \\n 一同居卑幼將引他人盜巳家財物如係強功比依各居親屬行強盜卑幼犯尊長以凡人論罪奏請定奪 \\n 恐嚇取財 \\n 凡恐嚇取人財物者計贓准竊盜論加一等免刺○若期親以下自相恐嚇者卑幼犯尊長以凡人論尊長犯卑幼亦依親屬相盜律遞減科罪 \\n 纂註恐嚇謂以聲勢恐喝使人畏懼而取其財也計贓者各主以一為重二人恐嚇亦併贓論律凡言計贓准竊盜論者准此蓋恐嚇取財其情甚於竊盜故加盜一等以其異于真盜故得免刺若自期以下親屬相恐嚇者如卑幼犯尊長以凡人論亦准竊盜加一等免刺尊長犯卑幼亦依親屬相盜律期親減五等大功減四等小功減三等緦麻減二等無服之親減一等科罪皆於加罪上減之以其有恐嚇之情故也如被嚇之人告發或得相容隱之人代首告言者亦不在免科減等之限 \\n 備考 \\n 一恐嚇不得財者問不應重罪 \\n 一監臨恐嚇所部取財者依挾勢求索強者准枉法論 \\n 一知人犯罪不虛而恐嚇取財者合計贓以枉法論出唐律 \\n 條例 \\n 一凡將良民誣指為盜及寄買賊贓捉拏拷打嚇詐財物或以起贓為由沿房摉檢槍奪財物淫辱婦女除真犯死罪外其餘不分首從俱發邊衛永遠充軍 \\n 詐欺官私取財 \\n 凡用計詐欺官私取財物者並計贓准竊盜論免刺若期親以下自相詐欺者亦依親屬相盜律遞減科罪○若監臨主守詐取所監守之物者以監守自盜論未得者減二等○若冐認及誆賺局騙拐帶人財物者亦計贓准竊盜論免刺 \\n 纂註官私二字平看詐欺官如知人有事在官乃詭指官府名色取人財物詐欺私如知人有事乃詭設代伊營幹而取人財物之類並字指官私言期親兼同居各居律不言卑幼犯尊長有犯亦得遞減未得減二等只就監守言律解云通承上文非也蓋竊盜得財止笞五十而詐取至滿貫者罪止杖一百流三里未得財乃杖九十徒二年半是浮於真盜之罪矣監守本律不言未得財而此以監守盜論乃言未得財何也監守之人財自己掌既曰盜無不得財者今曰詐欺則庸或有取者或巳取而未出倉庫則財物有定數矣事發則據數依監守自盜論減二等科罪監守之物字兼字冐認以下四平說冐妄也誆哄也賺者得人財物而不還之謂局曲也騙者躍然去而不雇之意誆騙局騙二者大略相似而實不同誆賺者誘之以言局騙者誘之以術也以手夾物曰拐帶者如詐說與人寄物不送到詐冐替人借物而不還之類或云寄物不還是受寄財產內詐言死失律殊不知受寄是人託與他物雖不在而人猶在也若拐帶則誘言與人寄物竟去而不見矣此言凡用計策詭詐欺罔或以官為名或以私為名而騙取人之財物者不問官私並計其所詐取之贓以一主為重併贓分首從准竊盜論一貫以下杖六十至一百二十貫罪止杖一百流三千里為從者減一等免其刺字若期親以下不問同居異居及尊長卑幼有相詐以官私而取財物者亦計贓依上親屬相盜律遞減科罪期親減凡人詐欺之罪五等大功減四等小功減三等緦麻減二等無服之親減一等蓋竊盜者窺事主之不見而竊之詐欺者欺事主之不覺而取之事雖非盜其心實盜故准盜論至監守之財物則官財物也若監臨官吏及主守之人用計詐欺同監守之人而取所監守之官物者難准盜論矣故以監守自盜不分首從併贓論至四十貫斬不滿貫並刺字若詐計巳行而財未入手則據所詐說之數依監守自盜論減二等科罪免刺字與上有輕重之分以財物有官私之別也至若原非巳物而妄冐他人之物為巳物曰冐認及以巧言嗊誘他人因取其財而不還曰誆賺或粧成圈套使人入其中而不得不與之財物曰局騙或夾取人之財物而順帶以去曰拐帶四者其事不同要之心跡詭秘是亦盜也故亦計其所得之贓准竊盜論為從者亦各減一等免刺 \\n 備考 \\n 一凡詐欺取財及冐認等項而未得財者止坐不應笞罪 \\n 條例 \\n 一凡誆騙選官吏及舉人盜生生員等財物指稱買官賣缺及買求式等項俱問罪不分首從於該衙門門首枷號三個月發煙瘴地面充軍其央浼營幹致被誆騙者免其枷號亦照前發遣 \\n 一凡指稱內外大小官員名頭并衙門打點使用名色誆騙財物計贓犯該罪以上者俱不分首從發邊衛充軍情重者仍枷號二個月發遣 \\n 新頒條例 \\n 一刑部等衛門署部事右侍郎私官臣沈等謹題為科場事完磨出奸弊謹用檢舉認罪併祈皇上嚴究改正以肅大典事該本部會同都察院左副都御史詹等大理寺卿鄭等題今後凡鄉會試揭曉畢日盡將取中及下第硃墨卷都發與本生自行查檢明白續將中式卷送部科等衙門磨對如有誆騙人財物割卷換包許中式情弊俱挐問於該衙門門首將大號枷枷號三個月滿日發極邊煙瘴地面充軍其央浼營幹之人致誆騙者無論知情不知情中式不中式一槩照前枷號發遣等因於萬曆三十四年十一月初四日具題初八日奉聖旨是這科場裁割一款最可痛恨依擬添載條例求革弊端欽此巳經備行部科等衙門及各省直撫按衙門遵奉去後至十二月初四日續該刑科都給事中糾舉前事至三十五年正月二十一日節奉聖旨鄭汝礦情罪雖例所不載自應奏請奪何得拘泥常例還著枷號三個月滿日發遣以雪公慎仍改入例中永絕奸弊欽此遵即改入具本題知纂入條例訖於二月十七日奏聖旨是欽此 \\n 略人略賣人 \\n 凡設方略而誘取良人及略賣良人為奴者皆杖一百流三千里為妻妾子孫者杖一百徒三年因而傷人者絞殺人者斬被略之人不坐給親完聚○若假以乞養過房為名買良家子女轉賣者罪亦如之○若和同相誘及相賣良人為奴婢者杖一百徒三年為妻妾子孫者杖九十徒二年半被誘之人減一等未賣者各減一等十歲以下雖和亦同略誘法○若略賣誘他人奴婢者各減略賣和誘良人罪一等○若略賣子孫為奴婢者杖八弟妹及姪姪孫外孫若巳之妾子孫之婦者杖八十徒二年子孫之妾減二等同堂姊堂姪及姪孫者杖九十徒二年半和賣者減一等未賣者又減一等被賣卑幼不坐給親完聚○其賣為婢及賣大功以下親為奴婢者各從凡人和略法○若窩主及買者知情並與犯人同罪牙保各減一等並追價入官不知者俱不坐追價還主 \\n 纂註此條者三節以凡人言第四節以奴婢言五節六節以子孫妻妾親屬言未節則總承之然凡人奴婢俱兼自己及他人乞養過房與子孫以下則專言賣與人也首二節略賣為奴婢者不分首從其餘俱分首從首節方術略謀謂以計取之也傷人殺人人字說得廣殺傷平人雖各有本律此重在略人上故坐絞斬觀強竊盜傷人律自可類推二節買良家子女轉賣是隨買隨賣者若買來長成而賣者難用此律三節和同謂兩相情願心如妻妾與夫不和與人私約逃走而誘之之類相誘相賣平說自頂和同來未賣者句止就本節言甘略賣不言未賣者惡者其略取之情不復從未減耳被誘之人不言給親完聚彼既有罪自當改正歸宗故不言也四節亦兼為自己之奴婢妻妾子孫及賣與人兩下說五節專言賣為奴婢而不及妻妾子孫者蓋賣姊妹與人為妻妾是嫁娶常事賣妻妾與人為妾自有賣休律而賣子孫為子孫者亦自有乞養律也五節未賣者承上略賣和賣說又減一等又字因上有減一等之文故云又減一等非止承和賣者或疑上未賣有各字而此用又字者何上以誘人之人與被誘人俱有罪故云各若被賣卑幼則無罪者安得用各字也賣卑幼子孫以下俱是六節二賣字俱兼和略言大功以下親通尊卑七節牙保者謂說合保領之人也追價指賣者所得之價牙保窩主所得之錢故曰併追入官此言凡設為方術謀略而誘取良人子女在巳為奴婢及略誘良人子女賣與人為奴婢者不分首從皆杖一百流三千里誘取在巳及賣與人各為妻妾子孫者造意杖一百徒三年若因略誘不從而毆傷其人或毆在傍之人及被略之父母者絞殺人者斬為從者各減一等其略之子女不坐罪給親完聚若假以乞養過房為名色買良家女轉賣與人者亦如略賣之罪賣為奴婢者皆杖一百流三千里賣為妻妾子孫者為首者亦杖一百徒三年蓋上事同而罪亦同也若雖非略賣但和同或投其所欲或乘其所便與良人兩相情願誘來在巳為奴婢及相和賣與人為奴婢者杖一百徒三年相誘在巳及相賣與人為妻妾子孫者杖有徒二年半被誘之人既巳聽從安得無罪故止減犯人一等奴婢者杖九十徒二年半為妻妾子孫者杖八十徒二年若將所和誘之人隱藏遞寄而猶未賣誘之人與被誘者為奴婢者杖九十徒二年半被誘之人杖八十徒二年為妻妾子孫者杖八十徒二年被誘之人杖七十徒一年半蓋與上情異而罪也若被和誘之人年在十歲以下者無所知識易為欺騙雖係和同而誘人之亦同上略誘法科斷為奴婢者皆杖一百流三千里為妻妾子孫者為首杖一百徒三年被誘之人不坐以上俱以凡人言若設方略而誘取他人奴婢在巳及賣與人各為奴婢者皆杖一百徒三年誘取在巳及賣與人各為妻妾子孫者為首者杖九十徒二年半毆傷人者杖一百流三千里殺人者仍依良人故殺他人奴婢律絞被誘之人不坐若和誘他人奴婢為奴婢為奴婢及賣與人為奴婢者杖九十徒二年半為妻妾子孫者杖八十徒二年被誘之人減一等未賣者各減巳賣之罪一等故曰各減略賣和誘良人罪一等曰略賣包誘言之曰和誘包賣言之互相備也其奴婢十歲以下雖和亦同略誘之罪以上專以奴婢言若父略賣自己之子孫為奴婢者杖八十賣巳之弟妹及姪姪孫若巳之妾子孫之婦者視子孫為稍疏矣八徒二年略賣子孫之妾者減子孫之婦二等杖六十徒一年賣同堂大功弟妹小功堂姪及緦麻堂姪為奴婢者視弟妹以下則又疏矣杖九十徒二年半若和同相賣為人奴婢者各減略賣之罪一等子孫杖七十弟妹及姪姪孫外孫巳之妾子孫之婦杖七十徒一年半子孫之妾杖一百同堂弟妹堂姪及姪孫者杖八十徒二年未賣者又減略賣和賣之罪一等未賣子孫者杖六十弟妹以下杖六徒一年子孫之妾杖九十同堂弟妹以下杖七十徒一年半被賣卑幼以其專制於專長故不坐罪給親完聚若有殺傷各從專長毆卑幼本法不在略毆之限其略賣及和賣自己之妻與人為婢及和略賣大功以下親與人為奴婢者各從凡人和略法其略賣者皆杖一百流三里和誘者為首杖一百徒三年和誘而未賣者各減巳賣一等其有毆傷依夫毆及毆大功以下專長卑幼本條科斷夫奴婢而凡人一等良賤之分也減其所不得一減弟妹而下至大天以下親漸加於子孫親疏之別也加其所不得不加矣若窩主及買者知其和略之情者或為奴婢或為妻妾子孫並與犯人同罪至死減一等牙保引領知情而賣為奴婢妻妾子孫者各減犯人之罪一等並追價入官其窩主及買者并牙保不知其和略之情不坐罪仍追本價還主 \\n 按此律略賣為首之人當引例充軍若買良家子女轉賣者律雖曰罪亦如之然不得引例充軍凡律罪同者例不得而同焉以作律時未有例也與律文原有充軍者不同 \\n 條例 \\n 一凡設方略而誘取良人與略賣良人子女不分巳賣俱問發邊充軍若略賣三口以上及再犯者用一百斤枷枷號一箇月照發遣三犯者不分革前發極邊衛分永遠充軍其窩主與買主并牙保人等知情者各依律治罪婦人有犯罪坐夫男若不知情及無夫男者止坐本婦照常發落 \\n 將腹裡人口用強略賣與境外土官土人峒寨去處圖利殺傷人律該處死外若未曾殺傷人比依將人口出境律絞為從者文官問革武官調煙瘴地面衛分帶俸差操軍民人等發邊衛永遠充軍原係邊衛者改發極邊衛分 \\n 發塚 \\n 凡發掘墳塚見棺槨者杖一百流三千里巳開棺槨見屍者絞發而未至棺槨者杖一百徒三年招鬼而葬亦是若塚先穿陷及未殯埋而盜屍柩者杖九十徒二年半開棺槨見屍者亦絞其盜取器物磚石者計贓准凡盜論免刺○若卑幼發尊長墳塚者同凡人論開棺槨見屍者斬若棄屍賣墳者罪亦如之買地人牙保知情者各杖八十追價入官地歸同宗親屬不知者不坐若尊長發卑幼墳塚開棺槨見屍者緦麻一百徒三年小功以上各遞減一等發子孫墳塚開棺見屍者杖八十其有故而依禮遷葬者俱不坐○若殘毀他人死屍及棄屍水中者各杖一百流三千里謂死屍在家或在野未殯葬將屍焚燒支解之類若巳殯葬者自依發塚開棺槨見屍律從重論若棄毀緦麻以上尊長死屍者斬棄而不失及髠髮若傷者各減一緦麻以上卑幼依凡人遞減一等毀棄子孫死屍者杖八十其子孫毀棄祖父母父母及奴婢雇工人毀棄家長死屍者斬○若穿地得死屍不即掩埋者杖八十若於他人墳墓熏狐狸因而燒棺棺槨者杖八十徒二年燒屍者杖一百徒三年若緦麻以上尊長各遞加一等卑幼各依凡人遞減一等若子孫於祖父母父母及奴婢雇工人於家長墳墓熏狐狸者杖一百燒棺槨者杖一百徒三年燒屍者絞○若平治他人鋆墓為田園者杖一百於有主墳地內盜葬者杖八十勒限移葬○若地界內有死人里長地鄰不申報官司檢驗而輙移他處及埋藏者杖八十以致失屍者杖一百殘毀棄屍水中者杖六十徒一年棄而不失及髠　髮若傷者各減一等因而盜取依服者計贓准竊盜論免刺 \\n 纂註招鬼而葬謂棺槨中具有衣冠木主而葬者亦是二字承上三者說屍柩謂屍在柩也不可分或以屍柩二字承上殯埋二字言未殯盜屍未埋盜柩不知殯者賓也禮曰以棺入於肂中而塗之謂殯說文曰死棺槨將遷葬柩賓遇之謂死將殯故以賓禮處之安得謂未殯而盜其屍耶卑幼發此尊長祖父母父母皆在其中賣墳地而未棄屍止依發塚見棺槨律發卑幼子孫墳不言見棺槨及下不言棄而不失與髠髮若傷之罪俱得勿論三節子孫與雇工人雖不言棄而不失等項有犯即坐斬不論其失與不失也四節各遞加一等宜照上燒棺燒屍各遞加之與官內忿爭條殿內遞加同例或謂當依喪服遞加之若然燒大功棺者巳加入於流而燒祖父母棺者反止坐徒耶恐倒置也五節殘毀以下俱就地鄰里長言前言殘毀及棄屍者杖一百流三千里而地鄰里長止杖六十徒一年者蓋前之棄毀或有讐隙別故有心以殘棄此出故其罪不同耳瑣言以致一字貫下數句而殘毀等項俱屬之他人而里長地鄰止坐所因之罪若里長地鄰自行殘毀仍坐流罪此又深一層矣此言塚墳死者之所藏非人可發掘者凡無故發掘他人墳塚但見棺槨者杖一百流三千里巳開棺槨而見屍者絞發塚而未到棺槨者杖一百徒三年其招鬼而葬者雖曰無屍發之者亦以有屍論未到棺槨者杖一百徒三年見棺槨者杖一百流三千里開棺槨者絞若人之墳塚或年遠土崩巳先穿陷及屍在柩未殯或在殯未埋有因而盜取屍柩則與發塚者異矣故杖九十徒二年半若開棺槨見屍者斬明其與凡人論見屍者斬其買墳地人及牙保人知其棄屍之情者各杖八十卑幼所得之價牙保所得之錢俱追入官地歸卑幼同親屬主管不歸原主者屍巳棄置無可復葬也買地人牙保不知情者不坐罪若尊長發卑幼墳塚開棺槨見屍者卑幼係緦麻杖一百徒三年小功杖九十徒二年半大功杖八十徒二年期親杖七十徒一年半雖棄而不失及毀而但髠髮若傷者緦麻杖九十徒二年半小功杖八徒二年大功杖七十徒一年半期親杖六十徒一年若祖父棄子孫死屍者杖八十其子孫毀棄祖父母父母及奴婢雇工人棄毀家長死屍者不論失不失及傷否俱坐斬以上俱自未殯埋而棄毀者言之若穿鑿自山地土得他人死屍不即時掩埋而暴露之者雖出無心即杖八十若於他人墳塚內用火熏燒以取狐狸因而燒毀棺槨者杖八十徒二年燒及其屍者杖一百徒三年於緦麻以上至期親尊長墳內熏狐狸者各遞加一等燒棺槨者杖九十徒二年半燒屍者杖一百流三千里尊長於緦麻以上卑幼墳內熏狐狸者各依凡人遞減一等燒棺槨者緦麻杖七十徒一年半小功杖六十徒一年大功杖一百期親杖九十燒屍者緦麻杖九十徒二年半小功杖八十徒二年大功杖七十徒一年半期親杖六十徒一年若子孫於祖父母父母及奴婢雇工人於家長墳墓熏狐狸者杖一百燒棺槨者杖一百徒三年燒及其他屍者絞而棄毀者則有間矣若將他人墳墓平治為田園種植未見棺者不論有主無主即杖一百於他人有主墳地內不令得知而將巳棺槨盜葬其中者以未侵其墳地故杖八十官司勒期遷葬別處若地主界限內若某都里有死人身屍本管之里長地鄰即當申報官司差人檢驗挨究致死根由明白方可移徙別處或係無主許令領埋若不申報官司檢驗而輙擅移他處及私自埋葬者杖八十埋藏不固以致本屍失去者杖一百若殘毀其屍及棄置水中者杖六十徒一年雖棄而不失及髠髮若傷者各減棄毀一等杖一百若因移埋毀棄而盜取其屍穿衣服者計贓准竊盜論免刺其視發塚者則有間矣 \\n 備考 \\n 一凡於他人及尊長墳塚內熏狐狸未燒棺槨者並以不應事重論 \\n 按律不載妻妾棄毀夫屍有犯比依緦麻以上尊長律上請 \\n 條例 \\n 一凡發掘王府將軍中尉夫淑人等郡縣主郡縣鄉君及歷代帝王名臣先賢墳塚開棺為從與發現棺槨為首者俱發邊衛發見棺槨為從與發而未至棺槨為首及發常人塚開棺見屍為從與發現棺槨為首者俱發附近各充軍如有糾眾發塚起棺索財取贖者比依強盜得財律不分首從皆斬 \\n 夜無故入人家 \\n 凡夜無故入人家內者杖八十主家登時殺死者勿論其巳就拘執而擅殺傷者減鬬殺傷罪二等至死者杖一百徒三年 \\n 纂註此條全重在無故登時四字殺傷是有傷而未至死言凡昏夜無有事故而進入他人家內者杖八十其主家知覺即時格殺而死者勿論蓋無故而來其意莫測登時被事出卒然故宥之耳若其人巳就拘住執縛即當送官豈得擅殺而有自殺傷者減鬬殺律鬬而殺傷罪二等如以他物毆人成傷者笞四十巳執而他物傷之者笞二十如毆至篤疾者杖一百流三千里巳執而毆至篤疾者杖九十徒二年半之類若巳執而毆至死者止杖一百徒三年而不用至死者絞之律矣 \\n 按罪人拒捕條巳就拘執而殺以鬬殺傷與本條不同何也蓋曰罪人以屬在官不過欲得其人耳若此條雖就拘執尚在本家非在官之人也情有不同罪難一律 \\n 盜賊窩主 \\n 凡強盜窩主造意身雖不行但分贓者斬若不行又不分贓者杖一百流三千里共謀者行而不分贓及分贓而不行皆斬若不行又不分贓者杖一百○竊盜窩主造意身雖不行但分贓者為首論若不行又不分贓者為從論以臨時主意上盜者為首其為從者行而不分贓及分贓而不行仍為從論若不行大不分贓笞四十○若本不同謀相遇共盜以臨時主意上盜者為首餘為從論○其知人略賣和誘人及強盜後而分贓者計所分贓准竊盜為從論免刺○若知強竊盜贓而故買者計所買物坐贓論知而寄藏者減一等各罪止杖一百其不知情誤買及受寄者俱不坐 \\n 纂註窩藏強竊盜之主若不知盜情只是暫時停歇者不得用此律問不應可也造意謂謀始於窩主也共謀則相與商議之耳二節其為從者亦指窩主謂先有造意者而後窩主從之也從之也三節相遇共盜泛言不必專為窩主四節言分盜贓之事分贓通略賣和誘及強竊盜言諸書俱謂知盜後分贓不論和同有所取予及求索騙詐俱是以求索嚇詐係常人之贓法應還主盜贓自當人官故耳不知各依本律問擬而贓自入官亦無妨也此言凡強盜窩藏之主其起謀倡人為盜者身雖不行但曾分贓者即斬若但造意而不行又不分贓者杖一百流三千里窩主不造意而止共與盜謀者或行而不分贓分贓而不行者其為強盜得財一也不分首從皆斬觀共謀者行而不分贓亦坐斬在造意者可知矣其雖係共謀若不行又不分贓者止杖一百若竊盜窩主其有造意為盜者身雖不行但分贓者即為竊盜首論若雖係起謀而不同行又不分贓者為竊盜論減一等郤以臨行盜之時主意上盜即主強行事者為竊盜首其窩主初不造意而但預於隨從之列者若同行而不分贓者及不行而分贓者以其始謀也仍得為從論減造意者一等刺字若雖係預謀而不行又不分贓者止笞四十以上皆自造意與共謀者言之若本不同謀卒然遇合相率為竊盜俱以相遇之時初舉意上盜之人為首餘人各為從論減一等其知人設方略或和誘人轉賣得財及行強竊盜得財之後而分其所得之贓者並計其所分入巳之贓准竊盜為從論免刺若知強竊盜之贓而故買者計所買本物應值坐贓論折半抖罪若知係強竊盜贓而為其寄放隱藏者減故買者一等如故買者七十貫坐贓該杖九十寄藏者七十貫減一等杖八十之類各罪止杖一百計贓未至杖一百故買者依本律斷寄藏者減一等若贓重該杖一百以上者俱用止杖一百之律矣其不知係是強竊盜贓而誤買及受寄者俱不坐買 \\n 按強盜律巳行而不得財者杖一百流三千里今窩主行而不分贓亦坐斬何也蓋自失主言之曰財自盜言之曰贓律曰不分贓是巳得財矣若未得財又何贓可分耶況始則窩藏中則共謀於又同往其情之可惡孰甚焉故加盜一等 \\n 備考 \\n 一凡監守常人知情分受監守常人盜贓及故買者仍以監官錢糧科斷 \\n 條例 \\n 一各處大戶家人佃僕結構為盜殺官劫庫劫獄放火許大戶隨即送官追問若大戶知情故縱除真犯死罪外其餘徒流杖罪屬軍衛者發邊衛屬有司者發附近各充軍 \\n 一皇親功臣管莊家僕佃戶人等及諸色軍民大戶勾引來歷不明之人窩藏強盜二名以上竊盜五名以上坐家分贓者俱問發邊衛充軍若有造意共謀之情者各依律從重科斷干礙勳戚祕究治罪 \\n 一各處無籍之徒引賊劫掠以復私讐探報消息致賊逃竄者比照奸照奸細律條處斬梟首宗眾 \\n 一知強竊盜贓而接買受寄若馬驘等畜至二頭匹以上銀貨坐贓至滿貫者俱問罪不分初犯枷號一箇月發落若三犯以上不拘贓數多寡與知強盜後而分贓至滿貫者俱免枷號發邊衛充軍 \\n 一弘治十八年三初四日節該欽奉孝皇帝聖旨今後捕獲強盜不許私下擅自拷打俱送問刑衙門務要推究得實若徇情扶同致有冤枉一體重罪不饒欽此 \\n 共謀為盜 \\n 凡共謀為強盜臨時不行而行者郤為竊盜共謀者分贓造意者為竊首餘人並為竊盜從若不分贓造意者為竊盜餘人並笞五十以臨時主意上盜者為竊盜首○其共謀為竊盜臨時不行而行者為強盜其不行之人造意者分贓知情不知情並為竊盜首造意者不分贓及餘人分贓俱為竊盜從以臨時主意及其為強盜者不分首從論 \\n 纂註此條專主共謀為盜而臨時不行之人言非窩主也所稱造意及餘人皆指臨時不行之人或以餘人兼行與不行者言非也知情不知情指所分之贓竊盜窩主不行不分贓止笞四十今共謀者反笞五十其罪更重者惡其共謀為強盜也此條稱竊盜首從皆刺字言凡有人共謀原欲強盜臨上盜之時數內一人不行而行者郤為竊盜彼共謀而不行之人若分其竊盜之贓則不行者係比先造意為強盜之人併贓為竊盜首若非造意但係共謀之餘人則並為竊盜從若不行者又不分贓係造意者為竊盜從若係共謀之餘人並笞五十然造意不行者巳為竊盜之從郤於行者之人內以臨時主意為竊盜者為竊盜者為竊盜首其餘皆為竊盜從矣其本共謀為竊盜臨上盜之時數內一人不行而行者郤為強盜若不行者原係造意為竊盜之人而分受其強盜之贓不問其知為強盜不知為強盜並以所分贓一主為重並為竊盜首若不行之人係造意而不曾分贓或不造意止是共謀之餘人而郤分贓俱為竊盜從亦以臨上盜之時主意為強盜及隨從而共為強盜者不分首從皆斬夫共謀為強盜行者為竊而不行者即從竊盜論共謀為竊盜行者為強而不行者仍從竊盜論一則原始一則與其終所以啟人自新者至矣 \\n 按律大不言竊盜餘人不分贓之罪以上餘人例之當笞四十或疑同竊盜窩主當勿論為是不知共謀為盜而置之勿論豈設律之意哉 \\n 公取竊取皆為盜 \\n 凡盜公取竊取皆為盜公取謂行盜之人公然而取其財竊取謂潛行隱面私竊取其財皆名為盜器物錢帛之類須移徙巳離盜所珠玉寶貨之類據入手隱藏縱未將行亦是其木石重器非人力所勝雖移本處未駝載猶未成盜馬牛駝驘之類須出闌圈鷹犬之類須專制在巳乃成為盜若盜馬一匹別馬隨不合併計為罪若盜其母而子隨者皆併計為罪賊盜 \\n 纂註此條乃以上盜賊諸條之通例公取若強盜搶奪之類私居若竊盜掏摸之類器物錢帛以下俱兼公私言未成盜而有顯跡證見者依巳行而未得財科斷此言凡律稱盜云者如行盜之人不畏事主公然而取其財曰公取或畏人之知而潛形隱面私竊取其財曰竊取二者所取不同其心一也故皆謂之曰盜然盜不可一概論如盜官私一應器物錢帛之類必須移動遷徙巳離行盜之所乃謂之盜若珠玉寶貨物輕易藏者但據其巳盜入手隱藏縱在盜所尚未將去者亦謂之盜若樹木磚石重器非人力所勝雖離本處未及駝載而去猶未成盜不得以盜論其盜馬牛駝驘之類必須巳出本家闌圈之內及鷹犬之類俱巳就覊縶或收或放專制在巳者乃作為盜凡若此者皆依律以得財科斷合公私以盜論者誅其心也權事物而坐罪者原其情也以此刑人自無不當者矣 \\n 起除刺字 \\n 凡盜賊曾經刺字者俱發原籍收充警跡該徒者役滿充警該流者於流所充警若有起除原刺字樣者杖六十補刺 \\n 纂註警是巡警之意跡如踪跡之跡謂充巡警之役以踪跡盜賊之徒蓋以盜捕盜之法也警跡之說不一而此說近是觀大月令中許其拏獲別賊與其起除字可見此警跡之人俱有冊籍故曰收充此言凡盜係官錢糧及竊盜掏摸搶奪之類一應盜賊事在官曾經刺字者杖罪以上決訖俱發原籍地方收充警跡犯該徒罪者照徒年限滿放發原籍充警犯該流罪者即於配所充警若有非應起除而私自用藥或火灸去原刺背膊上字樣者雖不為盜亦杖六十補刺其原刺字樣既刺字以辱其身又充警以熄其類彌盜之法至是其曲盡矣 \\n  \\n   \\n  "}
{"章节": "大明律集解附例卷之十九", "正文": "  \\n 大明律集解附例卷之十九 \\n 　 \\n  \\n 刑律 \\n 人命 \\n 謀殺人 \\n 凡謀殺人造意者斬從而加功者絞不加功者杖一百流三千里殺訖乃坐○若傷而不死造意者絞而加功者杖一百流三千里不加功者杖一百徒三年○若謀而巳行未曾傷人者杖一百徒三年為從者各杖一百但同謀者皆坐○其造意者身雖不行仍為首論從者不行減行者一等○若因而得財者同強盜不分首從論皆斬 \\n 纂註謀字說得廣凡有讐嫌設計定謀而殺害之者俱是謀與故字不同商量謂之謀有意謂之故從造意者之謀加功謂殺人時為之助力者加功謂殺人時為之助力者加功即下手之謂諸書謂瞭望喝啋推擁恐嚇但助一言者俱為功夫推擁其情較重坐以加功猶可若瞭望喝啋凡同行皆有之若坐加功雖自十人俱坐絞矣恐太重只作同謀可也三節為從是同謀同行者又云但同謀者皆坐則雖不同行者亦坐其造意一節總承上言以上諸條謀殺雖有不同其論首從亦當依此言凡謀者人或謀諸心以殺害人者必要追究起初謀之人坐以斬罪若從其謀而功力下手者絞但與謀同行不曾加功者杖一百流三千里然必其人殺訖乃坐此律若謀殺人其人巳傷而猶幸不死者造意者坐絞從而加功者杖一百流三千里不加功者杖一百徒三年若友飲謀巳行而其人猶未傷者造意杖一百徒三年為從者各杖一百但與同謀者皆坐丈一百以未傷人故無加功不加功之別也此乃謀而同行者之罪若造意謀之人其身雖不親行仍為首論巳殺者斬傷人者絞未傷人者杖一百徒三年若從其謀而不行者減行而不加功者一等殺人者杖一百徒三年傷人者杖九十徒二年半未傷人者杖九十此乃謀而不行者之罪然皆未得財故分首從論若謀殺人因而得所殺人財物者無問殺人與否並同強盜不分首從論皆斬其造意同謀者行而不分贓而不行者皆依強盜論罪 \\n 按律云因而得財同強盜不分首從論其同謀不行之人不分贓者仍依謀殺論為是以所謀者原為殺人而不在得財也觀共謀為盜條可推矣 \\n 新頒條例 \\n 一刑部題為議處難結人命事該四川司呈本部題犯人王和吳仲金姦殺張氏獄情無證難結今後重辟如吳仲金王和類者照依本律先擬成獄請旨監候待決少緩其如證佐續獲仍請明旨處決如證佐不獲備每年矜疑之用等因具題奉聖旨是欽此 \\n 謀殺制使及本管長官 \\n 凡奉制命出使而官吏謀殺及部民謀殺本屬知府知府知縣軍士謀殺本管指揮千戶百戶若吏卒謀殺本部五品以上長官巳行者杖一百流二千里巳傷者絞巳殺者皆斬 \\n 纂註制使如巡按行人等長官及凡奉制命出使者皆是部民曰本屬軍士曰本管吏卒本部何也蓋屬者有附屬之意府州縣官以牧民為責為斯民所附屬者故曰本屬若軍官止管朿軍士部官止役使卒者也義各不同耳此言凡奉朝廷制命出使於外而官吏有謀殺之者及所部之民謀殺本屬提調知府知州知縣者軍士謀殺本管指揮千百戶吏卒謀殺本部五品以上長官者其事雖殊其情則一故其謀巳行未曾傷人造意者杖一百流三千里為從者杖一百徒三年巳傷而不死造意者絞為從者杖一百流三千里巳殺者不分首從皆斬觀曰本屬本部則非本屬本管本部及府州縣佐貳首領官與本部六品以下長官律不著其罪但依謀殺人科斷可知 \\n 謀殺祖父母父母 \\n 凡謀殺祖父母父母及期親尊長外祖父母夫夫之祖父母父巳行者皆斬巳殺者皆凌遲處死謀殺緦麻以上尊長巳行者杖一百流二千里巳傷者絞巳殺者皆斬○其尊長謀殺卑幼巳行者各依故殺罪減二等巳傷者減一等巳殺者依故殺法依者謂各依鬬毆條內尊長故殺卑幼律論罪○若奴卑及雇工人謀殺家長及家長之期親外祖父母若緦麻以上親者罪與子孫同 \\n 纂註首節言巳行者皆斬包巳傷者言尊長謀殺卑幼祖父母父母在其中或云謀殺緦麻以上尊長俱照律擬斷惟弟妹謀殺兄之妻當依鬬律依凡人論坐絞非也蓋彼自毆言此則重在謀殺故曰皆斬若下明開依鬬毆條律論斯無復可疑矣末言期親及緦麻以上期親俱兼尊卑言此言凡子孫謀殺祖父母父母期親尊長外孫謀殺外祖父母父母妻妾謀殺夫及夫之祖父母父綱常之變罪莫大焉故巳行者不問傷人未傷人不問首從皆斬巳殺訖者皆凌屬處死若卑幼謀殺本宗外姻緦麻以上尊長巳行而未傷人造意者杖一百流二千里巳傷者絞為從者各減一等巳殺者不分首從皆斬此節言為從之人有服屬不同各依服論無服者依凡巳行巳傷各依首從犯論若尊長謀殺本宗及外姻有服卑幼其巳行而未曾傷人者各依鬬毆本條故殺罪減二等巳傷者減一等巳殺者依故殺法如祖父母父母故殺子孫該杖六十徒一年謀殺巳行減二等則杖九十巳傷減一等杖一百巳殺則杖六十徒一年祖父母父母故殺子孫之婦兄姊妹故殺弟妹伯叔故殺姪姪孫外祖父母故殺外孫該杖一百流二千里謀殺巳行減二等則杖九徒二年半巳傷減一等則杖一百徒三年巳殺亦杖一百流二千里緦麻以上尊長故殺同堂弟妹堂姪及姪孫者絞謀殺巳行減二等杖一百徒三年巳傷減一等杖一百流三千里巳殺者亦絞也若奴婢及雇工人謀殺家長之期親外祖父母若緦麻以上親者罪與子孫同謀殺外祖父母以上巳行者該斬巳殺者皆凌遲處死謀殺緦麻以上親巳行為首者杖一百流三千里巳傷為首者絞為從者各減一等巳殺者皆斬蓋奴婢雇工人雖無倫理而名分之重與子孫不異故也 \\n 新題例 \\n 萬曆十六年正月題奉欽依今後在外衙門如有子孫謀殺祖父母父母者巡按御史會審情真即單詳到院院寺即行單奏決單到日御史即便處決奴有監在獄者仍戳其屍 \\n 殺死姦夫 \\n 凡妻與人姦通而於姦所親獲姦夫姦婦登時殺死者勿論若止殺死姦夫者姦婦依律斷罪從夫嫁賣○其妻妾因姦同謀殺死親夫者凌遲處死姦夫處斬若姦夫自殺其夫者姦婦雖不知情絞 \\n 纂註此條全要看姦通所反登時字樣若止是調而未成姦成姦而姦所捕獲者皆不得拘律妻妾謀殺親夫須殺訖乃坐若傷而不死姦婦依謀殺夫巳行者斬姦夫依謀殺人造意或為從科斷此言凡妻妾與人姦通而本夫於行姦之所親自捉獲姦夫婦登時於姦所殺訖者勿論其殺人之罪和姦有夫杖九十刁姦杖一百姦婦聽從本夫嫁賣其妻妾因與人通姦而姦夫同謀殺死親夫妻妾凌遲處死姦夫處斬若姦夫不與姦婦通謀而自殺其夫者姦婦雖不知情亦坐絞罪蓋禍之所由階也 \\n 備考 \\n 一姦婦自殺其夫而姦夫原不與謀者自依常律科斷 \\n 條例 \\n 一本夫拘執姦夫姦婦而毆殺者比照夜無故入人家巳就拘執而擅殺至死律條科斷 \\n 謀殺故夫父母 \\n 凡妻妾謀故夫之祖父母父母者並與謀殺舅姑罪同○若奴婢殺舊家長者以凡人論謂將自己奴婢轉賣他人者皆同凡人餘條准此 \\n 纂註律明言夫則犯夫而被出者不得用此律二節不言雇工人舉重以見義耳奴婢或云凡轉賣及逐出另居者俱以凡論不知律註止開轉賣他人則不得兼別項可知此言凡妻妾夫亡改嫁他人而謀殺故夫之祖父母父母者並與謀殺見奉舅姑同罪以其義未絕也謀巳行者皆斬巳殺者皆凌遲處死若奴婢巳轉賣與他人而謀殺舊家長者以凡人謀殺人律論造意者斬從而加功者絞不加功者杖一百流三千里蓋轉賣他人則義巳絕故同凡人也 \\n 按律止著妻妾謀殺故夫之祖父母父母之罪而不言舅姑謀殺巳故子孫改嫁妾之罪有犯當依故殺法科斷蓋改嫁之婦既不絕於舅姑而舅姑安得獨絕其改嫁之婦觀鬬毆律云舅姑毆巳故子孫改嫁妻妾者亦與毆子孫婦同又安得於謀殺而獨異也 \\n 殺一家三人 \\n 凡殺三家非死罪三人及支解人者凌遲處死財產斷付死者之家妻子流二千里為從者斬 \\n 纂註此條要看一家及非死罪字眼此殺字活看不專指謀故殺如放火行盜而殺之皆是一家謂同居共財不限籍之同異離奴婢雇工人亦准三人之類若不同居困係父弓兄弟至親亦是然須三人皆無應死之罪者方用此律若三人之內有一人犯該死罪或不係一家者皆不得用此律止依謀故鬬殺科斷支解人謂將活人支解如五馬分屍之類不必三人亦不必非死罪若將人殺死良久或焚剉其屍以滅跡者非支解矣言凡殺人一家非死罪者三人及將人四支解拆以致死者二者罪大惡極故為首者凌遲處死財產斷付殺之家收掌其妻與子流二千里地面不言女者不得緣坐矣其為從者不問加功不加功皆斬財產妻子不在斷付應流之限 \\n 按初本謀殺一人臨時不行而行者郤殺三人其不行係造意者依謀殺人律斬若為餘人則減行而不加功一等杖一百徒三年而以臨時主意殺三人者為首論依本論 \\n 條例 \\n 一殺一家非死罪三人及支解人為首監故者將財產斷付被殺之家妻子流二千里仍剉碎屍梟首眾 \\n 一支解人如毆殺故殺人殺死之後求避罪割碎死屍棄置埋沒原無支解之心各以毆殺故殺論若初人本欲支解其人行兇之時或勢力不遂乃先行殺隨又支解惡狀昭著者支解論俱奏請定奪 \\n 採生折割人 \\n 凡採生折割人者凌遲處死財產斷付死者之家妻子及同居家口雖不知情並流二千里安置為從者斬若巳行而未曾傷人者亦斬妻子流二千里為從者杖一百流三千里里長知而不舉者杖一百不知者不坐告獲者官給賞銀二十兩 \\n 纂註採生折割人是一事謂取人耳目臟腑之類而折割其肢體也此與支解事同但支解者欲殺其人而巳此則殺人而為妖術以惑人故又特重之首言採生折割人兼巳殺及傷者言觀下文又言未曾傷人可知告獲謂告官而獲之律又有告捕獲二樣文意俱不同告捕謂事跡明白人夥眾多告官以捕之捕獲自行捕得也此言凡為妖術而採取生人折割其肢體者為首者凌遲處死財產斷付被殺而死者又當別論其妻子及同居家口不限籍屬之同異雖不知採生之情並流二千里安為從者斬財產家口不在斷付安置之限若謀計巳行而未曾傷人者為首者亦斬妻子流二千里財產及同居家口不在斷付連坐之限為從者杖一百流三千里其本管里長知其採生之情而不舉首者杖一百不知不坐若有人知其情而告官捉獲者官司給銀二千兩充賞重其刑法則法不易犯厚其賞則奸無所容矣 \\n 造畜蠱毒殺人 \\n 凡造畜蠱堪以殺人及教令者斬造畜者財產入官妻子及同居家口雖不知情並流二千里安置若以蟲毒毒同居人其殺毒之人父母妻妾子孫不知造蠱情者不在流遠之限若里長知而不舉者各杖一百不知者不坐告獲者官給賞銀二十兩○若造魘魅符書咒詛欲以殺人者各以謀殺論因而致死者各依本法欲令人疾苦者減二等其子孫於祖父母父母奴婢雇工人於家長者各不減○若用毒藥殺人者斬買而未用者杖一百徒三年知情賣藥者與同罪不知者不坐 \\n 纂註造制也畜藏也曰堪以殺人則巳殺未殺皆坐此律魘魅符書咒詛是兩件事魘魅謂魘勝鬼魅之事圖刻人形像鑽心釘眼繫縛手足以魘之令人疾病死亡之類符書咒詛謂書畫篆以咒詛人如今之術士書符時必念咒語也觀唐律云諸有所僧惡而造魘魅及造符書咒詛可見其各以謀殺論或謂指凡人與親屬不知其云各者皆承魘魅及咒詛言之而凡人親屬自在其中毒藥與蠱毒不同凡藥性能殺人者皆是此言凡有人於私家造畜蠱毒之物堪以殺人者及教令人造畜者雖未至殺人並坐斬然其罪雖同但造畜者實有其物教令者止有其方故惟造畜者本身財產入官妻子及同居家口雖不知情並流二千里地面穴置若以所造畜之蠱毒而毒其同居親屬其被毒之人父母妻妾子孫皆其讐也若不知造蠱毒之情不在遠流之限若係知情雖被其毒仍從緣坐法論若里長知其造畜及教令之情而不行舉發者杖一百不知者不坐凡人有能告捕者官司給銀二十兩充賞著里長之罪斯有所長畏而不敢隱藏懸告獲之賞斯有利而樂於首告也若造魘魅之術或為符書咒詛之事其心欲以殺人者各以謀殺人巳行論如凡人依謀殺凡人巳行者杖一百徒三年子孫奴婢雇工人依謀殺祖父母父母及家長巳行者斬卑幼依謀殺緦麻以上專長巳行者杖一百流三千里尊長依謀殺卑幼巳行者各依故殺罪減二等之類若因魘魅咒詛而致人身死者各依本殺法如凡人依謀殺凡人致死斬子孫奴婢與雇工人依謀殺祖父母父母及家長巳殺者皆凌遲處死尊長依謀殺卑幼巳殺者依故殺法之類若魘魅咒詛但欲令人疾病困苦而無殺人之心者凡人與尊長卑幼俱得減欲以殺人者之罪二等惟子孫於祖父母父母奴婢雇工人於家長者仍依謀殺巳行論斬各不得減等此言妻妾於夫之祖父母父母者舉子孫足以見義矣若用毒孳而殺人者坐斬但買尚未用者杖一百徒三年知其欲殺人之情故賣與毒藥者與犯人同罪其未用者亦杖一百徒三年至死者減一等杖一百流三千里然藥雖毒亦或可以療病故有不知而賣者不坐罪蓋魘咒毒藥其害可以殺人而視蠱毒其情稍為有間故止論及其身而無妻子財產之律律不言藥而不死者之罪依謀殺巳傷論 \\n 備考 \\n 一凡尊長卑幼相毒各依謀殺律論 \\n 鬬毆及故殺人 \\n 凡鬬毆殺人者不問手足他物金刃並絞○故殺者斬○若同謀共毆人因而致死者以致命傷為重下手者絞元謀者杖一百流三千里餘人各杖一百 \\n 纂註鬬毆故殺俱出自一人一時之事故律不著為從者之罪或謂律不言皆若分首從不知以一人而敵一人曰鬬若兩戈鬬一人則為共毆也有意而殺之曰故意非人所知若人得與知則為同謀非故殺也故下遂言同謀共毆之罪以終止兩節之意同謀共毆有三意同謀終又共毆者有共毆而不同謀者有始既同謀終不共毆者餘各杖一百各字兼人數多寡及傷之輕重言蓋兩人相毆俱無欲其死之心一人偶而傷重而死則曰鬬毆殺人先持殺人之心乃與人相毆而殺之則曰故殺若與人同謀共一人未欲殺人而其人乃因傷而死則曰同謀共毆人因而致死三者致人於死雖同而惟故殺之情為重故鬬毆殺人者不問其手足或他物或金勿殺之者並坐絞故殺者則坐斬若同謀共毆人因而致人於死者其傷雖多而以致命去處之傷為重則究其手下毆此致命傷之人坐以絞罪其原先造謀者即係下手之人斯矣若不係伊下手則不論其共毆與否坐以杖一百流三千里罪其為禍端耳至若不係下手致命又非原謀皆為餘人雖毆有別處重傷止各杖一百而不濫及也 \\n 按鬬毆條云同謀共毆傷人者各以下手傷重者為重罪是各據傷科罪矣而此乃云餘人杖一百何也蓋本條重在死字謂既巳抵其命則死者瞑目故餘人得宥之鬬毆條重在傷字謂不盡科之則傷者何辜故各以下手傷論意各有所在罪不同科然餘人至折傷以上亦止杖一百實為太輕故又有執持兇器及致命傷痕之例而律始無遺法矣 \\n 備考 \\n 一凡餘人既不與謀又不助力臨時不行觀阻者問不應 \\n 條例 \\n 一凡同謀共人毆人除下手致命傷者依律處絞外其毆之人審係執持鎗刀等項兇器亦有致命傷痕者發邊衛充軍 \\n 新題例 \\n 萬曆十六年正月題奉欽欽依今後審錄官員凡審共毆下手擬絞人犯果於未結之前遇有原謀助毆重傷之人監斃在獄與解審中途因而病故者准其抵命若係配發事結之後在家病亡者不得濫改抵償仍將下手之人依律處決 \\n 屏去人服食 \\n 凡以他物置人耳鼻及孔竅中若故屏去人服用飲食之物而傷人者杖八十謂寒月脫去人衣服饑渴之人絕其飲食登高乘馬私去梯轡之類致成殘廢疾者杖一百徒三年令至篤疾者杖一百流三千里將犯人財產一半給付篤疾之人養贍至死者絞○若故用蛇蝎毒蟲咬傷人者以鬬毆傷論因而致死者斬 \\n 纂註他物謂一應傷人之物如沙石鍼鐵之類孔竅所指者廣非專謂耳鼻二節以鬬毆傷自癈疾以上俱與上節同但止節傷人者俱坐杖八十而此自杖九十徒二年半以下俱照鬬毆律科斷此言凡以一應能傷人之物安置人耳鼻中及孔竅中若故意屏除人服用或飲食之物因此二項以致損傷人者不問傷之輕重俱杖八十若因而致成殘癈疾者杖一百徒三年令至篤疾者杖一百流三千里將犯人財產一半給付篤疾之人養贍因而致死者坐絞若故意用蛇蝎毒蟲咬人而成傷者驗傷之輕重以鬬毆傷論如青赤腫傷笞四十之類至篤疾者亦給財產養贍因而致死者斬蓋屏去服食以他物置人孔竅中原無致人於死之心而蛇蝎毒蟲咬人則明有致人於死之理原情論罪故有絞斬之別也 \\n 戲殺誤殺過失殺傷人 \\n 凡因戲而殺傷人及因而鬬毆而誤殺傷傍人者各以鬬殺傷論其謀殺故殺人而誤殺傍人者以故殺論○若知津河水深泥濘而詐稱平淺及橋梁渡船朽漏不堪渡人而詐稱牢固誑令人過渡以致陷溺死傷者亦以鬬殺傷論○若過失殺傷人者各准鬬殺傷罪依律收贖給付其家過失謂耳目所不及思慮所不到如彈射禽獸因事投擲磚瓦不期而殺人者或因升高險足有蹉跌累同伴或駕船使風乘馬驚走馳車下坡劫不能止或共舉重物力不能制損及同舉物者凡初無害人之意而偶致殺傷人者皆准鬬毆殺傷人罪依律收贖給付被殺被傷之家以為營葬及醫藥之資 \\n 纂註誑令人過渡句頂上二詐字過失小註詳明然彈射投擲須是正事方用此律若戲玩非道又自有弓箭車馬等律此條准與准竊盜准枉法之義不同此止准其罪不在至死減等之列也此言凡兩相和戲如較拳舞棒之類而殺傷人及因與人鬬毆而誤殺傷傍人者戲雖與毆不同傍人雖非敵手但其殺傷實由我下手也故各以鬬毆條殺傷論死者並絞傷者驗傷輕重坐罪若本欲謀殺人及故殺人而誤殺傍人者所殺雖非所謀而巳先有殺人之心故以故殺論死者處斬不言傷者仍以鬬論毆論若明知津河水源而不可渡泥濘而不可行乃詐稱平淺及明知橋梁巳朽渡船實漏不堪渡人乃詐稱牢固誑哄令人過渡以致人陷溺或死或傷者其事與戲殺者相等亦以鬬殺傷論若耳目所不及思慮所不到而過失過失傷人者是事出偶然較之戲殺為愈輕各准鬬殺人法傷者准鬬毆條內徒流笞杖定罪死者依鬬毆殺人絞罪各依律收贖銅錢給付被殺傷者之家以為營葬及藥之資則過失者以警而死者以安傷者以情不拂而法亦行也今例過失殺人死罪八分追鈔二分仍徵銅錢矣 \\n 按律解云謀殺卑幼誤至尊長以尊長論謀殺尊長以尊長論謀殺尊長誤至卑幼亦以尊長論餘依此條例推之蓋惡其謀也若後條弓箭車馬出於不意者只以凡論明例所謂犯時不知也其說可從 \\n 又按二人過失殺一人或謂分首從俱收贖非也蓋同謀毆人致命下手者絞餘人止杖一百況過失乎當以為首准罪收贖餘人俱依應事重科斷如工律備慮不謹誤殺人亦止所由為罪是也 \\n 條例 \\n 一應該償命罪囚遇蒙赦宥俱照大月令追銀二十兩給付被殺家屬如果十分貧難者量追一半 \\n 一收贖過失殺人絞罪追鈔三十三貫六百文銅錢八貫四百文與被殺之家營葬共折銀十二兩四錢二分 \\n 夫毆死有罪妻妾 \\n 凡妻妾因毆罵夫之祖父母父母而夫擅殺死者杖一百○若夫毆罵妻妾因而自盡身死者勿論 \\n 纂註二節若字或謂當蒙上文來若妻妾毆罵夫之祖父母父母而夫毆罵之也似太拘然須有罪而毆罵之方得勿論若無罪而毆仍依後夫毆妻妾律科罪此言妻妾毆夫之祖父母父母者斬罵者絞其有應死之罪然須告官以治之可也若其夫不告官司而擅殺其妻妾者杖一百蓋原其有罪而不責其擅殺也若夫毆罵有罪之妻妾而妻妾因而自盡身死者既為有罪又非擅殺故曰勿論 \\n 備考 \\n 一妻有他罪不致死而夫擅殺之者仍問毆妻至死律絞 \\n 殺子孫及奴婢圖賴人 \\n 凡祖父母父母故殺子孫及家長故殺奴婢圖賴人者杖七十徒一年半○若子孫將巳死祖父母父母奴婢雇工人將家長身屍圖賴人者杖一百徒三年期親尊長杖八十徒二年大功小功緦麻各遞減一等○若尊長巳死卑幼及他人身屍圖賴人者杖八十○告官者隨所告輕重並依誣告平人律論罪○若因而詐取財物者計贓准竊盜論搶去財物者准白晝搶奪論免刺各從重科斷 \\n 纂註此條子孫依名例律所謂稱子者男女同稱孫者曾玄同也尊長將巳死卑幼圖賴人之尊長兼祖父母父母及期親以下至緦麻者而言巳死身屍乃病死而未葬者若巳葬則當從發塚律蓋凡祖父母父母故殺子孫及家長無罪而殺奴婢者律各止杖六十徒一年此則既以故殺而又圖賴人如賴作人殺死或逼死之類故比故殺加一等杖七十徒一年半若子孫將巳死祖父母父母奴婢雇工人將巳死家長各身屍圖賴人杖一百徒三年若卑幼將巳死期親尊長身屍圖賴人杖八十徒二年將大功尊長圖賴人減期親一等杖七十徒一年半將小功尊長圖賴人減一等杖六十徒一年將緦麻尊長圖賴人減小功一等杖一百故曰各遞減一等若尊長將巳死卑幼身屍圖賴人則不論祖父母父母期親大小功緦麻及凡將他人身屍圖賴人者並八十凡前項圖賴人係未曾告官而被賴之人告發者俱依上擬斷其巳告官則隨其所告輕重或逼死或殺死之類並依誣告平人律論罪反科若因圖賴而詐取人財物者計所詐取之贓准竊盜論一貫以下杖六十至一百二十貫罪止一百流三千里其因圖賴而搶去人財物者准白晝搶奪律論一百徒三年如計贓重者亦加竊盜二等亦罪止杖一百流三千里並免刺字須各從其所犯之重罪科斷如圖賴之罪重於誣告財搶奪則從圖賴科罪若誣告詐財搶奪重於囚賴則從誣告詐財搶奪科罪按此條專為親屬以屍圖賴人者而設然不言舅姑故殺子孫之婦及家長故殺雇工人與期親以下親屬相殺圖賴人者皆以其本條之罪重於圖賴設有犯者止各依本條科斷 \\n 備考 \\n 一有服親屬互相以屍誣柄者依干名犯義律論 \\n 一妻將屍圖賴人比依卑幼將期親尊長圖賴人律若夫將妻屍圖賴人者依不應從重其告官司詐財搶奪者比依本律科斷 \\n 條例 \\n 一故殺妾及弟妹子孫姪姪孫與子孫之婦圖賴人其俱問罪屬軍衛者發邊衛屬有司者發附近各充軍 \\n 弓箭傷人 \\n 凡故城市有人居止宅舍放射箭投擲磚石者笞四十傷人者減凡鬬傷一等因而致死者杖一百流三千里 \\n 纂註故者非因事而故意之謂也蓋城市人湊集所在宅舍亦人所居住若有故向此等之處放彈射箭投擲磚石者雖不傷人亦笞四十若傷人者驗其輕重減凡鬬傷之罪一等若因傷人而致死者杖一百流三千里按毆人成傷律亦笞四十此云傷人必傷至內損吐血以上者故贓減等論之若止成傷則不必擬減凡鬬而仍坐笞四十之本法若傷人雖至篤疾者亦不在斷付家產之限以原非係鬬毆之情故也若所傷係親屬須依名例律本應重罪而犯時不知者依凡人論本應輕者聽從本法 \\n 車馬殺傷人 \\n 凡無故於街市鎮店鎮店馳驟車馬因而傷人者減凡鬬傷一等致死者杖一百流三千里若於鄉村無人曠野地內馳驟因而傷人致死者杖一百並追埋葬銀一十兩○若因公務急速而馳驟殺傷人者以過失論 \\n 纂註無故對公務急速言因公務急速而馳驟殺傷人總承上文而約言之云傷者專指街市鎮店之傷人云者指二項之傷人至死者疏議等諸書將因公務急速傷人兼鄉村而言蓋不知無故於鄉村馳驟者既不著傷人之罪豈有因公務而傷人者反以過失論哉此謂凡在城街市在鄉鎮店去處若有人無公事故而於此馳驟車馬以致傷人者減凡鬬毆傷人罪一等科斷若傷人致死者杖一百流三千里鄉村無人曠野地內與街市鎮店不同若於此無故馳驟車馬因而傷人至死者杖一百凡前項車馬傷人致死者不分街市鎮店村並追埋葬銀一十兩若因官府公務急速馳驟車馬或於街市鎮店因而傷人而致死者或於鄉村曠野因而傷人至死者俱以過失殺傷人論准鬬毆殺傷罪科斷依律收贖給付被殺傷之家以為營葬醫藥之資 \\n 庸醫殺傷人 \\n 凡庸醫為人用藥鍼刺誤不如本方因而致死者責令別醫辨驗餌穴道如無故害之情者以過失殺人論不許行醫○若故違本方詐療疾病而取財物者計贓准竊盜論因而致死及因事故用藥殺人者斬 \\n 纂註此條不許行醫以上以庸醫誤殺人者言故違本方以下以能醫故殺人者言詐療疾病即承故違本方說來謂如本方一藥可愈恐其取財不多而故違本方使病難愈以圖多取人財之意凡庸常醫人為人療病或用藥餌或用針刺有錯誤不依本方因而致人身死者官府責令別醫辨驗其原用藥餌及鍼刺穴道如果係錯誤而無故意害人之情者以過失殺人論准鬬毆殺律坐罪依律收贖給付死者之家其庸醫不許行醫若其用明於鍼藥知有本方而故違之乃以詐為療病而取財物者計所得之贓准竊盜論免刺若因而致人於死及因病人有讐嫌之事而故用反症之藥殺人者則與謀殺之情無異故坐以斬按因事故用藥殺人但故違本方藥人致死者即是若用毒藥殺人者見造畜蠱毒條 \\n 窩弓殺傷人 \\n 凡打捕戶於湥山曠野猛獸往來去處穿作阬穽及安置窩弓不立望竿及抹眉小索者笞四十以致傷人者減鬬毆傷二等因而致死者杖一百徒三年追徵埋葬銀一十兩 \\n 纂註阬穽窩弓怭所以陷取猛獸則當防其傷人故於近阬穽弓之處必立有望竿及設抹眉小索庶使往來之人見而知避也若打捕戶於深山曠野既設有阬穽窩弓而不立望竿小索雖未傷人亦笞四十以致傷人者驗其輕重減鬬毆傷人罪二等若因傷人而致死者杖一百徒三年追徵銀一十兩給付死者之家埋葬若非深山曠野作阬穽安窩弓以致殺傷人者當從殺傷律 \\n 威逼人致死 \\n 凡因事威逼人致死者杖一百若官吏公使人等非因公務而威逼平民致死者罪同並追埋葬銀一十兩○若威逼期親尊長致死者絞大功以下遞減一等○若因姦盜而威逼人致死者斬 \\n 纂註事如戶婚田宅錢債等項之事威逼致死謂以威逼致死謂以威劫凌逼以致其人或乘氣或畏威因而自盡身死者坐杖一百此為凡人而言若官吏公使人等非因公務而以私事威逼平人致死者罪同亦杖一百與凡人威逼致死者各追埋葬銀一十兩給付死者之家蓋言非因公務威逼平人則因凡公務而威逼有罪之民致死者勿論矣若卑幼因事逼期親尊長致死者絞威逼大功以上尊長致死者遞減一等犯大功者杖一百流三千里小功杖一百徒三年緦麻杖九十徒二年半不言無服之親者有與凡人同科若因姦盜而威逼人致死如因強姦不拘巳未成姦威而威逼婦女致死或和姦因有阻礙將姦婦本夫及其親屬威逼致死之類又如因行強盜雖未得財而財主驚懼自盡身死或竊盜因財主欲告而設計威逼致死之類二者並坐以斬 \\n 備考 \\n 一尊長因事威逼期親以下卑幼致死者依不應從重或謂因和姦而威逼人致死者男女同罪非也蓋律文雖未專言姦夫竊詳威之一字及言人而不言本夫實為姦夫而設況律無皆斬之文豈得同引此律蓋姦夫姦婦本應分首從而姦婦則情重罪輕故近時內外問刑衙門俱比依威逼期親尊長致死之律奏請定奪所以懲淫惡而重夫網也若本夫聞知婦人與人和姦而羞愧自盡在姦夫原無威逼之情者姦夫止擬和姦之罪姦婦仍比依前律擬絞庶不失情法輕重之宜也 \\n 條例 \\n 一凡因事用強毆打威逼人致死果有致命重傷及成殘廢篤疾者雖有自盡實跡依律追給埋葬銀兩發邊衛充軍 \\n 一凡因威逼人致死一家二命及非一家但至三命以上者發邊衛充軍若一家三命以上發邊衛永遠充軍依律各追給埋葬銀兩 \\n 一凡子孫威逼祖父母父母妻妾威逼夫之祖父母父母致死者俱比依毆者律斬其妻妾威逼夫致死者比依妻毆夫至篤疾者律絞俱奏請定奪 \\n 一婦人夫亡願守志別無主婚之人若有用強求娶逼受聘財因而致死者依律問罪追給埋葬銀兩發邊衛充軍 \\n 一凡軍民人等因事威逼本管管致死為首者比依威逼期親尊長致死律絞為從者枷號半年發邊衛充軍 \\n 尊長為人殺私和 \\n 凡祖父母父母及夫若家長為人所殺而子孫妻妾奴婢雇工人私和者杖一百徒三年期親尊長被殺而卑幼私和者杖八十徒二年大功以下各遞減一等其卑幼被殺而尊長私和者各減一等若妻妾子孫及子孫之婦奴婢雇工人被殺而祖父母父母夫家長私和者杖八十受財者計贓准竊盜論從重科斷○常人私和人命者杖六十 \\n 纂註為人所殺指謀殺故毆殺戲殺誤殺各該抵命者言之也若威逼者止杖一百過失者律得收贖並不在此限也私和不專謂不告官雖告而復和因妄自招誣者亦是卑幼被殺而專長私和此卑幼專長亦兼期親大功以下言各減一等謂各減尊長被殺而卑幼私和之罪一等也此言凡人祖父母父母及夫若家長以情則至親以分則至尊設若為人所殺則讐為至重故子孫妻妾奴婢雇工人敢有行殺之人私和者並杖一百徒三年若期親尊長以下其股漸殺其讐漸輕則其罪亦漸減故尊長被殺而卑幼私和者係期親杖人八十徒二年大功杖七十徒一年半小功杖六十徒一年緦麻杖一百故曰各減一等其卑幼被殺而尊長私和者係期親杖七十徒一年半大功杖六十徒一年小功杖一百緦麻杖九十故曰各減一等若妻妾子孫及子孫之婦奴婢雇工人被殺而祖父母父母夫家長私和者杖八十凡此皆自其末受財者言之故猶論分之尊卑而定罪之輕重若受財而私和者則不問祖父母父妾子孫婢雇工人及尊長卑幼並計所受之贓准竊盜論如贓罪重於私和者從贓罪科斷贓罪輕者從私和科斷其贓係彼此俱罪者並追入官若常人為人私和人命者杖六十按此條設有親屬共犯私和者雖照服制坐罪其共犯卑幼須依家人免科若係受財則准竊盜為從論減等科斷又律既云妻妾及子孫之婦被殺而下文不言夫與舅姑言家長兼夫之意也 \\n 備考 \\n 一常人私和人命受財者以枉法贓論 \\n 同行知有謀害 \\n 凡知同伴人欲行謀害他人不即阻當救護及被害之後不首告者杖一百 \\n 註纂凡與人同行或同居住知同伴內有造意及共謀殺害其他人於其末行而不即阻當巳行而不即救護及日前不分知與不知而謀害者之後知其謀狀不赴官司首告追捕者杖一百按稱謀者二人以上若同伴止一人而殺害人但其謀狀顯跡明白者雖一人同二人之法 \\n  \\n   \\n  "}
{"章节": "大明律集解附例卷之二十", "正文": "  \\n 大明律集解附例卷之二十 \\n 　 \\n  \\n 刑律 \\n 鬬毆 \\n 鬬毆 \\n 凡鬬毆相爭為鬬相打為毆 \\n 以手足毆人不成傷者笞二十成傷及以他物毆人不成傷者笞三十成傷者笞四十青赤腫為傷非手足者其餘皆為他物即兵不用刃亦是拔髮方寸以上笞五十若血從耳自中出及內損吐血者杖八十以穢物污人頭面者罪亦如之 \\n 折人一齒及手足一指眇人一目抉毀人耳鼻若破人骨及用湯火銅鐵汁傷人者杖一百以穢物灌入人口鼻者罪亦如之 \\n 折二齒二指以上及髠髮者杖六十徒一年折人肋眇人兩目墮人胎及刃傷人者杖八十徒二年墜胎者謂辜內子死及胎九十日外成形者乃坐其雖因毆若辜外子死及胎九十日之內未成形者各從本毆傷法不坐墜胎之罪 \\n 折跌人肢體及瞎人一目者杖一百徒三年○瞎人兩目折人兩肢損人二事以上及因舊患令至篤若斷人舌及毀敗人陰陽者並杖一百流三千里仍將人財產一半斷付被傷篤疾之人養贍損二事以上謂或毆人一目瞎又折一肢之類及因舊患令至篤疾如人舊瞎一目為殘疾更瞎一目成篤或先折一腳為廢疾更折一腳成篤斷人舌謂將人舌割斷令人全不能說話毀人陰陽謂割去男子莖物破損外腎者並杖一百流三千里將犯人家產一半斷付被傷篤疾之人養贍若將婦人陰門非理毀壞者止料其 \\n 罪不在斷付財產一半之限 \\n 同謀共毆傷人者各以下手傷重者為重罪元謀減一等○若因鬬互相毆傷者各驗其傷之輕重定罪後下手理直者減二等至死及毆兄姊伯叔者不減 \\n 纂註凡人因事忿爭兩相毆打其手足毆人不成傷者笞二十若成傷及以他物毆人不成傷者並笞三十他物毆人成傷者則笞四十所毆之處或青或紅而腫起皆名為傷毆人除手足外其餘皆為他物即用兵器之柄而非以刃者亦是他物難同刃傷論也若拔人髮周圍至方一寸以上者笞五十其毆傷人有血從耳目中出及內損吐血丈杖八十若非耳目及吐出者止以傷論以不潔穢物而污入頭面者罪亦如之若毆而致折人一齒及折其手足之一指或眇人一目但虧損而見物及抉毀人耳鼻若破傷人骨及用湯火或銅鐵之汁傷人者杖一百以穢物灌入人口鼻內者罪亦如之若折人二齒二指以上及髠禿人髮者杖六十徒一年若斷折人肋骨眇人二目墜人三月外成形之胎孕而在辜限內子死者及以大小刀刃傷人者並杖八十徒二年若毆而至折跌人手足之一肢或其身體令成廢疾不能舉動及瞎一目全不能視者杖一百徒三年若瞎人兩目折人兩肢或損人二事以上如瞎人一目又折一肢之類及因其舊患令至篤疾如本瞎一目又瞎一目之類若斷人之舌致令啞及毀敗人陰陽致絕生育者並杖一百流三千里仍將犯人財產一半斷付被傷篤疾之人養贍若將婦人陰門非理毀壞者止科其罪不在斷付財產之限為其不專廢生道故也自此下二節則言上文鬬毆之通例如二人以上同謀共毆人或瞎人一目則以下手傷重者杖一百徒三年其原造謀之人不曾下手或下手而傷輕俱減一等杖九十徒二年半也若為從而不曾下手或下手而傷輕亦俱以不應事重論設乙瞎一目甲後又折一肢亦當以因舊患令成篤疾坐甲流三千里矣若甲乙互鬬毆甲被瞎一目乙被折一齒則甲傷為重當坐乙以杖一百徒三年乙傷為輕當坐甲以杖一百若甲係下手而理又直則於杖一百上減二等止杖八十乙後下手理直則於杖一百徒三年上減二等止杖徒二年其或至篤疾巳減一等亦不斷財養贍也若毆人至死自抵命及弟毆兄姊姪毆叔伯有關倫理則雖後下手理直亦不得減等也凡鬬毆殺傷人者各隨其傷定罪不用名例依首從法其凡鬬毆不下手傷人者惟毆殺人乃以不行勸阻為名罪非至死者勿論若同謀毆人至死雖不下手及同行知有謀害不行救阻者則各依本律並杖一百若亂毆不知先後輕重者以謀首及鬬者為重罪又如共毆人傷皆致命以最後下手重者當其重罪也 \\n 條例 \\n 一兇徒因事忿爭執持鎗刀弓箭銅鐵簡劍鞭斧扒頭流星骨朵麥穗秤錘兇器但傷人及誤傷傍人與凡剜瞎人眼睛折跌人肢體全抉人耳鼻口唇斷人舌毀敗人陰陽者俱問發邊衛充軍若聚眾持兇器傷人及圍繞房屋搶檢家財棄毀器物姦淫婦女除真犯死罪外徒罪以上俱不分首從發邊衛永遠充軍 \\n 保辜限期 \\n 凡保辜者責令犯人醫治辜限內皆須因傷死者鬬毆殺人論謂毆及傷各依限保辜然傷人皆須因毆乃是若打人頭傷風從頭瘡而入因風致死之類以鬬毆殺人科罪○其在辜限外及雖在辜限內傷巳平復官司文案明白別因他故死者各從本毆傷法謂打人頭傷不因頭瘡得風別因他病而死者是為故各依本毆傷科罪若折傷以上辜內醫治平復者各減二等墮胎子死者不減辜內雖平復而成殘廢篤疾及辜限滿日不復者各依律全科○手足及以他物毆傷人者限二十日○以刃及湯火傷人者限三十日○折跌肢體及破骨墮胎者無問手足他物皆限五十日 \\n 纂註保養也辜罪也凡傷人者官司隨其傷之輕重立限責令所毆之人醫治候限滿之日定罪故曰保辜惟過失傷者不令保辜凡人於辜限內不問手足他物金刃湯火皆須因其原毆之傷而致死者乃以鬬毆殺人論其在辜限之內及雖在限內若本傷各巳平復而官司文案明白未及論決被毆之人復因別恙身死者謂之他故各從本毆傷法科斷難坐以絞也若毆人至於折傷以上其辜限內醫治平復各減原折傷之罪二等惟墮胎子死不減此但言折傷以上而不言傷則其平復者亦應減矣若辜限內傷雖平復而巳成殘篤疾及辜限巳滿而傷不平復者各依折傷本罪全科然則保辜之限若何凡以手足及他物毆傷人者限二十日不復以刃及湯火傷人者限三十日而平復折跌肢體及破骨墮胎者無問手足他物皆限本十日而平復也其後下手理直者仍於本罪上又減辜內平復二等是為犯罪得累減此條蓋論傷定罪之通例也 \\n 條例 \\n 一鬬毆傷人辜限內不平復延至限外若手足他物金刃及湯火傷眼外十日之內折跌肢體及破骨墮胎限二十日之內果因本傷身死情真事實者方擬死罪奏請定奪此外不許一概濫擬瀆奏 \\n 官內忿爭 \\n 凡於官內忿爭者笞五十聲徹御在所及相毆者杖一百折傷以上加凡鬬傷二等殿內又遞加一等 \\n 纂註禁城以內為官殿則皇極文華諸所視官尤為嚴近者也凡人於官內有互相忿爭者即笞五十其聲徹於御在之所反於官內相毆者並杖一百毆而至於折傷一齒以上者加凡鬬傷之罪二等若於殿內忿爭者杖六十其聲徹於御在之所及殿內相毆者杖六十徒一年毆而至於折傷一齒以上者加官內折傷之罪一等又加凡鬬傷罪二等共加三等故曰殿內各遞加一等言視宮內所定之罪而遞加之也雖至篤疾並罪止杖一百流三千里至死者依常律斷其相毆之人雖被傷重亦坐以笞五十杖一百之罪為官殿之內不得與人相毆也 \\n 皇家袒免以上親被毆 \\n 凡皇家袒免親而毆之者杖六十徒一年傷者杖八十徒二年折傷以上重者加凡鬬二等緦麻以上各遞加一等篤疾者絞死者斬 \\n 纂註袒免五服外無服之親凡係天潢皆是也有人毆皇家袒免之親者即杖六十徒一年但成傷者則杖八十徒二年若折傷以上而本罪於徒二年者則加凡毆傷二等如凡人相毆杖八十徒二年加二等則杖一百徒三年之類也凡律言重皆入加等通論為重其折齒折指輕者止依傷者律斷緦麻以上各遞加一等如毆緦麻之親杖七十徒一年半小功杖八十徒二年大功杖九十徒二年半期親杖一百徒三年毆緦麻之親傷者杖九十徒二年半小功杖一百徒三年大功一百流二千里期親杖一百流二千五百里至折傷而本罪有重於徒流者如折傷以上緦麻功期之親則各於加凡鬬二等又遞加一等並罪止杖一百流三千里不得加至於死其毆袒免緦麻以上親至篤疾者並絞死者並斬蓋皇家之親與凡人不同故其罪尤重如此蓋敬君以及其親也 \\n 毆制使及本管家長 \\n 凡奉制命出便而官吏毆之及部民毆本屬知府知州知縣軍士毆本管指揮千百戶若吏卒毆本部五品以上長官杖一百徒三年傷者杖一百流二千里折傷者絞若毆六品以下長官各減三等毆佐貳官首領官又各遞減一等減罪輕者加凡鬬一等篤疾者絞死者斬○若流外官及軍民吏仵毆非本管三品以上官者杖八徒二年傷者杖一百徒三年折傷者杖一百流二千里毆傷五品以上官者減二等若減罪輕及毆傷九品以上官者各加凡鬬傷二等○其公使人在外毆打有司官者罪亦如之從所屬上司拘問 \\n 纂註奉天子制命出使於外而官吏毆之知府知府知縣為州府之主而本部子民毆之指揮千戶百戶為衛所之主而本管軍士毆之本部五品以上衙門正官為吏卒之主而吏卒毆之皆以下犯上不義之甚者也故各杖一百徒三年至於成傷則杖一百流二千里折二齒以上傷則絞不言篤疾者亦止於絞也若吏卒毆本部六品以下衙門長官各減毆五品以上長官之罪三等杖七十徒一年半傷者杖八十徒二年折傷者杖九十徒二年半蓋吏卒者或民人撥充於軍衛或鄰境來役於有司不過有一時事之義與本部本管軍民不同故復以官之崇卑論心若毆左貳及首領官民吏卒又各遞減一等如部民毆州縣軍人毆本衛所及吏卒毆本部五品以上衙門各佐貳官減毆長官之罪一等杖九十徒二年半傷者杖一百徒三年折傷者杖一百流三千里毆各首領官者又減毆佐貳官之罪一等杖八十徒二年傷者杖九十徒二年半折傷者杖一百徒三年或以民毆丞尉只依六品以下佐貳首領官科斷是佐職比長官遞減一等非也若吏卒毆本部六品以下衙門佐貳官亦減長官非罪一等毆首領官又減佐貳一等蓋惟吏卒視五品六品衙門遞減軍民則不論品級毆佐貳直減長官一等毆首領官直減佐貳一等也若減罪輕於毆傷者各加凡鬬一等如吏卒毆六品以下長官折傷止該杖九十徒二年半軍民毆本屬首領止該杖一百徒三年皆比之凡鬬折傷人肢體之加罪為輕則不論遞減而直於凡鬬罪上加二等杖一百流三千里也此言減罪輕者當併入加罪通論不然則下降毆非本管官其加鬬反重矣至篤疾者謂毆六品以下長官及軍民毆門各佐貳首領官並絞若官吏毆制使軍民卒毆本屬知府州知縣本管指揮千百戶本部五品以上六品以下長官若佐貳首領官至死者並斬若內外未入流品雜職官員及軍民卒其有毆非本管三品以上不相統屬衙門如各軍衛有司等官不問長官丘貳並杖八十徒二年傷者杖一百徒三年折傷者杖一百流二千里若毆傷五品以上非本管官各減毆三品以上罪二等杖六十徒一年傷者杖八十徒二年折傷者杖九十徒二年半若減罪輕者如毆非本管五品以上官其折肋刃傷加罪重於杖八徒二年及流外官軍民吏卒毆傷九品以上官者各加凡鬬傷罪二等不言篤疾及至死者並依鬬毆殺人常律此三品五品以上皆指官之品級非若上段明云長官佐貳專主衙門言也或因此無篤疾至死之文遂會上文解亦絞斬非是蓋官非本管其義既輕罪至篤疾其刑巳重故只以凡人論耳其公使人如在京辦事官監生在外承差之類毆打布政司府州縣官者罪亦如流外官毆非本管三品五品九品以上官之罪而從有司官之所屬上司拘問也凡毆官長但下手毆者即坐首從罪同蓋凡毆人手足不成傷者且各得笞二十故也惟傷人者乃隨重異科若同毆而一毆一傷者亦然如同謀共毆官長亦依本毆傷殺法減下手重者一等餘殺准此 \\n 條例 \\n 一凡因事聚眾將本管及公差勘事催收錢糧等項一應監臨官毆打綁縳者俱問罪不分首從屬軍衛者發極邊衛分充軍屬有司者發口外為民若止是毆打為首者俱照前充軍為民問發若是為從毀罵者武職并總小旗俱改調衛所文職并監生生員冠帶官吏典承差知印革去職役為民軍民舍餘人等各枷號一箇月發落其本管并監臨官與軍民人等飲酒賭博宿娼自取凌辱者不在此例 \\n 佐職統屬毆長官 \\n 凡本衙門首領官及所統屬官毆傷長官者各減吏卒毆傷長官二等佐貳官毆長官者又各減二等減罪輕者加凡鬬一等罵疾者絞死者斬 \\n 纂註凡本衙門不問內外諸司但首領官及所屬下司官其有毆傷長官者各減上條吏卒毆傷本部長官之罪二等謂毆五品以上長官則杖八十徒二年傷者杖九十徒二年半折傷者杖一百徒三年毆六品以下長官杖一百傷者杖六十徒一年折傷者杖七十徒一年半若本衙門佐貳官有毆長官者又各減首領官之罪二等謂毆五品以上長官杖六十徒一年傷者杖七十徒一年半折傷者杖八十徒二年毆六品以下長官杖八十傷者杖九十折傷者杖一百若減罪輕者各加凡鬬一等如凡人折人肢體該杖一百徒三年而首領官毆傷長官肢體若減等論則五品以上長官亦止杖一百徒三年六品以下長官止杖七十徒一年半皆是輕于凡人之罪矣故不復減而直於凡鬬罪止加一等各杖一百流三千里也若首領統屬及佐貳毆長官其傷至於篤疾者絞死者斬此不言佐貳首領自相毆者以凡鬬論 \\n 上司官與統屬官相毆 \\n 凡監臨上司佐貳首領官與所統屬下司官品級高者及與部民有高官而相毆者並同凡鬬論若非相統屬官品級同自相毆者亦同凡鬬論 \\n 纂註監臨上司如縣稱府府稱布政司之類謂內外諸司統攝所屬有文案相關涉者其佐式及首領官有與所統屬下司官之品級高於巳者相毆及與所部之民有高官而相毆者並同凡鬬論其爵之尊可與所屬相將也若非相統屬而品級相同如運副與知府太僕寺丞與通判之類既非所轄官爵又均故亦以凡鬬論若非統屬而品級尊卑則下文言之矣 \\n 九品以上官毆長官 \\n 凡流內九品以上官毆非本管三品以上官者杖六十徒一年折傷以上及毆傷五品以上若五品以上毆傷三品以上官者各加凡鬬傷二等 \\n 纂註流外官毆非本管流內官前巳備矣此則言流內官尊卑相毆也九品以上官自九品至六也毆非本管三品以上至一品官者杖六十徒折傷以上加凡鬬二等若毆非本管五品四品官或五品四品官毆傷三品以上官亦各加凡鬬傷二等蓋雖無統屬之分而尊卑自不可踰也然雖篤疾並罪止杖一百流三千里死者自依鬬毆殺人常律餘無該載者以凡鬬論 \\n 拒毆追攝人 \\n 凡官司差人追徵錢糧勾攝公事而抗拒不服及毆所差人者杖八十若傷重至內損吐血以上及本犯重者各加二等罪止杖一百流三千里至篤疾者絞死者斬 \\n 纂註凡官司差人追徵收其應納之錢糧拘勾管攝應辦集之公務而納戶及應辦之人抗拒不服追攝及反毆其所差人者並杖八十若毆而至于內損吐血以上至于廢疾及所毆差人或係職官係大功以下尊長本犯毆罪重於凡人鬬毆者各於本犯應得重罪上仍加二等各罪止杖一百流三千里至篤疾者絞死者斬此與拒捕不同蓋納戶及應辦公務之人皆為無罪者但以其毆官司所差之人故加二等坐之若以本犯重者為稅糧違限之類則即係有罪之人自有罪人拒捕之律安得附於鬬毆下耶 \\n 毆受業師 \\n 凡毆受業師者加凡人二等死者斬 \\n 纂註儒與藝皆有師惟僧道女冠尼僧於其受業師與伯叔父母不用此律 \\n 備考 \\n 一云儒師終身如一藝者據見受業并詳之 \\n 威力制縳人 \\n 凡爭論事理聽經官陳告若以威力制縳人及於私家拷打監禁者杖八十傷重至內損吐血以上各加凡鬬傷二等因而致死者絞若以威力主使人毆打而致死傷者並以主使人為首下手之人為從論減一等 \\n 纂註設官置吏所以為民故民有爭論須聽斷於官若恃威勢氣力將人拘制綑縳及拿至私家拷打之監禁之皆所謂強凌弱眾暴寡也故不問有傷無傷並杖八十若拷打傷重至內損吐血以上則於凡鬬罪上加二等罪止杖一百流三千里因其制縳拷打監禁而致死者統此不言從者自本身下手者言若以威力主使他人毆人而致其死若傷者並以主使之人為首但毆即杖八十傷重至吐血以上亦加鬬二以凡鬬二等死則坐絞下手之人以為從論毆及死傷各減主使之罪一等蓋威力主使與同謀共毆不同此乃威力能使人而不敢不聽其使者也故不以下手致命者為重耳其餘人隨從而不下手者止以不應從重論 \\n 條例 \\n 一在京在外無籍之徒投托勢要作為心腹誘引生事綁縳平民在於私家拷打脅騙財物者枷號一箇月發烟瘴地面充軍 \\n 良賤相毆 \\n 凡奴緝毆良人者加凡人一等至篤疾者絞死者斬其良人毆傷他人奴婢者減凡人一等若死及故殺者絞若奴婢自相毆傷殺者各依凡鬬傷殺法相侵財物者不用此律○若毆緦麻小功親奴婢非折傷勿論至折傷以上各減殺傷凡人奴婢罪二等大功減三等至死者杖一百徒三年故殺者絞過失殺者各勿論○若毆緦麻小功親雇工人非折傷勿論至折傷以上各減凡人罪一等大功減二等至死及故殺者並絞過失殺者各勿 \\n 纂註奴者男子婢者婦女緣坐而為奴婢與無罪良民自不同則其相毆豈可與凡人槩哉故奴婢毆良人則加凡鬬一等毆至篤疾則斬良人毆他人之奴婢或毆或傷或刃殺而未死皆減凡鬬一等至死及故殺則坐以絞也殺傷得減一等則不可引兇器傷人之例矣奴婢與奴婢相毆均賤人也故其或毆或傷或刃殺及殺死者各依鬬論若良人奴婢相侵財物如竊盜強奪詐欺冐認誆騙拐帶恐嚇求索之類因而有所殺傷不用此加減之律謂奴婢因良人侵巳財物而毆傷之者不在加等至死者俱絞其良人因侵奴婢財物而反毆之者不在減等故殺者亦斬也此上言良賤相毆之罪也若良人毆緦麻大功小功親之奴婢非折傷勿論至折傷以上減殺傷他人奴婢罪係緦麻小功者減二等大功者減三等如折人奴婢者一指減凡人罪一等杖九十若係緦麻小功奴婢則杖七十大功則杖六十也毆至死不問緦功亦止杖一百徒三年惟故殺者始絞過失殺亦勿論若雇情工之人與奴婢終身股役者不同而與良善等輩之人亦異故異毆緦麻小功大功之雇工人者非折傷亦勿論折傷以上緦麻小功者減凡鬬罪一等大功減二等如折凡人一指杖一百毆緦麻小功雇工人則減杖九十大功則杖八十也至死及故殺並論絞惟過失殺則勿論蓋罪輕於良人而重於奴婢也不言毆期親奴婢雇工人者下條云奴婢無罪而家長之期親若外祖父母殺之者罪止杖六十徒一年則毆與傷皆勿論明矣又毆他人雇工人者以凡鬬論故律不及也 \\n 奴婢毆家長 \\n 凡奴婢毆家長者皆斬殺者皆凌遲處死過失殺者絞傷者杖一百流三千里若毆家長之期親及外祖父母父母者絞傷者皆斬過失殺者減毆罪二等傷者又減一等故殺者皆凌遲處死毆家長之緦麻親杖六十徒一年小功杖七十徒一年半大功杖八十徒二年折傷以上緦麻加毆良人罪一等小功二等大功加三等加者加入於死死者皆斬○若雇工人毆家長及家長之期親若外祖父母者杖一百徒三年傷者杖一百流三千里折傷者絞死者斬故殺者凌遲處死過失殺傷者各減本殺傷罪二等毆家長之緦麻親杖八十小功杖九十大功一百傷重至內損吐血以上緦麻加凡人罪一等大功加二等死者各斬○若奴婢有罪其家長及家長之期親若外祖父母不告官司而毆殺者杖一百無罪而殺者杖六十徒一人當房人口悉放從良○若家長及家長之期親若外祖父母毆雇工人非折傷勿論至折傷以上減凡人三等因而致死者杖一百徒三年故殺者絞○若違犯敎令而依法決罰邂逅致死及過失殺者各勿論 \\n 纂註凡奴婢家長者罪無首從皆斬但毆即坐不言傷殺者凡預毆之人皆凌遲處死過失殺者絞過失傷者杖一百流三千里若毆家長尊卑期服之親及外祖父母者絞為從減一等名例稱期親者曾高同但傷者預毆之人皆斬至死亦止於斬過失殺者減毆罪二等杖一日徒三年過失而傷者又減一等杖九十徒二年半故殺者預謀之人皆凌遲處死若毆家長內外尊科緦麻之親者杖六十徒一年小功杖七十徒一年半大功杖八十徒二年　內兼傷惟毆而至於折傷一齒以上者緦麻加良人罪一等小功加二等大功加三等加者加入於死但絞不至於斬如折人一肢者奴婢加凡人一等杖一百流二千里緦麻則杖一百流二千五百里小功杖一百流三千里大功加入於絞若毆緦功之親而至死者預毆之人皆斬不言故殺亦止於斬也若雇工人則與奴婢不同故凡毆家長及家長之期親若外祖父母者杖一百徒三年傷者杖一百流三千里折傷者絞至死者斬故殺者凌遲處死此傷殺俱不言皆則同毆及傷者各依本法若過失而殺及傷者各減本傷殺罪二等謂過失殺者杖一百徒三年傷者杖九十徒二年半若泥傷者減絞罪二等則傷殺同罪且與奴婢過失傷減殺罪一等者背矣若毆家長之緦麻親杖八十小功杖九十大功杖一百傷亦在內若所毆傷重至內損吐血以上則各驗傷定罪緦麻小功加凡人一等大功加二等不加至死雖為篤疾亦罪止流三千里至死者不問緦麻功之親各斬不言故殺亦止於斬也若奴婢有罪其家長之期親若外祖父母不執告官司而擅自毆殺者杖一百若無罪而非理毆殺或故縱之者杖六十徒一年其無罪見殺奴婢之當房人口如奴之妻婢之子悉給放從良若家長及家長之親若外祖父母毆雇工人者非折傷勿論至折傷一該以上者各減凡人罪三等因非理毆傷而至死者杖一百徒三年毆而故殺者絞若奴婢雇工人違犯家長及家長之期親若外祖父母教令而依法於臀腿受杖去處決罰其有邂逅致死及過失而殺者各勿論 \\n 新題例 \\n 萬曆十六年正月題奉欽依今後官民之家凡倩工作之人立有文劵議有年限者以雇工人論止是短雇月曰受值不多者依凡論其財買義男如恩養年久父配有室家者照例同子孫論如恩養未久不曾配合者士庶之家依雇工人論縉紳之家比照奴婢律論 \\n 妻妾毆夫 \\n 凡妻毆夫者杖一百夫願離者聽須夫自告乃坐至折傷以上各加凡鬬傷三等至篤疾者絞死者斬故殺者凌遲處死○若妾毆夫及正妻者又各加一等加者加入於死○其夫毆妻非折傷勿論至折傷以上減凡人二等須妻自告乃坐先行審問夫婦如願離異者斷罪離異不願離異者驗罪收贖至死者絞毆傷妾至折傷以上減毆傷妻二等至死者杖一百徒三年妻毆傷妾與夫毆妻罪同亦須妾自告乃坐過失殺者各勿論○若毆妻之父母者杖一百折傷以上各加凡鬬傷罪一等至篤疾者絞死者 \\n 纂註凡妻毆夫者杖一百但毆即坐故不言傷其夫願離者聽權歸於所天也毆而至折傷以上者各加毆凡人罪三等如折一旋即杖八十徒二年之類是也篤疾者絞死者斬故殺者凌遲處死若妾毆夫及正妻者又加妻毆夫之罪一等加者止入於絞如毆夫及正妻者杖罪同其夫毆妻者非折傷勿論毆而至於折傷以上者減凡人罪二等如折一該杖八十至篤疾則杖九十徒二年半是也先行審問夫婦如願離異者依律斷夫之罪其妻離異歸宗恩義巳絕故正其法也如能懲忿相宥不願携離者則驗其夫折傷應坐之罪全准收贖以與完聚情義未斷復順其情也要皆所以全夫之網也若夫毆傷妾者不止言毆則傷亦勿論至折傷以上者減毆傷妻罪二等如折一齒則杖六十至篤疾則杖七十徒一年半毆而致死者杖一百徒三年若妻毆傷妾者與夫毆妻之罪同折傷以上亦減凡人二等至死者亦絞也若夫過失殺其妻妾及正妻殺妾者各勿論若妻妾過失殺夫還當比依子孫過失殺父母妾過失殺正妻亦比依殺期親尊長論比句另在一節似不可扯上條同論也若女壻毆妻之父母者杖一百但毆即坐至折傷一齒以上者各加凡鬬傷罪一等篤疾者絞死者斬凡親屬相毆皆不言親告乃坐而獨言之者以夫婦之間非他人可與且生離間之謀故特指之若至死則他人皆可告矣 \\n 同姓親屬相毆 \\n 凡同姓親屬相毆雖五服巳盡而尊卑名分猶存者尊長減凡鬬一等卑幼加一等至死者並以凡人論 \\n 纂註凡本宗同姓袒免親屬相毆雖五服已盡戚疎遠而甚世系之尊卑名分猶存終與凡人不同故尊長犯卑幼則減凡鬬罪一等卑幼犯尊長則加凡鬬罪一等皆所以謹名分也死則其罪巳重故並以凡人論其不言過失殺傷者蓋准本絛論贖之法凡無服之親相毆相盜恐嚇詐欺故相為容隱等項在本律皆得減一等科斷其犯罪而有為首及相告言者則依名例犯罪自首律減之 \\n 毆大功以下尊長 \\n 凡卑幼毆本宗及外姻緦麻兄妙杖一百小功杖六十徒一年大功杖七十徒一年半尊長屬又各加一等尊屬與父母同輩者如同堂伯叔父母姑及母舅母姨之類折傷以上各遞加凡鬬傷一等篤疾者絞死者斬○若尊長毆卑幼非折傷勿論至折傷以上緦麻減凡人一等小功減二等大功減三等至死者絞其毆殺同堂弟妹堂姪及姪孫者杖一百流三千里故殺者絞 \\n 纂註凡卑幼毆本宗及外姻之緦麻兄姊謂同堂高祖兄姊同曾祖出嫁姊妹及姑舅兩姨之子為表兄表姊者杖一百小功則同曾祖兄姊同祖出嫁姊毆者杖六十徒一年大功則同祖兄姊同父出嫁姊毆者杖七十徒一年半但毆即坐故不言傷此自巳同行長者而言若尊屬則與父母同輩如大功則父之出嫁姊妹父母同輩者小功則父之同祖兄弟在室姊妹母之同父兄弟在室姊妹緦麻則父之同曾祖兄弟在室姊妹是也父之同祖出嫁姊妹其他若曾祖之兄弟姊妹祖之堂兄弟姊妹服緦麻祖之兄弟姊妹服小功皆為尊屬凡若此者又各加一等緦麻杖六十徒一年小功徒七十徒一年半大功杖八十徒二年其毆至於折傷以上者各遞加凡人鬬毆之罪一等如折凡人一齒本杖一百折緦麻兄姊一齒則杖六十徒一年小功加一等杖七十徒一年半大功又加一等杖八十徒二年若折緦麻尊屬一齒又加折兄姊齒一等杖七十徒一年半小功徒八十徒二年大功杖九十徒二年半之類其加罪並止於流三千里毆而至於篤疾不問犯緦功兄姊尊屬並絞死者並斬若從鬬有服屬不同及但毆死者並斬若從鬬有服屬不同及但毆或傷者各依本法其不言故殺罪止於斬也若大功以下尊長不問兄姊尊屬惟兄之妻及伯叔母不與其毆本宗外姻有服卑幼者非折傷勿論至折傷一齒以上緦麻減凡人鬬毆罪一等小功減二等姪婦姪女大功減三等毆而至死者並絞然其間如同堂弟妹堂姪堂孫又卑幼之最親者故雖毆傷與諸卑幼同罪而至死則不坐絞止於杖一百流三千里至於故殺始坐絞也其餘故殺故殺卑幼亦止於絞不言過失殺者蓋准本條論贖之法此卑幼謂本宗外姻弟妹及其卑屬雖然若弟之妻卑幼之婦則不論服制非此律也凡出嫁女以降服論被出者及無夫與子者同在室論又毆同母異父姊妹律無明條犯者依大明令大小功服科斷 \\n 毆期親尊長 \\n 凡弟妹毆兄姊姐杖九十徒二年半傷者杖一百徒三年折傷者杖一百流三千里刃傷及折肢若瞎其一目者絞死者皆斬若姪毆伯叔父母姑及外孫毆外祖父母各加一等其過失殺傷者各減本殺傷罪二等故殺者皆凌遲處死若與外人謀殺親屬者外人造意下手從而加功從而不加功自依凡人故殺律科罪餘條准此○其兄姊弟妹及伯叔姑毆殺姪并姪孫若外祖父母毆殺外孫者杖一百徒三年故殺者杖一百流二千里過失殺者各勿論 \\n 纂註凡期親弟妹毆同父之兄與其在室之姊者杖九十徒二年半但傷者杖一百徒三年折傷一齒以上者杖一百流三千里若刃傷不論輕重及折肢若瞎其一目者絞不言篤疾舉重足以見義矣此上不言皆者各依首從法惟至死則罪無首從皆斬若期親姪毆其伯叔父母與其在室姑及外鯀毆其外祖父母者以係尊屬故各毆兄姊之罪一等杖一百徒三年但傷者杖一百流三千里至折傷一齒以上亦罪止杖一百流三千里其刃傷及折肢瞎目者亦止於絞至死亦不分首從斬其過失殺傷者各減本殺傷罪二等不在論贖之限傷兄姊者杖八十徒二年殺者杖一百徒三年傷伯叔父母姑者杖九十徒二年半殺者亦杖一百徒三年若因毆而故殺兄姊伯叔父母姑外祖父母者凡預毆之人皆凌遲處死如為從有服屬不同者仍各依本法其期之兄在室姑毆殺其姪并小功姪孫若外祖父母毆殺外孫者俱杖一百徒三年毆而故殺者杖一百流二千里若過失殺者各勿論其毆不言折傷及篤疾亦勿論明矣卑幼與外人同謀故殺兄姊伯叔父母姑外祖父母者卑幼不論主謀首從兵凌遲處死外人自依凡人主謀為從加功不加功坐罪不在凌遲之限他條有稱卑幼謀故殺尊長亦以此例之故曰餘條准此 \\n 條例 \\n 一凡卑幼毆期親尊長執有刀刃趕殺情狀兇惡者雖未成傷依律問罪發邊衛充軍 \\n 一凡兄與伯叔謀奪弟姪財產官職等項故行殺害者問罪屬軍衛者發邊衛充軍屬有司者發口外為民仍斷給財產一半與被殺家屬養贍 \\n 毆祖父母父母 \\n 凡子孫毆祖父母父母及妻妾毆夫之祖父母父母者皆斬殺者皆凌遲處死過失殺者杖一百流三千里傷者杖一百徒三年○其子孫違犯教令而祖父母父母非理毆殺者杖一百故殺者杖六十徒一年嫡繼慈養母殺者各加一等致令絕嗣者絞若非理毆子孫之婦及乞養異姓子孫致令廢疾者杖八十篤疾者加一等并令歸宗子孫之婦追還嫁粧仍給養贍銀一十兩乞養子孫撥付合得財產養贍至死者反杖一百徒三年故殺者各杖一百流二千里妾各減二等○其子孫毆罵祖父母父母及妻妾毆罵夫之祖父母父母而毆殺之若違犯教令而依法決罰邂逅致死及過失殺者各勿論 \\n 纂註孫毆祖父母子毆父母妻妾毆夫之祖父母父母皆人倫之大變故即坐斬不論其傷之輕重也因毆而故殺之者無分首從皆凌遲處死其預謀服屬不同者各依本法若過失傷殺者雖出於無心亦由于不敬故殺者杖一百流三千里傷者杖一百徒三年其子孫違背侵犯教令而祖父父母不能理諭法罰而橫加毆打以致其死者杖一百非有違犯而故殺之者杖六十徒一年嫡繼慈養母終於與親母不同故各加一等因違犯而非理毆殺之者杖六十徒一年故殺者杖七十徒一年半致令絕嗣者絞為其無後也其祖父母父母或嫡繼慈養母非理毆子孫之婦及乞養異姓子孫致令廢疾者杖八十篤疾加一等杖九十並令歸宗未至於篤疾廢疾各勿論也廢疾篤疾不能自養故子孫之婦則追還原嫁粧奩仍給養贍銀一十兩子孫則撥付合得財產養贍其身毆至死則各杖一百徒三年故殺者亦各杖一百流二千里若毆子孫之妾非廢疾勿論致令廢疾則杖六十篤疾杖七十至杖八十徒二年故殺者杖九十徒二年半故曰各減二等不在歸宗追給嫁粧贍銀之限也若子孫毆罵祖父母父母及子孫之婦妾毆罵夫之祖父母父母則非罪巳不容死因而毆殺之及違犯教令依決罰不意邂逅致死與失而殺之者各勿論 \\n 條例 \\n 一繼母告子不孝及伯叔父母兄姊伯叔祖同堂伯叔父母兄姊奏告弟姪人等打罵者俱行拘四鄰親族人等審勘是實依律問斷若有誣枉即與辯理果有顯跡傷痕輸情服罪者不必行勘 \\n 一凡養子過房在十五歲以下恩養年久或十六歲以上曾分有財產配有室家若於義父母及義父之祖父母父母有犯毆罵侵盜恐嚇詐欺誣告等項即同子孫取問如律若義父母及義父之祖父母父母毆殺故殺者並以毆殺故殺乞養異姓子孫論若過房雖在十五以下恩養未久或在十六以上不曾分有財產配有室家及於義父之期親并外祖父母有違犯者並以雇工人論義子之婦亦依前擬歲數如律科斷其義子後因本宗絕嗣或應繼軍伍等項有故歸宗而義父母與義父之祖父母無義絕之狀原分家產原配若犯義絕及奪其財產妻室與其餘親屬不分義絕與否並同凡人論 \\n 妻妾與夫親屬相毆 \\n 凡妻妾毆夫之期親以下緦麻以上尊長與夫毆同罪至死者各斬○若妻毆傷卑屬與夫毆同至死者絞○若毆殺夫之兄弟子杖一百流三千里故殺者絞妾犯者各從凡鬬法○若尊長毆傷卑幼之婦減凡人一等妾又減一等至死者絞○若弟妹毆兄弟之妻加凡人一等○若兄姊毆弟之妻及妻毆夫之弟妹及弟之妻各減凡人一等若毆妾者各又減一等○其毆姊妹夫妻之兄弟及妻毆夫之姊妹夫者以凡鬬論若妾犯者各加一等○若妾毆夫之妾子減凡人二等毆妻之子以凡人論若妻之子毆傷父妾加凡人一等妾子毆傷父妾又加二等○至死者各依凡人論 \\n 纂註凡妻妾毆夫之期親以下緦麻以上本宗及外姻尊長與其毆之罪同毆而至死則各坐以斬蓋雖故殺亦止於斬也不言毆夫之同姓五服巳盡親屬者以人凡論若妻毆傷夫之緦麻以上卑屬亦與夫毆同罪卑屬謂子孫同輩者猶父母同輩而曰尊屬也然毆而死則各坐以絞雖夫之堂姪孫及小功姪孫亦絞不得如夫之罪止徒三年及流三千里也夫毆殺兄弟之子止杖一百徒三年若妻妾毆而殺之者則杖一百流三千里故殺者則絞亦不得如夫之止流三千里也不言折傷以上者亦得勿論言故殺夫之兄弟子者絞則凡故殺夫之卑幼不問緦功俱絞例可知矣妾則下於妻者故毆尊長與夫同罪毆卑幼則從凡人鬬毆之法論明其不得與妻比也若期親以下緦麻以上尊長此尊長兼妻有之其有毆傷服屬卑幼之婦者各減毆凡人之罪一等其不言妻而言婦蓋自夫有子道者而自期以下弟之妻俱不與矣若毆卑幼之妾又減毆婦之罪一等通減凡人二等而死者不問婦與妾與妾並絞不言故殺亦止於絞也若期親弟妹毆兄弟毆兄之妻者加凡人一等其不言妻毆夫兄之妻者罪亦與夫毆同若期親兄姊毆弟之妻及妻毆夫之弟妹及夫弟之妻者各減凡人一等若毆兄弟之妾者又各減毆兄弟之妻罪一等其不言妻毆夫兄之妾者罪亦與夫毆同不言毆大功以下兄弟之妻者並同凡人論其毆姊妹之夫若妻之兄弟及妻毆年之姊妹夫者並以凡鬬　論　無服故也若妾犯者則於凡鬬之上加一等罪止流三千里明妾賤於妻也若妾毆夫之妾毆妻之子則以凡人論妻之子異於妾之子也若妻之子毆傷父之妾加凡人一等妾子毆傷父妾又加二等通加凡鬬二等然皆不入於恐凡此皆所以明嫡妾之分也凡弟妹毆兄之妻妾兄姊毆弟之妻妾及妻妾毆夫之弟妹及弟之妻妾若毆姊妹夫妻之兄弟及妻妾夫之姊妹夫妾毆妾之兄弟夫之妾子及妻之子若妻妾之子毆傷父妾其至死者各依凡鬬毆殺人律絞殺者斬其妻妾毆恐夫兄之妻亦同又按弟毆兄之妻妾至死者依凡人論其弟妻毆夫兄之妻妾者掌引妻妾毆夫兄之妻妾依凡人論絞為是又妻妾毆夫之嫁母出母當比依毆夫之伯叔父母與夫毆同罪本生舅姑亦然若毆夫之父妾則同凡人論蓋夫毆但加凡人一等耳 \\n 毆妻前夫之子 \\n 凡毆妻前夫之子謂先曾同居今不同居者減凡人一等同居者又減一等至死者絞○若毆繼父者亦謂先曾同居今不同居者杖六十一年折傷以上加凡鬬傷一等同居者又加一等至死者斬○其故殺及自來不曾同居者各以凡人論 \\n 纂註凡繼父毆妻前夫之子若先曾同居今不同居者減毆凡人之罪一等見同居者又減今一同居之罪一等見同居者又減今不同居之罪一等通減凡人二等毆而死者則並坐以絞若妻前夫之子毆先曾同居今不同居繼父者杖六十徒不言傷者但毆即坐至折傷以上加凡鬬傷罪一等同居者又各加今不同居罪一等折傷而至篤疾亦罪止杖一百流三千里至死者并斬其同居與今不同居繼父若妻前夫之子互相故殺及繼父與妻前夫之子自來不曾同居而或相毆傷殺或故殺者各以凡人論毆而至死者絞故殺者並斬蓋繼父與妻前夫之子原服無服制但以同居尚有恩養之義故律罪如此若故殺者斬其刑巳極故彼此俱止於此也 \\n 妻妾毆故夫父母 \\n 凡妻妾夫亡改嫁毆故夫之祖父母父母者並與毆舅故罪同其舊舅故毆巳故子孫改嫁妻妾者亦與毆子孫婦同○若奴婢毆舊家長及家長毆舊奴婢者各以凡人論 \\n 纂註妻妾被出則夫家之義巳絕若夫亡改嫁雖婦節巳移而手義未絕於其祖父母父母猶有舅姑之義故毆之者與見奉等之舅姑罪同而故夫之祖父母父母毆巳故子孫改嫁之妻妾者亦與毆子孫婦同自祖父母父母之外則並以凡人論矣奴婢與家長合則有恩散則無義故相毆者並以凡人論 \\n 父祖被毆 \\n 凡祖父母父母為人所毆子孫即時救護而還毆非折傷勿論至折傷以上減凡鬬三等至死者依常律○若祖父母父母為人所殺而子孫擅殺行兇人者杖六十其即時殺死者勿論 \\n 纂註凡祖父母父母被人毆打子孫即時救護而還毆行兇之人者非折傷勿論至折傷以上亦減凡鬬傷罪三等毆而至恐則依常律處絞若祖父母父母被人殺死子孫不告官府而擅殺行兇之人者止杖六十若當時即將其人殺死以復讐者勿論子孫之罪凡此皆指無故被人毆打而言若祖父子孫同謀共毆人則依常人分首從 \\n 備考 \\n 祖父母父母被尊長毆打子孫不得還毆止宜救護 \\n  \\n   \\n  "}
{"章节": "大明律集解附例卷之二十一", "正文": "  \\n 大明律集解附例卷之二十一 \\n 　 \\n  \\n 刑律 \\n 罵詈 \\n 罵人惡言凌曰罵穢言相乩曰詈諸條意與鬬毆同但罵詈情輕故罪亦因之輕也 \\n 凡罵人者笞一十互相罵者各笞一十 \\n 纂註此罵彼罵人彼此相罵曰互相罵罪止笞一十大誥減盡 \\n 罵制使及本管長官 \\n 凡奉制命出使而官吏罵詈及部民罵本屬知府知州知縣軍士本管指揮千戶百戶若吏卒罵本部五品以上長官杖一百若罵六品以下長官各減三等罵佐貳官首領官又各遞減一等並親聞乃坐 \\n 纂註凡奉朝廷制命出使於外而所在官吏罵詈之及所部之民罵其本屬知府知州知縣軍士罵其本管指揮千戶百戶若吏卒罵其本部五品以上衙門長官者俱杖一百若卒罵其六品以下至九品并雜職衙門長官者各減罵五品以上長官之罪三等杖七十若罵佐麻首領官又遞減一等如部民罵府州縣軍士罵衛所及吏卒罵五品以上衙門佐麻官者俱減罵長官罪一等杖九一罵首領官者又減罵佐貳官罪一等杖九十十罵首領官者又減罵佐貳官罪一等杖八十吏卒罵本部六品以下衙門佐貳官者通遞減四等杖六十罵首領官者通減五等笞五十並官長親聞乃坐不聽指告所以塞讒譛之原也 \\n 條例 \\n 一凡毀罵公侯駙馬伯及兩京文職三品以上者問罪枷號一箇月發落 \\n 一凡在 \\n 長安門外等處妄呌冤枉辱罵原問官者問罪用一百斤枷號一箇月發落婦人有犯罪坐夫男若不知情及無夫男者止坐本婦照常發落 \\n 佐職統屬罵長官 \\n 凡首領官及統屬官罵五品以上長官杖八十若罵六品以下長官減三等佐貳官罵長官者又減二等並親聞乃坐 \\n 纂註凡本衙門首領官及所統屬下司官有罵五品以上長官杖八十若罵共品以下長官者減三等笞五十若佐貳官罵者又各減首領官罪二等如罵五品以上長官杖六十罵六品以下長官笞三十並親聞乃坐 \\n 奴婢罵家長 \\n 凡奴婢罵家長者絞罵家長之期親及外祖父母者杖八十徒二年大功杖八十小功杖七十緦麻杖六十若雇工人罵家長者杖八十徒二年罵家長之期親及外祖父母者杖一百大功杖六十小功笞五十緦麻笞四十並須親告乃坐 \\n 纂註凡奴婢罵家長者絞罵家長尊卑期親及外祖父母者杖八十徒二年大功杖八十小功杖七十緦麻杖六十雇工人又異於奴婢者故罵家長止杖八十徒二年罵家長之期親及外祖父母止杖一百大功杖六十小功笞五十緦麻笞四十大功杖六十小功笞五十緦麻笞四十並湏親告乃坐上云親聞而此曰告者官司聞而經理親屬必告以加刑法因分殊皆所以杜詐害之門也 \\n 罵尊長 \\n 凡罵緦麻兄姊笞五十小功杖六十大功杖七十尊屬各加一等若罵兄姊者杖一百伯叔父母姑外祖父母各加一等並須親告乃坐 \\n 纂註凡卑幼罵宗及外姻緦麻兄姊者笞五十小功杖六十大功杖七十其罵尊屬與父母同輩如同堂伯叔父母姑及母舅母姨之類及父之出嫁姊妹亦是則各加一等緦麻杖六十小功杖七十大功杖八十若罵期親兄及其在室姊者杖一百罵期親伯叔伯叔父母與其在堂姑若外祖父母者各加一等杖六十徒一年並須親告乃坐凡毆罵尊長皆依本律科罪若服制同者亦難從為從減等之例然律無罵嫂之條又不可與凡等之例然律無罵嫂之條又不可與凡人同論但從別擬可也 \\n 罵祖父母父母 \\n 凡罵祖父母父母及妻妾罵夫之祖父母父母者並絞須親告乃坐 \\n 纂註凡子孫罵廠父母父母及妻妾罵夫之祖父母父母者並絞稱祖者曾高同此不言皆者罵本人無首從若毆則不分毆傷者故云皆也 \\n 條例 \\n 一凡毀罵祖父母父母及夫之祖父母父母告息詞者奏 \\n 請定奪再犯者雖有息詞不與淮理祖父母父母聽信後妻愛子蠱惑謀襲官職爭奪財產等項捏告打罵者究問明白不拘所犯次數亦與辯理 \\n 妻妾罵夫期親尊長 \\n 凡妻妾罵夫之期親以下緦麻以上尊長與夫罵罪同妾罵夫者杖八十妾罵者罪亦如之若罵妻之父母者杖六十並須親告乃坐 \\n 纂註凡妻妾罵夫之期親以下緦麻以上內外尊長者與夫罵之罪同科妾賤於妻若罵其夫者杖八十罵正妻者罪亦如之若壻罵妻之父母者杖六十並須親告乃坐律無妻夫之條者以閨門敵體之義恕之也若犯者擬不應笞罪可也 \\n 妻妾罵故夫父母 \\n 凡妻妾夫亡改嫁罵故夫之祖父母父母者並與罵舅姑罪同○若奴婢罵舊家長者以凡人論 \\n 纂註凡妻妾夫亡改嫁而罵故夫之祖父母父母者與罵見奉舅姑罪同並絞若奴婢轉賣與人甚義巳絕而罵舊日家長以凡人論笞四按妻若夫在被出與夫義絕及姑婦俱改嫁者不用此律又子孫之婦守志在室而罵巳改嫁之親姑者與罵見奉姑同若嫡繼慈養母巳嫁不在罵姑之例 \\n  \\n   \\n  "}
{"章节": "大明律集解附例卷之二十二", "正文": "  \\n 大明律集解附例卷之二十二 \\n 　 \\n  \\n 刑律 \\n 訴訟 \\n 越訴 \\n 凡軍民詞訟皆須自下而上陳告若越本管官司輒赴上司稱訴者笞五十○若迎車駕及擊登聞鼓申訴而不實者杖一百事重者從重論得實者免罪 \\n 條例 \\n 一擅入午門長安等門內叫訴冤枉奉旨勘問得實者問罪枷號一箇月若涉虛者仍杖一百發口外衛分充軍其臨特奉旨止將犯人拏問者所訴情詞不分虛實立案不行仍將本犯枷號一箇月發落 \\n 一凡假以建言為由挾制官府及將曖昧不明姦贓事情污人名節報復私讎者俱問罪文官革職為民武官革職差操旗軍人等發邊衛民發附近俱充軍其有曾經法司并撫按等衙門問斷門白意圖番異輒於登聞鼓下及長安左右門等處自刎自縊撒潑喧呼者拏送法司追究教唆主使之人從重問擬 \\n 一萬歷七年九月內節奉聖旨近來人情險惡動以私揭害人報復讎怨今後兩京及在外撫按監司衙門但有投遞私揭者俱不許聽理若挾私忌害顛倒是非情重者即便參奏拏問比誣告律反坐欽此 \\n 一朝覲聽選給由等項人員及解送軍匠物料聽奏儀賓會試舉人歲貢生員人等到京若在京及原籍來京一應親識閑雜人等設謀奏告欺詐嚇取財物者問罪枷號一箇月發落原詞立案不行 \\n 一江西等處客人在於各處買賣生理若有負欠錢債等項事情止許於所在官司陳告提問發落若有驀越赴京奏告者問罪遞回奏告情詞不問虛實立案不行 \\n 一凡土官衙門人等除叛逆機密并地方重事許差本等頭目赴京奏告外其餘戶婚田土等項俱先申合千上司聽與分理若不與分理及阿徇不公方許差人奏告給引照回該管上司從公問斷若有驀越奏告及已奏告文書到後三月不出官聽理與已問理不待歸結復行奏告者原詞俱立案不行其妄捏叛逆重情全誣十人以上并教唆受雇替人妄告與盜空紙用印奏訴者遞發該管衙門照依土俗事例發落若漢人投入土夷地方冒頂夷人親屬頭目名色代為奏告報讎占騙財產者問發邊衛充軍 \\n 一各處軍民詞訟除叛逆機密等項重事許其赴京奏告其有親鄰全家被人殘害及無主人命官使侵盜係官錢糧并一應干已事情俱要自下而上陳告若有驀越奏告者俱問罪除四川行都司所屬及雲貴兩廣各給引照回若四川其餘地方并南北直隸浙江等處各遞回所司聽理若將不干已事混同開款奏告者法司參詳止將干已事件開款施行其不干已事者明白開款立案不行 \\n 一為事官吏軍民人等赴京奏訴一應事情審係被人奏告曾經巡撫巡按或兩京法司見問未結者仍行原問各該衙門併問歸結若曾被人在巡撫巡按官或兩京法司具告事發卻又朦朧赴隔別衙門告理或隱下被人奏告緣由牽扯別事赴京奏行別衙門勘問者查審明白俱將奏告情詞立案不行仍將犯人轉發原問衙門收問歸結若已經巡撫巡按官或兩京法司問結發落人犯赴京奏訴冤枉者方許改調無礙衙門勘問辯理 \\n 一親齎本狀并抱奏告者若給引照回案候三箇月之上不到及遞回中途買脫到彼投首者各查提問罪原詞不分虛實俱立案不行其被奏告之人用財買求原奏告人脫逃者仍照詞通提究問歸結 \\n 一犯罪逃走來京奏訴者不分貴兩廣并四川行都司所屬及宣慰宣撫等司軍民人等一體問罪遞回聽理 \\n 一各處軍民奏訴冤枉事情若曾經巡按御史布按二司官問理及法司查有原行見監重囚或在配所拘役等項令家人抱齎奏告者免其問罪給引照回其被人誣枉重情見監未結法司查無原行者并軍役戶婚田土等項干已事情曾經上司斷結不明或親身及令家人老幼婦女抱齎奏告者各問罪給引照回奏詞轉行原籍官司候人到提問 \\n 一軍民人等干已詞訟若無故不行親齎并隱下壯丁故令老幼殘疾婦女家人抱齎奏訴者俱各立案不行仍提本身或壯丁問罪 \\n 一曾經考察考覈被劾人員若懷挾私忿妄捏摭給經該官員別項贓私不干已事奏告以圖報復者不分見任致仕閑住文官問發為民武官問革差操奏告情詞不問虛實立案不行 \\n 一文武官吏人等犯該為民等項罪名不分已未結正伸訴冤枉者准行辯理其有妄奏冤枉摭拾原問官員勘問涉虛原問為民者發口外為民原問差操者發邊衛差操原問充軍者發極邊衛所充軍 \\n 一凡驀越赴京及赴巡撫巡按按察司官處各奏告叛逆等項機密重事不實并全誣十人以上屬軍衛者發邊衛充軍屬有司者發口外為民 \\n 一在外刁徒身背黃袱頭插黃旗口稱奏訴直入衙門挾制官吏者所在官司就拏送問若係干已事情及有冤枉者照常發落不係干已事情別無冤枉并追究主使之人一體問罪屬軍衛者俱發邊衛充軍屬有司者俱發口外為民 \\n 投匿名文書告人罪 \\n 凡投隱匿姓名文書告言人罪者絞見者即便燒毀若將送入官司者杖八十官司受而為理者杖一百被告言者不坐若能連文書捉獲解官者官給銀一十兩充賞 \\n 告狀不受理 \\n 凡告謀反叛逆官司不即受理掩捕者杖一百徒三年以致聚眾作亂攻陷城池及劫掠人民者斬若告惡逆不受理者杖一百告殺人及強盜不受理者杖八十鬬毆婚姻田宅等事不受理者各減犯人罪二等並罪止杖八十受財者計贓以枉法從重論○若詞訟元告被論在兩處州縣者聽元告就被論官司告理歸結推故不受理者罪亦如之○若都督府各部監察御史按察司及分司巡歷去處應有詞訟未經本管官司陳告及本宗公事未絕者並聽置簿立限發當該官司追問取具歸結緣由勾銷若有遲錯不即舉行改正者與當該官吏同罪其已經本管官司陳告不為受理及本宗公事已絕理斷不當稱訴冤枉者各衙門即便勾問若推故不受理及轉委有司或仍發元問官司收問者依告狀不受理律論罪○若追問詞訟及大小公事須要就本衙門歸結不得轉委違者隨所告事理輕重以坐其罪謂如所告公事合得杖罪坐以杖罪合得笞罪坐以笞罪死罪已決放者同罪未決放減等徒流罪抵徒流 \\n 聽訟回避 \\n 凡官吏於訴訟人內關有服親及婚姻之家若受業師及舊有讎嫌之人並聽移文回避違者笞四十若罪有增減者以故出入人罪論 \\n 誣告 \\n 凡誣告人笞罪者加所誣罪二等流徒杖罪加所誣罪三等各罪止杖一百流三千里若所誣徒罪人已役流罪人已配雖經改正放回驗日於犯人名下追徵用過路費給還若曾經典賣田宅者著落犯人備價取贖因而致死隨行有服親屬一人者絞將犯人財產一半斷付被誣之人其被誣之人致死親屬一人者犯人雖處絞仍備償路費取贖田宅又將財產一半斷付被誣之人養贍至死罪所誣之人已決者反坐以死其被誣之人已經處決者犯人雖坐死罪亦令備償路費取贖田宅斷付財產一半養贍其家未決者杖一百流三千里加役三年○其犯人如果貧乏無可備償路費取贖田宅亦無財產斷付者止科其罪○其被誣之人詐冒不實反誣犯人者亦抵所誣之罪犯人止反坐本罪謂被誣之人本不曾致死親屬詐作致死或將他人死屍冒作親屬誣賴犯人者亦抵絞罪犯人止反坐誣告本罪不在加等備償路費取贖田宅斷付財產一半之限若告二事以上重事告實輕事招虛及數事罪等但一事告實者皆免罪○若告二事以上輕事告實重事招虛或告一事誣輕為重者皆反坐所剩若已論決全抵剩罪未論決笞杖收贖徒流止杖一百餘罪亦聽收贖謂誣輕為重至徒流罪者每徒一等折杖二十若從徒入流者三流并准徒四年皆以一年為所剩罪折杖四十若從近流入至遠流者每流一等准徒半年為所剩罪亦各折杖二十收贖者謂如告一人二事一事該笞五十是虛一事該笞三十是實即於笞五十上准告實笞三十外該剩下告虛笞二十贖銅錢一貫二佰文或告一人一事該杖一百是虛一事該杖六十是實即於杖一百上准告實杖六十外該剩下告虛杖四十贖銅錢二貫四佰文及告一人一事該杖一百徒三年是虛一事該杖八十是實即於杖一百徒三年上准告實杖八十外該剩下告虛杖二十徒三年之罪徒五等該折杖一百通計杖一百二十反坐元告人杖一百餘剩杖二十贖銅錢一貫二佰文又如告一人一事該杖一百流三千里於內問得止招該杖一百三流並准徒四年通計折杖二百四十反坐元告人杖一百餘剩杖四十贖銅錢二貫四佰文之類若已論決並以剩罪全科不在收贖之限至死罪而所誣之人已決者反坐以死未決者止杖一百流三千里○若律該罪止者誣告雖多不反坐謂如告人不枉法贓二百貫一百二十貫是實八十貫是虛依律不枉法贓一百二十貫以上罪止杖一百流三千里即免其罪○其告二人以上但有一人不實者罪雖輕猶以誣告論謂如有人告三人二人徒罪是實一人笞罪是虛仍以一人笞罪止加二等反坐元告之類○若各衙門官進呈實封誣告人及風憲官挾私彈事有不實者罪亦如之若反坐及加罪輕者從上書詐不實論○若獄囚已招伏罪本無冤枉而囚之親屬妄訴者減囚罪三等罪止杖一百若囚已決配而自妄訴冤枉摭拾元問官吏者加所誣罪三等罪止杖一百流三千里 \\n 纂註此條作四段看自誣告起至加役三年以無罪全誣者言自若告二事以上至猶以誣告論以有罪而誣告者言若各衙門官一節又通有罪無罪言末節專自已問結者言之大意謂全誣者不折杖誣重者依律折杖全誣至死未決者不折杖又加役誣重至死未決者不折杖亦不加役也首節加等不論已決配未決配皆加等驗日追徵路費謂計日之久近非如雇工錢每日六十文之說典賣田宅指典賣而作路費者故令取贖耳致死隨行親屬必全誣者方坐絞詐冒不實專就致死上說剩罪謂應得罪名之外皆為剩罪反坐所剩即下已論決未論決二項折杖法詳見小註未論決笞杖徒流皆折杖杖一百以下俱收贖杖一百以上止杖一百餘罪收贖若已論決至徒流亦折杖隨杖數多少折算不准收贖如未過杖一百俱的決過杖一百者以杖准徒如杖一百二十准杖六十徒一年之類至若折杖該杖一百三十則杖六十徒一年之外又餘杖一十者觀名例所載笞一十贖銅錢六百文雇工錢一日該錢六十文則杖一下徒一日該銅錢六十文故杖十下准徒十日如杖一百三十准杖六十徒一年零十日之類是也小註云從徒入流之徒皆指徒三年者言故得皆以一年為所剩罪折杖四十而三流皆同一科若從近流至遠流則每一等准徒半年折杖二十三等流共該折杖六十也未決者止杖一百流三千里止字非罪止之止為不加役而言各衙門官通大小而言風憲官通科道按察司言蓋告人不以實曰誣而誣告事情又有輕重故誣告人笞罪加所誣罪二等如誣告人笞一十加二等則坐以笞三十之類若誣告人係流或徒或杖罪者則所誣重矣加所誣罪三等誣告人杖六十加三等則坐原告杖九十誣告人杖六十徒一年加三等則杖九十徒二年半若誣告人流三千里以上亦各罪止杖一百流三千里不得加入于死若所被誣之徒罪人已著役流罪人已發配其後雖經訴辯改正其罪被誣之人已經放回必須計驗其徒流日月之久近於犯人名下追徵被誣人用度路費給還若曾典賣田宅作為路費著落犯人備價取贖若因被誣告而致死被誣人所應隨行有服親屬一人者犯人坐絞仍令備償路費取贖田宅給還又將犯人財產一半斷付被誣之人養贍曰隨行有服則致死不應隨行及無服之親者勿論蓋律犯流妻妾從之父祖子孫欲隨者聽父祖子孫之外則不聽其隨行矣況無服之親乎若誣告人致死罪而所誣之人或斬絞凌遲處決其後或因人告發或因親屬辯訴犯人反坐以原誣之死罪乃令備償路費取贖田宅給產養贍其家若所誣之人未決者犯人杖一百流三千里仍於流所加拘役三年仍總徒不得過四年不坐流者惜其生加役者惡其情也其誣告人徒流死罪若犯人如果貧難無可備償路費取贖田宅亦無財產斷付者止科其罪其被誣已經役配之人理雖得直但不曾致死親屬詐作致死或將他人死屍冒作親屬而反誣犯人者亦抵誣人致死隨行有服親屬之罪已決者絞未決者杖一百流三千里而犯人止坐本誣告人徒流之罪不在加等及備償取贖斷付之限此以上皆自全誣抵坐之罪言之若不係全誣但告二事以上重事告實輕事告虛及告數事其罪相等中間但有一事告實原告皆得免坐罪蓋其事雖有誣其罪實無所加也故曰皆免罪若告一人二事以上輕事告實重事招虛或告一人一事本輕而誣作重事此雖非全誣而皆過於所應得之罪則笞杖徒流皆折杖科之而以其所剩之罪反坐誣告之人如告人笞二十止笞一十得實則餘笞一十為所剩告人杖七十止杖六十得實則餘杖一十為所剩告人杖七十徒一年半止杖六十徒一年是實則餘杖一十徒半年為所剩告人杖一百流二千五百里止杖一百流二千里得實則餘流一等為所剩之類凡所剩者皆為所誣矣故反坐之然反坐之罪若所誣之人笞杖已的決徒已役流已配則原告全抵剩罪笞杖的決徒流先折杖而以杖數准徒抵坐不許收贖若雖經問理尚未論決係笞杖者照所剩笞杖之數收贖如小註云告人二事一事該笞五十是虛一事該笞三十是實即於笞五十上准告實笞三十外該剩下告虛笞二十許收贖銅錢一貫二伯文或告一人一事該杖一百是虛一事該杖六十是實即於杖一百上准告實杖六十外該剩下告虛杖四十贖銅錢二貫四伯文之類係徒與流者照所剩徒流之等類折杖連所包杖數折算若折杖過一百者止杖一百餘杖亦聽收贖如告人一事該杖一百徒三年是虛一事該杖八十是實即於杖一百徒三年上准告實杖八十外該剩下告虛杖二十徒三年之罪徒五等該折杖一百通計杖一百二十反坐原告人杖一百餘剩杖二十贖銅錢一貫二伯文又如告一人一事該杖一百流三千里於內止杖一百是實三流並准徒四年通計折杖二百四十除告實杖一日剩杖一百四十反坐告人杖一百餘杖四十贖銅錢二貫四伯文之類若誣重至死罪而所誣之人已行處決者照凌遲斬絞反坐原告人以死未決者止杖一百流三千里不在加役之限夫誣告致死一也而此不言加役何也蓋上之死罪未決是全誣平人於死故雖流猶不足示戒而又加役三年此則被誣者不免於罪特不合誣至於死耳故但流而不加役也若律該罪止者如不枉法贓一百二十貫以上罪止杖一百流三千里之類則誣告雖多於一百二十貫而其罪無所加故不反坐此所告在一人者則然至告二人以上雖皆得實但其中有一人不實者罪雖至輕如笞一十者猶以誣告加二等科罪之類以上俱自誣重反坐之罪言之至若各衙門軍民大小官誣捏事情進呈實封至御前誣告人及風憲官懷挾私讎彈劾人事情有不實者亦各論如誣告或誣輕為重笞杖徒流死罪之律或加等或反坐所剩或全抵剩罪或加役或不加役也若反坐加等之罪輕於杖一百徒三年者依上書詐不以實科斷杖一百徒三年蓋杜其欺君之漸故重於凡民也若獄囚已招服罪本無冤枉而囚之親屬妄為出名辯訴冤枉者親屬減囚之罪三等坐之亦罪止杖一百謂其於義得相容隱也若囚罪笞杖已決徒流已配而自行妄訴冤枉摭拾原問官吏謂其挾私故入已罪以肆行誣陷者加所誣原問官吏罪三等罪止杖一百流三千里若在役限之內妄訴者當從已徒而又犯徒律科之 \\n 按徒流已論決者或云亦折杖隨所剩杖數多少全決之不坐徒流夫至重者為民命死罪已決者尚抵以死未決者亦止減一等而謂徒流不全抵可乎或又云律謂未論決徒流止杖一百則其已論決者當無止法乎此又非律意也蓋所誣者若係杖一百流三千里而告實止笞一十其剩杖二百三十亦將全決之乎聖人制律所以生民非所以殺民不得已而用之者也使可全決則律以懲奸將無制限而杖可過一百矣今決杖何止曰一百而一百之外即減杖加徒耶正以笞輕於杖故加以杖而杖一百之外又難復加故立徒流之法耳其所謂止者止謂其杖一百之外不可復加之意也不然民吾赤子而肆然加以二百三十之杖其不就斃者百無一人耳豈聖人仁民愛物之心哉又按此收贖與老幼婦女收贖不同者彼徒流皆直照徒年限收贖此徒流皆杖照杖數收贖故也 \\n 誣告 \\n 全誣凡全誣者不用折杖不論已決未決 \\n 笞　議得趙甲所犯若告錢乙將伊罵辱得實錢乙合坐以罵人律笞一十今虛依誣告人笞罪者加所誣罪二等律笞三十減等笞二十的決甯家 \\n 杖　議得趙甲所犯若告錢乙飲酒撒潑得實錢乙合坐以不應事重律杖八十今虛依誣告人杖罪加所誣罪三等律杖六十徒一年減等杖一百的決甯家 \\n 徒流亦如此議 \\n 死罪未決 \\n 議得趙甲所犯若告錢乙偷盜糧價銀五兩得實錢乙合坐以常人盜官物八十貫律絞今虛依誣告人死罪未決律杖一百流三千里減等杖一百徒三年做工滿日隨住　雖准徒已發做工亦坐未決議加役三年近有例准徒四年亦未見引用 \\n 死罪已決 \\n 議得趙甲所犯合依誣告人死罪已決者反坐以死律絞秋後處決 \\n 反誣犯人 \\n 議得趙甲等所犯趙甲若告錢乙因伊誣告杖一百徒三年將姪趙丁累死得實錢乙合坐以誣告人因而致死隨行有服親屬一人律絞今虛依被誣之人詐冒不實反誣犯人者亦抵所誣之罪至死未決律杖一百流三千里錢乙依犯人止反坐本罪律杖一百徒三年俱減等趙甲杖一百徒三年錢乙杖九十徒二年半俱送做工滿日隨住 \\n 此備一體耳作招時躲閃得過即不必用蓋必不得已而後用之也 \\n 誣輕為重及輕事告實重事招虛反坐所剩未論決至徒流有折杖凡杖一百以下俱收贖杖一百以上止杖一百餘罪收贖已論決至徒流亦有折杖但隨杖數多寡決之不用收贖故曰全抵剩罪也故杖一百以杖准徒如杖一百二十准杖六十徒一年杖一百四十准杖七十徒一年半之類其零杖不可總算者觀名例所載笞一十贖銅錢六百文雇工錢一日為銅錢六十文則一下之杖一日之徒皆銅錢六十文故杖六十下可以准徒十日可知如杖一百三十准杖六十徒一年零十日杖一百五十准杖七十徒一年半零十日之類必如此扣算庶乎不差也從徒入流者註云三流並准四年皆以一年為所剩罪折杖四十則杖一百流二千里流二千五百里三千里皆折杖二百四十無疑惟近流入遠流註云每一等准徒半年為所剩罪亦各折杖一百流二千里折杖二百二十杖一百流二千五百里折杖二百四十杖一百流三千里折杖二百六十又無疑也毫釐之差千里之謬不可不辯又誣輕為重本是一事如誣小不應為大不應誣竊盜得財一百貫為一百二十貫之類輕事告實重事招虛則非一事矣如誣不應為奏事不實誣罵人為毆人之類二者尤易混淆讀律者當詳辯之 \\n 笞入笞 \\n 未決 \\n 議得趙甲所犯若告錢乙行兇攘鬧得實錢乙合坐以不應得為而為之事理律笞四十今止坐錢乙罵人笞一十是實合依輕事告實重事招虛反坐所剩律笞三十減等笞二十係剩杖依律收贖隨住 \\n 已決 \\n 依輕事告實重事招虛反坐所剩已論決全抵剩罪律笞三十減等笞二十的決隨住 \\n 笞入杖亦照此議 \\n 笞入徒 \\n 未決 \\n 議得趙甲所犯若告錢乙打折伊左臂得實錢乙合坐以折人肢律杖一百徒三年折杖二百今止告錢乙以手毆人成傷笞三十是實依誣輕為重反坐所剩律杖一百七十止杖一百餘罪收贖減等杖九十的決寍家 \\n 己決 \\n 依誣輕為重反坐所剩律杖一百七十准杖八十徒二年零十日減等杖七十徒一年半零十日做工滿日寍家 \\n 笞入流 \\n 未決 \\n 議得趙甲等所犯趙甲若告錢乙將伊兩腿打折得實錢乙合坐以折人兩腿律杖一百流三千里折杖二百四十今止告錢乙以他物毆人成傷笞四十是實合依誣輕為重反坐所剩律杖二百止杖一百餘罪收贖錢乙以他物毆人成傷律笞四十俱減等趙甲杖九十錢乙笞三十各的決寍家 \\n 已決 \\n 依誣輕為重反坐所剩律杖二百准杖一百徒三年錢乙依以物毆人成傷律四十俱減等趙甲杖九十徒二年半錢乙笞三十趙甲做工錢乙已經論決勿論各隨住 \\n 杖入杖杖入徒杖入流亦如笞議 \\n 徒入徒 \\n 未決 \\n 議得錢乙等所犯錢乙依竊盜已行而但得財者七十貫律杖八十徒二年趙甲若告錢乙偷盜伊銀一兩得實錢乙合坐以竊盜得財八十貫律杖九十徒二年半折杖一百八十今止告錢乙杖八十徒二年折杖一百六十是實合依誣輕為重反坐所剩律杖二十俱減等錢乙杖七十徒一年半趙甲杖一十錢乙做工趙甲係剩杖依律收贖隨住 \\n 已決 \\n 俱減等錢乙杖七十徒一年半趙甲杖一十查得趙甲先誣錢乙減得杖八十徒二年已經論決送工部做工半年今辯得錢乙止坐杖七十徒一年半合將錢乙多決過杖一十准徒十日仍送工部貼徒一年五箇月零二十日趙甲的決各著役 \\n 徒入流 \\n 未決 \\n 議得錢乙等所奏錢乙依犯事詐不以實律杖一百徒三年趙甲若告錢乙發掘伊父趙丙墳塚暴露棺槨得實錢乙合坐以發塚見棺槨律杖一百流三千里折杖二百四十今止告錢乙杖一百徒三年折杖二百是實依輕事告實重事招虛反坐所剩律杖四十俱減等錢乙杖九十徒二年半趙甲杖三十錢乙送工部做工滿日趙甲係剩杖依律收贖各隨住 \\n 已決 \\n 俱減等錢乙杖九十徒二年半趙甲杖三十查得錢乙先被趙甲誣告杖一百流三千里已論減等杖一百徒三年送工部做工一箇月未滿今辯得錢乙止坐杖九十徒二年半合將多決過杖一十准徒十日仍送工部貼徒二年四箇月零二十日滿日趙甲的決各隨住 \\n 近流入遠流 \\n 未決 \\n 議得趙甲等所犯錢乙依竊盜已行而但得財者一百一十貫律杖一百流二千五百里趙甲若告錢乙偷盜伊銀二兩得實錢乙合坐以竊盜得財者一百二十貫律杖一百流三千里折杖二百六十今止告錢乙杖一百流二千五百里折杖二百四十得實合依誣輕為重反坐所剩律杖二十俱減等錢乙杖一百徒三年趙甲杖一十錢乙雖辯前罪緣二死三流同為一減仍照先擬徒限做工趙甲係剩杖依律收贖各隨住 \\n 己決 \\n 餘俱照前擬趙甲的決 \\n 條例 \\n 一誣告人因而致死被誣之人委係平人及因拷禁身死者比依誣告人因而致死隨行有服親屬一人絞罪奏請定奪若誣輕為重及雖全誣平人卻係患病在外身死者止擬應得罪名發落 \\n 一軍旗有欲陳告運官不法事情者許候糧運過淮並完糧回南之日赴漕司告理如赴別衙門挾告詐財者聽把總官就挐送問犯該徒罪以上調發邊衛充軍另拘戶丁補伍 \\n 一各處刁軍刁民專一挾制官吏陷害良善起滅詞訟結黨捏詞纏告把持官府不得行事等項情犯深重者民發附近軍發邊衛充軍仍於本地方枷號三箇月發落若原係充軍口外為民人犯遇例放回原籍有前項罪犯者各枷號三箇月發極邊衛分充軍 \\n 一各處姦徒串結衙門人役假以上司訪察為由纂集事件挾制官府陷害良善或詐騙財物或報復私讎名為窩訪者事發勘問得實依律問罪用一百二十斤枷枷號兩箇月發落該徒流者發邊衛充軍 \\n 一凡無籍棍徒私自串結將不干已事情捏寫本詞聲言奏告恐嚇得財計贓滿貫者不分首從俱發邊衛充軍若妄指官禁親藩為詞誣害平人者不分首從枷號三箇月照前發遣 \\n 干名犯義 \\n 凡子孫告祖父母父母妻妾告夫及夫之祖父母父母者杖一百徒三年但誣告者絞若告期親尊長外祖父母雖得實杖一百大功杖九十小功杖八十緦麻杖七十其被告期親大功尊長及外祖父母若妻之父母並同自首免罪小功緦麻尊長得減本罪三等若誣告重者各加所誣罪三等加罪不至於死若所誣尊長徒罪已役流罪已配雖經改正放回依誣告人律驗日於犯人名下追徵用過路費給還若曾經典賣田宅者著落犯人備價取贖因而致死隨行有服親屬一人者絞仍令備償路費取贖田宅又將犯人財產一半斷付被誣之人養贍至死罪所誣之人已決者處死亦令備償路費取贖田宅斷付財產一半養贍其家未決者杖一百流三千里加徒三年其告謀反大逆謀叛窩藏姦細及嫡母繼母慈母所生母殺其父若所養父母殺其所生父母及被期親以下尊長侵奪財產或毆傷其身應自理訴者並聽告不在干名犯義之限○若告卑幼得實期親大功及女婿亦同自首免罪小功緦麻亦得減本罪三等誣告者期親減所誣罪三等大功減二等小功緦麻減一等若誣告妻及妻誣告妾亦減所誣罪三等○若奴婢告家長及家長緦麻以上親者與子孫卑幼罪同若雇工人告家長及家長之親者各減奴婢罪一等誣告者不減○其祖父母父母外祖父母誣告子孫外孫子孫之婦妾及己之妾若奴婢及雇工人者各勿論○若女婿與妻父母果有義絕之狀許相告言各依常人論義絕之狀謂如身在遠方妻父母將妻改嫁或趕逐出外重別招婿及容止外人通姦又如本身毆妻至折傷抑妻通姦有妻詐稱無妻欺妄更娶妻以妻為妾受財將妻妾典雇妄作姊妹嫁人之類 \\n 纂註但誣告者絞則不論誣輕為重招虛等項俱坐絞不言妾誣妻包在期親尊長內並同自首而不及祖父母以下等項舉輕以見重也誣告重者謂所誣尊長之事重於干名犯義之杖一百等項罪名此卑幼誣告尊長即於其所告罪名上加等皆如凡人但加罪三等耳不當於凡人加誣之罪上又加之然亦不可於尊長減罪上加之蓋律云期親大功同自首免罪小功緦麻得減本罪三等若於減罪上加誣則告期親大功者免罪之上無復有加三等之理而告小功緦麻者雖加猶不加矣告謀反逆叛窩藏奸細通祖父母父母言不在干名犯義之限諸書皆謂卑幼既不係干犯則被告自期以下不得如自首免減非也律之所云非不干犯名義之謂猶言當恕其干犯名義之罪云爾期親以下親當各依律科斷不用容隱免罪之律家長緦麻以上親二親字兼尊卑言自奴婢視之雖卑亦尊也末節小註中容止通姦以上言妻父母有義絕之狀自折傷以下言女婿有義絕之狀此條當與親屬得相容隱及犯罪自首二條參看言凡子孫告祖父母父母妻妾告夫及夫之祖父母父母者告雖得實亦杖一百徒三年但誣告不問事之大小即坐絞若卑幼告期親尊長及外祖父母雖告得實亦杖一百告大功杖九十小功杖八十緦麻杖七十其被告之期親大功尊長及外祖父母父母若妻之父母雖得實並同自首免罪小功緦麻尊長得減所告實之本罪三等不言無服之親者依名例律減一等誣告尊長計所反坐之罪重於告期親尊長等之杖一百杖九十八十七之罪者各加所誣之罪三等如告期親尊長該杖六十徒一年是重於杖一百則於所誣杖六十徒一年上加三等該杖九十徒二年半之類其加罪不至於死若所誣尊長徒罪已役流罪已配死罪已決及致死隨行親屬者其流罪財產各如小註仍盡誣告本法科斷死罪未決者杖一百流三千里又加役三年而不得同於凡人也蓋名分所係義得容隱既相告言是干犯也故不得不重其罪至子孫及妻妾卑幼告言祖父以下尊長謀反大逆謀叛窩藏奸細是干國家不得為親者諱及嫡母繼母慈母所生母殺其父若恩養父母殺其本生父母又人倫之變當各為其所重及期親以下尊長侵奪其財產及毆傷其身體是亦身家所係情不容已皆應自理訴者並聽告言被告者雖各依律科斷而子孫不在干名犯義杖一百徒三年等項之限此又法外之情也以上皆言卑幼告尊長之罪若期親以下尊長告卑幼得實卑幼係期親大功及女婿所告之事得實亦同自首免罪小功緦麻亦得減本罪三等如告笞四十減三等笞一十之類為其親屬故減之也若尊長告卑幼係誣告者期親減所誣罪三等如誣告笞四十減三等亦坐一十之類大功減二等小功緦麻各減一等為其尊屬故減之也若夫誣告妻及妻誣告妾亦減所誣罪三等至若奴婢告言家長及家長緦麻以上親與子孫卑幼罪同告家長得實者杖一百徒三年誣者絞告期親者杖一百大功杖九十小功杖八十緦麻杖七十誣重者加所誣罪三等若雇工人終係異姓與奴婢為有間矣故告家長及家長緦麻以上親得實者各減奴婢罪一等如告家長杖九十徒二年半之類至誣者不減係家長亦絞期親以上亦各加所誣三等又不得減奴婢一等也不言家長之妻同家長論其祖父母父母外祖父母誣告子孫外孫子孫之婦妾及己妾若誣告奴婢及雇工人者各得勿論其名義尤尊也不言誣女婿者在緦麻中矣若女婿與妻之父母果有義絕之狀如小註所云妻父母將妻改嫁之類夫妻以義合義絕則凡人矣許其互相告言所犯各依常人論斷不在干名犯義及得同自首與杖七十之限也 \\n 按告期親以下尊長雖得實亦坐杖一百等罪明其不同於凡人也而全誣乃亦如凡人加三等何也蓋凡人已坐其罪而尊屬大功以上俱同自首免科小功以下又減三等故止加三等而實與凡人相遠矣 \\n 子孫違犯教令 \\n 凡子孫違犯祖父母父母教令及奉養有缺者杖一百謂教令可從而故違家道堪奉而故缺者須祖父母父母親告乃坐 \\n 纂註此條小註要看言凡祖父母父母有所教訓命令而子孫故違犯不遵從及奉養祖父母父母而有缺失蓋教令可從而故違是為逆命家道堪養而故缺是為失養皆非孝子順孫矣故杖一百然須親告乃坐非親告者勿論夫曰教令可從曰家道堪奉則教令非義及家道貧難者雖親告亦不得一槩治之也 \\n 見禁囚不得告舉他事 \\n 凡被囚禁不得告舉他事其為獄官獄卒非理凌虐者聽告若應囚禁被問更首別事有干連之人亦合准首依法推問科罪○其年八十以上十歲以下及篤疾者若婦人除謀反逆叛子孫不孝或己身及同居之內為人盜詐侵奪財產及殺傷之類聽告餘並不得告官司受而為理者笞五十 \\n 纂註他事是他人之事更首別事是自己之事是別言餘罪更首重事之意殺傷二字兼人已說言凡犯罪見被囚禁之人不得告舉別項之事惟被獄官獄卒非理凌虐如毆傷其身及尅減衣糧之類是害為切身方聽告理若應囚禁見被鞫問而更自首別事如因毆傷人被禁而又首曾爭某人田宅之類其詞內有干連追對之人官司亦合准首依法勾提推問以科其罪外此俱不得准首其有人年八十以上十歲以下及患篤疾之人若婦人此四等人惟告謀反逆叛子孫不孝或己身及同居之內為人盜詐侵奪其財產及有所殺傷之類是事情重大患害迫切方許告理其餘並不准告若官司有將禁囚及老幼篤疾婦人不應首告事情准受而問理者笞五十是何也名例律云犯罪已發而又犯罪從重科斷曰見被囚禁是犯罪已發之人也又云老幼篤疾犯殺人應死者奏諸上裁盜及傷人收贖餘並勿論又云婦人止杖一百餘罪收贖此等之人若聽其告首則恃其罪輕易於誣陷是長奸也故設此律以防之 \\n 教唆詞訟 \\n 凡教唆詞訟及為人作詞狀增減情罪誣告人者與犯人同罪若受雇誣告人者與自誣告同受財者計贓以枉法從重論其見人愚而不能伸冤教令得實及為人書寫詞狀而罪無增減者勿論 \\n 纂註教唆謂人本無欲告狀之心而背地教令唆使其告狀也受財者句總承上說其見人愚以下要看得實與無增減字服此言凡他人本不欲告狀而乃教唆人興構詞訟及替人作寫詞狀而將原告欲訴之真情被告合得之罪犯或增或減於各衙門誣告他人者與犯人同罪隨犯人所得反坐笞杖徒流之罪或加等或全抵或收贖或加役同一科斷至死已決者減一等杖一百流三千里其為親屬誣者亦從本法若受人雇倩而冒本人姓名為其誣告人者與自己誣告人之罪反坐加等加役之罪同至死已決者亦抵以死若受財而為其作詞狀以誣人與受人雇直而誣告人者又計其所入己之贓以枉法從重論贓重則從贓論輕則從誣告論夫曰教唆增減則失實矣曰受雇受財則有贓矣故不得不重治之也若初非教唆但見人愚昧而不能伸訴冤枉而教令之於其事情皆得其實及雖為人書寫詞狀而於罪人初無所增減者各勿論蓋既不誣人又不受財於情可原故於法得貸也此條今有例充軍矣 \\n 按律不言雇人誣告者之罪蓋誣告之罪既坐受雇之人則雇無重罪之理律疏文依有事以財行求科斷可從 \\n 條例 \\n 一代人掜寫本狀教唆或扛幫赴京及赴巡撫巡按並按察司官處各奏告叛逆等項機密強盜人命重事不實並全誣十人以上者俱問發邊衛充軍 \\n 一凡將本狀用財雇寄與人赴京奏訴者並受雇受寄之人屬軍衛者發邊衛充軍屬有司者發口外為民其在京校尉軍匠舍餘人等並各處因事至京人員將原籍詞訟因便奏告者各問罪原詞俱立案不行 \\n 軍民約會詞訟 \\n 凡軍官軍人有犯人命管軍衙門約會有司檢驗歸問若姦盜詐偽戶婚田土鬬毆與民相干事務必須一體約問與民不相干者從本管軍職衙門自行追問其有占吝不發首領官吏各笞五十○若管軍官越分輒受民訟者罪亦如之 \\n 纂註此條律意重在有司一邊占吝不發兼軍民官言各字指官吏蓋言軍官軍人有犯該死罪事情重大雖與民人無相關涉其管軍衙門必須約會有司檢驗明白仍於原問衙門歸結若軍官軍人犯該姦與盜及詐偽戶口婚姻田土鬬毆等項其事情稍輕與民人相干涉者必須一體約會有司問理其與民不相干涉者聽從本管軍職衙門自行追問不必約會若軍官行提民人民官行提軍人而軍民衙門占留吝惜不發問理者軍民首領官並吏典各笞五十若管軍官有踰越本等職分輒受民人一應詞訟者其罪亦如占吝之律笞五十故曰罪亦如之夫相干者約會占吝者笞罪則彼此相濟而偏護不生屬軍者許其追問屬民者禁其輒受則事歸一而軍民不擾此法之至精者也 \\n 條例 \\n 一在外軍民詞訟除叛逆機密重事許鎮守總兵參將守備等官受理外其餘不許濫受輒行軍衛有司問理南京詞訟干係地方者許內外守備官員受理其餘戶婚田土鬬毆人命一應詞訟悉遵舊制赴南京通政使司告送法司問理其在外軍衛有司不係掌印官不許接受詞訟 \\n 一正德十六年七月十四日節該欽奉世宗皇帝聖旨今後緝事官校只著遵照原來敕書於京城內外察訪不軌妖言人命強盜重事其餘軍民詞訟及在外事情俱不干預欽此 \\n 官吏詞訟家人訴 \\n 凡官吏有爭論婚姻錢債田土等事聽令家人告官對理不許公文行移違者笞四十 \\n 纂註此言軍民衙門見任見役之官吏其有爭論婚姻錢債田土等項事情聽令官吏之家人出名告官理對不許官吏自以印信公文行移追問蓋公文行移本係公事婚姻等項皆為私事以公文而行私事不免恃勢以凌人故違者官吏各笞四十此止言婚姻等項舉輕事也而重事可知矣 \\n 誣告充軍及遷徙 \\n 凡誣告充軍者民告抵充軍役軍告發邊遠充軍○若官吏故將平人頂替他人軍役者以故出入人流罪論杖一百流三千里○若誣告人說事過錢者於遷徙比流減半准徒二年上加所誣罪三等併入所得笞杖通論 \\n 纂註首節充軍只是律上充軍者引例充軍者不抵然必全誣乃坐頂替他人軍役是原有人該充軍而將此人頂替之故脫軍者為出替軍者為入也此與上節不分已未發遣皆坐蓋照誣告徒流反坐法也三節所誣加三等止於遷徙所准之徒罪加之笞杖只照說事過錢律中原數不得復加所謂加徒不加杖也遷徙有數條而獨舉說事過錢者特舉以見義耳蓋充軍下死罪一等在法中為至重也故凡誣告人充軍者係民誣告者抵充所告軍役係軍誣告者調發邊遠充軍若官吏故將無干平人頂替他人軍役者以故出入人流罪論杖一百流三千里官吏並罪坐所由至遷徙又五刑之外具法亦匪輕也若誣告說事過錢律該遷徙者本人合坐以遷徙比流減半准徒二年於徒二年上加三等流二千里又併入原律所得有祿人減一等無祿減二等之笞杖通論如誣告人說事過錢該笞五十即將笞五十併入流二千里內通論合坐以笞五十流二千里不得於笞上加誣也如該杖七十即將杖七十併入流二千里通論合以杖七十流二千里不得於杖上加誣也故曰併入通論按疏議云年七十以上十五以下廢疾之人誣告人充軍者既不可以抵充當如官吏將平人冒頂軍役以故出入流罪收贖鈔三十六貫蓋准名例也於義為可從又按誣告說事過錢者大誥項下減杖仍減流二千里從徒三年算若真犯說事過錢者止合減杖而徒二年又不必減也此處當有別 \\n  \\n   \\n  "}
{"章节": "大明律集解附例卷之二十三", "正文": "  \\n 大明律集解附例卷之二十三 \\n 　 \\n  \\n 刑律 \\n 受贓 \\n 官吏受財 \\n 凡官吏受財者計贓科斷無祿人各減一等官追奪除名吏罷役俱不敘○說事過錢者有祿人減受錢人一等無祿人減二等罪止杖一百各遷徙有贓者計贓從重論 \\n 有祿人 \\n 枉法贓各主者通算全科謂受有事人財而曲法處斷者如受十人財一時事發通算作一處全科其罪 \\n 一貫以下杖七十 \\n 一貫之上至五貫杖八十 \\n 一十貫杖九十 \\n 一十五貫杖一百 \\n 二十貫杖六十徒一年 \\n 二十五貫杖七十徒一年半 \\n 三十貫杖八十徒二年 \\n 三十五貫杖九十徒二年半 \\n 四十貫杖一百徒三年 \\n 四十五貫杖一百流二千里 \\n 五十貫杖一百流二千五百里 \\n 五十五貫杖一百流三千里 \\n 八十貫絞 \\n 不枉法贓各主者通算折半科罪謂雖受有事人財判斷不為曲法者如受十人財一時事發通算作一處折半科罪 \\n 一貫以下杖六十 \\n 一貫之上至一十貫杖七十 \\n 二十貫杖八十 \\n 三十貫杖九十 \\n 四十貫杖一百 \\n 五十貫杖六十徒一年 \\n 六十貫杖七十徒一年半 \\n 七十貫杖八十徒二年 \\n 八十貫杖九十徒二年半 \\n 九十貫杖一百徒三年 \\n 一百貫杖一百流二千里 \\n 一百一十貫杖一百流二千五百里 \\n 一百二十貫罪止杖一百流三千里 \\n 無祿人 \\n 枉法一百二十貫絞 \\n 不枉法一百二十貫之上罪止杖一百流三千里 \\n 纂註官吏受財兼枉法不枉法說各字亦然若各遷徙各字則指有祿無祿人言此官吏俱指見任見役者無祿人謂不在官人及凡俸米不及一石者如三司運司府州縣典吏之類皆是說事過錢亦兼枉法不枉法說或云若過不枉法贓止問不應非也枉法不枉法小註云受有事人財而曲法處斷又云雖受財判斷不為曲法非謂專指治獄之所在凡有所枉者即是此言凡內外軍民衙門其有因事而接受人財物者各計其入己枉法不枉法之贓依律科斷其無祿之人受財者枉法不枉法各減有祿人一等官則追奪其原領誥徠除去其官籍之名吏罷其見役俱不敘用若有人為人說合枉法不枉法之公事而過送錢財與官吏者過錢人係有祿人減受錢人罪一等如受錢該杖八十減一等則杖七十係無祿人減二等則杖六十罪止杖一百受錢雖至絞而過錢亦止杖一百其有祿人罷其職役與無祿人各遷徙比流減半准徒二年夫杖止於一百者原其無入己之贓也又各遷徒者惡其為貪夫之導也若過錢人因受人財物而為其過送者則又計所入己之贓以所枉法不枉法各從重論贓重者從贓贓輕者從遷徙也凡有祿人因事受人財而曲法科斷者是謂枉法贓係各主者通算全科如受十人財一時事發通併作一處科斷一貫以下杖七十一貫之上每五貫加一等如八十貫則坐絞係雜犯若雖受人財而判斷不為曲法者是謂不枉法係各主者通算折半科罪如受十人財一時事發通算作一處折半科罪一貫以下杖六十一貫之上每一十貫加一等至一百二十貫罪止杖一百流三千里若無祿人受枉法贓一貫以下杖六十起並減有祿人一等自八十貫之上雖一百一十九貫亦依八十貫律減等杖一百流三千里直至一百二十貫滿方坐絞罪若受不枉法贓自一貫以下笞五十起並減有祿人不枉法一等雖一百二十貫亦坐一百一十貫之罪杖一百流二千五百里直至二百二十貫之上方坐罪止杖一百流三千里 \\n 按疏議云無祿人受不枉法贓一百二十貫減一等杖一百流二千五百里是也但云與名例三流同為一減者不同非也蓋議罪雖照流數等第而大誥之下仍用同為一減之例有祿人之徒三年則九十貫之罪也無祿人之徒三年則一百貫之罪也罪雖同而贓數則異是亦減一等矣律疏云竊盜贓正與此同若無祿人止減至流二千五百里則竊盜為從之罪豈亦若是耶不知律文明開不枉法一百二十貫之上罪止杖一百流三千里則一百二十貫減一等止宜坐流二千五百里若直擬徒三年是減二等非減一等惡乎可哉況竊盜本分首從而此則當各計入己之贓為罪者也 \\n 又按枉法贓若犯二事以上一主先發已經論決其他後發雖輕若等亦併論之難同止累見發為坐若不枉法贓係一主者罪亦全科不用折半之律 \\n 條例 \\n 一文職官吏監生知印承差受財枉法至滿貫絞罪者發附近衛所充軍 \\n 一凡在官人役取受有事人財律無正條者果於法有枉縱俱以枉法計贓科罪若屍親鄰證等項不係在官人役取受有事人財各依本等律條科斷不在枉法之律 \\n 坐贓致罪 \\n 凡官吏人等非因事受財坐贓致罪各主者通算折半科罪與者減五等謂如被人盜財或毆傷若陪償及醫藥之外因而受財之類各主者並通算折半科罪為兩相和同取與故出錢人減受錢人罪五等又如擅科斂財物或多收少徵錢糧雖不入己或造作虛費人工物料之類凡罪由此贓者皆名為坐贓致罪 \\n 一貫以下笞二十 \\n 一貫之上至一十貫笞三十 \\n 二十貫笞四十 \\n 三十貫笞五十 \\n 四十貫杖六十 \\n 五十貫杖七十 \\n 六十貫杖八十 \\n 七十貫杖九十 \\n 八十貫杖一百 \\n 一百貫杖六十徒一年 \\n 二百貫杖七十徒一年半 \\n 三百貫杖八十徒二年 \\n 四百貫杖九十徒二年半 \\n 五百貫之上罪止杖一百徒三年 \\n 纂註坐贓致罪謂因贓致罪是也受財者入己之稱註中陪償承盜財醫藥承毆傷說此條謂官吏人等有非因事而受人財入己者如被人偷盜而陪償原贓或被毆傷而給醫藥正數之外因而受別人財之類又如擅科斂人財物或多收少徵錢糧而初未入己或造作而虛費人工物料之類凡罪由此贓而坐者一貫以下笞二十每一十貫加一等至一百貫則每百貫加一等至五百貫之上罪止杖一百徒三年但係各主之物並通作一處折半科罪以二貫為一貫算出錢人減受錢人罪五等至五十貫始坐笞二十蓋以其不係刁蹬用強生事逼抑取受而和同取予故也擅科歛財物以下出錢不坐罪若非因事而受一主贓者則不折半科 \\n 備考 \\n 一官吏坐贓若不入已者擬還職役 \\n 一出錢人有規避事重者從重論 \\n 事後受財 \\n 凡有事先不許財事過之後而受財事若枉斷者准枉法論事不枉斷者准不枉法論 \\n 纂註先不許財四字要看明白不然是聽許財物矣此言凡諸人有事之時初不曾許送財物及其事情歸結之後以財物餽送而官吏人等受之是謂事後受財此與因事受財者雖為有間而事既相干亦涉嫌疑則察其所判斷之事若於法有所枉者則計其所受之贓准枉法論一貫以下杖七十五貫以上每五貫加一等至八十貫罪止一百流三千里其事於法不枉者則准不枉法論一貫以下杖六十十貫以上每一十貫加一等一百二十貫亦罪止杖一百流三千里無祿人各減一等官吏俱照例為民但官不追奪耳律不言出錢過錢人之罪問不應從重可也 \\n 有事以財請求 \\n 凡諸人有事以財行求得枉法者計所與財坐贓論若有避難就易所枉重者從重論其官吏刁蹬用強生事逼抑取受者出錢人不坐 \\n 纂註官吏受財條言受錢人之罪此則言出錢人之罪得枉法謂行求而得枉法也避難就易或謂避流就徒避徒就杖之類似太泥此言凡諸色人等本身有事而用財以行求於人若所求之事係枉法者則計其所與之財依坐贓致罪論一貫以下笞二十一貫之上至十貫加一等至五百貫之上罪止杖一百徒三年若有畏避其難遷就其易所枉之事其罪重者從重論如行求財八十貫坐贓該杖一百其本求以避難就易而所枉之罪該杖八十徒二年則當論其重者仍以徒二年論之類其贓入官若本人初未行求而承行之官吏刁蹬留難不與歸結或用強別生枝節逼抑人之財物者是罪在官吏矣出錢人不得已而與之者也故不坐罪其贓還主 \\n 按唐律謂以財行求不枉法者減枉法二等今與財不枉法論律無明文似不可用但隨事之輕重以不應科斷可也 \\n 在官求索借貸人財物 \\n 凡監臨官吏挾勢及豪強之人求索借貸所部內財物者並計贓准不枉法論強者准枉法論財物給主○若將自己物貨散與部民及低價買物多取價利者並計餘利准不枉法論強者准枉法論物貨價錢並入官給主○若於所部內買物不即支價及借衣服器玩之屬各經一月不還者並坐贓論○若私借用所部內馬牛駝驘驢及車船碾磨店舍之類各驗日計雇賃錢亦坐贓論追錢給主○若接受所部內饋送土宜禮物受者笞四十與者減一等若因事而受者計贓以不枉法論其經過去處供饋飲食及親故饋送者不在此限○其出使人於所差去處求索借貸賣買多取價利及受餽送者並與監臨官吏罪同○若去官而受舊部內財物及求索借貸之屬各減在官時三等 \\n 纂註此條自一節至五節俱以監臨官吏及豪強之人說六節專以出使人言豪強之人亦是有事在手者如里老應捕總甲之類觀部內字可見多取價利句承上二項曰一月則一月之上皆然驗日以每日六十文之類此條准枉法不枉法以不枉法不問去任見任並係有贓俱罷職役為民惟坐贓論者與受饋送及非因事而受者各擬還職役此言凡監臨官吏挾勢及豪強之人其有謀求索取或借貸所部之內財物者並計所求所借入己之贓准不枉法論係各主者通算折半科罪若用強求借者准枉法論各主通算全科至絞者罪止杖一百流三千里無祿人減有祿人之罪一等其所求借財物並給主若監臨官吏及豪強之人若將自己物貨散賣而厚取其值是多取價也及買物而低還其價是多取利也則扣其所買賣之貨物原值之價外其所多餘是為餘利並計所餘利准不枉法論若用強有所買賣者准枉法論無祿人亦各減一等賣物則物入官而原得價錢給主買物則物給主所用之價入官故曰貨物價錢並入官給主此與有司和買給價有增減坐贓論不同者彼之所買充官用此則為私用公私之別者若於所部內和買貨物而不即支價與之及私借衣服器玩之屬各經一月而不還原主者並計所買所借之物價坐贓論蓋低價買物則無復補給而曰不支不還是猶有支還之日此輕重之別也故坐贓論若私借用所部之內馬牛駝驘驢及車船碾磨店舍之類既非充官用而又不給與雇賃錢者各驗日計其犯時馬牛等之雇錢車船等之賃錢追給原主雇賃錢雖多不得過其本利至若於所部之內接受人所饋送之土宜禮物受者不問多寡笞四十送與者減一等笞三十若因其有事在官饋送而受之者計贓以不枉法論其於經過去處雖部內饋送飲食及親故饋送土宜禮物者不在此限蓋飲食非同禮物親故不係部民安得罪之也其奉命出使人員若於所差遣去處而有所求索或借貸或買賣多取利價及接受人饋送者並與監臨官吏罪同或准枉法或准不枉法或坐贓或以不枉法或給主或入官其罪一同監臨之罪若去官如任滿得代改除之類其有接受舊所部內之財物及求索借貸之屬者各減在官監臨時之罪三等去官與現任不同自難以一律論耳 \\n 按有事而饋送律不言與者之罪然受者既曰不枉法則與當依不應事重科斷 \\n 條例 \\n 一文武職官索取土官夷人猺獞財物犯該徒三年以上者俱發邊衛充軍 \\n 一凡遼東宣府大同延綏甯夏甘肅固原並偏頭等關直隸薊州密雲等處各沿邊地方各該鎮守總兵副參遊擊守備都司衛所等官但有科歛軍人財物及扣減月糧計入己贓至三十兩以上降一級帶俸差操百兩以上降一級改調煙瘴地面帶俸差操二百兩以上照前調發充軍三百兩以上亦照前調發永遠充軍其沿海地方有犯亦照前例科斷應改調及充軍者俱發邊遠衛分 \\n 一雲貴兩廣四川湖廣等處流官擅自科歛土官財物僉取兵夫徵價入己強將貨物發賣多取價利各贓至滿貫犯該徒三年以上者問發附近衛所充軍若買賣不曾用強及贓數未滿者照行止有虧事例問革其科歛財物明白公用僉取兵夫不曾徵價者照常發落 \\n 家人求索 \\n 凡監臨官吏家人於所部內取受求索借貸財物及役使部民若買賣多取價利之類各減本官罪二等若本官知情與同罪不知者不坐 \\n 纂註家人是一家之人如兄弟子孫奴僕之類皆是役使見戶律或謂即上條借馬牛之類非也兩言本官不及吏者舉重也家人犯贓各依本官有祿無祿科斷諸書云若家人自有官者仍依官吏受財論不在減等之限不知既從官斷又何以為家人況又非部內也不可依以上諸條皆言官吏受財之罪此則言監臨官吏之家人於其父兄所部屬之內或因事受財或無故求索或借貸財物及私役使部民若買賣多取價利之類者各減本監臨官受財等項之罪二等如本官求索借貸並買賣多取價利不枉法一貫以下杖六十家人減二等一貫以下笞四十本官強者准枉法一貫以下杖七十家人減二等笞五十本官役使部民者每一名笞四十每五名加一等罪止杖八十家人役使減二等罪止杖六十之類蓋所犯之事雖與官吏同而所犯之人則與官吏異也若監臨官知得家人求索等項情由者與家人同坐減二等之罪不知情者本官不坐罪 \\n 風憲官吏犯贓 \\n 凡風憲官吏受財及於所按治去處求索借貸人財物若賣買多取價利及受饋送之類各加其餘官吏罪二等 \\n 纂註風憲官如在內都察院並各道在外按察司是也凡此等衙門之官吏不問枉法不枉法但有因事而接受人財物及於所按治出巡去處求索或借貸人財物若買賣多取價利及受饋送土宜禮物之類各加其餘監臨官吏之罪二等如受財枉法有祿官吏一貫以下杖七下加二等則杖九十加罪不得加至於死須至八十貫方坐絞不枉法有祿官吏一貫以下杖六十加二等則杖八十加罪皆罪止杖一百流三千里求索借貸買賣多取並准不枉法強者准枉法亦各加二等受饋送者笞四十加二等則杖六十蓋風憲官吏職司科察既曰犯贓何以肅人其加等治之宜也首言受財則不必拘所按治也 \\n 備考 \\n 一風憲官吏家人犯贓亦減本官所加之罪二等論 \\n 因公擅科歛 \\n 凡有司官吏人等非奉上司明文因公擅自科歛所屬財物及管軍官吏總旗小旗科歛軍人錢糧賞賜者杖六十贓重者坐贓論入己者並計贓以枉法論○其非因公務科歛人財物入己者計贓以不枉法論若饋送人者雖不入己罪亦如之 \\n 纂註軍人有賞賜錢糧故曰賞賜錢糧如月糧及冬衣布花之類此自己給散而後科歛者言若未給散而尅留則又從監守盜論此言凡有司官吏人等如糧長里老之類非奉該管上司明文而因其公事如稅糧差役等項擅自科歛所屬部民財物於公事內使用及管軍官吏總旗小旗亦無上司明文因其公事如管軍修城之類擅自科歛軍人之錢糧賞賜於公事內使用者雖不入己亦杖六十計所科歛之贓重於杖六十者坐贓論各主通算折半科罪一貫以上每一十貫加一等至五百貫之上罪止杖一百徒三年若將所科歛之財物錢糧賞賜不充公用私自入己者並計具入己之贓以枉法論各主通算全科一貫以上每五貫加一等有祿人八十貫無祿人減一等至一百二十貫俱坐絞若有司官吏人等及管軍官吏總小旗有非因公務而私擅科歛軍民財物入己者計贓以不枉法論各主通算折半科罪一貫之上每一十貫加一等有祿無祿人各罪止杖一百流三千里若將所科歛之財物饋送他人者雖不入己而已為己惠矣故亦如入己之罪以不枉法論夫非因公科歛其罪反輕於因公科歛何也蓋曰非因公則無假托之姦曰因公不無凌逼之勢自不容以一律論也 \\n 條例 \\n 一在京在外衙門不許分外罰取紙劄筆墨銀硃器皿錢榖銀兩等項違者計贓論罪若有指稱修理不分有無罪犯用強科罪米榖至五十石銀至二十兩以上絹帛貴細之物直銀二十兩以上者事發問罪起送吏部降一級用 \\n 一弘治十六年十一月十七日節該欽奉孝宗皇帝聖旨科罰修理果曾經手的不准花銷照例起送若自不經手支銷明白只依科歛律發落欽此 \\n 私收公侯財物 \\n 凡內外各衛指揮千戶百戶鎮撫並總旗小旗等不得於私下或明白接受公侯所與寶鈔金銀段疋衣服糧米錢物若受者軍官杖一百罷職發邊遠充軍總旗小旗罪同再犯處死公侯與者初犯再犯免罪附過三犯准免死一次若奉命征討與者受者不在此限 \\n 纂註總小旗言罪同以官有罷職之文耳再犯處死是充軍後再犯也公侯免死一次係恩例此言凡內外各軍衛指揮千戶百戶鎮撫並無官職之總小旗等俱不得於私下或明白接受公侯所與寶鈔金銀段疋衣服糧米錢物若受者自指揮千戶百戶鎮撫並杖一百罷其見任之職發邊遠充軍總旗小旗罪同亦杖一百邊遠充軍軍官與總小旗充軍之後再接受公侯寶鈔等物者謂之再犯皆坐處死若公侯以寶鈔等物與指揮以下官軍初犯及再犯免罪附其過名三犯准納鐵券免罪一次此公侯與官軍之常禁也若公侯奉命有事征討而公侯有所與官軍有所受者不在此禁限之內蓋交結軍心欲其效死以成功也與無事而授受以徒示私恩者遠矣 \\n 按律言處死不著絞斬律疏云當請自上裁是也然查律中如管軍官私役軍人出境亦杖一百充軍至三犯者絞守禦軍人再逃再犯者杖一百充軍二犯者絞蓋此條初犯充軍即流罪也再犯加至於死則當坐絞可類推矣 \\n 又按此條言公侯而不及伯者舉重也至不言軍人則微之耳 \\n 尅留盜贓 \\n 凡巡捕官己獲盜賊尅留贓物不解官者笞四十入己者計贓以不枉法論仍將其贓併論盜罪若軍人弓兵有犯者計贓雖多罪止杖八十 \\n 纂註此言各處軍民巡捕盜賊官員若已獲強竊盜及監守常人等贓如有尅留贓物不盡解送官司者雖無入己之情而無以證盜之罪故笞四十若以所尅留之贓隱匿入己者計贓以不枉法論各主者通算折半科斷仍將其所尅留入己之贓併所解官之贓通論盜罪如盜贓一百貫該杖一百流三千里止將五十貫解官依此贓以坐盜賊杖六十徒一年已論決矣事發仍將所尅五十貫併解入前贓貼仗四十改流二千里之罪故曰併贓論罪若巡補軍人及巡司弓兵有尅留盜贓者若不入己亦笞四十入己者計贓雖在三十貫之上亦罪止杖八十不得以枉法論仍併贓以論盜罪既恕其無官而又利其捕盜也 \\n 官吏聽許財物 \\n 凡官吏聽許財物雖未接受事若枉者准枉法論事不枉者准不枉法論各減一等所枉重者各從重論 \\n 纂註聽許言官吏因事聽人許送財物而為其施行其物雖未接受其心已屬貪污然必自其有顯跡有數目者方坐不然難科此罪各減一等謂比已接受者減一等恕其未得也各字承准枉法不枉法言或虧枉之罪重於聽許之罪如聽許一十貫減等止杖八十而所枉之罪則杖一百徒三年當以故出入人罪論則從重者論之輕則從聽許論也許送人合問不應從重不當問有事以財請求律稱准者至死減一等雖滿貫亦罪止杖一百流三千里此條既稱准枉法論又稱減一等假如聽許准枉法贓滿貫至死減一等杖一百流三千里又減一等杖一百徒三年方合律此正所謂犯罪得累減是也疏議云各減一等但指未滿貫贓而言至於滿貫死罪止減一等杖一百流三千里若依前說則是通減二等矣恐不可從考條例節要一官吏聽許財物止照大明律擬罪不問為民此成化十九年二月十一日例可依 \\n  \\n   \\n  "}
{"章节": "大明律集解附例卷之二十四", "正文": "  \\n 大明律集解附例卷之二十四 \\n 　 \\n  \\n 刑律 \\n 詐偽 \\n 詐為制書 \\n 凡詐為制書及增減者皆斬未施行者絞傳寫失錯者杖一百○詐為將軍總兵官五軍都督府六部都察院都指揮使司內外各衛指揮使司守禦緊要隘口千戶所文書套畫押字盜用印信及空紙用印者皆絞察院布政司按察司府州縣衙門者杖一百流三千里其餘衙門者杖一百徒三年未施行者各減一等若有規避事重者從重論○其當該官司知而聽行各與同罪不知者不坐 \\n 纂註制書解見吏律制書有違條本無此制而詐撰詞旨曰詐為原有此制而增減詞事曰增減將軍如征虜將軍征朔將軍之類套畫押字盜用印信相連看空紙用印承盜用說此言制書出自天子若凡詐為制書及有增減者是以匹夫而擅天子之灌故已施行者不分首從皆斬未施行者為首者絞為從者減一等其奉行制書而傳寫失誤差錯者則非詐為矣故止杖一百至於將軍兵官五軍都督府六部都察院俱軍國大事所係都指揮使司各衛指揮使司俱兵權所在守禦緊關隘口千戶所又所以隄防奸細出入者也其文書皆足以動眾若有詐為此等衙門文書套畫押字盜用印信鈐蓋施行及空紙盜用各該印信以備填寫者皆絞此重在盜印上若文書雖有押字非印信不行故必盜印方坐以絞察院布按二司府州縣衙門比之將軍府部事權稍輕若詐為此等衙門文書套畫押字盜用印信或空紙用印而事已施行者為首之人杖一百流三千里其餘衙門比之司府州縣又輕若詐為者事已施行為首之人杖一百徒三年若未施行者則各減一等將軍等衙門杖一百流三千里察院等衙門杖一百徒三年其餘衙門杖九十徒二年半也若因有規避而詐為文書其規避之罪重於前罪者則從規避之重罪論其當該官司遇此文知係詐為而聽行者與詐為之人同罪至死者減一等不知者不坐 \\n 備考 \\n 一將印信空紙捏寫他人文書投遞官司害人者依投匿名文書告言人罪者律論 \\n 條例 \\n 一詐為將軍總兵官五府六部等衙門文書律該絞罪者依律問斷外若詐為察院布政司按察司府州縣及其餘衙門文書誆騙科斂財物者問發邊衛充軍 \\n 一凡詐為各衙門文書盜用印信者不分有無押字依律坐罪若止套畫押字各就所犯事情輕重查照本等律條科斷其詐為六部各司軍衛各所文書者俱與其餘衙門同科 \\n 詐傳詔旨 \\n 凡詐傳詔旨者斬皇后懿旨皇太子令旨親王令旨者絞○若詐傳一品二品衙門官言語於各衙門分付公事有所規避者杖一百徒三年三品四品衙門官言語者杖一百五品以下衙門官言語者杖八十為從者各減一等若得財者計贓以不枉法因而動事曲法者以枉法各從重論○其當該官司知而聽行各與同罪不知者不坐○若各衙門追究錢糧鞫問刑名公事當該官吏將奏准合行事理妄稱奉旨追問者斬 \\n 纂註天子之制有詔誥徠言詔則誥徠在其中詐傳者自內而首先傳出之人言若在外而轉相傳說者非是三品四品衙門官以下不言分付公事有所規避者蒙上文也若雖詐傳言語而無分付公事規避者非是蓋詔旨懿旨令旨皆臣民所當遵守詐傳則足以害人而亂政故坐以絞斬品官之言語皆能號令乎眾若詐傳各衙門分付公事而有所規避者其品級有高下則其言語所係有輕重故一品二品者杖一百徒三年三品四品者杖一百五品以下者杖八十為從之人各減一等若得財而為人詐傳以上品官言語事無曲法者計其入己之贓以不枉法論因受財詐傳而變動事情曲枉法度者以枉法論各從其罪之重者坐之如詐傳一二品官言語計贓重於杖一百徒三年則從贓論輕則從杖一百徒三年其詐傳三品四品五品以下者可類推也當該官司知詐傳而聽行者各與詐傳者同罪自詔書而下及品官言語皆然錢糧刑名既有奏准免追免問之事理而妄稱奉旨追問者與詐傳詔旨無異故亦坐斬 \\n 對制上書詐不以實 \\n 凡對制及奏事上書詐不以實者杖一百徒三年非密而妄言有密者加一等○若奉制推按問事報上不以實者杖八十徒二年事重者以出入人罪論 \\n 纂註承君問而對之曰對制陳奏衙門公事者曰奏事建言獻策之類曰上書人臣事君在於勿欺若三者一有詐妄不實則欺君矣故杖一百徒三年非有機密事情而妄言有密此又詐不以實之最重者故加一等杖一百流二千里若奉制推委鞫問罪犯事情而不以實情報上者杖八十徒二年其中若有徇私曲法事情重於杖八十徒二年者則以官司出入人罪論 \\n 偽造印信歷日等 \\n 凡偽造諸衙門印信及歷日符驗夜巡銅牌茶鹽引者斬有能告捕者官給賞銀五十兩偽造關防印記者杖一百徒三年告捕者官給賞銀三十兩為從及知情行用者各減一等若造而未成者各又減一等其當該官司知而聽行與同罪不知者不坐 \\n 纂註關防印記指各衙門原設者而言如驛遞務局等官所掌是也若巡撫等官關防今例同印信矣偽造印信以銅鐵私鑄成印篆文俱全者言之也若用木石泥蠟等物描刻篆文即今例所謂描摸非偽造也蓋印信歷日符驗夜巡銅牌鹽引茶引皆國家大信所係故偽造者斬告捕者賞銀五十兩關防印記雖與印信不同而亦所關以行政事者故偽造者杖一百徒三年告捕者賞銀三十兩為從及知情行使者各減偽造之罪一等係印信等項則杖一百流三千里係關防印記則杖九十徒二年半若偽造印信等項而未成為首者減一等杖一百流三千里為從者又減一等杖一百徒三年偽造關防印記未成為首者減一等杖九十徒二年半為從者又減一等杖八十徒二年故謂各又減一等當該官司知其偽造而聽行則與偽造者同罪不知者不坐 \\n 條例 \\n 一凡盜用總督巡撫審錄勘事提學兵備屯田水利等官欽給關防俱照各官本衙門印信擬罪若盜及棄毀偽造悉與印信同科 \\n 一凡描摸印信行使誆騙財物犯該徒罪以上者問發邊衛永遠充軍 \\n 一偽造并盜用通政使司關防印記及偽印工部批迴賣放人匠者俱問罪於本衙門首枷號三箇月發落 \\n 一起解軍士掜買偽印批迴者除真犯死罪外解人發附近軍士調邊衛原係邊衛者調極邊衛各充軍 \\n 新頒條例 \\n 一萬歷十六年都察院題咨本部議院覆奉 \\n 聖旨偽造印信只照律文擬斷不問木石泥蠟但偽者斬 \\n 偽造寶鈔 \\n 凡偽造寶鈔不分首從及窩主若知情行使者皆斬財產並入官告捕者官給賞銀二百五十兩仍給犯人財產里長知而不首者杖一百不知者不坐其巡捕守把官軍知情故縱者與同罪若搜獲偽鈔隱匿入己不解官者杖一百流三千里失於巡捕及透漏者杖八十仍依強盜責限跟捕○若將寶鈔挑剜補輳描改以真作偽者杖一百流三千里為從及知情行使者杖一百徒三年○其同情偽造人有能悔過捕獲同伴首告者與免本罪亦依常人一體給賞 \\n 纂註強盜捕限見後捕亡律以真作偽謂以真鈔挑剜字樣補輳描改筆畫作成偽鈔也國初制造寶鈔與銅錢相兼行使其關天下財用甚重故偽造者不分首從及窩藏偽造之人知情行使之人皆斬犯人財產並沒入官知其偽造而首告捕獲者官給賞銀二百五十兩仍給犯人財產若本處里老知而不首者杖一百其巡捕守把官軍知情故縱不行捕獲者與偽造者同罪至死減一等若　搜獲所造偽鈔隱匿入己不解官者杖一百流三千里若無故縱之情止失於巡捕及因不巡捕以致偽造出入行使者杖八十仍依強盜捕限律責令跟捕惟故縱者不責限也以真作偽者三為首者杖一百流三千里為從及知情行使杖一百徒三年同造之人能自悔過捕獲同伴首告者免其本罪仍依常人一體給賞如此則告捕多而偽造者少矣 \\n 私鑄銅錢 \\n 凡私鑄銅錢者絞匠人罪同為從及知情買使者各減一等告捕者官給賞銀五十兩里長知而不首者杖一百不知者不坐○若將時同銅錢剪錯薄小取銅以求利者杖一百○若偽造金銀者杖一百徒三年為從及知情買使者各減一等 \\n 纂註銅錢通天下之用而鑄錢之權出於上若私鑄則竊上之權而錢法阻壞矣故與鼓鑄匠人並罪坐絞為從及知係私鑄而故買行使者各減一等杖一百流三千里首告捕獲者官給賞銀五十兩里長知而不首告者杖一百若將時用銅錢錯薄小取銅以求利則與偽造者異矣故止杖一百若偽造金銀行使以惑眾罔利者杖一百徒三年為從及知其偽造而買使者各減一等杖九十徒二年半蓋律言偽造金銀謂以鉛銅水銀之類造成金銀體質者方是若成色不足非全假者不得引用此律 \\n 條例 \\n 一私鑄銅錢為從者問罪用一百斤枷枷號一箇月民匠舍餘發附近充軍旗軍調發邊衛食糧差操若販賣行使者亦枷號一箇月照常發落 \\n 一偽造假銀及知情買使之人俱問罪於本地方枷號一箇月發落 \\n 詐假官 \\n 凡詐假官假與人官者斬其知情受假官者杖一百流三千里不知者不坐○若無官而詐稱有官有所求為或詐稱官司差遣而捕人及詐冒官員姓名者杖一百徒三年若詐稱見任官子孫弟姪家人總領於按臨部內有所求為者杖一百為從者各減一等若得財者並計贓准竊盜從重論○其當該官司知而聽行與同罪不知者不坐 \\n 纂註詐假官謂本無官而詐為劄付文憑出外行事或懸帶偽造牙牌而在京出入者假與人官謂他人本無官而假為劄付文憑與人以官者此皆有壞朝廷名器故並坐斬受假官者知其假而故受之杖一百流三千里若本無官而詐稱某官有所求為或詐稱官司差遣而追捕人或詐冒見任官姓名然曰詐稱曰詐冒皆未有文憑可據故止杖一百徒三年詐稱見任官子孫弟姪家人總領於見任官所部內有所求為者此自與身冒官員姓名者少異故止杖一百為從各減一等承詐稱以下言如為首該杖一百徒三年為從則杖九十徒二年半為首該杖一百為從則杖九十若詐稱詐冒有所求為而得財者則計贓有重於詐稱詐冒本罪者則從贓准竊盜論各主者亦以一主為重免刺若贓輕則從本罪論故曰各從重論當該官司知而聽行者與同罪通承上言至死者照律減等 \\n 條例 \\n 一廣西雲貴湖廣四川等處但有冒籍生員食糧起貢到部者問革發原籍為民若買到土人倒過所司起送公文頂名赴部投考者發口外為民賣與者行所在官司追贓治罪若已受職比依詐假官律處斬賣者發邊衛充軍經該官吏朦朧起送各治以罪 \\n 一凡詐冒皇親族屬姻黨家人在京在外巧立名色挾騙財物侵假地土井有禁山場攔當船隻掯要銀兩出入大小衙門囑託公事販賣錢鈔私鹽包攬錢糧假稱織造私開牙行擅搭橋梁侵漁民利者除真犯死罪外徒罪以上俱於所犯地方枷號一箇月發邊衛充軍杖罪以下亦枷號一箇月發落若被害之人赴所在官司告訴不即受理及雖受理觀望逄迎不即問斷舉奏者各治以罪 \\n 一假充大臣及近侍官員家人名目豪橫鄉村生事害民強占田土房屋招集流移住種者許所在官司拏問犯該徒罪以上者發邊衛充軍杖罪以下枷號一箇月發落 \\n 詐稱內使等官 \\n 凡詐稱內使及都督府四輔諫院等官六部監察御吏按察司官在外體察事務欺誑官府扇惑人民者斬知情隨行者減一等其當該官司知而聽行與同罪不知者不坐○若詐稱使臣乘驛者杖一百流三千里為從者減一等驛官知而應付者與同罪不知情失盤詰者笞五十其有符驗而應付者不坐 \\n 纂註內使都督府四輔諫院六部監察御史按察司官皆要官也詐稱此官在外體察事務必致欺誑官府扇惑人民故斬知情隨行之人如詐作皁隸跟隨之類減一等杖一百流三千里當該官司知其詐稱而聽行與詐稱者同罪不知則不坐詐稱使臣乘驛有所求為止於輿馬而已故其罪止杖一百流三千里隨行減一等杖一百徒三年驛官知其詐稱而應付者與犯者同罪不知其詐稱而失於盤詰者止笞五十其有符驗而應付者驛官不坐罪為其有符驗難於查驗也 \\n 條例 \\n 一凡詐冒內官親屬家人等項名色恐嚇官司誆騙財物者除真犯死罪外其餘枷號一箇月發邊衛充軍所在官司畏徇故縱不行擒拏者各治以罪 \\n 一凡詐充錦衣衛旗校假以差遣體訪事情緝捕盜賊為由占宿公館妄拏平人嚇取財物擾害軍民者除真犯死罪外徒罪以上枷號一箇月發邊衛充軍杖罪以下亦枷號一箇月發落所在官司阿從故縱者各治以罪 \\n 近侍詐稱私行 \\n 凡近侍之人在外詐稱私行體察事務扇惑人民者斬謂如給事中尚寶等官奉御內使儀鸞司官校尉之類 \\n 纂註私行者暗行體察官府及民間不明之事也近侍近君之人詐稱私行可以亂民惑眾其與無官詐稱何異哉故亦坐以斬也 \\n 詐為瑞應 \\n 凡詐為瑞應者杖六十徒一年○若有災祥之類而欽天監官不以實對者加二等 \\n 纂註瑞如景星慶雲之類皆以事應故曰瑞應本無瑞而詐為瑞應是欺君也故杖六十徒一年欽天監官職專天文而於災祥之類不以實對妄言休咎其欺尤重故加二等杖八十徒二年也 \\n 詐病死傷避事 \\n 凡官吏人等詐稱疾病臨事避難者笞四十事重者杖八十○若犯罪待對故自傷殘者杖一百詐死者杖一百徒三年所避事重者各從重論若無避故自傷殘者杖八十其受雇倩為人傷殘者與犯人同罪因而致死者減鬬殺罪一等○若當該官司知而聽行與同罪不知者不坐 \\n 纂註臨事詐稱疾病欲以避難也故笞四十事重杖八十犯罪待對故自傷殘其手足耳目或詐死者皆欲避罪也故傷殘杖一百詐死杖一百徒三年所避之罪重於杖一百徒三年者則從所避之罪論若無所避而故自傷殘者是以自殘其軀故杖八十受雇倩而為人傷殘其雇倩之人與犯人同罪因傷殘而致死者受雇倩之人減鬬殺一等杖一百流三千里當該官司知其避難而聽與改差知其避罪而准作廢疾擬斷者與犯人同罪不知則不坐 \\n 詐教誘人犯法 \\n 凡諸人設計用言教誘人犯法及和同令人犯法卻行捕告或令人捕告欲求給賞或欲陷害人得罪者皆與犯法之人同罪 \\n 纂註教誘人為犯法之事或和同與人共為犯法之事後卻捕告於官或暗令他人捕告此其為心蓋欲希求給賞或陷人於罪以快私忿而已是人之罹法由其致之故與之同罪 \\n  \\n   \\n  "}
{"章节": "大明律集解附例卷之二十五", "正文": "  \\n 大明律集解附例卷之二十五 \\n 　 \\n  \\n 刑律 \\n 犯姦 \\n 犯姦 \\n 凡和姦杖八十有夫杖九十刁姦杖一百○強姦者絞未成者杖一百流三千里○姦幼女十二歲以下者雖和同強論○其和姦刁姦者男女同罪姦生男女責付姦夫收養姦婦從夫嫁賣其夫願留者聽若嫁賣與姦夫者姦夫本夫各杖八十婦人離異歸宗財物入官○強姦者婦女不坐○若媒合容止通姦者各減犯人罪一等私和姦事者減二等○其非姦所捕獲及指姦者勿論若姦婦有孕罪坐本婦 \\n 纂註和謂男女相願刁謂引至別所然刁必本於和來男女同罪以下所以著和刁姦及下諸條犯姦之通例也賣與姦夫指經官斷後者言故與買休賣休有別此言凡和姦杖八十為婦人無夫者言也若有夫而和姦則杖九十刁姦者則不論夫之有無俱杖一百強姦則肆己之淫污人之節故姦夫處絞若雖強而未成姦者杖一百流三千里十二歲以下幼女未有慾心故雖和同強論成姦者亦坐絞罪其和姦刁姦者男女同淫故同坐罪姦生男女理宜姦夫收養故即責付姦夫姦婦從夫嫁賣其夫願留者聽所謂設大法而順人情也若遂賣與姦夫則斷從淫本夫惡得無罪故與姦夫各杖八十婦人離異歸宗財物入官蓋強姦者非婦女之得已故婦女不坐罪若和姦刁姦而有人為之媒合或容止其行姦者各減犯人罪一等私和姦事者隨其和姦刁姦強姦各減犯人罪二等非姦所捕獲及指姦俱無證迹可驗故勿追論若婦女因姦有孕則婦女有憑故止罪坐本婦按姦幼女十二歲以下者指成姦者言故雖和同強論若和而未成姦者當坐不應從重或謂以強而未成者論甚非律意 \\n 縱容妻妾犯姦 \\n 凡縱容妻妾與人通姦本夫姦夫姦婦各杖九十抑勒妻妾及乞養女與人通姦者本夫義父各杖一百姦夫杖八十婦女不坐並離異歸宗○若縱容抑勒親女及子孫之婦妾人通姦者罪亦如之○若用財買休賣休和娶人妻者本夫本婦及買休人各杖一百婦人離異歸宗財禮入官若買休人與婦人用計逼勒本夫休棄其夫別無賣休之情者不坐買休人及婦人各杖六十徒一年婦人餘罪收贖給付本夫從其嫁賣妾減一等媒合人各減犯人罪一等 \\n 纂註休離也和娶承買休賣休說姦夫用財買其夫以離其妻曰買休本夫受姦夫之財而離其妻曰賣休因而娶之為妻曰和娶此言凡妻妾與人通姦在姦夫姦婦固為淫合若本夫明知而縱容其通姦則本夫不能制束故各杖九十若抑勒妻妾或乞養義女與人通姦則婦女非得已之情而本夫義父必有圖財之意故本夫義父各杖一百姦夫杖八十婦女不坐其縱容抑勒者並該離異歸宗若縱容親女及子孫之婦妾與人通姦則縱容之人與姦夫姦婦各杖九十抑勒者抑勒之人杖一百姦夫杖八十婦女不坐故曰罪亦如之若用財買人休其妻本夫受財賣休其妻因而和同娶之為妻者本夫本婦及買休人各杖一百婦人離異歸宗財禮入官若買休人與婦人用計逼勒本夫休棄在本夫別無賣休之情者則不坐買休人與婦人各杖六十徒一年婦人依律決杖一百餘罪收贖仍將本婦人給付本夫從其嫁賣如買休賣休和娶人妾者本夫本妾及買休人各杖九十用計逼勒者買休人及本妾各杖一百以妾賤於妻故減罪一等媒合人各減犯人罪一等則視買休賣休及逼勒或妻或妾各犯之罪而減之也按乞養女不言縱容抑勒子孫之婦妾不言離異者何也蓋義父義女尊卑相臨又非親女可比令之通姦必出抑勒若子孫之婦妾被勒通姦與本夫原無義絕之情故不言離異也又詳買休賣休一節律係姦條必為先姦後娶者而設然其不專言姦夫而曰賣休人不專言姦婦而曰本婦亦可見買休賣休固有不因姦而犯者亦宜照此律科斷不然典雇妻女者有罪將妻妾妄作姊妹嫁人者有罪若謂賣妻者律無文而不禁是果律遺之哉正以賣妻與人既壞夫婦之倫又非嫁娶之正有類於姦故即繫犯姦條下而諸條不及言耳附此以俟奏請定奪 \\n 親屬相姦 \\n 凡姦同宗無服之親及無服親之妻者各杖一百○若姦緦麻以上親及緦麻以上親之妻謂內外有服之親若妻前夫之女及同母異父姊妹者各杖一百徒三年強者斬若姦從祖祖母姑從祖伯叔母姑從父姊妹母之姊妹及兄弟妻兄弟子妻者各絞強者斬若姦父祖妾伯叔母姑姊妹子孫之婦兄弟之女者各斬○妾各減一等強者絞謂強姦親屬妾者該絞 \\n 纂註此條凡稱各者俱指男女同科此罪下條倣此以下妻妾犯姦而罪不至死者仍盡犯姦本法從夫嫁賣願留者聽也蓋同宗無服之親及無服親之妻雖族屬疎遠而名分猶存故有犯姦者不同和刁有夫無夫男女各杖一百言同宗則外姻無服者以凡姦論若姦內外緦麻以上親及緦麻以上親之妻若妻前夫之女及同母異父姊妹者男女各杖一百徒三年強姦者姦夫坐斬別凡人律也若從祖祖母即祖兄弟之妻從祖祖姑即祖之姊妹從祖伯叔母即父堂兄弟之妻從祖伯叔姑即父之堂姊妹從父姊妹即父從兄弟之女己之堂姊妹也母之姊妹即己之姨母也兄弟之妻及兄弟子之妻以上親屬其服雖緦麻以上而其分為至親若犯姦者皆為內亂故姦夫姦婦各絞強者則斬若父祖之妾伯叔母姑子孫之婦兄弟之女以上親屬則其親為至近而其倫為尤重若犯姦者皆為逆倫故姦夫姦婦各斬凡與前項親屬之妾犯姦者各減妻罪一等強姦者姦夫亦絞 \\n 條例 \\n 一凡親屬犯姦至死罪者若強姦未成依律問罪發邊衛充 \\n 一凡犯姦內外緦麻以上親及緦麻以上親之妻若妻前夫之女同母異父姊妹者依律擬罪姦夫發附近衛充軍 \\n 誣執翁姦 \\n 凡男婦誣執親翁及弟婦誣執夫兄欺姦者斬 \\n 纂註凡翁姦子婦兄姦弟婦者律該處斬若無此事而誣執之是陷其父與兄於必死之地婦惡莫甚於此故罪坐斬 \\n 奴及雇工人姦家長妻 \\n 凡奴及雇工人姦家長妻女者各斬○若姦家長之期親若期親之妻者絞婦女減一等若姦家長之緦麻以上親及緦麻以上親之妻者各杖一百流二千里強者斬○妾各減一等強者亦斬 \\n 纂註各斬各杖一百流二千里各減一等俱指男女而言姦家長之期親及期親之妻如家長之姊妹伯叔母兄弟之妻子孫之婦皆是也姦夫坐絞姦婦減一等止杖一百流三千里姦家長緦麻以上親及緦麻以上親之妻亦皆內外有服之親各杖一百流二千里強者則斬妾各減一等如姦家長之妾各減一等各杖一百流三千里姦家長期親之妾減一等奴及雇工人亦杖一百流三千里妾杖一百徒三年姦家長緦麻以上之妾減一等各杖一百徒三年強姦者雖係妾亦斬 \\n 姦部民妻女 \\n 凡軍民官吏姦所部妻女者加凡姦罪二等各罷職役不敘婦女以凡姦論○若姦囚婦者杖一百徒三年囚婦止坐原犯罪名 \\n 纂註管軍管民之官吏姦所部軍民之妻或女官吏加凡姦二等和姦杖一百和姦有夫杖六十徒一年刁姦杖七十徒一年半官罷職吏罷役俱不復敘用婦女以凡姦論和姦無夫杖八十有夫杖九十刁姦杖一百不言強姦有犯者即以強姦律坐絞囚禁在獄之婦而官吏姦之杖一百徒三年囚婦止坐原犯之律婦人非犯姦及死罪不得囚禁既入於此何待於強故不言強姦之罪若為事而保管在外只以姦所部妻女論不得與囚婦同論也 \\n 條例 \\n 一凡軍職及應襲舍人犯姦除姦所捕獲及刁姦坐擬姦罪者官革職與舍人俱發本衛隨舍餘食糧差操其指姦及非姦所捕獲者俱照常發落 \\n 居喪及僧道犯姦 \\n 凡居父母及夫喪若僧尼道士女冠犯姦者各加凡姦罪二等相姦之人以凡姦論 \\n 纂註僧尼道士女冠指有度牒者言加凡姦二等如和姦杖一百有夫杖六十徒一年刁姦杖七十徒一年半相姦之人以凡姦論如姦夫居喪加二等則姦婦以凡姦論僧尼道士女相相姦之姦夫姦婦則以凡論也 \\n 條例 \\n 一僧道不分有無度牒及尼僧女冠犯姦者依律問罪各於本寺觀庵院門首枷號一箇月發落 \\n 一僧道官僧人道士有犯挾妓飲酒者俱問發原籍為民 \\n 良賤相姦 \\n 凡奴姦良人婦女者加凡姦罪一等良人姦他人婢者減一等奴婢相姦者以凡姦論 \\n 纂註男女相姦均為有罪而良之於賤尊卑不同故以奴而姦良人婦女者加凡姦一等以良人姦他人婢者減凡姦一等貴賤之別也奴之於婢本同等類故自相姦者以凡姦論以上通兼和姦刁姦有夫無夫言或云婦女與婢俱照凡姦不在減等之限恐非 \\n 官吏宿娼 \\n 凡官吏宿娼者杖六十媒合人減一等○若官員子孫宿娼者罪亦如之附過候廕襲之日降一等於邊遠敘用 \\n 纂註娼即教坊司之婦與各州縣所編樂戶是也若民間私自賣姦者自當以凡姦之律論之蓋官吏職專治人而姦宿娼婦故杖六十媒合人減等笞五十官員子孫犯者亦杖六十若軍職子孫則府寫其過名候襲廕之日降其祖父原職一等於邊遠衙門敘用或云襲廕減等兼文職言殊不知文職與武職不同其子孫宿娼則干礙行止安得襲廕耶此條官吏宿娼與姦不同其樂戶知情雖同罪得單衣的決有力亦准納鈔官吏俱贖完日俱革職役按官吏挾妓飲酒律無明文有犯亦依此條科斷或云問不應事重則反重於宿娼矣 \\n 買良為娼 \\n 凡娼優樂人買良人子女為娼優及娶為妻妾或乞養為子女者杖一百知情嫁賣者同罪媒合人減一等財禮入官子女歸宗 \\n 纂註優樂舞人也娼優之於良人貴賤縣殊若買良人之子女為娼優或娶良人子女為妻妾或乞養為子女及良人之家知其係是娼優樂人而將甚子女嫁賣者並杖一百媒合之人減一等杖九十財禮入官子女歸宗曰知情則不知情者不坐可知矣 \\n 條例 \\n 一凡買良家子女作妾并義女等項名目縱容抑勒與人通姦者本夫義父問罪於本家門首枷號一箇月發落若樂工私買良家子女為娼者不分買賣媒合人等亦問罪俱於院門首枷號一箇月婦女並發歸宗 \\n  \\n   \\n  "}
{"章节": "大明律集解附例卷之二十六", "正文": "  \\n 大明律集解附例卷之二十六 \\n 　 \\n  \\n 刑律 \\n 雜犯 \\n 拆毀申明亭 \\n 凡拆毀申明亭房屋及毀板榜者杖一百流三千里 \\n 纂註各州縣設立申明亭凡民間應有詞狀許耆老里長准受於本亭剖理及書不孝不弟與一應為惡之人姓名於亭以示懲戒所以使人心知懼而不敢為惡板榜以木為之亦書朝廷所行勸善懲惡之言興利除害之事於各衙門前張挂使人皆得通曉皆教民之要務也故有拆毀之者則是違背國法而無忌矣故杖一百流三千里其拆毀亭板並令修造做立還官按拆毀申明房屋與毀損官房計雇錢加坐贓二等不同毀板榜與棄毀官物計贓准竊盜論不同者蓋亭曰申明教化所關而榜之所載者朝廷之事與他房屋器物異故也 \\n 夫匠軍士病給醫藥 \\n 凡軍士在鎮守之處丁夫雜匠在工役之所而有疾病當該官司不為請給醫藥救療者笞四十因而致死者杖八十若已行移所司而不差撥良醫及不給對證藥餌醫治者罪同 \\n 纂註軍士在鎮守之處夫匠在工役之所與在衛下班者不同若有疾病而鎮守及管工官吏不行移所司請給醫藥救療者則失優恤之仁或雖行移所司而所司不即差撥良醫及不給對證藥餌者則是苟且塞責並笞四十若因不救療及不撥醫給藥以致死亡者則人命所關為尤重故並杖八十若因藥不對證以致死者罪在醫人依庸醫殺人本律科斷 \\n 賭博 \\n 凡賭博財物者皆杖八十攤場錢物入官其開張賭坊之人同罪止據見發為坐職官加一等○若賭飲食者勿論 \\n 纂註賭博謂呼盧局戲如樗蒲雙陸骰子之類用財物賭賽以決勝負者也賭坊即攤錢物之場也蓋賭博遊蕩之事而耗亂之階盜賊之源也故有犯者不分首從皆杖八十攤場財物並入官若有將自己房屋開張賭坊容人在內賭博者亦杖八十其房亦當入官然止據見在場發覺者坐罪不許指扳防濫及也職官為之何以正人故加一等杖九十若朋友相會為樂賭飲食非賭財物之比故勿論 \\n 條例 \\n 一凡賭博人犯若自來不務生理專一沿街酗酒撒潑或曾犯誆騙竊盜不孝不弟等項罪名及開張賭坊者定為第一等問罪枷號二箇月若平昔不係前項人犯止是賭博但有銀兩衣服錢物者定為第二等問罪枷號一箇月各發落若年幼無知偶被人誘引在內者定為第三等照常發落其職官有犯一等二等者奏請問罪文官革職為民武官革職隨舍餘食糧差操 \\n 閹割火者 \\n 凡官民之家不得乞養他人之子閹割火者違者杖一百流三千里其子給親 \\n 纂註閹割古之宮刑緣坐之子孫閹割之以供宮事也故曰宮又曰火者惟王家用之雖勳戚之家非欽賜亦不敢用若官民之家乞養他人之子閹割火者則忍心僣制也故杖一百流三千里所閹之子給付本生之親完聚按毆殺乞養異姓子止杖一百徒三年今閹割不至於死乃杖一百流三千里者謂其僣分私割故也若剜死者依常律 \\n 條例 \\n 一先年淨身人曾經發回若不候朝廷收取官司明文起送私自來京圖謀進用者問發邊衛充軍 \\n 一弘治五年十月二十四日節該欽奉孝宗皇帝聖旨今後敢有私自淨身的本身并下手之人處斬全家發邊遠充軍兩鄰及歇家不舉首的問罪有司里老人等仍要時常訪察但有此等之徒即便捉拏送官如或容隱一體治罪不饒欽此 \\n 一萬歷十一年八月內節奉聖旨自宮禁例載在會典我皇祖明甚嚴乃無知小民往往犯禁私割致傷和氣著都察院便行五城御史及通行各省直撫按衙門嚴加禁約自今五年以後民間有四五子以上願以一子報官閹割者聽有司造冊送部候收補之日選用如有私割的照例重治鄰佑不舉的一併治罪不饒欽此 \\n 囑託公事 \\n 凡官吏諸色人等曲法囑託公事者笞五十但囑即坐謂所囑曲法之事不分從與不從行與不行但囑即得此罪當該官吏聽從者與同罪不從者不坐若事已施行者杖一百所枉罪重者官吏以故出入人罪論若為他人及親屬囑託者減官吏罪三等自囑託己事者加本罪一等○若監臨勢要為人囑託者杖一百所枉重者與官吏同罪至死者減一等謂監臨勢要之人但囑託即杖一百官吏聽從者仍笞五十已施行者亦杖一百所枉之罪重於杖一百者官吏與監臨勢要之人皆得故出入人之罪官吏依律合死者監臨勢要之人合減死一等若受贓者並計贓以枉法論○若官吏不避監臨勢要將囑託公事實迹赴上司首告者陞一等 \\n 纂註此條以曲法二字作主以後俱自曲法上言首句包他人及親屬聽從只是許允而未行事已施行而未畢者為他人及親屬囑與自囑己事句只承官吏以故出入人罪句來蓋為所枉者重也監臨勢要分看受贓通上官吏諸色人及監臨勢要當該官吏言此見公事自有公法若囑令曲法以行即私弊也故笞五十但囑即坐不問其聽與不聽行與不行也當該官吏聽從者與同罪亦笞五十不從者不坐因其囑而為之曲法已施行者是曲法以徇人也故杖一百若所枉之罪重於杖一百者以故出入人罪論或全科或以所增減之罪坐之自聽從以下至此皆言當該官吏之罪其人若為他人及親屬囑託得施行者減當該官吏三等杖七十所枉重者亦減官吏罪三等自囑託己事者加所犯本罪一等如為他人及親屬囑託得免杖一百徒三年是所枉重於杖一百矣官吏坐故出全科杖一百徒三年囑託減三等則杖七十徒一年半如自犯杖一百徒三年囑託得免者則於本罪上加一等杖一百流三千里若監臨勢要為人囑託者則其勢要所枉必多故當囑即杖一百當該官吏聽從者亦止笞五十已施行者亦止杖一百若所枉重於杖一百者則監臨勢要與當該官吏皆以故出入人罪論之官吏罪至死者則監臨勢要得減一等杖一百流三千里以上皆以無贓私言若有受贓而為之囑託及聽行枉法並以枉法從重論若當該官吏不避監臨勢要將囑託公事實迹明白開具赴上司首告者奏聞陞官一級以為執法者之勸按官吏受贓滿貫要照例充軍未滿貫者問罪革職役若止是囑託而無贓者各還職役 \\n 私和公事 \\n 凡私和公事者減犯人罪二等罪止笞五十 \\n 纂註減犯人罪二等謂本犯該笞五十以下而為之和者減罪二等若犯該杖六十以上至徒流死罪私和者止笞五十惟私和人命及私和姦事各坐罪與此不同所謂本條各有罪名也 \\n 失火 \\n 凡失火燒自己房屋者笞四十延燒官民房屋者笞五十因而致傷人命者杖一百罪坐失火之人若延燒宗廟及宮闕者絞○社減一等○若於山陵兆域內失火者杖八十徒二年延燒林木者杖一百流三千里若於官府公廨及倉庫內失火者亦杖八十徒二年主守之人因而侵欺財物者計贓以監守自盜論其在外失火而延燒者各減三等○若於庫藏及倉厫內燃火者杖八十○其守衛宮殿及倉庫若掌囚者但見火起皆不得離所守違者杖一百 \\n 纂註致傷人命通常人親屬俱杖一百或以親屬當依過失殺條非也如本應罪重而犯時不知者止依凡人況失火又人情之不得已者耶此見失火雖出於不意而實由於不慎但自己房屋與官民者不同一則笞四十一則笞五十因而致傷人命者則不論係凡人親屬俱杖一百罪坐失火之人曰致傷人命則但傷人者不坐可知矣以其出於不意故輕之也若延燒宗廟及宮闕則事關朝廷故絞太社次之故減一等杖一百流三千里此皆以在外延燒者言若山陵兆域乃嚴禁之地故在內失火者則守衛之人杖八十徒二年延燒林木者則杖一百流二千里官府公廨及倉庫乃文案錢糧所係故在內失火者則主守之人杖八十徒二年因而侵欺財物者計贓以監守自盜論此皆以在內失火者言其在外失火而延燒者各減三等如延燒兆域公廨倉庫則杖一百延燒林木則杖八十徒二年若在庫藏及倉厫內燒火即杖八十者恐失火之患也守衛宮殿倉庫及掌囚之人見火起而或離本處坐杖一百者恐其有所失也 \\n 備考 \\n 一點放火花爆仗問違制成化二年例 \\n 放火故燒人房屋 \\n 凡放火故燒自己房屋者杖一百若延燒官民房屋及積聚之物者杖一百徒三年因而盜取財物者斬殺傷人者以故殺傷論○若放火故燒官民房屋及公廨倉庫係官積聚之物者皆斬須於放火處捕獲有顯迹證驗明白者乃坐其故燒人空閒房屋及田場積聚之物者各減一等○並計所燒之物減價儘犯人財產折剉賠償還官給主 \\n 纂註減價折剉賠償如房屋及在內積聚之物原值鈔三百貫燒訖者值二百貫燒殘者止值一百貫則令犯人家產折為鈔數剉作幾分而賠償之如剉折賠償不足原數者免追故曰儘此見故燒出於有意與失火者不同故在自己房屋則杖一百延燒官民房屋及官民積聚之物者則杖一百徒三年以其因故燒而及之故也言官民房屋則倉庫在其中矣若因延燒而盜取官民財物者斬殺傷人者或親屬或凡人各以本條故殺傷論若故燒官民房屋及公廨倉庫係官積聚之物則與延燒者不同故不分首從皆斬若故燒人間空閑房屋及田場積聚之物與官者不同故燒之者得減一等杖一百流三千里註云須於放火處捕獲有顯迹證驗明白乃坐者防濫及也並計其所延燒故燒房屋并積聚之物減其原值之價儘犯人所有財物產業計所燒幾處折為幾分而賠償之應還官者還官應給主者給主此還官給主亦計所賠之數官民品搭均償按奴婢雇工人犯者以凡人論此斬罪秋後處決 \\n 備考 \\n 一廚役點燈偷飲官酒醉臥致燒酒房并上用等酒比放火故燒官物及盜內府財物論 \\n 條例 \\n 一成化八年六月十六曰節該欽奉憲宗皇帝聖旨各邊倉場若有故燒係官錢糧草束者拏問明白將正犯梟首示眾燒毀之物先儘犯人財產折剉賠償不敷之數著落經收看守之人照數均賠欽此 \\n 一凡放火故燒自己房屋因而延燒官民房屋及積聚之物與故燒人空閑房屋及田場積聚之物者俱發邊衛充軍 \\n 搬做雜劇 \\n 凡樂人搬做雜劇戲文不許粧扮歷代帝王后妃忠臣烈士先聖先賢神像違者杖一百官民之家容令粧扮者與同罪其神仙道扮及義夫節婦孝子順孫勸人為善者不在禁限 \\n 纂註雜劇戲文即今搬演雜記優人之所為也蓋歷代帝王后妃忠臣烈士先聖先賢之神像乃官民之所瞻仰而以之搬做雜劇褻慢甚矣故其樂人與官民容令粧扮者各杖一百其神仙道扮及義夫節婦孝子順孫事關風化可以勸人為善者聽其粧扮搬做不在杖一百禁限之內 \\n 違令 \\n 凡違令者笞五十謂令有禁制而律無罪名者 \\n 纂註國初未制律之前首著為令以頒示天下分為六科吏令自選用以至宣使等凡十八條戶令自漏口脫戶至解納官物凡二十四條禮令自朝賀班次至封贈凡一十七條兵令自額設祇候人等至支給分例凡一十條刑令自五刑至里長犯贓遷徒凡七十條工令則造作軍器織造段疋二條其間有律條並載者依律科斷若律無罪名而令有禁制則當守令故違者笞五十 \\n 不應為 \\n 凡不應得為而為之者笞四十謂律令無條理不可為者事理重者杖八十 \\n 纂註凡理之所不可為者謂之不應為從而為之是亦罪也在律令雖無正條事理各有輕重或笞或杖所以補諸律之未備也不應無首從若同犯一事則為首者杖八十為從者笞四十若為從之人各有所犯而同為不應者難分輕重 \\n  \\n   \\n  "}
{"章节": "大明律集解附例卷之二十七", "正文": "  \\n 大明律集解附例卷之二十七 \\n 　 \\n  \\n 刑律 \\n 捕亡 \\n 應捕人追捕罪人 \\n 凡應捕人承差追捕罪人而推故不行若知罪人所在而不捕者減罪人罪一等限三十日內能自捕得一半以上雖不及一半但所獲者最重皆免其罪雖一人捕得餘人亦同若罪人已死及自首各盡者亦免罪不盡者止以不盡之人為坐其非應捕人臨時差遣者各減應捕人罪一等受財故縱者不給捕限各與囚同罪贓重者計贓以枉法從重論 \\n 纂註應捕人如皁隸弓兵巡捕官軍有定役於官者皆是皆免其罪皆字指獲囚一半及獲重囚二者言各盡謂如犯罪十人俱死盡首盡是也各與囚同罪各字指應捕人及臨時差遣人言此同罪至死為首者全科如犯人皆斬受財故縱者止坐絞罪犯人皆絞亦與同絞也此見應捕人以追捕罪人為事若已承差遣而托故不行或知罪人所在而不行追捕均為違玩故比罪人之罪減一等若罪人數多則就其罪重者減之仍責三十曰追捕不獲然後決若限內能自捕得一半以上或雖不及一半但獲犯罪最重之人皆得免罪以捕獲之功可也雖一人捕得同捕人皆免罪若不曾捕得而罪人已死或自行赴官出首各盡無有一人不死不首者則無用捕矣故亦得免罪如罪人死未盡首未盡者則以不盡者之罪減一等坐之其非應捕人而官府臨時差遣者或不行或不盡或不捕各減應捕人一等是通減罪人三等矣亦給捕限限內捕得一半或所獲罪重或罪人已死自首皆與應捕人同得免罪若應捕及臨時差遣人有受財故縱者是貪利玩法故不給捕限各與同罪至死者仍以首從全科之所受之贓重於犯人之罪者計贓以枉法從重論前曰減罪人罪一等是罪人雖未到官擬罪眾證明白即同成獄其罪已可據矣此曰與囚同罪而不言罪人者蓋受財故縱至死全科故必罪人到官招承定擬而後可以論故縱者之罪故不曰罪人而以囚為言耳或謂故縱而不受財者律無明文然知而不捕即故縱也按責限跟捕見於大誥項下云緣各人俱未責限跟捕各依限追捕得一半以上或所獲罪重皆免罪限內不獲送回依擬發落一受財故縱者雖不給捕限能於未斷之間自捕得者止依受財枉法科斷 \\n 罪人拒捕 \\n 凡犯罪逃走拒捕者各於本罪上加二等罪止杖一百流三千里毆人至折傷以上者絞殺人者斬為從者各減一等○若罪人持仗拒捕其捕者格殺之及囚逃走捕者逐而殺之若囚窘迫而自殺者皆勿論○若已就拘執及不拒捕而殺或折傷者各以鬬殺傷論罪人本犯應死而擅殺者杖一百 \\n 纂註逃走拒捕兩平說或作一串則下各字難通矣觀名例律事發在逃自首得免逃罪二等可見既曰罪人又曰囚者見在拘繫與罪人不同也自殺謂投赴水火崖壑自殘害跌撲皆是此見犯罪或逃走或拒捕是再犯故各於本罪上加二等罪止杖一百流三千里及本犯應死者自依常律因拒捕而將所差之人毆至折傷者絞殺者斬為從者各減一等如逃走拒捕減為首者一等則是於本罪上止加一等也折傷殺死減為首者一等則杖一百流三千里也罪人持仗而拒捕則捕之者格鬬不得不力囚在繫而逃走則捕之者追逐不得不急與囚窘迫而自殺則亦有取死之道故皆勿論曰持仗曰囚曰逐日窘迫字最重若囚人已就拘執及不拒捕而捕者或殺之或毆至折傷者以鬬毆殺傷論此以罪不應死者言若本犯應死而殺之者杖一百不言折傷勿論可知矣此與拒捕毆追攝人不同者蓋追攝者本無罪之人故拒敵之罪輕追捕者本有罪之人故拒捕之罪重若應捕人及無干人不因公務擅殺死囚囚雖應死既無故而殺合依常人謀故殺論囚走須事發應該問罪而逃者方坐今一奉提不到即招逃走不論本罪之有無獲曰一概加二等非律意矣 \\n 獄囚脫監及反獄在逃 \\n 凡犯罪被囚禁而脫監及解脫自帶枷鎖越獄在逃者各於本罪上加二等因而竊放他囚罪重者與囚同罪並罪止杖一百流三千里本犯應死者依常律○若罪囚反獄在逃者皆斬同牢囚人不知情者不坐 \\n 纂註由門而逃曰脫監踰牆而逃曰越獄因而竊放他囚指逃因而言罪重者謂所竊放之囚罪重於己罪者此言罪人已被拘禁而脫監及自解脫枷鎖而越獄在逃是先已犯罪而又犯矣故加本罪二等須出外乃坐若脫枷鎖而越未出則依應禁不禁條自脫枷鎖科斷若囚脫逃因而竊放他囚其罪重於逃囚者則以所竊放之囚罪罪之曰罪重則輕若等者止坐脫監越獄加罪矣以上加罪同罪並止杖一百流三千里其本犯原罪應死者或絞或斬自依常律無所用其加矣若罪囚反獄在逃者與脫監者不同故不分首從皆斬同牢囚人不知情者不坐觀此則同牢之人知其反情雖不助力而不行發告者亦係知情並坐斬罪不言獄卒見主守不覺失囚條一犯罪未決起解中途在逃及解脫自帶枷鎖在逃者亦各於本罪上加二等 \\n 條例 \\n 一各府州縣掌印巡捕官但有死罪重囚越獄三名以上俱住俸戴罪勒限緝拏六名以上調用十名以上降一級十五名以上降二級通限三箇月以裏有能盡數拏獲者免罪衛所官遇有失囚亦照前例若偶因公事他出致有疎虞者減見在主守之人罪各一等其兵備守巡官係駐劄處所失事二次參奏罰治撫按官有隱匿不以實聞者聽部院該科參究 \\n 徒流人犯 \\n 凡徒流遷徙囚人役限內而逃者一日笞五十每三日加一等罪止杖一百仍發配所其徒囚照依元犯徒年從新拘役役過月日並不准理○若起發已斷決徒流遷徙充軍囚徒未到配所中途在逃者罪亦如之○主守及押解人不覺失囚者一名杖六十每一名加一等罪止杖一百皆聽一百曰內追捕提調官及長押官減主守及押解人罪三等限內能自捕得或他人捕得若囚已死及自首皆免罪故縱者各與囚同罪受財者計贓以枉法從重論 \\n 纂註役限惟指徒罪囚人而所逃之罪及仍發配所則流與遷徒皆與徒同故混言之觀下文從新拘役一節提出徒罪可見主守即配所管工之人押解人則路上解囚之人也提調即配所監臨之官長押官即官司所委管領解囚者也皆免罪皆字指提調官以下四等人言此條分三段首一節以在配役者言逃者計日論罪罪止杖一百仍發原配所收管及囚徒照依原徒限從新拘役役過月日不論久近並不准理不及充軍者見從征守禦軍逃律故此不言而下言之也次一節以起發在途者言逃者亦計日論罪罪止杖一百發原定配所充徒充軍為民第三節以主守押解人提調押解官言而主守押之責尤重故不覺失囚者在主守押解者則計名論罪罪止杖一百給限追捕提調長解官則減罪二等限內或自己或他人捕獲若囚已死或自首提調等官押解等人皆得免罪此皆以不覺失囚者言若故縱囚逃走者各與所縱之囚同罪受財故縱者各計入己之贓以枉法從重論蓋受財之罪重於故縱則以贓論輕於故縱則以囚人之罪罪之按應捕人追捕罪人律云受則故縱者不給捕限則此不給捕限可知又同差自相替放律云事有損失者依損失官物及失囚罪律追斷不在減等之限則同役押解者不分首從亦可知矣 \\n 備考 \\n 一徒流遷徙人逃如自首及還歸本所者依名例律減罪二等 \\n 一運炭等項未完在逃者問不應照舊納贖 \\n 條例 \\n 一凡問發充軍人犯逃回原犯真犯死罪免死充軍者照依原問死罪處決雜犯死罪以下充軍者初犯問罪枷號三箇月仍發本衛再犯枷號三箇月調極邊衛若犯至三次通係著伍以後者即依守禦官軍律絞其有在逃遇赦者不分初犯再犯俱免枷號仍發原衛三犯亦併論擬絞奏請定奪 \\n 一各處有司起解逃軍并軍丁及充軍人犯量地遠近定立程限責令管送若長解縱容在家遷延不即起程違限一年之上者解人發附近正犯原係附近發邊衛原係邊衛發極邊衛分各充軍 \\n 一凡問發直隸延慶保安二州為民人犯但有在逃者俱問罪改發東自在安樂二州若發自在安樂二州逃回者枷號三箇月照舊解發再逃者照前枷號改發極邊衛分充軍其在逃遇赦者亦不准宥免照舊解發 \\n 稽留囚徒 \\n 凡應徒流遷徙充軍囚徒斷決後當該官司限一十日內如法枷杻差人管押牢固關防發遣所擬地方交割若限外無故稽留不送者三曰笞二十每三曰加一等罪止杖六十因而在逃者就將提調官吏抵犯人本罪發遣候捕獲犯人到官替役至日疎放別敘抵犯人本罪謂將提調官吏照依犯人所犯該徒者抵徒該流者抵流該遷徙者抵遷徙該充軍者抵充軍候跟捕犯人得獲至日將官吏疎放別行敘用○若鄰境官司囚到稽留不即遞送者罪亦如之○若發遣之時提調官吏不行如法枷杻以致囚徒中途解脫自帶枷杻在逃者與押解人同罪○並罪坐所由受財者計贓以枉法從重論 \\n 纂註此條無故字最重如有故則勿論可知矣押解人罪見上條罪坐所由及受財通承上言蓋徒流遷徙充軍囚犯既經斷決提調官吏自當依期如法發遣已經解到鄰境官亦應即時遞送若限外無故稽留不送及不遞送者並計日論罪罪止杖六十因稽留致其脫逃者官吏並抵罪或徒或流或軍或遷徙即以其罪罪之其提調官吏於發遣之時枷杻之類亦應牢固若不行如法枷杻致其中途解脫在逃者雖押解人之罪而提調官吏與有責焉故與押解人同罪以上俱罪坐所由如提調官吏無故不發遣鄰境官司稽留不遞送提調官吏不如法枷杻以致在逃者俱坐經手官吏不濫及也受財而稽留及不遞送不如法枷杻以致在逃者並計贓以枉法從重論 \\n 主守不覺失囚 \\n 凡獄卒不覺失囚者減囚罪二等若囚自內反獄在逃又減二等聽給限一百日追捕限內能自捕得及他人捕得若囚已死及自首皆免罪司獄官典減獄卒罪三等其提牢官曾經躬親逐一點視罪囚枷鎖杻俱已如法取責獄官獄卒牢固收禁文狀者不坐若不曾點視以致失囚者與獄官罪同故縱者不給捕限各與囚同罪未斷之間能自捕得及他人捕得若囚已死及自首各減一等受財者計贓以枉法從重論○若賊自外入劫囚力不能敵者免罪○若押解罪囚中途不覺失囚者罪亦如之 \\n 纂註提牢官如刑部月輪主事都察院月輪御史各一員提牢府州縣牢獄委佐貳官一員提調是也故縱通承上提調官司獄官典獄卒等人而言末節罪亦如之謂如獄卒不覺失囚之罪不言受財故縱者備見徒流人逃條內此見獄卒以看守牢獄為事罪囚脫監越獄而不覺是疎玩也故止減囚人罪二等若囚自獄內反出而逃雖不能防閑而亦非其所能控制故又減囚罪二等通減四等限捕不獲然後以其罪坐之若限內或自己或他人捕獲或囚已死及自首不問失囚反獄皆得免罪司獄官典又減獄卒罪三等如失囚則減五等反獄則減七等亦限外不獲而後坐之若提牢官以提調牢獄為職不曾點視以致失囚亦疏慢也故與獄官同罪以上皆以不曾故縱及受財者言其獄卒及司獄官典提牢官故縱囚逃者是縱惡也故不給捕限各與囚同罪各字指上官吏獄卒等言若罪未斷決之間有能捕獲或囚已死及自首者各減囚罪一等雖囚罪至死亦止減一等難如名例律於罪止之上又得重減也若受財而故縱之者則計贓以枉法從重論劫囚者自外而入力不能敵故得免罪若押解罪囚中途不覺失脫者亦如上獄卒不覺失囚科斷押解人減囚罪二等長解減押解人罪亖等按徒流人逃主守及押解人不覺失囚者計名論罪止杖一百此押解人中途不覺失囚者止減囚罪二等若死罪囚在逃坐滿徒輕重不同者蓋前曰囚徒乃已經決斷者其事已結其罪已明雖逃不誤大事故其罪輕此曰罪囚乃未經問擬者或停囚待對或歇案待結或罪浮於徒流遷徙充軍者而致其在逃悞事恐大故其罪重不可以例論也 \\n 知情藏匿罪人 \\n 凡知人犯罪事發官司差人追喚而藏匿在家不行捕告及指引道路資給衣糧送令隱避者各減罪人罪一等其展轉相送而隱藏罪人知情者皆坐不知者勿論○若知官司追捕罪人而漏泄其事致令罪人得以逃避者減罪人罪一等未斷之間能自捕得者免罪若他人捕得及罪人已死若自首又各減一等 \\n 纂註知情謂知其犯罪之情也各減罪人罪一等各字指藏匿及指引資給三項又各減一等各字指他人捕得及囚已死囚自首三項此條以非親屬者言罪人乃未到官者也皆不給捕限蓋知而藏匿及引途隱避是謂掩姦藏惡故不問隱藏指引資給各減犯人罪一等坐之雖至死亦減一等其展轉相送其間容有知不知者故知情者與初先引送之人皆坐減犯人一等之罪而不知者不坐也不言未斷捕得免罪者蓋藏匿指引並云知情則無事於捕矣雖自獲送官雖准首免其知官府追捕而漏泄其事致令逃避者亦減罪人罪一等未斷之間其本身或家屬捕獲者免其漏泄之罪他人捕得及罪人已死若自首又各減一等則是通減犯人罪二等矣按名例律因人連累致罪條云藏匿引送資給之類其罪人自死聽減二等自首告等項亦准減免贖罪法此云又各減一等者蓋名例指事未發先自藏匿者而言此所稱藏匿等項指事已發官司追喚者而言未發而藏匿既發而連坐之故云因人連累致罪事發差人追喚而藏匿引送則是欺公黨惡自犯之罪與連累者有間矣又按辯疑云一人犯數罪藏匿人止知一罪則以所知之罪坐之其餘不知者不坐若赦前藏匿罪人赦後仍前藏匿或初不知其有罪容寄之後方知者並依藏匿罪人科斷若犯人非謀反上以其親屬知而藏匿之或犯人糾合外人俱來若係親兄依得相容隱免罪若大功以上親與之俱來亦合無罪小功緦麻亦合一體減三等與本律得減一等通減四等無服之親亦合通減二等所以厚風俗篤倫理也惟糾外人來則擬此律非官司追捕而藏匿者問不應 \\n 盜賊捕限 \\n 凡捕強竊盜賊以事發日為始當該應捕弓兵一月不獲強盜者笞二十兩月笞三十三月笞四十捕盜官罰俸錢兩月弓兵一月不獲竊盜者笞一十兩月笞二十三月笞三十捕盜官罰俸錢一月限內獲賊及半者免罪○若經隔二十日以上告官者不拘捕限捕殺人賊與捕強盜限同 \\n 纂註事發日謂發於官之日也官罰俸錢必三月不獲然後行罰以官總大綱也若一月二月不獲即坐官罰俸則罪重於弓兵矣限內謂一月二月三月之內也此見強盜甚於竊盜故捕強盜不獲之罪重於竊盜總捕官與應捕弓兵不同故弓兵計月論笞官必三月不獲然後罰俸限內獲賊及半者官與弓兵俱免罪以捕獲之功可不責備也若被盜之後經隔二十日以上告官者則盜去已遠蹤迹將冺故不拘一月二月三月之限而坐罪罰俸也殺人之罪與強盜無異故其捕限亦同弓兵亦計月加笞官亦罰俸兩月經二十日以上告者亦不拘限並如上擬斷云 \\n 條例 \\n 一凡府州縣係有城池及設有衛所被賊打劫倉庫獄囚或殺死職官或聚至百人以上者撫按官就將各掌印操捕等官先行參奏住俸戴罪緝捕限半年以裏盡數拏獲免罪如過限拏獲未盡再限三箇月盡獲亦准免罪若全無拏獲及再限內不能盡數拏獲者不分軍衛有司俱問罪降二級文官送部武官仍於本衛所各調用衛所失事止坐衛所掌印操捕等官兵備守巡并守備官住劄本城者降一級調用不係住劄處所止調用若自來不曾設有城池者掌印巡捕等官止降級兵備守巡守備等官分別罰治 \\n 一各處民間被賊打劫即時擒獲者不分城內城外各掌印巡捕等官俱免罪一月之外不獲通行住俸候拏獲一半以上方准開支若中間能獲別起及別府州縣真正強盜及各越獄重囚亦准抵數但不許將照捕名數朦朧捉拏以圖抵飾仍通計一年之內除盡數拏獲及拏獲一半以上免罪者不計外城內積至五起城外及無城去處至十起以上不分軍衛有司掌印巡捕等官參究問罪俱降一級文官送部武官於本衛所各調用兵備守巡官分別罰治 \\n 一凡強盜打劫各該有司軍衛員役不分事情輕重務要登時從實申報如有隱匿者撫按官即將各該員役應提問者提問應參奏者就便參奏酌量情罪輕則罪治重則降黜議擬上請不許容隱其撫按官遇有報到若係殺官劫庫劫獄并聚至百人以上或嘯聚不散及城內打劫至殺人者即行奏報其民間被劫事情稍輕者類入歲報冊內年終具奏俱不許容隱違者聽部院該科參奏重治 \\n 一京城內外但有強盜得財傷人者巡捕把總兵馬等官即時擒獲免罪仍論功敘錄若有脫逃俱即住俸限三箇月以裏拏獲一半以上姑准開俸過限不獲各罰俸三箇月仍總計一年之內除盡數拏獲及拏獲一半免罪者不計外城內積至五起城外十起以上俱問罪降一級文官仍調外用 \\n  \\n   \\n  "}
{"章节": "大明律集解附例卷之二十八", "正文": "  \\n 大明律集解附例卷之二十八 \\n 　 \\n  \\n 刑律 \\n 斷獄 \\n 囚應禁而不禁 \\n 凡獄囚應禁而不禁應枷鎖杻而不枷鎖杻及脫去者若囚該杖罪笞三十徒罪笞四十流罪笞五十死罪杖六十若應枷而鎖應鎖而枷者各減一等○若囚自脫去及司獄官典獄卒私與囚脫去枷鎖杻者罪亦如之提牢官知而不舉者與同罪不知者不坐○其不應禁而禁及不應枷鎖杻而枷鎖杻者各杖六十○若受財者並計贓以枉法從重論 \\n 纂註已成獄者曰囚首節言原問官之罪次節言囚及司獄官典獄卒及提牢官之罪三四節則總承之男子犯徒以上婦女犯姦及死罪皆應收禁其在禁囚徒以上應杻充軍以上應鎖死罪應枷惟婦人不枷官犯私罪杖以下及公罪流以下與民人罪輕者及老幼廢疾皆散收在禁詳見大明令此條當與與囚金刃解脫條參看此言凡問刑官將在獄應合收禁之罪囚而不即收禁或在禁應合枷鎖杻者而不枷鎖杻及已枷鎖杻而與之脫去者若囚係杖罪者當該官司笞三十徒罪笞四十流罪笞五十死罪杖六十不言笞者情輕而責薄也若情重本應枷而卻鎖情稍輕本應鎖而反枷者當該官司各減一等此自原問官言之若已如法枷鎖杻而囚自行脫去及司獄之官典獄之卒私自與囚脫去枷鎖杻者罪囚與官典獄卒各依上文脫去者杖罪笞三十徒罪四十流罪五十死罪杖六十科斷故曰罪亦如之若提牢官知其脫去情由而不舉行者與司獄官典獄卒同罪不知者不坐至若不應收禁之人而乃收禁及不應枷鎖杻者而反枷鎖杻問刑官及提牢官與司獄官獄卒各杖六十罪坐所由以上皆未至受財者若問刑官司及提牢官司獄官典獄卒因受罪囚之財或不禁或不枷鎖杻若與囚脫去或知而不舉者並計其入己之贓以枉法從重論贓重者坐贓輕者從本罪也 \\n 條例 \\n 一凡枷號人犯除例有正條及催徵稅糧用小枷枷號朝枷夜放外敢有將罪輕人犯用大枷枷號傷人者奏請降級調用因而致死者問發為民 \\n 故禁故勘平人 \\n 凡官吏懷挾私讎故禁平人者杖八十因而致死者絞提牢官及司獄官典獄卒知而不舉首者與同罪至死者減一等不知者不坐若因公事干連平人在官無招誤禁致死者杖八十有文案應禁者勿論○若故勘平人者杖八十折傷以上依凡鬬傷論因而致死者斬同僚官及獄卒知情共勘者與同罪至死者減一等不知情及依法考訊者不坐若因公事干連平人在官事須鞫問及罪人贓仗證佐明白不服招承明立文案依法考訊邂逅致死者勿論 \\n 纂註此條與上條不同上條輕罪而不應禁者此平人則無罪之民耳無招誤禁蓋有罪則有招無罪則無招既無罪而不先省發保候是為無招誤禁勘是拷訊之意知情共勘知其故勘之情而與之共勘也此言凡官吏有懷挾自己私讎將平人故行監禁者官吏杖八十因故禁而致死平人者絞若提牢官及司獄典獄卒知其無罪故禁而不舉首與官吏同罪至死者提牢官等減一等杖一百流三千里不知其故禁之情者不坐罪若該問公事干連無罪平人在官本無招罪不行保候誤禁致死者原問官吏杖八十若雖無罪犯係緊關干對之人立有文案而應該監禁者則非故禁矣雖致死勿論至若官吏有懷挾私讎將平人故行拷打勘問者雖無傷亦杖八十若故勘而至折傷以上者依鬬毆律以凡人鬬毆傷論因故勘而致死者官吏坐斬同僚官及獄卒明知其有懷挾情由而與共勘者與懷挾官吏同罪致死者同僚官獄卒減一等杖一百流三千里若同僚官獄卒不知挾私情由而與之共勘及共勘而依法訊杖以致傷者不坐罪若因見問公事干連證佐平人在官其事須要推鞫勘問及事內罪人贓仗證佐俱已明白而猶為之隱情不肯招承伏罪將其事由明立文案依法考訊者則非故勘矣故邂逅身死者勿論夫曰故禁而又言其有應禁者曰故勘而又言有應勘者蓋必有故禁故勘之罪而後刑不濫有應禁應勘之條而後奸無容也 \\n 條例 \\n 一內外問刑衙門一應該問死罪并竊盜搶奪重犯須用嚴刑考訊其餘止用鞭朴常刑若酷刑官員不論情罪輕重輒行梃棍夾棍腦匝烙鐵等項慘刻刑具如一封書鼠彈箏欄馬棍燕兒飛等項名色或以燒酒灌鼻竹簽釘指及用徑寸懶杆不去稜節竹片亂打覆打或打脚踝或鞭脊背若但傷人不曾致死者俱奏請文官降級調用武官降級於本衛所帶俸因而致死者文官發原籍為民武官革職隨舍餘食糧差操若致死至三命以上者文官發附近武官發邊衛各充軍 \\n 淹禁 \\n 凡獄囚情犯已完監察御史提刑按察司審錄無寃別無追勘事理應斷決者限三日內斷決應起發者限一十日內起發若限外不斷決不起發者當該官吏三日笞二十每三日加一等罪止杖六十因而淹禁致死者若囚該死罪杖六十流罪杖八十徒罪杖一百杖罪以下杖六十徒一年 \\n 纂註此條兼五刑通言之若稽留囚徒條發遣則專指徒流遷徙也斷決不獨笞杖如徒流亦有杖該斷者死罪處決亦曰決起發專指徒流言或謂決是的決不可兼死罪以死罪不可限三日不知國初未有准徒五年之例也此言凡獄囚所犯情罪既已成獄完備在內之監察御史在外之提刑按察司已經審錄無有寃枉事內別無追究取勘未報事理其所犯笞杖徒流死罪有應斷決者限三日之內即行斷決係徒流應合起發役配者限十日之內即行起發若三日不斷決十日不起發限外過三日者當該官吏笞二十每三日加一等至十五日之上者罪止杖六十其因限外不斷決不起發而有淹留禁錮致死者若致死之囚該死罪者官吏杖六十流罪杖八十徒罪杖一百杖罪以下杖六十徒一年蓋獄囚之以漸而輕則淹禁之罪以漸而重其立法之意深遠矣 \\n 凌虐罪囚 \\n 凡獄卒非理在禁凌虐毆傷罪囚者依凡鬬傷論尅減衣糧者計贓以監守自盜論因而致死者絞司獄官典及提牢官知而不舉者與同罪至死者減一等 \\n 纂註此言在獄之囚各有應得之罪若獄卒有縱肆非理在禁欺凌虐害至毆傷罪囚者依凡毆傷論若官給與罪囚衣服米糧而獄卒尅減入己計其所尅減之贓以監守自盜不分首從論若因其凌虐而有所損傷或因尅減而有所凍餒因而致罪囚於死者獄卒坐絞其司獄官典及提牢官知其凌虐尅減之情而不行舉覺者與獄卒同罪若獄囚該死罪者司獄官典得減一等杖一百流三千里釋義云不言不知者以與囚相近得察其情也 \\n 條例 \\n 一法司問斷過各處進本等項人犯發各衙門程遞者除原有杻鐐及牢固字樣照舊外其押解人役若擅加杻鐐非法亂打搜檢財物剝脫衣服逼致死傷及受財故縱并聽憑狡猾之徒買求殺害者除真犯死罪外徒罪以上屬軍衛者發邊衛充軍屬有司者發口外為民 \\n 與囚金刃解脫 \\n 凡獄卒以金刃及他物可以自殺及解脫枷鎖之具而與囚者杖一百因而致囚在逃及自傷或傷人者並杖六十徒一年若囚自殺者杖八十徒二年致囚反獄及殺人者絞其囚在逃未斷之間能自捕得及他人捕得若囚已死及自首者各減一等○若常人以可解脫之物與人及子孫與祖父母父母奴婢雇工人與家長者各減一等○若司獄官典及提牢官知而不舉者與同罪至死者減一等○若受財者計贓以枉法從重論○若獄囚失於點檢致囚自盡者獄卒杖六十司獄官典各笞五十提牢官笞四十 \\n 纂註解脫之具即上金刃他物及字承上可以自殺來常人包平人與親屬言子孫以下又從其至親者言也此言凡主典罪囚之獄卒有以金之有刃及他物如藥物之類凡可以使人自殺及可以解脫枷鎖之類而與囚人者雖未自殺與解脫即杖一百其囚因得金刃他物以致脫獄在逃及在獄而自傷其身或傷人者獄卒並杖六十徒一年若囚因而自殺者杖八十徒二年因金刃他物以致反獄在逃及殺人者獄卒處絞若其囚在逃獄卒已行問罪未曾斷決之間能自捕獲所逃之囚及他人捕得若囚自死及囚自出首者獄卒各減罪一等囚逃者杖一百反獄者杖一百流三千里若常人不係主守獄囚有以金刃及可解脫之具與囚人及子孫以之與祖父母父母奴婢雇工人以之與家長者各減獄卒之罪一等未用者杖九十以致囚逃者及自傷或傷人者杖一百囚自殺者杖七十徒一年半反獄及殺人者杖一百流三千里其未斷之間但能捕得及自死自首者又各減一等若司獄官典及提牢官明知獄卒常人及囚之子孫奴婢雇工人以可解脫之物與囚而故縱不行舉問者各與獄卒等同罪至死者減一等若獄卒常人因受囚人之財而與金刃等物或提牢官司獄官典因受獄卒常人之財而不行舉問者各計其入己之贓以枉法從其罪之重者論贓重從贓論贓輕從本罪論若提牢官及司獄官典獄卒失於點檢以致在獄之囚自盡身死而不覺原無與以金刃他物之情者獄卒杖六十官典笞五十提牢官笞四十夫有官典之罪則督察密而有先事之防有獄卒常人之罪則獄禁嚴而無意外之變矣 \\n 主守教囚反異 \\n 凡司獄官典獄卒教令罪囚反異變亂事情及與通傳言語有所增減其罪者以故出入人罪論外人犯者減一等○若容縱外人入獄及走泄事情於囚罪無增減者笞五十○若受財者並計贓以枉法從重論 \\n 纂註反異謂已招承而又反其前說也通傳言語有兩意謂通傳囚言於外或通傳外言於囚俱是蓋司獄官典與獄卒其責但典守罪囚而已若有教令罪囚反異原招而變亂其真實事情及與通傳言語於內外以致罪囚扶同而有所增入他人減去自己之罪者官典獄卒以故出入人罪論增輕作重坐以所增減重作輕坐以所減若不係守獄之人而為外人或教囚反異及通傳言語者減獄卒官典罪一等若獄卒官典有故縱容外人入獄及獄卒官典通傳而走遞漏泄事情於囚罪無所增減者笞五十若司獄官典獄卒及外人接受罪囚之財而教令反異及通傳有所增減或獄卒官典接受外人之財而縱容入獄通傳教令者並計所入己之贓以枉法論贓重從贓論教令等項罪重者以本罪論故日從重論罪 \\n 備考 \\n 一律不著外人入獄中之罪以不應事重論 \\n 獄囚衣糧 \\n 凡獄囚應請給衣糧醫藥而不請給患病應脫去枷鎖杻而不脫去應保管出外而不保管應聽家人入視而不聽司獄官典獄卒笞五十因而致死者若囚該死罪杖六十流罪杖八十徒罪杖一百杖罪以下杖六十徒一年提牢官知而不舉者與同罪○若已申稟上司不即施行者一日笞一十每一日加一等罪止笞四十因而致死者若囚該死罪杖六十流罪杖八十徒罪杖一百杖罪以下杖六十徒一年 \\n 纂註保管入視疏議謂干證之人應保候功臣及五品以上官應入視不知此條專謂病囚言觀大明令可見況功臣入視自有本條也上司指官典本衙門之上司即今都察院刑部堂上之類此言在獄之囚冬夏合給衣糧疾病合給醫藥而司獄官典獄卒不即申稟上司給與及囚有患病死罪以下應與脫去枷鎖杻而不脫去笞罪應保管出獄而不保管或應聽令家人入內看視而不聽者司獄官典獄卒笞五十若因不給衣糧醫藥及不脫去枷鎖杻不令保管入視而致死者若囚該死罪獄官典獄卒杖六十流罪杖八十徒罪杖一百杖罪以下杖六十徒一年提牢官知其不給衣糧等項及因而致死之情而不行舉問者與司獄官典獄卒同罪若司獄官典獄卒將應給罪囚衣糧等項已行申稟本管上司而上司官吏承報不即施行給與者若一日不行笞一十每一日加一等至四日之上罪止笞四十因不施行給與而致囚身死者若囚該死罪杖六十流罪杖八十徒罪杖一百杖罪以下杖六十徒一年蓋衣糧等項職掌在上司而申稟施行則官典獄卒之責不申稟而上司不知故專罪主守已申稟而不即施行故專罪上司耳 \\n 功臣應禁親人入視 \\n 凡功臣及五品以上官犯罪應禁者許令親人入視徒流者並聽親人隨行若在禁及至配所或中途病死者在京元問官在外隨處官司開具致死緣由差人引領親人詣闕面奏發放違者杖六十 \\n 纂註此言功臣為八議之貴五品以上文武官皆九流之尊或有犯罪應收入禁者許令其親人入監看視犯徒流罪應發配發遣者並聽親人隨行若在禁而未及論決及已至配所或行至中途有因病而死者在京之原問官在外隨其病故所在之官司開具其在禁在途或在役致死緣由差人引領所入視或隨行之親人詣闕面奏請旨發放若原問官及在外各該官司有違律不令人入視隨行及不引親人入面奏者並杖六十其所以崇有功而重有爵者此可以觀其一端矣 \\n 死囚令人自殺 \\n 凡死罪囚已招服罪而囚使令親戚故舊自殺或令雇倩人殺之者親故及下手之人各依本殺罪減二等若囚雖已招服罪不曾令親故自殺及雖曾令自殺而未招服罪輒殺訖或雇倩人殺之者親故及下手之人各以鬬殺傷論○若雖已招服罪而囚之子孫為祖父母父母及奴婢雇工人為家長者皆斬 \\n 纂註親故親字兼有服無服言子孫奴婢雇工人不分令殺輒殺皆斬即傷而不死亦是故只總曰為字此言凡犯死罪囚已行招承定有罪名而囚或畏懼刑戮使令親戚故舊自下手殺之或令親故雇倩他人殺之者親故及雇倩下手之人各依本殺罪減二等親戚依鬬殺傷尊長卑幼本律減二等蓋在囚雖有可殺之罪而親故等非可殺之人也若囚雖已招服罪而不曾令親故自殺及雖曾令自殺而未招服罪者若親故輒殺訖或親故自雇倩人殺之者親故及下手之人各以鬬殺傷論親屬依親屬律凡人依凡人律各全科不得依減二等蓋不令自殺猶有欲生之心而未招服罪或非可死之罪也若囚雖已招服其罪而囚之子孫為祖父母父母及囚之奴婢雇工人為家長聽令自殺或令雇倩人殺之者子孫奴婢雇工人不分首從皆斬名分既尊又不得與親故同科然為其曾有父祖家長之命故止坐斬若未招服罪與雖服罪不令殺而殺之者又當各依本殺法皆凌遲處死矣 \\n 按或謂父祖家長令子孫以下雇倩人之其子孫奴婢雇工人及下手之人皆斬非也律云令雇倩人者本謂囚令親故雇倩他人殺之則是雇倩明與自殺對言然囚令親故雇倩人殺之乃謂其不分首從皆斬何耶蓋首從本罪各別在子孫凡人各有本殺之法則下手之人自當依凡鬬減二等耳不然則子孫謀殺祖父其凡人從而加功者何乃止坐絞耶 \\n 老幼不拷訊 \\n 凡應八議之人及年七十以上十五以下若廢疾者並不合拷訊皆據眾證定罪違者以故失入人罪論其於律得相容隱之人及年八十以上十歲以下若篤疾皆不得令其為證違者笞五十 \\n 纂註以故失入人罪論者謂不雇其應議及年之老幼疾之篤廢重加拷訊而老幼不任其若而虛招則以故入論不稽其是是否應議年之老幼疾之篤廢而誤加拷訊以成罪則以入論拷拷打訊訊杖也此言凡律應八議之人及軍民人等七十以上十五以下若人之有發疾者凡有犯並不合用刑拷訊皆據眾人證佐情詞以定其罪所以優禮應議之人恤老慈幼矜不成之人意若當該官司違此律而加拷訊以坐者即所坐輕重之罪以故失入人罪論故入者全坐失入者減三等其於律中得相容隱之人及年八十以上十歲以下若篤疾者皆不得令其為證蓋容隱之人易為親者諱而老幼篤疾於法免罪或恃此以罔人故違律而令其證佐者當該官司笞五十以吏為首遞減科罪 \\n 備考 \\n 一違律拷訊而事不枉斷者以不應科 \\n 鞫獄停囚待對 \\n 凡鞫獄官推問罪囚有起內人伴見在他處官司停囚待對者雖職分不相統攝皆聽直行勾取文書到後限三曰內發遣違限不發者一日笞二十每一日加一等罪止杖六十仍行移本管上司問罪督發○若起內應合對問同伴罪囚巳在他處州縣事發見問者聽輕囚就重囚少囚從多囚若囚數相等者以從發之囚送先發官司併問若兩縣相去三百里之外者各從事發處歸斷違者笞五十若違法將重囚移輕囚多囚移就少囚者當處官司隨即收問仍申達所管上司究問所屬違法移囚之罪若囚到不受者一百笞二十每一百加一等罪止杖六十 \\n 纂註首節見在他處官司是一事發於此而未發於彼也下節巳在他處州縣事發是一事而發於兩處也少囚夠就多囚蓋囚無輕重則以多寡為準也不曰人犯而曰人伴以未定其罪耳此言凡各衙門鞫獄官枉問罪囚有同起事內緊關干對人伴見別處布政司或各府州縣官司而此處停囚專待其人對問者鞫獄官雖與彼處官司職分不相統攝皆聽移文直行勾居若文書到後其彼處官司限三日之內將所勾取人犯發遣歸問如違限占恡不發者一曰笞二十每一日加一等違限五日之上罪止杖六十仍將違限不發緣由依律行移彼處本管上司問其違限之罪將人犯督併發遣若同起事內應合對問罪囚其事巳在他處州縣發覺而見被鞫問者不問本處他處官司俱聽輕罪囚移就重囚或人少囚移就人多囚若囚罪囚數相等者以在後事發之囚送先發官司併問若兩縣相去三百里之外者各從先後事發之處官司各自歸斷不必併問違問者笞五十若州縣故違移囚就問之法將重囚移就輕囚多囚移就少囚者是意在推避也當處官司隨即收問仍將移囚就問緣由申達彼處本管上司究問所屬違法移囚之罪即笞五十是也若彼處官司將囚送到而當處官司不即受理者一曰笞二十每一百加一等至五日之上罪止杖六十凡此皆所以順民之情而哀矜之意見矣 \\n 條例 \\n 一問刑衙門行文軍衛有司提人遷延三箇月以上不到經該官吏住俸候事完之人方許關支半不到經該官員參奏提問 \\n 一在京在外問刑例應委官勘問及行軍衛有司會勘者如財產等項限一箇月勘檢人命限兩箇月駮勘者亦限一箇月如違及託故推調不即赴勘者參奏是問仍另行委官作急勘報 \\n 依告狀鞫獄 \\n 凡鞫獄須依所告本狀推問若於狀外別求他事摭拾人罪者以故入罪論同僚不署文案者不坐○若因其告狀或應掩捕搜檢因而檢得別罪事合推理者不在此限 \\n 纂註凡官司訊鞫獄訟須以原告所告本狀事情輕重據法推問若於原告狀外故行推求別項事而摭拾人罪者以故入人罪或以全罪科之或以增輕作重科罪之其同僚官應連署文案者若不知情止依失入人罪論原不同署文案者不坐罪若因其所告狀內事情或有法應掩捕　檢因而檢得被犯別項情於律合該推問非係羅織者不在故入人罪之限蓋別罪而不行推理是為長奸故法有坐不坐耳 \\n 原告人事畢不放回 \\n 凡告詞訟對問得實被告巳招服罪元告人別無待對事理隨即放回若無故故稽留三日不放者笞二十每三日加一等罪止笞四十 \\n 纂註此條重得實二字蓋不得實則原告不能無罪而被告亦未必招服故凡告詞訟原被告對問得實被告亦招認服罪原告人並無別項待事理官司當隨即將原告放回若無待對事故將原告稽留在官不放者即為淹滯矣從事結之後過三日吏官笞二十每三日加一等罪止笞四十 \\n 獄囚誣指平人 \\n 凡囚在禁誣指平人者以誣告人論其本犯罪重者從重論○若官吏鞫問獄囚非法拷訊故行教令誣指平人者以故入人罪論○若追徵錢糧逼令誣指平人代納者計所枉徵財物坐贓論其物給主○其被誣之人無故稽留三曰不放回者笞二十每三曰加一等罪止杖六十○若鞫囚而證佐之人不言實情故行誣證及化外人有罪通事傳譯番語不以實對致罪有出入者證佐人減罪人罪二等謂證佐人不說實情出脫犯人全罪者證佐人減犯人全罪二等若增減其罪者亦減犯人所得增減之罪二等之類通事與同罪謂化外人本有罪通事符同傳說出脫全罪者通與犯人同得全罪若將化外人罪名增減傳說者以所增減之罪坐通事謂如化外人本招承杖六十通事傳譯增作杖一百即坐通事杖四十又如化外本人招承杖一百即坐通事杖四十又減作笞五十即坐通事笞五十之類 \\n 纂註被誣之人指以下而言此言凡囚人在禁其有誣捏攀指告言無罪平人者官司隨其所誣之事理輕重以誣告律論罪如誣人笞罪加二等流徒杖罪加三等誣死未決坐流加役其獄囚原犯之罪本重於所誣者自從重論若官吏鞫問罪囚而非法用刑拷訊故行教令誣指平人者官吏以故入人全罪論其囚罪未決及自死者聽減一等若官司追徵逋欠錢糧而逼令納戶誣指無干平人代納者計枉徵過平人之財物坐贓論一貫以下笞二十至五百貫之上罪止杖一百徒三年以其贓非入己也其枉徵之物追給還主若所誣被指之平人官司追問明白而無故將被誣之人稽留聽候有過三日而不行放回者笞二十每三日加一等至十五日之上罪止杖六十比上條不放原告之罪重者以其被誣也若官司推鞫罪囚其事內證佐之人有所符同偏庇不言實情故行誣證及化外夷人有罪而通事之人傳譯番語不以實對各致官司斷罪有所出入者若證佐人出入人全罪者減犯人全罪二等此律註不言入人之罪而云之類則固該之矣若增減其罪者亦減犯人所得增減之罪二等謂如犯人本杖六十證佐杖一百增杖四十即坐證佐人杖二十又如犯人本杖一百證佐笞五十減杖五十即坐證佐杖三十之類若化外人有罪而通事人符同傳說出脫全罪者與犯人同得全罪若將化外人罪名增減傳說者亦坐通事以所增減之罪謂如化外人本招承杖六十通事傳譯增作杖一百即坐通事杖四十又如化外人本招承杖一百通事傳譯減作笞五十即坐杖五十之類此云致罪有出入蓋主囚已決放者而言 \\n 官司出入人罪 \\n 凡官司故出入人罪全出全入者以全罪論謂官吏因受人財及法外用刑將本應無罪之人而故加以罪及應有罪之人而故出脫之者並坐官吏以全罪法外用刑如用火燒烙鐵烙人或冬月用冷水澆淋身體之類○若增輕作重減重作輕以所增減論至死者坐以死罪謂如其人犯罪應決一十而增作二十之類謂之增輕作重則坐以所增一十之罪其人應決五十而減作三十之類謂之減重作輕則坐以所減二十之罪餘准此若增輕作重入至徒罪者每徒一等折杖二十入至流罪者每流一等折徒半年入至死罪已決者坐以死罪若減重作輕者罪亦如之○若斷罪失於入者各減三等失於出者各減五等謂鞫問獄囚或證佐誣指或依法拷訊以致招承及議刑之際所見錯誤別無受贓情弊及法外用刑致罪有輕重者若從輕失入重從重失出輕者亦以所剩罪論並以吏典為首首領官減吏典一等佐貳官減首領官一等長官減佐貳官一等科罪○若囚未決放及放而還獲若囚自死各聽減一等謂故入及失入人笞杖徒流死罪未決其故出及失出人笞杖徒流死罪未放及放而更獲若囚人自死者於故出入及失出入人罪上各聽減一等 \\n 纂註此條首二節以故言若斷罪以下以失言末節又承首節言大抵此與誣告折杖不同誣告之反坐所剩入至流者本註云三流並准徒四年折杖二百四十收贖出入人罪至流者本註止曰每流一等准徒半年不云折杖收贖則與誣告有輕重矣其故失出入全罪不折流不折徒惟故有所增減者徒折杖流折徒科之斷罪失於入者各減三等節各字通指出入增減說減三等五等減所出入之罪也此二減與下各減一等如擬罪當于未折杖徒之先減去一等或三等五等然後隨其所出入增減科之如犯笞二十增至杖一百流三千里未決放先減去一等然後以杖一百徒三年折杖二百科之不得先以流折徒然後減一等蓋恐失增失減剩杖之罪反重於全出全入者矣並以吏典為首專以失出失入者言末節小註云止言故失出入而不及增減者已包在內矣此言凡鞫獄官司其官吏有因受人之財及法外用刑將本應無罪之人而故加之以罪及本應有罪之人而故出脫之其全出全入人笞杖徒流死罪者各以全罪論若增人輕罪為重或減人重罪為輕其皆出於故者各以其所增所減之剩罪坐之若故增減人重罪至死者坐以死罪如其人應決一十而增作二十之類謂之增輕作重則以所增一十之罪罪之其人應決五十而減作三十之類謂之減重作輕則以所減二十之罪罪之若增輕作重入至徒罪者每徒一等折杖二十如其人本笞二十增至杖七十徒一年半則以其二等之徒折杖四十併入五徒原包杖一百通作一百四十於內除訖笞二十官司合坐剩杖一百二十全決之也若入至流罪每流一等折徒半年如其人本杖六十增至杖一百流三千里則以其三等之流折徒一年半先於三流原包五徒通折杖一百之內除訖杖六十官司合坐全決杖一百四十徒一年半其流不折杖也若入至死罪者官司全抵坐以死罪其減重作輕出至流徒杖笞者亦如之謂亦以其所故減之剩罪科斷若笞杖徒流死罪之囚其官司失於全入及增輕作重者各減所入全罪或所增之罪三等失於全出及減重作輕者各減所出全罪或所減之罪五等凡此皆謂官司出入囚罪已決已放者然也凡失出入增減人罪如同僚連署文案官吏五人並以吏典為首當其重罪首領官減吏典一等佐貳官減首領官一等長官減佐貳官一等四等官內如有闕員亦依四等遞減如本衙門所設無四等官者止准見設員數遞減科罪若同僚官一人有私自依故出入人罪論其餘不知情者止依失論其官司故失入人笞杖徒流死罪未決或故失出人笞杖徒流死罪未放及放而還獲若囚自死者官吏各於其所故失出入人罪之上聽減一等擬斷 \\n 辨明寃枉 \\n 凡監察御史按察司辯明寃枉須要開具所枉事迹實封奏聞委官追問得實被誣之人依律改正罪坐元告元問官吏○若事無寃枉朦朧辯明者杖一百徒三年若所誣罪重者以故出入人罪論所辯之人知情與同罪不知者不坐 \\n 纂註此條專謂御史及按察司官而設謂其職專伸理寃抑也所辯之人指犯罪人或謂指委官言不通此言內而監察御史外而按察司凡為犯人奏辯分理寃枉事情須要開具所枉事迹實封奏聞候旨另行委官追究問理如果寃枉得實者被誣之人依律改正仍將其所誣之罪坐原告以誣告律論原問官吏以故失入人罪論若罪囚所犯本無寃枉而御史按察司徇私朦朧為其辯明者御史按察司官杖一百徒三年蓋為其奏事詐不以實也然既曰朦朧則原告原問官為其所誣矣故所誣之罪若重於杖一百徒三年者以故出入人罪論誣原問原告罪重者以故入論如出本犯罪重者以故出論若所辯之罪囚明知自己無寃而故赴御史按察司處申訴因得朦朧辯問者是謂知情與御史按察司官同罪亦杖一百徒三年所誣罪重者亦同其誣重之罪若原無申訴而御史按察司官自為辯明者是謂不知情則不坐杖一百徒三年及誣重之罪 \\n 條例 \\n 一法司凡遇一應稱調問及東廠錦衣衛奏送人犯如有寃枉及情罪有可矜疑者即與辯理具奏發落毋拘成案若明知寃枉不與辯理者以故入人罪論 \\n 一法司遇有重囚稱寃原問官員輒難辯理者許該衙門移文會同三法司錦衣衛堂上官就於京畿道會同辯理果有寃枉及情罪有可矜疑者奏請定奪 \\n 一凡大小問刑衙門凡鞫問囚犯務要參酌情法如果情重例合應該發遣者方許定擬充軍不許偏任嘉怒移情就例其撫按官凡遇各該所屬衙門申詳充軍人犯亦要虛心參酌必須法當其罪方允定衛發遣如於例有牽合即便駮回改擬照常發落其各該司府州縣但遇五年一次差官審錄之期一應充軍人犯除已經解發著伍外其餘不分曾否詳允及雖曾經定衛尚未起解者逐一開送審錄官處審錄其經審錄官辯釋者務要遵照發落不許原問官偏抝阻撓如有好名立威酷法害人者聽撫按審錄官各指實參奏 \\n 新頒條例 \\n 一題為欽恤事該本部查節年霜降朝審暨五年熱審事例矜疑兩項之外開有詞人犯再行問理本部每年熱審查無有詞既經恤審相同亦應比例量准再開有詞勘問一例如無枉抑仍舊監候果有別情請旨辯豁等因具題奉聖旨各犯情可矜疑的都饒死發邊衛充軍篤疾的放了有詞的准行再問今後每年照這例行毋得拘泥成案以辜朝廷好生之意欽此 \\n 有司決囚等第 \\n 凡獄囚鞫問明白追勘完備徒流以下從各府州縣決配至死罪者在內聽監察御史在外聽提刑按察司審錄無寃依律議擬轉達刑部定義奏聞回報直隸去處從刑部委官與監察御史在外去處從布政司委官與按察司官公同審決○若犯人反異家屬稱寃即便推鞫事果違枉同將元問元審官吏通問改正○其審錄無寃故延不決者杖六十若明稱寃抑不為申理者以入人罪故失論○ \\n 纂註此條三節看回報以上以審斷死罪而言直隸去處以下以處決死罪而言自犯人末節以審決官言定議奏聞回報是候旨奉有決單者審字要看是三訊之意此言凡獄囚已經鞫問事情明白追究審勘完備徒流以下至笞罪者其罪輕故各從府州縣有司自行斷決編配惟恐罪至重一斷不可復生故在內聽監察御史在外聽提刑按察司審錄果無寃枉依律議擬其罪又轉達刑部定其所議當否奏聞回報直隸去處從刑部委官與監察御史在外去處從布政司委官與按察司官公同會審處決至審決之時若合決犯人反異原擬或家屬稱寃者審錄官即便推詳鞫問其事果有違枉同將元問元審之官吏通行提問改正其罪若已行審錄無寃即應處決若審錄官故意延捱不即處決者杖六十若囚犯明稱寃抑而審錄官不為申訴辯理者如係受贓挾讎等項情由而不與辯明則以故入論如一時失於參究不與辯理者則以失入論故曰以入人罪故失論律之慎重人命者於此悉見之矣 \\n 條例 \\n 一在京法司監候梟首重囚在監病故凡遇春夏不係行刑時月及雖在霜降以後冬至以前若遇聖旦等節或祭祀齋戒日期照常相埋通類具奏 \\n 新頒條例 \\n 一題為處決重囚事該本部覆河南巡撫吳自新咨稱巡按缺人處決重務難以他官代理照依先年江西廣西巡按御史未任患病舊例當年暫停審決仍候新巡按至日下次施行等因具題奉聖旨是欽此 \\n 檢驗屍傷不以實 \\n 凡檢驗屍傷若牒到託故不即檢驗致令屍變及不親臨監視轉委吏卒若初覆檢官吏相見符同屍狀及不為用心檢驗移易輕重增減屍傷不實定執致死根因不明者正官杖六十首領官杖七十吏典杖八十仵作行人檢驗不實符同屍狀者罪亦如之因而罪有增減者以失出入人罪論○若受財故檢驗不以實者以故出入人罪論贓重者計贓以枉法各從重論 \\n 纂註此條自罪亦如之以上就罪無增減者言之因而以下自罪有增減者言之然前言罪有增減以未受財故從失論後不實以受財故從故論此條要看大明令檢屍法詳見洗寃錄蓋凡問人命全憑屍傷故檢驗須要親行又要及時而屍傷得實議罪方無出入故各處州縣官檢屍驗傷若牒到之日其有推託事故不即時檢驗致令屍色發變難定傷痕者及不行親詣屍所監視而轉委吏卒者或初覆檢驗官吏彼此相見符同抄白屍狀者及雖親檢而不為用心有所移易如腦傷作頭骽傷作肋之類輕重如赤色報作微紅淡色作紫黑色之類增減如無傷作有傷多傷作少傷之類其屍傷報不以實及定執其所以致死根因未有明白此數者皆非所以重人命故正官杖六十同檢首領官杖七十吏典杖八十若仵作行人檢驗不實符同官吏捏報屍狀者亦論如吏典之罪杖八十其官吏仵作人等承委檢驗有所不實因而致令官司議罪有所增減者各以失出入人罪論吏典首領官正官依上遞減仵作行人亦如吏典之罪其失出入之罪輕者仍以檢驗不實科斷若官吏仵作人等有因受人之財而故行檢驗不實致罪有增減者以故出入罪論若一人受財自以故出入論其餘不知情者止依失論遞減若計其所入己之贓科罪重於故出故入之罪者以枉法贓重從贓論出入罪重從出入論故曰各從重論 \\n 備考 \\n 一凡檢驗雖不受財若徇私故檢不以實者亦以故出入論 \\n 新題例 \\n 萬歷十八年三月題奉欽依凡遇告訟人命除內有自縊自殘及病死而妄稱身死不明意在圖賴挾財者究問明確不得一概發檢以啟弊害外其果係鬬殺故殺謀殺等項當檢驗者在京初發五城兵馬覆檢則委京縣知縣在外初委州縣正官覆檢則委推官務求于未檢之先即詳鞫屍親證佐兇犯人等令其實招以何物傷何致命之處立為一案隨即親詢屍所督令仵作如法檢報定執要害致命去處細驗其圓長斜正青赤分寸果否係某物所傷公同一干人眾質對明白各情輸服然後成招中間或有屍久發變青赤顏色亦須詳辯不許聽憑仵作混報毆傷輒擬償抵其仵作受財增減傷痕符同屍狀以成寃獄審出真情贓至滿貫者查照誆騙情重事例枷號問遣 \\n 決罰不如法 \\n 凡官司決人不如法者笞四十因而致死者杖一百均徵埋葬銀一十兩行杖之人各減一等不如法謂應用笞而用杖應用杖而用訊應決臀而決腰應決腿而鞭背其行杖之人若決不及膚者依驗所決之數抵罪並罪坐所由若受財者計贓以枉法從重論○若監臨之官因公事於人虛怯去處非法毆打及自以大杖或金刃手足毆人至折傷以上者減凡鬬傷罪二等至死者杖一百徒三年追埋葬銀一十兩其聽使下手之人各減一等並罪坐所由謂情不挾私非拂己事者如有司官催徵錢糧鞫問公事提調造作監督工程打所屬官吏夫匠之類及管軍官操練軍馬演習武藝督軍征進修理城池打總小旗軍人之類若於人臀腿受刑去處依法決打邂逅致死及自盡者各勿論 \\n 纂註此條自枉法從重以上自己問結有罪應決之人言若監臨官以下非有罪應決之人若於臀腿一節則總承上言首節均徵埋葬銀謂當該官吏與同僚官同署字者疏議諸書俱謂官與行杖人均徵蓋泥均字非也蓋均字義當皆正如姦黨律均給充賞之均耳不然後聽使下手之人亦當追埋葬矣而律何不言均耶後追埋葬銀專就監臨官說不得連及同僚故不言均此言凡官司決斷已問結之罪人有不如法如小註云應用笞而用杖之類者當該官吏笞四十因決不如法而致囚於死者杖一百官吏均徵埋葬銀一十兩給付死者之家其行杖之人各減一等決不如法者笞三十致死者杖九十其行杖之人決而不及其膚者則依驗所虛之數抵罪坐之並罪坐所由如決不如法及決不及膚若由官司主使則坐官司若係隸卒自行坐隸卒也若官吏與行杖人因受有事人財而決不如法及決不及膚者各計贓以枉法各從其重者論若監臨官因公事如催徵錢糧鞫問公事之類情不挾私事非拂己者乃於人虛弱　輭怯如腰肋不能受刑去處非法毆打及監臨官自以大杖或金刃手足毆人至折傷以上各減凡人鬬傷之罪二等毆而至死者杖一百徒三年於監臨官追埋葬銀一十兩其聽監臨官使令下手之人各減一等傷者減凡鬬傷三等致死者杖九十徒二年半並罪坐由由監臨官坐監臨同僚雖多不得連坐由下手者坐下手若官司決人及監臨官因公決人若行杖下手之人各於有事人臀腿應合受刑去處依法決打而有邂逅致人於死及因恚忿或負痛而自盡者各勿論夫決不如法者坐杖非法毆打致死者坐徒則刑不濫而天下無寃民不及膚者抵罪依法決打者勿論則民以懲而國家無縱法矣此其為仁至義盡與 \\n 備考 \\n 一被決之人以財行求致令不及膚者仍計贓坐罪 \\n 長官使人有犯 \\n 凡在外各衙門長官及出使人員於所在去處有犯者所部屬官等不得輒便推問皆須申覆上司區處若犯死罪收管聽候回報所掌印信鎖鑰發付次官收掌若無長官次官掌印者亦同長官違者笞四十 \\n 纂註長官使人平看言凡在外各衙門之長官如布政按察使知府知州知縣之類於任所有犯及在京官奉命於出使去處有犯如流罪以下者所部內統屬官吏人等不得輒便拘拏推問皆須申覆合干上司聽其區處若犯該死罪者許所在官司收管聽候上司回報施行其正官所掌之印信及各倉庫牢獄一應鎖鑰交付以次佐貳官收掌若本衙門無有長官而次官掌印有犯者與長官一體申覆區處死罪亦收管候報如有違律而輒便推問者當該官吏並笞四十蓋所以重朝命而尊體統也 \\n 斷罪引律令 \\n 凡斷罪皆須具引律令違者笞三十若數事共條止引所犯罪者聽○其特旨斷罪臨時處治不為定律者不得引比為律若輒引比致罪有出入者以故失論 \\n 纂註此言凡官司科斷罪囚擬議罪名皆須備細援引律令全文如不具引止摘用其文而不合律意者笞三十若律有數事共在一條所斷之罪止合一事則聽其指引一事以擬斷之此自其律令之一定者言之也其特旨裁斷罪名輕重多在臨時處治有非律令所限而不為常川一定之律者官司又不得引以相比為律擬斷罪名若輒為引比擬斷以致罪名有所出入者以故失論故者以故出入人全罪及所增減論失者以失出入人罪減等論夫具引律令者其常也不為定律者其權也經權並用其立法之至善乎 \\n 獄囚取服辯 \\n 凡獄囚徒流死罪各喚囚及其家屬具告所斷罪名仍取囚服辯文狀若不服者聽其自理更為詳審違者徒流罪笞四十死罪杖六十○其囚家屬在三百里之外止取囚服辯文狀不在具告家屬罪名之限 \\n 纂註取服辯者欲使其無詞也不取服辯及不為詳審是違律也罪坐問官得擬還職家屬同居有服之親皆是 \\n 赦前斷罪不當 \\n 凡赦前處斷刑名罪有不當若處輕為重者當改正從輕處重為輕其常赦所不免者依律貼斷若官吏故出入者雖會赦並不原宥 \\n 纂註赦宥以前處斷刑名而罪有不當者若其情輕該宥卻處作重罪使遇赦不得宥者則當改輕而宥之其情本重卻處作輕罪則詳其原犯之重罪應赦宥者亦宥之若係常赦不免之罪則依律貼斷其原問官吏原係失於出入者免科若係革前故行出入者其故出入之罪雖會赦並不原宥 \\n 聞有恩赦而故犯 \\n 凡聞知有恩赦而故犯罪者加常犯一等雖會赦並不原宥○若官司聞知有恩赦而故論決囚罪者以故入人罪論 \\n 纂註凡人聞赦而故犯是欲使法無所施也官司聞赦而故決是欲使恩無所及也故凡人比常犯加一等而官司以故入罪論之並不赦宥故論決囚亦是應赦宥者若常赦所不原者不坐罪 \\n 徒囚不應役 \\n 凡鹽場鐵冶拘役徒囚應入役而不入役及徒囚因病給假病已痊可不令計日貼役者過三日笞二十每三日加一等罪止杖一百○若徒囚年限未滿監守之人故縱逃回及容令雇人代替者照依囚人應役月日抵數徒役並罪坐所由受財者計贓以枉法從重論仍拘徒囚依律論罪貼役 \\n 纂註拘役者拘留役使煎鹽炒鐵是也應入役而不入役指徒囚新到配所者言徒囚患病至貼役指見在囚徒言貼役者假如病十日則貼補十日也不入役罪坐徒囚不令計日貼役罪坐監守之人皆三日笞二十每三日加一等罪止杖一百照依囚人應役月日抵數充役謂以囚人未滿之月日坐監守之人抵充也並罪坐所由謂鹽場鐵冶監守人眾其罪止坐該管縱容之人不連及同類也依律論罪貼役謂論其逃雇之罪貼補其逃過雇過之役也解見徒流人在逃律 \\n 婦人犯罪 \\n 凡婦人犯罪除犯姦及死罪收禁外其餘雜犯責付本夫收管如無夫者責付有服親屬鄰里保管隨衙聽候不許一概監禁違者笞四十○若婦人懷孕犯罪應拷決者依上保管皆待產後一百日拷決若未產而拷決因而墮胎者官吏減凡鬬傷罪三等致死者杖一百徒三年產限未滿而拷決者減一等○若犯死罪聽令穩婆入禁看視亦聽產後百日乃行刑未產而決者杖八十產訖限未滿而決者杖七十其過限不決者杖六十○失者各減三等 \\n 纂註婦人以失節為恥故犯罪聽令其夫及親屬保管不許一概監禁惟死罪不得不禁犯姦者亦失身之人故亦禁之婦人產後一百日血氣方全故凡孕婦罪必待產後百日拷決雖死罪亦聽穩婆入視亦待產後百日乃刑蓋恐傷其胎與軀也若未產而拷決墮胎者減凡鬬墮胎傷罪三等杖一百因墮胎而致死杖一百徒三年產限未滿一百日而拷決致死者減一等杖九十徒二年半其未產而拷決不曾墮胎及產限未滿而拷決不致死者律皆無文並合以不應論或謂當以違制論皆非也失者各減三等兼上文諸款而言如不應禁而禁笞一十懷孕不應拷決而拷決墮胎杖七十致死者杖七十徒一年半產限未滿而拷決致死者杖六十徒一年及犯死罪不應刑而刑未產而決者笞五十未滿限而決者笞四十限過不決者笞三十 \\n 死囚覆奏待報 \\n 凡死罪囚不待覆奏回報而輒處決者杖八十若已覆奏回報應決者聽三日乃行刑若限未滿而行刑及過限不行刑者各杖六十○若立春以後秋分以前決死刑者杖八十○其犯十惡之罪應死及強盜者雖決不待時若於禁刑日而決者笞四十 \\n 纂註死囚雖已覆奏不待回報而輒處決原問官吏杖八十若已得回報必聽三日後然後行刑所以示不忍殺之之意也若未過三日而行刑或過三日而不行刑則各杖六十其應秋後處決之囚必於霜降之時所以取肅殺之氣也若立春以後秋分以前則陽方盛長故不許處決其十惡應死及強盜雖皆決不待時而禁刑之日亦當避忌故亦不許行刑不待覆奏回報而輒處決亦謂于罪無出入者 \\n 禁刑日期每月初一初八十四十五十八二十三二十四二十八二十九三十日也此出唐律今正五九月閏月上下弦日二十四氣日雨未霽天未明及大祭享日亦禁 \\n 斷罪不當 \\n 凡斷罪應決配而收贖應收贖而決配各依出入人罪減故失一等○若應絞而斬應斬而絞者杖六十失者減三等其已處決訖別加殘毀死屍者笞五十○若反逆緣坐人口應入官而放免及非應入官而入官者各以出入人流罪故失論 \\n 纂註官司問擬罪名已定而斷罪之間或應決配而收贖或應收贖而決配出於有意則減故出入人罪一等出於無意則減失出入人罪一等應斬而絞應絞而斬者杖六十此指故者言失者減三等則止笞三十其已處決訖而別加殘毀者笞五十反逆緣坐人口應入官而放免不應入官而入官有意則以故出入流罪論無意則以失出入流罪論 \\n 吏典代寫招草 \\n 凡諸衙門鞫問刑名等項若吏典人等為人改寫及代寫招草增減情節致罪有出入者以故出入人罪論若犯人果不識字許令不干礙之人代寫 \\n 纂註招草乃犯人所以服情於官而吏典有掌行其事者若為犯人改寫代寫增減其情節以致罪有出入者吏典以故出入人罪論之故出入全罪論增輕作重減重作輕亦各抵剩罪犯人果不識字惟無所干礙之人得以代寫吏典則不許也吏典改寫代寫情無增減罪無出入者止問不應 \\n  \\n   \\n  "}
{"章节": "大明律集解附例卷之二十九", "正文": "  \\n 大明律集解附例卷之二十九 \\n 　 \\n  \\n 工律 \\n 營造 \\n 擅造作 \\n 凡軍民官司有所營造應申上而不申上應待報而不待報而擅起差人工者各計所役人雇工錢坐贓論○若非法營造及非時起差人工營造者罪亦如之○其城垣坍倒倉庫公廨損壞一時起差丁夫軍人修理者不在此限○若營造計料申請財物及人工多少不實者笞五十若已損財物或已費人工各併計所損物價及所費雇工錢重者坐贓論 \\n 纂註有所營造謂於法當造者也但當申請於上待報而後可行耳非法營造謂法所不當造者非時謂非農隙之時及有兵荒之時也罪亦如之謂亦計所役者雇工錢坐贓論也申請財物合用少而稱多人工合用寡而稱眾皆不實也若財物已損人工已費則除合用正數外計多費之財物多役之人工雇錢併算或重於笞五十者以坐贓論罪此條專指官司若民間則在禮律服舍違式條 \\n 虛費工力採取不堪用 \\n 凡役使人工採取木石材料及燒造磚瓦之類虛費工力而不堪用者計所費雇工錢坐贓論若有所造作及有所毀壞備慮不謹而誤殺人者以過失殺人論工匠提調官各以所由為罪 \\n 纂註有所毀壞如拆屋破牆之類是也工匠提調官各以所由為罪謂採取不堪用備慮不謹誤殺人者各以經手之人為罪不得濫及也誤傷者不坐 \\n 造作不如法 \\n 凡造作不如法者笞四十若成造軍器不如法及織造段疋麤糙紕薄者各笞五十若不堪用及應改造者各併計所損財物及所費雇工錢重者坐贓論其應供奉御用之物加二等工匠各以所由為罪局官減工匠一等○提調官吏又減局官一等並均償物價工錢還官 \\n 纂註凡官府造作一應房屋器皿之類而不依法者笞四十軍器段疋又舉其重者言之不如法笞五十不如法只是不好其物尚堪用不必更造也若以上品物不堪應用改造者則計其所損之財物所雇之工錢重於笞四十五十者坐贓論供奉御用之物又與凡物不同故加二等如造作不如法則杖六十軍器不如法段疋粗糙紕薄則杖七十若不堪用及應改造則各於坐贓本罪上加二等科之各罪止杖一百徒三年工匠各以所由為罪謂以上罪名各以經該造作之人坐罪不得連及也局官如在內軍器等局在外雜造等局大使副使之類是也提調官如工部該司官吏并工部委官及在外府州縣當該官吏與委提督成造官皆是也工匠局官提調官吏遞減之法通承上文而言竝字指軍器段疋等項而言均字指工匠局官提調官而言謂通算所損之物價及費過之工力而均追陪入官也上節計料不以實致損費財物人工者不追陪還官此造作不如法竝均償物價工錢還官者蓋計料出於懸度恐心思之所不到造作本有成法非智能之所不逮也 \\n 條例 \\n 一各處軍器局造作各項軍器不如法者將管局委官參問降級都布按三司堂上委官及府衛掌印官各治以罪 \\n 冒破物料 \\n 凡造作局院頭目工匠多破物料入己者計贓以監守自盜論追物還官○局官并覆實官吏知情符同者與同罪失覺察者減三等罪止杖一百 \\n 纂註造作局院如軍器等局文思等院之類是也頭目如作頭把總之類及做工人匠於正用料物之外多破少用侵尅入己者計其入己之數以監守算盜律論所侵之物還官若未入已只以前條計料不實之罪罪之本局院官及覆實官吏知其冒破之情私相符同者與犯人同罪罪止杖一百流三千里失覺察者於犯人罪上減三等罪止杖一百 \\n 條例 \\n 一各處巡按御史都布按三司分巡分守官查盤軍器若有侵欺物料那前補後虛數開報者不論官旗軍人俱以監守自盜論贓重者照侵欺倉庫錢糧事例擬斷衛所官三年不行造冊致悞奏繳者降一級各該都司守巡等官怠慢悞事參究治罪 \\n 帶造段疋 \\n 凡監臨主守官吏將自己物料輒於官局帶造段疋者杖六十段疋入官工匠笞五十局官知而不舉者與同罪失覺察者減三等 \\n 纂註與同罪謂與監守官吏同罪亦杖六十也減三等則笞三十也 \\n 織造違禁龍鳯文段疋 \\n 凡民間織造違禁龍鳯文紵絲紗羅貨賣者杖一百段疋入官○機戶及挑花挽花工匠同罪連當房家小起發赴京籍充局匠 \\n 纂註龍鳯文紵絲紗羅皆御用之物非民間所得有故織造貨賣者杖一百其物入官機戶挑花挽花工匠與同罪亦杖一百連當房家小起發赴京入籍充局院工匠 \\n 造作過限 \\n 凡各處額造常課段疋軍器過限不納齊足者以十分為率一分工匠笞二十每一分加一等罪止笞五十局官減工匠一等提調官吏又減局官一等○若不依期計撥物料者局官笞四十提調官吏減一等 \\n 纂註過限違期也以所造之物十分為率一分不完工匠笞二十每一分加一等罪止笞五十局官減工匠一等則一分不完笞一十罪止笞四十提調官又減局官一等則二分不完笞一十罪止笞三十不依造作之期計算派撥物料以致過限則罪由官吏故局官笞四十提調官吏減一等笞三十工匠不坐 \\n 修理倉庫 \\n 凡各處公廨倉庫局院係官房舍但有損壞當該官吏隨即移文有司修理違者笞四十若因而損壞官物者依律科罪陪償所損之物若已移文有司而失誤者罪坐有司 \\n 纂註內外各衙門公館廨宇倉厫庫藏并局院造作之處及一應在官房屋如儒學鋪舍申明亭之類但有損壞之處不行移文有司修理當該官吏笞四十因而損壞官物依律計所損壞之物坐贓論著落當該官吏均陪還官故曰依律科罪陪償所損之物若已移文有司而有司失誤不行修理則前罪坐於有司而當該官吏不坐 \\n 有司官吏不住公廨 \\n 凡有司官吏不住公廨內官房而住街市民房者杖八十○若埋沒公用器物者以毀失官物論 \\n 纂註公廨以住官吏所以嚴出入之防也故不住公廨而住街市民房者杖八十公用器物如卓椅牀凳之類即公廨中物也故埋沒者以毀失官物論 \\n  \\n   \\n  "}
{"章节": "大明律集解附例卷之三十", "正文": "  \\n 大明律集解附例卷之三十 \\n 　 \\n  \\n 工律 \\n 河防 \\n 盜決河防 \\n 凡盜決河防者杖一百盜決圩岸陂塘者杖八十若毀害人家及漂失財物渰沒田禾計物價重者坐贓論因而殺傷人者各減鬬殺傷罪一等○若故決河防者杖一百徒三年故決圩岸陂塘減二等漂失贓重者准竊盜論免刺因而殺傷人者以故殺傷論 \\n 纂註河防者謂河之防障也圩者低田岸所以防之也陂者下澤塘所以防之也此律前節詳看一盜字後節詳看一故字盜者如因捕魚過船之類其意止于偷水初無害人之心若故決則非求水利實欲害人且近于強矣故罪之輕重如此計物價重者謂計其所損物價以坐贓罪科之其罪重于杖八十者則從坐贓論也殺傷二字平看 \\n 條例 \\n 一凡故決盜決山東南旺湖沛縣昭陽湖屬山湖安山積水湖揚州高寶湖淮安高家堰柳浦灣及徐邳上下濱河一帶各隄岸并阻絕山東泰山等處泉源有干漕河禁例為首之人發附近衛所係軍調發邊衛各充軍其閘官人等用草捲閣閘板盜泄水利串同取財犯該徒罪以上亦照前問遣 \\n 一河南等處地方盜決及故決隄防毀害人家漂失財物淹沒田禾犯該徒罪以上為首者若係旗舍餘丁民人俱發附近充軍係軍調發邊衛 \\n 失時不修隄防 \\n 凡不修河防及修而失時者提調官吏各笞五十若毀害人家漂失財物者杖六十因而致傷人命者杖八十○若不修圩岸及修而失時者笞三十因而渰沒田禾者笞五十○其暴水連雨損壞隄防非人力所致者勿論 \\n 纂註此條罪專坐提調官吏防岸所以障水不修則有潰決之患故不修或修而失其當修之時提調官吏豈得辭其責哉故其罪如此暴水卒暴之水連雨連日之雨也此非人力所能制者故勿論 \\n 條例 \\n 一凡運河一帶用強包攬閘夫溜夫二名之上撈淺鋪夫三名之上俱問罪旗軍發邊衛民并軍丁人等發附近各充軍攬當一名不曾用強生事者問罪枷號一箇月發落 \\n 侵占街道 \\n 凡侵占街巷道路而起蓋房屋及為園圃者杖六十各令復舊其穿牆而出穢污之物於街巷者笞四十出水者勿論 \\n 纂註大曰街小曰巷道路則人所通行之稱侵占以起房屋為園圃者杖六十復還舊地街巷貴于潔淨故穿穴出穢者笞四十仍令塞之出水則不論 \\n 條例 \\n 一京城內外街道若有作踐掘成坑坎淤塞溝渠葢房侵占或傍城使車撒放牲口損壞城腳及大明門前御道棊盤并護門柵欄正陽門外御橋南北本門月城將軍樓觀音堂關王廟等處作踐損壞者俱問罪枷號一箇月發落 \\n 一東西公生門朝房官吏人等或帶住家小或做造酒食或寄放貨櫃開設卜肆停放馬驘取土作坯撒穢等項作踐問罪枷號一箇月發落 \\n 修理橋梁道路 \\n 凡橋梁道路府州縣佐貳官提調於農隙之時常加點視修理務要堅完平坦若損壞失於修理阻礙經行者提調官吏笞三十○若津渡之處應造橋梁而不造應置渡船而不置者笞四十 \\n 纂註橋梁道路以通往來之人若有損壞而不及時修理未免阻礙經行故提調官吏笞三十津渡之處未有橋梁而應造未有渡船而應置不造不置則民將病涉矣故笞四十亦坐提調官吏 \\n 條例 \\n 一條例申明頒布之後一切舊刻事例未經今次載入如比附律條等項悉行停寢凡問刑衙門敢有恣任喜怒妄行引擬或移情就例故入人罪苛刻顯著者各依故失出入律坐罪其因而致死人命者除律應抵死外其餘俱問發為民 \\n 萬歷三十八年仲夏月重刊　承行典吏姚世俊磨對 \\n 張之潮 \\n  \\n   \\n  "}
