{"章节": "●卷首", "正文": "  \\n ●卷首 \\n 　 \\n  \\n  \\n 志通乎史，为一郡文献所关。修之，宁非要事与顾近。今修志者，设局延主笔，立分纂、誊录、校对，供支十数人。计一年所费，不一千有余金。縻费益多，告成益远，以致各邑绅士、富民一闻，修志鲜不色骇而汗走矣。《保德志》逾七十五载未修，无如山瘠民贫，办理尤不易易。不得已，而为补之之法。凡七十余载，所应续志者，采访明确，悉依门类补录刊之，共计添三十九页。才捐奉廿金耳。而续志以成。维时参订者，州候铨县姜廷铭。采访者，岁贡：赵迎恩、袁学典，州生员：鲁腾蛟、高天纬、姜、阎熙和、王乙、张德成也。是为叙。 \\n 乾隆五十年十一月中浣，知州事王秉韬书。 \\n 目录凡例修志姓氏疆域图序跋 \\n 新建纯阳宫碑记 \\n 黄步蟾--福建人 \\n 纯阳仙师，修行度世，护国佑民，历代显著灵应。本朝特加封号。敕令天下各府、州、县，立庙崇祀。春秋两祭，典至重也。惟州境向于三清观中供奉牌位，尚缺专祠。余癸未三至斯土，每思劝修，因董事朱生世熙已竭力襄成风神、山神二庙，无暇及此。今年春，朱生复呈请，将伊堂兄朱世勋绝产变价八千金，合伊捐赀，愿建纯阳宫于城之东南隅铁山，以为阖州士民祈福之所。美哉!是举也。夫人好义乐施，原以为子孙谋产业，不如为子孙种福田。况庙宇崇祀千年，而自己之名亦藉以不朽。今朱生承堂兄绝产，不忍入囊肥己，又增以己赀，建盖州中所急应建之庙。是其兄虽死，其兄之名千载犹留。朱生可谓义而且友矣。惟云车鹤驾，既有所栖，而焚修启闭，旁无止舍，奈何，爰令添盖东西厢房各四楹。缭垣、山门，备极完善。但工程浩大，不得不醵腋裘之金，以襄盛举。古所谓善与人同也。余既嘉其事，于诸工落成之日，命镌石以志之。至仙师之出处、封号、济世显应，固昭昭在人耳目中，无容赘述云。 \\n 道光四年癸未清和之月。 \\n ○目录 \\n 卷首 \\n 序文凡例姓氏地图原序跋 \\n 卷之一因革 \\n 建置星野疆域城垣公署学校街衢都里坊表市集津梁冢墓（附漏泽园） \\n 卷之二形胜 \\n 形势山川墩寨古迹名胜庙社寺观祠宇往鉴 \\n 卷之三风土 \\n 风尚礼仪岁时土产祥异 \\n 卷之四田赋 \\n 地粮丁徭税课匠户起解存留附顺治十六年以后保德所丁徭起存等项 \\n 卷之五圣泽 \\n 巡幸宸翰漕蠲赈武功庙算旌表封爵命赠恤袭荫养老 \\n 卷之六官师 \\n 官制名宦职名宪泽署官裁官杂职社师--附乡约流寓 \\n 卷之七选举 \\n 荐辟进士举人岁贡恩拔例贡儒官吏员武进士武举武官耆宾 \\n 卷之八人物 \\n 孝子忠臣乡贤列女节妇义士技术 \\n 卷之九附纪 \\n 保德所保德营 \\n 卷之十艺文上 \\n 奏疏公移传赞说 \\n 卷之十一艺文中 \\n 记 \\n 卷之十二艺文下 \\n 神道碑墓表墓志祭文附杂文诗词歌赋 \\n ○凡例二十二则 \\n 一书之有志，始于班固。故志之作也，必具良史才，乃可掺丹铅，事笔削，余迂疏谫劣，迫于郡公之命，黾勉为一州文献计，颜著述。知我者，或谅鄙心，而罪我者，且以谬妄见诮矣。 \\n 一从来修志者，类多将伯之助，尚或淹岁年、需时月，余以一手足之烈，役竣不逾五旬，虽广搜博采，惟既厥心，而挂一漏万，知必不免，博雅君子更进而教之，余则幸甚。 \\n 一他郡邑自宋元前已有志，厥后时或踵修，州志至有明中叶，始创为之，自是修者，仅一二见。盖上下三四千年，而其间纂辑者，不过百余年之耳目，前人精力或有未逮，余故前后摭拾，不惮苦心焉。 \\n 一弘治间，剡城周公，取胡公廷慎通志原本辑成州志，至万历间，一修于肤施韩公，再修于洵阳胡公，始称大备。周韩二公本，余未之见，《胡志》极详洽，而间多繁冗。本朝三韩张公未刻本，又芟削太甚，惟白君蓝生所辑，参酌得中，余故取裁过半。 \\n 一旧志漫为序列，略无统纪，前后错杂，殊难省览。白本创为九志，以综其纲。中间逐款条列，各从其类以为之目，令阅者展卷了然，今仍其旧。 \\n 一从前志尚弘博，虽事极细，人极微者，靡所不录。至巡幸、蠲赈、文谟、武烈等类，关系甚巨，又若一州之仕宦勋贵，受褒锡膺宠眷者，视社师、乡约相去悬绝，顾反详彼略此，殊失体裁。今广搜成帙，名曰圣泽，合为十志，庶几大小兼识云。 \\n 一凡关系地方利弊、民生休戚者，前人具有论断，勤勤恳恳，垂示无穷，意甚厚，言亦甚悉也，何庸再赘。故每段详列原论，不敢复附己说，至或偶有所见，慨乎言之，则于每志之首，弁以小序，非敢夸多斗靡，亦聊伸鄙志云尔。 \\n 一白本分门别类，视旧志诚有泾渭之辨，但中间肌理尚多未清，余益为分劈，如志山川则远近各依其序，南北各从其方。志艺文则记以事合，诗从体分之类。阅者当更有较若列眉之况。 \\n 一郡地不啻弹丸，其于星纬缠度诚为藐小，然天无不覆，宿各有分，谁谓郡于星野独无关耶。虽旧志所载，占验图说，不无附会，而概行裁省，亦非《洪范》列庶征、《春秋》记灾异之意。余故删其繁杂，存其梗概，所以示无散戏渝之意也。 \\n 一前朝两京并建，故旧志志疆域，必载至北京，及至南京道里，重留都耳。今江南亦列省也，而白本犹依《胡志》志之，殊非大一统尊京师之体，余故削之。 \\n 一凡记舆图者，未有不记陵墓，今州志仅列漏泽园，而于先贤冢墓，概不另志，岂视忠臣孝子之魄，反不及夏畦马医之鬼耶。今增冢墓一条，而以漏泽园附其后，似得轻重之宜。 \\n 一借才异代，犹令人齿粲。矧山川耶，保郡僻处山陬，而所传八景，前后纷纷，大抵胡志所修，为得其真，余有前人所赏，今或乌有，彼地所欣，此则子虚者，虽存其名，概削其实。 \\n 一志所称古迹，俱以古人遗迹得名，今白本所志\"石窍凉风\"，与夫\"苍水龙池\"等类，俱天地自然名胜，与古迹何涉，故照旧志仍属之山川。 \\n 一名宦，旧志止载从祀数公，白本则采其贤者，即从祀未经申允，俱另志，以别之。其从祀者，但于下注明，盖甚得阐幽芳发潜德之意，今从白本。 \\n 一旧志监司，犹夫甘棠阴雨之思而已，白本以为僭越，过也，顾不敢削，而改称宪泽，则正与旧志之旨符矣。余故仍之。至教条等则，自宜列之艺文，使从其类，晦没之虑，殊属无谓。 \\n 一流寓一条，旧志本无，白本增出。但必远方羁旅，曾卜居侨寓于此，乃可载入。若仅仅过客往来，宦途跋涉，乌可概谓之流寓哉。至援及古今帝王，尤属不伦，余故止存伊尹、杨业有传闻事实可据者，余俱删却。 \\n 一人物，惟取忠孝节义伦纪无愧者志之，其或一事一艺之善，亦不没焉。惟乡贤必士大夫之从祀者，始列其内，余则止详选举，若前朝王二弥先生，居乡居官，俱堪景行，且向有从祀之请，故特附入，览者勿以偏党为疑。 \\n 一古志列女，原不专尚节烈，如果德若孟光，才似班姬，亦何莫非巾帼中之伟男子耶，倘必割耳断臂，始堪不朽，是以不祥为善事矣。余故略志数人，使闺阁中知妇顺之道，常变皆可自尽。 \\n 一藏否人伦，从前俱本旧乘，近今未备者，始僭缀数语。大抵志善，则欲其显。不善，则欲其微。而总以不没其实为主。至旧志所载职官，间有一二不类者，评骘几于怒骂，无论忠厚不存，亦殊失不非大夫之义，余故传其事，而没其文，庶几，自处处人皆无失乎。 \\n 一所营，俱以干城斯郡，前人创设，大有深意，今所以尽废，营犹仅存。存废虽殊，不嫌并列者，便考核俟兴复也，苦乃所并于州，以后一切丁徭，则列诸田赋，以从其实。 \\n 一艺文，止取有关典故者，上自章奏，下迄歌谣。至于公移似不雅训，然居官为民一片婆心，悉聚于此。坐言起行，实亦天地间有用之文章也，特前后套语，不妨节省，以祛芜蔓。 \\n 前人修志序、跋，原以弁免州志明著作之所由，表纂修之实迹，一书之眉目也。混列艺文中，使二百年来，是书之原委，先后不免蒙晦，今并列之卷首，以便稽考。 \\n 新又氏再识 \\n ○修志姓氏 \\n 明弘治十八年 \\n 知州周山--剡城人 \\n 监生张安杜景林 \\n 廪生张共郭玺王章翟璋狄自道 \\n 万历二十九年 \\n 知州韩朝贡--肤施人 \\n 举人崔士成李晋元 \\n 选贡王所用马上锦陈嘉荩 \\n 廪生康苏贾居奇高腾康康任 \\n 万历四十二年 \\n 知州胡楠--洵阳人 \\n 知县王所用 \\n 贡生高腾高自知康康任郭登瀛 \\n 举人陈奇瑜 \\n 廪生张云翼陈时务常道行姜维屏阎俊卿陈升马上行王邵李希清陈时行 \\n 康祚昌韩友范韩贡琛杨于阶张腾高郭本宁 \\n 国朝康熙十二年 \\n 知州张光岳--三韩人 \\n 学正张凤羽--绛州人 \\n 廪生杨永芳王恒 \\n 康熙四十九年 \\n 知州王克昌--山东人 \\n 监贡生殷梦高--江南人 \\n 拔贡生白君琳 \\n 廪生王瑗马云卿刘祖向张克谦张佐刘 \\n 乾隆五十年 \\n 裁定知州王秉韬 \\n 参订候铨知县姜廷铭 \\n 采访贡生赵迎恩袁学典 \\n 生员鲁腾蛟高天纬阎熙和 \\n 姜王乙张德成 \\n ○保德州疆域图 \\n 正东至三岔一百四十里。东北至河曲六十里。北至府谷三里。至孤山堡四十里。北东至木瓜园六十里。清水营七十里。黄甫川八十里。西北至镇羌八十里。至永兴一百二十里。西至神木一百六十里。西南至黑峪口一百六十里。至兴县亦一百六十里。南至苍水山一百一十里。东南至牛栏山一百一十里。至岢岚州城北门一百八十里。 \\n 东西广一百一十里。南北长一百二十里。 \\n 周围共三百四十里。 \\n ○序 \\n 再修志序 \\n 河东王 \\n 圣朝尝命儒臣纂修《大明一统志》，盖即《周礼》大司徒掌建邦之职，而稽人民之数，与夫大训、小训、小吏、外吏之制，而定今制也。猗欤盛哉！自蕃司郡州若邑，其地理图志皆无阙废焉，何则？河山、城池、人物、风俗、公署、学校、坛、土产、贡赋、兵屯之属，吏斯土者所宜加省也。保德守周君有见于斯，为州以来，即以纂修为己任，俾监生张安、杜景林、生员张共博访旁搜，得成化间提学宪胡君廷慎所撰《山西通志》，及考诸碑记，询之故老，第涉州政者悉录之，手自删订为十二卷，辑成三帙，与吏目陈直，各捐俸，锲梓以传价。训导贾允恪以其副。启乞序之，予尝识周君，儒者也，今观其各事之右，所著之故实来自，皆出入经史，辩博条畅，诚非有学者不能，惟勤政事知先务乃克尔也，其于治道岂曰小补哉？义可书也。君名山，字静之，浙之嵊县乡贡进士，知德州，丁忧，改今职，所至爱民敏政，声称籍然，将来峻擢，而显融，可拭目期待云。 \\n 三修志序 \\n 苗朝阳 \\n 往余从事礼垣，翻阅国家典制。英庙正统五年，命儒臣纂修《一统志》，载在秘府。嗣诸守臣，编诸边及各郡邑自为一志，烟火万里，远近分合，犁然如指诸掌。顾先朝吏治举、士风正、民生安，二百余年设官取士如故，议者每言今不逮昔，则分授分野考质在志，而经纶治理在人可知矣。保德韩大夫以祁循令，擢守是郡，师古循良，施于有政，诸凡浚治源、宗教本、刷蠹弊、涤烦苛，为德人翅首足，所愿罢行者，率次第见之行事，四封之内不期蒸蒸然登于理信哉！政治之存乎人也。乃以郡志绝笔多年，散逸敝陋，至不可读，爰谋修葺，闻之兵宪赵公曰：\"可\"。遂慨然以身总其事。简乡士之博而雅、醇而文者，若孝廉崔子士成、李子晋元、国学士马子上锦、王子所用、陈子嘉荩，属以编摩。本之周守之旧乘，参以晋省之《通志》，而酌衷于此心之权衡，复者删之，赝者之，阙者补之，沉湮脱漏者表而续之。绘图分卷，以提其纲；汇欠胪列，以悉其目。诸官师、民物、习俗、遗编靡弗志，志靡弗详且确也。今而后德中典故灿然具备，文献其足征乎！夫《州志》自浙嵊周守后百余年来，所称孳孳治理者，匪无其人，然卒事期会而遗文献，而必待今韩大夫成之，则政治之存乎人也，不益信哉！顾志以事成，事以文考，前者创，后者则，稽郡名宦、乡贤，志多前代，而挽近寥寥，倘从此按籍论世，感发兴起，功德声施，彪炳于官业乡邦，而尸祝樽俎，济济接踵，则亦存乎人之自树耳。斯韩大夫修志意乎？ \\n 四修志序 \\n 苗朝阳 \\n 保德故有《志》，创刊于郡守浙嵊周公，继刊于陕右肤施韩公。第草创者一时搜罗，不无遗漏，嗣修者补遗葺漏，未暇精详，亦其势然也。迨今时异势殊，人物几变，其所宜为修葺者未可数数计。万历庚戍胡公来守兹土，入境之初，即询《郡志》。深为治体所关，曲刑攸寓，爰谋所以修之。会久乏长吏，文牒猬集，其他废坠，如：学宫之歌，而官师露处；城垣之倾，而守御乏资；粮里混淆，盗贼充斥；及旅馆、牍舍、仓储、训练之所，至有不能一朝支者，乃极力振刷。重巨者，具牍以请，细可专者，次第聿兴，拮据三载，始就理。复念《志》终缺典，竟厥初志，延二三绅佩熟掌故者，相与载笔其间，公则总其大而折衷之。几年余，始竣事，介以问序于余。余惟概今寓内，无论通国大都，即谦谦小邑，犹然以《志》争鸣，盖纪山川人物阶之为史。惟传舍其官者驰骛，纷嚣耳槐，棘目案牍，仅以支岁月，觊一日迁去，间一二垂情故典中，或避喙而休，倦勤而废；又标略术艺名者，以蔓语支辞，不俟岁，已庸庸焉，腐唇陈齿。今大方宗匠得起而芟刈其间，何幸公垂注治教，聿成一方文献，为保德树不朽之业乎？缔观厥志，首建置，终艺文；中间山川、城郭、兵赋、畜产之类，靡所不备；至其贤宦、孝弟、节烈，详述行实，可信今而传后；又财用登耗，民俗淳漓，军国利病，尤必搜其所从起，究其所终极，竟必何若，乃能无弊；且即其己试之法，附诸纪载，以寄其惠于无穷。公之用心，良远且邃哉！嗣是有《志》，治理者一展卷，凿凿皆有依据。宁惟舆地、形胜，得保障封守之要。乃财用所为樽节爱养，俗习所为转移化导，军国所为变通兴革者靡不有要可寻，有法可守，诚当世典则，千载龟鉴，文献足而穆叔不朽之业，信在兹矣！昔《周官》职方氏掌天下之图，辨其邦国、人民、财用、谷畜之数，要以周知其利害，非徒为观美具也。今之《志》，其国史之遗乎？追踪周典，轶芳史氏，《保德志》其庶几哉！肇始于甲寅春，卒业于己卯夏。大率皆藉资乡官令尹王君之家乘，其孝廉陈生奇瑜、明经高生腾、康生、任高、生自知，亦多与有力焉，法得并书云。 \\n 五修未刻志序 \\n 张光岳 \\n 郡邑之有《志》，亦古一国之史也。尝考《尚书·禹贡》、《周礼》职方，如晋《乘》、《越绝》诸书，汉、晋以来地理志，皆史之流也。外乘虽属一隅，而山川形胜之所在，兴革厘剔之递更，无俟遍历广轮；一展卷而了然于指掌间，不可谓《志》之匪重也。保德旧《志》成于故明万历甲寅，已阅六十春秋，无论鲁鱼亥豕，词不足以行远，其间风俗屡易，改迁叠见，保残守缺之虑，匪伊朝夕矣。方今圣明在御，百度维新，薄海内外，咸喁喁向风、以观至治。近因礼臣之请，复命纂修外《志》，将欲采风谣，辨土物，登之天府，以彰车书一统之盛都哉，诚巨典也。余因思《志》之重也埒于史，而《志》之难也亦同于史。昔班孟坚谓司马子长曰：\"其文直，其事核，不虚美，不隐情，故谓之信史\"。况一乡编摩，求其文直事核，不虚不隐，以能免于顾忌惜已之诮，盖已难矣。余又思之，三代直道，自在人心，假徒贲饰，以侈后观，安保数百年披阅之下，不指数而诋，曰此某氏以掣董狐之笔者，不尤甚于毁之耶？且不观于古人乎？范晔之《汉书》、陈寿之《三国》列传倒置，以私掩公，千载而后，畴不啧啧其言之哉？于是仰遵宪命，以学博张公总其事，其诸汇分各有所司，始建置，终艺文，补缺订讹，期于不蔓不溢而止。正不必规规，古史抵掌孙叔敖衣冠，乃为考疑示信矣。抑闻之，九州之\"志\"谓之九丘丘聚也。言九州所有，土地所生、风气所以皆聚此书也。若兹之类以次分、事以类著，义例井然，一展卷而山川形胜之所在、兴除厘剔之递更，已了然于指掌间，不亦追武信史，为保人士垂永哉？是役也，虽不敢谓征文考献，有光昭代之典章，而捃摭遗文，不致湮没无传，即观风采异者，亦将流览以惠此一方孑遗云。 \\n 六修未刻志序 \\n 白君琳 \\n 国朝兴垂六十载，而《保志》之缺且八十年。先是上俞礼臣修《天下郡国志》，檄下，郡侯张公曰：\"纂修编帙，庠事也\"。檄之学，学博张公曰：唯唯。乃选士之有才望者，以杨汗青、王艮思董其事。而命之曰：\"宁省缩，无累刻工；宁早竣，无耗岁月。取应宪檄而已\"。帙成，上之会功，令例修《郡志》，州、县《志》附焉，节其帙入《通志》中，遂弗梓。艮思乃蕴其稿于椟，迄今二十有五年矣，取而读之，见其条分缕晰，有良史才，独惜成于仓卒奉命之余，而有所未备也。余唯郡邑之有《志》，犹古列国之史《春秋》，所由以作者，讵细事欤！顾欲如史传之体，彰善瘅恶，以资法戒，无论动触忌讳，自成戈矛，而《志》之与史，体裁不同，义例各别，是又未可一致也，虽然亦贵有其意而已矣。今夫山川、土物之在宇宙间者，志之不加多，不志不加少，徒资耳目，无当激劝，而臧否之鉴则法戒，攸昭典至巨也。顾反详彼略此，何与？余愧乏三长，家居无事，取旧牍而删润之，极知僭越无所逃罪然。要使读之者油油然，有为善之思；而惕惕然，有不善之惧。则于劝惩不无少补也。昔司马温公《谏院题名记》曰：某也，贤某也，佞可不慎与。若夫山川、土物之迹，则亦不惮搜罗，以无俾缺失云。 \\n ○跋 \\n 再修志跋 \\n 会诚 \\n 保德守周君静之，既纂修《保德志》成帙，晋河东王为序其首，而周君复以末简属予，予辞不得，勉以酬之。夫保德，古岚州也。北极戎羌，间阻黄河，盖我中夏边陲之地。然观其志，民情俗尚、地产贡赋，皆无异国中。唐、宋、元来人物，若狄子玉氏父子兄弟，皆任至卿相，忠孝相传；翰林大学士李克逊、吏部尚书王永渊，政事文学，至今诵之。迨我朝尤盛焉，若刘宗商、高良贵、刘文振、赵世通、阎伯淳辈，皆以抗直为侍御，凛凛有声。至如部郎王起东、高登云者尚多也。呜呼！王化何磅礴哉！州之人才若是其盛，顾自今及古，曾无\"州志\"，诸公英名伟绩湮灭无传，得非缺典耶？周君志之，亦山川灵秀将有待焉。抑保德一志，不独见周君之政，抑又见周君之文。昔李栖筠为常州，起学校堂，书孝友传，诸生皆知劝，栖筠以治行著。尹思贞刺洛州，契丹震惊朔方，思贞抚安，境内无扰，而获褒慰。保德尝为边患，闻周君至，五载黄河不澌，远遏戎羌。为政之暇，志书又成，俾保德山川灵秀，人物风化，垂名千古，其贤能岂下于尹、李者哉？志书，美事也，故乐道之如此。若夫周君发身科第，为时伟人，具在首简，子兹不及。 \\n 三修州志跋 \\n 韩朝贡 \\n 万历辛丑秋八月，重修《州志》成，大京兆河曲苗公引其端，余不容无言以跋其后也。窃以《志》一方之实录也，录之不实，《志》于何有？影射其辞，附会其说，湮没其事，粉绘其文，四者《志》之弊也，有一于此，非实矣。旋修旋订，直书而备载之，斯所由称实乎？《州志》自弘治初周君纂修以来，洎今几百年，天运三十年为一世，其间事迹之更张，人文之变迁，风俗之移易，辄不能尽没其旧，矧百年已历三世，而不一重修，如实录何？余于是请之道府。为修葺计，遴郡之以博雅谙练名者，得士六七人，属之编摩采辑，删繁增缺，核实定评，文简而明，实核而尽，期于信传信、疑传疑，曰吾直准诸实已尔。曩余师陈楚石先生尝语性命之旨，谓天命人心，总之一实，任官常则以实心敷实政，列士林则以实德懋实修，为齐民则以实意行实事，世道民风，庶几不漓乎？三晋，唐虞故壤，勤俭素著，固多实少华，即保德弹丸边徼，夙称淳厚。迩来三关之俗，日就浮靡，淳如保德，亦渐有嚣虚之气，犹幸山僻贫瘠，先民之风，未尽澌灭也。所赖以亟挽而力维之者惟今日矣。余之实是志也，意在斯乎，意在斯乎！ \\n 四修州志跋 \\n 唐汝渊 \\n 保德，故楼烦郡，地僻万山，壤邻边陲，斥卤崎仄之为田，盗贼戎马之昵野，干泥代食，盆科列旨，所谓瘠地穷土非耶？仅有黄河一水足以限虏，而冲流奔迸之患，几令三农蹙额，动赋蜚鸿，以故选得是郡者，往往攒眉以应，诚难之矣。胡公初至，即访郡之贤者，而问以疾苦，诹以利病，昼理职，夕事，夜计过，不朝暮辍也。公余之暇，随取旧《志》阅之，翻阅再三，益得以悉所未备，补所不足，渠支脉贯，盖居然保德具胸中矣。因叹曰：前事不忘，后事之师。昔日之保德，昔日之《志》具矣；今日之保德，昔日之《志》未有也；若之何听其泯泯不传耶？乃延耆宿，摭掌故，为之修辑，其间，而因总其凡。间有《志》不能悉者，复为之论著，以俟参考。寒暑载历，始克竣事。此一时之纂刻，或非理道所急乎？要以虞周《谟训》、《周官》、《洛诰》，往册程之，治何常局？征今与传后，总之，蕲裨民而止，虽今陈陈纸上，倘异日者而有披文以见义，览略而思详，安在建置一志，非复古还淳之理也。星野一志，非循占顺轨之书也。疆域城街，非道守德维之谱也。而党庠塾序与宦迹、贤祠并列，则劝惩之格备。户口、田赋、军民、屯马错陈，则厘保之策举。他如一草木、一关梁、一祥灾，靡不旁搜博采，尤足别善淫之路、仁暴之门，而致列修救焉。杨子云所谓后世必有知其元者，则公之志保德也，实公之理保德耳。高明君子无谓是雕虫篆刻之为，而刍狗视之，则州人厚幸矣。渊与公称莫逆交，因获览其详。且为之跋。 \\n 胡楠跋 \\n 窃谓《志》者，记也。记所有以示人于无穷也。倘挂漏贻讥，纰缪滋惑，或记其粗，遗其精，则与地方无裨，虽雄词古笔追踪作者，犹之乎未尝有《志》也。兹楠之为《志》，则幸闻命于二三君子也，仁怀令王公则授以胡学宪之《通志》、周郡守之原本，及官邸数年之笔，即口划手书不为劳，稿数易，衔命之使数往数来，不为渎焉。高太学、康太学则同心一意，共成一帙以相佐，即忘寒暑、废寝食不恤焉，陈孝廉则集思裒益以相诲，披胸露意以相证，即触时忌，忤俗好不恤焉。无非欲广为罗、严为核也，无非欲自今以前之保德，并自今以后之保德，悉隐隐跃跃于简端，俾观者若披郑监门之图、阅傅山阴之谱也，敢不惟命也。譬之貌人者，须眉色笑，不敢以意增减，惟恐不足以肖其人也；譬之祷人者，叮咛烦悉，不厌琐屑，惟恐不足以福其人也；又譬之医人者，方脉禁忌，不嫌吐露，惟恐不足以生其人也；则兹志之本意也。惟是楠百不逮人，又时已及瓜，皇皇多芜秽颠倒，不难尽如二三君子意，是在擅三长者痛加删润，以惠此一方人耳。 \\n 五修未刻志跋 \\n 张凤羽 \\n 国家定鼎三十年，车书一统，文物弘备，正采风问俗之时乎？因命纂修天下通志，汇郡邑纪载，列为全编。羽备员州庠，蒙委州乘，削旧续新，自念学识疏陋，惧不克任，然分不敢辞，亟取原本翻阅，见其自明迄今六十余载，时异势殊，毋论文献无征，事多缺然，且词亦杂沓，有碍观览，遂简庠中之博洽淹贯、心气平和者如杨子永芳、王子恒，共为商榷。其间城郭之成毁、祠庙之废置、风俗之转移、村寨关市之存亡、人民赋税之增减，咸与更正，间附一二论言，亦平日目赌情事，有感于中，无庸缄默。艺文存其有关地方利弊者，以俟后人参考。至名宦、乡贤、孝子、节妇，皆系风世励俗，阐幽扬善之大典，必矢公慎，质诸天日，盟诸鬼神，从士民公议，酌为续入，俾数十年之砥节励行，不致湮没无闻，后之披阅是籍者，观感兴起。羽私庆附骥尾焉，敬为之跋。 \\n 六修未刻志跋 \\n 刘瀚 \\n 国史与郡志不同体，修志与修史未尝不同法，留心掌故者，欲准史法推之于志。考古不精，则不能通变；观时不审，则不能宜民。因兴革而议补救，考淑慝而知法戒。费半功倍，其禅益于政治之得失、风俗之污隆，迥非浅鲜，自人心弗古，事事从德怨起见，模棱唯诺，积渐成风，修志且然，况事有大于修志者，此有志之士所惋惜也。《保德郡志》，自明季纂修经八十年，事多缺略。国朝壬子，允阁臣请俞修《天下郡国志》。维时遴选得人，厘往益今，功莫大焉。会《州志》附入郡城总志，不果梓，经今又二十五年，其中具细多所未备。蓝生白先生以淹雅之才，抱经世之略，志不果售，慨然以此事为己任。因取旧志而订补之，条分缕晰，据事直书，推见史法，无少瞻顾。其议论多前贤所未及，不惟繁简酌中，汇成一郡全书，且以见草野公论，执持有人，不因世嫌而遽没也，其为补救，为法戒，关系一代之政治风俗不綦重哉！ \\n 六修志刻成序 \\n 保德地邻边塞，去河套密迩。城廓处万山中，黄河则环绕其下，土瘠民贫，昔定羌军地也。余于癸已仲春承乏兹土，下车后即索《州志》读之。欲以明山川之塞厄，风俗之转移，户口之多寡，赋役之重轻，庶几因地制宜，乘时兴革之。不意仅得洵阳胡公旧志数本，半属残缺败坏，文献无征。屈指断而未续，自故明万历年间迄今盖百有余载矣。遂不禁怃然曰：《州志》，何等事也，乃可任其残缺不一？为篡辑哉！既而绅士中有进而告余者云，是《志》，前任渤海王公业已肩荷于庚寅岁，曾与锡山殷子重加增订，已付梓人。唯缘资斧罔继，枣梨尚质晋阳。夫王公既力任纂修于前，余安可不将顺于后？遂于次年春，捐俸赎之。及反复详览，见其因革、形胜、风土、田赋、圣泽、官师、选举、人物、附纪、艺文，莫不条分缕晰，了若指掌。噫！王公真不朽矣！后之人览此而考鉴得失，观感兴起，胥于州志一书，是赖其为裨益政事，不几多乎？因爰笔而为之序。时康熙五十三年，岁次甲午，仲春中浣之八日。知保德州事于越冯国泰，谨书于退思堂。 \\n 六修州志前序 \\n 古者列国，皆有史官掌记时事。盖以备观省而垂鉴戒，犹夫天子巡狩而诸侯陈诗之意云尔。今之郡县，与古列国等也。列国未赏废史，而郡县独可无《志》乎？顾《志》之与史，有同者，有不同者。其不同者：史于天下之事无不载，而《志》之及于一郡一邑；史所记者，一朝之典故，而《志》自开辟至今，事迹系其地者，例具得书。此其不同之大略也。其同者：史纪天文、地理、平准、河渠，而《志》亦纪建置、星野、田赋、风俗；史载本纪、世家、列传、儒林、伎术，而《志》亦载官师、人物、艺文。此又其所同之大略也。余少历览前史，见陈寿之志《三国》，魏收之撰《魏书》，皆以爱憎为褒贬，德怨为毁誉，心窃鄙之。私慕司马温公之《通鉴》，考亭夫子之《纲目》，时时把玩，拟他日得握椠珥笔，出入承明，左右天子，且将仿其义例，成一家言。而筮任以后，鞅掌簿书，此志不遂。四十四年夏，承乏定羌，莅任后即索《州志》观之，仅得万历间洵阳胡公旧本，以后别无重修者。盖一州文献之缺，且百有余年矣。余念《志》与史类也，虽体有隆杀，事有大小，而要之信今传后，劝善惩恶，其道无不合者。即欲锐志纂辑，以聊见平日所好尚。而羌郡凋敝实甚，余方新政，且剔厘兴革，生聚教训之不暇，遂令此志又忽忽五六年矣。去年秋，天子修《一统志》，部檄征天下郡国图进呈，今春余历俸将满，复念少时所愿，既限于职守，而不得伸，近日之情，又隔于事势而不终遂，不几大负平生之志，且无以称明诏扬盛业哉。因再搜得郡贡士白君蓝生所辑本，属锡山殷新又先生重加增订。而余于政事之暇，总其大纲，相与商略。不逾时，而书告成。繁杂者芟，阙略者补，笔削皆从其实，是非不诡于正。庶几乎，信今传后，劝善惩恶，于一州之文献，少有补已。嗟乎！士君子读书稽古，雅志著述，上之得以备顾问，侍起居，歌颂圣德，润色鸿猷。至于文列琬琰，笔垂金石，固其幸矣。不然而口诛笔伐，显征阐幽，进退百王，上下今古，勒成一书，藏之名山，传之其人，亦其次也。若乃区区百里之掌故，一方之记载，而为之撰次点窜，徒令盲左、腐史，笑人寂寂，曾何足为作者道然！以郡邑之稗乘，上继南董之简策，于以备观省而垂鉴戒，亦岂等诸帖括章句之类，徒供覆瓶之用已哉。读是书者，慎勿但视为淹雅之资，遗忘之助，而用以考镜得失，切己体察，则于学问、政事皆有所益，而亦不辜纂辑者之苦心也乎！是为序。时康熙四十九年，岁次庚寅，清明后八日，赐进士弟奉直大夫，知保德州事，东海王克昌瀚渑父自序。 \\n 六修州志后序 \\n 我皇上临御，垂五十年，圣德神功，覃及无外，冰天桂海之区，沐日浴月之境，莫不奉冠带、朝正朔。四十有八年秋，诸词臣纂修《一统舆地志》，将成，我皇上考图数贡，隶属籍者，逾万国焉！爰命四海外内，悉绘其山川险易、道路远近以献。九月中，部檄下保德，时郡守东海王公莅任阅五年矣。悯旧志不修，百有余载。文残献阙，久有纂辑之志，缘州政之废弛者多，夙夜淬励，不遑他务，部檄至，公乃怃然叹曰：\"是役也，吾不可以复缓\"。遂竭力搜罗，自万历季至今，除星野、舆图、山川，土物外，余凡城垣、廨舍、学校、仓库、邮亭、井里、庙坛、寺宇之兴废，兵刑、钱谷、礼乐、制度、朝政、民俗之沿改，官吏、师儒、忠臣、孝子、义夫、节妇之实迹，以及古今事变，断简残编，其可以备掌故、广见闻者，靡不裒集。又得郡贡士白君蓝生所辑本，与洵阳胡公旧志互相参考。至四十九年春，公俸满，将内升，余时在公署中，公即以胡志及白君本，与所裒集诸条，授余编纂，且复语余曰：\"今天子声教四讫，部檄来征郡图，为人臣子，固宜推广上意，黼黻皇猷之万一。况吾少好司马迁、班固之文章，长复雅慕涑水紫阳之书，冀得簪笔玉堂，左右起居，共昭代信史。而今既不可得，区区一郡之志，藏诸中已半纪，而今复有志不就，是使此州百年之文献终于残缺。且若天子之明命何？先生尚佐我所不暇，勿惮烦琐为\"。余以不能笔削固辞，公再三敦谕，余不获已。承命纂修，复广为稽考，增其缺略，订其讹舛。公食退之暇，时时与余相质正。大约事取其真，辞尚其核，予夺衷诸舆论，是非本诸公心，期以征往示来，信今传后。阅两月而役告竣。总为志十类八十八条，以白君所辑为蓝本，而余所增订居十之三四。志成，公序其首，而余亦以卮言附其后。余惟《志》者，志也，欲人志之于心，以开其志也。阅是《志》者，览因革，则宜思古今何以胜衰，而有巩固苞桑之志；览形胜，则宜思河山何以带砺，而有绸缪阴雨之志；览风土、田赋，则宜有志于教养，而思民行之何以兴，民生之何以奠，览圣泽，则宜有志于忠贞，而思君恩之何以报，臣职之何以称；览官师、选举，能不思贤否善恶、前鉴昭然，而有志于法戒之当慎乎；览人物，能不思忠、孝、节、廉，芳型未达，而志于兴起之当急乎？若乃览附纪而思武备，则效命疆场之志不可忘也；览艺文而思文事，助经纬天地之志不可无也。倘阅《志》者能本我之志，以观《志》之所志，又能即《志》之所志，以立我之志。则此《志》之一卷一帙，皆有裨于朝廷之风教。虽其铺张扬厉，或不及应邵之《风俗通》，颜古之《王会图》，而用以辅佐神圣之功化，倘不无涓之益乎！是则公心之所厚期，而亦余志之所深望也夫。时康熙肆拾有玖年，龙集庚寅月望前一日，锡山殷梦高新又氏序。 \\n 六修州志再序 \\n 余治岚之明年，定羌牧东海王公，以西曹内擢，余猥膺代庖。视事之日，适所修《郡志》将告成，甚盛事也。按《志》之为类，凡官其地者，例得并书，郡人士索余为序，意盖因序以书，余顾何得以不敏谢也！夫朝廷设官分职，凡诸郡邑，必署其衔，曰知某属事。余虽偶尔承乏于州，所有事义，不可不知，但下车伊始，诸务倥偬，其于山川流峙，未及登临，而知其形胜何如也；城社官司，未及稽考，而知其沿革何如也；物序人风，未及省观，而知其盛衰何如也；徭役赋税，未及查核，而知其轻重何如也；遗踪轶事，未及披览，而知其显晦何如也。鞅掌偶暇，爰取所刻稿本读之，举夫河山形胜，如遍历其境；建置沿革，如适值其时，风土之盛衰，不禁古今致概；徭役之轻重，不禁休戚相关。名贤先哲之遗踪，忠孝廉节之轶事，有不啻身为晤对面，为亲炙者，未尝不掩卷叹兴曰：\"《志》之为功大矣哉！\"余也，五日京兆，所为兴革损益，与州人更始者，窃有志焉而未逮，披读一过，觉心之所志，于《志》之所志有动机焉，意后之读是编者，应无不作如是观：因以知《志》之不可不读，与《志》之不可不修也。虽然纂修之责，前与后两相需也。《州志》自宋、元而上不可考，故明成化始有志。第其书寝失，由弘治以暨万历，凡再修、三修、四修，二百年间，载笔者无几。我国朝定鼎，有事修辑者，凡再见，乃卒未授梓，而其书或不传。然则《志》之修废，存乎其人，人之不可无，视志之不可等耳。是编，今观成矣，后之视今亦犹今之视昔，继此复修，俾其与天亡极者，是在后之君子乎。书之成也，提纲挈领，厥唯王公；而条分缕晰，则锡山殷君新又氏也。要其搜遗文之记载，辑故老之传闻，以定评骘，援诸剖厥而卒有成书者，郡之荐绅髦士，实均有力云。于戏编之为志，即阶之为史，一州之掌故，一统之图籍寓焉。一时之刊订，千秋之龟鉴存焉，余实不敏揄扬难罄，其将以不序序之云尔。 \\n 时康熙四十九年，岁在庚寅，嘉平月，黔南商基镛智庵甫撰 \\n 附： \\n 马蕃庶续印保德州志书序 \\n 保德虽处偏隅，向称名郡，而近年商务衰败，教育落后。余客冬莅保，平匪之余，进行政治，方疑文化之缺，乃阅《县志》，其叙述精详，笔墨简洁，而后知此邦人士，不乏通儒。班、马体裁，无忝于著作之林矣。乃存书遍寻，只得两部，爰拟续印，分送各学校及各机关人员，共资阅览。于政治上、教育上，获壤流之助。乃询诸士绅，佥谓版存文庙，弃而不用者，三十余年，现已失毁不完，余甚惜焉。因思铅印方便，较补旧版费省。遂邀请士绅，逐卷校正，筹款续印，俾免失传。查《保德州志》，已修六次，当此财政困难之秋，纵不能继续纂修，媲美前贤，而续印多部，以供稽古者之参考。较诸仅存一、二部，裨益文化实多矣。爰弁数言，以志颠末。中华民国二十一年九月九日，保德县长马蕃庶序于县府观河楼。 \\n  \\n   \\n  "}
{"章节": "●卷一  因革第一", "正文": "  \\n ●卷一因革第一 \\n 　 \\n  \\n  \\n 殷梦高曰：古今以来，盛衰兴废，势若循环。开辟之初，循蜚疏仡，所纪不可得而知己。若夫《典坟》《丘索》、《禹贡》、《职方》诸书斑斑可考，至于左、史、斑、范百家传记，童而习之。其间惟是天文、地理、星纬、舆图、百世不改。他如帝室、皇居、名都、大邑，虽创造自圣人，且不免麦秀黍离之叹焉。大抵因者什一，革者什九，岂非气运靡常，而人事亦有新故迭乘之势与!保德之在全晋，仅若黑子之著面，然自战国迄今，数为用武之地。明室中衰，边患孔棘，益无宁宇。鼎革时又亟为寇氛所蹂躏，宜其荆棘生而麋鹿游矣。乃城郭宫室尚堪倚庇，井里邑市未尽丘墟。若是者，不独前贤维持补救之功，而亦朝廷休养生息之所致也。享其利者，尚勿为巢幕之安，而益廑厝火之忧。则庶几乎作因革志。 \\n 建置一之一星野一之二疆域一之三城垣一之四公署一之五学校一之六 \\n 街衢一之七都里一之八坊表一之九市集一之十津梁一之十一冢墓一之十二 \\n ○建置沿革 \\n 保德，《禹贡》冀州之域。虞夏为荒服。周初为蕃服。春秋属晋，为林涛寨。晋三分后，为楼烦所据，名曰林胡，又名澹林。战国时，赵武灵王练武收复之，置楼烦郡。《史记赵世家》曰：\"赵西有林胡\"。《匈奴传》曰：\"晋北有林胡，楼烦是也\"。秦属太原。汉属雁门郡（今代州）晋刘元海据离石，其地属汉。后拓拔氏据有北方，属魏。高氏篡位，属齐。宇文氏灭齐，属周。唐属岚州（即岢岚州）五代属后唐。后属北汉。宋淳化四年析宪州（即静乐县）置定羌军。景德二年改保德军（取民保于城，城保于德也）寻立为州。管五里。与河西麟州（即神木县）、府州--府谷、丰州（今在河套）相表里，以控制夏人。属河东道。宋室南渡，金置附廓保德县，隶府州历五十余年。至辛卯复升为州。元初至元三年又省并州--河曲、芭州（在河套）隶焉，属太原路。明初亦为州，洪武七年改县，九年复为州，仍辖河曲县，十四年改河曲县隶太原府。国朝因之，附所营各一。初，明宣德七年置守御所千户。成化间西人为患，山西守巡道来驻岢岚州，移太原左右卫，小马儿官军赴保德防御。正德间，边患孔亟，改隶石隰冀宁道。每冬拨冀宁官军防御。嘉靖间边患愈炽，专置兵备道驻岢岚州统理之，是为西路。隆庆三年，移岢岚道驻偏关。罢御冬之役。万历初，偏关置保德仓，移本州同知监其收放。十六年冬，拨八角利民官军三百员名，冬春更戌，岁以为常。崇祯八年，乡官王邵请于朝，始设本州营，罢更戍之役，沿至本朝。顺治初，以本营守兵把总兼管保德所事。十六年所事又归并本州。今止存保德营，所久废。 \\n 胡洵阳曰：一保德耳，时而轻则为寨、为县，而且辖于人；时而重则为军、为州，而且辖乎人。其在于今直骈指视之，殊不知自西沦河套，保德无蕃篱之固。嘉靖间，七被蹂躏。破石掠汾之后，由此渡河回巢，岂非以无兵之故哉？目前虽暂偷安，若一旦事变，则河套之锋，保德先试之。而岢岚太汾等处，皆当依次震动矣。鉴往辙而兴思，将何所恃以不恐也。 \\n 杨永芳曰：三晋为神京右臂，而保德居三晋之首，西接秦壤，北临河套，距边垣仅四十里。隆冬河冻，一马可到，今虽设有营兵，而渐次裁减，反不及昔日所兵之数。起天桥迄冯家川，渡口八处。沿河一百四十里，而荷戈者寥寥。每遇隆冬，又拨本营兵七十余人，赴唐家会堡汛守。则此地责任将谁属也?是在当事者未雨绸缪，安保德以安全晋之屏翰耳。 \\n 本州旧属太原府，雍正二年巡抚诺，题奏地方冲繁，改升直隶州。分属河曲县、兴县。雍正八年，兴县士民具呈：兴县由州达省，道里迂回，途路危险，往来不便。巡抚石奏请兴县仍归太原府属。止属河曲一县。 \\n ○星野 \\n 《史记》曰：昴毕冀州。《晋天文志》曰：自胃七度至毕十一度为大梁赵分野。《唐天文志》曰：胃昴毕大梁也。《天源发微》曰：胃七至毕十一度，酉曰作噩，律姑洗，斗辰赵分。《金史》曰：胃四度二十四分三十三秒外入大梁之次。《前志》曰：保德在昴十度之末，毕初度。 \\n 昴宿占井十一度。下为日月中道天之耳目也。昴第七星为旄头，主北敌。大而尽动若跳跃者，敌兵大起；一星独跳，余不动者，敌欲犯边也；荧惑守其北，燕赵兵起；太白守之，敌兵动。天阿一星在胃东。月一星在昴东。天阴五星在毕柄西。天苑十六星在昴毕南。刍藁六星在苑西。卷舌六星在昴北。天谗一星在卷舌中。砺石四星在五车北。（诸星各有所主，各有占验。其灾祥与保无关系者不载。下二宿仿此） \\n 毕宿占毕七度主边兵戈猎。其大星曰天高，一曰边井，主四彝之尉也。明大则远方来贡；失色则边兵乱；动摇边兵起；木犯有军功。昴毕间二星曰天街，主国界。金火守之，彝兵起。附耳一星在毕下，主听得失。星盛则中国微有盗贼，边堠警动。移则谗佞行，兵大起，边尤甚。天节八星在毕南。诸王六星在五车南，天汉中。天高四星在参旗西北近毕。五车五星、三柱九星，共十四星，在毕东北。天潢五星在五车中。咸池三星在天潢南。天关一星在五车南，毕西北，亦曰天门，主边事。参旗九星在参西五车之间。天旗也，明而希，则边警不动。流星入，北地兵起。九九星在玉井西南，主边军进退。金火守之，兵乱起。天园十三星在天苑南。 \\n 胃星占胃十五度，天之储藏百谷之仓也。明则四时和平，天下晏然，仓禀实；小则谷少，有输边事；就聚则谷贵人流；暗则凶荒。天廪四星在昴南。天十三星在胃南。明而黄则岁丰。大陵八星在胃北。中有一星曰积尸。不见而暗则吉。天船九星在大陵北，一曰舟星，中一星曰积水。主候水灾。 \\n 胡洵阳曰：自星经散佚，黄帝巫咸之书不可得闻。即古昔贤哲亦多附会穿凿之弊矣。况星丽于天，靡野不烛，野奠于地，靡星不临。东西南北固有定位，而天左旋地右旋则星与野恒不相值矣。天运疾，地运缓。则星与野恒不相待矣。且历数岁差不能尽合分疆，建号不能尽同，必谓某野属某星，几十几度而无分抄之误，必不得之理也。惟谓星与人事各有所主，能令人动致祥消之想。庶几春秋书星变，汉儒言事应遗意焉。守土者尚竞竞乎修德修救，毋谓渺渺一夫，无关列宿，区区撮土，无当分野。遂无灾而戏渝有变，而推诿则地方之福也。 \\n ○疆域 \\n 保德在太原府西北隅。东西广一百一十里。南北长一百二十里。周围三百四十里。正东河曲县界。东南正南俱岢岚州界。西南兴县界。正西、正北、东北、西北俱陕西府谷县界。 \\n 东由天桥铺至河曲县界三十里。至城六十里。由念村至河曲县交界高地山五十里。至山岔堡一百四十里。从此过雁门关，由紫荆至京师一千四百里。过神池堡，由居庸至京师一千五百里。 \\n 东南由胡家庄至岢岚州界七十里。由王家寨至河曲界六十里。又五十里至牛栏村，村系保德地。 \\n 南由大塔铺至岢岚州界七十里。过水峪观由三道梁至州城西门一百七十里。由头道梁至北门一百八十里。从此至太原府五百里。由太原至京师一千七百里。自州治至科举村八十里。岢岚州界至苍水山一百一十里。地杂岢岚州界。 \\n 西南由土门铺至兴县界九十里。至城一百八十里。稍西由冯家川至兴县界九十里。至城一百六十里。河由府谷小木山至神木县一百六十里。 \\n 西至韩家川河畔四十里。河由府谷大堡村至永兴堡一百二十里。至窟笼一百里兴县界。 \\n 西北至柴家河畔三十里。河由府谷熟芝坪至镇羌堡八十里。 \\n 北至河畔一里。河至府谷县城三里。至孤山堡四十里。明时榆林兵马入卫，从此渡河至州。 \\n 东北至铁匠铺河畔十五里。河由府谷至木瓜园堡四十里。至清水营七十里。至黄甫川八十里。 \\n 旧《志》论曰：保德逼河而城，东北至正西皆河也。河外俱陕西府谷地界，上下六堡（孤山、木瓜园、清水营、黄甫川、镇羌、永兴）皆兵戈之区，昔日多被侵掠。今内外一家，可幸戢宁无事矣。西南至正南，皆与兴县接壤。身居兴地者遗庸遗调，地为兴产者遗草遗粮。昔日屡烦关督，今徭粮早完。可幸招有法矣。正南至东南，皆与岢岚州接壤。如三道梁诸处，昔日每为盗薮，今道路肃清，可幸防御有人矣。东南至正东皆与河曲县接壤。天桥鱼矶，昔日屡次争夺，今树碑垒石，则经界又大正矣。惟是四顾我疆，皆沙梁陡坡，羊肠鱼脊之形。两边崖岸旱则易干，涝则易溃。旧有河滩数处，久被冲没。故计道路则动称百里，而石渠水沟居其过半。行人盘曲山涧，足不得伸，耕夫上下陵，犁不易插。况地僻而商不通，民朴而仅株守。财无所生，将何所倚以为命也。抚有疆域者，披图警心，悯其苦而恤其生。庶者乃可存活耳。 \\n 附州境内水陆大小路程驿站 \\n 正东大路有驿。自州城东关沙河口过河，往北水路三里许至陕西府谷县。自沙河口起，一直往东铁匠铺，陆路十里。自铁匠铺至年延（旧名碾村），陆路二十里。拨设驿站马三十匹。自年延村至高地山，陆路二十里。拨设驿站马二十匹，有营房一座，界牌一座，系河曲西南交界。自铁匠铺分路，从东北小路石梯子至天桥村二十里。有石桥一座，亦系河曲西南交界。自铁匠铺分路，从东南小路梁家圪坨至南峁村二十里。自南峁村转东仍出大路至高地山二十里。 \\n 正南大路无驿。自州城南关起，至下流碛，陆路二十里。下流碛至桥头村陆路十里，有资佛寺一座。桥头村至大塔铺，陆路三十里。大塔铺至界牌村，陆路十里，系岢岚州正北交界。 \\n 正西小路自州城西滩起，至杨家湾村，陆路二十里。杨家湾村至柴家村，陆路二十里。柴家村至下川坪村，陆路三十里。下川坪村至冯家川村，陆路二十里。冯家川村至窟笼村，陆路二十里。有界牌一座，系兴县东交界。 \\n 东北西北过黄河俱陕西府谷县界。 \\n 西南小路，自州下流碛起，至石堂村，陆路二十里。石堂村至土门村，陆路二十里。土门村至南河沟村，陆路二十里。南河沟村至刘家村，陆路十里。有界牌一座，系兴县东北界。 \\n ○城垣 \\n 保德城系宋淳化间因林涛寨旧垣拓而南者，随山削险，颇坚固。独西南临沟，随修随圮。金大定二十一年，知州李晏，退西南城，筑木瓜崖。广五步，袤一百七十步。因宋熙宁间凿井皆淤塞，创开西门（在孙家沟稍北今西门之南五十步），以便民汲（有碑记）。元至正间，署州学正刘章甫重修。明永乐十一年，州同尹惟志重修。宣德八年，知州任泰重修。周围七里二百五十步，高一丈八尺。南大北小，形如葫芦。西南各一门，东北、西北各一角门，各建楼于其上。窝铺六十四座。后西南渐为水啮，弘治十五年奉文调岢岚、兴县、静乐、岚县等夫修之。明年秋，为雨所坏。又明年，知州周山改筑三沟城于堰口，下用石之，分城中水为四渠（一在金沟，水出城西沟；一在铁沟；一在新美街，水俱出火石沟；一在学门东，水出厉坛下沟。）悬扁城楼，东曰\"望东\"，西曰\"安西\"，南曰\"治内\"，北曰\"来远\"。城制视旧遂不同。嘉靖三十年，东北溃决百丈余，知州兰云鸠工伐石，东北角作一渠，长三十丈，阔二丈，深一丈，水东流。（即今草厂沟）西北角作一渠，长二十余丈，阔深如前，水正北流。（即今厉坛下沟）正西作二渠，各长十余丈，阔深如前，水由西沟曲流。（即今苦水、孙家二沟）门垣女墙，无不完葺。（有碑记）嘉靖四十二年，知洲李春芳砖包南门，移迁西门。（有碑记）万历二十年，巡抚吕阅边至州，勘得本州土城不足恃，拨军壮五千余名，砖包。适遇宁夏兵变，不果。万历二十九年，兵宪赵至州，慨议砖包，委知州韩朝贡估议，应用匠役四千七百二十名，俱于四路原额修工军壮内派拨。应支廪给食米、盐、菜、木植、铁料银八千六十六两二钱，俱支用在官。杂项银两，不费民间一钱一力。转详巡抚白，允拨太、汾、平、潞等州县军壮包完。高三丈五尺，长一千九十三丈六尺，四门各建一楼，东曰\"迎恩\"，西曰\"阜成\"，南曰\"南薰\"，北曰\"镇朔\"。（有碑记）城外遗土岗四处，势甚凌逼。万历四十年，知州胡楠削平之。又四十一二年，雨溃水道两处，城圮四十余丈。申允留本州军壮修理，于孙家沟、草厂沟各开一水道，建小楼于上，以凭高御敌，且补风气。国朝顺治六年，牛逆窃据，大兵致讨，炮击坏西南城八十余丈。越岁，知州安世鼎修理。（有碑记）后历年东、北、西三面塌毁六处，城楼俱圮。狼夜入城。康熙六年，知州张光岳修完三处，城约数十丈。南楼一座，窝铺四座，门房二座。余三处未修去任。二十四年，知州高起凤奉文修城，改东北角。退故城基数武。修完前坏处各十余丈，塞故水道。于草厂沟、州治衙，各凿池贮水，每雨甚水溢，辄从横流。二十八、九年，东、北城基各坏数十丈，修筑未完升去。三十七年六月，大雨，城圮六七十丈，东门外冲成溪壑，行人阻绝。知州唐文德设处修筑，而城尚未修，日久益坏。四十六年，今知州王克昌鸠工修筑北城，自四月起工，至九月止，约长三十六丈，高三丈六尺。又四十九年五月，内修筑东城一丈五尺，重建东城门楼，补修南城门楼，俱焕然一新。 \\n 护城楼一在东门坡下--今存，一在南门外演武场--兵毁，一在西门外和尚围--兵毁，一在北城下--今废。 \\n 南关土城周围里许。明崇祯间，乡官王邵请上创筑，今坏。城中井旧有四：一在西门内，一在大寺内，一在所衙前，一在西营后。西营井废，复凿孙家沟一井，草厂沟四井。水俱苦，不可饮。（今俱废） \\n 军火器械明旧设枪、刀、钩、鞭、盔甲、弓矢、铳炮、炸炮、铅子之属，共五万一千四百二十件。万历四十年，知州胡楠置弓二十张，箭二百枝，盔甲四十四副，火药一百三十斤。寇乱之余，荡然无存。今俱久废。（井及军火器械城守必资故附于末） \\n 胡洵阳曰：城南北故长四里有奇，后裁去南城里许，今文昌阁前尚存故址。演武场即昔之儒学也。（见通志）旧城虽土筑，然沿险临深，形如壶字，殊不受敌。自改三沟，城于堰口下，舍高就卑，遂失古人据险意也。砖包非不巍然金汤。乃分理苟且塞责，西、北两面了草尤甚，而城下地邻日肆蚕食，致城基渐颓，蠹城之禁，在寄专城者，特加之意耳。 \\n 杨永芳曰：设险守国，城垣甚重。况保德为太原北屏，全晋安危系之，尤当加意者。奈年久坏多在，国家既无动支正项之例，而瘠土贫民又无力可输，今虽多方设处，修完数丈，然尚多颓垣，无米难炊，忧时每廑长虑，且城中苦涸，武备尽弛，不知何日得享完固之乐也。 \\n 雍正五年，知州胡廷琦捐俸修西北城角，砖墙长十二丈。 \\n 乾隆二十六年，知州汪如椿，借领繁费银两，补修正东城，土胎长三丈。东南城，土胎长三丈。南城土胎长十三丈。西城土胎长十四丈五尺。西北城土胎长一丈。西北城角垛口墙，长一丈五尺。西城砖墙长十五丈三尺。 \\n 乾隆三十二年，知州段汝舟补修西门瓮城，砖墙长十二丈五尺。西城砖墙长五丈。北城砖墙长五丈三尺。 \\n 乾隆三十三年，署知州田进升支用乐输银两，补修南门瓮城西角，砖墙长二丈八尺。西城砖墙长五丈。东城砖墙长五十一丈。东城水洞一座，进深三丈。东城外水道一处，长十二丈三尺。三十六年，知州吴名琅，前署州田进升，捐俸修西城，砖墙长四十八丈。 \\n 本州城内旧井久废，乾隆五十年，知州王秉韬捐俸凿井，一在化龙桥沟，一在孙家沟。 \\n 南门外沟井坏，贡生白为欣，民苏麟等，经修二次。 \\n 保德桥在南门外，康熙间筑土城路后，为雨水冲陷，乾隆十一年，州民陈朝干、韩凤等募筑，东偏麻池栽柳，以固土基。 \\n ○公署 \\n 察院乃旧按察司地，在州治西南四十余步。明成化间，知州刘昌建。弘治十六年，知州周山改建察院。万历四十一年，知州胡楠重修。--今废 \\n 布政司在城隍庙西，明成化间，知州刘昌移建于州治之东南。弘治十七年，知州周山仍建于旧址。嘉靖四十二年，知州李春芳改草场。--遂废 \\n 按察司旧在州治西南，即察院地。明成化间，知州刘昌建。弘治七年，知州昝凤翔增修。十七年，知州周山移建于州治之东南。万历四十一年，知州胡楠因其废址，改建马明王、文昌、药王庙。又增书院，名曰\"见龙\"。--遂废 \\n 府馆即城隍庙西布政司地，明弘治七年，知州昝凤翔建。十七年，知州周山仍改为布政司。--遂废 \\n 州治在中街北集贤坊。（初建姓氏年月无考）元至正十三年，知州许仲杰重修，遍植佳木，正堂三间。明永乐元年，知州宋镇建。宣德六年，知州任泰、成化十八年，知州骞璇、弘治十七年，知州周山、嘉靖三十三年，知州兰云，俱重修。国朝康熙六年，知州张光岳重修。四十八年九月，知州王克昌重修，增高三尺，新建卷棚三间。巍焕闳厂，前此未有。又筑甬道三条。修皂隶班房二间。穿堂三间。在正堂后，扁曰：\"思补\"。明正德元年建。嘉靖十七年知州王建中，截去二间，移后乐堂建其上。万历三十一年，知州韩朝贡东西各增房三间。国朝顺治七年，牛逆拆毁。康熙六年知州张光岳仍旧址建三间。四十六年，今知州王克昌增建卷棚一间。颜其堂曰：\"退思\"。复于堂右增门房二间。建宅门向东后堂三间，在穿堂后。扁曰：\"后乐\"。东西各有耳房。明弘治十六年，知州周山建。喜靖十七年，知州王建中移建穿堂。地址年久朽敝 \\n 国朝康熙六年知州张光岳建，四十四年塌毁。 \\n 百可轩三间。斋所、书房各一间。在后堂后宅门内。明弘治十六年，知州周山建。喜靖四十二年，知州王世康重修。万历三十八年，知州韩朝贡改为内室。国朝康熙六年，知州张光岳宅门内建正书房三间，西房三间，小书房二间，外厨房二间。宅门外守门房一间。康熙二十七年，知州高起凤改宅门内书房，建卷棚三间。三十七年，知州唐文德建西书房三间。四十六年四月，今知州王克昌增建卷棚三间。迤西又建书房二间。书房后又建新楼三间，题曰\"赏心\"。南对莲山，北俯黄河，极一州登眺之胜。 \\n 正宅明成化间知州刘昌建。天启间，知州戴元改置东向，时论讥之。国朝顺治七年，牛逆拆毁大半，嗣后官赁民居，殊兹烦扰。康熙五年，署州事河曲知县田思孔补葺旧舍，建西院书房三间暂居。六年，知州张光岳重修。新建正房五间，北房三间，南房三间，东厦房七间，西院小房十间，内外一新。（有碑记）年久圮坏。四十七年，今知州王克昌重修，又建东房三间，南房六间。 \\n 安庆楼在宅内，旧为土台，竖房一间。明成化十年，知州刘昌建。万历二十四年，知州朱黄裳砖建楼。榜曰：\"安庆\"。 \\n 幕厅三间，在正堂东，明弘治四年,吏目曹正建。十七年,知州周山重修。喜靖四十三年，知州李春芳改作库房。万历三十八年,知州胡楠仍改正。--后废国朝康熙十二年，吏目钱万芳重建。后改作仓房。四十八年,今知州王克昌复改正。吏目稽曾贻悬一匾，名曰：\"赞政厅\"。 \\n 吏舍在兵刑工房之后,明弘治十年。知州周山改建于正堂右，旧库房之西。万历二十八年，知州韩朝贡复建于旧址之南。--久废 \\n 东西六房库书房仓书房承发司架阁库国朝顺治七年，俱为牛逆拆毁。康熙七年，知州张光岳新建司房一十二间,值勤宿房二间。 \\n 戒石亭在甬道中,明弘治间知州周山建。--久废国朝康熙七年，知州张光岳建一小坊。四十八年，今知州王克昌改建牌楼一座，极高耸壮丽。颜其上曰：\"天鉴式临\"、\"民岩可畏\"。 \\n 马房旧在仪门外，东西两处。后改社仓。又改收钱粮之所。--久废国朝康熙五年，署州事河曲知县田思孔移建于预备仓之前。六年，知州张光岳建马棚十八间，中建马王祠。二十七年，知州高起凤以马多毙，改建于旧吏舍之地。去马王祠。 \\n 土地祠在仪门东，明弘治间知州周山塑像。 \\n 寅宾馆在仪门西，即马神祠旧址。国朝康熙六年，知州张光岳重修。 \\n 捕厅在库书房后，正厅三间，东厨房一座。明弘治七年，知州昝凤翔建寝室三间，在正厅之东。前厅三间。弘治十六年，知州周山建路，由吏房上首出入。万历四十一年，知州胡楠重修，改路由旧仓门出入。国朝顺治六年，牛逆拆毁。康熙五年,署州事河曲知县田思孔、吏目黄茂新，建正厅三间，书役房四间，后厅三间，东房四间，小书房一间，内住房三间，西厢房三间，厨房二间，后马房三间。（有碑记）二十三年，吏目陈肇虞改路，由仪门外宅后小门,遂滋物议。 \\n 仓旧在儒学门西。明弘治十八年，知州周山请动公帑银一百八十两修建。（有碑记）后以官吏俸食改折色，遂废。积贮俱归预备仓。 \\n 予备仓在捕厅前。明弘治三年，知州刘渊建大有廒七间。十年，知州昝凤翔同吏目王宏建岁有廒五间，冰窖一处。十七年，知州周山建路，由仓厂房下首出入。万历二十年，知州王甲以原备城砖石，申允修南北廒各九间，东西各四间，门房三间。（有碑记）四十一年，知州胡楠疏通水道，增修墙垣，改门于仪门外，以门首房为羁候所。国朝顺治六年，牛逆尽毁。康熙五年，署州事河曲知县田思孔建北廒三间。六年，知州张光岳建南廒三间。四十五年，今知州王克昌新建东仓五间。极工坚固，名\"万年仓\"。 \\n 通济仓明万历三十七年，抚院魏，发银买谷二百七十五石一斗三升五合零，贮仓备赈。--今废 \\n 济民仓明万历三十八年，盐院陈，发银买谷一百二十六石六斗四升六合零，贮仓备赈。--今废 \\n 社仓在城者，始设无考。明万历间，积谷至一千七百二十余石。在乡者，万历四十二年，知州胡楠始于郭家滩、张家滩、铁匠铺及花园、会里、山头等村，尚家、韩家、寺合等塔，各建社仓一座。每仓给谷五十石不等。各佥老人一名，免其现年力差，以司收放。谷即贮本村老人窖内。按：胡公论曰：\"谷贵则乡民欲领而不可得，谷贱则不领而不可得。而谷贱之害为尤甚。盖始有勾摄，继有催督，终有补赔。甚有口不沾一粒，而本利取盈者。所赖上之人，量丰欠定行止，不必年年出放。下同于青苗手实而不悟也。\"此真仁人之言。今亦遂废。 \\n 常平仓明万历四十二年，知州胡楠籴谷三百八十石，分贮冯家川、土门、大塔、王家寨等处，春粜秋籴。四十三年，又请设城中常平仓，谷一百五十石。又布政司发银三百两，籴谷七百八十石，亦名为常平仓。（今俱废）国朝康熙年间奉宪行，于请援直隶等事案内，分贮谷四千二百五十五石三斗一升九合零。又于严查常平等事案内，捐谷二百石。又于钦奉上谕等事案内，捐谷二百四十四石。今知州王克昌，又自捐谷八石利谷十石九斗三升，俱贮本仓，出纳如例。 \\n 库在正堂西。明弘治四年，知州刘渊建。内有地窖。十六年，知州周山重修。正德元年，又建砖库楼于穿堂后。嘉靖四十三年，知州李春芳撤去库楼，将正堂东幕厅改为大库一间，小库二间，门置堂左壁间。以西库为赞政厅。--今废万历三十八年，知州胡楠将原房三间，仍更为幕厅。另置大库于堂左，制颇完固。其西库所改之赞政厅又改为仪仗军器库。--今废国朝顺治六年，库毁于寇。康熙七年，知州张光岳于穿堂左新建库三间，库书值宿房一间。四十八年，今知州王克昌将新库改入宅内，库房仍移于大堂之西。撤建一新。 \\n 狱在旧吏舍西。明弘治间，知州周山改于旧吏舍地，建钦恤厅、--今废萧相国祠、男女监十间。（后止存东西六间）万历间，知州韩朝贡砖房墙，改祠与女监于铁门外。（有碑记）国朝康熙七年，知州张光岳重修。（今圮坏）向有修狱银二十两，康熙十四年裁去。今改在予备仓西北。（止存三间） \\n 谯楼旧在中街（今人犹呼为钟楼巷）楼悬一鼓，钟悬承天寺前（即今承天寺坊基）明弘治十年，知州周山改建于仪门之前。垒石为台，竖楼于上，左鼓右钟，台下为门。（有谯楼记）天启五年，知州戴元改圆洞、屏墙，突出街心。国朝康熙五年，署州事河曲知县田思孔重修。二十六年，知州高起凤于门外创立八字墙，添设石狮二座。四十八年，今知州王重修，前后悬一匾，南曰：\"德洽薰风\"，北曰：\"威制雄边\"。 \\n 旌善申明二亭在谯楼东、西。明弘治间，知州周山建。后改社仓。万历间，知州胡楠附社谷于予备仓。两亭复旧。（今久废） \\n 榜房在屏墙东、西廊下，各四间。明成化间，知州刘昌建。弘治间，知州周山改建于中街州治前二十步许。--久废今地入关帝庙。 \\n 牧爱坊谯楼前。明嘉靖间知州王朝珍建。 \\n 承流坊在谯楼东。 \\n 宣化坊在谯楼西。 \\n 盲民坊在承流坊东，俱明弘治间知州周山建。 \\n 集贤坊在宣化坊西，元至正年间建。明弘治间，知州周山重修。万历四年，知州周埙改为化龙坊。（今俱废） \\n 草厂旧在东城沟内。（今人犹呼为草厂沟）嘉靖十三年，知州李春芳移于旧布政司。其沟内地，给乡民之愿入城而无栖止者。万历二十四年，知州朱黄裳移于儒学西州仓旧址。 \\n 养济院旧在教养巷。明弘治间，知州周山建。后改建于旧州仓之西，房十间。万历二十四年，知州朱黄裳改建于布政司旧址。三十二年，署州事忻州同知常自修，将院西空地，许徐、郭、高三生输银为业。其银申入养廉仓内。而院东空地，则令杨朝鸾输谷盖房，孤贫栖止。甚隘。三十九年，知州胡楠倍价赎前地，建房四间。兼买朝鸾房二间，筑墙垣，建门楼一座，门房二间。又买张国英儒学前沟东房地三间。悉给帖，令孤贫居住。建先斯亭，立碑以志之。今止存破小房一间，门亭墙垣俱废。 \\n 阴阳学在旧谯楼之东，明弘治十七年建。--久废 \\n 医学在谯楼西--久废万历三十九年，知州胡楠建药局四间，（今亦废） \\n 僧正司在承天寺。明永乐四年建。--久废 \\n 监收同知厅在偏关。明弘治三年兵备王璇建，一十九间。（有碑记见旧志今废无考） \\n 保德仓在偏头城内。明洪武年建。草厂在城南关，弘治四年建。 \\n 恒羡仓在河保营城东。明成化年建。草厂在城北。 \\n 广积仓在老营堡城东。明成化年建。草厂在城北。后添马站、水泉二仓，俱属广积 \\n 仓口。（以上三仓官役俱隶州） \\n 总铺在州治东二十步。明弘治间，知州周山建。万历间，知州王甲改为社学。--今废 \\n 铁匠铺在州东北义门都，距城二十里。下流碛铺在州南义合都，距城二十里。石铺在州东南义合都，距州四十里。窝弓铺（后改为大塔铺）在州东南义合都，距州六十里。石堂铺在州南义合都，距州四十里。土门铺在州南静乐都，距州六十里。寺合塔铺在州南长乐都，距州九十里。俱明弘治间知州周山建。各房九间，门三间，邮亭一座。红绰屑一座。万历间，知州韩朝贡移铁匠铺于天桥墩前。（有碑记今俱久废） \\n 驿递本州旧非驿路，额设里马十八匹，传送文书。后并奉文裁减。康熙三十六年，圣驾西巡，由本州往宁夏，命于一带经过地方，安设驿站。本州东关因设正站一，驿马三十匹。念村（今名延年村）设腰站一，驿马二十匹。凡有使命经临应副不给，又所设驿马俱在别州县协济。不时替代，人马奔命，公私不便。四十八年，今知州王克昌条议，请令各州县应行协济之处，将驿递钱粮拔付本州，代为顾募夫役，置买马匹等项。上不费公家库帑，下不至各州县替换烦扰，甚属便宜。已奉府宪俞允转详。有原议，见公移。 \\n 演武场在城外东南，本宋时儒学旧址，正厅五间。（见通志）明弘治十五年建。崇祯八年，设立营伍守备衙门。后毁 \\n 国朝顺治十六年，署守备郭衍嗣建演武厅三间。康熙元年，守备王在镐增卷棚，建关帝庙并火神、马王庙于厅东，筑将台一座。（有碑记） \\n 胡洵阳曰：署以公名，皆必不容缺者。土木之兴，讵曰得已。惟是征夫于市，民苦实甚，况偕称修衙动辄罚赎，是且因为利薮矣。年来，房夫尽蠲，载在石碣，乃公署亦未尝坐视其圮，岂神力鬼工哉。如无大兴作，则安享代耕者，足以辨此也，敢以是为用民力者告。 \\n 杨永芳曰：州署之圮也，官居里巷，民为蹴赁，既费且扰。又每日莅事，往来街衢，体亦稍亵。今张公葺旧建新，前庭后寝，规模颇具。后之跻此堂者，勿传舍视之，则相继有攸宁之庆矣。 \\n 白君琳曰：张公修署当时，民亦尝苦之。啧有烦言，卒之，享攸宁之庆，迄今永赖焉。所谓长城厉秦而利后也，传舍视者，固非然信而后劳，则于仁人有厚望耳。 \\n 州治旧有\"安庆\"、\"赏心\"二楼，今俱无。乾隆三十九年，知州虔礼宝借领养廉银两，补修大堂、二堂、会客庭三间。住房五间。 \\n 乾隆四十八年，知州黄因，借各庙贮谷领捐建大堂、西仓十三间。 \\n 乾隆十八年，吏目陆廷捐俸增修大堂后东屋三间。三十四年修内室四间。四十六年，吏目郭炳重修二堂并大门、土地祠。 \\n 本州旧设老号马五十匹。夫二十五名。东关正站马三十匹。年延马二十匹。后因应副不给，奉派别州县夫马协济，不时更替，公私不便。康熙四十八年，知州王克昌详请：协济之永宁州、祁县等十六处驿递钱粮，拨付本州。代为雇觅夫役，置买马匹。共改本州马九十二匹。夫四十六名。后奉文陆续拨驿马七十八匹。夫三十九名。实存额马六十四匹。夫三十二名。 \\n 东关马号，旧在大街北，租赁民地。乾隆三十八年，为河水漂没。署知州苏泰，卖街南民地改修。 \\n 保德向无考院，雍正六年，知州王清详请建立考院于文庙之西。生员白为诚、王瑗等募阖学公建。本州旧入学八名，升直隶州入学十二名。廪生三十名。 \\n 保德营都司，旧无衙署，乾隆三年，知州薛子璋奉文买置民宅一所，前后三院。在南门西大街。并建千总衙署于旧所遗址。 \\n ○学校 \\n 儒学在旧城东南隅（见通志）宋熙宁初，知保德军高焕创建。后毁于兵火。金大定年，剌史高怀贞改创于州治之西。明昌年，刺史王嘉言、泰和年，刺史张令臣，俱重修。（有砷记）元大德年，知州王济、至正年，达鲁花赤慎得斤、知州许仲杰，俱重修。（有碑记）明知州任泰、陆庸、朱黄裳、胡楠、李胜之、张世熙，俱重修（有碑记）国朝顺治十年，知州杨士、学正刘衍民重修。康熙十二年，学正张凤羽，捐俸募金重修。二十年，知州高起凤，学正卫大衡重修。三十二年，学正刘瀚捐募增修，积工数年，焕然更新。 \\n 先师殿五间，康熙二十三年，御制先师及四配、十哲赞，命大学士张玉书书，颁发直省学校刊刻。今书扁悬殿上各神座。 \\n 两庑各七间。 \\n 戟门三间。康熙二十三年，御书\"万世师表\"扁额，今悬门上。又门墩石左石上有古迹镌字，云：\"池中古柏凌空翠\"。康熙间，进士刘祖舜对：\"城外长河接地灵\"。今并刻于石。 \\n 棂星门三座以上俱元皇庆元年重修。明成化十年，知州骞璇重建。国朝康熙四十三年，学正刘瀚补修。 \\n 启圣祠三间旧在明伦堂右。 \\n 敬一亭三间在堂左。俱明嘉靖十三年建。万历四十二年，知州胡楠改建西斋之后。天启元年，改敬一亭于尊经阁左，启圣祠于尊经阁右。国朝康熙四十二年，学正刘瀚重修。 \\n 尊经阁三间在明伦堂后。明弘治间，知州周山建。万历间，知州胡楠重修。国朝康熙四十一年学正刘瀚刻御制《训饬士子文》，竖碑其中。又四十三年，知州唐文德增前后上下门窗。 \\n 文昌祠旧在东庑下。明弘治十七年，知州周山改为名宦祠。祀文昌于尊经阁下。--后废国朝康熙十年，学正张凤羽于东斋之北募建正祠三间，厩厦一间。四十二年，学正刘瀚重修。又开神路于东斋房后，建门楼、化龙坊，并立屏墙一座，移蛟龙云雨碑置其中。前竖旧龙鳞石。 \\n 魁星楼旧在儒学门外。后改建于学之西。明万历间，知州王甲又改建于先师殿东。国朝康熙三十八年，学正刘瀚于尊经阁后，接小楼一间，移魁星祀其上。又一在儒学南观音阁。又一在南关文昌阁南。（系新建） \\n 名宦祠旧在东庑下。明弘治间，知州周山改文昌祠建。--后废改戟门外，神厨为之。 \\n 乡贤祠旧在西庑下，明弘治间，知州周山改致斋所建。--后废改戟门外宰牲所为之。万历四十二年，知州胡楠以两祠南向非制，申请修改。国朝康熙十二年，学正张凤羽改东向西，西向东，始协规制。 \\n 致斋所旧在西庑下，明弘治间，改为乡贤祠，遂废。国朝康熙十二年，学正张凤羽建于乡贤祠下。四十四年学正刘瀚重修。 \\n 祭器库即东斋下截地。后通名进德斋。--遂废国朝康熙十二年，学正张凤羽建于名宦祠下。四十四年，学正刘瀚重修。 \\n 神厨三间向在名宦祠地。--久废今改置启圣祠西。 \\n 宰牲所三间，向在乡贤祠地。--久废今改置《玉振坊》西。 \\n 泮池明天启元年，知州张世熙创开（有碑记） \\n 尊贤育才二坊在棂星门外东西两边。明成化间，知州骞璇重修。弘治间，知州周山改\"尊贤坊\"为\"德配天地\"，\"育才坊\"为\"道贯古今\"。（后复废）国朝顺治七年寇毁。十一年，诸生醵金新建。颜曰\"金声\"、\"玉振\"。两围砖砌花墙与屏墙合抱。屏墙外大墙一面。明万历二十八年，知州韩朝贡建。四十二年，知州胡楠重修。天启间，诸生呈请所兵层筑沟，千户杨世乡督工修理。（有碑记）相传此墙蔽前沟冲风，于庠最利。三十五年，学正刘瀚捐俸增修，并将庙西旧学宅空地，周修土墙七十余丈，断行路往来，学宫肃清。 \\n 祭器旧储帐幔五副。铜爵一百四十九只。铜香炉一座。铁香炉大小七八座。铁花瓶三对。磁香炉大小三十二座。烛架六副。年久敝损，所存无几。明万历三十九年，知州胡楠各制新幛旧规，凡笾豆簋之属，每祭迫令磁户办送。胡公令生员耿毓英往五寨如式制木器大者四十八件，小者一百五十四件。立案发学给祭图一轴。令为式止留磁台一座，磁型三座，永除磁户苦累。又查出祭器虚冒价银。增入祭烛内大烛四枝，枝五斤。中烛六十枝，枝四两。小烛一百二十枝，枝二两。祭毕验跋。后木器复废无存，仍用磁器。崇祯八年，学正利万钟铸大鼎一座。国朝顺治间，添造帐幔五副，铜爵四十七件，铁香炉一十七座。--今存康熙七年，知州张光岳虔设祭品，督诸生肃将祗事，时称盛典。三十四年，学正刘瀚正殿内增制新帐十副。生员张溥、阎泰、佾礼生白庆，制铁灯台二座，铁火盆二座。--今存附康熙三十八年，礼部复准每学设乐舞生六十四名，歌章四人，乐生二十二人，执麾一人，引节一人，舞生三十六人。（今俱全设） \\n 明伦堂三间明弘治间，知州刘渊重建。东\"进德\"、\"修业\"两斋，西\"成贤斋\"祭器库。东\"治化本源\"，西\"文章渊薮\"二栅，俱弘治间知州周山建。万历间，知州王甲将\"明伦堂\"增筑台基重修。又撤去\"成贤斋\"、祭器库，改为东西两斋各五间。东曰\"进德\"，西曰\"修业\"。又改东西二栅曰\"礼门\"、\"义路\"。顺治间，知州杨士、学正刘衍民修补。康熙十二年，学正张凤羽、二十七年学正卫大衡俱重修。四十二年，学正刘瀚，东栅建\"元魁坊\"。中道建\"治化本源\"、\"文章渊薮\"坊一座。两边砖砌小墙，留小侧门。 \\n 儒学门三间在文庙东。前有\"青云得路坊\"，\"化龙坊\"树其左。万历间，知州胡楠石水道，改而新之。国朝顺治六年，寇毁。十年，学正刘衍民修葺门楼。康熙十二年，学正张凤羽门内增甬道。三十三年，学正刘瀚增建屏墙。四十二年，又建宫墙，大门一座。 \\n 龙鳞石（州东卧龙沟石）初置州宅，万历二十四年，知州朱黄裳移置明伦堂左侧。建蛟龙云雨碑一通。二十八年，知州韩朝贡移置礼门外。康熙四十一年，学正刘瀚竖于蛟龙云雨璧前。 \\n 儒官门在棂星门之西。--久废 \\n 学正宅旧在文庙西，儒官门里，训导宅之中，久废不修，官止赁居。明万历间，知州胡楠创建于明伦堂后，尊经阁两傍。天启间，乡官（王所用、陈嘉荩）生员（王邵、马上行）复建文庙西。（有碑记）后毁，今仍赁居民房。 \\n 训导宅在文庙西，学正宅之两傍。（后训导裁久废） \\n 号房旧在先师殿两傍，知州昝凤翔改建于明伦堂两傍。--久废 \\n 射圃在明伦堂号房之西。长二十五丈，阔四丈。内有\"观德亭\"三间。明知州周山建。后知州李春芳废，给乡民之愿入城者。知州高冈凤又移州治后，乐籍居之。殊属非体。 \\n 典籍前代颁《尚书》、《毛诗》、《礼记注疏》、《礼乐书》、《贞观政要》、《朱子语录》、《真西山读书录》、《刑统》、《列女传》；--久缺明颁《四书大全》、《书诗礼记》、《春秋大全》、《性理大全》、《为善》、《阴骘》、《孝顺事实》、《劝善书》、《五伦书》、《冠服图》、《正祀通考》、《通鉴摘题》、《圣门人物志》；万历四十年知州胡楠续添《四书主意二三场》、《程墨翰苑》。内《春秋传大全》知州刘希皋携去。余俱散失，今止存《制诰》、《为善》、《阴骘》，共三册。又《乡饮读律》二本，《乡饮图》一轴。 \\n 石碑旧存殿前四通。敬一亭内九通。戟门内外十二通。明伦堂内五通。尊经阁下御制训饬士子碑文一通。魁阁后檐前底一通。文昌祠门外一通。学门外一通。 \\n 树柏十九株。榆、柳四十余株。牛逆砍伐殆尽，后学正张凤羽、刘瀚多栽植。今止存柏树十株。榆树三株。青杨树二株。桃树一株。杏树一株。柳树二十余株。 \\n 学田明万历四十二年，知州胡楠用价二十三两二钱，买西庄贾名都等神堂峁、烟墩梁、上下梁家、窑峁、车道坪、陈家塔、嫂嫂峁、小塔子、小黄石峁、王书儿峁、榆林坪，共地一十二段。载粮四斗九升五勺。每年除完粮外，纳租谷六石。又用价银二十四两三钱，买陈乾济道沟上葫芦旦、井峁后截、李家坪上下截、李家坪桥头梁、斜岭子、秦地曲、陈家舍窠。又用银三两五钱，买王旌下葫芦旦。又用银一两，麦三斗，谷二石，买陈自登舍窠相连地，并桃树，共地一十二段，载粮七斗四升九合。后清出余粮抵除外，实粮二斗八升三合七勺九抄五撮。每年除完粮外，纳租谷一十二石六斗六升三合。载在石碑。今地荒，学户赔粮。 \\n 附廪粮存裁数目 \\n 本州廪生三十名。旧每名支饩粮、膳夫银十两八钱。顺治十五年，奉文裁三分之二。康熙元年尽裁。止存膳夫银四钱二分。二十四年，饩粮、膳夫复支三分之一。在州领一半，在兴县领一半。 \\n 学仓在明伦堂西。明弘治十年，知州昝凤翔更建号房。十七年，知州周山建于训导宅后。--久废又万历庚戍，学道王公行，令动学仓支剩银，买谷一百五石二斗。令减价而粜，增价而籴。为诸生荒年之需，名常平仓。--今废 \\n 养廉仓明万历辛丑，按院赵公发银三十两，令春放秋收，加二行息。利给诸生，本仍收放。三十二年，署篆忻州同知常自修，增卖养济院空地，银一两一钱六分。三十八年，按院刘增银十两。四十二年知州胡南增谷五十石，亦加二取息给诸生。（今俱废） \\n 社学一在太平巷。（见通志久废）一在教养巷。--久废明嘉靖间，知州高冈凤于城中、乡外，遍建社学。立章程、撰诗歌，躬为督率。在城者，一在西门内，匾曰\"育才\"。（即今土地庙）一在宝积寺东，匾曰\"化龙\"。（后改为赵公韩公祠）一在城隍庙西，匾曰\"启蒙\"。万历间独此尚存。知州胡楠延师教课。（后亦寻废）后改为固山刑部生祠。（今祠亦废）顺治间，署州事学正刘衍民，以药王庙前街房，申请为社学。康熙六年，知州张光岳、十七年，许国柱俱延师教课。二十七年，知州高起凤改芦公生祠为义学，在大寺胡同口北。后三十三年，知州唐文德、四十五年，今知州王克昌俱延师设教。 \\n 胡洵阳曰：庙以妥圣贤，学以储英俊也。姑无论宋室右文加意修茸，而金元高、王、张、许四公亦皆声施于今。乃本朝二百年，自任公泰、陆公镛、骞公璇、周公山、王公甲而外，未见其人焉。殿庑倾圯，学博赁任民间，敝之极矣。今申请上台，一大治之。后之君子垂念本源，而增修未备，则斯文之幸也。 \\n 王瑞庭曰：士者，凡民之俊秀也。保德自古风气淳朴，人文迭兴。上以名节为雅化，士亦以名节自砥砺。历稽往牒，若子玉之豪侠，东山之刚正，伯顺之蔚为儒宗，凛凛高风，光照史册。岂非士林之翘楚而后进之法程乎。不然丧心秽行，总掇巍登，犹之凡民焉耳。奚俊之有然，则士贵自勖哉。 \\n 高鹏南曰：保德缙绅尽出，坊市村疃寥寥，盖由社学久废，村疃子弟不知读书，是以每试童不满百，颇知行文者才一二十人而已。嗟夫，薪之源不广，又何望科目多得人哉。野处者不昵秀，岂村疃无美质耶。诚酌地远近，延师教训，我郡人才庶几乎斌斌矣！ \\n 张绛州曰：学宫设有专官，则署之不可缺也。必矣。乃数年来莅是任者，僦居民屋，朔望瞻拜，奔走道路，宫墙门户，阒其无人。呜呼!州虽小，岂力独啬于学校乎，当事者若肯加意于斯，岂惟青毡享安宅之乐，其有裨于圣庙岂浅鲜哉。 \\n 附书院 \\n 见龙书院明万历四十年，知州胡楠为诸生雷起蛟因按察司旧址，建文昌祠三间，后书房十间，前书房四间，--今废中门一间，前门一间，俱入关帝庙。 \\n 白眉精舍明万历四十年，知州胡楠为诸生马上觐建于关帝庙后。前后两院共九间。--今存 \\n 文庙年久未修，乾隆八年，学正梁溥，捐俸修补尊经阁。九年，知州邵其德，重修棂星门。十九年，学正白浚修补正殿院、明堂、泮池，及周围墙垣，焕然一新。 \\n 州南城上文星阁，乾隆二十二年，知州言如泗，偕本州绅士创建。四十七年，署知州严庆云，偕绅士移建于城北城隍庙后。 \\n 州东门外坡间文昌洞阁，乾隆二十二年，知州言如泗建。贡生徐安现、生员闫介和、王以震、白乡约陈朝干等督修。 \\n 节孝祠，旧在城隍庙西，乾隆二十三年，知州言如泗改建于文庙之省牲所遗址。为养局。 \\n 学正宅，乾隆十九年，学正白浚增修东书房五间。仪门一间。 \\n 现藏典籍：《廿一史》一部。《十三经》一部。《康熙字典》一部。《四书讲义》一部。《朱子全书》一部。《书经传说》一部。《诗经传说》二部。《春秋传说》二部。《性理》二部。《周易折中》二部。《明史》一部。〈驳吕诸义》二部。《周易述义》一部。《诗义折中》一部。《春秋直解》一部。《斯文精萃》一部。《纲目三编》一部。《圣谕广训》二本。《宪皇帝上谕》二十四本。《御制文初集》一部。《诗初集》一部。《诗二部》一部。《钦定四书文》一部。 \\n ○街巷 \\n 中街自州治抵南门。 \\n 东街自州治抵东门。 \\n 西街自州治抵儒学门。 \\n 新街南口通东街，折而西通州治后，抵北门。在州治后者，旧名弦歌街，为乐籍所居。明嘉靖间，知州高冈凤移于通和、亲贤等街。此为民居，因包城退后，街道甚隘。 \\n 长春巷在儒学西北。在西者，旧亲贤街；在北者，旧通和街。嘉靖间移乐籍居此，改今名。 \\n 辛家胡同旧名教养巷。西口通中街，东抵草厂沟。 \\n 草厂胡同旧名吉士巷。西口通中街，东抵草厂沟。 \\n 张家胡同西口通中街。东抵承天寺后台。 \\n 钟楼巷旧钟楼在此，故名。西口通中街。东抵乔家坝。中有一小巷，至承天寺前。 \\n 东营西口通中街，东抵三清观。 \\n 所营中巷通东营，西抵所治左，东抵掬圪沱。 \\n 戴家台旧名铁山，在草厂之南，西通钟楼巷。 \\n 大寺胡同旧名里仁巷。东口通中街，西抵西页巷。 \\n 观音巷中有阁，塑观音，故名。今改塑文昌、魁星像，以其与文庙对建也。南通西页巷，东抵大寺后，西抵土地庙，北抵苦水沟，迤西洒乐坡抵西门。 \\n 西页巷旧名富民巷。东通大寺胡同，北抵文昌阁，西有何家台，南通西胡同。 \\n 西胡同旧名世宦巷。东口通中街，西抵孙家沟。 \\n 崔家胡同旧名格心巷，东口通中街，西抵孙家沟。 \\n 仓巷旧名多士巷，东口通中街，西抵冯家十字巷。 \\n 孙家营南通冯家十字巷，西有下营坡，抵孙家沟。 \\n 冯家十字巷东通仓巷，西抵臭水坑，北抵孙家营，南抵白家胡同。 \\n 白家胡同旧名太平巷。东口通中街，西抵西营。 \\n 娘娘庙胡同旧名修文巷。东口通中街，西抵娘娘庙。 \\n 西营东口通中街，折而西抵白家胡同。 \\n 胡洵阳曰：街巷在城中，譬人之血脉，各有名号。在人口碑强有力者，塞而专之，今已去其五六矣。街居者，壅阳沟而不行疏决，巷处者，且垒土以自固其墙基。致水冲街巷之中，日趋于下。有司者不问将谁诿也。杨永芳曰：州城，仅一派山岗耳，自南而北，中街差成衢市，其余街巷，长者百步，短者数武。然闻在昔，居民栉比，货市鳞次，犹有可观。自逆贼盘踞，逾冬历夏拆屋为薪，高楼大厦尽于爨下。迄今铺房或存或废，墙户或有或无，虽休养有年，而未复也。况三沟水溃，日就崩颓，而尤甚者：乔家坝、掬圪坨、孙家营，横成溪壑，究无底止。浸及城垣，岌岌将倾矣。居民蹙额无计，每逢天雨，夜不安枕，与民同忧者，将何以处此也！ \\n ○都里 \\n 宣化坊 \\n 城东三里康家塔康家滩俱六甲 \\n 五里贾家梁二甲樊庄五申 \\n 十里大黄坡八甲十五里铁匠铺（七甲内有静乐都五甲义合都八甲） \\n 三十里西庄二甲俱陈家寨 \\n 东南三十里贾家峁--有一二三九甲董家梁--二甲 \\n 四十里太峪沟--一甲六十里窑圪台--九甲 \\n 一百二十里杨家圪台--八甲俱王家寨七十里白家梁--八甲庙沟寨 \\n 十里吴家梁--十甲 \\n 城南五里西南沟--三甲二十里学塔--一甲 \\n 十五里高家沟--三甲刘家圪台--七甲 \\n 崔家湾--八甲杨家湾--五甲 \\n 杨家塔--一甲三十里赵家庄--四甲 \\n 城西二里下园头--六甲有长乐二甲--四里王家滩--四甲内有义门都六甲 \\n 十里牛圈村--八甲十五里段家沟--七甲内有义合都五甲俱秦峁寨 \\n 四十里小圪都--四甲五十里孙家--三甲俱新畦寨 \\n 十五里霍家沙坡--一甲六十里林遮峪--三甲又云静乐二甲 \\n 七十里围儿梁--七甲八十里舍儿塔--七甲俱寨 \\n 西南八十里刘家梁--九甲一百二十里庙上张家村--四甲俱禅房寨 \\n 杨家圪台--八甲丛林沟寨雷家湾--见旧志今无 \\n --十里太平村--见旧志今无今太头或是太平头五甲 \\n 长乐都 \\n 城南十五里王家梁--十甲秦峁寨 \\n 城西六十里杏林古楼圪堆--俱六甲 \\n 九十里子梨坪--六甲孙家岭 \\n 西山头--俱五甲--〖DW3〗八十里圪辽塔 \\n 杨家岭--俱一甲--〖DW3〗八十里沙梁上 \\n 曹家庄禅房--俱一甲 \\n 八十里扒楼沟李家梁 \\n 皮花岭南河沟 \\n 丁家塔寨里 \\n 杨家杨家梁 \\n 枣林儿杨家沟--俱二甲 \\n 八十里东庄乔家塔--俱三甲 \\n 大塔王家里--俱五甲 \\n 八十里蒿榭塔神树梁--俱五甲 \\n 九十里甘草焉--一甲安家山--二甲 \\n 九十里榆树岭八十里红花岭--二甲 \\n 一百里高家寨寨里村--俱五甲 \\n 九十里石桥塔--五甲偏桥塔--六甲 \\n 龙堂--七甲宋家塔--九甲 \\n 九十里南沟--二甲蒿则塔 \\n 袁家沟--三甲一百里韩家塔 \\n 寺合塔柳树沟 \\n 寨峁--俱八甲南 \\n 雷家峁--俱二甲一百一十里尚家塔--三甲 \\n 长绳--五甲马家--八甲 \\n 上下赵家--二甲一百二十里杨家山 \\n 拾人坡--俱三甲野人山--五甲 \\n 姜家庄--六甲 \\n 西南八十里神山--二甲九十里前冯家川--即鸭头川 \\n 后冯家川--俱四甲一百里高家沟--四甲 \\n 武家塔韩家岭--俱七甲 \\n 田家塔武家沟 \\n 沙坪党家岭 \\n 翟家塔土崖塔 \\n 衣谢塔冯家--俱九甲 \\n 高家寨--五甲高家塔--十甲 \\n 一百二十里松树围--四甲张家--五甲 \\n 窟笼--五甲武家梁--九甲俱属禅房寨 \\n 水泉--今无长城村--今无 \\n 静乐都 \\n 城东七十里界牌后--俱七甲 \\n 一百二十里王家河冯家河--俱三甲 \\n 城南四十里杨士坪--三甲傅家圪台--十甲 \\n 五十五里赵家庄--一甲秦家寨--六甲 \\n 桃朴嘴--七甲新畦 \\n 化树塔--俱十甲袁家庄--一甲 \\n 土门--义合都二甲王家里 \\n 张家沟郝家塔--俱四甲 \\n 桑林--六甲罗家塔 \\n 北山沟地塔--俱八甲 \\n 七十里白草梁潘家 \\n 郭家偏梁--俱二甲雷家山--七甲 \\n 赵家山--寄庄--八十里衣村--七甲 \\n 南沟--八甲--九十里王家梁--四甲 \\n 一百里泉沟--二甲秦家河--四甲 \\n 贺家山涧坑--俱八甲 \\n 后山里--八甲--一百二十里上下苍水--八甲俱新畦寨 \\n 牛栏--三甲属丛林沟寨 \\n （西南四十五里）头豆塔--一甲 \\n 曲八塔窝--俱七甲 \\n 五十里桑园塔寨沟里--俱一甲 \\n 沙坪大连沟--俱三甲 \\n 暮雨塔--六甲--六十里黄金山--二甲 \\n 下川坪--四甲水元塔 \\n 六十五里南岭--二甲大塔--三甲 \\n 柏树--二甲--七十里林遮峪 \\n 四井头西蔓岭 \\n 潘家元家山--俱二甲 \\n 刘家塔霍家塔--俱三甲 \\n 郝家庄玉龙嘴 \\n 郝家沟沙岭--俱四甲 \\n 刘家梁--六甲大岭--七甲 \\n 高家岭--四甲宜村--七甲俱铲铲寨 \\n 城西十里王家--九甲二十里山头 \\n 王儿塔--俱五甲崔家 \\n 柴家--俱五甲花园--五甲九甲有义合都八甲 \\n 礼贤--九甲前会--四甲九甲 \\n 中会--九甲十甲岳家湾--三甲 \\n 三十里下塔官局--俱一甲 \\n 四十里杜家滩--五甲俱花园寨阳阳村--见旧志今无 \\n 义合都 \\n 城东四里郭家滩--一甲十里梁家山--一甲 \\n 陈家梁--五甲楼子坪--十甲 \\n 二十里产燠--五甲腰庄--五甲 \\n 三十里刘家畔--十甲俱属陈家寨二十里高家沟--五甲 \\n 二十五里白家庄--一甲桑园儿--三甲 \\n 三十里桥头--五甲崔家 \\n 崔家岳家沟--俱七甲 \\n 吴家--八甲冀家沟 \\n 山庄头张家峁 \\n 念赵家沟--俱九甲 \\n 四十里井儿--五甲崔家梁--九甲 \\n 芦子坪--十甲刘家沟 \\n 王家沟郭家沟--俱三甲 \\n 柴家沟--四甲后--七甲俱属庙沟寨 \\n 城南三十里韦树脚--三甲崔家峁--十甲 \\n 三十五里青草滩果塔子 \\n 东角--俱二甲上崔家甲 \\n 下崔家甲--俱十甲四十里王家偏梁 \\n 馀林峁石塘 \\n 马廷献村庄立村 \\n 岭上--俱二甲四十五里牧塔--四甲 \\n 六十里土门--二甲青草沟--四甲 \\n 七十里白草梁--二甲郭家偏梁--二甲俱新畦寨 \\n 二十里东里孙家沟 \\n 下流碛马蒲头--俱五甲 \\n 南坡苏家岭--俱一甲 \\n 刘家沟--十甲二十五里韩家塔--二甲 \\n 三十里白家庄郝家里--俱一甲 \\n 余铁沟寨上 \\n 桥沟--俱七甲属秦峁寨 \\n 西南四十里赵家庄--三甲属寨 \\n 城西二十里故城--三甲属花园寨赤泥村 \\n 全家坪头子村 \\n 羊头村松林村 \\n 马头村李家 \\n 菜地--旧有今无 \\n 义门都 \\n 城东十里张家滩--四甲二十里前芦子沟--四甲 \\n 后芦子沟--八甲二十五里卧龙沟--八甲 \\n 三十里狄家沟狄家 \\n 天桥子--俱一甲青石盘--七甲 \\n 义门--五甲内有七甲柏森--六甲 \\n 白榆泉--八甲俱陈家寨路家圪台--一甲 \\n 窑峁余家沟 \\n 袁家岭--俱二甲武家沟--三甲 \\n 凡地咀刘家峁 \\n 南峁王家峁--俱六甲 \\n 赵家寨--八甲岳家梁--十甲 \\n 五十里姜家山田家沟 \\n 六十里王家寨王家坪--俱十甲 \\n 一百一十里马家坡龙尾咀--俱十甲属王家寨 \\n 六十里王家寨--十甲 \\n 城南十五里刘家--六甲属秦峁寨 \\n 城西五里上王家滩关家沟--俱六甲 \\n 胡洵阳曰：昔五都，共九十村。今二百九十一村。非和市日久，生齿渐繁之一验欤。初不知每村不过二三家，多亦不过一二十家。相距俱五七里，或一二十里，号召不相及，声势不相倚，且岩居穴处，一望不见人踪，尽一片荒凉境界也。观曰沟、曰、曰塔、曰峁、曰岭、曰，别无美称焉。情见乎名矣 \\n 杨永芳曰：旧志二百九十一村。今不甚减、亦迩来时和年丰，乃渐复其旧也。考之崇祯初年，王嘉胤倡乱，保德实为首难地。城虽未陷，而四乡劫掠，村落丘墟。加之王刚、短毛子、棒槌会诸盗，奄忽而至，殆无虚日。居民穿掘崖窨，冀全性命。而死于锋镝者，殆居其半。谚所云：\"十村九无烟\"是也。鼎革以来，山僻未尝被兵。及牛逆之变，盘距二载，搜军括饷，伤害为烈。又大兵临境，供应骚然。虽渠魁授首，而元气损伤，休养政未易耳。 \\n ○坊表 \\n 德政坊在州治前。为元知州袁公建。知州骞璇、周山俱重修。 \\n 掇英坊在义合都。为明洪武丁卯举人王杲建 \\n 文奎坊在静乐都。为明永乐乙酉举人韩修建 \\n 梯云坊在静乐都。为永乐乙酉举人郝隆建。 \\n 凌云坊在城中街。为永乐戊子举人吴韫建。 \\n 步蟾坊在康家湾。为永乐戊子举人康宁建。 \\n 折桂坊在城上街。为永乐甲午举人贾祺建。 \\n 夺锦坊在城集贤街。为永乐丁酉举人赵秉彝建。 \\n 飞黄坊在静乐都。为永乐丁酉举人吕忱建。 \\n 掇科坊在长乐都。为永乐庚子举人张辅建。 \\n 化龙坊在城东街。为永乐癸卯举人曹宽建。 \\n 冲霄坊在长乐都。为永乐癸卯举人乔木建。 \\n 登云坊在城上街。为明宣德己酉举人白圭建。 \\n 继美坊在城中街。为明景泰丙子举人吴从敬建。 \\n 武英坊在城上街。为明成化戊子举人刘永建。 \\n 绍宗坊在州治前。为成化戊子举人曹凤建。 \\n 攀龙坊在城上街。为成化丙子举人张忱建。 \\n 附凤坊在城上街。为成化丙午举人朱完建。 \\n 聚奎坊在城中街。为明洪武朝举人王杲等建。 \\n 高攀月桂坊在南门内。为正德癸酉举人杨应辰建。 \\n 绳武坊在富民巷。为正德癸酉举人刘鼎建。 \\n 云程独步坊在钟楼巷口。为明嘉靖庚子举人李士元建。 \\n 鸿胪坊在城上街。为明序班韩锐建。 \\n 肃仪坊在大寺口。为明完县知县康永修建。 \\n 烈女坊在南关。明崇祯年为陈烈女建。 \\n 兴市、迎恩二坊在南郭。俱明弘治十八年建。 \\n 以上坊，俱年久废毁。又经寇乱，遂无复存。 \\n 新牌坊在太平巷口。明山西御史陈纯德，为崇祯辛未进士王邵建。（德邵典楚试所取士后督学京师殉甲申之难。）今存 \\n 千秋祀坊 \\n 万古精忠坊 \\n 以上二坊俱在下街关帝庙左右。国朝康熙间，郡人韩富为关帝募建。 \\n ○市集 \\n 州市在城内。元至正大德间立。明弘治间知州昝凤翔复兴。正德间知州周山以街东、中、西，分各行。每月九集。万历间知州韩朝贡定令五日轮流上下，匝月而周。今城中仅粜米粟，不拘上下街市。 \\n 东沟集每逢二七贸易杂货。一月六次。国朝康熙间知州张光岳立。 \\n 南关集每逢七贸易。月凡三次。而改东沟集逢七为逢九。康熙二十七年知州高起凤立。 \\n 下川坪集楼沟集冯家川集石塘村集 \\n 桑园市俱明季立。旧规佥报集头印，给官簿，收管税课。乡民每含少隙，动以漏税相诘。里胥持之，村疃骚然。万历三十九年，知州胡楠申革集头。弗计漏税。货物鳞集，乡民交易称便。陕西府谷县沿河六堡，皆取货于州。今俱久废 \\n 王恒曰：日中为市，民之所以通有无也。州近边鄙，富商大贾绝迹不到。然麻缕、棉絮之类日用所必需，东沟立集，农民喜其便宜，市民恶其搀夺。必如何调停而后可也。往者，陕西府谷沿河一带，物用皆取于州，今府谷颇有客贩彼此相资。说者谓，地气之有转移，果信然乎。 \\n ○津梁 \\n 下园渡在州西一里。明正德前，设官船四，水手五十名。以通秦晋。后以延绥兵马，由唐家会入卫，拨去船三只，余俱废。万历十四年，延绥兵马改由此渡，题准陕西府谷县设官船二只，本州设官船三只。派坐静乐县、岢岚州、兴县各船一只，十年一打造，五年一修补。各设水手一名，工食银九两。至二十六年，静乐县申令本州代彼造船，会本府严禁，不果。三十五年复议解银一百二十两，令本州代造。知州赵继清争之不得，竟以去官。三十九年，兴县王知县申请比静乐例议，补造银三十两、造打银一百两，编入均徭，解令本州代为修造。知州胡楠备述官船颠末，转详抚院，允照旧例施行。（原议略见艺文）今渡改东沟。 \\n 东沟渡在州城下。 \\n 花园子渡在州西二十五里。 \\n 故城渡在州西二十里。 \\n 柴家渡在州西三十里。 \\n 韩家川渡在州西五十里。 \\n 神山渡在州西六十里。 \\n 冯家川渡在州西南九十里。 \\n 桑园渡在州西五十里。 \\n 水寨渡在州东北十五里。 \\n 天桥子渡在州东三十里。 \\n 以上渡，止东沟系官渡。余俱无船。陕西府谷民间有以小船私渡者，本营各设兵防守。 \\n 化龙桥在城内儒学门东。阻城中水使北流。万历四十二年改修。 \\n 保德桥在南门外。明弘治十四年，知州杨光泽修。久废。 \\n 国朝康熙二十七年，州人募筑土桥始成周行。 \\n 惠民井桥在城西南井沟。明正德八年建。屡修屡圮，桥圮井亦坏，州人苦之。国朝康熙十六年，乡官白眉重建。三十三年知州唐文德重修。（有碑记） \\n 石梯桥郡人王立本建。（有碑记）后为水冲，商客郝展移入后沟复建，未完又为水冲。 \\n 天桥在倒回谷口。金贞元三年僧法利（又呼才公）募建。谷口石岸宽平，直抵河心，望之若可一跃而过。实阔七八丈，每冬积冰成桥，人遂呼为天桥。明弘治总制文公，欲于此立桥。疏上不报。正德十四年，都御史张桧奉旨营度，不可，遂已。 \\n 余铁桥在余铁村--久废 \\n 桥头桥在桥头村。系入省大路，每暴雨水阻，行人云集守候，至有迟三五日者。明万历间，郡人陈天和募建。二十六年，大水冲没。四十年，知州胡楠捐俸募义复建。四十三年，水复冲没，改修峡口之中，今亦废。国朝康熙三十二年，廪生王体乾募建，不果。 \\n 石桥在鹰窠岭下。宋嘉佑六年，商人王继宗建--久废 \\n 白君琳曰：桥梁关系甚大，所赖岁时葺理，以无俾速坏。乃花宫梵宇、丹垩金碧，竞劝喜舍。而桥梁之修，反靳焉，吾甚惑之。 \\n ○冢墓 \\n 宋 \\n 赵宁墓（在柏森村桑林坪治平中敕建冢官楚三材曾三省邹天成营建地五十余亩今翁仲石兽犹存） \\n 折太君墓（在州南四十里折窝村即杨业妻折德女详见古迹） \\n 九女墓（在柏森村详见古迹） \\n 元 \\n 天水郡伯墓（在西庄村即狄元昌详见乡贤） \\n 狄司马墓（在天水郡伯墓左即元昌子琮详见乡贤） \\n 狄同佥墓（在天水郡伯墓右即琮子东山） \\n 狄大尹墓（在西庄村即狄珍详见荐举） \\n 狄主簿墓（在西庄村即狄西山详见荐举） \\n 郭朝请墓（在南门外即郭汝翼详见乡贤） \\n 王御史墓（即王友贤） \\n 王知州墓（即王友闻） \\n 王中书墓（即王巨渊） \\n 王吏部墓（即王永渊以上四墓俱在沙坪梁一云在下流碛俱详见荐举） \\n 李学士墓（在城南秦峁寨山即李谦详见乡）贤 \\n 明 \\n 刘御史墓（在西岭即刘永详见岁贡） \\n 高职方墓（在神堂梁即高已升详见乡贤） \\n 贾知州墓（在西岭即贾祺详见举人） \\n 赵别驾墓（在阎罗殿山即赵秉彝详见举人） \\n 王别驾墓（在王寨峁山即王鼐详见岁贡） \\n 白县尹墓（在西岭即白璧详见岁贡） \\n 刘别驾墓（在西岭即刘永详见举人） \\n 张孝子墓（即张绶详见孝子墓未详或云在西岭） \\n 崔车驾墓（在西岭梁即崔士成详见进士） \\n 韩县尹墓（在牧塔村即韩温详见岁贡） \\n 马孝子墓（在西岭即马化龙详见孝子） \\n 王赠君墓（在西岭即王所用详见封及恩拔） \\n 王太史墓（在东廓山阳塔即王邵详见乡贤） \\n 韩中宪墓（在神堂梁即韩友范详见忠臣） \\n 姜都督墓（在沙坪即姜名武详见忠臣） \\n 陈都宪墓（在故城新坟即陈奇瑜详见进士） \\n 马烈妇墓（在西岭详见节妇） \\n 陈烈女墓（在西岭梁见敕封） \\n 国朝 \\n 姜鸿胪墓（在沙坪即宗吕详见封） \\n 刘秋官墓（在西岭即刘谷详见恩拔） \\n 白二府墓（在东廓山即白眉详见恩贡） \\n 述庵先生墓（在城南柏围梁即祖舜详见进士） \\n 姜少宰墓（在王家梁即姜详见进士） \\n 杨贡士墓（在扒楼村即杨永芳详见岁贡） \\n 附漏泽园 \\n 一在城西和尚围。 \\n 一在城南沙坪梁。明万历二十九年，廉访赵公，檄知州韩朝贡建。义民吴学礼，输地三十亩。（有碑记） \\n 一在城北坡下。明万历四十二年，知州胡楠买崔登科地，为孤贫建。 \\n 一在城南下沙坪。天启三年，署州事田所赋建。（有碑记） \\n 一在西岭岫坪。万历间生员张尧仁输地建。共数十亩。 \\n 一在南郭外官道西。国朝顺治十年，知州杨士奉文建。 \\n 一在城南沙坪。康熙四十年，知州唐文德买武生王焕地一段建。（有碑记） \\n 一在城南夏家庄。康熙四十一年郡进士刘祖舜输地十亩建。（有碑记） \\n  \\n   \\n  "}
{"章节": "●卷二  形胜第二", "正文": "  \\n ●卷二形胜第二 \\n 　 \\n  \\n  \\n 殷梦高曰：国依于民，民依于德。溪山之险，不足恃以为固也。虽然王公设险以守，其国狡焉。思启之俦非形格势禁，何以制之。是故秦得百二，齐得十二，遂雄长一时，而四战之地建邦设都，智者虑焉。保德东有高地、石梯之岩峻；南则王湖、济道诸岭；西则禅师、黑石等崖栈；理贤、西廓诸山互相控扼；北则长河天堑，襟带环绕。是真表里河山，地形四塞，天下之雄国也。又况前朝所设墩寨星罗棋布，壁合珠联。虽复倾颓，而基址尚存，一修复之，即有长山蛇阵，首尾击应之势。是亦所谓支翰相承，维持巩固者矣。若夫胜地名区，琳宫梵宇，不过山人、逸士恣游观而供凭吊之所，聊志之以备景物耳。保民固圉者，岂屑屑于是哉。作形胜志。 \\n 形势二之一山川二之二墩寨二之三古迹二之四名胜二之五 \\n 庙社二之六寺观二之七祠宇二之八往鉴二之九 \\n ○形势 \\n 北瞰黄河，南阻峻岭。 \\n 《通志》云：群山屹乎东南，大河绕乎西北，襟带麟、府，控制夏疆。（详见《建置》） \\n 苍崖千仞俯黄流，山城一望临紫塞。（薛宣显见旧志） \\n 十里九沟。 \\n 山谷高深，足以设伏。 \\n 石梯天险 \\n 上据峭璧，下临黄河。亦一夫当关，千人莫逾之险也。 \\n 杨永芳曰：郡踞山颠，地势峭峻，入境以来，皆陡涧深沟。车不能行，马亦难驰。诚据险易守之地。然昔经变乱，则伤残尤酷焉。昔人谓在德不在险。州名保德，惟顾名思义，则生民幸甚。苟抚之无其道，虽黄河天堑，未可遂云天限南北也。 \\n ○山川 \\n 莲花山（在州城南一里）发脉自高地。五十余里至下流碛复起。至大墩分为五支：东一支为东廓山，至圣母庙临黄河；西一支为西廓山，至下园头，亦临黄河；中一支至小墩。又分三小支：西一支为山川坛；东一支为演武场；中一支峰腰过脉为本州城。城内又分三小支：东一支为铁山；西一支为金山；中一支为居民正街。至中街又一峰腰过脉，中为州治；西一支为文庙；东一支为城隍庙。形如莲房，故名。 \\n 凤凰山在城内戴家坪。一名铁山。 \\n 飞龙山一在州东北十里康家湾。一在西南十里。--段家沟 \\n 观音峁在州东北十里。出炭。 \\n 逍遥山在州东北二十里。一名腰庄。出铁器。 \\n 石梯山在州东北二十里。山上一墩，墩下一堡，正在石梯中。有一夫当关，千人莫逾之势。扼而守之，能令北贼不得西下。 \\n 马头山在州东二十里。 \\n 鹰窝山在州东六十里。 \\n 窝弓山在州东六十里。 \\n 毡帽山在州东六十里窑圪台。山半有石洞，可容百十余人。 \\n 狮子山在州东南二十里下流碛。 \\n 孤山在州东南三十里全家坪。 \\n 郝家岭在州东南三十里。 \\n 刘家山在州东南五十里。 \\n 黄龙山倒座山俱在州东南六十里。 \\n 堂子山在州东南六十里。崖半有石洞可避兵。（容六十人） \\n 袁家山在州东南七十里。 \\n 赤山在州东南八十里。山多枫木，霜后其山尽赤。--见《通志》 \\n 土门山在州东南八十里。 \\n 贺家山在州东南九十里。 \\n 柏山在州东南一百里。 \\n 潘家山在州东南一百里。 \\n 桑林山在州东南一百里。 \\n 苍水山在州东南一百二十里。（岢岚州界，内出木炭，以山中水色元，故名。） \\n 银炉山在州南十里井儿村。 \\n 寨山在州南三十里。 \\n 羊头山在州南四十里。 \\n 峰子岭在州南五十里，即小墩。 \\n 石门山在州南六十里大塔铺。 \\n 麦子山在州南七十里。有石洞，可避兵。 \\n 杨家岭在州南九十里。 \\n 伊山在州南一百里。世传伊尹曾寓此，故名。 \\n 王家岭在州南一百里。 \\n 木瓜崖在城西。包城后不生。 \\n 黄金山在州西南六十里。 \\n 禅师崖栈在州西南六十里。崖半有石洞，可避兵。 \\n 黑石崖栈在州西南七十里。中有石洞，深不可测。相传有人点松灯入二三里许，闻水声，恐有龙，不敢入。洞外山腰石径，上耸苍崖，下临黄河。长二十里。道路屈曲，行旅前后不相望见。昔被河西奸逆架艇泊藏，缚行人而御其货。明万历三十八年，知州胡楠设义勇官于林遮峪，责之巡缉。奸宄远遁。又捐俸募义兵，与禅师栈俱辟为大道，出途者遂众。 \\n 神山在州西南八十里。 \\n 花花崖在州西南八十里。 \\n 野人山在州西南九十里。俗传野人居此，有骸骨长大。故名。 \\n 党家岭在州西南九十里。 \\n 韩家岭在州西南九十里。 \\n 以上皆山 \\n 孙家沟在城内金山下。西角有水洞，后包城塞之，水壅溃城。万历间知州胡楠水道以通水。 \\n 草厂沟在城内铁山下，东角旧无水洞，今有水道泄水。 \\n 苦水沟在城内西北角文庙下。有水洞。 \\n 黄河在州北一里许。自天桥子入州境，西流经城下，至韩家川稍折而南，至后会村入兴县界。在州境内共长一百四十里。 \\n 西庄沟在州北三十里。 \\n 狄家沟在州北三十里。 \\n 石梯滩水在州东北二十里。明季种稻。万历二十六年水冲成河。 \\n 杨家滩在州东北二十里石梯山下。即石梯滩。 \\n 卧龙沟在州东北三十里。卧龙石出此。 \\n 倒回谷在州东北三十五里。沟上有桥，金时郡僧才公募建。 \\n 天桥峡在州东北三十五里。上阔十二丈五尺，中阔七丈，下阔八丈五尺。共长九十丈。冬月积冰成桥，民呼为天桥。（详见八景〖HZ）〗〗〖HJ〗 \\n 老鸦泉在州东一里。水出石峡。 \\n 杨家泉在州东坡下。从平地喷涌出。煮豆粥不用碱。 \\n 东沟水在州东城下。水出岔道村背后，至东关入河。 \\n 康家滩在州东五里。 \\n 石坂沟在州东五里。 \\n 郭家滩在州东十里。计沟中水可灌地百余亩。万历间，为河水冲坏，失其利。后知州胡楠查滩未尽没，乃修堰引灌，捐俸募工，刻期举行。 \\n 张家滩水在州东十里。今河没无存。 \\n 腰庄水在州东二十五里。由郭家滩入河。 \\n 芦子沟水在州东三十里。由张家滩入河 \\n 热窑河沟在州东十五里。出炭。 \\n 双井在州东六十里。 \\n 朱家川在州东六十里。发源自宁化山，南流绕王家寨，转而西至石铺，过桥头村、下流碛、由花园村入黄河。 \\n 龙潭在州东七十里窝弓村。 \\n 峡查沟在州东南三十里。 \\n 济道沟在州东南二十里。 \\n 王湖渠在州东南三十里。 \\n 赤泥沟在州东南五十里。 \\n 井沟井有二，俱在南门外，水从峡出。弘治十五年，义士翟全、王鼐修浚，石板厢。州人甚赖之。后板朽。万历间，知州胡楠补修如旧。 \\n 深沟水在州南三十里。由西北流到柴家入黄河。兴县往来通路，最为崎岖。 \\n 四井潭在州南四十里。山下四井，其色元，有鱼，人不敢取。 \\n 卧龙池在州南四十里。有石窟，蛟龙潜焉。水色常清，虽大雨，不为泥沙所汩。 \\n 石堂水在州南四十里。由韩家川入河。 \\n 龙池在州南五十里石涧中。周围十余丈，人不敢近。旁建五龙祠，祷雨辄应。 \\n 鸦前塔沟在州南五十里。 \\n 土门沟水在州南六十里。由林遮峪入河。 \\n 扒楼沟水在州南八十里。由神山入河。石燕出此。 \\n 寺河塔沟在州南九十里。 \\n 鸭头川即冯家川。在州南九十里。水由东南流入黄河。 \\n 号风沟在州西南六十里。内有石窍，虽盛署，常有凉风刮出。 \\n 神池在州西南八十里。 \\n 西沟井在西门外。水色常清。万历中，知州胡楠改凿岩石中，官民赖之。 \\n 西沟水在州西城下。水出峰子岭，由下园头入河。 \\n 马家滩在州西二里。 \\n 王家滩在州西三里。 \\n 煤灰沟在州西王家滩。 \\n 张家谷坨在州西六里。以上万历间，俱为河水冲没，今渐复。 \\n 以上皆水 \\n 胡洵阳曰：晋中多山，盖重水利云。保德濒河，且众泉争流，乃亢而不下者，势与水违，与波俱逝者，荡为巨浸。堤堰莫施，桔槔徒巧。即好为民兴利，亦有盱高长叹，监流兴嗟而已矣。民之生也，其何赖哉。 \\n 王瑞庭曰：昔年各滩，旧皆引沟水或汲井泉浇灌，春秋两熟，果实菜茹，青黄被野，一望如绣。自河变以后，遂成巨浸，民之荀全性命者，傍谷依岩，形容鹄立。吁！桑田沧海世变，江河可胜叹哉。 \\n 白君林曰：环保皆山也，其在东南者，自河曲界高地与岢岚界，岢岚山发脉，在西南者，亦自岢岚山来，逶迤相属，而随地异名，其实三面皆荒凉土冈而已。童无木，涸无泉，风则沙飞，雨则土溃。小民耕耘播种，战战惊惊，时恐陷坠。生斯土者，曾不得享驰驱之乐，安步之适焉，何侈言名胜哉。 \\n ○墩寨 \\n 寨九座 \\n 陈家寨在城东十里义合都五甲。明季设盏口炮二位、快枪六杆、钩头铳十杆、手把铳一十二杆、铁子一千五百个，今俱废。 \\n 秦峁寨在城东二十里宣化坊二甲。明季设盏口炮二位、快枪一十二杆、手把铳一十二杆、钩头铳八杆、铁子一千五百个。今俱废。 \\n 花园寨在城西南二十里静乐都九甲。明季设盏口炮二位、快枪一十四杆、手把铳四杆、铁子一千五百个、备用米四石九斗六升。煤足用。今俱废。 \\n 庙沟寨在城东南五十里义合都十甲。明季没盏口炮一位、快枪一十二杆、铁子一千五百个、备用米九石六斗一升。煤足用。今俱废。 \\n 新畦寨在城东南五十里静乐都十甲。明季设盏口炮二位、手把铳一十二杆、快枪一十五杆、钩头铳七杆、铁子一千五百个。备用米六石五斗八升。煤足用。今俱废。 \\n 铲铲寨在城西南五十里静乐都十甲。明季设盏口炮二位、快枪十杆、钩头铳六杆、手把铳十杆、铁子一千五百个、备用米三石七斗二升。煤足用。今俱废。 \\n 丛林沟寨在城东六十里义合都三甲。明季设快枪一十五杆、手把铳五杆、弓箭十副、铁子一千五百个、备用米三石一斗四升。煤足用，今俱废。 \\n 以上煤米俱明万历十七年知州王甲设备，火器不知设自何时。 \\n 禅房寨在城南八十里长乐都一甲。 \\n 王家寨在城东南六十里义门都十甲。 \\n 万历四十三年，知州胡楠申请修理九寨，又请将军火器械，或十年一留银置备，或五年一整理，俱报可。 \\n 墩台 \\n 东路 \\n 观音峁墩（十里在义合都）铁匠铺墩石梯子墩杜家峁墩西庄墩（三十里在义门都）天桥子墩（四十里同上）炭水墩（五十里在河曲县界）城角墩（在旧州仓后，明万历间已城废。） \\n 东南路 \\n 白榆泉墩（二十里）柏森墩窑峁墩岳家梁墩扬家山墩 \\n 西南路 \\n 孙家梁墩河口墩固城墩--十八里花园子墩（二十八里）柴家墩（三十八里）坪头墩黄金山墩（四十八里，自固城以下五墩，俱在静乐都）神山墩（六十八里）鸦头川墩（即冯家川七十八里）二墩在长乐都南会墩裴家口墩（俱接兴县界北会村八十里） \\n 以上各墩俱本营设兵守望。 \\n 胡洵阳曰：寨墩之废修，火器煤米之存亡，最关乡民利害。有司守土，诚宜秋终一督理之。惟是设险除器，肉食者谋之可耳，徒责之无知乡民，将何以应况箕敛，以苟目前乡民常态，否则受笞追赎无门控诉矣。自非保民者，留心料理，则墩寨等类，皆委官公使奇货也。 \\n ○古迹 \\n 禹迹州西北至积石二千五百里，南距龙门五百里，则禹之经此固无疑也。且天桥峡口、三石头、白马崖，两山逼狭，水势阻碍，纳大河于数丈之石峡，不见其溢，真疏凿神功。州北二十五里，旧有禹庙，今河岸有禹余粮石。张茂先《博物志》云：\"禹治水弃余粮于江，化为石。\"观此益信。 \\n 长城在州南偏桥村。西抵黄河，南接兴县，八十里。《考关志》：\"秦并赵筑长城于岚州紫塞。\"是时，云中、五原皆为郡，则宣大之南，河保之北皆为内地，必不与岚州别为塞也。盖赵侯候尝筑长城矣，此殆肃侯所筑与。 \\n 林胡保德，故林涛寨也。其鲁名林胡。赵以李牧守边降之。周赧王十九年赵君略地，林胡献马即此。 \\n 马蹄石在州东南八十里。石上有马蹄迹，传言始皇巡狩驻此，马蹄所践也。见旧志。 \\n 花园寨在州西御道下。世传汉高（祖）贬薄后于此。考《河曲县志》，亦有娘娘、太子等滩。岂此其看花处与。明万历四十二年，修城北水道，得古断碑，上云《问安楼碑记》，下有文不全。或元时有太子栖此与。 \\n 旧芭州在黄河西北，今口外河套内。苏武庙、李陵碑在焉，故址园圃、磨犹存。今保德人大都皆芭州臼窟它村人移居于此，故老犹多传之。 \\n 旧州在州北一百四十里。本雄勇镇。宁太平中，置火山军。金为州，元省属保德。俗传在河曲吴堡村。 \\n 尉迟公得马水处在州东北九十里。世传尉迟公失马，追此得之。适逢汲水者慰其渴。思故名。有歌云：\"大唐圣帝生姓李，殿头元帅无可比。胡汉敬德尉迟公，铁鞭到处烟尘起。龙池捕马至河曲，方得回头心一喜。妪嫂担水送琼浆，地名唤做得马水。\"即今河曲县巡检司。考明洪武九年设得马水关巡检，隶本州。不可以非州境而削也。 \\n 关亭在州南古城前（俗传古城前旧有迎送亭，亭前一柳甚高，影映城中。前志列八景） \\n 磨剑石旧有石在儒学门下。俗传唐秦王将王伯当，尝磨剑于此石，痕迹犹存。见旧志。今无。 \\n 故城在州西二十里。宋建。今土城尚存。 \\n 赵宁冈在柏森村。有冈起伏盘踞如龙。宋帝梦天与宁龙衣，解者谓：\"其居有龙冈，七脉冲天。\"以语宁，宁告归，凿其冈，深一丈二尺，见芦根七条，大而无际，断之，血流入河。宁面色不改，赴奏，宠赉甚厚。见本村石碑。 \\n 九女墓在柏森村，地名条梁。宋赵女不适人者有九名，葬于此。 \\n 折太君墓在州南四十里折窝村。《北宋纪说》曰：\"杨业娶府州折氏，称太君。\"岂其父为麟州刺史，又为火山军节度使。业后为代州刺史。皆距此不远，故缔姻卜地于此。与太君生子六，今州北河神庙乃四将军延昭。号六郎。宋太宗朝，以崇义使知保州，屡败契丹。延昭子文广，娶慕容氏，善战。今州南慕塔村犹其故地云。考《岢岚志》载，折氏系折德女，性警敏。尝佐业立战功。后上书陈夫战没之由。以原籍曾属岢岚耳。 \\n 峡口石字天桥峡石上有字云：\"治平元年甲辰，冬十一月望，--缺字张巡河至此\"云云。余皆剥落。水长石没，则字皆不见。 \\n 颁诏厅在州东南坡。宋熙宁间建。今久废。 \\n 拟江楼在州治北城上。金建。有完颜--某撰记。见《艺文》。后知州李晏复改名\"安西楼\"。万历间包城时，遗址尽去。 \\n 河崖笔迹河西崖有峻壁，书云：\"皇子安王府瞈史仆散翰之与怯薛丹官人和者，同奉上命，特遣水运大木，前至长安。上自积石，州东有一地名打罗--缺字下彻天桥子，访--缺字此二河道，水石险恶，自古以来未尝敢行。所以部率诸官集--缺字拜祭--缺字乘驾--缺字于此，皆赖天神所护我，国家洪福之所致也，故书于此，以示后。岁在乙亥至元十二年六月十八日题\" \\n 旧武州按《韩志》：州东至旧武州大塔界八十里。则大塔村为旧武州地。而《胡志》载：元至正二十二年，吴公讨贼至武州。益信然。考武州故城，在大同朔州西。姑存以俟博闻。 \\n 鲁班石像鲁班即公输子，春秋时人。州南二十里杨家湾南崖石窟中，元至正间，人闻有声、如人隐隐欲出者已数年矣，忽一日崩出鲁班石像，腰系锤凿。又有大小石佛数百，骨节俱虚空玲珑，无斧凿痕。州人舁之善地，建寺奉之，即今花佛寺。 \\n 惊涛石字天桥黄河石峡中，鱼多汇聚。人因渔之浪中。石上刻字云：\"食我不肥，卖我不富\"。波涛落时，字迹宛然，岁久不磨。旁有年号，疑治平字。见《韩志》。 \\n 龟石在州东一里许娘娘庙山下。一石似龟，足踞山腰，首饮河畔。俗传\"龟儿吃着水，三钱一斗米\"。至明万历二十六年漂没无存。是岁民饥、死亡甚众。有吊龟文。今地犹龟栈。 \\n 师婆石在州东南五十里义合都。石刊一师婆形，手执鼓。人以小便洒之已疾。 \\n 公帑楼在州堂后。正德元年建。四面悬扁，东曰\"瞻天\"；西曰\"仰圣\"；南曰\"观莲\"；北曰\"望河\"。久废。 \\n 漕河石渠在天桥河东岸。石上有漕，阔三丈余，深浅不等。乃古人疏凿成渠，便通漕运处。《嘉隆纪闻》云，嘉靖十一年六月，御史徐汝、陈边务言，宜漕石州保德之粟，自河而上，以达延绥云。 \\n 劝农亭一在郭家滩。一在白榆泉。今废。 \\n 陈经略园在城东门外坡坂间。明经略陈奇瑜建。有假山、台池、五亩宫、半亩园、采莲坊、杏花村、卧云待月等坊。足资游眺。今废。 \\n 钩鱼台在城西二十五里，明经略陈奇瑜凿石壁，建悬楼，西阁吕祖庙。下临黄河，足避寇盗，资游眺。今半颓坏。 \\n 问渠亭在城东门外二里许，明义民杨文俊凿建。今废。韩肤施曰：万物逆旅，光阴过客，人生大梦，旦暮百年。即风流人物，掀揭事业，曾不一瞬而顿成往事，惟山川、岩壑遗迹间存，不能不动怀古之思。故志之。 \\n ○名胜 \\n 莲山耸翠 \\n 莲山，即州城山也。详见山川类，一山分为五支，十数余里，俱临黄河，山势左右环拱，宛一莲花。 \\n 胡洵阳曰：林林古柏标青，袅袅烟云腾碧。河气岚光随时呈露，苔痕草色按候发生。不减希夷池上，有同茂叔溪边景，孰有奇于此者乎。 \\n 带水泛黄 \\n 黄河自东北旋绕城下，转向西南，真所谓襟山而带河者也。 \\n 胡洵阳曰：水忌直冲，而此则初不遽来。水嫌反跳，而此则若不忍去。登楼俯瞰，依稀偃月垂形。架艇仰瞻，彷佛明珠在抱。且非挠之使浊，亦岂澄之可清。底里莫窥，类至人之不测。浑沦无间，似雅量之有常。色分天地之中，气彻斗牛之上。真太平佳景也。 \\n 峡口天桥 \\n 详见山川类。《通志》谓：\"河至天桥子南流。\"又云：\"黄河岸狭可桥。\"即此。盖以河东石岸宽平直出，距西岸石山止七丈有奇，纳大河于中，不见其溢，每冬冰凝若天设之桥然。 \\n 胡洵阳曰：峡以上浪鸣，则两峡之傍渠浚可漕。冬则两岸利涉，夏则群鱼争跃。矶上钓纶竞巧，石边古字相辉。为景盖不一，而天桥其最奇者。夫柔莫如水矣，寒凝则刚硬过乎坚石。险无逾河也，冰合则坦夷等于康庄。虽天堑顿平，不可一时忘备，而虹梁骤起，实属一岁奇观。景之可以资游观，亦可以触警戒者也。 \\n 水心底柱 \\n 《水经注》曰：\"禹凿砥柱山以通河，河水分流，包山而过。山见水中若柱，曰底柱\"。水寨在州东北十五里，岿然中流，撑持地轴，与三门之中一峰无异，故名。 \\n 胡洵阳曰：屹峙于风流波荡，可以动达人中立之思。超出乎浊乱纷淆，可以例君子不移之守。观水寨犹之观三门也，舍底柱而命之曰水寨，其止疆场之思乎。 \\n 峻岭飞烟 \\n 陈家寨南半里许。自万历戊戍--己亥间，石裂数道，俱有烟隆隆起。夏秋惟日出入时可观。冬春则如云如雾，袅袅直冲霄汉。迄今未改。 \\n 胡洵阳曰：试之未见柴燔汤沸，听之未闻风发雷轰。然气温然其可即，势浩然其莫遏。则与火山无异也。岂地藏其热，有时而泄耶。抑造化之炉，一鼓其橐龠，遂嘘焉呵而不能自已耶。 \\n 温泉腾雾 \\n 旧志云，\"转壑飞流\"。指石梯山侧水也。自高地来，曲折逶迤约三十里。转至峡口，缤纷乱坠。响琴鸣，倾珠削玉。凡三叠入河，故名。 \\n 胡洵阳曰：边方皆寒水也，至冬未有不凝为冰者。独此沟秋夏甘洌，冬春温暖，且沟口上下诸泉，皆涌珠喷玉，四时不改。止云飞流，未足以尽其景。易今名又曰火之必热，水之必寒，此造化一定之理也。乃热有时而出于水，寒有时而不在水，如陕以西，川以东，岂不种种称奇。顾极北极寒之乡岂亦有温泉耶，试观石梯山下沟口一带二里许，诸泉骈出，其味甘温，其色清白，即隆冬裂肤时犹蒸蒸然，若烟雾之起而不已者，果何物也。虽未能有湔疹涤疾之用，然余波所润，四序有常，青之草，和气所钟，三冬无兢白之冰，殆木中之松柏，人中之节义者与。 \\n 龙翔遗迹 \\n 州东北三十里卧龙沟，大石长丈余，阔五尺。上有龙鳞。嘉靖庚子移儒学门内，是科果有人。今考卧龙沟石之有龙鳞者，不独此一石，且铁匠铺岩下有龙窟，周围俱有龙鳞。则又奇矣。 \\n 胡洵阳曰：夫龙神物也，时而泥盘，时而天飞，时而细入无间，时而横亘无际，盖不囿于迹者也。曷为印其盘踞之迹于两处石上，头角鳞爪，屈曲浅深，靡一不肖耶。虽深窟之中，人迹弗到，亦靡石不有耶。雕刻莫逾其巧，图画莫尽其妙。岂形据之，斯神入之，若达魔之壁耶；岂形为潜，斯影为现，若卞和之璞耶。岂造化之炉锤，乾坤之陶冶，自然而然者耶。乡绅以文章节义显者，项背相望，安知霖雨天下者，不龙若哉。 \\n 燕孕奇踪 \\n 州南八十里扒炉沟，有石燕。青元，大小不一。人以锹镢取之，层层相连不绝。头项羽毛显然，每丛集若同巢者。孕妇产难，两手各握一枚，立应。 \\n 胡洵阳曰：燕之为物也，出以春，处以秋，得相时之智，贺新厦顾旧室，笃恋主之忠，颔似之，则封侯万里，梦协之，则致位三台。或昭真淑于孤婺之门，为节。或寄吟味于夫君之侧，为信。今盖不知燕之似石，石之似燕也?窃谓其形类，则其事类也。是在观景者远奋扶摇之上，勿回于藩篱审视突栋之间，毋安为寝处，则不失石燕之义矣，若徒以其石而已也，即什袭珍之，祗足令周客掩口耳。 \\n 附初修志八景 \\n 翠峰覆斗（以山在河曲，非州景，故不入志。） \\n 黄河环带（即带水泛黄。） \\n 中流水寨（即水心底柱，二景据胡志所改，今仍胡志。） \\n 北塞长城（韩志已删，详见古迹。） \\n 天桥雪浪（胡志以雪浪在河曲界，又二景不可合一，故改为峡口天桥。今仍胡志。） \\n 西楼晚照（即拟江楼，楼废后，即不入景。） \\n 关亭杨柳（周志以亭柳无存删去，详见古迹。） \\n 沙滩落雁（俗传滩在州北河畔，每有雁宿其上，河变后遂不入志。） \\n 再修志八景（与前同者不赘。） \\n 梯云石磴（胡志以未尽其景，故不存。详见山川。） \\n 天桥跨汉（详见山川。） \\n 雪浪呜雷（详见上。） \\n 转壑飞流（胡志改为温泉腾雾，今仍之。） \\n 三修志八景（同者亦不赘。） \\n 古石龙鳞（胡志改为龙翔遗迹，今仍之。） \\n 四修志八景（即上八景） \\n ○庙社 \\n 文庙（见学校） \\n 文昌庙一在明伦堂左。一在观音阁。一在见龙书院前。明万历间知州胡楠建。国朝康熙二十四年郡进士刘祖舜、僧全如募修。一在南郭。明弘治间郡人王鼐、翟全、白惟通、王所用，募工砌石为洞。道出其下，而建庙其上。崇祯八年郡人陈嘉言、王立本募金增修。设悬楼。 \\n 国朝顺治七年，僧忠寿重修。康熙五年，署州事河曲知县田思孔募修。又用价二十三两，买张守已、张守贵上坛坪地四垧，东至官道，南至古城，西至城曲尺，北至桑树。载粮六升，为瞻田。三十五年，庠生袁变、贡生王恒募修。 \\n 风云雷雨山川坛旧在南门外官道之东。明成化间，知州骞璇修。弘治间署州事忻州同知支宣改于社稷坛之东，建治斋所、宰牲所，缭以周垣。知州周山重修。后房垣久废。万历间，知州胡楠立石为主。 \\n 社稷坛在南门外官道之西。明成化间，知州骞璇修。弘治间，署州事忻州同知支宣建致斋所、宰牲所，缭以周垣。知州周山重修。后房垣久废。万历间，知州胡楠买马日强、马登介、贾弘敷、贾弘逵北门外地，为社稷坛立石为主。后复移置风云雷雨坛之北，两坛对立，共石碑五通。今石主半废。 \\n 里社坛五都各一处。今废。 \\n 厉坛在北门外之东二十余步。宰牲所三间，门一座，缭以周垣。明弘治十七年修。今房垣久废。 \\n 乡厉坛五都各一处。久废。 \\n 城隍庙在东街。去州治三十步。元至正丙午，知州林奉训、州判张公敏重建。（有碑记） \\n 明天顺元年，知州陆镛重修。弘治十七年，知州周山重修，增寝殿三间，两司房各三间，山门三间。（有碑记）万历四年，知州周埙，增坊一座。四十一年，知州胡楠重修。 \\n 国朝康熙年间，僧方便募修二次。 \\n 土地庙一在州仪门之东。一在西城外。以包城移入西门内。明崇祯间，郡人王立本捐修。国朝康熙八年，僧方真募修。 \\n 山神庙在城南三十里。 \\n 河神庙一在城北坡下。明弘治十八年建。国朝顺治九年，州民张一乡募修。一在东郭山观音殿之西，康熙间，僧法峻募建。一在东关关帝庙左。一在东关娘娘庙后。一在康家滩。 \\n 井神庙一在城东南上。--今废一在城外井沟桥。 \\n 火神庙在城内铁山东。 \\n 龙神庙一在南郭关帝庙之东。一在静乐都五十里龙池之旁。一在义合都三十里。元至正十年修。一在铲燠。一在康家湾。一在下园头。一在王家滩。一在古佛寺旁。一在关家沟梁。一在石铺南。一在新畦村。一在东沟徐家。四乡尚多，难以备载。 \\n 八蜡庙在南郭关帝庙之西，明万历间，知州胡楠重修。 \\n 庙在州东六十里义合都银炉山。 \\n 蝗虫庙在州南八十里。旧址久废。国朝顺治间蝗至，复建。 \\n 药王庙在见龙书院之前，明万历间，知州胡楠以人不知医药建。国朝康熙间，知州苏东柱修。 \\n 马神庙旧在州仪门之西，明万历四十一年，知州胡楠建于按察司旧址。国朝顺治间，知州杨士重修。 \\n 北岳庙在南门外之东。明天启间乡官张元重建。国朝顺治间，乡约严、乔利见、僧宽普募修。康熙间，郡人袁允吉金妆圣像两壁。--有碑 \\n 三皇庙在州治之东。久废。 \\n 关帝庙一在州治东南。一在南门瓮城。一在铁山。一在城隍庙东。一在南郭八蜡庙东。一在东沟坡底。 \\n 护国显应王庙神姓崔氏，祁州鼓城人。唐贞观中，举孝廉，为长子令。开元间，封显圣护国嘉应侯。历化加封。庙在州市东。金皇统九年，郡人张顺元建。元大德甲辰，李廷显重修。有碑记。久废。 \\n 灵感庙俗传文殊菩萨化现，在州西南后会村。每旱祷雨立应。康熙间，吏目钱万芳重修。 \\n 圣母庙一在城内。明崇祯间，郡人王宗本重修。一在东郭山，乡官王邵重修。国朝康熙间，僧法峻重修。一在州东陈家梁。三十一年，东鲁异僧明行募建。郡庠生袁变募建佛殿，名圣感寺。 \\n 二郎庙在城北河神庙之东南。 \\n 三官庙在城南门外之西。明万历间，知州刘希皋建。（有碑记）崇祯九年，僧惟一、纠首严可奇募缘重修。国朝顺治间，知州安世鼎、僧忠寿重修。康熙三年，僧方润募修。三十一年僧园登募修。 \\n 真武庙一在城西南隅。一在苦水沟。一在城外东南隅观音殿之西。一在南郭文昌祠之后。国朝康熙间，僧维亨捐修石。建灵官殿于上，与黑虎殿相对。一在北门外。二十五年，知州高起凤因开北门建。 \\n ○寺观 \\n 宝积寺在里仁巷。去州治西南七十步。元大德七年建。明景泰二年重修。--系祝厘处僧正司在焉。崇祯八年，郡人陈嘉言、僧忠响建药师殿于内。 \\n 承天寺在旧钟楼北。在州治东南三百步。元时建。明永乐间重修。万历甲寅，僧正先重修。国朝顺治间，僧广福募修禅室。康熙间，僧广禄展天王殿至钟楼旧址。移建钟楼于天王殿之东。郡人阎芳内建观音殿一间。今地基崩坏。康熙四十八年，僧明教重修。 \\n 兴隆寺旧名资福寺。在州东南三十里义合都桥头村。宋熙宁元年建。 \\n 花佛寺在州南十五里宣化坊花佛村。元至正间，石崖崩出石佛数百尊，州人建寺，舁置其中。 \\n 寿圣寺在州东三十里义合都峡查村。金大定十年建。国朝康熙三十八年，庠生袁变募修。 \\n 神峰寺在州南四十里庙沟村。 \\n 金峰寺在州南五十里静乐都牙前塔。金时建。国朝康熙间，郡庠生袁变募金重修。 \\n 灵泉寺在州南九十里。 \\n 弥陀寺在州西南三十里静乐都花园村。元至正十五年建。 \\n 西云寺在州西三十里静乐都。 \\n 龙泉寺在州西南六十里静乐都林遮峪村。元至正二年建。 \\n 深沟寺在州正东十五里。国朝顺治间，僧祖缘（一名铁罗汉）创造。石窑内塑佛像。 \\n 苍水山寺在州东南一百二十里。元时建。 \\n 广仁寺在南关。明崇祯间，乡官王邵建。为寄旅（榇）之所。兵毁。 \\n 保安寺明万历七年建。 \\n 天庆观即三清观。元时建。明天顺间重修。今敝坏，将废。 \\n 青杨观在州东南二十五里。元太德九年建。久废。 \\n 观音殿一在城隍庙东。一在城隍庙北。一在宝积寺门东。一在城外东南隅。国朝顺治九年，乡耆严可奇、僧道远重修，石窑三间。十三年，僧真德又建三教阁于上。康熙十年，僧广崇募缘重修圪。四十七年园重修。一在东郭山。国朝康熙间，僧法峻重修，石洞于旁，内塑观音像。（有碑记）一在王家滩，义民王迪祥募建。 \\n 白衣殿旧在东南城隅。郡庠生崔嵩建。国朝顺治六年兵毁。一在城外东南隅观音殿钟楼洞内。康熙四十一年，僧园塑像于中。一在宝积寺西。康熙间，廪生杨永芳、胡贡宝建。一在城外水陆殿东。康熙十五年，乡官白眉建。三十六年，知州唐文德重修。 \\n 弥勒庵国朝顺治七年，医生焦炳文，舍其冯家十字宅为庵，塑像延尼焚修。 \\n 水陆殿一在南门外，系知州胡楠生祠改建。国朝康熙四十七年，僧明教重修。一在东沟。明天启七年僧性荣创建。僧宽普重修。 \\n 阎罗殿在州东南十里，宋元佑间建。明崇祯间重修。（有碑记） \\n 十方院在州东张家滩。国朝康熙间，东鲁异僧明行、郡人张福募修。 \\n 十王殿在州东康家滩飞龙山。又郭家滩亦建。 \\n 胡洵阳曰：保德弹丸地耳，何寺庙之多，释事之众乃尔？盖地近边，俗好佛，丧葬必延僧。男妇多居士。即有严禁之者，未几且弁髦之也。，所赖士大夫讲明家礼以移易，则披剃者自少，而丁口将尽归版籍矣。 \\n 张溥曰：保郡弹丸一邑，而寺观之设，星罗棋布，论者谓边俗好佛，丧葬专用浮屠，实使之然。然考其创始于金十之二三，于元十之七八，明虽间有，大率更新而已。揆厥所由，咎可知也。鸣呼！上有好者，下必有甚况。颜曰敕建，安知非卖儿贴妇之为，又岂啻风草之从耶。尤可恨者，清净明宗诸教于今日炽，榛芜正道，煽惑人心。虽有明禁，而愚民趋之若狂。不知何日得扫除也。噫！ \\n ○祠宇 \\n 赵公明宇生祠在宝积寺东，祠报包城也。知州胡楠扁曰\"名世芳标\"。（有碑记今碑存寺废）详见《宪泽》并《艺文志》中。 \\n 韩公敬廷生祠在赵公祠右，亦为包城也。知州胡楠悬扁志其事。今扁与祠俱废。详见《名宦》并《艺文志》中。 \\n 胡公洵阳生祠一在南门外，即今水陆殿地。祠壁绘公兴厘善政四十六款。有碑记。兵毁。其余乡城共祠四十余所。今虽尽废，而德泽未泯。详见《名宦》并《艺文志》中。 \\n 二贤祠在上街。为明守高公岗凤、王公甲、胡公楠建。有碑记。国朝顺治六年，牛逆据城，拆毁。前三日，李生敷荣，夜梦三贵人，峨冠博带，灯烛前导，郡吏拥从，相与谈笑而去。是三公者，生为名宦，没为明神，虽历久而不替也。今碑记磨灭，不可复识。惜哉！ \\n 刑部固山生祠在城隍庙西。刑部姓李，讳琐太固山额贞墨。顺治六年，提兵讨逆，受降时戮军宥民，全活甚众。民德之。知州安世鼎建祠。今废。 \\n 楼公生祠在中街。公讳希昊。顺治六年，公以兵备道，往来供应。知州安世鼎建祠。康熙间，知州高改为义学。 \\n 赵元帅祠在州东义门都三十里。相传即宋乡贤赵宁也。其子孙奉祀。 \\n 陈烈女祠在南郭。明贡生陈家荩女。（有碑记）祠后为知州徐效奇所毁。康熙间，其侄孙孝廉大谟重建一间。今存。详见《节妇》并《艺文志》。先农坛旧志缺，今在南关龙神庙后。正殿三间，东西官厅破废。坛内田约十余亩。旧存（神）仓一座。 \\n 宝积寺乾隆三十一年，监生白地、康汝明、僧净德等募化重修。五十年，乡约张福保、王福喜、王士美、苏麟、张密、陈如柏、王大富、阎有寿等鸠工丹告竣。 \\n 承天寺乾隆四十四年，州民王募资重修。 \\n 帝君庙乾隆四十六年，州民徐学士、姜廷铃等募资重修。 \\n 三官庙乾隆三十一年，监生白地、生员鲁腾蛟、僧德馨等募资重修。 \\n 东岳庙乾隆五年灾，八年，州民钱文成、韩大贵、僧明知等募资重修。 \\n 弥勒庵乾隆四十八年，生员李泰、州民杨世标、徐保现、焦其秀等募资重修。 \\n 姜都督祠（忠臣见旧志）在南门外庙坪。雍正十一年建。 \\n ○往鉴 \\n 宋 \\n 贞宗景德元年冬十月，契丹数万骑，奉肖太后令，寇岚、武、保德诸军，高继祖击败之。 \\n 徽宗建中靖国二年，金取辽山后岚、武、保德、诸军。 \\n 钦宗靖康元年，金粘没喝攻太原，悉破岚、保诸军。 \\n 明 \\n 正统四年十月，也先入寇，至西庄村。 \\n 成化十五年，火筛寇偏关，至王家寨。 \\n 正德十一年，寇至东南大塔铺。 \\n 嘉靖十八年，俺答大举入寇，至城下。所过残灭。二十年至三十二年，无岁不扰边然。或以饱获而归，不至深入。四十一年，又入寇。攻破崖寨窨洞无数。董家梁、贾家梁，离城一里之地，贼惫睡熟，放马至东沟，无人敢近。州民慷慨夜获贼马一匹。四十三年，贼由河西五虎山下，踏冰桥过河入犯，杀死防御把总王宰及官军三百余名。前后滩居民被杀掠甚惨。四十四年，又由偏关入寇，至东南柏森村、丛林村、赵家及城沙坪演武厅、南关。杀掠男妇无虑数千余口。四十五年，由唐家会，踏冰入犯，杀死本所千户徐尧臣及军人百余名。又数日，从贾家湾踏冰入犯，抢至前乡冯家川等处，人烟尽绝，鬼磷宵寒，祸酷，此岁为甚。隆庆元年十月，贼自河曲、保德入犯汾、石。 \\n 胡洵阳曰：细阅保德边患，亦大足寒心矣。患之，而思以防之，如前志所谓包城、添兵、演武、蓄水、除器械五款，讵非先事之划然，此特为城中计耳。至四乡九寨，岁久倾圮，未暇修及，乘时为民请命，不能无望于上人之见命耳。 \\n  \\n   \\n  "}
{"章节": "●卷三  风土第三", "正文": "  \\n ●卷三风土第三 \\n 　 \\n  \\n  \\n 殷梦高曰：洪范庶徵与五行相应。而风者，土之应也。王制有言广谷大川异制，民生其间者异俗。盖万物本乎土，土之气积而成风。其刚柔轻重之习，皆因夫寒暖燥湿之宜，虽古圣王，不能强是使同也。然而裁成辅相以左右之。修其三纲五典之教，齐其礼乐刑政之用。三代盛时，亦岂遂无化导之方，为之潜移默夺于其间哉。保德，地瘠民贫，生植不广。是以人多质朴，俗尚俭啬，有唐魏遗风。无如僻处边鄙，且又介居河山之间，性习刚悍。一二贤士大夫或克自振拔，而蚩蚩者流，靡不好勇斗狠，敢死轻生。至于冠、丧、婚、祭，岁时伏腊，多不循礼，长幼尊卑，揖让周旋，时或愆仪。风俗之坏，盖已极焉。司教化者，急宜挽回云。作风土志。 \\n 风尚三之一礼仪三之二岁时三之三土产三之四祥异三之五 \\n ○风尚 \\n 民性刚好强，喜饮居平。少不相得，辄诟詈，攘臂相斗。至有陷辟者，独不好讼，越诉尤鲜。直朴株守，无狙诈。俗尚节俭，有陶唐氏风。近来流俗岁异，淳朴渐凋，奢靡竞尚。游手好闲者日众。父兄之教不严，子弟之率不谨，是当预为之防矣。 \\n 地偏僻且瘠薄，舟车不通，商贾罕至。民贫，鲜生理。耕种而外，或佃佣陕西，贸易邻境间。沽体涂足。城中惟荷薪水，而妇女磨腐熬油，勤苦尤甚。不知织纺绩。明万历间，知州胡楠教以蚕桑，寻废。国朝康熙间，知州高起凤导之种棉，亦寻废。 \\n 衣服崇俭，素衣。帛仅见宦家。乡民布且不完，街市男子亦多两截衣裳，长袍极少，甚且褴褛。近妇女稍事华饰，往来必银髻绸衣，否则不出也。担柴卖水之家，亦借而用之。苏衣大袖，一绸不足以供，一衫且难缝，工值甚贵。 \\n 士知弦诵而积学者少，虽因忧贫无心诵读，然习于燕安怠惰者居多。是以科第数年仅见焉。惟安贫守拙，〖FJF〗耻〖FJJ〗为不义，公庭屏迹，不让名区。 \\n 农勤力作，而土不肥泽。遇丰年差足糊口，荒年冬储蔓菁，春以谷糠采荼，杂而食之，不至死。犹愈于明季食乾泥者。 \\n 工造器皿不事雕镂，取值不甚贵。近来人民稠杂，物值则渐贵也。 \\n 商仅小贩，无大贩。累旬不见银，惟以钱米贸易。 \\n ○礼仪 \\n 冠笄久废。 \\n 婚姻乡间多论财，城中苦陪送。近城中亦争定礼。惟士大夫家，或止遣媒妁定议。然殊失重始之义。节日男馈女家，谓之\"追节\"。娶不亲迎，次日会诸戚党，谒拜。女家女。饷舅姑。归宁则女家召客，客贽婿，谓之拜礼。婿家亦馈女家父母，俱与家礼不谬。但谒拜日，两姓姻党互相往来，似杂而无序，且烦渎非专敬，殊失礼意。妇归必用单日，云双则姑病目，鄙俚可笑。惟往返必拜舅姑，有出告反面之义。 \\n 丧疾病多召巫祷神。始死，不讣亲友。惟自署其门。明日即受吊，吊客红缨色服，亦不具柬帖香楮，一叩而出。三日饭僧诵经，谓之暖灵。七七、百日、发引、周年，亦如之。士大夫杂用家礼，编氓亦有行之者，但相礼用儒士，陪祭请乡绅。棺椁以丹，似近乎僭。引将发，戚党醵金书帛以挽之。设祖奠送之葬所。取括麻弃之，谓之\"收头\"。亦有至外拜辞而归者，妇女\"收头\"则至。但红紫艳饰殊为非礼。乡间甚有携酒盒送丧者至墓，孝子亦来饮啖，尤为可笑。士大夫置神主，请乡绅行点主礼。其最悖者,括发行于绝服，合讲于衰经，而蒸豚是啖，嬉游弗辍，恬不为怪。至屡讽佛忏，多焚楮纸，尤为陋习。相传几不可挽。明季王太史公邵，独不用浮屠云。 \\n 祭礼多未讲，士夫无家庙，设主于寝。至四时之祭，元旦，有神主者，设而祭之。冬至、十月一日，俱焚楮于门外。清明、七月十五，则祭于墓所，通国皆然，而士夫家亦未有能变俗者。 \\n 家居明时姑待妇甚严，近则妇傲其姑，姑亦徇之。嫂叔相授受，而夫兄则仓皇走避，甚不可解。男女极有别，间有以戚故，不甚引嫌。亦宜变者。 \\n 宴会顺治间，犹用片碟斤肉可二盛。近则竞尚饶碗，或用五簋碗。盖奢之渐也。雅重师儒，虽束修凉薄，贫乏所累，亦不足怪。 \\n 宗族姻党颇有礼法，近者子壮则出。分兄弟则争产。少年遭先生于道，漫不揖逊，殊失长幼之节。 \\n ○岁时 \\n 正月元旦，拜天地祖先毕，遍拜戚友。士夫间具柬或止造门剥啄，殊非体。五日送穷。六日爆豆，云逐蝇。八日接星。元宵前后三日，垒炭火，金吾弛，谓之\"放灯\"。士子诣文庙、文昌庙，各进香。元宵拜扫先茔。二十日、二十五日燃灯，谓之\"添仓\"。正月妇女禁针，过此不禁。 \\n 二月二日，人家以灰引至门，谓之\"引钱龙\"。士子诣文昌庙进香。 \\n 三月三日，插柳，云避蝎。清明祭墓。每八日圣母庙进香，男女趾错，殊不雅观。送替身、挂幡之说，尤属鄙俚。 \\n 四月每八日，北岳庙进香，视圣母庙尤甚焉。 \\n 五月五日，系彩线、戴艾，以角黍相饷。十三祭关帝。十五祭城隍。二十五日祭龙神。 \\n 六月六日，蓄水造、造醋。 \\n 七月十五日，悬麻谷、祭墓。 \\n 八月十五日，玩月，陈瓜饼。近俗多馈女家。 \\n 九月九日，无登高者，惟花糕相饷。 \\n 十月一日，门外焚楮祭先，不造茔。冬至、元旦亦如之。 \\n 十一月冬至，士夫间相拜、民间否。 \\n 十二月八日，食粥，云\"腊八\"。二十三日祀灶。自此后嫁娶不择日，云\"赶乱岁\"。除夕守岁。 \\n 四时寒多热少。春多风霾不雨。布种时为飘荡。秋霜早降。东南临岢岚，东北临河曲，霜尤早。零田易冻，岁易荒。芒种后始有雨，多雹。郡临大河，寒气甚惨，每当河冰开合之时，居民感冒，轻则寒嗽，重必汗解。霍乱时作，盖亦如南方之瘴云。 \\n 胡洵阳曰：按《通志》谓，保德在乡多质朴，城中或为机诈。服饰尚华，性质刚劲，有小忿辄投崖、跳河。遇凶荒，则负担之外境，谓之\"赴熟\"。然尊卑有序，内外有辨，亦庶乎知礼者。顾《通志》成于嘉靖末年，迄今不知凡几变矣。王仁怀公欲障东流，俾西注，良为有见。楠以为尚未尽也，放债者不能照例取息，而有日利，有月利，刻剥穷民，即罄庐产，历子孙未能偿焉。饮酒者，日出，日夕不返，甚至横詈通衢，倒卧泥沙。小忿而斗伤，无冤而叫屈。妇女不知蚕织，止剪花剌绣，谓\"习女红\"乎，亦窃为惰耳。睚眦必报，固风气使然，乃惟恐人家无事，而袖手观两雄之角，利口构二家之衅，使人堕其术而不悟。岂和睦乡党之道耶。若夫俗重诗书，人尊师傅，则不减中原矣。钱粮不敢拖欠，勾摄不用缧绁，越诉一节，尤未轻见。至于地薄差烦，多贫少富，吞糠咽菜，赤身裸体，入冬男无绵，但披羊裘；妇惟单衫，姑媳共一裙，习而安焉。山恶涧深，商贾不通。然执鞭、陶磁，菜佣、果贩，种种劳苦，但求活计，不生别心。此其俗之足尚者，亦不乏也。是在主持世道之人，维持而挽回之，勿致为惰且侈者，潜移而不觉也，则善矣。 \\n 王瑞庭曰：风缘气合，俗因习成。弘、正以前姑无论矣。即嘉、隆，先辈率为长厚，士习其业，农安于野。敦庞愿悫之风可想也。迩来风俗侈靡，毋问贵家大族，虽闾并细民，鲜不驰鹜如狂。曷故哉，其本源在学校，其滥觞在士习，而崇雅示俭则在贤士大夫有以风之耳。 \\n 张降州曰：男女婚姻，人道之大者也。同姓为婚，息育不蕃，非但悖礼。乃间有明公行之者，何也？岂可以为细故而不变乎！力矫前弊，是在负乡邦之望者。 \\n 白君琳曰：余最恶随俗之说，事之无害于义者，随俗可也，乃若括发绝服则为二本，焚楮门外同于野祭。婚姻不重始，何以正终。陪祭用官，僭从此长，故虽违众而不恤也。他如送葬，男女杂错。或有议革者，然丧礼男妇步从，不相远嫌，似亦未为悖谬。但色衣从事，则越礼甚耳。闻明季吊丧必用素袍，而今竟不变服，何其舛也。佛教蔽锢已深，民俗或未可革，而士夫从之若狂，一忏不已，至再至三，前贤芳躅，弃而不遵，良可叹矣！〖LM〗 \\n ○土产 \\n 谷属 \\n 稻（石梯滩出，今水没成河）黍（有黑、青、红、黄数种）稷（俗呼为糜，粒类黍）麦（有大、小、莜、宿、燕数种）菽（有黄、黑、录、红、莞、扁、小数种）梁谷（穗有毛，米白）黍谷（有红、黄二色）大谷（有红、黄二色）蓖麻火麻芝麻苏麻秫秫 \\n 果属 \\n 沙果（一名大红果味颇香）杏（南宫者佳，有甜仁者）李（玉皇者，小而颇佳）桃（小而味酸）海棠（冬月蓄佳）孚果海红枣（出冯家川）林禽--今无葡萄--白者佳文果（俗呼木瓜，却非） \\n 菜属 \\n 白菜蔓菁甜苣莴苣芥芹茄莲胡荽达菜豆萝卜（有黄白二种）葱蒜韭薤泽萌莎椒小茴香辣角子 \\n 瓜属 \\n 西瓜（近有一种名高丽，白色斑子，味甚甜脆，种久渐变）王瓜菜瓜醋通瓜丝瓜甜瓜东瓜南瓜北瓜茄（圆者，种出太原，颇佳）葫芦瓠 \\n 明季官用菜蔬，俱东沟园户输送，久之扳及各乡。民有毁畦为地者，有卖畦为生者，菜之为害甚烈。盖送菜须费一番打点，不则菜不能纳入。冬办送腌菜，必衙役各有菜而后已焉。万历三十七年，署州事代州同知蔡继荣出示裁革，后又踵行。三十八年，知州胡楠申上严禁，勒石垂戒。今办腌菜，犹有踵行者，菜户苦之。 \\n 木属 \\n 榆蔡柳槐松樗柏青杨桑（明万历间知州胡楠刊布蚕经，给散蚕种，教民以蚕，间有从者。未几辄废）柽椿河杨三春柳枫桦 \\n 草属 \\n 茅（俗名香草）蓑草（可作雨衣）龙须--可作帚独扫（初生可食）茨芑（野生，亦可食）黄荆（黄花可采食）地椒艾叶旨（小草如绶亦名文草）苜蓿（可喂马）马莲（可作纸）层（可作帚）苋荼盆科（绵盆、沙盆，熟可度荒）登相子（沙地多生，名沙米，作羹颇美） \\n 花属 \\n 芍药菊蔡山丹阴里梅茨梅萱草卷丹石竹凤仙花粉团鸡冠扁竹 \\n 六月菊雁来红西番莲百般矫金圪达金盏花水红花一冬青翠娥梅樱蓿叶里藏西番柿石榴 \\n 土石属 \\n 白土（可粉墙土门佳）紫土红土--西峁佳包金土（孙家沟佳）卤土乾泥（可覆不漏）观音泥（一名娘娘面，出石沟内，和以五谷，食之可不死。）火石木鬲石（可磨碑砚即细青石）太湖石石炭 \\n 旧规石炭每年纳税银一两八钱，仍供祭贺、庭燎、佳节门火，及州官、学宫日用。甚至门皂亦得侵用。殊无爱惜。万历三十八年，知州胡楠尽行蠲除。用价平买，详准两院，立石垂戒，未几复蹈旧辙。炭户苦之。 \\n 鸟属 \\n 雀鸽雉燕（鸠）凫鹞鹊鸥鹭乌半翅撞破头鹑鸺石鸡 \\n 布谷 \\n 黄莺啄木鸟代胜蝙蝠鹚乌鸭画眉鸡鹅白头翁 \\n 兽属 \\n 狐狼狸猫犬黄鼠兔马骡驴牛豕羊 \\n 鳞属 \\n 鲤鲇白条鲫槐稍钻鲨鲵鱼--出天桥峡口 \\n 明季，每冬上司取鱼，贻害甚惨。至有鬻牛卖女者。万历十四年，巡按御史陈、三十九年，巡抚魏，皆行文严禁。未几复寻旧辙，渔户苦之。 \\n 药属 \\n 自然铜（出天桥崖）石燕子（出扒楼沟）甘草石菖蒲（出花园村）石膏（出天桥）龙骨车前香茅地黄麻黄马兜铃 \\n 胡芦巴苦参麦蘖花蕊石大黄黄芩地骨皮兔丝子荆芥野天麻益母草薄荷 \\n 款冬花苍术（出丛林沟）苍耳薏仁紫苏红花酸枣仁赤小豆桑白皮柏子仁知母地榆 \\n 柴胡蒺莉禹余粮大小蓟百部百合旋覆花射干金沸草海蛤时萝葶苈樱粟壳槐花无名异野甘菊 \\n 货属 \\n 粗磁生铁器麻纸羊毛瞊柏香 \\n 明季旧规，磁户、铸匠供给官用，以及上司经过，催督纷出，并不发价。万历间，知州胡楠尽行革除。详准两院，勒石垂戒。未几，复行旧辙。各匠户苦之。 \\n 胡洵阳曰：保德，蕞尔边城，有何异产哉。以盆科为常食，用乾泥以救饥，民之穷可知也。独鱼颇肥，石炭颇饶，蔬圃略具，磁铁器颇适用。即受害无已时焉。顾鱼之取不取，其权在上，二百年来，仅见巡按陈公、刘公，巡抚沈公、魏公，严为禁止，乃未几渐弛。幸而岢岚道，相继福清陈公、南乐李公；西粮厅相继云南杨公、江夏冯公；城堡厅祥符吴公，复为严禁，渔户始无鬻女卖牛之惨矣。至磁、铁器与炭与菜，其权则在乎我矣，奈何议蠲而久不蠲也？若曰数物甚微，供应自民甚易，寒冷淡寂之乡，需此数物复甚切，故承舛袭谬，莫可底止，殊不知穷民舍生深窟，往往有不免者，为此炭也。民如探珠得之，官如漏卮用之，心则何忍。既设常例取之，复启旁径索之。民则何辜，供亿有银，祭祀有典，无故累及穷民，义则何在？万历二十六年以前，河滨皆畦地也，自河伯为祟，庐舍尽归巨涛，何有于畦地哉？官犹取菜如旧，宵小乘而生奸，民有吞声剜肉焉耳。卒之官亦不利，是官民交病之道也。菜炭与器用之值几何，乃以声名易之乎，楠之旷然，与民更始，实自为也。有识者，甚不以此言为务名矣。 \\n ○祥异 \\n 河清 \\n 元顺帝三十年十一月，保德暨临州，河清三日。《见通志》，说者以为明兴之兆。 \\n 明弘治二年，保德河清七日。十四年，保德河清三日。正德丁卯河清三百里者，三日。见《纪闻》。或以为世宗龙兴之兆。 \\n 甘露 \\n 明弘治二年八月二十六日，甘露降于文庙柏上，味如蜜，三日乃。 \\n 人异 \\n 明弘治二年正月十二日，静乐都韩景村一男，长三岁，向人说前世，系义合都张用子，原名张仁。读书。十五岁土压东门外土窑下，一老抱送复生。至五岁其父抱入城，径入张家，见其父母亲戚，说前世甚悉。自后往来不绝。其羊探环之类与。 \\n 嘉靖二十年，王叟植瓜，一老人索食，叟与之。老人曰：\"吾与若此瓜，当结二枚，不多得，宜奉若亲，无令他人食。\"辞去。后果然。叟依其说，献亲剖之，无子，味甘如饴。叟及亲俱以福寿终。或素孝所感与。王叟讳起，子所用。（见选举） \\n 万历三十二年八月，一异人至东城楼，大书粉壁曰：\"河山带砺兮，才济济。城廓更换兮，人民奇。自今开科兮，永无遗。后进为学兮，宜勉力。蛟龙生甲兮，腾空易。予轻泄漏兮，莫惊疑。\"按：郡自明洪武年两进士后，至是二百余年，崔士成始以是年甲辰捷南宫，至今八十余年，虽乡科寥寥，而有六进士。异人之言或验。 \\n 丰年 \\n 明季相传，郡从来市价：每银一钱米不过斗二三升，麦不过斗一二，黑豆不过斗八九，莞豆不过斗五六。至万历四十一、二年，一钱买米斗八九，麦斗七八，黑豆三斗一二，莞豆二斗七八。则丰之极也。 \\n 国朝康熙五年至十七年，斗米值银四五分，豆不及三分，麦价不过五六分，年虽丰，而人苦谷贱。 \\n 地震 \\n 宋徽宗建中靖国元年，太原路宁化、岚、羌诸军地震，旬日不止，坏城倾屋，死者甚众。见《通志》。 \\n 元至正戊申年六月，保德地震，五日不止。本《通鉴》。 \\n 明弘治十五年十月二十五日寅时，地震，门窗有声。 \\n 明靖嘉二十一年，地大震。房至有倾颓者。三十四年十二月，地震，房屋有声。 \\n 明万历二十九年九月初十日，地震有声，移晷乃定。四十二年九月二十一戍时初刻，地震自南而来，连二次，一道响声，随地动往北去，河东、西皆震。至次年是月是日，孤山副将被围，以无援全军皆没。 \\n 国朝康熙十二年二月十二日戍时，地震。九月九日清晨，地震。天昏地惨，地中有声如风，崖倒墙倾，半时方止。夜共震五次，二更地震时，地中亦有声。嗣后屡震几月余，然不似九日之甚也。十三年二月初七夜半，地震。二十二年十一月初五日，地震，有压死者。三十四年四月初六日，地大震。四十八年九月十二，地震，房屋动摇，墙垣之不坚固者多倒塌。 \\n 雨雹 \\n 明正德十一年，雹大如鸡卵，伤木殆尽。 \\n 万历乙已四月，石塘等村雹厚尺余，三日乃消，禾不生，民多逃。三十一年六月初五日申、酉时，丛林沟、王家寨等处，雹击，地尽赤。城东、西沟畦园尽没。下园民居俱为园泽。南沟井浮桥被冲去。四十年八月十五日，王家寨等处雹伤稼。知州胡楠各赈谷有差。四十二年六月初四日，大雹。初六日又雹。俱不离故道。知州胡楠先动自理谷，赈其无荞菜种者。申允两院，复赈谷五百余石。 \\n 国朝康熙三十三年夏六月，吕家峁晴天雨冰块三，大如间屋。是岁霜杀禾。四十七年六月，雨雹大如拳。贾家梁、墩梁、天桥子等处树无完枝，种植俱尽。 \\n 风霾 \\n 明嘉靖二十九年三月二十三日已时，风霾蔽天，昼晦如夜，人将寝，复霁，视之，日尚在未、申间。说者谓\"鹏过\"云。 \\n 崇祯末年日黑移时。 \\n 雨蛾 \\n 明万历六年夏，害稼，民饥。十三年端阳日卯时，微有白云，忽飞蛾满空，纷纷如雨，大如指，其色苍。至巳乃止。城中乡外，皆赛鸡祭饭三日，其夕，雷雨大作，明起视，蛾尽死。果修禳之说与。 \\n 飞蝗 \\n 明嘉靖十六年，飞蝗蔽天，禾伤，民饥甚。 \\n 国朝顺治年，飞蝗二次，禾伤亦甚。 \\n 霜杀禾 \\n 明万历辛丑七月二十六日，霜甚，禾尽萎。城中九日无市，民多流亡，鬻男女者甚众。僵尸载道，妻子不相顾。 \\n 国朝康熙三十年，霜早降。三十四、五年，霜大杀禾。三十六年，霜早降。四十八年，霜早降。菜豆多萎。 \\n 荒年 \\n 明成化十八年，斗米银三钱，逃亡甚众。 \\n 弘治四十年，荒。 \\n 正德十一年，饥。十六年春、夏不雨，斗米三钱。人有菜色，野无完树，死者枕籍。自来荒年，莫此为甚。 \\n 嘉靖十九年，民饥，多取乾泥杂以糠面食之。久则下坠，面目浮肿，不似人形，有死者。 \\n 万历十五年夏，大旱无麦，斗米二钱。三十年，米价腾涌，包城军壮日以豆为食，虽奉上煮粥，而僵尸相属，三四年不得复苏。三十七年夏，大旱，斗米二钱。盗大起，城中日西后不敢独行。四十年、四十一年，夏大旱，知州胡楠，祖春秋繁露法步，祷雨辄应，禾登不饥。四十三年，旱，祷又应。崇祯九年以后，无岁不荒。至十三年，斗米八钱。人相食，盗贼遍野，村舍丘墟。 \\n 国朝顺治七年夏，斗米值银四钱。秋则大熟。康熙三年，荒旱。四年，涝。斗米一钱七分。民多逃亡。奉旨蠲免本年钱粮。发帑金赈济。十八年，旱，至十九年，荒。斗米三钱三分。民多逃亡，鬻男女者有之。二十八年，荒，斗米二钱八分。三十三年至三十七年俱夏旱，秋霜。斗米至四钱，黑豆三钱。以上俱奉旨蠲赈。三十七年，蠲通省地丁钱粮。 \\n 疫厉 \\n 明万历八年，大疫流行，舁柩出城者，踵相接。三十九年、四十年，疫厉甚行，大人小儿多患疹，俗号\"谷\"。知州胡楠设局延医，施\"人参败毒散\"，及\"二圣救苦丹\"，全活者甚众。建药王庙礼祀之。 \\n 国朝顺治间，瘟疫。州民王虎山家数十余口尽死。城外霍家塔诸村亦多死者。 \\n 幻惑 \\n 明万历二十九年八月十六日，南峁村民王守安及父母妻子共八口，被白莲教刘邦国惑以金船，俱敲木鱼诵经入黄河死。观者如市，亲友苦劝不听。邦国拟徒赎。 \\n 河变 \\n 明万历戊子八月，河有声甚悲。知州王甲闻之，叹曰：\"此河哭也。\"不数年，河滨尽没矣。至戊戌五月十六日，大雨不已，至二十九日申时，河水泛溢，濒河庐产漂荡无余，悲号震野。 \\n 国朝顺治戊子秋，夜半河哭，旋有已丑之变，杀伤甚众。 \\n 康熙三年大水，张家滩漂没民居。冯家川等处亦被水患。三十七年六月，大雨，城圮数十丈，低田多没。 \\n 山鸣 \\n 明庆六年，东郭山有声吼鸣，数月后崩陷，山巅圣母庙离故处数十丈。 \\n 国朝康熙三十五年夏，西滩有声如牛鸣，十二月二十七日，康家滩山崩，移故处。至三十六年正月初二日方止。 \\n 石飞 \\n 明万历三十七年七月，南关演武山冈，日夕石飞击人，伺之不见。 \\n 国朝康熙间，城内钟楼巷并仓巷人家，白昼飞石，顷刻满院，凡数十次。 \\n 龙起 \\n 明隆庆三年六月晡时，有龙起西营生员赵廷贵屋上，廷桂被击死复苏。 \\n 万历二十七年八月，有龙起城西孙家庙前槐上，随即火起，烟焰经月不息，碎枝迸飞五六十步远者，亦必带火煨烬。三十一年，有龙起东城女墙砖隙内，雷火声震远近。崇祯间，龙起白家胡同监生王朝宦家住房壁上。 \\n 国朝顺治间，龙起南关龙王庙大杨树上，树旋枯。又龙起西胡同居民康家宜房壁。 \\n 康熙二十六年，龙起文庙启圣祠山墙。 \\n 虎至 \\n 明万历八年，虎入孙家沟麻池中，民逐至西岭，千户孙光祚射获之。 \\n 狼横 \\n 明正德十六年至嘉靖三年，狼伤人无算，牝牡相随，道路亦阻。 \\n 国朝康熙三十年以后，狼入城，民习为常，独行野外，必持兵。三十二年，吏目解政达迎新守至沙泉，获一狼，归杀之。 \\n 鸡怪 \\n 明万历十九年初更时，鸡鸣，一唱百和，满城惊异。说者以为兵兆，次年，兵西征，十万有奇，过州扰甚，果验。 \\n 灯怪 \\n 明嘉靖四十三年，孔庙中夜二鼓有灯，从远望之，辉煌明熠，入内视之，则宵然不见。说者谓兵兆。是岁遭寇果惨。 \\n 白君琳曰：\"子不语\"怪而\"春秋\"书灾异，盖语则滋惑，而书则知儆也。水旱灾异，盛代时有所恃，以维持安全者，惟良有司是赖然。救荒无奇策，惟因乎民而勿扰可耳。如遏粜抑米价，禁小贩，禁鬻男女。增一番禁，则多一番扰。反不如秦越视之者，为得安枕也。况遏其去，则阻其来，抑其价即闭其粜，且价减而贩不至，物罕则贵，价增而贩鳞集，物多自贱，必然之理也。近遇水旱，辄闭门禁贩，亦可笑已。岂城外非吾民耶，抑城中米遂足用耶。小贩虽云图利，然贫民不能远籴。正可借以获食，而禁之是绝物也。至人情非迫于死，谁可舍其所生，若行禁止，是立而视其死也。总之，救荒无奇术，不如因民之为得所也。附记之，以为留心民瘼者采择焉。 \\n 雍正四年十二月初九、初十等日，黄河水澄清起，至五年正月十二、三等日止。山西巡抚德题报。 \\n  \\n   \\n  "}
{"章节": "●卷四  田赋第四", "正文": "  \\n ●卷四田赋第四 \\n 　 \\n  \\n  \\n 殷梦高曰：阡陌既开，井田之制不可复已。汉世限民名田，法良意美，最为近古。唐有天下，初以\"租庸调\"立赋敛法，至杨炎约百姓丁产定为两税，秋夏征之。迄今赋役犹守其遗法焉。顾当时定制有额外率一钱者，以枉法论，日且耗蠹百出矣。盖天下无不弊之法，而有不弊之人，人与法不相得，故互其流毒无既也。保德，作邑于山，滨河而处。高者稍晴即旱，洼者一雨即潦。至于丁徭之重，为他郡最，又多赔累，贫富不均。嗟！此穷黎剜肉补疮肉且尽矣。吏此邦者，日夕冰兢，但饮黄河一杯水，尚恐不足以苏民困也，循良牧守，惟有招流散以滋生聚；诛兼并以恤贫困；清隐匿以均徭役；劝敦睦以拯灾患。保之民庶有幸乎！作田赋志。 \\n 地粮四之一丁徭四之二税课四之三匠户四之四起解四之五存留四之六 \\n ○地粮 \\n 明 \\n 原额坡地三百六十顷一十四亩六分五厘，后增地一十六顷二十四亩二分七厘三丝二忽。万历二十六年，黄河水冲地六十顷六十亩四分四厘九毫八丝。二十八年，知州韩朝贡申允除豁，实在地三百七顷七十四亩四分七厘五丝二忽。每亩征粮七升六勺五撮一圭三粒三粟。 \\n 桑二千三百八十三株，征丝一十五斤零一钱。 \\n 夏粮征本色麦六百一石六升二合。永乐十年，增五十八石五斗六升七合四勺。宣德五年，减一十七石二升一合九勺，实征夏粮六百四十二石六斗七合五勺。起运偏关本州仓三百五十七石。存留本州仓一百三十二石六斗七合五勺。存留本州儒学仓一百五十三石。 \\n 秋粮征本色米豆一千五百一十九石四斗七升四合八勺。永乐十年，增一百三十七石六斗七升七合九勺。宣德五年，减四十五石八斗七升六合二勺，实征一千六百十一石二斗七升六合五勺。起运偏关本州仓内米六百一十一石，黑豆六百石。存留本州仓米二百石二斗七升六合五勺。存留本州儒学仓米二百石。 \\n 以上共实征夏秋粮二千二百五十三石八斗八升四合。每石征站银七分，共征站银一百五十七两五钱六分一厘二毫八丝。内六十四两三分一厘一毫起解，本府存留银一百八两八钱，听过往官使支用。除存留麦米外，起运偏关麦米豆共一千五百六十八石。又起运本色草三千三百二十三束，亦赴偏关本州草场。上纳。民甚苦累。正德五年，本州岁贡张绶具疏请将本州本色粮草，俱存留本州支用，州人德之。 \\n 万历十九年行一条鞭法。 \\n 夏粮将前起运偏关麦八十五石，每石征银八钱，共银六十八两。本州仓麦内改解代州户部一百三石二斗六合五勺，每石征银八钱，共征银八十二两五钱六分五厘二毫，加征王府大有南仓银四两五钱六分四厘二毫；宣府脚价银四两三钱五分七厘。桑丝一十五斤零一钱，征绢一十二匹，征正价并铺垫脚价添搭等银共一十六两五钱六分三厘六毫二丝五忽。 \\n 以上共征银一百七十六两五分二丝五忽，俱解本府。存留本州仓麦除改解代州外，其二十九石四斗，每石征银七钱，共征银二十两五钱八分，备本州官吏俸粮支用。存留本州儒学仓麦一百五十三石，每石征银八钱，共征银一百二十二两四钱，备儒学师生俸粮支用。其先起解偏关保德州仓本色麦二百七十二石，俟照例征银完日，发收头籴买本色麦，贮本州预备仓，听户部开销。 \\n 秋粮将存留本州仓米，改解代州一百七十石八斗七升六合五勺，每石征银八钱，共征银五百三十六两七钱一厘二毫，加征王府大有南仓银二两八钱四分三厘，宣府脚价银二两四分。其先起运偏关本州草场谷草三千二百二十三束，每束征银八分，共征银二百五十七两八钱四分，加征大同草场脚价银二十九两九钱三厘三毫。 \\n 以上共征银四百二十九两三钱二分七厘五毫，俱解本府。外加征宣大解银，委官盘费银三钱九分三厘九丝三微，贮本州库内支销。存留本州仓米二十九石四斗，每石征银七钱，共征银二十两五钱八分，备本州官吏俸粮支用。存留本州儒学仓米二百石，每石征银八钱，共征银一百六十两，备本州儒学师生俸粮支用。其先起运偏关米六百一十一石，黑豆六百石。俱照例征银。完日籴米豆贮本州预备仓，听户部开销。 \\n 万历二十年，知州韩朝贡申允将本州仓改征折色银两，径征本色，不烦召买，州人德之。又因水冲地亩，将本州儒学仓折色麦减征一十五石三斗三升二合四勺八撮，折色米减征一十三石五斗二升九合六勺。本色麦减征一十一石二斗五升三合，本色米减征二十石六斗五升二合三勺，黑豆减征二十石二斗八升一勺一抄四撮。以上减免本色、折色粮共八十一石四升七合四勺二抄二撮。 \\n 实征存留本色麦二百六十石七斗四升七合，米五百九十石三斗四升七合六勺九抄四撮，黑豆五百七十九石七斗一升九合八勺八抄六撮。共实征麦米豆一千四百三十石八斗一升四合五勺八抄。每年每石征耗粮三升，共征耗粮四十二石九斗二升四合四勺三抄八撮五圭八黍。每年每石减一升减尽。每年减正粮一升。万历四十年，知州胡楠以耗粮旧规相沿，一体查盘，并不开除，申允仍准递年减除讫。又以每年余豆小麦并无出放之期，且每年余豆一百九十余石，日积日多，易为烂，及遇查盘，以耗损烂之数，尽坐侵期追赔，遗害。申将积余黑豆坐放河保营二千九十余石，将麦抵本所上半年折色，共三千一百一十余石。又请将本所上半年止与三个月米，以杜买米之孔，改与三个月麦，以开出麦之孔。而以余豆每年坐放河保营仓，害遂除。四十二年，又请将征麦改为征米，民甚便之。 \\n 实征起运折色各项银共六百六十三两四钱三分八厘七毫二丝五微。存留本色各项银共三百九十三两一钱四分二厘四毫二丝三忽九微。共实征银一千零五十六两五钱八分一厘一毫四丝四忽四微。内水灾粮草价银一十两三钱四分七厘，该站银六两二钱一分，未经申除。万历四十二年，知州胡楠，申将灾免未尽，草站尽行蠲除。将本州儒学仓夏秋支剩折色银抵补。又旧规，里书造册征粮，止开一户总，不开某人粮若干。且粮有本色、折色，本、折又有夏、秋麦、米、豆、草站、桑、枣之别，亦不开载明白，易致飞诡，不便稽查。因每年每人给由帖一张，细开某都、某甲人、该差银若干、粮若干、本色麦若干、米若干、豆若干、折色麦银若干、米银、豆银若干、草银、站银、桑银、盐税银各若干算明，照底簿逐款填注明白，用印钤盖，当堂给散，纳户便之。 \\n 国朝 \\n 原额民坡地三百七顷七十四亩四分七厘五丝二忽。康熙十六年，知州许国柱奉文清出地一顷七亩，共实在地三百八顷八十一亩四分七厘五丝二忽。每亩征粮七升六勺五撮一圭三粒三粟，共征夏秋粮二千一百八十石三斗九升四勺二抄一撮二圭三粒一粟。 \\n 本色粮共一千四百三十五石七斗八升九合三勺九抄二圭九粒一粟。今实征本色米一千二百四十二石五斗四升九合四勺二抄八撮二圭九粒一粟。 \\n 折色粮共七百四十四石六斗九勺三抄九圭四粒，每石征银一两二钱二分一厘四毫一丝三忽六微二纤三沙四尘，地亩九厘，每亩征银五厘一毫一丝一忽三纤八沙三尘八渺五埃，站银每石派银二钱三分二厘九毫一丝九忽四微二纤，又仍明万历年间加增丝绢银五两八钱五分。 \\n 以上折色并丝绢、马草、加增、地亩九厘、站银等项共征银一千二百四十六两五钱八分四厘一毫一丝九忽九微九纤七沙五尘九渺一埃四漠。 \\n 胡洵阳曰：今天下最称乏财矣。乃本州额设夏秋草折色银，及本州所屯粮银解别处，而本所军粮方仰给户部入卫，马草方召商买备。本州麦豆方坐待红朽，近始允议放也。随取随足，不为远输远颁。则为之民所有者不征，民所无者则征之。民所贡者不用，商所贸者则用之。岂未知近取径征之为，便转发久积之为艰哉。亦地在遐荒，制仍草昧焉耳。何怪乎主计者日忧不足也。牧民者，时为吾民请命可焉。 \\n 杨永芳曰：州境山坡陡地，仰且暖迟霜早，一年一熟，犹有不能告成者，至远山谷，十年九荒，遇丰岁，计亩所获不过一二斗，稍歉，则仅收籽粒耳。其去平原沃土，不啻天渊。乃每亩征折色银四分三毫六丝七忽三微九纤二沙八尘三渺二埃六漠，本色粮四升六合四勺九抄三撮五圭五粒六粟，卒不得少减焉。绝支累于户，绝户累于甲，波及无已。虽系额设正赋，而及裘负薪之喻，为上者不可不念也！ \\n ○丁徭 \\n 明 \\n 洪武十四年，户五百。口三千六百九十七。二十四年，增户五十。口一千八十九。永乐十年，户同前。口增一千一百有三。二十年，户五百四十。口六千三百七十三。宣德七年，户五百四十五。口八千六百五十五。景泰三年，户五百五十。口一万一千九百七十。成化八年，户五百五十。口一万一千八百九十五。弘治十五年，户五百五十。口一万二千九百一十四。万历元年，户三百二十九。口四千八百六十二。三十四年，户三百八。口六千九百九十六。四十三年，户三百三十。口七千三百二十一。启、祯朝无考 \\n 弘治以前征力不征银。 \\n 北京刑部禁子一名。大理寺柴薪皂隶一名。本州库子一名。直厅皂隶十名。本州弓兵三十名。禁子七名。知州柴薪皂隶四名。马夫十名。同知柴、马同。吏目柴薪皂隶二名。马夫同以近例收别州县隔调银两。巡检司弓兵四十一名。本州按察司、布政司、府、厅各门子二名。本州直厅门子二名。社稷、风云雷雨、并厉坛各门子一名。巡拦一名。本州仓斗级三名。草场库子二名。预备仓斗级二名。八铺各司兵五名，共四十名。儒学库子四名，门子六名，斗级四名，膳夫三名，斋夫六名。偏头关儒学膳夫一名。偏头关保德仓斗级四名，草场库子二名。灰沟营恒羡仓斗级四名，草场库子二名。楼子营仓斗级二名，草场库子一名。岢岚州永宁驿马夫一名，以粮多大户点差。 \\n 万历元年以后银力兼征。 \\n 银差三十三项，共银一千一十二两六钱四分九厘一毫。 \\n 解京绵羯羊价银三两，外加盘缠等银一分八厘九毫九丝。解京大尾羊价银八两，外加银五分六厘四丝。解京药味银六两三钱一分八厘，外加银三钱五厘三毫四丝八忽九微四纤。解京木材银二两五钱五分，外加银二分八厘八毫九丝一忽五微。解京翎毛银一两四钱四分。工部料银一十五两五钱五分七厘八毫三丝，外加银一钱五分五厘五毫七丝八忽三微。户、礼二部料银三两六钱九分三厘二毫一丝八忽三微，外加银三分六厘九毫三丝二忽二微。胖袄银七十两五钱。麂皮银六两六钱，外加银七分四厘七毫七丝八忽。解京黄腊等料银九两五钱一分四厘三毫七丝五忽，外加银一钱一分九厘九毫三丝二忽五微。解府黄丝银一两七钱六分七厘，外加钱二钱一分八厘。举人坊牌银一两九钱。历日纸价银二两六钱七分五厘，外加银一分三厘三毫七丝五忽。王府祭器价银四两三钱一分三厘三毫七丝七忽四微六沙。民壮上边工食银二百七十六两。义兵银六十五两，外加银三钱二分五厘。本州知州柴薪马夫银八十八两。本州同知柴薪马夫银八十八两。本州吏目柴薪等银六十四两。晋府典仪正柴薪银二十四两。民七料银四十六两一钱七分二厘八毫四丝。文庙二祭银六十两。郡厉坛三祭银二十一两。社稷二坛祭银八两。风雷等坛二祭银一十七两。土地祠二祭银一两五钱。乡饮二次银二十两。儒学斋夫银二十四两。岁贡盘缠银十五两。儒学膳夫银三十两。孤老冬衣布花银一两八钱。永宁驿库役工食银十二两。老营堡儒学斋夫银十二两。 \\n 新议征银：顾募工食银三百七十三两六钱。本府马快手一名，工食银二十八两。本府清军厅步快手一名，工食银十二两。本府步快手一十名，工食银九十两。本州皂隶二十名，同知下皂四名，吏目下皂隶四名，共工食银二百一两六钱。本州门子二名，吏目门子一名，共工食银一十八两。公署门子二名，共工食银六两。儒学门库二名，共工食银一十四两四钱。仵作一名，工食银三两六钱。 \\n 力差除银四百二十一两六钱七分。 \\n 本州仓，老人一名除银一十两。本州仓斗级二名，除银一十六两。预备仓斗级二名，除银一十六两。社仓老人一名，除差银一两六钱七分。看监禁子四名，除银四十八两。八铺司兵二十一名，除银一百二十六两。边仓斗级八名半，除银二百四两。 \\n 银差、力差、并新议征银顾募三项，共该银一千八百七两九钱一分九厘零一毫。 \\n 知州周埙审编: \\n 上上门，每丁征银二两五钱。上中门，每丁征银二两二钱二分。上下门，每丁征银一两九钱四分。中上门，每丁征银一两六钱三分。中中门，每丁征银一两三钱九分。中下门，每丁征银一两一钱二分。下上门，每丁征银三钱二分。下中门，每丁征银二钱一分。下下门，每丁征银一钱。 \\n 共征银一千七百七十一两四钱。又门银三十八两。共一千八百零九两四钱。实余银一两四钱八分零九毫。 \\n 万历十七年以后征银不征力。 \\n 户部颜料等银，减三钱七分六厘九毫零。又增铺垫脚价银三两六钱八分一厘九毫零。黄丝银增正价三厘二毫零。增木等银一钱六毫零。又增太监贽礼银三分七厘二毫。又增润月银一钱六分八厘四毫。胖袄银减一两七分四厘六毫零。减历日加银一分三厘三毫零。王府祭器银一两二钱九分四厘四毫零。永宁驿馆夫银减四两八钱，加看守铺陈银八钱一分七厘。大祭银减二十两。厉祭银减六两。乡饮银减五两。孤老布花银增六两。减州快手二名，银十四两四钱。减州皂隶四名，银二十八两八钱。减州监禁子银八两。义兵银加银三钱二分五厘。减仵作银三两六钱。减寺河塔司兵二名，止存七铺司兵，共征银一百六两。减本府清军厅快手银三两。改本州仓老人一名，征银七两二钱。改本州仓斗级四名，共征银二十八两八钱。改本府马快手一名，银二十二两。与五寨仓斗级减六两。 \\n 保德仓斗级四名，工食并查盘等共征银一百八两。改恒羡仓斗级四名，工食并查盘等共征银一百八两。改三岔仓斗级半名，工食并查盘共征银十五两。新增岢岚道抄案吏工食银二十一两六钱。本府抄案吏工食银三两六钱。后改阳曲县官农工食讫。库役写字工食并盘查造册循环等银二十七两二钱。本府西路城堡管粮厅门子二名，共征银十四两四钱。新增额支正旦、元宵，桃符门神银一两四钱。迎春神牛、酒席银二两。进表什物盘缠等银十五两三钱。造写、会审、查盘、纸张、工食银四两。儒学教官一员，到任家伙修宅等银六两。三年一办，每年银二两。起送应试以八名为率，盘缠酒席花红等银二十两八钱。三年一办，每年银六两九钱四分。考贡酒席、盘缠，及考中正贡旗、扁、花红银三十六两。四年一办，每年银九两。新增待支接递，伞扇银一两六钱七分。六年一办，每年银二钱八分。公署二处案、衣、褥、席、门帘、盒等银五两三钱三分。六年一办，每年银八钱八分九厘。修理公署银六两。三年一办，每年银二两。铺陈银每年三两。至乙蒙粮驿道朱议允裁讫。公署家伙银十两。五年一办，每年银二两。新中举人以一名为率，花红酒席，旗、扁银十五两。三年一办，每年银五两。中式举人二名，会试盘缠银三十两。三年一办，每年银十两。朝觐官，并门皂共银二十三两二钱。俱申动官银。外什物每年银一两七钱。造写均徭文册，纸笔墨工食银三两。三年一办，每年银一两。照刷文卷纸张工食银一两五钱。三年一办，每年银五钱。造恤刑文册，纸张工食银一两。五年一办，每年银二钱。造写军黄文册，纸张笔墨工食银三十三两五钱八分一厘七毫五丝。十年一办，每年银三两三钱五分八厘一毫零。新增杂支岁考生员试卷并新进花红等银十一两。季考本学生员试卷纸张饭食银六两。府学季考银七钱。朔望行香讲书公座等银四两一钱二分。应付经过官使银三十两。 \\n 新增役支递解夫十名，每名银六两，共银六十两。灯夫八名，每名银三两六钱，共银二十八两八钱。轿夫八名，每名银七两二钱，共银五十七两六钱。教官坐马银七两，马骡六匹，头价银并工食草料银一百六十八两。顾募民马五匹，共银九十两。 \\n 新增户口盐钞银七十八两二分八厘八毫。 \\n 新增修边民壮四十六名，每名安家银一两二钱，衣鞋银一两，路费三钱六分，共银一百一十七两七钱六分。新增歇班民壮四十五名，每名工食银七两二钱。二项民壮共银七百一十八两七钱六分。每年余银一两，贮库公用。 \\n 新增润月除马骡并马牌子及民壮外，实征官吏师生各役等银一百两六钱三分五厘。三年一办，每年银三十三两五钱四分五厘。 \\n 万历二十八年城堡通判李持衡审编： \\n 上上门无。上中门，每丁征银二两四钱。上下门，每丁征银二两。中上门，每丁征银一两七钱六分。中中门，每丁征银一两四钱。中下门，每丁征银一两一钱。下上门，每丁征银七钱。下中门，丁征银四钱。下下门，每丁征银二钱九毫八丝七忽六微四纤。援例人三十六丁，共征银二十两三钱六分七厘四丝。 \\n 万历三十一年知州韩朝贡审编： \\n 新增帮骡一十五头，工食银三百八十四两。马牌子一名，工食银七两二钱。改歇班民壮工食每名摘一两，帮修边民壮。 \\n 万历三十四年署州忻州同知常自修审编： \\n 上上门无。上中门，每丁征银二两四钱。上下门，每丁征银二两。中上门，每丁征银一两七钱六分。中中门，每丁征银一两四钱。中下门，每丁征银一两一钱五分。下上门，每丁征银七钱。下中门，每丁征银四钱一分。下下门，每丁征银二钱一厘。 \\n 万历三十七年署州忻州学正李天叙审编： \\n 上上门无。上中门，每丁征银二两四钱一分三厘五毫。上下门，每丁征银二两一分三厘二毫。中上门，每丁征银一两七钱七分一厘三毫。中中门，每丁征银一两四钱一分七毫。中下门，每丁征银一两一钱五分六厘五毫。下上门，每丁征银七钱六厘三毫二丝。下中门，每丁征银四钱三厘五毫三丝。下下门，每丁征银二钱二厘一毫九忽一纤一沙。援例人五十七丁，共征银一十五两一钱。 \\n 万厉四十年知州胡楠审编： \\n 新增义勇官四员，免其本身徭银。乡兵一百名，各免本身徭银二钱。 \\n 上上门、上中门、上下门俱无。中上门，每丁征银二两一钱。中中门，每丁征银一两七钱五分。中下门，每丁征银一两四钱。下上门，每丁征银七钱六分八厘四丝八忽三微一纤五沙九尘三渺三漠。下中门，每丁征银五钱一分。下下门，每丁征银二钱六分。援例事故人四十四丁，共征银二十九两一钱。 \\n 万历四十三年知州胡楠审编： \\n 上上、上中、上下俱无。中下门，每丁增银三分。下上门，每丁增银二分一厘九毫零。下中门，每丁增银一分。共征银三千一百三两一钱九分。援例事故门力银一百二十六两七钱七分七厘一毫零。奉文裁减马牌子一名，工食银七两二钱。裁减库书工食银一十四两四钱。将乡兵各免银二钱共银二十两。免纳免领。 \\n 以上实用银三千二百九两九钱六分七厘一毫零。始用里长、监，每名编工食七两二钱。一年一甲，十年九空，周而复始。 \\n 国朝 \\n 旧管刊书原额丁一万一千九百六十二。顺治五年，丁二千八百五十。十二年，增丁一百四十九。十四年，又增丁一百九十四。十八年，减丁三百二十六。康熙元年，丁三千一百六十二。十一年，丁二千八百六十四。三十五年，丁三千五十九。四十五年，丁同。 \\n 顺治五年知州徐效奇审编： \\n 实行差人，二千八百五丁。该均徭银三千三百九两九钱六分七厘一毫六丝八忽六微四纤七沙七尘七渺五漠。又加增胖袄银五十五两二钱。又派经费不敷银八十六两八钱一分一厘四毫二丝五忽。 \\n 共银三千三百五十一两九钱七分八厘五毫九丝三忽六微四纤七沙七尘七渺五漠。内八年奉 \\n 旨蠲免伤亡一百五十七丁，该徭银一百八十五两二钱二厘七毫一丝八忽。 \\n 康熙元年知州苏东柱审编： \\n 实在共人三千一百六十丁。内除绅衿优免外，实行差人三千五十丁，该均徭银三千一百九十两五钱九分九厘八毫七丝五忽六微四纤七沙七尘七渺五漠。办买本色颜料加增银九两一钱三分八厘七毫六丝七忽七微六纤五沙六尘二渺九埃五漠。共银三千一百九十九两七钱三分八厘六毫四丝三忽四微一纤三沙四尘。 \\n 康熙十一年知州张光岳编审： \\n 实在人二千八百六十四丁，行差人二千七百六十八丁。上上则无。上中则无。上下则无。中上则无。中中则六丁，每丁征银三两二钱二分一厘四毫四丝五微六纤八沙九尘，共征银一十九两三钱二分八厘六毫四丝三忽四微一纤三沙四尘。中下则二十六丁，每丁征银二两八钱，共征银七十二两八钱。下上则一百六十二丁，每丁征银二两一钱一分二厘，共征银三百四十二两一钱四分四厘。下中则七百三十一丁，每丁征银一两四钱九分，共征银一千八十九两一钱九分。下下则一千八百四十三丁，每丁征银七钱五分八厘，共征银一千三百九十六两九钱九分四厘。 \\n 共征银二千九百三十两四钱六厘六毫四丝三忽四微一纤三沙四尘。内遵照全书改派加增银一百五十一两一钱五分一厘三毫六微四纤七沙七尘七渺五漠。又顺治十二年，知州杨士清出土著新编人丁一百四十九丁，共编徭银一百四十一两四钱六分二厘八毫。十四年清出绅衿优免供丁一百九十四丁，共编徭银一百五十一两三钱二分。二项共银二百九十三两七钱八分二厘八毫。通共银三千二百二十一两二钱四分一厘四毫四丝三忽四微一纤三沙四尘。 \\n 康熙二十一年知州许国柱编审： \\n 上上则无。上中、上下、中上则俱无。中中则六丁，每丁征银三两二钱二分一厘四毫四丝五微六纤八沙九尘，共银一十九两三钱二分八厘六毫四丝三忽四微一纤三沙四尘。中下则二十六丁，每丁征银二两八钱，共银七十二两八钱。下上则一百六十二丁，每丁征银二两一钱一分二厘，共征银三百四十二两一钱四分四厘。下中则七百三十一丁，每丁征银一两四钱九分，共征银一千八十九两一钱九分。下下则一千八百四十三丁，每丁征银七钱五分八厘，共征银一千三百九十六两九钱九分四厘。 \\n 共征均徭并买办本色颜料加增共银二千九百二十两四钱五分六厘六毫四丝三忽四微一纤三沙四尘。又土著新编人一百四十九丁，共征银一百四十一两四钱六分二厘八毫。优免供丁一百九十四丁，共征银一百五十一两三钱二分。 \\n 通共实行差人三千一百一十一丁。并办买本色颜料加增共银三千二百二十一两二钱四分一厘四毫四丝三忽四微一纤三沙四尘。又请亟开豁逃亡丁粮等事案内，报过逃亡人三百二十六丁，缺徭银三百一十一两三分。康熙二十四年起征讫。 \\n 共实征银三千五百三十二两七钱七分一厘四毫四丝三忽四微一纤三沙四尘。 \\n 康熙二十五年知州高起凤审编：三十年审编同。 \\n 上上则无。上中、上下、中上则俱无。中中则六丁，每丁征银三两二钱二分一厘四毫四丝五微六纤八沙九尘，共征银一十九两三钱二分八厘六毫四丝三忽四微一纤三沙四尘。中下则二十六丁，每丁征银二两八钱，共征银七十二两八钱。下上则一百七十四丁，每丁征银二两一钱一分二厘，共征银三百六十七两四钱八分八厘。下中则七百八十九丁，每丁征银一两四钱九分，共征银一千一百七十五两六钱一分。下下则二千六十四丁，每丁征银七钱五分八厘，共征银一千五百六十四两五钱一分二厘。共人三千五十九丁，共征银三千一百九十九两七钱三分八厘六毫四丝三忽四微一纤三沙四尘。又土著新编人丁一百七十一丁，共征银一百一十五两三钱六分。又绅衿优免供丁二百七丁，共征银一百六十一两四钱六分。以上共实征银三千五百三十二两二钱七分一厘四毫四丝三忽四微一纤三沙四尘。康熙三十五年知州唐文德审编：四十年审编同。 \\n 上上则无。上中、上下、中上则俱无。中中则六丁，每丁征银三两二钱二分一厘四毫四丝五微六纤八沙九尘。共征银一十九两三钱二分八厘六毫四丝三忽四微一纤三沙四尘。中下则二十六丁，每丁征银二两八钱，共征银七十二两八钱。下上则一百七十四丁，每丁征银二两一钱一分二厘，共征银三百六十七两四钱八分八厘。下中则七百八十九丁，每丁征银一两四钱九分，共征银一千一百七十五两六钱一分。下下则二千六十四丁，每丁征银七钱五分八厘共征银一千五百六十四两五钱一分二厘。共人三千五十九丁，共征银三千一百九十九两七钱三分八厘六毫四丝三忽四微一纤三沙四尘。又土著新编人丁一百七十一丁，共征银一百一十五两三钱六分。绅衿优免供丁二百七丁，共征银一百六十一两四钱六分。共征银三千五百三十二两二钱七分一厘四毫四丝三忽四微一纤三沙四尘。 \\n 康熙四十五年知州王克昌审编： \\n 上上则无。上中则无。上下则无。中上则无。中中则六丁，每丁征银三两二钱二分一厘四毫四丝五微六纤八沙九尘。共征银一十九两三钱二分八厘六毫四丝三忽四微一纤三沙四尘。中下则二十六丁，每丁征银二两八钱，共征银七十二两八钱。下上则一百七十四丁，每丁征银二两一钱一分二厘，共征银三百六十七两四钱八分八厘。下中则七百八十九丁，每丁征银一两四钱九分，共征银一千一百七十五两六钱一分。下下则二千六十四丁，每丁征银七钱五分八厘，共征银一千五百六十四两五钱一分二厘。共人三千一百五十九丁。共征徭银三千一百九十九两七钱三分八厘六毫四丝三忽四微一纤三沙四尘。又土著新编人丁一百七十一丁，共征银一百六十三两七分八毫。又绅衿优免供丁二百七丁，共征银一百六十一两四钱六分。共人丁三千四百三十七丁。共丁徭银三千五百三十二两二钱七分一厘四毫四丝三忽四微一纤三沙四尘。 \\n 胡洵阳曰：计口征银，隆古未有也。征之自安石顾役始，编户强半皆农也，农之所有者，非银也，京省等役解银诚便。本处各役亦征银，顾募、收头、斗级，又独不言顾募，民将何以应耶?夫户口莫盛于成、弘，莫衰于庆、历。固嘉靖未经虏残破使然，然互市四十余年，尤视成、弘不啻天渊。则征力变而征银，新增十倍旧制，逼而之四方者，日以众耳。户口安得不缩，差役安得不难哉！ \\n 杨永芳曰：按旧志，本州户口宋元以上无可考，自明洪武以后，代有增益。弘治十四年极盛之时，户五百五十。口一万二千九百六十一。彼时征力不征银，轮流应役已耳。世宗之末，累被摧残，延及万历初年则衰极矣。犹存户三百二十九。口四千六百六十六。彼时银力兼征，上上则不过征银二两五钱，下下则仅征银一钱。至万历四十三年，户增三百三十三，口增七千三百三十一。彼时征银不征力。差已渐繁，民已渐耗。上门三则遂无人可应，中上则征银二两一钱，下下则征银二钱六分，启、祯之际，流寇蜂起，摧残更甚，署州事继南陈公编审，大开大擦，赔累去而丁数大减。顺治八年，蠲免伤亡人丁该银一百八十五两有奇，虽轸恤至意，而亡丁尚多，末尝尽为除豁也。今户口凋残，应差人三千丁，较弘治间，止有其零，较万历末，不及其半。即以极衰之时较之，抑且三分去一。寥寥〖FJF〗子〖FJJ〗遗，责以一万二千九百九十之徭银，中中则每丁征银二两九钱，视昔之上上犹多。下下则每丁征银八钱二分，比昔之下下数倍。哀此穷民困苦固莫支矣，复有新丁，复有供丁，求之不已焉。近又遵照全书改派加增银一百五十八两余，天下力役未有重于保德者。嗟乎！四海之大，幅员之广，莫非土，莫非民。保德物产民财，去名都巨郡竟何如者？而徭银之重，歹为天下魁。虽岁岁完，未敢后期迹，其艰难之状，真有身命不及顾，父母妻子不暇恤，竭精力而急公家者。仁人君子闻之恻然，纵不敢冀减于额编之数，若改派加增诸项，倘蒙衿恤，则宽一分，民受一分之赐矣！ \\n ○税课 \\n 盐税银明额设四十一两六钱。纸价银三钱一分五厘。万历年间知州胡楠比照河曲县申允事例，将盐税四十八两，照丁征银，不论门则高下，每丁征银七厘。其盐票八百张，则发山阴收贮。又有议增本州盐票一千五百张者，楠备陈利害情辞切，未见俞允。崇祯间乡官五邵请除记。 \\n 国朝额设盐引一百九十四张。每年起解盐税银七十七两六钱九分四厘七丝三忽五微。 \\n 杂项商税共银二十一两九钱八分。遇闰月加银九钱三分 \\n 酒课共银七两六钱，存留操赏应用，今裁解讫。 \\n 当税当铺三座共银十五两。有则照数申解，无则开销。 \\n 头畜税每年解银三两零四分八厘。遇闰月加银二钱四分九厘。 \\n 牙帖税每年解银一两二钱。 \\n 罪赎银谷明旧额每年登报谷二百石，逐月散给孤老囚犯。新增五十余石，预备赈荒。又银一百一十九两三钱一分。内解府进表银一两四钱。书办工食银八两五钱。本州赤历纸价银五两一分。六房日用纸价银二十四两。知州供亿银三十两。州同八两五钱。吏目十两。六房书办工食三十二两四钱。新增贡士历事班银五两。此外尚有各项动支者不可枚举。后赤历由帖纸张银申请编入均徭，余俱裁省，今止存盐罪银，每年额解七两有奇。 \\n 杨永芒曰：盐税昔有旧额，明万历间，因包城军夫云集，食盐增。票夫去而票仍存，税银加重。后山阴盐价腾贵，大水口复令带散积票，而民不聊生矣。洵阳胡公逆鳞备陈，未蒙见俞。至崇祯间，王太史请上蠲除，害乃顿息。今盐税定有额银，而食盐之人无多，复有比销拟罪，不少宽假，司会不免攒眉以应矣。路不通，商市鲜集，货额设税银势必取盈，将何以惠市廛乎。酒家月酿数斗，时多闭户，沽者概行赊取，馆中求几文买，薪水不可得。榷之如是，是视保德有青州黄鹤也。凡若此类，虽为累匪巨，皆斗城之所难堪，留心民瘼，或将议及焉。 \\n ○匠户 \\n 原额匠三十一名 \\n 木匠四名（长乐都二甲，静乐都六甲，义合都二甲，义门都一甲） \\n 石匠二名（长乐都九甲，静乐都十甲） \\n 铁匠二名（宣化坊二甲，静乐都七甲） \\n 铸匠一名（义合都五甲） \\n 毡匠一十三名（长乐都二、三、五甲各一名，静乐都一、二、五、六甲各一名，七甲二名，义合都一、二、四、七甲各一名） \\n 熟皮匠二名（长乐都一甲，义合都二甲） \\n 伍墨匠二名（宣化坊三甲，义门都三甲） \\n 以上每年每名征工价银四钱五分，共银一十一两七钱。又匠价盘缠银一钱四分七厘八毫五丝零。今每年照数起解。 \\n 络丝匠五名（长乐都二、九甲各一名，静乐都一、二、五甲各一名） \\n 以上每年每名各赴役，今无匠。每年止解机匠工食银九两。 \\n 胡洵阳曰：匠户亦编户也，乃一切差徭曾不以匠户，故不贷焉。民奈何不贫且逃哉。是在牧民者为之请命也。 \\n ○起解 \\n 户部项下共银五百七十四两二厘五毫一忽三微九纤七沙五尘九渺一埃四漠。内宣府镇银六两三钱九分七厘。大同镇银二十九两九钱三厘三毫。王粮银七两四钱七厘二毫。宣大三关脚价银四钱六分六厘六毫二丝九忽八微四纤。农桑银十九两八钱八分五厘一毫。地亩九厘银一百五十七两二钱八分九厘五毫。土著新编徭银一百六十三两七分八毫。实在人丁银二十三两八钱二分四厘。衿绅优免供丁一百六十一两四钱六分。康熙十六年，清出隐漏额外无粮民田地粮银四两二钱九分八厘九毫七丝一忽五微五纤七沙五尘九渺一埃四漠。 \\n 礼部项下共银一十八两八钱七分一厘五毫九丝四忽。脚价银三钱三分四厘九丝八忽四微八纤。 \\n 内羊价银十一两。脚价银六分七厘五毫八丝。药味银六两四钱四分六厘八毫九丝四忽。脚价银二钱五分三厘四毫六丝八忽四微八纤。北羊银九钱一分八厘三毫。脚价银八厘四毫。历日纸价银四钱九分二厘。每年加闰月银一分四厘四毫。脚价银四厘六毫五丝。 \\n 工部项下共银一百九十六两九钱四分五厘九毫八丝五忽。脚价银二钱四分六厘二丝九忽一微二纤一沙。内木柴银二两五钱五分。脚价银二分七厘五毫二丝七忽二微五纤。新旧胖袄银一百二十四两六钱二分五厘三毫一丝五忽。军器银四十六两一钱七分二厘八毫四丝。翎毛银一两四钱四分。麂皮十一张，折银六两六钱。脚价银七分一厘二毫四丝七忽。营缮司料银十五两五钱五分七厘八毫三丝。脚价银一钱四分七厘二毫五丝四忽八微七纤一沙。 \\n 旧额存留项内，奉文节年裁扣等项，共解部银一千九百六十二两七钱三分九厘五毫九丝六忽一微八纤四沙二尘。 \\n 内旧编裁剩银三百三十五两七钱八分四毫九丝六忽一微八纤四沙二尘。顺治九年，会议裁扣银二百三十三两六钱，顺治十二年，会议裁扣银八两。裁官经费银二百六十一两三钱五分八毫。裁州同、州判柴薪工食银二百二十八两。裁减各衙门吏书工食银九十七两二钱。裁减走递马夫银一百九十七两五钱三分八厘四毫。裁恤刑纸张银二钱。康熙十四年，钦奉上谕案内，裁银四十二两一钱五分八厘三毫五丝。 \\n 内起送应试生员花红银一两七钱三分三厘三毫五丝。州学季考银一两五钱。府学季考银一钱七分五厘。岁考生员试卷等银二两七钱五分。修理仓监银二十两。教官喂马草料银六两。知州心红纸张银一十两。又合计天下财用等事案内，裁银四百五十一两一钱八分六厘五毫五丝。 \\n 内里马草料银四百四十四两四钱六分一厘六毫。府学季考银一钱七分五厘。岁考生员试卷等银二两七钱五分。季考生员试卷等银一两五钱。起送应试生员花红银一两七钱三分三厘三毫五丝。朝觐本册什物银五钱六分六厘六毫。康熙十五年，再减存留等事案内裁银九十七两二钱二分五厘。内马快手马草银八十六两四钱。教官喂马草料银六两。迎春神牛酒席银一两。进表什物银三两八钱二分五厘。康熙十七年，请旨酌量裁减等事案内，裁银一十两五钱。内知州心红纸张银一十两。迎春神牛酒席银五钱。以上共起解银二千七百五十二两五钱五分九厘八毫七丝六忽五微八纤一沙七尘九渺一埃四八漠。脚价银五钱八分一毫二丝七忽六微一沙。外置买造解绸绢银六两九钱二分三厘一毫三丝四忽三微。脚价二分一厘九毫六忽三微二纤八沙二尘。本色原额颜料一百八十三斤九两，每斤价银不等，共该银二十二两七分八厘一毫二丝五忽。内于顺治十年、十八年，改折共起解银一十七两八钱五分七厘七毫二丝五忽。止存本色颜料二十二斤一十二两四钱二分，遵照顺治十一年估价，该银四两二钱二分四毫。 \\n 内于康熙二十年核减起解银一两二钱六分六厘一毫二丝。照减定时价银二两九钱五分四厘二毫八丝。内停解黄丹、红熟铜价银一两七钱五分三厘五毫外，实存留银一两二钱七毫八丝。 \\n 以上折色并核减停止银二十两八钱七分七厘三毫四丝五忽。 \\n 存留颜料价银一两二钱七分八丝。办解水胶三斤二两，每斤估价银四分，今照核减定价银二分八厘，共银八分七厘五毫。黄熟铜三斤十四两九钱二分，每斤估价银一钱七分，今照核减定价银一钱一分九厘，共银四钱六分七厘九毫六丝七忽五微。黄蜡一斤十一两五钱，每斤估价银五钱，今照核减定时价银三钱五分，共银六钱四分五厘三毫一丝二忽五微。 \\n 外本邑颜料、水胶、黄熟铜、黄蜡八斤一十四两四钱二分。甲字库黄丹十一斤七两，每斤核定时价银一钱一分九厘，共银一两三钱六分一厘六丝二忽五微。丁字库红熟铜二斤七两，每斤核定时价银一钱六分一厘，共银三钱九分二厘四毫三丝七忽五微。俱停止解运。 \\n ○存留 \\n 本省额编兵饷银六百一十两一钱六厘四毫。 \\n 本色粮一千四百三十五石七斗八升九合三勺九抄二圭九粒一栗。 \\n 存留派解司府并本州官俸役食经费杂支等项一千二百五两七钱五分三厘九丝三忽六微。 \\n 内本州知州俸银八十两。门子二名，每名工食银六两，共银一十二两。皂隶一十六名，每名工食银六两，共九十六两。马快手八名，每名工食银六两，共银四十八两。禁卒八名，每名工食银六两，共银四十八两。伞扇夫三名，每名工食银六两，共银一十八两。库子四名，每名工食银六两，共银二十四两。斗级四名，每名工食银六两，共银二十四两。民壮五十名，每名工食银六两，共银三百两。轿夫四名，每名工食银六两，共银二十四两。灯夫四名，每名工食银六两，共银二十四两。本州吏目俸银一十五两四钱七分六厘。门子一名，工食银六两。皂隶四名，每名工食银六两，共银二十四两。马夫一名，工食银六两。本州儒学教官俸银三十一两五钱二分。廪生三十名，每名饩粮银三两二钱，共银九十六两。内本州征银四十七两七钱九分三毫九丝三忽六微，兴县代征银四十八两二钱九厘六毫六忽四微。斋夫六名，每名工食银一十二两，共银七十二两。膳夫二名，每名工食银六两六钱六分六毫五丝，共银一十三两三钱三分三厘三毫。门子五名，每名工食银七两二钱，共银三十六两。保德仓斗级四名，每名工食银六两，共银二十四两。恒羡仓斗级四名，每名工食银六两，共银二十四两。水泉马站仓斗级二名，每名工食银六两，共银一十二两。老营堡儒学斋夫银一十二两。历日纸价银二两六钱七分五厘。文庙、启圣、名宦、乡贤、风云雷雨山川社稷坛、八蜡庙二祭，郡厉坛三祭，共银四十两五钱。乡饮酒礼银五两。孤老冬衣布花银七两八钱。迎春神牛酒席银五钱。进表什物银三两八钱二分五厘。铺司兵一十七名，每名工食银四两九钱六分四厘七毫六忽，共银八十四两四钱。岁贡盘缠银三十两，每年银一十五两。起送赴考贡生酒席盘缠，及考中正贡旗、扁、花红银，一十八两。每年九两。举人坊牌银五两七钱，每年银一两九钱。饯送旧举人会试以二名为率，盘缠银三十两，每年银一十两。新中举人以一名为率，花红酒席、旗扁贺仪、饯送会试银七两五钱，每年银二两五钱。本府饯送旧举人会试卷价酒席银一两六钱，每年银五钱三分三厘四毫。驿站银一百七十二两八钱三分一厘一毫。奉文抵解地丁正项讫。 \\n 额外共解银一十九两三钱。 \\n 内匠价银一十一两七钱。裁操尝酒课银七两六钱。 \\n 以上通共地丁存解银四千七百九十两一钱五分三厘五毫六丝三忽四微一纤九尘九渺一埃四漠。 \\n 顺治十六年保德所归并本州。 \\n 屯丁旧额二百五十三丁。 \\n 徭银旧额三百六十四两三分九厘六毫。 \\n 康熙十一年知州张光岳审编： \\n 上上则无。上中则三丁，每丁征银二两六钱二分四厘二毫八丝五忽，共征银五两二钱四分八厘五毫七丝。上下则五丁，每丁征银二两四钱二分三厘，共征银一十二两一钱一分五厘。中上则一十四丁，每丁征银二两二钱一分，共征银三十两九钱四分。中中则一十七丁，每丁征银一两八钱八分七厘，共征银三十二两七分九厘。中下则二十丁，每丁征银一两七钱二分二厘，共征银三十四两四钱四分。下上则七十丁，每丁征银一两五钱九分六厘，共征银一百一十一两七钱二分。下中则八十四丁，每丁征银一两二钱五分九厘，共征银一百五两七钱五分六厘。下下则四十一丁，每丁征银七钱八分八厘九毫，共征银三十二两三钱四分四厘九毫。共人二百五十三丁，共征银三百六十四两六钱四分二厘四毫七丝。内遵照全书改派加增银六钱三厘八毫七丝。 \\n 康熙二十一年知州许国柱审编： \\n 除逃亡五十四丁，实行差人一百九十九丁。 \\n 上上则无。上中则三丁，每丁征银二两五钱八分八厘二毫，共征银七两七钱六分四厘六毫。上下则五丁，每丁征银二两四钱九厘，共征银一十二两四分五厘。中上则一十丁，每丁征银二两二钱六厘，共征银二十二两六分。中中则一十二丁，每丁征银一两八钱八分五厘，共银二十二两六钱二分。中下则一十七丁，每丁银一两七钱二分，共银二十九两二钱四分。下上则五十八丁，每丁征银一两五钱九分四厘，共银九十二两四钱五分二厘。下中则六十五丁，每丁征银一两二钱五分七厘，共银八十一两七钱五厘。下下则二十九丁，每丁征银七钱八分七厘，共银二十二两八钱二分三厘。 \\n 以上共均徭银二百九十两七钱七厘六毫。 \\n 又二十二年五月，山西巡抚穆，题请开豁逃亡丁粮，自二十一年起豁免三年，二十四年起征讫。 \\n 康熙二十五年知州高起凤审编： \\n 上上则无。上中则三丁，每丁征银二两五钱八分八厘二毫，共征银七两七钱六分四厘六毫。上下则五丁，每丁征银二两四钱九厘，共征银一十二两四分四厘。中上则三丁，每丁征银二两五钱八分八厘二毫，共征银七两七钱六分四厘六毫。中中则一十七丁，每丁征银一两八钱八分五厘，共征银三十一两四分四厘。中下则二十丁，每丁征银一两七钱一分，共征银三十四两四钱。下上则六十九丁，每丁征银一两五钱九分四厘，共征银一百九两九钱八分六厘。下中则八十二丁，每丁征银一两二钱五分七厘，共征银一百二两七分四厘。下下则四十三丁，每丁征银七钱八分七厘，共征银三十三两八钱四分一厘。 \\n 以上共二百五十三丁，共征银三百六十四两三分九厘六毫。 \\n 三十年又审编同上。 \\n 康熙三十五年知州唐文德审编： \\n 上上则无。上中则三丁，每丁征银二两五钱八分八厘二毫，共征银七两七钱六分四厘六毫。上下则五丁，每丁征银二两四钱九厘，共征银一十二两四分四厘。中上则三丁，每丁征银二两五钱八分八厘二毫，共征银七两七钱六分四厘六毫。中中则一十七丁，每丁征银一两八钱八分五厘，共征银三十二两四分四厘。中下则二十丁，每丁征银一两七钱二分，共征银三十四两四钱。下上则六十九丁，每丁征银一两五钱九分四厘，共征银一百九两九钱八分六厘。下中则八十二丁，每丁征银一两二钱五分七厘，共征银一百三两七分四厘。下下则四十三丁，每丁征银七钱八分七厘，共征银三十三两八钱四分一厘。 \\n 以上共二百五十三丁，共征银三百六十四两三分九厘六毫。 \\n 康熙四十五年知州王克昌审编： \\n 上上则无。上中则三丁，每丁征银二两五钱八分八厘二毫，共征银七两七钱六分四厘六毫。上下则五丁，每丁征银二两四钱九厘，共征银一十二两四分五厘。中上则一十四丁，每丁征银二两二钱六厘，共征银三十两八钱八分四厘。中中则一十七丁，每丁征银一两八钱八分五厘，共征银三十二两四分五厘。中下则二十丁，每丁征银一两七钱二分，共征银三十四两四钱。下上则六十九丁，每丁征银一两五钱九分四厘，共征银一百九两九钱八分六厘。下中则八十二丁，每丁征银一两二钱五分七厘，共征银一百三十两七分四厘。下下则四十三丁，每丁征银七钱八分七厘，共征银三十三两八钱四分一厘。 \\n 以上共征银三百六十四两三分九厘六毫。 \\n 起运 \\n 户部项下共银一百八十七两二钱七厘四丝。内均徭派剩银四十九两五钱四分一厘四丝。裁千总俸薪等银一百三十七两一钱六厘。裁按院造复命册银五钱六分。 \\n 兵部项下柴炭银一百一十四两八钱四分二厘五毫六丝。脚价盘缠银三十两五钱九分。 \\n 工部项下军器料价银一十两。 \\n 以上通共银三百一十二两四分九厘六毫。脚价银三十两五钱九分，奉旨汇解。 \\n 存留 \\n 武晏、岁贡盘缠银二十一两四钱。内武晏银一两四钱，岁贡盘缠银二十两。 \\n 杨永芳曰：所丁口数及编银多寡旧志未载，然额设徭银仅二百八十二两九钱零，犹未甚重也。而已称苦累，迄今征银三百六十四两有奇，则浮旧额八十两矣。均徭派剩一款，出于张守贞掌印编审，遗害最烈。近又遵照全书改派加增银六钱三厘。数虽不多，而疲残已极丝毫，总属艰难也。屯粮归并忻州，诚为甚便。屯丁二十余人，该徭银三十余两，每年关督，屡费调停，将来皆属所累。哀此余黎，昔日荷戈守御，仰军粮为活计。国朝改隶民籍，无田产以资生，当矜全之不暇，乃丁日减而徭日增，州民无上门而所人独应上门，岂所人富于州民哉？是在统兵民者筹之也。 \\n 州、所通共地丁银五千一百三十四两八钱九分三厘一毫六丝三忽四微一纤九尘九渺一埃四漠。内起运银二千五百二十三两七钱三分二厘六毫六丝九忽八微一纤九尘九渺一埃四漠。额编兵饷银六百一十两一钱六厘四毫。存留俸食杂支等银二千一两五分四厘九丝二忽六微。今遵例将本州驿站抵解起运银一百七十二两八钱三分一厘一毫。又节次裁减解银六百三十六两六分九厘九毫。实该存留俸食杂支等银一千一百九十二两一钱五分三厘九丝三忽六微。内该银柒银八百三十四两五钱七厘一毫六丝五忽五微二纤。钱三钱三十五万七千六百四十五文九毫二丝八忽八纤。实该起运及额编兵饷银三千九百四十二两七钱四分六丝九忽八微一纤九尘九渺一埃四漠。今以起存合算，每两该征银九钱三分三毫四丝九忽八微七纤九沙四尘三埃八漠。征钱六十九文六毫五丝一微二纤五尘九渺六埃二漠。康熙二十六年，分题定采买米、豆、草束时价，粳米每京仓斗一石，价银一两六钱八分。票米每京仓斗一石，价银九钱五分。豆每京仓斗一石，价银五钱。草每束价银五厘。 \\n 原额均徭九百零七两七钱五分七厘。地粮银一千二百四十六两五钱八分四厘。乾隆二十四年，奉文前征均徭银内，归入地粮银八百三十七两五钱一分四厘。现在实征均徭银三千零七十两二钱四分三厘。地粮银二千零八十四两九分八厘。 \\n  \\n   \\n  "}
{"章节": "●卷五  圣泽第五", "正文": "  \\n ●卷五圣泽第五 \\n 　 \\n  \\n  \\n 殷梦高曰：天无私覆，地无私载，日月无私照。王者奉三无私以宰制一区宇，虽阻深暗昧，犹使得耀乎光明。况禹足迹所掩，五服之内，尺土一民，莫非其有。而湛恩泽，顾独有遗焉者乎。保德自唐虞以来，世列版图，春秋之季，暂为林胡楼烦所据，不久旋复。斯民食毛践土，享累朝之乐利者，历三千余祀矣。其间救灾恤患，褒德录功，或游豫而施恩，或攘外以安内，即世远迹湮，文残献缺，而间有史传未泯，见闻可历者，一政一事何莫非宵旰之忧勤，雨露之宏施耶，至我本朝，声教四讫，内外一家，而圣德巍巍，仁渐义摩，更有存神过化，度越千古者，又安可不急为揄扬，以当歌颂于万一哉，作圣泽志。 \\n 巡幸五之一宸翰五之二漕挽五之三蠲赈五之四 \\n 武功五之五庙算五之六旌表五之七封五之八 \\n 爵命五之九赠恤五之十袭荫五之十一养老五之十二 \\n ○巡幸 \\n 大禹《禹贡》：\"导河积石，至于龙门。\"注引李复之说云，禹凿龙门起于唐张仁愿所筑东受降城之东。自北而南，至同州、韩城北安国岭而尽。按：积石在今陕西临洮府。河州东受降城，即汉云中郡地，在今山西大同府城西北。龙门山在今陕西西安府韩城县，与山西平阳府河津县相接，观此则州境一百四十里之河，皆禹所疏凿也，禹之至此明矣。 \\n 秦始皇相传始皇巡狩至此，今州东南八十里，犹有巡狩时所践马蹄在石上。详见《古迹》。 \\n 汉薄太后相传州西花园寨，为薄太后看花处。其上有御道。岂文帝龙潜守藩于代，去此不远，或时侍太后游幸于此，筑辇道。后人遂以御道名其欤。且河曲又有娘娘、太子等滩，则故老传闻或不诬也。详见《古迹》。 \\n 北魏高祖宋明帝泰始元年，魏兴安十三年二月，魏主如楼烦宫。 \\n 今上康熙三十六年二月，上出京，自大同由河保一路至宁夏，亲督师征噶尔丹。二十八日，临幸保德。知州唐文德，率合州绅衿耆老迎銮于郭家滩五里铺。是日，车驾由东门入城，驻跸于生员陈士宣家。二十九日，上御龙船，由铁匠铺同皇长子临河捕鱼，随获金色鲤二尾。知州唐文德又进活鱼，上命收。并进梨园，允令供奉。初一日黎明，命兵部同鸿胪寺祭河，巳刻启行。赐陈士宣白金十两，知州唐文德御书一幅。由南关出，至康家滩渡河，合州官民送至河滨。儿童争挽上船，上大悦，各踢银有差，少顷过河，结营府谷。士庶犹赡仰御幄，踊跃高呼，称亘古未有云。 \\n ○宸翰 \\n 元 \\n 敕加封先师孔子诏 \\n 成宗皇帝 \\n 盖闻先孔子而圣者，非孔子无以明，后孔子而圣者，非孔子无以法，所谓祖述尧舜、宪章文武、仪范百王、师表万世者也。朕纂承丕绪，敬仰休风，循治古之良规，举追封之盛典，加号\"大成至圣文宣王\"。遗使阙里，祀以太牢于戏。父子之亲，君臣之义，永惟圣教之尊。天地之大，日月之明，奚罄名言之妙，尚资神化，助我皇元。 \\n 明 \\n 御制敬一箴 \\n 夫敬者，存其心而不忽之谓也。元后敬，则不失天下，诸侯敬，则不失其国，卿大夫敬，则不失其家，士庶人敬，则不失其身。禹曰：\"后克艰厥后，臣克艰厥臣。\"五子之歌有云，予临兆民，如朽索之驭六马。为人上者，奈何不敬。其推广敬之一言可谓详矣。一者，纯乎理而无杂之谓也。伊尹曰：\"德惟一动，罔不吉。德二三动，罔不凶。\"其推广一之一言可谓明矣。盖位为元后，受天付，承天明命，作万方之君，一言一动、一政一令，实理乱安危之所系，若此心忽而不敬，则此德岂能纯而不杂哉。故必听民畏天。格郊祀之时，俨神明之鉴享。发政临民，端庄戒谨，惟恐拂于人情。至于独处之时，思我之咎，何如改之不吝；思我之德，何如勉而不懈。凡诸事至物，来究夫至理，惟敬是持，惟一是协，所以尽为天之子之职。庶不忝厥祖、厥亲。由是九族亲之，黎民怀之。仁泽覃及于四海矣。朕以冲人缵承丕绪，自谅德惟寡昧，勉而行之，欲尽持敬之功，以驯致乎至德。其先务又在虚心寡欲，驱除邪逸，信任耆德，为之匡辅，敷求哲人，布列庶位，斯可行纯王之道，以坐致太平雍熙之至治也。朕因读书而有得焉，乃述此以勖云： \\n 人有此心，万里咸具。体而行之，惟德是据。 \\n 敬焉一焉，所当先务。匪一弗纯，匪敬弗聚。 \\n 元后奉天，长此万夫。发政施仁，期保鸿图。 \\n 敬怠纯驳，应验顿殊。征诸天人，如鼓答桴。 \\n 腾荷天眷，为民之主。德或不类，以为大惧。 \\n 惟敬惟一，执之甚固。畏天勤民，不遑宁处。 \\n 早敬维何，怠荒必除。郊则恭诚，庙严孝起。 \\n 肃于明庭，慎于闲居。省躬察咎，警戒无虞。 \\n 曰一维何，纯乎天理。弗参以三，弗贰以二。 \\n 行顾其言，终如其始。静虚无欲，日新不违。 \\n 圣贤法言，备见诸经。我其究之，择善必精。 \\n 左右辅弼，贵于忠贞。我其任之，鉴别必明。 \\n 斯之谓一，斯之谓敬。君德既修，万邦则正。 \\n 天清民怀，永延厥庆。 \\n 以下文缺 \\n 国朝 \\n 今上御制训饬士子文 \\n 国家建立学校，原以兴行教化，作育人才，典至渥也。朕临驭以来，隆重师儒，加意庠序，近复慎简学使厘剔弊端，务期风教修明，贤才蔚起，庶几朴作人之意，乃比来士习未端，儒效罕著。虽因内外臣工，奉行未能尽善，亦由尔诸生积锢已久，猝难改易之故也。兹特亲制训言，再加警饬，尔诸生其敬听之。从来学者，先立品行，次及文学。学术事功，源委有叙。尔诸生幼闻廷训，长列宫墙，朝夕诵读，宁无讲究，必也躬修实践，砥砺廉隅，敦孝顺以事亲，秉忠贞以立志，穷经考义，勿杂荒诞之谈。取友亲师，悉化骄盈之气。文章归于醇雅，毋事浮华。轨度式于规绳，最防荡轶。子衿佻达，自昔所讥。苟行止有亏，虽读书何益。若夫宅心弗淑，行已多愆。或蜚语流言，胁制官长，或隐粮包讼，出入公门，或唆拨奸猾，欺孤凌弱，或招呼朋类，结社要盟。乃如之人，名教不容，乡党弗齿。纵幸逃，扑滥窃章，缝返之于衷，能无愧乎！况乎乡会科名，乃抡才大典，关系尤巨。士子果有真才实学，何患困不逢年。顾乃标榜虚名，暗通声气，夤缘诡遇，罔顾身家。又或改窜乡贯，希图进取，器凌腾沸，网利营私，种种弊端，深可痛恨。且夫士子出身之始，尤贵以正，若兹厥初拜献，便已作奸犯科，则异时败检逾闲，何所不至，又安望其秉公持正，为国家宣猷树绩，膺后先疏附之选哉。朕用嘉惠，尔等故不禁，反复。兹训言颁到，尔等务共体朕心，恪遵明训，一切痛加改省。争自濯，磨积行，勤学以图上进。国家三年登造，束帛弓旌，不特尔身有荣，即尔祖父亦增光宠矣。逢时得志，宁俟他求哉！若仍视为具文，玩勿儆，毁方跃治，暴弃自甘，则是尔等冥顽无知，终不能率教也。既负裁培，复干咎戾，王章具在，朕亦不能为尔等宽矣。自兹以往，内而国学，外而直省乡校，凡在学臣师长，皆有司铎之责者，并宜传集诸生，多方董劝，以副朕怀。否则职业弗修，咎亦难逭，勿谓朕言之不预也。尔多士尚敬听之哉！ \\n 今上御制先师孔子赞 \\n 清浊有气，刚柔有质。圣人参之，人极以立。行著习察，舍道莫由。惟皇建极，惟后绥猷。作君作师，垂范万古。曰惟尧舜，禹汤文武。五百余岁，至圣挺生。声金振玉，集厥大成。序书删诗，正礼定乐。既穷象系，亦严笔削。上绍往绪，下示来型。道不终晦，秩然大经。百家纷纭，殊途异趣。日月无逾，美墙可晤。孔子之道，惟中与庸。此心此理，千圣所同。孔子之德，仁义中正。秉彝之好，根本天性。庶几夙夜，最哉令图。溯源洙泗，景躅唐虞。载历庭除，式观礼器。擒毫仰赞，心焉遐企。百世而上，以圣为归。百世而下，以圣为师，非师夫子，惟师于道。统天御世，惟道为宝。太山岩岩，东海泱泱。墙高万仞，夫子之堂。孰窥其藩，孰窥其径。道不远人，克念作望。 \\n 颜子赞 \\n 圣道早闻，天资独粹。约礼博文，不迁不贰。一善服膺，万德来萃。能化而齐，其乐一致。礼乐四代，治法兼备。用舍行藏，王佐之器。 \\n 曾子赞 \\n 洙泗之传，鲁以得之。一贯曰唯，圣学在兹。明德新民，止善为期。格致诚正，均平以推。至德要道，百行所基。纂成统绪，修明训辞。 \\n 子思子赞 \\n 于穆天命，道之大源。静养动察，庸德庸言。以育万物，以赞乾坤。九经三重，大法是存。笃恭慎德，成德之门。卷之藏密，扩之无垠。 \\n 孟子赞 \\n 哲人既萎，杨墨昌炽。子舆闻之，曰仁曰义。性善独闻，知言养气。道称尧舜，学屏功利。煌煌七篇，并垂六艺。孔学攸传，禹功作配。 \\n 闵子赞 \\n 天经地义，孝哉闵骞。父母昆弟，莫间其言。污君不事，志气轩轩。复我汶上，出处休焉。 \\n 仲弓赞 \\n 懿德贤行，有一则尊。子也履之，成牲存存。角有用，犁牛莫论。刑政之言，惠施元元。 \\n 子贡赞 \\n 谦德知二，器实瑚琏。动必几先，孰并其办。一使存鲁，五国有变。终相其主。誉处〖FJF〗游〖FJJ〗远。 \\n 仲由赞 \\n 升堂惟先，千乘惟权。陵暴知非，委实可贤。折狱言简，结缨礼全。恶言不耳，仲尼赖焉。 \\n 子夏赞 \\n 文学二目，名重一时。为君子儒，作魏侯师。不可后礼，始可言诗。假盖小嫌，圣亦不庇。 \\n 伯牛赞 \\n 德以充性，行以澡身。二事在躬，日跻而新。并驱贤科，得颜与邻，不幸斯疾，命也莫伸。 \\n 宰我赞 \\n 办以许，言以致文。苟弗执礼，宜莫释纷。朽木粪墙，置不足云。言语之科，烨然有闻。 \\n 冉求赞 \\n 循良之要，在于有政。可使为宰，千室百乘。师门育才。治心扶性。退则进之，琢磨之柄。 \\n 子游赞 \\n 道义正已，文学擅科。为宰武城，联以歌。割鸡之试，牛刀谓何。前言戏耳，约则多。 \\n 子张赞 \\n 念昔颛孙，商德与邻。学以于禄，问以书绅。参前倚衡，忠信是尊。色取行违，作戒后人。 \\n 康熙三十八年 \\n 钦赐吏部左待朗姜 \\n 御书\"廉静\"匾额。\"表里常交正，动静自弗违\"对联。朱子诗一幅。（旧志缺载） \\n ○漕挽 \\n 夏 \\n 《禹贡》：\"浮于积石，至于龙门西河。\"注：雍州之贡道有二，其东北则自积石，至于西河。按：积石，在今临洮府河州。西河，冀之西河，今山西一带河皆是。观此，则天桥峡口水道虽险，自虞夏以来，固已久通舟楫，为飞刍挽粟之路矣。 \\n 元 \\n 世祖至元十二年六月，命安王府椽吏仆散翰之等，于黄河水运大木，自积石山至天桥子，前至长安。详见《古迹》。 \\n 明 \\n 世宗嘉靖十一年六月，御史徐汝疏请漕石州、保德之粟，自黄河而上达于延绥，以实边储。 \\n 怀宗崇祯三年七月，御史黄道直请发饷银易米。一从保德州河路，一从洛宜陆路，往陕西赈给饥民。 \\n 国朝 \\n 康熙三十年冬，命郎中囊吉里、布泰等督运大同府大有仓米赈济陕西。至三十一年三月，运至米十三万石零。共船四十八只，从湖滩河起，至潼关止。本州知州高起凤护送，往返共五阅月 \\n ○蠲赈 \\n 明 \\n 太祖洪武二年正月，诏免山西等处今年税粮。 \\n 十三年，诏还山西军二万四千人为民。 \\n 宣宗宣德三年三月，山西民饥，流至河阳等处，有司捕逐，上闻，命遣官往山西、河南赈济，禁捕治。八年四月，山西旱，诏赈恤之。 \\n 武宗正德五年，准本州贡生张绶奏，免本州粮草起运偏关，俱存留本州支用。 \\n 神宗万历二十年，知州韩朝贡以本州河滨地被水冲没，申减本色、折色粮共八十一石有奇。 \\n 万历四十二年，知州胡楠以本州雹灾，申请赈谷五百余石；又申免本州水灾，蠲除未尽草站银共一十六两五钱零。 \\n 怀宗崇祯八年，准本州乡绅王邵奏请，蠲除盐票一千五百余张。（七年三月，山陕大饥，民相食。发金五万赈之。） \\n 崇祯十三年四月，上以两京及山东、山西各处告饥，命地方有司，设法赈济，招抚流移。抚按官躬行州县，课殿最以闻。 \\n 国朝 \\n 世祖顺治八年，奉旨蠲免伤亡丁徭银共一百八十五两。 \\n 今上康熙四年以旱潦相仍，奉旨蠲免本年钱粮，发帑赈济。 \\n 康熙十九年，大同、太原二府旱荒。奉巡抚前任土、又继任穆，设法劝赈。先动借帑银，后提请抵补。奉旨允行。自六月至九月，散给米谷。九月至二十年二月，煮粥赈饥。二十年三月至五月，复给散米豆。每月大口支一斗二升。米一分，豆三分。小口折半支给。每仓斗米一钱八分，豆一钱二分。照时价给发银钱。本州知州许国柱，先捐银一百零一两。后本府奉宪又发下银一百两。共煮粥赈过饥民半年。约口四万二千二百有奇。先后买米八十石，暨煤炭等项，用过银二百一两零。又申报二十年二月后，待赈饥民大口、小口，极贫、次贫，共二万三千七百五十七名。 \\n 康熙二十二年二月，巡抚穆，因十九年荒旱，题请缓征，奉旨开征缓至六月。 \\n 二十二年，巡抚穆，题请开豁逃亡丁粮，本州共银三百八十四两三钱零。奉旨蠲免三年，至二十四年起征。 \\n 二十八年，以岁荒谷贵，奉旨蠲赈。 \\n 三十六年二月，圣驾西巡，临幸太原府属：岢岚、河曲、保德三州县地方，奉旨照大同府，一体蠲免现年钱粮。 \\n 康熙五十六年，全行蠲免丁粮银一次。 \\n 雍正八年，蠲免粮银六百八十八两四钱四分二毫。 \\n 雍正九年，蠲免粮银三百四十三两九钱七分六厘。 \\n 乾隆十三年，全行蠲免丁粮银一次。 \\n 二十四年，蠲免银二千八百九十三两七分八厘。旱灾，赈济州民八千二百四十五户。计大口二万八千九百四十八口。小口八千七百十八口。共用银一万五千九百八十七两三钱六分。米四千八百二十九石五斗一升五合。 \\n 乾隆三十七年，全行蠲免一次。四十五年，全行蠲免一次。 \\n ○武功 \\n 周 \\n 赧王八年，赵武灵王略地西至河，登黄华之上。（黄华，黄河侧之山名。）九年，西略胡地至榆中。林胡王献马。十六年，武灵王自号主父。十九年，主父行新地，遂出代郡，遇楼烦王于西河，而致其兵。其后大破林胡楼烦，筑长城自代并阴山下，至高阙为塞，置云中、雁门、代郡。 \\n 秦 \\n 始皇三年，赵悼襄王复起李牧为将，守北边。匈奴单于率众来入，牧多为奇阵，张左右翼击之，杀匈奴十余万骑。灭褴（班书作澹林）破东胡，降林胡，单于奔走。十余岁不敢近赵边。 \\n 魏 \\n 明帝青龙元年，鲜卑轲比能子，将千余骑，迎保塞。鲜卑度步根部落出塞，与并州将苏尚、杜弼战于楼烦。二将败没，帝遣骁骑将军秦郎，将中军讨之，轲比若走，别部泄归泥率众来降。 \\n 隋 \\n 文帝仁寿四年，汉王谅反，代州总管李景发兵拒谅。谅遣其柱国乔锺葵，自岚州，出雁门攻之，景且战且走，大败葵兵。 \\n 恭帝义宁无年三月，马邑人刘武周，杀太守王仁恭。附于突厥。袭破楼烦郡，进取汾阳宫。唐高祖武德三年，秦王世民讨杀之。 \\n 唐 \\n 元宗开元九年，张说将步骑万人，出岚州合河关，击叛胡党项，大破之。 \\n 周 \\n 世宗显德元年，北汉宪、岚等州降周。 \\n 宋 \\n 太祖开宝四年，北汉宪州判官史昭文，岚州剌史赵文度，各以城降。 \\n 贞宗景德元年，契丹入冠岚、武、保德诸军，高继祖击败之。 \\n 金 \\n 哀宗正大间，元将速不台寇保德，忠孝军总领完颜陈和尚（按：陈和尚本名彝，字良佐。和尚其小字也）与战于倒回谷口，大败之。 \\n 明 \\n 太祖洪武三年五月，元宗室四大王，初结岩于静乐、岢岚山中，至是率众寇武州，太原指挥陈桂等击败之。追至龙尾庄，四大王遁走。获其三大王脱忽的贴木儿，送京师。 \\n 怀宗崇祯三年正月，陕西流贼王嘉胤陷府谷，窥伺河保一带地方。知州王国、乡绅王邵，并力据守。八月，山西巡抚宋统殷率师恢复府谷。嘉胤佯乞降，仍夺路走黄甫川。十月，复陷府谷，十一月，又陷河曲。四年正月，再渡河掠菜园沟，孤山副总兵曹文绍击却之。四月文绍等复河曲。六月，击斩嘉胤于阳城。 \\n 国朝 \\n 世祖顺治七年，守备牛化麟杀知州徐效奇据城。与府谷贼高有才互相犄角，应大同叛将姜。朝命大将固山额真墨--名缺等攻诛之。 \\n 康熙十四年，陕西贼朱龙党羽周四据府谷，将犯河保一路。知州李遇时等协心守御，城赖以全。后大兵灭贼，各获优叙。知州李遇时升知府，守备苗有年升都司，吏目钱万芳升主簿，幕客朱旦即授知州。 \\n 康熙三十六年，口外部落厄鲁特噶尔丹拢乱边塞。御驾亲征，从大同至太原府属河曲、保德一路地方，进指宁夏，诸将协剿灭之。 \\n ○庙算 \\n 晋 \\n 孝武帝太元元年，秦王苻坚伐代。分其民为二部，河以东属刘库仁。以西属弗卫辰。 \\n 唐 \\n 太宗贞观十九年十二月，发朔并汾、箕、岚、代等九州兵，命江夏王李道宗统领备薛延。 \\n 元宗天宝元年正月，置河东节度使，与朔方犄角，统天兵、大同、横野、岢岚四军，备御突厥。 \\n 明 \\n 景帝景泰元年五月，也先分道入寇。山西巡抚朱鉴奏请关隘诸将，画地救援。寇犯河曲、保德、岢岚，宜令偏头关策应；犯宁化、静乐等处，宜令山西营策应；犯五台、繁峙等处，宜令雁门关策应；其石州、宁乡等处，宜令汾州营守备协守从之。 \\n 景泰元年四月，谍报也先追石亨于雁门，烽火连属，众请发兵救援，兵部尚书于谦上方略，授石亨使皆坚壁。而令各营秣马厉士，若将大举者，仍令延绥总兵师渡河于保德州，设伏截杀从之。 \\n ○旌表 \\n 宋 \\n 义门赵宁英宗治平二年，以知府州折继祖，并知本州张堂等，奏宁十世同居事，奉旨旌表。居前树绰楔，门赐牌一面，上书\"敕赐旌表门闾赵氏\"八大字。门外左右各筑土台，高一丈二尺，用白色粉饰。其门墙两行又各栽树木成林。至今碑记犹存。 \\n 明 \\n 烈女陈氏熹宗天启三年，巡按御史徐公--名缺以烈女未嫁死夫事上闻，奉旨建坊旌表。五年，巡按御史刘公（名四端）又立祠祀之。颜其上曰\"陈贞烈庙\"。详见传及碑记。 \\n ○封 \\n 元 \\n 狄元昌（以孙东山贵，赠忠顺大夫兵部待郎上骑都尉，追封天水郡伯） \\n 狄琮（以子东山贵，赠封如其官。以上俱详见《乡贤》） \\n 明 \\n 戴冕（以孙延春贵，诰赠。详见《武官》） \\n 戴辰（以子延春贵，诰赠。详见《忠臣》） \\n 崔珙（以子士成贵，敕赠文林郎户部云南司主事） \\n 陈来（以孙奇瑜贵，赠中宪大夫河南布政） \\n 姜维屏（以子名武贵，诰赠骠骑将军） \\n 陈嘉荩（以子奇瑜贵，诰封大中大夫河南布政使司左参政） \\n 王所用（以子邵贵，敕赠征仕郎翰林院检讨。以上俱详见《贡生》） \\n 国朝 \\n 刘际亨（以子谷贵，诰封奉政大夫刑部郎中。详见《贡生》） \\n 陈永祚（以子大谟贵，敕赠文林郎四川庆符知县） \\n 姜宗吕（以子贵,敕赠文林郎行人司行人，又诰赠中宪大夫鸿胪寺少卿。详见《进士》） \\n 姜栩（以子弘贵，诰赠武德将军） \\n 徐煜（以子开第（贵），赠文林郎。见《孝行》） \\n 赵铎（以子士聪（贵），赠文林郎。） \\n 张大德（以孙拱极（贵），赠文林郎。见《岁贡》） \\n ○爵命 \\n 宋 \\n 赵宁英宗治平中，诰授果国郡伯。 \\n 明 \\n 戴延春神宗万历三十年，诰授骠骑将军镇守山东登、莱等处总兵官。 \\n 崔士成万历间，敕授文林郎云南司主事。 \\n 陈奇瑜怀宗崇祯初，诰授中宪大夫河南布政使左布政。 \\n 王邵崇祯十年，敕授征仕郎翰林院检讨。 \\n 韩友范崇祯间，敕授奉政大夫陕西庆阳府知府。 \\n 国朝 \\n 刘谷康熙初，敕授奉政大夫刑部郎中。 \\n 王宗本--邵子康熙二十三年，敕授文林郎大兴县县丞。 \\n 姜康熙三十八年，诰授中宪大夫鸿胪寺少卿。 \\n 姜弘康熙间，敕授武德将军平鲁卫守备。 \\n ○赠恤 \\n 明 \\n 戴辰（以丰阜城战殁，追赠明威将军指挥佥事。） \\n 徐尧臣（以御北寇阵亡，恤录升副千户。） \\n 钱楝（以御北寇阵亡，赠都督指挥佥事。） \\n 姜名武（以朱仙镇剿贼战死，赠特追荣禄大夫。后军都督府右都督。荫一子孙。以上俱见《忠臣》） \\n 万世德（以征倭御鲁功，特赠兵部尚书，遣官谕葬。详见《乡贤》） \\n 徐开第（乾隆八年，敕授文林郎宁津县知县） \\n ○袭荫 \\n 明 \\n 孙茂（原籍嘉兴，副千户盛之后，宣德八年，袭本所副千户。） \\n 曹广（原籍仪真，太原中卫左所镇抚成之后，宣德间袭本所镇抚。） \\n 杨万（原籍如皋，本所镇抚宗之子，正统年间袭。） \\n 王进（原籍旰眙，太原左卫中所百胜之后。父智杀贼偏关有功，升副千户。天顺末年袭本所副千户。） \\n 刘（本所百户浩之子，正德间袭，以征流贼功，升署副千户。） \\n 钱浩（本所正千户山之子，嘉靖初年袭。） \\n 李继芳（本所正千户忠之孙，嘉靖间袭。） \\n 王天麟（本所副千户进之孙，嘉靖间袭。） \\n 徐尧臣（本所百户义之子，嘉靖间袭。） \\n 杨永（本所镇抚万之孙，以祖阵亡加升副千户。世袭。） \\n 刘怀忠（本所署副千户之子，万历初年袭。） \\n 孙光胤（本所副千户茂之孙，万历初年袭。） \\n 杨世卿（本所副千户永之孙，万历二十一年袭本所百户。） \\n 张楷（所人，万历二十四年，以功升百户，世袭。详见《武官》。） \\n 徐维忠（本所百户尧臣子，万历二十九年袭。） \\n 刘兴汉（怀忠侄，万历二十八年袭。） \\n 曹三元（本所镇抚广之七世孙，万历三十五年袭。） \\n 赵登高（本年百户忠之孙，万历三十九年袭。） \\n 王化显（本所百户景之孙，万历间袭。） \\n 孙扬（本年副千户光胤之子，万历四十一年袭。） \\n 安边才（所人，百户世袭。详见《武官》） \\n 万化孚（赠兵部尚书，世德冢子，承袭祖职指挥佥事。由宁式守备，历升河保营、偏关、陕西、神木参将，加副总兵衔。以上《世袭》。） \\n 万邦孚（世德次子，以平倭功荫官。生以善，后及蓟镇红草沟杀贼功，历荫锦衣卫正千户。世袭。） \\n 万有孚（世德叔子，以覃恩荫三品官生，授户部照磨） \\n 万国孚（世德季子，以劳瘁王事，荫二品恩生。） \\n 陈永祚（五省总督奇瑜子，以父剿流寇功，荫兵部官监。） \\n 姜宗吕（赠都督名武子，以父殉难阵亡，荫锦衣卫百户。未任。以上《恩荫》。） \\n ○养老 \\n 康熙二十八年二月，恩诏优给老人，毋论军民，年七十以上者，许一丁侍养，免其杂派差役。八十以上者，赐绢一匹，绵一斤，米一石、肉十斤。九十以上者，倍之。至百岁者，题明给与建坊银两。本州报过老人共二百九十九名，内七十以上者，张可中等二百五十五名。八十以上者武应治等四十二名。九十以上者张才清等二名。知州高起凤各照例优给。百岁者无。 \\n 四十二年三月，又奉恩诏优给老人如前例。本州报过老人共三百七十一名。内七十以上者董维国等二百一十名。八十以上者张奉明等一百五十四名。九十以上者陈有兴等七名。知州唐文德亦各照例优给。百岁者无。 \\n 四十八年五月，又奉恩诏优给老人如前例。本州报过老人共三百七十名。内七十以上者，傅弘禧等一百九十一名。八十以上者张应奎等一百七十一名。九十以上者郝有才等八名。知州王克昌亦各照例优给。百岁者无。 \\n 又康熙五十年、雍正二年、乾隆六年、十六年、二十六年、三十六年、四十五年、五十年，俱奉诏赏养老民银、米、丝绢，各有差。 \\n  \\n   \\n  "}
{"章节": "●卷六  官师第六", "正文": "  \\n ●卷六官师第六 \\n 　 \\n  \\n  \\n 殷梦高曰：天生民而立之君，君不能独理，而分疆置吏，使司牧之。然则官师者，承流宣化，百里之所寄命者也。 \\n 尸位素餐已足耻矣，若复作威福，恣溪壑，毋乃国之蠹，而民之贼与。保德自郡县以来，吏斯州者，或任专城，或司佐理，不知凡几矣。乃按籍稽之，前之传者何寥寥也。惟明自成、弘而后，姓氏类多可纪。然彼循良著称，堪垂不朽者又多乎哉？计其一时乘权莅事，威势赫奕固显荣矣，及乎运数迁移，腐同草木，间有一二败检者流，且继今指摘无穷焉。嗟乎！前事之不忘，后事之师也。继人君子，尚其鉴诸。作官师志。 \\n 官制六之一名宦六之二职名六之三 \\n 宪泽六之四署官六之五裁官六之六 \\n 杂职六之七社师六之八流寓六之九 \\n ○官制 \\n 宋 \\n 朝散大夫知保德军事上骑都尉一员。大中大夫同知保德军事轻骑都尉一员。承信校尉充保德军事判官飞骑尉一员。武德将军司狱骁骑尉一员。显武将军都巡检骑都尉一员。承宣军使一员。将仕郎都孔目一员。登仕郎知法一员。敦信校尉充司候一员。监造孔目官一员。各寨寨官一员。税课司大使一员。儒学主学一员。庆历中，郡县置学，以郡官提学事。崇宁中设学长谕、直斋长谕各一人。小学教谕一人。小长一人。 \\n 金 \\n 以刺史主州事。皆授大夫。或朝散、或少中、或奉议，兼都尉。或轻车、或上骑。封爵皆五等，或伯，或子，食邑五百户。赐紫金鱼袋。宗室则授大将军，食邑七百户。兼设同知、判官、尉、孔目等官，略仿宋制。 \\n 元 \\n 设知州一员，以汉人为之。授奉训大夫，或奉政大夫，或奉议大夫，兼管都军奥鲁劝农事。承事郎达鲁花赤二员，以蒙古、色目人为之。亦兼管诸军奥鲁劝农事。同知一员，以蒙古、色目人为之。授忠翊校尉，或授承事郎。判官一员，授敦武校尉，或修武校尉。吏目一员。儒学学正一员。至元二十年，置经赋、学正各一员。大德四年裁减。税课司大使一员。芭州镇巡检司巡检一员。 \\n 明 \\n 设知州一员。初授奉训大夫，升授奉直大夫。同知一员。万历以后裁。判官一员。永乐十八年裁。吏目一员。学正一员。训导三员。嘉靖间裁。巡检一员。正德间裁。仓大使、副使各三员，副使万历后裁。医学典科一员。阴阳典术一员。僧正司僧正一员。六房司吏六名。典吏十三名。永乐间裁减，止设司吏二名，典吏六名。铺长司吏一名。承发典吏一名。架阁典吏一名。儒学司吏一名。巡检司司吏一名。保德、恒羡、广积三仓各攒典一名。 \\n 国朝 \\n 仍明制。设知州一员。吏目一员。学正一员。无同知、判官、巡检、训导。裁减司吏。初，仓大使三员。康熙年间并裁保德仓、广积仓两大使。 \\n 保德旧隶太原府属。雍正二年，改升直隶州知州。 \\n ○名宦 \\n 宋 \\n 高涣广陵人。熙宁间，授朝散大夫知保德军，创建文庙于南坡。--旧从祀 \\n 金 \\n 高怀贞广陵人。大定元年，授朝散大夫知保德军，上骑都尉。开国子食邑五百户。赐紫金鱼袋。改建文庙于城内西北隅。（旧从祀） \\n 李晏陇西进士。大定二十一年，授少中大夫，知保德军轻车都尉。开国子食邑五百户。赐紫金鱼袋。先是军城西南临沟，辄修辄圮。公相视得木瓜崖，退数武，裁削壁立，筑城一百七十步有奇。城中苦无水，于石渠之上累甓为洞，以便汲者。创开西门。有记。军治北旧有拟江楼，岁久倾圮，改而新之，名曰\"安西\"。亦有记。政平讼理，盗贼屏息，人以古治渤海目之。（旧从祀） \\n 王嘉言明昌间，授少中大夫知保德军。甲寅，建讲堂于文庙之后。斋舍俱备。--旧从祀 \\n 张令臣博平人。太和元年，授奉议大夫知保德军提督常平仓事，上骑都尉，开国子食邑五百户。赐紫金鱼袋。重修文庙殿宇、两庑、垣墉、补缺像，正直次起讲堂、斋舍、庖厨等类。有碑记--旧从祀 \\n 元 \\n 许仲杰字汉臣，长清人。至正十三年，由毗陵推官，以廉能升知保德州。捐俸修州治、公廨，兼置供奉上司器具，及砌儒学垣基。有碑记。--旧从祀 \\n 袁公光州人。先是至正十三年，府谷官军越境作乱，公从辽阳中书参知政事，洎公枢密院判，奉武州公枢密院吴公命，来抚御之。生者归，死者葬。定羌之民，始有宁宇。越明年，枢府推授知州。凡有粮储、科役、造作重者，必躬诣枢府，请省减。才略明敏，有担当。耆士为建坊竖碑，以记之--旧从祀 \\n 明 \\n 宋镇永乐元年知州事，修州治及各廨舍。刊《太宗文皇帝敕谕》，揭州所--旧从祀 \\n 任泰陕西咸宁举人，宣德初年知州事。廉直无私，遇事立决。后人推公而敏者，必以公为首称。--旧从祀 \\n 陆镛字时鸣，直隶昆山进士。天顺四年知州事。雅尚德化，不恃刑威。民俗丕变，岁旱虔祷，大雨随足。升工部郎中。民心感戴，思之不忘。--旧从祀 \\n 骞璇字廷五，陕西永寿举人。成化十七年由静乐知县升知州。重修文庙及州衙，三载以才，更知代州，考满升平阳同知--旧从祀 \\n 周山字静之，淅江嵊县举人。先知山东德州，丁内艰。弘治十五年知本州。立心正大，处事公勤。治官事如家事，以民心为已心。建社训蒙，登堂讲学，出郊劝农，设法备赈，修理城池、仓场，起建谯楼及各公廨神宇，禁止邪术、佛事，并赌博、盗贼等类。立集、修志。本州监生霍升等，具呈通政司，乞加衔复任。（万历三十年入祀） \\n 王琼字廷宝，四川成都举人。正德九年知州事。律已以廉，宅心以爱，吏民因责有感悟涕泣者，甫四月丁外艰，士民不忍别。 \\n 李泽字天仁，山东历城举人。由陕西沔县知忻州，正德十年更本州。兴利除害，修废举坠，政教并行，宽猛兼施，民心感戴不忍欺。正德十三年驾幸山西，粮饷多不给，部院会举公于唐家会，召买旬日，得草十万束。米三百石，不扰民而公用足。十五年因疾三疏解组，巡按张公怜而嘉之，送者遮道垂涕。（万历三十年入祀） \\n 蓝云字子雨，锦衣卫举人。嘉靖三十一年知州事。长材博学、绩蕴宏施。三沟水渠颓塌，几败大城，公伐石砌。有碑记。升本府同知。 \\n 高冈凤字鸣治，湖广邵阳举人。嘉靖三十八年，自济南府判知本州。心地慈祥。政事整肃。地乡遍立社学，每朔望必躬为考校，厚赏俊秀。作\"劝民歌\"、\"迎春歌\"，人咸歌咏之。兴贤育材，民称真父母。时值凶岁，开仓赈贷，民得生活。里甲费烦，每至倾产，公积银于柜，而量其出入，尽革宿弊。有事于官者，惟令自拘，至即问理。狱无冤滞。四十年，以前任督粮不及数谢职。得报，即深衣大带，北面稽首，飘然而归。州人泣不忍别，有去思碑。（万历三十年入祀） \\n 李春芳号西屏，直隶井陉岁贡。嘉靖四十二年，自大同东路通判升知州事。下车值寇警，肃队戒行，北阅城，慨然曰：孤县边城，倾圮如是乎!相度加帮西南受敌之处，更以砖石，建楼于上，以备不虞。关外置暗窖，乡村修堡寨。愿入城而无房基者，给空闲官地以处之。又出守城议授之。挺身临城，寇不敢近。且饬泮宫、均田租、讯疑狱、抑强横，善政种种。隆庆元年，升州府同知。督抚保留本府同知。仍管州事。后以石州之变，调公安抚，士民不忍相别。（万历三十年入祀） \\n 刘希皋陕西保安举人。万历七年以大同府判升知州事，刑清政简，盗息民安。五载，升顺庆府同知。民思之。 \\n 王甲号剑塘，山东利津举人。萧山名宦，进士聘之子。万厉十六年，自大同府判升知州事。以官久代庖，事皆颓废，极力振刷。遇士大夫，必以礼待。修水道以全民居。起高明伦堂基以兴人文。士民诵之。及宁夏刘孛之变，大兵经过，人心惶惶，草束不敷，罔知所措，力为维持，草以麦青抵偿，民赖以安。至操履清洁，冰蘖可餐，饮食衣服，岁久如故。尝云：\"已往之日长，将来之日短。长已能甘，短岂难受。\"识者以为名言云。前志称其\"实心爱民，明决理事，一尘不染。\"百姓安堵又诗曰：\"林涛百姓笑颜开，接得重生父母来。重沐一天新雨露，扫除千里旧尘埃。明如秋夜当空月，响似春天震地雷。只恐小民留不住，飞黄腾踏上京台。\"皆实录也。五载升夔州府同知。去之日，行李一驼，送者涕泗叹服。（万历三十年入祀） \\n 高三聘字希尹，山东海宁选贡。万历二十六年，由陕西凤翔府判升知州事。文学博洽，政事精勤，招拟一挥立就，卧治二载，有古长者风，院道屡旌。以亲老告归，河曲苗都谏赋诗赠行，士民诵而慕之。 \\n 韩朝贡字邦献，陕西肤施举人。万历二十八年，自祁县令升知州事。挥霍长材，直心，朴貌如清。销绝军二百三十二名。蠲河粮八十余石。州粮改折色，径征本色。砖包城垣一千一百丈。大有功于州人。四载，构疾告归，州人为立生祠。四十年，知州胡楠悬扁旌之。 \\n 胡楠字楝隆，陕西洵阳选贡。万历三十八年，自夏县令升知州事。仁爱出于至诚，为善惟日不足。除革农民集税、房夫、乡夫、军夫、菜户、炭户、磁户、地方柴帚木炭、排年迎接彩旗、铺行铺垫、里老毡条、放粮酒席。请捐所徭折马价、减盐税、免耗粮、免灾粮。麦改徵米，酌定仓豆出孔。设城乡常平社仓，清蠲社仓利谷，增养廉仓谷本。募义勇，修九寨，立粮册，给由帖，修学宫，置学田，造祭器，请社师。明经讲学，劝课生童，设处贡生班银，举名宦、乡贤、节妇，争议渡船，整理军器，给囚粮库役、仓役、各役纸张工食，议里书、赤历纸张等费，复令收头应骡夫，以均甘苦。美政约四十六款。请上竖碑，永为定式。后为知州戴元毁之。然盛德至善，人不能忘。四十四年升湖广洵阳同知，合州老幼焚香泣送百里，城乡士民共建生祠四十余处，公请入祀。 \\n 王国福建闽县举人。知本州事，善政颇多。崇祯三年，边盗王喜胤倡乱，河曲、府谷俱陷。屡寇城下，公率士民坚守，忠肝义胆，寝食城头，大声誓于神前曰：\"国弃父母于万里之遥，捐妻子于锋刃之下，宁与城俱碎，不与贼共生。\"调兵凑饷，赏罚严明，州人不遭茶毒。晋省得固篱藩者，公之力也。劳瘁身殁，柩归，士民哭送百里，至今思之。--明从祀 \\n 阴鹤鸣陕西耀州举人。崇祯末年知本州事。闯贼陷陕西府谷县，公率阖学生员，日夜城头，誓众坚守，身带银锭，奖赏壮士。时有谋劫印陷城者，公大骂，以折其气，诛其羽翼数人。具文请兵，会太原等处俱陷，力不能支，南面再拜，焚衣冠而去。 \\n 国朝 \\n 安世鼎字铸九，辽东贡生。顺治七年，知本州事。叛逆牛化麟拒城，公随营招集乡民，城下之日，哭诉将兵者，止戳贼魁，宥善良。入城抚谕，民得全活。旋遭凶荒，请上赈济，抚疮痍之民。无事不周，精明仁爱，吏胥畏服。凡从逆者，产例入官。屡奉严查，公以贼从外逋入据，曩夺民居，不宜重累地方，力争得寝。升江西南昌道。士庶焚香哭送。 \\n 孟熊臣字辅昌，辽东荫生。顺治十三年知本州事，莅任五载，不携其家，尝辇致赀财，为州公费。时去乱离未远，公年几冠，厚重简默，优游坐理，天性慈祥，不事纷更，革除民害八款，立石衙前。升福建汀州知府。去之日，行李萧然。州人泣送，至今思之，公举名宦。（以上知州） \\n 明 \\n 和贵陕西石泉岁贡。万历二十九年，授本州同知。出纳允当，廉洁无私，屡蒙宪旌，军民悦服，三十六年升济南审理，人为不平。 \\n 龚汝懋字德修，陕西平利选贡。三十七年，由蒲州判升本州同知。勤勤恳恳，实心爱民，一腔忠赤，始终不改，民称长者。四十一年，升两淮运判。州民泣送，不忍别。（以上州同） \\n 明 \\n 陈直字希正，山东曹县监生。弘治十五年任吏目。赞政公勤，人心悦服，历试保德、恒羡、广积监收，皆能持清廉，革宿弊，制服攒斗。乙丑入觐郡守，作谒金门，以华其行。 \\n 张逊山东临清监生。万历二十六年，任吏目。厚重循谨，秋毫不浼，三载升去。（以上吏目） \\n 陈纪字振之，陕西周至举人。成化十七年任学正。学问渊深，存心淳厚，以葩经教授诸生。九载职满归，送者流涕遮道。 \\n 宋德隆北直永平岁贡。万历十七年，由州府训升学正。德望端醇，无疾言（遽）色。学问渊博，尤长吟咏。著有《过庭编》四卷，行于世。循循善教，每以道义为尚雅，不计束修、问馈，士乐归之。及丁外艰，士皆泣送，不忍别，有从至原籍者。数载后，音问不置。其子师程登丙戌进士。其姻家王遴时，为大司马，殊不形诸辞色，人咸服其雅量。 \\n 任志学字希孔，山东曲阜岁贡。四十一年，由凤阳训导升本州学正。雅崇道义，耻言馈遗。升德府，官属贫不能行，上官资之行。（以上学正） \\n 元 \\n 刘章甫至正间，以本州学正署州事，重修城垣。--旧从祀 \\n 明 \\n 常自修字修德，南直来安选贡。万历三十二年，以忻州同知署州事。一载，民方凋瘵，极力抚绥，一切烦苛蠲涤殆尽。先是本州召买草豆，遗蠹甚惨，公恳请减免，百姓稍苏。至季考月课，如意作兴，崇举耆硕，旌表贞节，一时士民戴为真父母云。代之日，老幼遮道涕送，寻升保定府判。 \\n 明 \\n 蔡继荣萧山岁贡。万历三十七年，以忻州同知署州篆。留心民瘼，虽为时未久，而兴革雅得民心。其禁园户送菜，略曰：\"本州清苦，百姓怜，而送菜此亦良民一时盛举，恐后遂因而为例，非下送上，乃上索下矣。有余者取诸蔬圃，不足者易于市廛。纳者既有往来之苦，收者不论需索之扰。事虽至微，实关政体。本州自今以后尽行裁革。非沽名，非立异，心实有不安耳。\"观此亦足见其操守之一班云 \\n 田所赋字献廷，山东进士。天启年，以本府照磨署州篆。有德政。将代郡人赴上呈请乞转题加衔久任。略曰：\"贞操一尘弗染，矢志百折不回。食粗衣砺，茹蘖饮冰。甫下车而倏清算缗，不崇朝而立蠲苛税。登陴饬武，督课兴文。禁小贩以便穷民，置义冢以泽枯骨。旌良善，惩奸民，不尚催科，刍牧随宜。讲乡约以化民，督保甲以防夜。农忭于野，旅安于途。吏畏其威，民怀其德。实政实心，绝无代庖俗气。善政善教，卓有任重鸿材。\"观此可见其概（以上署官） \\n 安承教字居巽，镇西卫百户。先本所人。万历四十年，任本所掌印。年方弱冠，才实老成。除去案衣家伙，裁免行户日用，发价购买，平等徵收，屯军、库军、首军、解军，旧有陋规，墩军送柴帚。旌军馈遗。一切禁革，诸蠹悉除，纤尘不染，所人直碑记之，督修城工，尤为勤慎。（以上所官） \\n 胡廷琦，大兴县岁贡。雍正二年知州事。甫下车惩治蠹吏，豪滑潜踪。裁革行户一切陋规。培育学校。捐俸修城。又天桥西鹰嘴石当窄口，下流河势奔激，船筏触之辄坏。公命匠焚凿去其石，河路永利。五年，以失查河清事去，民甚惜之，临行遮道涕送。 \\n 严庆云，陕西沔县进士。乾隆三十七年，以浑源州署保德事。四十六年，再署公学。有源本治，无粉饰，州先后二载，政简刑清，案无留牍。奸民梗化者，按法重惩。地方整肃,其平均赋役，勤恤民隐，有古循良风。寻以西曹内擢，士民远送，不忍别。 \\n ○职名 \\n 州尹 \\n 宋（通判，附司理《胡志》注云：以通判知州事，司理佐之。按：宋乾德元年以文臣知州事。四月置诸州通判。而《通志官制》有知军事、同知、判官三员。此下注又云云未详同异） \\n 吴中庆历元年由著作佐郎任。 \\n 孙直方庆历四年由秘书丞任。 \\n 王永庆历七年由殿中丞任。 \\n 倪俊庆历八年由赞大夫任。 \\n 王可度皇三年由殿中丞任。 \\n 刘世昭至和二年由国子博士任。 \\n 张甫嘉二年由屯田员外郎任。 \\n 寇谭嘉五年由司门员外郎任。 \\n 高恩嘉八年由著作佐郎任。 \\n 郭--名缺治平元年由虞部员外郎任。 \\n 王衮治平四年由职方员外郎任。 \\n 李舜元熙宁元年由北部员外郎任。 \\n 吕持熙宁六年国子博士任。 \\n 高涣--见名宦。 \\n 薛温其降县人，熙宁八年由秘书丞任（有通判题名记） \\n 路适熙宁十年由殿中丞任。 \\n 孔文中由宣德郎任。 \\n 刘源由通直郎任。 \\n 方洵武由朝奉郎任。 \\n 张由奉义郎任。 \\n 晁端禀嘉六年任保德军司理。（见鹰窠岭桥记） \\n 金（以刺吏主州事） \\n 完颜（名金宗室，贞元元年授定远大将军，知保德军事。轻铗车都尉，开国伯食邑七百户。有拟江楼记。见艺文。） \\n 高怀贞--见宦迹 \\n 李晏--见宦迹 \\n 王嘉言--见宦迹 \\n 覃宣（金末任，兵革间没于王事，至五世孙中复为州，有续题名世系记在艺文志。） \\n 张令臣--见宦迹 \\n 元（以汉人为知州，以蒙古、目色人为达鲁花赤） \\n 王济字济民，顺德任邑人。大德元年任。出自风宪莅任，概然以新文庙为意，创塑先圣及配哲象，金碧丹。大德五年，山西道塔察儿及肃政廉访使冀公至州，公复请修，燕室、讲堂，焕然改观。学正颜真为记。 \\n 袁公--见宦迹 \\n 许仲杰--见宦迹 \\n 张良辅 \\n 吕勖 \\n 刘继祖 \\n 林按滩不花（以下俱达鲁花赤） \\n 八歹 \\n 兀八歹 \\n 慎得斥至正七年，创建文庙。幕位学正殷鲁为记。 \\n 月鲁帖本耳 \\n 本八歹（本《韩志》作木） \\n 歹歹 \\n 塔察 \\n 明--知州 \\n 蔺普整陕西府谷人，洪武初年任，创立之始，治绩居多。 \\n 宋镇--见宦迹 \\n 杨泰 \\n 尚信（俱永乐年间任见《韩志》） \\n 任泰--见宦迹 \\n 田耕字希尹直隶宝坻人，正统间任。 \\n 常瑁字朝仪，山东临淄举人。景泰间任。居官公正，未久以事去。 \\n 杨玉字廷玺，陕西安化举人。景泰间任。有善政。秩满去。送者遮道。 \\n 陆镛--见宦迹 \\n 张文质字时中，陕西扶风举人。成化六年任。期月以忧去。 \\n 毛凤字鸣周，陕西临潼举人。成化八年任，以贤调知沁州事。 \\n 刘昌字景隆，直隶安化举人。成化十一年，自沁州更调是任。修建布政司及公馆。以事去。 \\n 骞璇--见宦迹 \\n 刘渊字源泽，山东潍县举人。弘治元年自代州调任。重建明伦堂，置城中水道，建预备仓、富岁廒、育贤坊，当道旌之。 \\n 昝凤翔字应诏，河南郏县举人。弘治六年任。修儒学斋舍及大有仓。以贤调知忻州。送者遮道。 \\n 杨元泽字孟汇，山东沂水举人。初知兴县，调洪洞，升忻州。弘治十三年改任。廉静寡欲，讼简民安，修理城门及馆舍。二载卒于官。 \\n 周山--见宦迹 \\n 王汝安字靖之，陕西州举人。正德西年，由湖广襄阳府判升任。勤政忧民，不遑宁处。修城垣、学舍，建八蜡庙、惠民井、石桥，时旱祷雨辄应，当道异之。五载升本府同知。 \\n 王琼--见宦迹 \\n 赵章字伯文，山东临清州举人。由郎中正德十年降是任，有异政。 \\n 李泽--见宦迹 \\n 张郁陕西洛川岁贡，嘉靖初年任。 \\n 朱直隶顺天举人，嘉靖四年任。 \\n 范箕直隶顺天进士，嘉靖九年任。 \\n 卢洪山东举人，嘉靖十三年任。 \\n 高桂直隶宝坻人，嘉靖十五年任。（《韩志》作宝应举人） \\n 王建中顺天举人，嘉靖十八年任。--见《韩志》 \\n 宋标直隶任丘举人，嘉靖十九年任。 \\n 王朝珍陕西宁州举人。嘉靖二十一年任。捶毙者甚众。升王官。 \\n 靳东齐直隶顺义县举人。嘉靖二十五年任。 \\n 监云--见名宦 \\n 杨宗颜直隶武邑岁贡，嘉靖三十五年任。 \\n 高冈凤--见名宦 \\n 李春芳--见名宦 \\n 王世康直隶清苑举人。嘉靖四十年任。修守有要，凡山路险隘处，挑竣深堑，上搭木桥，有警撤去，寇马辄阻。后升本府城堡同知，仍驻扎本州。 \\n 李学诗陕西肤施举人，隆庆元年任。（《韩志》嘉靖四十五年任） \\n 王甫桐直隶饶阳举人。隆庆二年任，搜括闾阎，人号赃王。其兄甚恶之。以忧去。 \\n 苏腾直隶赵州岁贡。隆庆五年任。仪望修整，廉隅谨饬，致仕归。 \\n 周埙河南郏县举人。以河间府推官万历元年升任。平易近民，处事有条。四载升河间同知。 \\n 张一良直隶蠡县举人，万历五年任。为人寡言笑，人不敢欺，有古直声。以盗越狱，降知五台县。 \\n 刘希皋--见名宦 \\n 杨从书直隶顺天举人。万历十一年任。心田恺悌，政事慈和，美丰姿，性豪逸，每政暇与士大夫聚谈。四载升卢州府同知，官至郎中。 \\n 白应乾山东博兴举人。万历十五年任。莅官有体，未几，丁内艰。 \\n 王甲--见名宦 \\n 朱黄裳字元吉，直隶南宫举人。万历二十二年，自济南府判升任。残刻无体，恣行胸臆，然家温寡营，亦一节之善也，被劾去。 \\n 高三聘--见名宦 \\n 韩朝贡--见名宦 \\n 候来召山东诸城选贡，万历三十四年任。 \\n 赵继清南直凤阳举人。万历三十五年任。戏谑无体。以察去。 \\n 胡楠--见名宦 \\n 李胜之字兰畹，大兴籍，南直江阴举人。万历四十四年，自北直献县教谕升任。以听任衙役，被劾去。 \\n 张世熙字忠明。陕西文县贡（生）。 \\n 戴元字起贞。河南光山举人。存心忮刻，用刑严酷，毁胡公革弊碑，公论非之，然听讼敏决，有能吏才。 \\n 王国--见名宦 \\n 崔从教北直迁安举人，崇祯间任升西路管粮同知。 \\n 郇诠山东益都贡生，待士有礼。 \\n 钟乾健字体元，陕西榆林贡生。 \\n 阴鹤呜--见名宦 \\n 国朝 \\n 钱维新 \\n 贺熊飞陕西朝邑生员。 \\n 徐效奇奉天人。顺治四年任，已丑，牛化麟叛，被执。南面再拜而死。执者并及其二子、三子，亦以不屈被害。公囊橐素充，难既作，从楼上以金帛掷下，冀免于祸，而卒不免。悲夫！以先曾被劾故。未得入祀忠烈。 \\n 安世鼎--见名宦 \\n 杨士字文斗，北直通州辽东贡生。顺治九年任，升陕西临洮府知府。编审颇为遗累。 \\n 孟熊臣--见名宦 \\n 苏东柱字生紫，北直雄县进士。顺治十七年任。善书、工诗，有文士风第，无吏治之才，权不由己。民多逃亡，颇致口实。然实为衙役所累，非其罪也。六载卒于官。 \\n 张光岳字符，奉天贡生。康熙五年任。承苏之后，招集流亡，总核庶务，号称明察。训诲士民，有父母之风。虽以受贿致讼，说者谓实公家范不严所致云。升刑部员外。 \\n 李遇时字雨若，奉天人。康熙十四年由笔帖式任。甫至大作威福，厥后锐意行善，优士恤民，有循吏风。值陕寇煽乱，大兵压境，供应刍茭，民不滋扰，至今思之，升岳州知府。 \\n 许国柱字君弼，奉天开原人。康熙十五年任。省事不扰，而听讼明敏，非其所长，时例清地亩，邻邑多伪增，以希晋秩，公独不然，有平原无党之风。以忧去。 \\n 高起凤字鸣岗，奉天辽阳荫生。康熙二十三年，自松滋知县升任。风采严厉，令行禁止，衙门整肃，历来未有。操守清介，创开北门。养士爱民，破除俗见，尤人所难。署河曲岚岢西路分府篆务，俱有惠政。升吏部考功司。有德政碑、去思碑。 \\n 唐文德字敬亭，江南宣城荫生。康熙三十二年任。至三十六年，圣驾西巡，行幸保德，驻跸三日。公调度得宜，上心甚喜。赐御书一幅，公悬于大堂公座上。后升户部员外郎，现任浙江金华府知府。 \\n 王克昌字燕及，号澹园，别号瀚渑。山东青州府临淄县人。康熙丁卯经魁。辛未进士。三十八年五月，除授贵州贵阳府贵定县知县。四十年四月，调繁改知黎平府永从县。四十二年，计典荐卓异，四十四年补今职。在任修北城三十余丈，东城楼一座。又建仓房五间，修州署谯楼、大堂、私宅住房，焕然一新。民甚喜之，四十九年，翻板刊州志，工未竣，升刑部江西司员外。 \\n 冯国泰渐江山阴县岁贡。康熙五十二年任。五十六年离任。 \\n 伍士琪云南阿迷州举人。康熙五十六年任。接送军差，民不滋扰。留心课士。雍正元年内擢去。 \\n 胡廷琦（见名宦） \\n 王清云南昆明县举人。雍正五年任，八年离任。 \\n 车敏来湖南邵阳县进士。雍正九年任，军差驼马过河，调度得宜，民不受累。立书院，躬亲课士。十三年，以忧去。 \\n 薛子璋贵州黄平州举人。乾隆元年任。操履廉慎，事缜密，五年，以办理大清山木案去，后复官补辽州。 \\n 方浩江南桐城县进士。乾隆五年任，立书院，捐俸延师课业。八年以事去，复官补州。 \\n 李高山东高密县进士。乾隆八年任，本年十一月调任绛州。 \\n 邵其德云南保山县进士。乾隆八年任。悌文雅，静镇有体。十年，以病去。 \\n 张重振直隶任邱县进士。乾隆十一年任。听讼明决，内外肃清。十三年，以病去。 \\n 徐玉田江西南昌县进士，乾隆十四年任。十五年升平阳府。 \\n 伍云保满洲正白旗人。乾隆十六年任。二十年离任。 \\n 钱之青江苏震泽县举人。乾隆二十年任。接送军差，时值岁歉，悉心调度，民得安堵。二十一年，以病去。 \\n 言如泗江苏昭文县恩贡。二十二年正月任。接送驼马过渡，借用营兵，不烦民力。九月以病去。 \\n 汪如椿江南歙县贡生。乾隆二十三年任。军差络绎，又值灾赈，弊绝风清，四境帖然。二十七年卒於任。 \\n 李在田河南武涉县拔贡，（乾隆）二十八年任。三十年致仕。 \\n 黄有恒江西庐陵县举人。乾隆三十年任。三十一年被议去。 \\n 段汝舟江苏武进县进士。乾隆三十一年任。修理城垣，留心课士。三十二年卒於任。 \\n 陶敦仁江苏上元县贡生。乾隆三十二年任。三十三年以病去。 \\n 吴名琅安徽青阳县举入。乾隆三十三年任。修理城垣。三十八年升广东惠州府。 \\n 虔礼宝满洲正黄旗举人。乾隆三十八年任。多奉差委，在州日少。然汲引士类，体民艰，人多德之。四十六年升平阳府。 \\n 黄印直隶天津县举人。乾隆四十七年任。四十九年告养去。 \\n 王秉韬汉军镶红旗举人。乾隆五十年任。 \\n 学官（宋以前无可考） \\n 金 \\n 王用杰太和年任。 \\n 元--学正 \\n 颜真古鲁人，大德六年任。（见修学记） \\n 薛澍至大间任。 \\n 武成功延五年任。（有续题名世系记，见《胡志》） \\n 屈居安 \\n 殷鲁至正七年任。（有《建文庙幕位记》见《艺文》） \\n 刘章甫--见名宦 \\n 阿思兰至正二十年任。 \\n 王巨渊本州人，充本州蒙古学正。 \\n 明--学正 \\n 王淳字宗贤，陕西澄城举人。天顺间任。学问渊博，教人多所成就，士咸仰之。 \\n 刘光启陕西白水举人。成化间任。 \\n 陈纪--见名宦 \\n 马廉字永清，河南许州岁贡。弘治十年任，十七年致仕。 \\n 张谕字国珍，直隶晋州举人。正德七年任。学问宏博，诲人不倦。士人多所成就，次年升兴化府判。 \\n 刘绅字佩章，山东济南卫岁贡。正德九年任，五载致仕。 \\n 崔敷字天德，河南通浒岁贡。正德十五年由平凉府训升任。制行端谨，诲人有方，得师儒体，士类景仰。 \\n 贺永隆 \\n 梁济 \\n 马骥 \\n 管廷用 \\n 孔宗尧 \\n 张绶 \\n 李映春（春《韩志》作阳） \\n 杨英（《张志》作李英） \\n 王宗儒 \\n 姚谦夫嘉靖三十一年任。--见署官 \\n 张陕西环县岁贡。嘉靖三十五年任。 \\n 白云鹇陕西清涧岁贡。隆庆四年任。 \\n 强深北直人。万历元年任。 \\n 李益四川南充举人。万历三年任。博闻多识，善造就人。升宁乡知县。 \\n 廉平陕西白水岁贡。万历五年任。听信左右，有乖师范。 \\n 李思仁直隶赞皇岁贡。万历七年任。四载升顺德府授。 \\n 李存孝陕西吴堡岁贡。万历十一年由镇番训升任。 \\n 潘廷，字子玉，河南南阳岁贡。万历十五年任。留心作人，多方讲劝，计日课士，详加评品。 \\n 宋德隆--见名宦 \\n 余天叙陕西成县岁贡。万历十九年，由镇番训升任。三载升淮安府授。 \\n 高若时陕西南郑岁贡。万历二十二年，由宜川谕升任。教化有条，才思精敏，堪可民社。一载转王官，皆惜之。 \\n 戚府直隶浚县岁贡。万历二十四年任。三载升去。 \\n 张效易平阳府临汾岁贡。万历二十七年任。 \\n 卫自立浮山县岁贡。万历二十九年任。安静端方，绰有师范，署郡符一载。 \\n 王咏字乐真，平阳府乡宁岁贡。万历三十二年，由榆社谕升任，后升山丹卫授。 \\n 董志道直隶赵州岁贡。万历三十五年，由遵化谕升任。致仕。 \\n 宋之弼山东掖县岁贡。万历三十五年任。承委查盘仓粮，大肆求索，竟以去官。 \\n 盖大卿平阳绛县岁贡。万历三十八年，由卫训升任。端方淳厚，士类归心。升去时，士皆远送，不忍别。 \\n 胡从化陕西安化岁贡。万历三十九年任。卒于官。 \\n 任志学--见名宦 \\n 王之屏字子忠，沁源岁贡。万历四十二年，由徐沟谕升任。 \\n 胡（名缺无考） \\n 刘大益天启年任。 \\n 杨继儒 \\n 郭一兰崇祯年任。 \\n 利万锺宁夏贡。 \\n 刘士琅辽东复州卫贡，崇祯末年任。 \\n 国朝--学正 \\n 胡来献陕西人。顺治元年自府谷训升任。 \\n 刘相宇沁州贡。顺治二年任。学问渊博。教士有体。 \\n 白--名缺 \\n 周际盛平阳贡。顺治五年任。 \\n 秦士吉浮山人。顺治七年任。未几卒。 \\n 刘衍民字无怀，河东运司贡。顺治七年任。学问醇博，存心仁厚，署州事，请立社学，刑清政简，升广东新兴县知县，士民远送，不忍别。修葺孔庙明伦堂，署门联云：\"得其门而升堂入室，由斯道以行远登高。\"迄今人诵而思之。 \\n 刘誉平阳府霍州贡。顺治十三年任。未几卒。 \\n 杨善平阳府洪洞举人。顺治十三年任。署州事，致仕归。 \\n 刘嗣晏阳城贡。顺治十四年任。刚方节俭，勤于课士。升阳高卫教授。行李萧然，士送之，不忍别。 \\n 姚哲字愚若，沁源甲午举人。康熙四年任。胸怀空洞，不修边幅。卒于官。 \\n 张凤羽字天翔，平阳府绛州人，丁酉经魁。康熙九年任。秉性亢直，有担荷气节。见学宫颓废，慨然欲新。知郡力弗胜，会赴公车，募同乡诸公，绛郡孙御史独捐金五十两。及公升延长知县，孙遗书云：\"惟利有尽，令名无穷\"。闻者以为益友名言云。 \\n 卫大衡字知重，平阳府曲沃庚子举人。康熙十九年任。升湖广监利县知县。 \\n 刘瀚字沧若，平阳府曲沃举人。康熙三十年任。修葺孔庙，留心作人。升阳高卫教授。明伦堂有去思碑。 \\n 杨观字厥成，平阳府万泉县举人。康熙四十五年任。 \\n 张绍伸河津县举人。康熙五十三年任。 \\n 宁钊蒲县举人。雍正四年任。 \\n 梁溥介休县举人。乾隆二年任。训课有方。 \\n 周仲孝义县举人。乾隆十年任。文品兼优。 \\n 杜首瀛太谷县举人。乾隆十五年任。 \\n 白浚兴县举人。乾隆十八年任，二十六年再补。 \\n 王师曾忻州举人。乾隆二十三年任。 \\n 王励太原县举人。乾隆二十六年任。实心课士。 \\n 董之解州举人。乾隆四十一年任。 \\n 张廷谟兴县举人。乾隆四十三年任。 \\n 赵敦典夏县举人。乾隆四十六年任。（以上学正） \\n 冯曦吉州岁贡。河曲县训导。 \\n 白琦光浑源州岁贡。河曲县训导。 \\n 范宠延凤台县岁贡。河曲县训导。 \\n 谭遵宪沁水县岁贡。河曲县训导。 \\n 郭维统大同县岁贡。五寨县训导。 \\n 姚季绩徐沟县岁贡。河曲县训导。 \\n 张受祺榆社县岁贡。河曲县训导。 \\n 赵联香乐平县举人。试用。 \\n 孙峻德寿阳县举人，候补教职。 \\n 石城泰偏关县岁贡。河曲县训导。 \\n 薛天佑临晋县贡生。试用教职。（以上署学正） \\n 吏目（宋金俱无考） \\n 元 \\n 王岩 \\n 聂大备大德五年任。 \\n 冀克敬 \\n 郭希文 \\n 李天 \\n 张孜 \\n 明 \\n 王辉 \\n 李大有 \\n 赵宣 \\n 王杲（以上俱洪武年任见《韩志》） \\n 孙缓山东平原县人。宣德二年任。 \\n 樊纶陕西安化监生，景泰间任，公勤忠厚，九载秩满去。 \\n 刘珍直隶任丘承差。成化间任。为人刚劲，赞政惟勤。以忧去。 \\n 穆智陕西朝邑监生。成化十三年任。惟公惟勤，民心颇服。以忧去。 \\n 李奈陕西蒲城监生。成化十五年任。 \\n 马刚河南光山监生。成化二十三年任。未几卒于官。 \\n 曹政山东临淄监生。弘治元年任。存心忠厚，赞政维勤。以事去。 \\n 王洪四川龙州宣抚司监生。弘治八年任。存心仁恕，尝罚适宜。以忧去。 \\n 陈直--见名宦 \\n 李观 \\n 张鹏 \\n 张航 \\n 徐良臣 \\n 郑九皋 \\n 谭永 \\n 张实 \\n 李从众直隶隆平人，嘉靖间任。政尚宽和，遂占籍焉。 \\n 胡镇 \\n 杨守祖隆庆年任。 \\n 薛颜万历六年任。 \\n 韩习儒直隶良乡监生。万历八年任。 \\n 雒复亨陕西三原监生。 \\n 赵尚宾河南汝州监生。万历十二年任。丰度修整，才猷敏决。十三年委署广积仓，称能焉。十六年升无锡主簿。 \\n 欧阳滦州监生。万历十六年任。 \\n 赵科泾阳吏员。万历十九年任。猥琐塌茸，民间鸡犬不宁。 \\n 张维藩直隶乐亭监生。万历二十一年任。醇厚谨愿。 \\n 袁澄浙江慈溪吏员。员万历二十四年任。 \\n 张逊--见名宦 \\n 高师颜陕西葭州监生。万历三十年任。老成有守。三载，升四川临水主簿。 \\n 马如麟直隶束鹿监生。万历三十二年任。贪秽，为闾阎所苦。 \\n 耿思亲大名监生。万历三十五年任。以贪残被察去。 \\n 张孔仁浙江西安吏员。万历三十六年任。 \\n 张遐龄福建吏员。万历三十九年任。 \\n 程可贤字子彦，辽东辽海卫监生。万历四十年任。四十四年升延安府经历。 \\n 张楠山东高密吏员。万历四十四年任。 \\n 黄承诏顺天人。天启元年任。 \\n 张可进山东人。天启七年任。 \\n 贺世平北直广宗人。崇祯二年任。 \\n 同朝表陕西人。崇祯五年任。 \\n 武希选费县人。崇祯九年任。 \\n 惠景亨清涧人。崇祯十二年任。 \\n 孙世贵字耀吾，顺天籍江南徽州人。崇祯末年任。勤于城守，经略陈奇瑜为文美之。 \\n 国朝 \\n 崔邦谊遵化人。顺治二年任。 \\n 李兆龄余姚人。顺治九年任。解饷迟误革职。 \\n 李永清浙江人。顺治十三年任。以忧去。 \\n 黄茂字君培，大兴籍绍兴人。顺治十四年任。创建衙署，以察去。 \\n 钱万芳字瑞寰，宛平人。康熙七年任。十四年升主簿。 \\n 王朝聘 \\n 陈肇虞字嗣华，陕西富平人。康熙十六年任。貌若朴诚，以计去。 \\n 解政达字循天，直隶博野吏员。康熙三十一年任，四十四年以计去 \\n 嵇曾诒字遐如，江南无锡监生，顺治乙未进士。永福之侄，康熙丙戍翰林曾筠之兄。康熙四十五年任。 \\n 刘世荣顺天大兴县监生。康熙五十四年任。 \\n 王承英顺天宝坻县吏员。康熙六十年任。 \\n 范圣选山东范县监生。雍正九年任。 \\n 邓霏广东大埔县监生。雍正十二年任。 \\n 张潮顺天通州贡生。正十三年任。 \\n 陈缔虞四川温江县岁贡。乾隆六年任。安静不扰。 \\n 陆廷瓒江苏娄县监生。乾隆十二年任。谨操守，博雅善书。 \\n 陆映藻江苏长洲县监生。乾隆二十一年任。 \\n 陈本鼎湖南湘潭县贡生。乾隆二十四年任。 \\n 江锡禧安徽繁昌县监生。乾隆二十六年任。告病。三十四年复补。 \\n 戴勋顺天大兴县典吏。乾隆二十六年任。 \\n 温炜广东嘉应州监生。乾隆三十八年任。 \\n 郭炳顺天大兴县监生。乾隆四十二年任。（以上吏目） \\n 吴赐令顺天大兴人。 \\n 胡士框直隶清范人。 \\n 人。河曲县巡检。 \\n 王士英顺天三河人。 \\n 庞德贵直隶临城人。天门关巡检。 \\n 寇元极直隶龙门人。河曲县巡检。 \\n 陈子开广东揭阳人。 \\n 徐元顺顺天大兴人。 \\n 赵长庚直隶饶阳人。 \\n 罗暄四川汗州人。 \\n 朱豫江苏镇洋人。 \\n 汤惟钟江苏长洲人。 \\n 王伦一浙江诸暨人。 \\n 张鳌直隶内黄人。 \\n 陆廷浙江仁和人。 \\n 虞山江苏金坛人。 \\n 邝岐凤广东从化人。（以上署吏目） \\n 仓大使 \\n 明 \\n 刘本平阳绛州人。万历二十年任。 \\n 王廷玉直隶唐县人。二十一年任。 \\n 曹志虎大同蔚州人。二十二年任。 \\n 王森直隶延庆人。二十三年任。 \\n 郭世长陕西朝邑人。二十四年任。 \\n 李纯潞安黎城人。二十六年任。 \\n 乔擢大同应州人。二十七年任。 \\n 权永端陕西宁州人。三十年任。 \\n 孙得玉陕西户县人。三十一年任。 \\n 贾习孔赵城县人。三十二年任。 \\n 曹继参陕西阳人。三十三年任。 \\n 冀汝先河南长葛人。三十四年任。 \\n 张一鹏陕西蒲城人。三十五年任。 \\n 刘瑜襄垣县人。三十六年任。 \\n 郝自然直隶清丰人。三十七年任。 \\n 周鲤顺天人。三十九年任。 \\n 郝恩大同府人。四十一年任。 \\n 以上保德仓大使。 \\n 冯冲陕西华州人。万历十八年任。 \\n 武梅平阳夏县人。二十年任。 \\n 张君赐陕西蒲城人。二十一年任。 \\n 李钿河南阳武人。二十四年任。 \\n 李思谦河南信阳人。二十五年任。 \\n 王汝魁陕西三原人。二十六年任。 \\n 张志学陕西兰州人。二十七年任。 \\n 徐三重陕西醴泉人。二十八年任。 \\n 贺文吉直隶保定人。二十九年任。 \\n 王好耕直隶冀州人。三十一年任。 \\n 赵绛浙江山阴人。三十三年任。 \\n 赵汝举大同应州人。三十六年任。 \\n 李校平阳芮城人。三十六年任。 \\n 张应亭沁州人。三十七年任。 \\n 李大宾陕西富平人。三十九年任。 \\n 杜时隆猗氏县人。四十一年任。 \\n 焦汝英陕西澄城人。四十二年任。 \\n 以上广积仓大使。 \\n 苏相大同县人。万历二十年任。 \\n 田得强直隶唐县人。二十一年任。 \\n 张志登直隶定州卫人。二十二年任。 \\n 常行大同应州人。二十四年任。 \\n 田世英陕西绥德人。二十五年任。 \\n 王沐潞安府潞城人。二十七年任。 \\n 张奇平阳临汾人。二十八年任。 \\n 宋玺山东曲阜人。三十年任。 \\n 高照陕西高陵人。三十一年任。 \\n 张进忠河南河内人。三十二年任。 \\n 胡养廉河南光山人。四十年任。 \\n 陈所习潞安长子人。四十年任。 \\n 李浩平阳霍州人。四十三年任。 \\n 以上恒羡仓大使。 \\n 国朝 \\n 陈三乐 \\n 罗廷魁 \\n 桂任文 \\n 张天成（升浙江税课司）陕西临洮吏员，康熙二十一年任。 \\n 贾继浚 \\n 以上保德仓大使，康熙年间裁。 \\n 刘大福 \\n 章 \\n 金德桂浙江永康吏员。康熙十七年任。 \\n 章德增 \\n 乔章 \\n 以上广积仓大使，康熙年间裁。 \\n 李岱 \\n 时杰 \\n 杨廷柏 \\n 韩镐 \\n 刘清涟山东曹县吏员。康熙二十八年任。 \\n 黄国诏顺天吏员。现任。 \\n 以上恒羡仓大使 \\n ○宪泽 \\n 元 \\n 吴公，讳，汴梁人。至正间，为广平等处兵农宣慰使司都元帅。二十二年戊戍，讨贼至武州。（武州即今镇西卫前所地）兴县兵乱，侵保德，公却之。明年九月，府谷军侵河曲、保德，委院判袁公，守保德、河曲。兵退，州以安。凡袁公为民请命，悉慨允之。又明年，请于朝，以袁公守是州，军民悦服。 \\n 明 \\n 刘公，讳泽，字济民，山东济宁进士。由吴江知县，历升冀宁左参政。正德戊寅，武宗驾幸榆林，取道保德，六军扈从，供亿不支，公私俱困，人心惶惶。公至州，总其事，才足应变，志在安民，调度有方，凡船舰刍粟等务，不艰不乏。捶扰民者，以警众，蠲得已者，以苏民。又偿牛羊价值，檄旁郡协济。居者以宁，逃者以归，旋车之日，老幼焚香，稽首不忍舍。 \\n 王公，讳遴，北直霸州进士。嘉靖四十年任岢岚兵备副使。务自刻励薄，供费慎取，予守坚冰蘖，动履准绳，正已率人，推诚待物，详载岢岚《庙学记》、《引水记》，及《生祠德政碑》。至索鲜者日至，渔户不支，逃亡相继，自公蠲除，河滨之民，始得宁止，官至兵部尚书。 \\n 赵公，讳彦，字明宇，陕西肤施进士。万历丁酉，自太原知府升岢岚左布政。躬历诸路，相度冲缓，勾稽刍糗，调剂本折。添戌守，易将衔，广城堡，选智勇。知无不言，言无不行。西寇警慑，惟命是听。节省逾十余万金，以代司农年例。包城一议，尤属本州亿万年再造之德。辛亥知州胡楠为新其祠，扁曰：\"名世芳标\"。 \\n 陈公，讳登云。万历十四年，巡按山西监察御史，严禁送鱼。移文会同巡抚、总兵，通行禁约，将渔户省令宁家，一时沿河渔户，尽沾其德云。 \\n 李公，讳从心，字了思，直隶南乐进士。万历壬子，自陕西副使升岢岚兵备右布政。严禁馈遗，重惩刁讼。单骑巡边，蒿目裕饷。轸恤兵丁，操练材勇，军火器械、吏治民情、靡不精悉，而积附余，修险隘，西寇帖服。至修州城、建角楼、浚水道、新学宫、理军器，蠲除灾粮、耗粮、皇船、盐票一切苦累，皆出公赐云。 \\n 刘公，讳，万历三十七年巡按山西监察御史。留心政教，颁行教条十则，甲寅，知州胡楠书于堂右。见《艺文志》。 \\n ○署官 \\n 明 \\n 宋纲字大振，直隶高阳岁贡。正德三年以州学训导署州事，深得民心。十二年，升寿阳教谕。 \\n 姚谦夫字受益，山东东昌岁贡。嘉靖三十八年以州学正署州事，操持清肃，政事公正，民心爱戴。升猗氏知县，累官至知州。 \\n 常自修--见名宦 \\n 蔡继荣--见名宦 \\n 田所赋--见名宦 \\n 戴时荐 \\n 曹继参 \\n 陈其才字继南，崇祯间以岢岚知州署州事，编审称善，王二弥先生有诗颂之。 \\n 国朝 \\n 刘衍民--见学正 \\n 王履泰按罕司检校，顺治间署州事。 \\n 田思孔字印尼，奉天贡生。康熙四年以河曲知县署州事。先是苏守谓公曰：\"倘一旦不谛，请以后事累君。\"至苏死，公果代为周旋其帑归籍。杖毙蠹役，有吏治才，州人德之。 \\n 胡应凤字子庵，北直廪生。康熙二十二年以河曲知县署州事。 \\n 贾英字汉升，北直举人。康熙三十三年以岢岚知州署州事。 \\n 奕廷芳字菊人，奉天岁贡。康熙四十四年以兴县知县署州事。 \\n 商基镛字智庵，贵州平越府瓮安县人。癸酉科举人，康熙四十九年以岚县知县署州事。在任谦恭待士，慈详爱民，《州志》赖以告成。 \\n 王汉军镶白旗监生。雍正元年以河曲知县署州事。 \\n 王永年贵州铜仁县举人。雍正五年以河曲知县署州。 \\n 冯云江南金坛县贡生。雍正八年以汾州府同知署州事。 \\n 阎士绮山东济阳县贡生。雍正十三年以岢岚知州署州事。乾隆五年、八年再署。处事有条，廉介自守。 \\n 王希汤满洲正蓝旗人。乾隆八年以河曲知县护理州事。 \\n 朱汝琳江苏上元县监生。乾隆十年以岢岚知州署州事。十三年再署。 \\n 颜希深广东连平州贡生。乾隆十五年以太原府同知署州事。 \\n 张铠乾隆二十年以宁武府知府署州事。二十一年再署。 \\n 李维梓山东人。乾隆二十年以宁武府同知署州事。 \\n 柯仁汉军镶白旗人。乾隆二十二年以河曲知县护理州事。 \\n 程辙河南永宁县拔贡。乾隆二十七年以岢岚知州署州事。整肃地方，廉静不扰。 \\n 王如玖宛平县贡生。乾隆三十年以岢岚知州署州事。 \\n 王典谷江苏金山县贡生，乾隆三十一年以永宁知州署州事。 \\n 田进升山东钜野县监生。乾隆三十二年以平阳府同知署州事。三十五年再署。修理城垣，操守廉介。 \\n 王利成广东乐昌县贡生。乾隆三十三年以试用知州署州事。 \\n 胡邦盛浙江汤溪县进士。乾隆三十四年以汾州府同知署州事。质朴寡营，留心课士。 \\n 吴琅安徽全椒县举人。乾隆三十六年以宁武府同知署州事。 \\n 严庆云--见名宦 \\n 苏泰江苏江阳县人。乾隆三十八年以应州知州署州事。 \\n 钱文梓江苏太仓州举人。乾隆四十一年以天镇知县署州事。四十三年再署。 \\n 林涛广东平远县贡生。乾隆四十二年以神池知县署州事。 \\n 李元芝四川城都县增生。乾隆四十四年以汾州府通判署州事。 \\n 高杞满洲镶黄旗人。乾隆四十五年以太原府通判署州事。 \\n 附保德营署官 \\n 陈福字东海。顺治七年，牛逆平，委署保德营守备，全活甚众，州人德之。 \\n 畅天德陕西人。康熙四十九年以河保营千总署营事。 \\n ○裁官 \\n 金 \\n 乌古论 \\n 端（以上惧州同） \\n 元 \\n 张公敏 \\n 事山童 \\n 时思温 \\n 塔失铁木儿 \\n 覃中延五年任。有德行，系宣五世孙 \\n 穆思恭 \\n 杨舜举 \\n 塔思不花（以上俱州同） \\n 明 \\n 尹惟忠字良臣，淮安人。永乐十一年任。公勤敏决，修城有功。 \\n 雷复字时和，金县举人。景泰间任。宽猛互用，公平正大。 \\n 蔺让字克逊，顺天举人。天顺二年任。职专粮草，出纳严明。改驻偏关自公始。 \\n 毛整字饬之，河南杞县举人。天顺八年任，出纳允当，军民咸服。 \\n 黄锐字进之，陕西咸宁举人。成化六年任。有为有守，政绩著闻。升保安知州。 \\n 李芳字世美，陕西凰翔吏员。成化十九年任。材猷政事，无逊正途，告致归。 \\n 张文质字适中，山东章丘举人。弘治三年任。莅政公平严肃，建保德仓及偏关公署，有碑记，以事去。 \\n 马志刚字希柔，陕西朝邑吏员。弘治七年任。以事去。 \\n 王文冕字周制，河南裕州举人。弘治九年任。严明公廉。五载卒于官。 \\n 王钜原陕西沔县监生。弘治十五年自京卫经历升任。笃实公明。二载致仕。 \\n 史翰陕西徽州吏员。弘治十七年自京卫经历升任。 \\n 刘通字宗圣，山东利津人。正德十三年自京卫经历升任。才猷著离，出纳允当。 \\n 杨朝腾嘉靖年任。 \\n 蔡椿 \\n 萧岱 \\n 贺继宗 \\n 吴一 \\n 刘溢 \\n 任启宗 \\n 尹锦（以上皆见旧志） \\n 刘景直隶大成监生。万历七年任。 \\n 李三元河南汝州吏员。万历十年任。有操持。 \\n 王思宗陕西淳化监生。万历十五年任。 \\n 马仁南直武进吏员。万历十七年任。 \\n 廉静之安平监生。万历十九年任。 \\n 汪邵直隶歙县监生。万历二十年任。才猷敏练。升南京兵马司。 \\n 李思忠陕西文县岁贡。万历二十二年任。 \\n 李友松山东平陆岁贡。万历二十四年任。博达有为，伤于所恃，以淹滞卒。 \\n 施敷浙江归安监生，万历二十六年任。 \\n 和贵--见名宦 \\n 王德字尧夫，四川昭化选贡。万历三十六年任。勤瘁自甘，发肤无爱，半载卒于官。 \\n 龚汝懋--见名宦 \\n 杨存礼字孔爱，北直?县选贡。万历四十二年任。 \\n 沈鸣宇字泰宁，湖广监湘选贡。万历四十七年任。 \\n 以上州同。 \\n 金 \\n 杨景雄 \\n 祖彦璋 \\n 元 \\n 程甫全 \\n 荆思得 \\n 张天羽 \\n 韩士愉 \\n 知法 \\n 韩庆 \\n 覃质中之弟，延间，除判是州，升淮西道肃政廉访司照磨。 \\n 以上俱判官，明初亦设判官，姓氏无考，永乐十八年裁减。 \\n 尉（宋以前无考） \\n 金 \\n 解元老 \\n 国维 \\n 党用为 \\n 王信儒 \\n 吴松 \\n 赵永吉 \\n 阎端 \\n 元 \\n 也速不花 \\n 塔察儿 \\n 孔目（宋以前亦无考） \\n 金 \\n 李益 \\n 赵禹 \\n 王同 \\n 张寿 \\n 白圭 \\n 乔裕 \\n 白祯 \\n 前行 \\n 张照 \\n 张义 \\n 郝林 \\n 李芳 \\n 训导 \\n 明 \\n 阮诚字信之，南直宣城举人。宣德间任。 \\n 孟辅字廷弼，山东济宁举人。景泰间任。 \\n 张让字逊之，陕西陇州举人。景泰间任。 \\n 徐谨字廷玉，江西吉水举人。景泰间任。 \\n 杜海字纳川，陕西兴平举人。天顺间任。训诲循谨，科目有人。九载升教谕。 \\n 周玺字廷玉，直隶滦州举人。天顺间任。九载秩满去。 \\n 董唐陕西华州人。成化九年任。 \\n 陈翱直隶曲阳人。成化十一年任。 \\n 石磬陕西华阴人。成化十五年任。 \\n 杨诚字彦实，北直元氏人。弘治元年任。 \\n 阮成字孔晖，顺天人。弘治元年任。 \\n 贾充恪字孟恭，河南陈留人。弘治十二年任。善于启迪，得师儒体，士咸乐从，著作亦多，有社学城隍庙等记。（见艺文志） \\n 姚沂字希鲁，河南封丘人。弘治十三年任。训士有方，言行可法，德之者众。 \\n 吴海字德裕，四川宜宾人。弘治十六年任 \\n 宋纲--见署官 \\n 安仁字处善，山东博兴人。正德十年任。屡署州事，深得民心。 \\n 袁墨字宗儒，山东济宁人。正德十三年任。有善教。 \\n 得马水关巡检（正德间裁） \\n 明 \\n 鱼渊陕西同州人。成化二十年任。 \\n 车昙陕西蒲城人。成化二十三年任。 \\n 赵恕陕西淳化人。弘治三年任。 \\n 惠陕西朝邑人。弘治六年任。 \\n 郑旺北直赵州人。弘治九年任。 \\n 张骥陕西三原人。弘治十二年任。 \\n 吕英北直巨野人。弘治十五年任。 \\n 刘纪直隶大成人。弘治十八年任。 \\n 水泉马站仓副使 \\n 明 \\n 郝宗铨陕西绥德人。万历二十七年任。 \\n 王大元都司朔州卫人。万历三十一年任。 \\n 朱正色平阳绛县人。三十二年任。 \\n 程儒陕西安化人。三十三年任。 \\n 张邦吉平阳临晋人。三十五年任。 \\n 张桂大同县人。三十六年任。 \\n 刘永强三十八年任。 \\n 李大成顺天遵化人。四十年任。 \\n 解其礼平阳稷山人。四十一年任。 \\n 巨承赐平阳曲沃人。四十二年任。 \\n 按：保德蕞尔郡粤，稽往昔，何设官之多也?或以密迩边陲，称岩邑重之与。抑古者，人心朴茂，民不滋扰欤，夫一羊九牧，适足为害，冗员固宜汰也！ \\n 国朝仍明季裁减，官方以清载之者，不没其名，且使后得有所考耳。 \\n ○杂职 \\n 医学典科 \\n 明 \\n 狄完字道全，义门都人。天顺间任。精通医书。 \\n 赵琦字国珍。宣化坊人。成化间任。精脉理，识药品，疗人有应。 \\n 杨廷玉字汝璞，宣化坊人。正德元年任。 \\n 王维郡义门都人。万历二十八年署典科。 \\n 赵汝翼字子羽，琦之后。万历间署典科。全活包城民壮甚众，申上给冠带。 \\n 雷应元宣化坊人。万历三十一年署典科。 \\n 钱兴保德所人，万历三十九年署典科。施药有功。 \\n 白天粹宣坊化人，万历四十二年署典科。申给冠带。子敬简，庠生。 \\n 国朝 \\n 白良璧刘殿选杨五岳薛慎典白培康淦 \\n 王仁和陈廷綦康来吕朝元 \\n 阴阳典术 \\n 明 \\n 孙直义合都人。宣德间任。 \\n 张乃宣化坊人。景泰间任。 \\n 张守道乃子。天顺二年任。--见义举 \\n 高翔宣化坊人。腾兄。万历间署典术。祷雨有应，申给顶带。 \\n 国朝 \\n 鲍淮康万清康令望康继贤康令举康潮 \\n 僧正司僧正 \\n 明 \\n 吕贤正统十年任。通经典，有戒行，重修寺宇及锺楼，募造佛像甚奇。 \\n 会寅万历二十七年署僧正。与僧维果募取大藏经，置宝积寺。 \\n 正瑛义合都人。万历四十四年署。 \\n 国朝 \\n 维宇 \\n 方贞 \\n 维亨募修南郭真武殿石，建灵官殿。 \\n 园恺 \\n 方便康熙四十六年募修城隍庙。有碑记。 \\n 忠实 \\n 性彦 \\n 方宜 \\n 净修宗彦智经达玉净智祥瑞净德 \\n ○社师 \\n 明 \\n 李弘治间知州周山延。 \\n 白士敬生员。 \\n 阎思礼生员。 \\n 王三贵生员。 \\n 贾顺时宣化坊人。知州胡楠考发张家滩等三村，训蒙郊外，渐闻弦诵这声，申给衣顶。 \\n 高名桂生员。 \\n 郭期泰生员。 \\n 徐岱生员。 \\n 盛可久生员。 \\n 以上俱知州胡楠延。 \\n 国朝 \\n 白敬简字宪枢。学正刘衍民延。子眉。--见恩拔 \\n 李春光字舒绿。廪生。知州张光岳延。 \\n 陈字完真。廪生。知州许国柱延。 \\n 朱一鸣字洪元。见岁贡。知州高起凤延。 \\n 陈士宣字鹤浦。廪生。 \\n 刘述尧字懋勋。廪生。 \\n 王体乾字肇熙。廪生。 \\n 康本谦字集庵。庠生。 \\n 以上俱知州唐文德延。 \\n 徐成章字睝公。庠生。发子。知州王克昌延。 \\n 陈之（见举人）知州方浩延。品端学邃，课训有成。 \\n 王待聘（见拔贡）知州方浩延。 \\n 康成郑--廪生知州邵其德延。 \\n 附乡约 \\n 韩贡勋静乐都人。万历十八年，应安贫守分，遇人有过，力为开论。 \\n 贾边宣化坊人。真诚敬谨，谆谆劝导，人咸悦服。 \\n 杨楼宣化坊人。 \\n 孙登科义合都人。 \\n 王仁爱保德所百户。 \\n 旧志曰：乡约讲明圣谕，化民良法也，谨志其久而良者，以示风励，今存其旧。 \\n ○流寓 \\n 商伊尹州南一百里有伊山，世传伊尹曾寓此，故名。按：伊尹名挚，本有莘氏臣。有莘即今河南开封府陈留县，去此颇远。意夏都安邑，尹尝就桀，倘偶侨居于此欤。 \\n 宋杨业业善战，号杨无敌，本北汉建雄节度使刘继业。宋太宗下太原，闻其名召见，赐姓杨，止名业。以其老于边事，太平兴国五年，拜代州刺史。辽人畏之，望见其旌旗辄引去。《通志》云太原人。《旧志》谓即本州人。胡洵阳以业父麟州刺史信，--一云矿曾为火山军节度使，火山即河曲，谓无以本地人官本地者，故疑旧志为非然。业妻折氏，墓在州南折窝村。又业孙文广，娶慕容氏，其故居在今州南慕塔村。则业或本太原人，其后迁居于此。故于此卜地结姻，未可知也。 \\n  \\n   \\n  "}
{"章节": "●卷七  选举第七", "正文": "  \\n ●卷七选举第七 \\n 　 \\n  \\n  \\n 殷梦高曰：唐虞三代之士，皆以德升。《尚书》、《周礼》炳然可睹。汉氏略仿古制，有孝弟、力田诸科，与征聘辟召之法，时称得人。至魏陈群设九品中正，以选择州郡人物，奸弊遂滋。厥后荐辟间行，然随举随废。盖世道江河，矫伪易托，古制之不得不变，亦其势矣。南北六朝，专尚门第，隋唐以来，始设科举，虽非复成周选造之旧，然言扬亦圣世取人之一法，故相沿至今。其间即诗赋、策论、帖括、经义，所尚不同。总之，道德词章，古今华实，相去悬绝已。保德僻处弹丸，上世等诸荒裔，五季以前，缙绅之徒，不见纪载。宋金而后，始有传者。明及本朝，风气日上，名公巨卿，接踵而出。至于明一经，效一职者，累累若若焉。虽然名位何足以重人，人乃足为名位重耳。士之有志者，慎勿以功名富贵遂足为不朽事业也。作选举志 \\n 荐辟七之一进士七之二举人七之三岁贡七之四 \\n 恩拔七之五例贡七之六儒官七之七吏员七之八 \\n 武进士七之九武举七之十武官七之十一耆宾七之十二 \\n ○荐辟 \\n 元 \\n 狄元昌（见乡贤） \\n 狄琮（见乡贤） \\n 狄珍以人材授河曲知县，墓在西庄村。 \\n 狄东山（见乡贤） \\n 狄西山以人材授孝义簿，墓在西庄村。 \\n 狄管山管领本佐下上都、大都诸色人匠，纳绵付提举。 \\n 王友贤字伯善。其先高平人，宋中兴间有任麟、府者，因籍本军。体容洒落，性志温雅，拔乎众类，荐授监察御史。 \\n 王友闻友贤弟。以茂材授岢岚知州。 \\n 王巨渊授中书省克本州蒙古学正。 \\n 王永渊以明经秀才授中书吏部尚书。（以上王氏墓俱在沙坪梁，一在下流碛，今无考。） \\n 唐逢字大遇，授荆湖北道提举司知事。 \\n 李谦（见乡贤） \\n 翟宣以人材举晋宁路霍州知州，兼管诸军奥鲁事。 \\n 刘济民以人材举兴和路天成县尉。 \\n 郭以人材举杭州路新城县南新巡检。 \\n 郭惠以人材举兴州学正。 \\n 张凤举以人材举旰县尹，兼管本路诸军奥鲁等事 \\n 明 \\n 郭永德以人材举。洪武十六年除九江府税课司大使。历南京金易库大使。子三纯、素维。 \\n ○进士 \\n 金 \\n 程禹祖 \\n 张天吉 \\n 王宗古 \\n 明 \\n 刘质字宗商，宣化坊人。登洪武进士。授监察御史。 \\n 赵彦亨（详见乡贤） \\n 万世德（详见乡贤） \\n 崔士成（详见乡贤） \\n 陈奇瑜字玉铉，一字正学。嘉荩子。万历壬子举人，丙辰进士。授河南洛阳知县，颇有惠政。详见《天中治谱》并《兴革录》。行取礼科给事中，转户科左给事。疏劾魏，调汝南道。值唐藩世子，为孽扼死。公至廉，知，亲临吊祭，为王力陈祸福，王悟，存录其孙，世系以正。事见《无我先生传》。屡官延绥巡抚，创开煤炭、水利，陕人德之。遗本州金三千两赈饥，寻代纳一岁租赋。剿贼首钻天哨、开山斧、一座城等，斩获八次，名著关陕。擢总督五省后，专主抚局，遣官监护降盗，檄所过郡县传送。盗既度栈道，己出险，遂复叛去，势不可遏。陕西巡按傅永淳疏言：\"奇瑜开门揖盗，剿抚两妨。\"山西巡抚吴亦言：\"招安最宜慎重。\"寻以秦寇日炽，削职听勘。既而放归田里。甲申变后，贼将郝安才据府谷，诱止之，奇瑜与故将唐通谋，得免。国朝顺治五年，以蓄发正法，卒葬故城新坟。子永祚，官监；绳祚，庠生。 \\n 王邵字二弥，所用长子（详见乡贤） \\n 国朝 \\n 姜宗吕字琅。父名武，以明崇祯间殉国难。公时为诸生，年方冠，住返数千里，慷慨陈情，屡疏请恤，卒得如请议上，会国变，未下。中顺治戊子乡试，己亥成进士。贷金抚诸弟，奉母晨昏，有孝友风。知州苏东柱扁曰：\"孝友文章\"。盖大节足多云。康熙己酉，除山东潍县知县，未赴。卒葬沙坪。子栩，见岁贡；见下，见武举。--有传 \\n 刘祖舜字述庵，义门都人。父三顾，家贫力学，前《志》列《逸贤》内，以礼记授舜。中康熙己酉乡试，壬戍成进士。任广西怀远知县。归里著《四书集义》、《述庵全集》一卷。其《我说》、《问心录》等篇，皆深达性命之旨，蔚州魏庸斋先生尝亟称之。（有墓志铭见艺文志） \\n 姜字仲端。康熙戊午举人，登乙丑进士。任湖广麻城知县，麻俗邑令听讼，犹踵明季弊政，罚赎锾，公至除豁。祷雨有应，麻人歌咏之。举卓异，升行人。二载选户科给事中，特疏参捐纳亏空、将弁冒饷等弊。己卯典试江南，所取多知名士。内升鸿胪少卿。庚辰督学浙江，以公明著。癸未升佥都御史，再转副都。甲申转工部右侍郎。随摄刑部右侍郎事。特升吏部左侍郎。自县令历转少宰，仅十有三年。时人皆称异数。升吏部六日，以病卒于京邸。御赐祭葬。子弘焯，监生。（有墓志铭见艺文志） \\n ○举人 \\n 金 \\n 程垣 \\n 韩元 \\n 郭廷彦 \\n 王用杰 \\n 赵用儒 \\n 郭汝翼 \\n 郭汝霖（汝翼弟，以易学举。） \\n 冯礼（以上俱见旧志） \\n 明 \\n 高爵--见乡贤 \\n 郝隆（中洪武乡试墓在静乐都） \\n 王杲字起东，义合都人。中洪武二十一年乡试，授户部主事。 \\n 韩修字克己，静乐都人。中永乐乙酉乡试，宣德间授直隶行唐知县。 \\n 吴韫字怀玉，宣化坊人。中永乐戊子乡试，授直隶获鹿知县。子从敬，见下。 \\n 康宁宣化坊人，中永乐戊子乡试。 \\n 贾祺字应升，宣化坊人。中永乐甲午乡试，授河睢州判，改祁州，升陕西耀州知州，改山东莒州。墓在西岭。 \\n 赵秉彝字有恒，宣化坊人。中永乐丁酉乡试，授南直卢州府判。墓在阎罗殿山。孙廷用廷举，俱见岁贡。 \\n 吕忱字信之，静乐都人。中永乐丁酉乡试，授福建盐运司副使。 \\n 张辅字廷佐，长乐都人。中永乐十八年乡试，授安丘知县，改延川。 \\n 徐振宣化坊人，中永乐癸卯乡试。 \\n 曹宽所人，中永乐癸卯乡试。 \\n 乔木义合都人，中永乐癸卯乡试。 \\n 白圭宣化坊人，中宣德乙酉乡试，授浙江仁和知县。入籍未还。子志礼，见下。 \\n 吴从敬字允钦，中景泰丙子乡试。授元氏县谕 \\n 刘永字天锡，所人。文水籍，中成化戊子乡试，授陕西延安府判。丁外艰，补巩昌府。操行纯洁，举止镇重。墓在西岭。子鼎，见下。 \\n 曹凤字应祥，长乐都人。中成化戊子乡试，授陕西葭州学正，升京卫武学授。 \\n 白志礼中四川乡试，授陕西蒲城知县。 \\n 朱完字大全，所人。中成化丙午乡试，授陕西灵台训，改河南洛阳县，选浙江乡试同考官，升陕西巩昌府判。 \\n 张忱中成化丙午乡试。 \\n 杨应辰字仲昌，所人。中正德癸酉乡试，授陕西凤翔知县，改直隶河间府授，升河阴县。三年大得民心，丁外艰，民不忍别。（有去思碑见河阴志） \\n 刘鼎中正德癸酉乡试，授山东鱼台知县。 \\n 李士元字伯状，中嘉靖庚子乡试，授直隶怀柔知县。 \\n 李晋元字时亨，中万历庚子乡试，重修《州志》。子世新，庠生。 \\n 李希清字兆圣，义门都人，中万历乙卯乡试。 \\n 张元字会初，所人。中万历乙卯乡试，授深泽知县。归里闭户读书不辍。子射正、射鹄，俱廪生；射斗见义举。 \\n 卢承业字洪基，所人。中万历甲午偏头所乡试。性行温醇，人以叔度目之。《西路通志》并《关志》，悉经手创。子传甲，见下；传等，庠生。 \\n 韩友范（详见忠臣） \\n 卢传甲字唱元，中天启辛酉乡试，授山东沂水知县。 \\n 郭天德字维宁，所人。中天启辛酉乡试，授山东临邑知县。升登州府同知。子命新，庠生。 \\n 国朝 \\n 陈大谟字圣洋，义合都人。中顺治戊子乡试，授长治谕，升四川庆符知县，卒于官。子士端，以例请，赠文林郎。品行端厚，长于吟咏，所著有《耐寒堂草》。二子：一即士端，一士敏，武生。孙之纪，廪生。 \\n 王函本字穆如，义门都人。中顺治丁酉乡试，康熙九年考选知县。 \\n 徐元字慕韩，所人。中康熙癸酉乡试，乙亥卒。一子方襁褓，妻康氏，年少，矢志守节。知州唐文德捐俸为置节田，给子承基，以坚其守。--有碑 \\n 曹溶字涟漪，所人，中康熙己卯乡试。 \\n 韩辉先友范孙，字榆京，中康熙乙酉乡试。 \\n 袁海字朝宗，所人，中康熙乙酉乡试。 \\n 阎泰字敬轩，中康熙戊子乡试。 \\n 姜果字蒙泉，所人，中康熙戊子乡试。 \\n 徐开第雍正丙午举人，庚戍进士。授直隶宁津知县，调东明县。墓表见艺文。 \\n 赵士聪雍正壬子举人，乾隆壬申进士。授湖北宣恩知县。 \\n 阎文光康熙癸巳举人，雍正十年授山东莘县知县。 \\n 陈子雍正己酉举人。--见社师 \\n 张拱极乾隆壬申举人，四十一年由湖南浏阳知县升永州府同知。 \\n 王钺乾隆癸卯解元。（太平县书院山长） \\n ○岁贡 \\n 明 \\n 刘铎字文振，静乐都人。洪武二十年贡，授监察御史。墓在西岭。 \\n 阎灏字伯淳，义合都人。洪武二十一年贡，授监察御史。 \\n 狄钦字敬夫，义门都人。永乐三年贡，授山东布政司知事。 \\n 高已升--见乡贤 \\n 高益字尚谦，宣化坊人。永乐六年贡，授任县知县。升耀州知州。 \\n 狄演义门都人。永乐八年贡。 \\n 刘浚永乐十五年贡。 \\n 白九皋宣化坊人。永乐十五年贡。 \\n 崔廉字守清，静乐都人。宣德元年贡，授山东阳谷知县。 \\n 杨春字孟辉，宣化坊人。宣德三年贡，授山东济南府知事。 \\n 马骧长乐都人，宣德四年贡，授南京南城兵马司指挥。 \\n 孙廷茔--见下 \\n 石鼎宣化坊人。正统四年贡。授山东布政司经历。 \\n 张纪长乐都人。正统五年贡，授北直广平府照磨。 \\n 王鼐字大器，义门都人。正统七年贡，授北直真定府判。勤廉得人心。子绶，见下。孙溥，庠生。墓在城南王寨峁山。 \\n 韩温字时和，静乐都人。正统七年贡，授河南唐县知县。墓在慕塔。 \\n 阎忠正统八年贡，详见孝子。 \\n 张本静乐都人，正统九年贡，授镇彝所吏目。 \\n 白璧字圭璋，宣化坊人。正统十年贡，授北直庆都知县，改陕西神木。墓在西岭陵。 \\n 郭昶字孟辉，宣化坊人。正统十一年贡，授南直溧水县簿。 \\n 韩义合都人。正统十一年贡，授赵府典膳。 \\n 贾忱宣化坊人。正统十三年贡，授浙江衢州府照磨。 \\n 王景祥义合都人。正统十三年贡，授江西奉化县丞。 \\n 雷奋字鸣豫，宣化坊人。景泰元年贡，授南直和州吏目。 \\n 陈字文让，义合都人。景泰二年贡，授湖广武昌府照磨，改顺天府，升浙江盐运司知事。 \\n 张端字表正，宣化坊人。景泰二年贡，授北直井陉县丞，改安定。 \\n 孙翱义合都人。景泰二年贡，授安塞县丞。 \\n 高尚长乐都人。景泰四年贡，授陕西朝邑县簿。 \\n 张景泰四年贡，授会宁递运所大使。 \\n 刘泽景泰五年贡。 \\n 刘志景泰六年贡。 \\n 杨字明玉，宣化坊人。景泰七年贡，授陕西岐山县丞。 \\n 张昭字景明，长乐都人。天顺二年贡，授山东临清县簿。 \\n 张振天顺四年贡。 \\n 刘宏天顺五年贡。 \\n 李昱字孟辉，静乐都人。天顺六年贡，授沾化县簿。子安，见武官。 \\n 吕颖字文显，静乐都人。天顺七年贡，授北直元城县簿。 \\n 郝完静乐都人。天顺七年例贡。 \\n 张泰静乐都人。天顺七年例贡。 \\n 傅文静乐都人。天顺七年例贡。见孝子。 \\n 韩敏字好学，静乐都人。天顺八年贡。授平凉恤府工正。 \\n 冯吉字宗庆，长乐都人。成化元年贡，授海州吏目。补霸州。 \\n 王宪字肃清，义合都人。成化三年贡，授北直万全卫经历。 \\n 吴信成化四年贡。 \\n 赵廷用字巨卿。成化五年贡，授直隶藁城县丞。 \\n 康资宣化坊人。成化八年贡。 \\n 狄文义门都人。成化九年贡。 \\n 白隆字道兴，宣化坊人。成化十一年贡，授四川清川千户所吏目。 \\n 徐琦宣化坊人。成化十二年贡。 \\n 张绘字尚素，宣化坊人。成化十三年贡，授黄县簿。 \\n 王绶字金章，成化十五年贡，授德安所吏目。 \\n 翟深字文渊，宣化坊人。成化十六年贡，授涉县训。 \\n 高岗字鸣凤，长乐都人。十七年贡，授河南信阳州训。 \\n 白云汉字腾霄，静乐都人。成化十九年贡，授内丘训。 \\n 张深字宗远，长乐都人。成化二十年贡，授陕西神木县训。 \\n 李子通字彦达，所人。成化二十一年贡，授陕西泾阳县训。 \\n 王纶成化二十三年贡。 \\n 荣时字仲节，义门都人。弘治元年贡，授恩县簿。 \\n 刘敏学字尚志，义合都人。弘治二年贡，授陕西岷州卫经历。 \\n 张安字自然，宣化坊人。弘治三年贡，授陕西平凉府经历。修志。 \\n 杜景林字茂之，宣化坊人。弘治四年贡，授南京光禄寺署丞。修志。 \\n 张聪字天哲，宣化坊人。弘治五年贡，授北直深州训，降河泊所大使。 \\n 杨宏字光之，所人。弘治七年贡，授广东新乐县训。 \\n 郭攀鳞字世美，义合都人。弘治八年贡，授河南巩县簿。 \\n 刘昱字文明，所人。弘治八年贡，授浙江山阴县丞。 \\n 赵廷谏字克忠，宣化坊人。弘治九年贡，授河南布政司检校。 \\n 续宗字经纶，义门都人。弘治十年贡，授直隶清丰县丞。 \\n 郭聪字资敏，宣化坊人。弘治十年贡，授河南巩县丞。 \\n 陈字好古，义合都人。弘治十一年贡，授陕西秦州吏目。 \\n 韩锐字进之，静乐都人。弘治十三年贡，授鸿胪序班。 \\n 吴俊弘治十四年贡。 \\n 霍升见义举。 \\n 郭玺字朝信，宣化坊人。弘治十八年贡，授长卢盐运司经历。修州志。 \\n 赵廷举字进德。正德元年贡，授辽东永宁监正。 \\n 张共宣化坊人。正德二年贡。修州志。 \\n 狄志进字朝用。元昌十世孙。正德三年贡，授山东滨州训。修州志。 \\n 张绶见乡贤。 \\n 王章所人。正德六年贡，授山东莱阳县簿。修州志。 \\n 高章长乐都人。正德七年贡，授静宁州训。 \\n 翟璋宣化坊人。正德九年贡，授陕西西乡知县。修州志。 \\n 朱廷弼所人。正德十年贡，授延川知县。 \\n 孙溥正德十一年贡，授北直赵州判。 \\n 吴世正德十二年贡，授马龙州同知。 \\n 王政所人。正德十三年贡，授浙江嘉兴府经历。 \\n 刘铎正德十四年贡，义合都人。 \\n 张佐宣化坊人。正德十五年贡，授北直雄县知县。 \\n 高儒正德十五年贡。 \\n 夏礼所人。嘉靖元年贡，授河南府教授。 \\n 阎永吉义合都人。授南直卢江县训。 \\n 高征嘉靖三年贡，授陕西岐山县训。 \\n 白锐宣化坊人，授北直赞皇训。改阳和谕。 \\n 贾文深宣化坊人。授陕西宁夏卫教授。 \\n 刘绪静乐都人。授北直井陉训。 \\n 高登宣化坊人。嘉靖间贡。 \\n 张贤宣化坊人。授陕西庆阳府训。 \\n 郭廷杰义合都人。授陕西凤翔府经历。 \\n 陈瑛所人。授河南陈州训。 \\n 徐琏字润卿，宣化坊人。授洛川县训。 \\n 李士阳嘉靖年贡。授辽东开平卫训。 \\n 吕如山静乐都人。授南直宣城县丞。 \\n 李凤所人。授宜川簿。子士元，见举人。 \\n 狄天爵字良贵，元昌后。授灵壁簿。义门都人。 \\n 康年宣化坊人。授山东陵县丞。升前屯卫经历。子汝极，见下；汝侯，见恩拔。 \\n 刘纲义合都人。授庆阳府训。 \\n 张文明义合都人。授南直宁国府照磨。 \\n 陈瑞字国贤，义合都人。授延川训。子一桂，见例贡。 \\n 马廷玺字国信，长乐都人。骧之后。 \\n 郭文著详见义举。 \\n 张质字文之，所人。授陕西固原训。子席珩，见武举；席春，见恩拔。 \\n 康鸣凤字应岐，宣化坊人。嘉靖二十三年贡，授修武训。升宜君县谕。子日休，见恩拔；日跻见下。 \\n 朱用中所人。嘉靖二十四年贡，授陕西中部县训。 \\n 陈瑾义合都人。授平乡训。 \\n 朱维新所人。授中部训。 \\n 陈义合都人。授陕西朝邑训。 \\n 贾光先字希周，宣化坊人。授隆平训。 \\n 张时兆宣化坊人。授陕西榆林卫训。 \\n 冯希邵长乐都人。授临城训。 \\n 韩楠字仲木。静乐都人。 \\n 高恺宣化坊人。授陕西绥德州训。 \\n 冯楠字良材，长乐都人。 \\n 张瑶字汝玉，宣化坊人。授山东章丘簿。 \\n 杨光熙宣化坊人。嘉靖年贡，授山东博兴训。升北直通州学正。 \\n 马廷莹字国光，长乐都人。隆庆元年贡，授北直平谷训，升永和谕，晋府授。致仕归。常首宾席。子化龙，见孝子；攀龙，见儒官。 \\n 徐云凤字呈祥，所人。 \\n 徐字舜卿，宣化坊人。授北直行唐簿。 \\n 崔官字惟贤，宣化坊人。隆庆四年贡，授平鲁卫训。 \\n 杨光业字继志，宣化坊人。隆庆五年贡，授晋宁训、榆社谕。 \\n 刘辅字汝邻，义合都人。万历二年贡，授山东曹州训。 \\n 翟鸣朝字应聘，所人。万历三年贡，授北直阜城县丞。 \\n 白字鸣之，宣化坊人。万历四年贡。子凤云，见下。 \\n 万世辅，世德弟。万历十二年贡，授陕西巩昌府判。升临洮府同知。 \\n 康日臻字惟盛，宣化坊人。万历十三年贡，授陕西平凉县簿。 \\n 康日跻字惟敬，宣化坊人。万历十四年贡，授城武训。升山东即墨谕、凉州卫授，致仕。 \\n 康汝字承祀。万历十五年贡，授广昌训。升庆府授。 \\n 张鹤字士鸣，所人。万历十七年贡，授大同应州训。升河津谕。 \\n 高松字鹤龄，宣化坊人。万历十八年贡，授陕西周至训。升蒲县谕，转赵府授。修标懿行，详允大宾。寿八十三。子士魁，见儒官。 \\n 高柏字遐龄，松之弟。万历十九年贡，授潞安壶关训。改孝义。 \\n 钱象坤字心矩，所人。万历八年由州学改老营学，二十一年贡，授山东兖州府经历。 \\n 高云鹄字建安，宣化坊人。万历十年入偏头所学，二十一年贡。浑金朴玉，识者重之。 \\n 白凤云字子腾，二十二年贡。授解州训，升山东单县谕，转渖府授。子天章，庠生。 \\n 马化龙见孝子。孙政，庠生，志见岁贡。 \\n 吴东齐字道风，宣化坊人。二十五年贡，授介休训，升浮山谕。醇谨修洁，年几八旬，举乡饮大宾。子三捷，庠生。 \\n 陈嘉荩字志葵，义合都人。二十六年贡，尝修州志。授南直亳州判。慷慨有大略，政声蔚起。升辽东广宁卫经历，致仕归。余见封。。子奇瑜，见进士；奇璜，见恩拔。 \\n 康侯国字于宣，宣化坊人。二十九年贡，授稷山训，升襄垣谕。倜傥洒落，屡延乡饮大宾。子祚常，见下。 \\n 康苏字我后，宣化坊人。三十年贡，授宁阳训，升隆德谕。刚正纯洁，举乡饮大宾。 \\n 高士杰字养豪，宣化坊人。三十一年贡。游太学，细心练才，雅负俊望。 \\n 崔选字遴伊，宣化坊人。三十二年贡，授介休训。声称籍然。 \\n 高自知字复亨，宣化坊人。三十三年贡，尝修州志。有才名，早殒，人威惜之。 \\n 康汝松字维节，宣化坊人。三十五年贡，授大同府训。化溥云中，名闻一时。 \\n 高腾字鹏南，宣化坊人。宣之后。三十七年贡。学博志大，尝修州志。 \\n 郭卫民字邦奠，所人。三十八年贡，授卢氏训。循理儒彦，经世俊杰。 \\n 康任字士弘，庚子副榜。三十九年贡，尝修州志。粹乎醇儒，有志未竟，士林惜之。 \\n 耿毓英字时运，所人。四十一年贡。粹质伟概，为时所重。 \\n 康字士古，庚子副榜，四十二年贡，尝修州志。好学善教，士多出其门。 \\n 郭登瀛字文英，义合都人。四十三年贡。言不出口，中怀炯然。 \\n 陈时务字纳吾，义合都人。四十五年贡，授云南保山知县。子相因，见下。孙可权，廪生。 \\n 常道行详见忠臣。 \\n 姜维屏字献吾，所人。天启元年贡。子名武，见忠臣。 \\n 阎俊卿字民望，义合都人。天启二年贡，授常山丞。子宏悉、宏业、宏烈，俱庠生；宏知，见下。 \\n 陈升字台垣，义合都人。天启三年贡。子司纯，见恩拔。 \\n 马上行字四星，天启四年贡。子愉，见下。 \\n 康祚常子士亨，天启六年贡，授河津谕。 \\n 韩贡琛字宗器，锐曾孙。学问渊博，工制艺。辛酉拟元，丁卯副榜，天启七年贡。子宣（一作暄）庠生。 \\n 杨于阶详见忠臣。 \\n 张腾高字四廷。崇祯二年贡，授南直常熟训，升临晋谕。子起元，见下。 \\n 郭本宁字康舆，静乐都人。崇祯三年贡。历任猗氏县谕。 \\n 陈奇瑛字正谊，义合都人。崇祯四年贡。子弘畴，庠生。 \\n 王宗尧字仰勋，义门都人。崇祯五年贡，授山东沾化训。子尔禧，庠生。 \\n 戴君知字用吾，所人。崇祯六年贡。 \\n 康惺字了寰，宣化坊人。崇祯七年贡。 \\n 王皋字映藜，所卿子。戊午副榜，崇祯八年贡，授河内训，升新安知县，封文林郎，升晋州知州，代管清军同知，补蓟州知州。致仕。 \\n 胡朝宗字奎南，所人。崇祯九年贡，国朝顺治间补授荣阳县丞，升怀宁知县，丁内艰，补北流县。卒于官。子贡宝，见下；贡瓒，庠生。 \\n 刘际亨字继元。崇祯十一年贡。性行端方，治家勤俭。授北直齐河县丞。摄篆务。是时齐邑斗米二两，寇盗充斥，吊死扶伤，登陴固圉，齐邑以全。余见封。子谷，见恩拔。 \\n 徐云蛟字润宇，宣化坊人。崇祯十二年贡，授北直海丰县丞。 \\n 高贤字育德。崇祯十三年贡。子之麒，见孝子。 \\n 李向荣字弘宇，义门都人。崇祯十四年贡。 \\n 杨学仁字纯德，宣化坊人。崇祯十五年贡。子恒昌，庠生。 \\n 国朝 \\n 吴全孝字顺然，宣化坊人。顺治二年贡，授阳城训，升吉州学正。 \\n 白元素字耀宇，宣化坊人。三年贡，历任赵城谕。 \\n 王受言字虚中，义门都人。四年贡，授陕西真宁知县。 \\n 陈司纯字素中，升之子。五年贡，历任洋县谕，升知县，未任。公举乡饮大宾。 \\n 康亨字赞元，宣化坊人。六年贡，历任大宁谕。子王鼎，廪生；王心，见下。 \\n 张起元字开吉，腾高子。八年贡。授绛县训，升永和谕。 \\n 姜名高字育德，所人。九年贡，授安邑训，未任。 \\n 刘兴印字尔录，所人。十年贡，授襄垣训。 \\n 崔上达字映斗，士成子。十一年贡，授山阴训。子?，庠生。 \\n 王毕字弘文，所卿季子，义门都人。十二年贡，授壶关训，升江西建昌县丞。子立朝，见下；翼朝。孙，庠生；瑗，廪生。 \\n 马愉字和宇，上行子，化龙孙。十四年贡。长乐都人。授灵丘训，升临汾谕。子成功、治功，俱庠生。孙眉，见武举。 \\n 崔士英字秀风，宣化坊人。十五年贡。 \\n 阎宏知字生白，俊卿子。十六年贡。子懋德，庠生。 \\n 郭宏勋字铭鼎，义合都人。十七年贡。子源昌，见下。 \\n 张素蕴字布寰，宣化坊人。十八年贡，康熙元年奉文停止出贡，后于九年复准贡。候铨文林郎。 \\n 马志字文宇，上觐子，化龙孙，长乐都人。十年贡，授太平。致仕。年八十六，尚健，公举乡饮大宾。子逢皋，庠生。曾孙云卿，廪生；云客，庠生。 \\n 张盖乾字覆宇，静乐都人。十一年贡。子炜，庠生。 \\n 陈相因字我取，时务子，义合都人。十二年贡。子可权，廪生。孙思狂，廪生；尹，庠生。 \\n 王立朝字瀛渚，毕之子，义门都人。十四年贡，授大宁训。 \\n 康文字赞仪，宣化坊人。十五年贡，授襄垣训，未任。 \\n 康王心字靖寰，亨之子，宣化坊人。十六年贡。 \\n 王治字拱南，宣化坊人。十八年贡。 \\n 郭源昌字载清，宏勋子，义合都人。十九年贡。子唐年。见下。 \\n 雷孔烈字惊海，义门都人。二十年贡。 \\n 张英选字泗续，所人。二十二年贡。 \\n 朱一鸣字鸿元，所人。二十三年贡。子，廪生。孙作朋，庠生。 \\n 杨丽字秀坤，所人。二十四年贡。子元生，庠生。 \\n 张扶字上如，宣化坊人。二十六年贡。子斗临，庠生。 \\n 刘三凤字义鼎，义门都人。二十七年贡。为人守正不阿，家贫力学，以七则冠童子试。学使孙奇之，特拔一等食廪饩。虽笃学不倦，屡厄于时，尝为诸子抄《礼记》三部，医书二部。年近七旬，犹以耕读为事。子振文，庠生；祖文，廪生；祖农，医生；祖向，廪生。 \\n 杨永芳字汗青，干阶子。二十八年贡。学问品行，为时推重。修州志，著论恺切。有志经济，未试于用，公举乡饮大宾。卒年六十四岁。葬扒楼村。子育林，庠生。 \\n 曹工亮字熙载，所人。三十年贡。慷慨直谅，友于兄弟，尝耻先人遗券，一概焚弃，萧然无营，惟以勤俭教子弟。子子拙、子侗、俱廪生。孙溶，见举人。 \\n 胡贡宝字镇华，朝宗子，所人。三十一年贡。子，庠生。 \\n 王恒字艮思，号莲山，立本子，义门都人。三十二年尝与杨永芳共修州志，未刻。早孤，母守节。有司扁曰：\"母节子孝\"。 \\n 姜栩字恒麓，所人。三十四年贡。又见封。子弘，见武进士。 \\n 刘祖尧字述勋，祖舜兄，义门都人。三十五年贡。子森，吏员；桢、植，俱廪生。 \\n 张弘遇所籍忻州人。三十六年贡。 \\n 盛世雄字拟良，所人。三十八年贡。子彦，廪生；彩，吏员。孙尔益，廪生。 \\n 杨奇字秉政，宣化坊人。三十九年贡。父益弘，庠生。乐善好施，耕读传家。为人义气慷慨，刚明不屈。教子义方，弗纳于邪。为文不尚瑰异，论古酷好眉山。精岐黄，工星相，里人推服。子苍荫，廪生。孙诚，廪生。 \\n 杨茂兰字兆梅，长乐都人。四十年贡。 \\n 王介字佩，所人。四十二年贡。子濯，庠生。 \\n 鲁唯字用昭，所人。四十三年贡。 \\n 马得皋字德昭，化龙曾孙，长乐都人。四十四年贡。 \\n 张芳声字耳洋，静乐都人，四十六年贡。 \\n 郭唐年字尧天，源昌子，义合都人。四十七年贡。子翊，廪生；靖，庠生。 \\n 张溥字容如，静乐都人。四十八年贡。子克谦，廪生；时谦、贡谦，俱庠生。 \\n 刘述尧字钦庵，祖尧弟，义门都人。五十年贡。 \\n 陈士宣 \\n 刘灏授绛县训导。 \\n 张质 \\n 李吉士 \\n 王慎 \\n 康燠 \\n 李考绩襄垣县训导。以上康熙年岁贡。 \\n 刘桢 \\n 薛廷魁盂县训导。 \\n 王体乾盂县训导。 \\n 白连璧 \\n 王郁 \\n 杨诚 \\n 刘祖向 \\n 郭翊 \\n 马云乡 \\n 杨蓬荫 \\n 张大德见封。 \\n 阎泽陵川县训导。 \\n 王瑗 \\n 陈思狂以上雍正年岁贡。 \\n 吴学诚神池县训导。 \\n 陈士林 \\n 盛尔益 \\n 韩贽 \\n 袁怀仁 \\n 白为欣 \\n 姜 \\n 袁元灵石县训导。 \\n 王作俊 \\n 陈士荣山阴县训导。 \\n 张攀龙太谷县训导。 \\n 康光海徐沟县训导。 \\n 王生胧朔平府训导。 \\n 刘辰五寨县训导。 \\n 张泾 \\n 杨功臣 \\n 姜廷 \\n 杨虞年临汾县训导，未之任卒。 \\n 姜廷 \\n 李芳声五寨县训导。 \\n 陈之素 \\n 郭汝霖 \\n 阎中和 \\n 刘维世--见孝行 \\n 陈廷屏 \\n 吕桐 \\n 薛 \\n 陈廷钥 \\n 赵迎恩 \\n 高存泰 \\n 陈廷献 \\n 阎廷瑞考职主簿 \\n 姜廷钥 \\n 袁学典以上乾隆年贡。 \\n ○恩拔 \\n 明 \\n 康汝侯字德封，宣化坊人。隆庆二年恩贡，授陕西朝邑县丞。 \\n 高经字伯纶，宣化坊人。万历元年恩贡，授平阳府乡宁训。 \\n 盛德字克明，所人。万历六年恩贡，授大同府训。 \\n 王廷觐字国宾，所人。万历七年以六人选贡法拔，授辽海经历，升晋府审理。 \\n 张席字子润。万历九年以六人选贡法拔，授北直容城知县，后补威远县。人品端正,耻为趋附，屡请大宾，年逾古稀。子腾高，见岁贡。 \\n 康日休字德逸，万历十年以六人选贡法拔贡。子、任，俱见岁贡。 \\n 王维藩字以价，义门都人。万历十一年以六人选贡法拔，授获鹿县丞。 \\n 王所用字乃玉，万历二十一年以三十人选贡法拔，授四川仁怀知县。大得民志。升代府审理，民不忍别，为立去后十思碑。既抵里，蜀民持锦追送。有气节，能文章，盛德雅量，乐育后学，一时名士多出其门。所著有《左傅摘锦》、《律例指掌》、《春秋蘩露》、《豫监录》、《双节传》、《河变记》、《怀旧歌》诸书。寿近古希，举乡饮大宾。闽漳石斋东崖两黄先生为表其墓，诸巨公皆有赞，董思白先生题卷首曰：\"太丘师表。\"士民共举乡贤。又见封。子邵，见进士；郢，廪生。 \\n 马上锦字在中，万历二十七年以三十人选贡法拔贡。文行兼优，所著有《莲山馆艺》、《撞席登科记》、《自寿文》、《寿星现记》诸书。不寿，人咸惜之。子图，庠生。 \\n 贾居奇见孝子。 \\n 杨师程字希正，义合都人。天启元年恩贡，授严州府照磨。子启荣，庠生。 \\n 康忱字载寰，惺之弟。崇祯元年恩贡，历任庄浪卫同知。 \\n 陈奇瑚字正器。由增广生有功准恩贡。举乡饮大宾。子宏儒、宏绪，俱庠生。 \\n 王立本字豫征，邵长子。崇祯乙亥年拔贡。著有《诗文》、《附迈征斋遗稿》、《刊施文昌化书》、《忠义经》、《功过格》诸书。子恒，见岁贡。 \\n 陈永祚字三水，奇瑜长子。谦厚恂谨，无贵倨气。由廪生荫兵部官监。子大德、大对，俱庠生；大谟，见举人。 \\n 国朝 \\n 刘谷字淑甫，际亨子。顺治二年拔贡，中顺天乙酉副榜。铨平阳府训，升延川知县。张弛并用，宽猛得宜。迁广东连州知州，请上缓征本色，改折色，以省挽运。见《延湟芸集》。升户部员外，督税九江。屡官刑部郎中。授奉政大夫。卒葬西岭。子晋锡，见例贡；永锡，庠生。 \\n 白眉字静远，敬简长子。贫而有守，非义不取，尝止逆旅，得遗金而还之。以戊子恩拔，授山东沂州卫经历。裁缺补江南无锡丞。革浮额陋规粮三千余石。详见《留棠集》。御史荐升彰德同知，署武安。清粮息讼，时有十清廉之谣，邑人为竖德政碑。以安阳盗案诖误归田，杜门耻为竿牍。卒葬东廓山。子君琳，见下，有传并神道碑，载艺文志。（宣化坊人） \\n 王家植字振宇，宣化坊人。顺治八年以岁贡作恩贡，考选通判，改授直隶天津卫经历，仍正六品服俸。子灏，庠生。 \\n 陈奇璜字金铉，八年拔贡，考选州同，子永绥，廪生；吉，武生。 \\n 王宗本字渐征，邵次子。顺治十一年拔贡，康熙十三年授顺天良乡丞，升大兴丞。子，庠生；慎，廪生。 \\n 王立德字轩甫，义门都人。顺治十八年拔贡。 \\n 姜师吕字开周，名武子。康熙十一年拔贡，考选州同，改教谕。子，廪生；果，见举人。 \\n 翟桂香字秋芳，十一年以岁贡作恩贡。子奋云，庠生。 \\n 王考祥字岚西，义门都人。二十年副榜，准贡。笃志苦学，操行不苟，享年不永，士林惜之。 \\n 白君琳字蓝生，眉之子。二十四年拔贡，候选教谕。尝修州志，未刻。又有所著《纲目评略》、《唐诗解参》、《反经论》、《石斋召对附论》、《西来意辩》、《燕闲漫抄》、《知非稿》等书。子为、为让、为欣，俱庠生；为诚、为谨，见吏员；为讷，佾礼生。 \\n 杨景复字清如。三十六年以岁贡作恩贡。子九仪，庠生；九谦佾礼生；九康，见下。 \\n 杨九康字三锡。三十六年拔贡。 \\n 姜述吕字建周。四十七年以岁贡准恩贡。名武第四子。子、朴俱庠生。 \\n 张云程 \\n 王璨 \\n 张吁 \\n 王 \\n 郭霞 \\n 鲁天锡 \\n 白埙 \\n 李芳德以上恩贡。 \\n 王缝雍正已酉拔贡。授万泉教谕，未之任卒。操履清高一，尤精易学。 \\n 王待聘雍正乙卯拔贡。 \\n 郭汝龙乾隆辛酉拔贡。 \\n 姜廷铭乾隆乙酉拔贡。景山教习。以知县用。 \\n 王乾隆丁酉拔贡。授襄垣县教谕。 \\n 徐荫昭优贡。景山教习。 \\n ○例贡 \\n 明 \\n 冯缙长乐都人。成化二十三年贡。授江西东乡簿。 \\n 赵闰所人。二十三年贡，授河南磁州吏目。 \\n 康允修宣化坊人。二十三年贡，授鸿胪寺序班，升北直完县知县。子鸣凤，教谕。 \\n 曹俊长乐都人。二十三年贡，授彭县簿。 \\n 康衢宣化坊人。正德三年贡，授汝府典仪。 \\n 冯希举长乐都人。三年贡。 \\n 吴中宣化坊人。三年贡。 \\n 张相宣化坊人。三年贡，授浙江绍兴府经历。 \\n 狄志大义门都人。三年贡。 \\n 郝文章静乐都人。三年贡，授利津丞。 \\n 李闰所人。三年贡。 \\n 耿隆所人。三年贡。 \\n 陈一桂嘉靖年贡。瑞之子。 \\n 陈一兰桂之弟。嘉靖年贡。 \\n 杜炳宣化坊人。隆庆元年贡。 \\n 曹士魁所人。万历四年贡，授赵府奉祀。 \\n 吴东卿字道南，宣化坊人。万历六年贡，授晋府奉祀。 \\n 万世明世德弟。任山东临清同知。 \\n 王朝宦字用宾，所人。崇祯十二年贡。 \\n 韩卓字子立，友范子。崇祯十二年贡。 \\n 国朝 \\n 刘晋锡字康侯，静乐都人。康熙七年贡，考县丞。 \\n 郭用贤字浚姝，静乐都人。廪生。十八年贡，考县丞。 \\n 高相极字垣宰，长乐都人。庠生。二十七年贡，考县丞。 \\n 薛国蕃字翰京，所人。二十七年贡，考县丞。 \\n 郭如苞字万斯，静乐都人。庠生。三十一年准岁贡。 \\n 郭如汾字京山，义合都人。庠生。四十六年贡。 \\n 姜弘焯本所人。少宰公子。四十七年贡。 \\n 鲍辅齐字与桓，本所人。四十七年贡。子敏、惠俱庠生。 \\n 徐安现附贡生。以下俱乾隆年。 \\n 李友兰廪贡生，肄业期满，候选训导。 \\n 王赓钦廪贡生。 \\n 吕助姬白张宁王侃张体贵张可学康汝翼徐荫功徐开疆徐守现康汝明张裕后阎纬傅起麟张明景朱达圣贾文藻以上例监。 \\n ○儒官 \\n 明 \\n 马攀龙字子见。庠生。援例给扎。廷莹仲子。 \\n 冯梯字登汝。隆庆三年庠生加纳。万历间胡知州敦请乡饮。 \\n 庄邦彦字子奇。廪生。万历十一年学道给扎。 \\n 张尧仁见义举。 \\n 马上锡字贶中。庠生。万历二十一年学道给扎。意气慷慨，胸怀畅达，厚德重望，乡评服之。万历四十三年举乡饮。子良，庠生。 \\n 高士魁字冠美。庠生。崇祯间知州王国申请给扎。子日，见忠臣。 \\n ○吏员 \\n 明 \\n 刘文义义合都人。正统十四年任平顺巡检，升丽水簿。子铎，见岁贡。 \\n 韩韬静乐都人。天顺七年授辽东库大使。 \\n 李逊静乐都人。成化三年授徽州府司狱。 \\n 王飞义门都人。成化四年授彝所仓大使。 \\n 张旺静乐都人。成化五年授淮安府仓大使。 \\n 赵忱义门都人。成化五年授温州府司狱。 \\n 马宣长乐都人。授合水驿丞。 \\n 耿焕义门都人。授禄米仓大使。 \\n 张文翰长乐都人。授潍县典史。 \\n 狄庆义门都人。 \\n 韩文吉义合都人。 \\n 韩玉静乐都人。 \\n 王玉宣化坊人。见《韩志》。 \\n 康哲宣化坊人。 \\n 杨守章长乐都人。 \\n 以上俱弘治年冠带。 \\n 马锐长乐都人。大吉子。授沧州盐运司大使。子廷莹，见岁贡。 \\n 杨禄宣化坊人。 \\n 吕章静乐都人。 \\n 张朗静乐都人。 \\n 徐元良宣化坊人。 \\n 王纪长乐都人。 \\n 康允宽宣化坊人。 \\n 以上俱正德年冠带。 \\n 阎永福义合都人。授古善驿丞。 \\n 张永山宣化坊人。授光宁镇巡检。 \\n 杨光智宣化坊人。授宣府大使。 \\n 郭鸣廉义合都人。授梁山坡巡检。 \\n 徐嘉会字际美。授岷州卫驿丞。 \\n 张来聘宣化坊人。授湖广河泊所大使。 \\n 党豹长乐都人。授宣府场副。 \\n 贾镐字世清，宣化坊人。授邯郸县典史。子于廷、于朝，俱见武举。 \\n 郭南翰字周卿，义合都人。万历二十三年授朔州仓大使。 \\n 刘三槐字茂材，静乐都人。万历二十九年加纳，正九品。子际亨，见岁贡。 \\n 徐洲字位中，宣化坊人。 \\n 雷汝鸣字国用，宣化坊人。万历三十三年冠带。子起蛟，庠生。 \\n 国朝 \\n 杨世达字奂美，宣化坊人。康熙间授驿丞，未任。 \\n 阎大成字鼎昭。历任湖广汉阳府照磨，致仕。子文炳，廪生。 \\n 康字调梅，宣化坊人。考正九品职。子秉谦，庠生。 \\n 杨河图字兆洛，宣化坊人。考从九品职。（康熙四十八年选授广东韶州府仁化县巡检。） \\n 郭庚权字九冶，静乐都人。康熙间授浙江蓬莱驿驿丞。子，庠生。 \\n 马呈书字开文，长乐都人。考未入流职。 \\n 白为诚字子明，君琳子。考正八品职。 \\n 刘森字兰臣，祖尧子。考正九品职。 \\n 康光显字懋君，考未入流职。子万顷，庠生。 \\n 白为谨字子常，君琳子。考未入流职。 \\n 马俊字秀之，长乐都人。考正八品职。 \\n 王载壁字纯修，考正八品职。子纶，庠生。 \\n 杨九刚字三捷，宣化坊人。考正八品职。子含藻，庠生。 \\n 盛彩字才美，所人，考未入流职。 \\n 续世寅义门都人。考未入流职。 \\n 王富本所人。考未入流职。 \\n 康焯宣化坊人。考未入流职。 \\n 王汴本所人。考正八品职。 \\n 姜弘本所人。考正八品职。 \\n 贾复兴义合都人。考未入流职。 \\n 康维本宣化坊人。考正八品职。 \\n 张凤桂宣化坊人。考从九品职。 \\n 马天录长乐都人。考正八品职。 \\n 王玺本所人。考未入流职。 \\n 郭之孔义合都人。考正八品职。 \\n 张如兴宣化坊人。考正八品职。 \\n 赵国栋老营所人。考未入流职。 \\n 郭尔伦义合都人。考正八品职。子如汾，贡监。 \\n 张善学义门都人。考未入流职。 \\n 白为诚乾隆八年授贵州平越府经历。有清声，卒於官。 \\n 白为谨授陕西宝鸡县典史，未之任卒。 \\n 韩上达考准正八品职御。 \\n 马昌雍正八年公举给正八品顶带。 \\n 张维候王以翰王地祥张大学崔吉公袁德鲁季达鲁起蛟陈五德崔纯德可召权崔瑶王以卫刘法炳贾大宝崔瞻苏龙陈学礼 \\n ○武进士 \\n 明 \\n 孙吴号岩冈，所百户。中会试，任神木参将。夜闻府谷边警，相距二百里领兵驰援，黎明独薄城下，手刃巨魁，余众惊溃。累升指挥，镇守大同总兵。子九人，四庠生。继胜、继业，及孙维，曾孙宏谟，俱副总兵。见武官。 \\n 庄莅民所人。三科武举，万历二十三年中会试。历平型关守备，山西都司佥书，管都察院标下中军。升陕西黄甫川参将。谢事移驻偏关。 \\n 鲁玉字文渊，所小旗。万历乙酉、戊子俱中乡试，戊戍中会试。历本所掌印，岢岚道门下寄操把总，永兴、五寨马站防守。子崇义，庠生。孙唯，贡生；敏，庠生。 \\n 朱明字子辉，所总旗。万历戊子、甲午、丁酉俱中乡试，辛丑中会试。历游兵营中军，大同守备，屯补寺堡防守，奇兵营坐营，五寨城防守。 \\n 戴天宠字元，延春子。万历甲辰会试。任孤山堡副将。 \\n 康世成字士翊，宣化坊人。中万历乙酉武魁，庚辰会试。 \\n 李煌字文郁，宣化坊人。中万历壬子乡试，癸丑会试，督标随征参将。 \\n 姜名武--见忠臣 \\n 吴休征字景轩，宣化坊人。崇祯戊辰会试。任插箭岭守备。 \\n 孔宗周字近泉，岩之弟。中崇祯祯丁丑会魁。任南川堡守备。 \\n 高日--见忠臣 \\n 胡贡玺字靖华。中崇祯庚辰会试。授南阳府守备。历按标前营游击。 \\n 高绳祖字允文，宣化坊人。中崇祯庚辰会试，任霸州道中军守备。 \\n 王僧嘉字用四，所人。中崇祯癸未会试。 \\n 国朝 \\n 姜弘字暗孚，康熙辛酉武举，中乙丑科进士。授平鲁卫守备。子、、俱庠生。 \\n ○武举 \\n 明 \\n 王昌龄所百户。嘉靖间连中三科武举。（详见忠臣） \\n 张席珩字子，所增广生。中隆庆丁卯科。 \\n 张甲宣化坊人。中万历已卯科。 \\n 徐栋所千户。中万历壬午科。子惟忠，见所掌印。曾孙元，见举人。 \\n 孙光祚所千户。中万历壬午科。 \\n 高士俊宣化坊人。中万历乙酉科。 \\n 徐谦字养冲，宣化坊人。中万历乙酉科。岢岚道允给冠带。 \\n 贾于廷字易斌，宣化坊人。中万历已酉、壬子科。癸丑署楼子营中军。 \\n 孔岩字道行，所人。中万历壬子乡试。癸丑给扎冠带。 \\n 吕文韬字显猷，静乐都人。中天启间乡试。崇祯间贼猝至东门坡，文韬射为首者，中喉立毙，贼乃退。 \\n 贾于朝 \\n 薛强 \\n 郭廷芳字玉庵，中崇祯丙子科。 \\n 王问臣字正卿，所人。中崇祯丙子科。 \\n 鲁奎字弘文，玉之孙。中崇祯丙子科。 \\n 国朝 \\n 姜祚吕字启周，名武仲子。廪生。中康熙丙午科。 \\n 王作舟字乃心，宣化坊人。中康熙己酉科。任北直?县营把总。回籍。 \\n 王汝翼字承帝，宣化坊人。中康熙己酉科。任江西樟树营把总。回籍。子昂、昴，俱庠生。 \\n 高云举字汉章，宣化坊人。寄籍河曲。中康熙壬子科。任江西铅山营把总。卒于官。 \\n 姜字岱麓。中康熙辛酉科。工诗善书，有文士风。 \\n 陈士颖字鹤峰。中康熙甲子科。任江淮卫领运千总。 \\n 马临皋字君知。中康熙甲子科。子濯，庠生。 \\n 马眉字素庵。中康熙乙酉科。 \\n 马濯字天洁。康熙癸巳武举。 \\n 杨作霖字雨苍。雍正壬子武举。 \\n ○武官 \\n 明 \\n 李安昱子。成化间，选充皇极门执戟郎大将军，授镇抚衔，食正六品俸。子忠隶，校尉。 \\n 孙洁义合都人。身材修长。嘉靖元年，选充正殿将军，授百户衔，食正六品俸。 \\n 刘清静乐都人。南京留守。有功，升百户。 \\n 王忠宣化坊人。南京锦衣卫。有功，升百户。 \\n 蒋锦宣化坊人。朔州从征有功，升百户。 \\n 郝礼义合都人。朔州从戌有功，升百户。 \\n 钱?详见忠臣。子烨，见下。 \\n 戴延春号少泉，所正千户冕之孙。万历七年任大柏油守备，十八年任入卫游击，十九年升石塘岭参将。二十三年白马关斩级，升蓟镇总兵。二十六年以倭事，特升署都督佥事管总督标下中军。二十七年倭平，升实授都督佥事。二十九年升镇守山东备倭总兵。三十年授骠骑将军，诰封两代镇守孤山。四十一年，特起阳和军门标下中军。公游刃长才，贯虱神射，凡迂边情奏报，一挥立就，诚文事武备兼长者。父以忠死，母以节显，一门贤孝，于时罕匹。子天宠，见武进士；天职，副总兵。 \\n 钱烨?之子。万历十三年由汾州守备历升神枢左营副总兵都督佥事，三十二年升大同副总兵。 \\n 孙继胜吴仲子。宣府副总兵。 \\n 孙继业吴季子。辽东镇武游击，升老营副总兵。儒雅英武，有敦诗说礼，折冲千里之风。 \\n 孙维吴之孙。父继隆，老营廪生。官至副总兵。子宏谟，见下。 \\n 孙宏谟孤山副总兵。 \\n 张楷所人。嘉靖间改陕西榆林卫。以功升总旗。万历二十四年有功升百户世袭。 \\n 安边才所人。始祖通甫，以百户改隶镇西卫世袭。子承教，所掌印。 \\n 万化孚字叔向，世德子。以平倭功荫官生。以事善后功，改荫锦衣卫副千户。以蓟镇红草沟功，加升正千户世袭。考满加升指挥佥事。 \\n 朱大旺雍正十年由行伍授大同镇驻马路宁鲁堡把总。 \\n ○耆宾 \\n 明 \\n 马大吉长乐都人。骧之后。弘治年举。 \\n 马铎大吉仲子。正德年举。 \\n 陈义合都人。嘉靖年举。 \\n 马廷坚大吉孙。嘉靖年举。 \\n 陈大猷义合都人。隆庆年举。 \\n 刘希睿静乐都人。万历四年举。 \\n 王田字国赋。朴野真诚，有无怀之风。万历八年举。 \\n 陈天和字美之。义合都人。朴茂嗜义，尤重手足。与弟天机同居五十载，每有劳役，辄以身代，有司给匾旌表。万历十一年举。子时务，见岁贡；时新，廪生。 \\n 王起字国兴，田之弟。敦笃长厚，到老未入公门。万历十一年举。子所卿，庠生；所强、所问、所居，俱冠带官；所用，见恩拔。 \\n 王廷恺字君节，宣化坊人。居乡醇谨。万历十三年举。 \\n 王廷汉字天亮，宣化坊人。好善乐施。万历十六年举。 \\n 贾朝荣字君钦，宣化坊人。?躬介直。万历十六年举。有一子居奇，见孝子。 \\n 翟科宣化坊人。醇笃谨厚。 \\n 徐瑶字鸣玉，宣化坊人。敦义谦厚，至老益恭。万历二十年举。 \\n 崔士官字彦夫。万历二十四年举。 \\n 姜河字深渊，所人。醇厚介直。万历三十三年举。子维新，庠生。 \\n 刘杰静乐都人。抚幼弟增广生，镇成垂老，供给不衰。万历三十三年举。 \\n 马上锡见儒官。 \\n 冯梯见儒官。 \\n 高士才宣化坊人。崇祯间知州郇诠敦请匾奖。子贤，见岁贡。 \\n 白君琳曰：耆宾之举，其有古者。乡选后世，举力田遗意乎，故余志选举，而以之终篇，有以也然。闻故明时签派蚩蚩，事后索谢，至以荡家闾阎，病之夤缘，求脱富室，无宁家何，荣之有兹，特志其皎皎者，以示风励云。 \\n 崔焕钱润韩凤王宏魁王宠康君召马在武冯丕荣马在西以上耆宾 \\n  \\n   \\n  "}
{"章节": "●卷八  人物第八", "正文": "  \\n ●卷八人物第八 \\n 　 \\n  \\n  \\n 殷梦高曰：人之名不易副也，禀五行之秀、居三才之一，负须眉者、自非比迹孔周，佩巾帼者，或不追踪任姒，几何弗使官骸为虚器，而男女为空名与。虽然论人而必求其全，将四海之广，百世之遥，终无一人。故苟忠、孝、节、义，一行可称，皆扶舆磅礴、川岳灵秀之所锺也。苛以责之，刻矣。保德，沙漠之。与邻要荒之，是处鄙哉邑乎。顾莲山耸峙乎其南，而黄河环带乎其北，盖亦晋中一风气凝聚处也。故奇材异敏，敦伦饬纪之士，代不绝书。即闺阁中共姜伯姬之俦，亦未易更仆数焉。呜呼!何才之盛耶！作人物志。 \\n 孝子八之一忠臣八之二乡贤八之三列女八之四 \\n 节妇八之五义士八之六技术八之七 \\n ○孝子 \\n 元 \\n 狄元昌--见乡贤 \\n 明 \\n 傅文字彦章，静乐都人。天顺七年是年例贡，游太学。以母老不仕，足迹不蹑公庭。知州周山慕其高，致为书请第，敦请为大宾，其略云：恭闻硕德高隐，少负聪俊之资，茂游芹泮，继以优邃之学，贡入桥门，持终养老亲之心，高不仕王侯之节，诚有古人之风，无循时俗之态。 \\n 阎忠字谏，义合都人。有孝行，贡游太学，养亲不仕，有司延请乡饮大宾。 \\n 张绶字朝仪，宣化坊人。居乡恂恂，奉亲唯谨，力学笃行，人无闲言。丁内艰，不饮酒茹荤。比葬，庐墓三年。正德五年，贡入太学。疏免本州与河曲起运宣大税粮四千余石，谷草五千束，令存留本处支用，为州永利，州人德之。详见《奏疏》、并《田赋记》。任至山东齐东县丞，归以寿终。万历三十年，知州韩朝贡请祀乡贤。 \\n 马化龙字子变，廷莹子。万历二十三年贡。历仁威远马邑训，耀州学正。少知定省，长笃色养亲，终尽哀尽礼，乡邻皆矜式之。好恤人之急，而不责其偿。闾有横逆，惟平气以待，其人每悔谢。至训子孙，则凛凛义方，不少假借，一门雍肃，称积德焉。名闻当路，屡隆旌表。详允大宾，寿七十七岁。子上锦，见恩拔；上锡见儒官；上觐增广生；上行，见岁贡。 \\n 贾居奇字异锺，宣化坊人。万历三十年恩贡。历升平凉府授。有孝行，屡蒙旌表。 \\n 李士光士元弟。事亲尽哀尽礼，?躬以厚以义，有司旌奖。 \\n 高?宣化坊人。年十九，割肱愈亲。司院旌奖，李孝廉为之传。 \\n 李士冠士光弟。上事老母，下抚双孤，皆尽其道。有司给扁旌奖。 \\n 国朝 \\n 高之麒字明春，廪生。母死居丧，忧号病卒。知州苏东柱扁曰：\"真孝子\"。 \\n 徐煜保德所人。父国赞，本营弁兵。康熙间，从征噶尔丹，煜方应童子试，痛父年老，请身代之。凯旋归，生子开第，成进士。人以为孝感所致。 \\n 刘维世岁贡。少孤贫，善事母，母死，哀毁逾制，水浆不入口。几毙，亲友力劝之，乃已。以上孝行。 \\n ○忠臣 \\n 明 \\n 戴辰所千户。嘉靖三十七年，寇大举围丰阜城五日，辰奉檄往援，顾赵夫人曰：\"后事畀尔，谨奉舅抚孤\"。遂擐甲跃马，直薄寇营，转战重围，三馘寇首，日暮犹提示城上，以坚守者之心。矢尽力竭，竟没于阵。寇亦惊畏，解围去。次日寻尸，刀砍、箭伤，一十七处。事闻，赠明威将军指挥佥事。时人多有诗哀挽，见《艺文》。子延春，见武官。 \\n 王昌龄所百户。连中三科武举。嘉靖四十一年，西豹峪挺身拒寇遇害。 \\n 徐尧臣所百户。嘉靖四十五年十一月，领兵于唐家会龙王庙前打冰，寇众踏冰入犯，尧臣拒堵力战，面中五矢，刀伤七处，遂没于阵。事闻，恤录加升副千户。子?。--见本所 \\n 钱?浩之子。由守备历升老营副总兵。隆庆四年阵亡。赠都督指挥佥事。子烨，见《武官》。 \\n 姜名武字我扬。中天启壬戍武进士，授大同威远城守备。有功历升通镇骁骑左营副总兵，调保总督标下中军都督佥事。崇祯十五年，援豫至朱仙镇，力疾从戎。与亲丁耿道明、姜业隆、王豹、朱喜贵、白玉柱、杨守荐、庄登科七人俱战死。总督杨文岳疏称姜名武：\"诗书从戎，孝谦素著致身于困苦之际，尽忠于危急之秋，一段肝肠，当与河山不朽。请加赠恤\"。长男宗吕亦具疏言：\"臣父无尸可裹，有魂难招\"云云。情辞恳挚。其疏详见《艺文》。部议赠特进荣禄大夫左都督。子孙世袭锦衣卫百户。会国变未下。子宗吕、祚吕、师吕、述吕，孙栩、、、果，俱见《选举》，《志》有本传，亦载《艺文》。 \\n 韩有范字一咸，锐曾孙。中万历戊午乡试。初授河南鹿邑知县，创建城池，御寇有功，士民建立生祠。行取工部主事，升本部郎中，历陕西庆阳知府，再有御寇功，升神木兵备道副使。闯寇来攻，阖城劝公投顺，公不从。及城陷，闯贼欲用公，公怒骂，夜以金簪自刺，不死。贼闻之，不忍遽害，诱至山西太原北小店，仍欲授公以官，公曰：\"吾所事者，圣帝明王，未见有耿而帝者\"。遂杀之。公初离神木时，独有一仆来王从，及遇害，扶柩归里，葬于大西岭神堂梁。五子：昌、晋、鼎，俱庠生；卓，见《例贡》；昱，廪生首贡。孙承先、光先，俱庠生；辉先，见《举人》。 \\n 高日字翼皇，宣化坊人。中崇祯丁丑武进士。任山西宁武关游击。逆闯陷城，同总兵周遇吉血战死之。 \\n 常道行字昭五，所人。工制艺，尝两拟元，屡取书院读书。万历四十六年贡。授黑水监正。闯寇破城，骂贼死之。 \\n 杨于阶字翼极，长乐都人。崇祯元年贡。授陕西陇西知县。以催科不力，降河南彰德府照磨，复任河南济源知县。闯贼陷城死之。子永芳见《岁贡》。 \\n ○乡贤 \\n 宋 \\n 赵宁柏森村人。自始祖至宁，十世不分居，家众五百余口。治平二年，知府州折继祖奏闻，钦赐米绢，宁将米绢纳回，乞赐旌表。本州知州张堂代奏，奉旨令吏部侍郎赵辉先、户部侍郎欧阳节，仍赐米绢，并旌其门。再敕除宁一司一务二税，并免诸色差徭。号其都为\"义门\"。大观四年，子户部尚书赵演，翰林院学士赵惠，谏议大夫赵?，侄兵科给事中赵坚等，将敕命刻石。详见古迹等类。 \\n 金 \\n 郭汝翼其先讳京者，平阳府人。徙居保德，遂占籍焉。族属繁盛，俱业儒。三世中儒选。汝翼与弟汝霖，俱以易学中乡举。汝翼授朝请郎集贤院校理。墓在城南门处。 \\n 元 \\n 狄元昌字世隆，义门西庄人。宋狄武襄公青之后，系出汾州西河县。曾祖顺旺、祖思忧、父宽，丰财济人。公善骑射，以多艺称。慷慨乐施，凡窘迫求者，指困贷施不少绶，有不能偿者，辄焚其券曰：\"吾身后不可令子孙征负于人\"。术士相公多阴德，后必昌，可高其门。果得子八人，孙十二人。有大显者，公暨弟元胜、元禄，提领十二郡管州、崞州等诸驿传置，以孙东山贵，赠中顺大夫兵部侍郎上骑都尉，追封天水郡伯。宅墓在西庄。子琮，见下。 \\n 狄琮字子玉。躯干魁梧，尚气节，有并州豪侠风。读书了大义，既然以功名为心，辞亲诣京，识者荐名裕宗皇帝。宿卫晋先王委身焉。至元庚寅，王封梁开藩云南，擢奉议大夫。王传司马府中事咸咨之。王改封晋镇西边创内史府，转朝列大夫内史府司马。暇则讲贯经训，凡讽谏必尽忠，王每嘉纳。未几进大中大夫，知无不言。大德辛丑，王薨，哭之恸至呕血。曰：\"吾尚可以生乎？\"癸卯召子东山，谕之曰：\"为人臣子，惟忠与孝尔，其勿违言\"。讫梁楝间有声如馨，视之逝矣。时春秋方五十。墓在天水郡伯墓左。子东山，见下。 \\n 狄东山为人倜傥不羁，善继先志，刚正明达，有为有守。初任中书舍人河间治中监察御史，同知大都路都总管。以材选授中书礼部郎中，进大中大夫同佥宣徽院事。墓在天水郡伯墓右。 \\n 李谦字受益，号野轩。其先太原平晋县人，宋末徙居本州。兄弟三人，为教各异，谦以明经举，累官翰林院大学士。次弟道士，名志和，号号元希真人。三弟僧名行真，投礼承天寺真安为师。至元七年，石刻宗支图，及兄弟三人分受三教诗，至今尚存，惜乎多剥落。翰林学士秋涧王公仲、谋公望、陈公俨，俱有诗志美。旧志有遗宅，在上街之西，今无考。墓在城南王寨峁山。 \\n 郭伯顺汝翼之后。性朴，通五经，尤精于易，蔚为儒宗。恬于利禄，有司累辟不就。乡里敬尚，士类多从之游。大德八年，应奉翰林文字承事郎，同知训诰兼修国史编修官。孟忠为作谱记，有石刻，今无考。 \\n 明 \\n 赵彦亨字世通，宣化坊人。洪武年进士。授监察御史。有直声。降江西安福知县。 \\n 高爵字良贵，长乐都人。中洪武年乡举。授监察御史。建议朝绅动色。 \\n 高已升字登云，长乐都人。永乐五年贡。授兵部职方司主事，改工部。收发各色人匠三万二千一百六十四名。收通政司送到词状三百八十四纸。告人四百三名。奉本部扎付，委官（官旧作营）提督医士人等，医养过病疾人匠三万八千四百七十三名。三年给由仍前职，十九年送吏部，钦蒙记名，回籍侯用。墓在神堂梁。 \\n 张绶--见孝子 \\n 万世德字伯修，所人。嘉靖间改偏头所。尝以所百户署岢岚捕务，受责辱遂弃去。淬志读书，中隆庆庚午乡试，辛未联捷。除宝抵知县，行取兵部主事，累官经略陕西七镇，历右布政司，升海防巡抚右佥都御史。征倭寇，以石灰矿煮海，贼徒烧死无算。万历戊戍，经略朝鲜，特进一品服色。辛丑任蓟辽总督，癸卯卒于官。遣官谕葬，赠兵部尚书。荫一子入监。戊申入祀偏头所学乡贤祠。略云：\"高文华国制科，开千古之荒，闳抱匡时经济，系万邦之望。运筹西北七陲，巩盘石之安；杖钺东南八道、绝跳梁之警。矢心致主，狼封瀚海。揪勋名，尽瘁捐躯。麟阁云，台图姓字。安攘弘裨于中外展也英雄，孝友无间于家邦卓哉道范\"。甲寅大州又公举入祀，略云：\"粹品高文，直足范今传后，宏猷亮节，雅能安夏攘彝。保德实系本源，偏关特其侨寓。宜从舆论，用范旧邦\"。子化孚，见武官；邦孚，锦衣；有孚，户部照磨；国孚，恩生。 \\n 崔士成珙之子，字志甫，义门都人。中万历甲午乡试。尝修州志。登甲辰二甲进士。授户部云南司主事。父母妻皆受封赠。丁内艰。起，补兵部车驾司主事。辛卯解饷宣大，过里卒公举入祀乡贤。略云：真诚恪慎，直控圣学本源，慷慨周详，雅负帝臣经济。游泮时，名已闻于当路。计偕后，功即被于本邦。如无地之粮远输之税，为害烈矣。三出而水火顿释，裨益甚巨。军卒他役，埂墉易，颓忧方大也。一言而金汤永固，利赖无穷。若怜老恤贫，特其小者耳。子嵩庠生；上达见岁贡。孙?，庠生。 \\n 王邵字二弥，所用长子。泰昌恩选，天启辛酉举人，登崇祯辛未进士。馆选庶吉士，授翰林院简讨。编篡六曹章奏，直起居注，经筵展书。谕祭代藩，册封其世子。事竣，疏陈所见民隐及地方陋弊，上谕抚按行之。尝分较礼闱，典试三楚，拔取名流，一时推服。先是崇祯庚午，流寇王嘉胤，陷河曲、府谷，屡犯州城。公寝食城头，运筹方略，为城守计，尝设计擒嘉胤妻狱之。贼至，命以长竿缚致玄墙外示贼，贼怒，度不可攻，乃引去，城赖以全。八年，请立本州营伍，创筑南关，蠲除增额盐票，州人德之。著有《庚午守城纪略》、《弭盗已试录》、《相劝俚言》、《迈征斋遗稿》行世。公初以病告给假，癸未起，为南京国子监司业，不赴。未几卒，葬东山阳塔。士民公举乡贤，尚未果行。子立本、宗本，俱见恩拔。有传，列《艺文志》。 \\n ○列女 \\n 宋 \\n 马氏赵宁妻，以十世同居，敕封配德夫人。 \\n 折太君宋永安军节度使镇府州折德女，代州刺史杨业妻。性警敏，尝佐业立战功。后太平兴国十年，契丹入寇，业进兵击之，转战至陈家谷口，以无授兵，力屈被擒，与其子延玉偕死焉。太君上书陈夫战没由，王违制争功，上深痛惜。诏赠业太尉。除王名。 \\n 慕容氏杨业孙文广妻。州南慕塔村人。雄勇善战。--见旧志 \\n 明 \\n 郭氏翰林院简讨王邵妻。崇祯戊辰，流贼王嘉胤据府谷，窥保德，邵同州人死守，氏脱簪珥佐犒师费，又尝倾奁。命子立本，建永济桥。见二弥先生文集。 \\n 王氏禀生刘三顾妻。康熙壬戍进士祖舜之母。初，氏适三顾时，年止十九。前母子祖尧，才七八龄，氏恩勤抚育，一如已出。暨三顾早殁，诸子俱幼，少子祖黄方周岁，氏以母兼父，专心督课，底于有成。祖舜以进士起家，为广西怀远令。祖尧岁贡。余子皆游庠食饩。时人皆以为有古列女风焉。卒时年八十有四。 \\n ○节妇 \\n 死节 \\n 张氏静乐都人刘希明妻。家殷实，生二子，夫被寇杀，氏不食哭死。御史宋?表曰：\"贞烈\"。月给衣粮于子。 \\n 崔氏所人严机妻。万历间人。生子方周岁，夫死，视殓毕，夜缢死于棺头。知州杨从书登吊叹服，悬扁旌奖。 \\n 陈烈女许字州民郭姓者，郭无赖，父母议欲改适，女自缢死。奉旨建坊、立祠。--详见传 \\n 张氏、郭氏、王氏，俱明经略陈奇瑜妾。--详见传 \\n 杨氏贡生马上行妻。夫故氏缢死。有司申请旌奖，扁曰：\"节烈可风\"子愉，见岁贡。孙成功、治功，俱庠生。曾孙眉。--见武举 \\n 康氏生员杨璋妻。夫故，氏年幼，无嗣，视殓毕，自缢棺头。有司申文旌奖。（以上明代） \\n 马氏宣化坊张文蔚妻。夫故，氏年二十七，视殓毕，服毒死。知州苏东柱作诗祭之，郡人和者甚众。见《艺文志》。 \\n 李氏夫死于兵，收者将至，氏提刀俟于门，将行刺，比至，知不谐，遂自刎死，惜逸其夫之名。（以上国朝） \\n 守节 \\n 高氏宣化坊人张守信妻。生二子。夫卒，氏年二十六，守志婺居，抚养幼子成立，年七十卒。 \\n 赵氏宣化坊人贾茂妻。夫卒，氏年二十四，家贫苦节，人无间言。年八十卒。 \\n 刘氏宣化坊人张敬妻。怀孕六月，夫卒，氏年二十一，后生子仲明，娶妇成家。年七十卒。张氏宣化坊人吴馨妻。翁姑称孝，里人称贤，夫卒，遗前妻子相七岁，爵五岁，所生子梅朴方强褓。氏年二十二，誓不再嫁，抚相、爵、梅朴，相待如一，家贫苦节，内外无间，有司旌其门。 \\n 曹氏宣化坊人张廷学妻。通书史，年二十六夫卒，子希载七岁，希良五岁，抚养成立。按院仇复其家。 \\n 白氏宣化坊人高章妻。生子在乳抱，夫卒，氏年二十三，抚子成立，送舅姑终，里人称贤。年六十卒。 \\n 王氏静乐都人吕公庭妻。生子爱方襁褓，夫亡，氏年二十一，安贫守节。万历初年知州周埙申请悬扁旌奖。 \\n 张氏所人袁汝椿妻。生子林秀，甫两月，夫亡，氏年二十一。哀毁万状，辛苦备尝，日攻女红，抚孤成立。没年七十。有司复其家，悬扁旌奖。康熙乙酉举人袁海，即氏六代孙。 \\n 韩氏廪生李钦妻。少执妇道，生子襁褓，夫亡子亦亡，氏甘贫守节。年七十二卒。御史乔璧星旌奖。 \\n 杨氏宣化坊人张茂迪妻。夫早亡，遗氏芳年，子应栋尚幼。氏抚育成立，入学为增广生。 \\n 翟氏张应栋妻，耆宾科之女。夫被水死，遗子升霄、腾霄，俱在襁褓。姑妇哭抚二子成立。时嘉其节，悬扁曰：\"母子双节\"。乡官王所用为《双节传》。 \\n 赵氏所千户戴辰妻。嘉靖间夫阵亡，遗孤延春方三岁，翁冕七十岁。氏伏尸号痛，绝粒三日，索居萧条，奉翁抚孤，二载复遘翁变，以孓身扶二柩归东，历尽艰苦。年四十八岁病卒。延春上疏，以母节请为例所阻，三院旌其门。 \\n 黄氏所千户王麒妻。夫卒于官，氏年二十八，遗孤懋德十四岁，匍匍扶枢归，抚育成立，为娶李氏，三载生子维城，甫五岁，懋德复亡，李氏方二十三岁，故后四月，生次子维垣，两氏茕?，艰窘备尝。维城仍袭前职。万历二十三提署州事同知。常自修扁其门曰：\"寒松双茂\"。乡官王所用作《双节诗》表之。 \\n 高氏生员盛思科妻。夫卒，遗氏，芳年无嗣，矢死坚守，抚侄谟为嗣。舅姑不能夺其志。署州事同知常自修扁曰：\"从一完人\"。万历四十二年，知州胡楠申请旌奖，按院李给谷三石。 \\n 杨氏生员孙蒙训妻。夫故，年二十五，妾武氏遗一子，方月余，扶而守之，备尝诸艰，始终以清洁称。万历四十二年，知州胡楠申请旌奖，按院李给谷三石。 \\n 李氏获鹿县丞王维藩妻。夫卒于官，氏年二十一，扶柩归，中途生一子，誓以死守，白首不渝，人皆难之。万历四十二年，知州胡楠申请旌奖，按院李给谷三石。 \\n 李氏吴学诗妻。夫故，氏年二十四，子季瑜，甫五岁，与姑马氏共励苦节，教子游泮。知州韩朝贡题曰：\"姑妇双节\"。知州胡楠申请旌奖，按院李给谷三石。 \\n 杨氏高槐妻。夫故，氏年二十一。万历三十九年，学道王旌曰：\"殉夫誓不偷生，存嗣须臾缓死，红颜空老，白璧无瑕\"。扁曰：\"旌节\"。没年年七十六岁，子士才，见耆宾。孙贤，见岁贡。仲孙资，妻亦守节。曾孙之麒，死孝。说者谓，皆氏苦节之报。 \\n 王氏所人袁鹤寿妻。生二子，夫亡，年二十五，誓守不嫁。姑没，哀毁备至，丧葬成礼。抚二子俱成立。年七十九岁卒。以明末多事，未蒙旌表。曾孙海，康熙乙酉举人（以上明代） \\n 张氏所人王正南妻。夫亡，年二十七岁，家贫子幼，矢志坚贞。值乱离，依胞兄生员于?，曲成苦节。子国贤、国，俱成立。七旬卒，得免后，抚子复中成立。归其业。 \\n 杨氏生员王郢妻。夫故，力贫矢节，教子成立。 \\n 崔氏生员高资妻。夫故，氏年二十四，子之孝末周岁，矢志守节，抚子成立。 \\n 崔氏宣化坊人康兴妻。夫故，氏年二十二，子方幼，氏耕田度日，抚孤苦守。 \\n 李氏义门都人王顺妻。夫故，氏年二十四，子方周岁，自誓守节，家人不能夺志。 \\n 吴氏所民胡永贡妻。夫故，氏年二十三，子幼家贫，氏抚孤守节，善事翁姑。康熙年知州张扁其门曰：\"女中志士\"。 \\n 王氏廪生张射斗妻。夫被贼害，家资尽掠，氏几濒于死，及得免害，甘贫苦守，抚子长成。 \\n 吕氏生员高冲汉妻。夫故，氏年十九，二子尚幼、自誓守节，抚孤成立。 \\n 刘氏静乐都人郝理妻。夫故，氏年二十五，一子尚幼，矢志守节，抚孤成人。生六孙。 \\n 刘氏长乐都人张尚元妻。夫故，氏年十九、子方周岁，苦守抚孤成立。 \\n 徐氏生员李希靖妻。夫故，氏年幼守节，抚孤李敷荣食饩。七十四卒。 \\n 刘氏静乐都人郝应举妻。夫亡，氏年二十六，子三岁，抚养成立。六十卒。 \\n 杨氏获鹿县丞王维藩之子王宇妻。宇亡，一子未周岁，氏青年苦守其节，掭与姑李氏，后先继美，抚子长成。（名贵国） \\n 孙氏义门都人王立毂妻。夫故，氏年二十，耕田苦守，抚子成立。 \\n 郭氏义门都人王迥妻。夫故氏年二十九，安贫守节，抚孤成人。 \\n 白氏乡官陈嘉荩妾。子拔贡，奇璜年幼，矢志守节。署州事田扁旌：\"苦节幽芳\"。 \\n 汪氏颍川人拔贡生王立本妻。夫故，氏年二十六，一子恒方五岁，矢志守节，教恒食饩，太原傅青主、戴枫仲，两先生俱为之传，有司旌其门曰：\"母节子孝\"。 \\n 陈氏所人徐永昌妻。夫亡，年二十四岁，无子女，寄居母家，四十余年，亲戚罕得见面。 \\n 李氏宣化坊生员杨凌汉妻。夫故，氏年二十九，遗子维祯尚幼，时家贫如洗，口授小学，教子游泮。七十五卒。 \\n 郝氏长乐都人马自修妻。夫故，氏年二十三，二子尚幼，以一子与兄自新为嗣，后一子复亡，备极艰苦。 \\n 李氏生员义合都人陈永昌妻。夫亡，年二十六岁，子尧甫七岁，幼子继先在襁裸，抚育各成立。七十余卒。 \\n 刘氏陈永祚之妾，夫存时，事夫甚谨，酒食织纫之务，必躬必亲。夫卒，氏年甚少，事卑如尊，处约如丰，无怨无尤，无疾言遽色，四十年如一日。 \\n 乔氏宣化坊人杨进尚妻。夫死氏年二十三，有妊方五月，后生子滋生，抚养成立，守节四十余年。年六十卒。 \\n 陈氏宣化坊生员张博妻。夫死，氏年二十九，守节四十余年，年七十余。 \\n 赵氏义合都人阎大行妻。夫死，氏年二十七，守节四十年，抚二子文祯、文祥，皆成立。 \\n 张氏义合都人张一高之妻。夫亡，遗产不以分，女咸付诸侄。人称其异。 \\n 马氏辛酉副榜王考祥妻。夫亡，汲水灌园，备极艰苦，抚二子俱成立。 \\n 康氏癸酉举人徐元妻。夫亡，年二十余，子承基，方在襁褓，矢志苦守。知州唐捐俸为置节田，赡给其家。有碑记。 \\n 陈氏所人鲁国华妻。夫死，自矢守节。知州唐扁其门曰：\"瑶池冰雪\"。 \\n 马氏义合都廪生陈灿妻。生员马际皋女。夫死时年二十六，家贫亲老，遗子象贤方数龄，氏孝事孀姑，教子入泮。知州王扁其门曰：\"松操傲世\"。 \\n 杨氏长乐都人马臧妻。臧，庠生，马际皋之子。其夫以功名厄于时投河，遗一子友班，未周岁，氏茹荼集蓼，抚养教训，历二十余年如一日，内外无闲言。 \\n 王氏宣化坊人康奠世妻。夫死，年二十六岁，遗子四岁，名庄，矢志守节，抚养成立。孀居几四十年卒。 \\n 张氏马瑞妻。守节三十二年。乾隆元年旌表建坊。 \\n 韩氏徐鹏翼妻。守节四十五年，乾隆元年旌表建坊。 \\n 王氏生员白为让妻，守节三十四年，乾隆九年旌表建坊。 \\n 袁氏韩廷桂妻。守节三十三年，乾隆三十五年旌表。 \\n 王氏陈常妻。守节三十四年，乾隆三十七年旌表建坊。 \\n 李氏陈之绰妻。守节三十四年，乾隆三十七年旌表。 \\n 马氏生员张又良妻。守节四十年乾隆四十年旌表建坊。 \\n 陈氏廪生王焕先妻。守节三十七年，乾隆四十六年旌表建坊。 \\n 张氏生员徐联奎妻。守节三十一年，乾隆五十年详请旌表。 \\n 杨氏卫守备姜宏继妻。封宜人。年二十七岁寡，守节四十二年，闺门严肃，年七十馀，勤俭不怠。 \\n 张氏鲁国士妻。年二十六岁寡。子?二岁，抚孤成立。学师张绍仲匾其门曰：\"壶内完人\"。守节四十二年卒。 \\n 郭氏冯培勤母。年二六岁，夫死於盗，氏矢志苦守，抚孤成立。年七十一卒。 \\n 胡氏举人姜果妻。年二十七岁寡。家贫苦节，至老力勤不倦。乡里榜其门曰：\"菊老梅寒\"。守节三十七年卒。 \\n 梁氏陈之纶妻。年二十三岁寡。子廷桂、廷兰俱幼。安贫守节，抚子成立。年七十馀卒。 \\n 尚氏张妻。年二十四岁寡。子德俊四岁，矢志守节，孝事孀姑，抚孤成立。知州冯公匾其门曰：\"节孝可风\"。年七十四卒。 \\n 郭氏郝自福妻。年二十二岁寡。长子腾瑞二岁。次子腾蛟遗腹生，甘贫守节，育子成立。年七十一卒。 \\n 贺氏李继宪妻。年二十二岁寡。立志苦守，茹蘖饮冰。年所五十四卒。 \\n 王氏张丕烈妻。年二十四岁寡。清贫苦守，矢志不移。年五十四卒。 \\n 王氏雷治妻。年十九岁寡。安贫守节，抚孤成人。年七十五卒。 \\n 王氏冀国升妻。年二十五岁寡。家贫事翁，故以孝闻，若志抚孤，年六十三卒。 \\n 薜氏崔丕来母。年二十七岁寡。遗腹子即丕来。勤苦力作，抚子成八。年七十四卒。 \\n 杜氏崔瑞妻。年二十七岁寡。子文理幼，誓志不贰，辛苦抚孤，年六十卒。 \\n 王氏廪生杨澍妻。年二十六岁寡。子公直三岁。矢志守节，家贫抚孤，恐子幼不能成立，忧郁丧，时年七十四卒。 \\n 张氏庠生袁尚网妻。年二十七岁寡。子青幼，次子冀，遗腹生，氏誓志不贰，抚孤成立。年五十六卒。 \\n 袁氏陈廷兰妻。年二十五岁寡。子宗虞、饮虞，俱幼。矢志守节，抚育双孤。现年七十四岁。 \\n 陈氏吕君齐妻。年二十四岁寡。遗腹子赓良。勤苦力作，抚孤成立，现年七十二岁。 \\n 乔氏吴上智妻。年二十六岁寡。遗腹子四（岁）。氏以针黹自给，奉养孀姑，现年七十一年岁。 \\n 杨氏马文举妻。年二十五岁寡。抚育幼子，甘贫守节。现年七十一岁。 \\n 徐氏郭德裕妻。年十八岁寡。遗腹子义。立志抚幼，善事翁姑。现年六十七岁。 \\n 吴氏张齐妻。年二十五岁寡。遗腹子满怀。氏事姑抚幼，茹荼自甘。现年六十一岁。 \\n 焦氏赵三采妻。年二十一岁寡。子禄幼，家贫，氏以女红自给，不贰贞操，现年六十一岁。 \\n 袁氏杨?妻。年二十三岁寡。遗腹子面霄，甘贫守节，抚子长成。现年五十八岁。 \\n 王氏韩大政妻。年二十六岁寡。子奎幼。茹苦服勤，抚孤成立。现年五十五岁。 \\n 郭氏白大干妻。年二十五岁寡，子元、亨俱幼。氏耕田白给，苦节持孤。现年五十五岁。 \\n 管氏可会妻。年二十三岁寡。遗腹子建伫。善事孀姑，甘贫苦守，抚子长成。现年五十二岁。 \\n ○义士 \\n 宋 \\n 王继宗泽州上党人。嘉六年倡义建鹰窝岭石桥。（有碑记） \\n 明 \\n 张旺字大兴，义合都人。 \\n 冯士增字永盛，长乐都人。 \\n 冯士温字仲和，长乐都人。 \\n 袁祝静乐都人。 \\n 吕缓字金章，静乐都人。 \\n 张景茂静乐都人。 \\n 陈完义合都人。 \\n 阎仲宏义合都人。 \\n 狄凤义合都人。 \\n 续广义门都人。 \\n 续文宽义门都人。 \\n 张瑞宣化坊人。 \\n 高宣字廷玉，宣化坊人。 \\n 张广宣化坊人。 \\n 康允恭宣化坊人。 \\n 以上俱成化十年各输银六十两赈荒，布政司给扎。 \\n 武宁长乐都人。 \\n 秦福静乐都人。 \\n 刘镛义合都人。 \\n 杨文俊宣化坊人。 \\n 贾通宣化坊人。 \\n 以上俱成化十八年各输银一百两振荒，布政司给扎。 \\n 赵文质长乐都人。 \\n 袁茂静乐都人。 \\n 阎仲清义合都人。 \\n 张士享义合都人。 \\n 白惟通宣化坊人。 \\n 吴聪宣化坊人。 \\n 王泰静乐都人。 \\n 杨宁宣化坊人。 \\n 郭乃义合都人。 \\n 张锐宣化坊人。 \\n 冯义长乐都人。 \\n 张英宣化坊人。 \\n 冯敬长乐都人。 \\n 张瓒宣化坊人。 \\n 以上俱成化二十八年各输银四十两赈荒，都察院给扎。 \\n 高朗长乐都人。 \\n 郭景章宣化坊人。 \\n 赵庆长乐都人。 \\n 杨守爱长乐都人。 \\n 张孚长乐都人。 \\n 冯恭长乐都人。 \\n 刘仲杲静乐都人。 \\n 袁林静乐都人。 \\n 韩会静乐都人。 \\n 张聪静乐都人。 \\n 吕元现静乐都人。 \\n 张士斌静乐都人。 \\n 乔志杲义合都人。 \\n 郭仲成义合都人。 \\n 刘宽义合都人。 \\n 王仲连义门都人。 \\n 王库义门都人。 \\n 翟惟泰宣化坊人。 \\n 贾泰宣化坊人。 \\n 王用宣化坊人。 \\n 贾宁宣化坊人。 \\n 张琏宣化坊人。 \\n 郭景隆宣化坊人。 \\n 崔俊宣化坊人。 \\n 王聪宣化坊人。 \\n 以上俱弘治四年各输银四十两赈荒，按院给扎。 \\n 崔弼宣化坊人。 \\n 冯铎长乐都人。 \\n 白亨静乐都人。 \\n 党长乐都人。 \\n 张用义合都人。 \\n 以上俱弘治十六年输草济边。 \\n 霍升字士进，宣化坊人。弘治十五年贡，授直隶涞水县丞。具呈通政司，乞留本州知州周山加衔仍管州事。 \\n 张守道字循理，乃之子。天顺二年任阴阳典术。勤慎有才略，屡署州捕务。成化八年谷不登，盗起，守道捕获强贼贾景等七人，民始安。十八年岁荒，于城隍庙作粥救饥。二十一年于北门外迤西立义冢一所。弘治九年以老乞致仕，寿九十。子瑞义，官。孙廷桢，署典术；廷机，庠生。 \\n 郭文署静都乐人。嘉靖二十一年贡。二十三年，兵部历事奏除边仓守支苦累，及边夫修守等害，州民永赖。授原武县簿。 \\n 张尧仁字君惠，庠生。万历十三年，输西岭?岫坪义家地数十亩。知州张从书扁其门曰：\"郭义学道\"。 \\n 吴学礼字以立，宣化坊人。万历二十九年，输漏泽圆上沙坪地三十亩。奉上给扎。 \\n 高于中字复宇，宣化坊人。 \\n 徐嘉谟字成美，宣化坊人。 \\n 徐嘉乐字希颜，宣化坊人。子发，孙成章，俱庠生。 \\n 以上俱万历三十年包城郊劳，奉上给扎。 \\n 刘文齐静乐都人。万历三十八年，库银被盗，署官被劫，新官到任，遇贼劫布商于官地坪，城中日夕，人不敢独行。知州胡楠议，四路设义勇官五名，各遴壮士二十名畀之。官有功，冠带；壮士有功，免本身差徭。申院道详允遵行。文齐应林遮峪义勇官，壮心义胆，生擒贼一十四人，地方安堵。申给冠带。 \\n 冯谦长乐都人。冯家川义勇官。贼船过渡，谦率乡兵据险射毙一贼，贼不敢登陆，民得安堵。申给冠带。 \\n 王光远义合都人。大塔铺义勇官。力逐回贼，严巡道路，协助获盗首刘士成等十七人。申给冠带。 \\n 张香长乐都人。崇祯间捐银募义勇。 \\n 梁绍业所人。崇祯间捐银犒赏城夫。 \\n 严可奇所人。崇祯间捐银募义勇。 \\n 马成梁长乐都人。崇祯间义勇官。擒贼有功。 \\n 郭邦奠郭家滩人。崇祯间贼首王嘉胤至西滩，邦奠倡议，奋勇率众杀贼，为贼所杀。 \\n 郭磐邦奠侄。同邦奠杀贼，被贼杀。知州王国，嘉其义勇，绘二人像于庙壁。 \\n 康明秋宣化坊人。家极贫，住东门外半坡，贼猝至，城门尚开，明秋登屋以瓦击贼，贼稍退，城中乃得设备。奉上给赏，不受，请扁，扁曰：\"奋勇击贼\"。 \\n 白君琳曰：明秋，一丐耳。丐而击贼，奇，击贼而不受赏，奇，不受赏而求赐扁，尤奇。 \\n 王豹 \\n 朱喜贵 \\n 白玉柱 \\n 杨守荐 \\n 庄登科 \\n 耿道明 \\n 姜业隆 \\n 国朝 \\n 吕朝京静乐都人。生平好善。顺治七年，牛逆据城，朝京念一城性命，诣营禀统兵固山，愿入城招谕牛逆归降，牛令杀之，京无怖色，合掌称佛而死。 \\n 张射斗所廪生。顺治七年，牛逆据城，斗愤伤亡日众，谋杀之，淅人章正宾泄其谋，牛绐斗入文庙杀之。后贼平，正宾赴陕西招谕府谷贼首高有才归降，亦被有才杀于文庙。 \\n 白君琳曰：同时谋杀牛，而死者如郭鞑子辈尚多，以故其党不录。至正宾漏言，杀人以媚，终亦不免，且其死于文庙，于射斗略同。吁!天道神明，人不可独杀，报施亦可畏矣！ \\n 崔耀义门都人。杨振林，宣化坊人。顺治七年，牛逆据城，内外伤亡日众。耀及林纠合张国申等一十八人，斧砍牛逆，取其首，夺门投诚。 \\n 郭尔伦义合都人。张才兴长乐都人。 \\n 冯步月长乐都人。阎俊长乐都人。 \\n 李朝进所人。康周鼎宣化坊人。 \\n 王赓义门都人。续友望义门都人。 \\n 吕凤阁静乐都人。马进长乐都人。 \\n 以上俱康熙二十四年修城捐银助工，知州高起凤给扁旌奖。 \\n 马在霞长乐都人。赴集暮归，拾遗金七十两，主求之，适遇某甲，疑其匿也，将与分争，马问其囊裹，信，还之。 \\n 阎绪义合都人。先贫后饶，好善乐施，宗族闾里贫窭者，咸依赖之。州牧钱公表其举公匾其门曰：\"善行常在\"， \\n 生员阎介和，绪子。乾隆四十三年岁歉，市米昂贵。阎每斗减价五分，平粜约百石。 \\n 张大儒长乐都人，乾隆五年捐资，竭力工作，修东庄石桥一座。 \\n 监生张宁捐资修马家滩河神庙湾石桥一座。 \\n 生员高鹏捐义冢一段，在铁匠铺火石梁。 \\n ○技术 \\n 明 \\n 王顺义合都人。善绘。 \\n 胡良所人。善绘。永乐时绘太庙，征天下绘士诣京，良与顺俱往。一日毕其技，成祖视之，以御手拍顺肩，称赏不已，乃命绣其手于肩，至今传为美谈。 \\n 焦桂芳所人。其父博访道术，医尤得其宗，口授桂芳，芳卒其业据脉悬谈，无弗中者。一丸半，七疾辄已。延者日远、日众，功满秦晋，承委施药有功。子调鼎、调鼐，俱庠生。 \\n 白君琳曰：考中原郡邑志，多载汉以来郡处荒徼，文献残阙，金元而下，始间列姓名，岂乏忠魂义骨，徒使与野马尘埃聚散，天壤消归无有，此士之所以不自振拔也。乃或者云，\"使我有身后名，不如生前一杯酒\"。吁!为此言者，特一时愤激之辞耳。非然则宜其为排墙中物也。 \\n 又曰：士之树立，不以爵秩，乃一遇通显，饰为夸辞，且誉延其族，何为乎，徒为后人嗤笑资耳，《志》固稗乘，何可无狐史意，前人所垂以传疑，盖其慎也，振华胡氏、代州牧张公作志序，所谓尤甚于毁，阅者当通身汗下。琳于郡善虽微，揄扬不遗余力，亦以秉彝好德，厥有恒性，隐恶扬善，圣训孔彰。然要使知者知之，非曲为阿获焉尔。 \\n  \\n   \\n  "}
{"章节": "●卷九  附记第九", "正文": "  \\n ●卷九附记第九 \\n 　 \\n  \\n  \\n 殷梦高曰：记者，记其实，以示不忘也。附者，二而一之。如日星之附乎天，岳渎之附乎地，可合而不可离者也。保德之有所、有营，殆古诸侯之有附庸例与。明初设所，不募兵，不储饷，而屹若金汤。积久废弛，所变为营。今营兵渐减，势亦岌然，不啻瘿症之附体矣。夫揆文必当奋武，有备乃能无患。末雨绸缪，营宜振刷，所亦宜恢复也。故合记之，而附于后。或曰，营犹仅存，所已归州。记之，似近于赘，不知邶、?非旧，尚列其名，虢、郐既亡，犹存其号，盖饩羊可惜，夏五不删之意。且以见七族强而卫兴，九姓衰而晋弱，辅车唇齿，相甚功，廑苞桑之虑者，不可不亟为加意云尔。作附记志。 \\n 所九之一营九之二 \\n ○保德所 \\n 官制军粮 \\n 明宣德七年置守御千户所。 \\n 原设掌印官一员。佥书一员。吏目一员。世袭正千户二员。副千户二员。百户十员。镇抚二员。总旗二十一名。小旗二十四名。旗军一千一百五十六名。至万历四十二年，除拨屯，?种、屯地一百四名。又改拔偏头所一百五十四名，龙门所二十六名，宁武所一名。故绝五百五十五名外，止存军三百一十六名。 \\n 原将忻州抄没地一百四顷七十二亩一分，给军屯种，该粮九百五十一石二斗二升。《韩志》屯地一百十顷，粮九百七十石三斗二升六合。与此小异。每石纳银五钱。嘉靖三十二年，每石加征银三钱。隆庆四年，所总旗范海等，告赴抚院庞，委本府同知李春芳查议，仍照每石征银五钱，题准在案。至明末，续增地二顷二十五亩七分四厘。增粮一十九石三斗一升二合。共地一百六顷九十七亩八分四厘。共粮九百七十石五斗三升二合。 \\n 国朝以保德营守兵把总管所事。顺治十六年归并本州。屯粮归并忻州。 \\n 衙署 \\n 所治在州东南隅。明宣德八年，千户戴锐建。弘治十四年，千户孙裕、万历十八年，千户孙光祚、三十一年，千户王维城，俱重修。国朝顺治六年，牛逆折毁，今存空地。 \\n 百户厅在仪门东。--久废 \\n 镇抚厅在仪门西。--久废 \\n 吏目厅万历三十二年吏目童隹建。--久废 \\n 军器库在正厅西。--久废 \\n 所狱在镇抚厅前。--久废 \\n 旗庙在军器局之北。 \\n 军器局在铁山--久废 \\n 营房八十间，在各营。--久废 \\n 天威营（在所门东即徐家营） \\n 扬威营（在所门南即头缺营） \\n 奋威营（在所门东即王家营） \\n 振威营（在所门北即七缺营） \\n 尚威营（在所西南即石家营） \\n 振武营（即钱家营） \\n 养武营（即赵家营） \\n 奋武营（即刘家营） \\n 练武营（即周家营在所西） \\n 供武营（即万家营今孙家营以上俱在所西北） \\n 承袭职名 \\n 正千户（正五品，初授武德将军，升授武节将军。） \\n 钱山所百户。正德八年以偏关斩获二次功，升正千户。有碑记。累官副总兵。嘉靖初年，子浩，改老营所。 \\n 李忠南直江都人。所百户。其孙继芳，于嘉靖年以驴皮窑、刘家嘴斩获功，升正千户。 \\n 副千户（从五品，初授武略将军，升授武毅将军。） \\n 戴冕嘉靖二十九年调陕西镇羌所。 \\n 孙茂原籍浙江嘉兴人。传至光胤。子杨万历四十二年袭。 \\n 百户（正六品，初授昭信校尉，升受承信校尉。） \\n 孙吴嘉靖初年改老营所。详见武进士。 \\n 万宁所百户。喜靖初年改偏头所。 \\n 王智原籍南直?昭人。正统十四年，其子进，杀敌偏关，至天顺二年，升副千户。进孙天麟，嘉靖间任守备。天麟二子维城，万历二十年袭；维垣，庠生。 \\n 徐义原籍南直滁州人。子尧臣袭。嘉靖四十五年阵亡。升副千户。孙维忠，万历二十九年袭。 \\n 赵立原籍湖广武昌人。孙辉，辉子一麟，麟子宾，宾子登高，俱相继署百户印。 \\n 王景原籍南直清流人。孙化显，万历年袭。见掌印。 \\n 杨万原籍南直如皋人。天顺元年，以水泉营斩级，陡嘴沟阵亡。孙永升副千户。万历十三年，奉例优给。舍人杨世恩应减革与实授百户世袭。孙世卿，万万历二十一年袭。见佥书。 \\n 刘诰原籍湖广黄冈人。子，正德六年征流冠有功，升署副千户。子怀忠袭。万历二十八年，怀忠侄兴汉袭。 \\n 石琰--后绝 \\n 周弼--后绝 \\n 镇抚（从六品，初授忠翊校尉，升受忠勇校尉） \\n 杨万（详见百户） \\n 曹广原籍南直仪真人。七世孙三元，万历三十五年袭。见掌印。 \\n 总旗二十一名 \\n 朱名（凤阳府旰昭县人） \\n 李贵（大同府大同县人） \\n 杨全（泽州阳城县人） \\n 朱望奇（凤阳府凤阳县人） \\n 夏千奴（卢州府合肥县人） \\n 黄伏（直隶丹徒县人） \\n 薛贵（应天府上元县人） \\n 弓望儿（卢州府巢县人） \\n 章成（凤阳府定远县人） \\n 魏谷真（凤阳府天长县人） \\n 徐礼保（卢州府巢县人） \\n 陈保（淮安府安东县人） \\n 杨成（西安府咸宁县人） \\n 戈息（本府忻州人） \\n 张林（直隶滁州人） \\n 崔盛（本府忻州人） \\n 高升（苏州府长洲县人绝） \\n 王胜（荆州府江陆县人今绝） \\n 燕聚（凤阳府德远县人绝） \\n 王公正（荆州府江宁县人今绝） \\n 王兴（顺天府宛平县人绝） \\n 小旗一十四名 \\n 翟让（和州舍山县人） \\n 李聚（平阳府浮山县人） \\n 胡能（常州府无锡县人） \\n 房良（本府兴县人） \\n 焦旺（开封府陈留县人） \\n 杨贵（湖州归安县人） \\n 鲁玉（常州府宜兴县人） \\n 范绍宗（潞安县人） \\n 姜三（凤阳府山阳县人） \\n 李怯轮（本府文水县人今绝） \\n 薛闰夫（平阳府临汾县人） \\n 高五儿（东昌府唐邑县人今绝） \\n 刘聚（登州府宁海县人今绝） \\n 陈闰（开封府襄县人今绝） \\n 选授职名 \\n 所掌印 \\n 明 \\n 戴锐所副千户，宣德八年任。 \\n 王琮所副千户，弘治十一年军政。 \\n 孙裕所副千户，十四年任。 \\n 钱山所百户，正德十四年军政。 \\n 杨春芳所千户，嘉靖二十五年军政，至四十三年始解任。 \\n 朱钰平阳卫指挥，四十四年任。 \\n 邹鲁太原前卫指挥，万历元年任。 \\n 杨时泰偏头所指挥，五年任。 \\n 刘贞潞州卫千户，六年任。 \\n 徐?字良材，尧臣子。博学多才，清苦严直，屡督边功有成。八年军政，二十年复任。子维忠见下。 \\n 王爱民所百户，十一年军政。 \\n 凌世勋潞州卫指挥，十四年军政，二十年李如松征宁夏，兵过州，世勋干济有条所军赖之。 \\n 袁凤翔太原卫千户，二十一年任。 \\n 苏云鸿太原左卫千户，二十三年军政，重修后厅三间。 \\n 孙应元太原卫千户，二十五年任。 \\n 孙汝忠偏头所千户，二十七年任。 \\n 孙光祚字永厘，裕之后，二十七年军政。 \\n 杨继业字德源，镇西卫指挥同知，二十九年任。 \\n 孙衍庆太原右卫百户，三十二年任。先分管本州城工，随委署。宽以驭下，谦以礼士。去之日，州人遮道送别，城亦随圯。 \\n 王维城字之宗，所副千户，三十三年任。多所修建，有碑记。调委水泉堡务，人不忍别。历任辽蓟总镇，加宫保衔。 \\n 徐维忠字秉贞，三十四年任，修补城工，颇称足恃。历任驻马堡参将。 \\n 浦皇恩偏头所副千户，三十五年任。 \\n 杨秉贞偏头所指挥佥事，三十九年任。 \\n 常祈偏头所副千户，三十九年任。 \\n 安承教见名宦。 \\n 王化显所百户，万历二十八年署。 \\n 曹三元 \\n 孙杨见佥书，万历四十二年署。 \\n 王澍镇西卫千户。 \\n 杨腾 \\n 王烈化显子。 \\n 李振采所千户。 \\n 国朝 \\n 刘国汉 \\n 亢以信 \\n 任世胤 \\n 张守贞 \\n 杨名显（以上俱见把总） \\n 韩秉忠顺天人，兵部效劳，以千总管所事。 \\n 佥书（司拆督屯其专职也，远无考） \\n 明 \\n 杨寰万历元年任。 \\n 潘滚字宣化，所指挥，五年任。 \\n 王懋德字怀勋，麟之子，九年任，随署所篆。 \\n 刘怀忠所千户，十三年任。 \\n 沈炳太原右卫千户，二十所任。 \\n 杨癅寰堂弟，二十二年军政。 \\n 李定偏头所百户，二十五年任。 \\n 袁继芝偏头所百户，二十九年任。 \\n 鲁玉所武进士，二十九年任。 \\n 孙光胤字永锡，光祚之弟，三十六年任。 \\n 朱名所武进士，三十六年任。 \\n 徐维忠三十八年任，调偏关巡捕。执法太严，为仇所中。 \\n 杨世卿字治忠，三十九年任，调寺焉堡。子腾，见掌印。 \\n 杨遇春镇西卫千户，四十一年任。老成有为，以子将图，南辞归。 \\n 孙扬字丕烈，四十二年任。有胆略。 \\n 所吏目 \\n 明 \\n 马九鼎杨思忠--见《韩志》周大经郭朝喜 \\n 王科谢以道浙江人。许枢南直人。 \\n 杨九成山东博兴县人万历三十七年任。 \\n 赵国学山东人，二十九年任。 \\n 童佳南直望江人，三十二年任。 \\n 吴从周通州人，三十四年任。 \\n 杜进山东人，三十八年任。代管本州捕务，有擒贼功，委广积仓监收，甚得军商心，升大使。 \\n 王必达江西永丰县人，四十年任。代管本州捕务，最勤慎，委署广积仓监收，出纳分明，以思亲告归。 \\n 俸支 \\n 千户，月支折俸粮一十三石。该银六钱六分。又支粮三石。上半年三分本色，月支米九斗七升，折色月支银一两一钱五分五厘。下半年月支银一两六钱五分。 \\n 百户，月支折色俸粮八石。该银四钱八分。又支粮二石。支同千户。 \\n 镇抚，月支折色俸粮六石。该银三钱六分。又支粮二石。支同百户。 \\n 吏目，月支折色俸粮三石。该银一钱八。分每年支柴薪银二十四两。家伙银二两。 \\n 会试武举，月食米三石。每石支银五钱。 \\n 总旗，月支折色粮五斗。该银五分。 \\n 小旗，月支折色粮二斗。该银一分一厘六毫零。 \\n 总、小旗，及各军人，俱上半年月支米三斗，支银三钱八分五厘。下半年月支银五钱五分。四十二年，知州胡楠以本州每年收米少二百石，麦二百余石，无支放，每至朽蠹，申蒙户部陈详允，将本所官及军，各上半年三分本色，与三个月米、三个月麦。州人立碑仪门外，以纪之。 \\n 马政 \\n 旧规每年佥坐牧卒五名，喂养官马。万历二十九年裁革。每年止将军粮五石，布花五分，解西盈库，抵充马价。所军一经佥坐，有至一二十年不得着伍者。四十一年，知州胡楠议将该解马价银两，令合所军人均摊分认，不得专坐五人，致有偏苦。申蒙详允遵行。 \\n 军火器械 \\n 盔甲八十副弓八十张腰刀八十把箭二千四百支撒袋八十副?带八十条枪六十八杆铜铳九杆盏口炮四位炸炮九十九个铜佛郎机八位铜炮二十八位铜虎尾炮四位连珠炮五位涌珠炮六位生铁牛腿炮四十九位铅子四百九十九个生铁子五千七百七十八个火药四十斤八两炸药二十斤火线九百六十一根隆庆元年，岁造腰刀五十三把。万历二十四年，岢岚道发下枪一百杆。四十二年，知州胡楠议留料银及均徭支剩银，修理军火器械，申蒙院道详允，今俱无存。 \\n 徭役 \\n 明额设徭银二百八十二两九钱七分八厘八毫六丝。遇闰加银四两七钱四分二厘八毫六丝。 \\n 总府纸价银六两。遇闰加银五钱。 \\n 副府纸价银八两七钱五分五厘二毫。遇闰加银七钱二分九厘六毫。 \\n 都司四季公费银一十五两。遇闰加银一两二钱五分。又纸红银二两。遇闰加银一钱六分六厘六毫。 \\n 军门标下纸红银一两八分八厘。遇闰加银九分六毫六丝六忽零。 \\n 修举宪职银五钱六分。 \\n 岁贡盘费银六十两，四年一办，每年征银一十五两。 \\n 会武进士牌坊银每年一十两。 \\n 武举会试盘缠银五两。 \\n 本所进表银一十七两九分。 \\n 料价银一十九两九钱八分八厘三毫六丝。 \\n 霜降银二两。 \\n 纸价银八两。 \\n 赍送清军单册盘缠银三两。 \\n 年例供应柴炭银一百一十四两八钱四厘五毫。添搭柴炭火耗银八两九钱。 \\n 所吏目柴薪银二十四两。遇闰加银二两。 \\n 家伙银二两。 \\n 旧规闰银共四两七钱四分二厘八毫六丝，无闰之年亦征，银贮库别用。贡银二十两，无贡之年亦征，银贮库别用。囚册银七钱，所无囚亦征，银贮库别用。霜降银五两。万历四十三年，知州胡楠申将闰银，无闰之年免征。其贡银，比照州例，四年一办。霜降银，裁减三两。囚册银，尽裁讫。 \\n 启、祯两朝无考。国朝顺治初，署所事营把总张守贞审编，均徭派剩增旧额银八十两。十六年以后，本所丁徭归并于州。历年审编，实征细数，俱详列田赋志中。 \\n ○保德营 \\n 官制兵马 \\n 明崇祯八年，从乡官王邵请，始置保德营。 \\n 原设守备一员把总二员马战兵四十名步战兵一百六十名守兵三百名守备自备马四匹把总各自备马二匹营操马四十匹缺额未补营马十匹通共官兵五百三员名。马五十六匹。 \\n 国朝顺治十一年，奉裁步战兵三十名。守兵七十名。十五年又裁守兵把总一员并本官自备马二匹缺额未补营马十匹步战兵四十名守兵一百一十名十七年又裁守兵十名康熙三年，又裁步战兵八名守兵一十二名四年又裁去营操马二十匹八年，又裁步战兵一十二名守兵二十三名二十二年又抚标抽拨步战兵四名守兵三名二十八年，又抽拨东并集守兵一名三十六年，杀虎口拨给营操马十匹三十八年又抽拨左卫守兵一名今实存经制守备一员把总一员马战兵三十名步战兵七十六名守兵七十名守备自备马四匹把总自备马二匹营操马三十匹通共官兵一百七十八员名马三十六匹 \\n 营署 \\n 旧在城外东南隅教场内，崇祯八年建。经兵火，久废。规制野无考。今赁居民房，居城中。 \\n 把总同 \\n 教场 \\n 东西广二百七十步，南北长三百二十五步。亦明崇祯年间在城外东南隅建。国朝康熙元年，守备王在镐重建厅房三间、将台一座、库房一间，并关圣、火神、马王三庙，今尚存。有碑记。 \\n 汛铺 \\n 一在东路窑峁，距城五十里。一在南路界牌，距城七十里。每路旧设铺房一座，烟筒五座，设兵守御。康熙三十八年，新建塘房三间，房后盖汛兵住房一座，马棚一间。高埠处建筑望楼一座，设兵八名戍守。 \\n 营员职名 \\n 守备 \\n 明 \\n 王自新绥德卫百户。崇祯八年任。以都指挥体统行事，升阳方口参将。 \\n 吴京位河南人。庚辰武进士。 \\n 周逢吉宁武总兵遇吉之兄。 \\n 国朝 \\n 薛端顺天府人。顺治二年任。 \\n 牛化麟陕西西宁卫人。五年以都司佥书管守备事。大同总兵姜叛，秦晋煽动，河保营参将屡檄化麟应贼，调付左卫。化麟在路，为王师所败。引残寇二百余人回州，时州未知其叛，纳之。化麟入城遂杀知州徐效奇，及州民高云红、乔利动等，掠饷据城应。与陕寇高有才为犄角势。十月，固山额真墨刑部待郎李琐泰、平西王吴三桂，奉命讨之，牛负固不下。凡七阅月，州人崔耀、杨振林等十八人诛之投顺。 \\n 郭继先汾西人，由行伍顺治九年任，十年罢。 \\n 张琦河曲人，桦林堡守备，十年署。执法如山，清心似水，自备纸红，毫无克扣，营将罕匹。 \\n 高金顺天人。十年由京营把总改任。十二年罢。 \\n 薄嘉诏江南山阳人。由廪贡十三年以都司佥书管守备事。十五年罢。 \\n 石国檠顺天人。由宗人府供事官十五年任。十六年以病告归。 \\n 王在镐山东乐陵人。由武进士十六年任。创建教场、官厅、将台、库房及三庙，康熙四年劾罢。 \\n 苗有年山海卫人。由行伍康熙五年任。升陕西柳沟营游击。 \\n 孙继元山东莱阳县人。由武进士十六年任。升浙江钱塘水丝营都司佥书。 \\n 吴启鹏江南人。由武进士二十四年任。以忧去。 \\n 李其绅北直人。由行伍二十五年任。三十六年劾罢。 \\n 刘国相大同人。由行伍三十六年任。四十九年升广东右翼营守备。 \\n 刘自伏陕西人。由军功都司佥书管守备事。四十九年任。 \\n 把总 \\n 明 \\n 郭镇 \\n 徐时芳 \\n 郭奠石 \\n 徐淳 \\n 国朝 \\n 卢昕偏关人，顺治二年任。 \\n 张盛时偏关人，二年任。 \\n 刘国汉老营所千户，三年任。 \\n 亢以信偏关人，四年任。 \\n 吕商鼎偏关人，五年任。 \\n 任世胤偏关人，五年任。 \\n 张闰偏关人，七年任。十年革职。 \\n 张守贞偏关人，七年任署所千户。审编遗累，九年告归。 \\n 杨名显本所人，九年十年因管所事，违误进京柴炭革职。 \\n 苗毓甲河曲人，十年任。十一年因才力不及革职。 \\n 张杰陕西榆林人，十年任。十一年告归。 \\n 赵瑾偏关人，十一年任。十三年因点兵革职。 \\n 刘青钱京卫武生，十一年任。十三年因点兵革职。 \\n 韦鼎新偏关人，十三年任。十五年领兵防浙，持重守分。 \\n 丁成业偏关人，十三年任。十四年革职。 \\n 王亨偏关人，十四年任。十五年奉裁。 \\n 任成偏关人，十五年任。十六年以年老去。 \\n 韩淳偏关人，十八年任。康熙五年以饮酒宿娼革职。 \\n 孙国祥振武卫人，康熙五年任。九年升偏关千总。 \\n 田旺阳曲县人，九年任。十年离任。忠厚老成。 \\n 阳威宁武所人，十年任。十二罢。 \\n 张大伦河曲县人，十二年任。 \\n 张运通阳和人，由行伍十八年任。 \\n 朱永寿浑源州人，由行伍二十年任。三十六年军政。 \\n 李进禄本姓金，大同人，由由行伍三十七年任，四十六年军政。 \\n 赵魁陕西甘州人，由行伍四十七年任。 \\n 俸支 \\n 守备，月支俸新等银七两五钱五分八厘零。把总，月支俸薪银三两。马兵月支饷银二两。步兵，月支饷银一两五钱。守兵，月支饷银一两。又各兵每各月支米三仓斗。官兵俸饷俱在常盈库支领。兵丁月米或支本色，或支折色，俱听雁平路折给。马每匹月支草折银四钱二分，料豆九斗。夏秋二季，每匹月支草乾银五钱。草折乾银俱在常盈库支领。料豆，听雁平道坐给。 \\n 军器 \\n 盔三十顶甲三十副弓一百三十二张箭一千三百二十支鸟枪三十八杆大刀六口以外并无报部堪用者又教场库房内亦止存有火药若干，亦并无军米器械大小炮位等。 \\n 训练 \\n 每岁春秋开练，每逢五、十，齐赴教场，较射马步弓箭刀枪。又三、六、九，挨队射打。至冬，行营合操。 \\n 王恒曰：秦晋咽喉，保德乃扼要地。先太史公请设营伍，不为无见，迄今渐次裁减，良以国计告绌势，不得不出于此，然境内三路八渡，咸设防御，敦台二十座，复多守望。至冬调拨远讯，则营垒虚无人焉。若当钱粮克裕之日，亟为增设，可以固北门锁钥耳。说者以牛逆之变，归咎营兵不知，咎在河保营之伪将，大同左卫之逋贼也。岂可执拘方之见，因噎而废食哉。 \\n 雍正十年，奉文裁去守备，改设都司。将河曲营千总改为保德营中军千总。又增添兵一百四十四名。内马兵五十八名，步兵八十六名。 \\n 雍正十一年，奉文以本营马兵二十四名，易河保营等处守兵四十八名。 \\n 雍正十二年，奉文裁马兵二十四名，增设外委二员。 \\n 乾隆二年，奉文因河曲县营添设塘拨去本营守兵二十二名。 \\n 乾隆二十七年，奉交裁汰马兵五名，步兵十三名，守兵十名。增设额外外委二员。 \\n 乾隆三十五年，奉文裁拨丰州营步兵三名。 \\n 乾隆四十七年，奉文裁去各官养粮三十一名。改设养廉都司养廉银二百六十两。千总养廉银一百二十两。把总养廉银九十两。外委把总二员，共养廉银三十六两。 \\n 四十七年，奉文将本营前设赏恤兵丁红白事银，步粮五分裁去。改归正项赏恤，年额红白银一百五两七钱三分，按春秋二季，赴司请领，陵续赏给。现设都司一员中军千总一员专汛把总一员马步战守兵二百一十八名马兵二十八名内有外委把总二员额外外委二员步兵一百二十八名守兵六十二名东南路塘汛八处，分设兵四十名。西路墩台八座，共分设兵八名。 \\n 刘自伏科甲。 \\n 李成龙科甲。 \\n 马文炜科甲。 \\n 赵能科甲。 \\n 沈铨科甲。以上守备。 \\n 王文?行伍。 \\n 张光烈行伍。 \\n 秦德行伍。升本营千总。以上把总。 \\n 张梦麟陕西榆林人由荫生任。 \\n 石英满洲正白旗人。由侍卫任。 \\n 顾晋珍进士。由桦林营调任。 \\n 德保满洲正红旗人。由世袭任。 \\n 马赓满洲正黄旗八。由侍卫任。 \\n 明山满洲镶白旗人。由前锋参领任。 \\n 兆英满洲正红旗人。由侍卫任。 \\n 九什满洲正蓝旗人。由步军校任。 \\n 德住满洲正白旗人。由护军参领任。 \\n 萨哈岱满洲镶红旗人。由前锋参领任。以上都司。 \\n 秦德大同人。行伍。 \\n 张琳大同人。行伍。 \\n 刘大成大同人。行伍。 \\n 王公辅大同人。行伍。 \\n 齐国梁汉军正蓝旗人。行伍。 \\n 马朝云汉军正蓝旗人。行伍。 \\n 班达尔什蒙古正黄旗人。行伍。 \\n 王发成大同人。行伍。 \\n 宗成功大同人。行伍。 \\n 喻坤阳曲县人。行伍。以上千总。 \\n 刘大成大同人。行伍。升本营千总。 \\n 雷?大同人。行伍。 \\n 路有官大同人。行伍。 \\n 姚乡臣河曲人。行伍。 \\n 黄大兴大同人。行伍。以上把总。 \\n 本城营房四十二间。乾隆十四年，奉文本州共设塘汛八处。窑峁汛年延讯天桥讯界牌汛四处，系雍正二年建。东关汛看河汛桥?汛赤红泥汛四处俱乾隆二年建。 \\n  \\n   \\n  "}
{"章节": "●卷十  艺文第十（上）", "正文": "  \\n ●卷十艺文第十（上） \\n 　 \\n  \\n  \\n 殷梦高曰：艺形而下，文以载道。文而艺，似乎雕虫小技，不足尚也。艺而文，经天纬地之用讵不藉是哉！故曰言之无文，行之不远。保德边隅岩邑，生于斯、吏于斯、往来于斯者，多不暇谈文。况乎屡经兵燹，断简残编，又多付诸荒烟蔓草之中。是虽雅意搜罗，广收博采，犹恐文献不足，无以增光邑乘。而顾欲覆瓶视之，糟粕弃之，可乎？故苟其言以足志，文，以足言。有关郡中典故生民利弊者，道之所见端，即大雅之所不弃也。保残守缺，只字片言，且当宝若拱璧，又何必衙官屈宋仆隶邹枚，若平子之两京十年，太冲之三都一纪，始足著之篇帙，登之纪载欤。作艺文志 \\n 奏疏十之一公移十之二传十之三 \\n 赞十之四说十之五 \\n ○奏疏 \\n 起运粮储乞恩分理民情疏（正德九年） \\n 张绶（见岁贡） \\n 臣原籍山西太原府保德州人。臣伏睹弘治十八年诏书内一款：天下军民利病、时政缺失，有可兴可革者，许诸人宜言无隐。钦此钦遵。窃见本州与河曲县地方，极临边境，山岭陡峻，沟壑坡渠，十无二地，堪种田苗。递年以亢旱歉收，本州与河曲县，岁办额设夏秋税粮，不下四千余石，谷草五千余束，本布政司起派，宣府沿边仓场上纳。臣本处设有保德守御千户所，官军岁支岁用，倘遇声息，动调客兵，一应钱粮却坐拨平阳府所属州县上纳。窃臣本州道路崎岖，车辆难行，止是驴驼、担挑，运送不前，或典男鬻女，方得完获，艰苦万状。兼以宣德年间，奉例续添御冬守河人马五百。接连河曲县界，俱有黄河渡口，东接大同、雁门等关，西通陕西榆林、延绥等处，最为紧急冲要，人民愈加疲备。如蒙圣恩怜悯，乞敕户部转行山西布政司，将臣本州与河曲县额设税粮、草束，递年存留本处仓场上纳，以备官军岁支岁用。上不负国税，下不苦人民，庶免贻患，诚为万便。臣不胜感戴圣恩之至。奉旨依议行。 \\n 奉使危疆直述见闻疏（崇祯九年） \\n 王邵（见进士） \\n 臣奉命谕祭代藩，于去岁二月十八日陛辞就道。时兵燹之后，驿舍多墟。臣与二三仆夫，每向残村投止，磷火乞炊。宣府城旷人涣，糈薄马稀，桑乾土木，处处可虞。至臣乡大同府，则斗米五钱，宗呼兵哗，鬻女易子者，趾错不忍视。人心汹汹，真有旦夕不保之惧。蒙皇上发饷源源，军心欢动。但有银无米，有马无糗。往者，大同歉则太原输，今太原八年汤火，河曲、保德盖巨寇王嘉胤首难地，民徙亡十七，兼之七八两年蹂躏最惨，兵括靡遗，道无行人，城如荒野。即臣乡保德，弹丸一州，编户五里，与陕西府谷县止隔一河，受寇害良久。今以见在二千余丁，追征逃故八千之徭租，民安得不尽。以是类推，睿照如镜，乃恩诏特蠲，屡旨令灾民务沾实惠，此真固本除凶之上策。抚按诸臣，亦频檄催核，而郡邑奸胥，故稽不报，追徵如昔。壅德意，殴良民，莫此为甚。臣窃虞臣乡雁门河保之地，岌岌乎瓯脱矣。臣役竣，便道一视丘垄，遂值敌锋逼城，日夕与父老子弟，荷戈城头，倡义共守。寻以河冰既合，秦寇鸱张，正官久缺，残民无主。臣复请兵防剿，劝民输饷，百计得保块土。盖数月来，无日不登陴，无刻不拮据。矢食二者，胆薪恒矢，迄可小休，冀如期病趋供职，而臣因是遇病，奄奄床蓐，未有起色。诚恐少逾限期，为罪滋大，谨据实吁请，并陈目击情形，伏乞圣明垂鉴，严敕当事诸臣，确遵恩诏，实图蠲恤，以救灾黎，以奠危疆。臣与臣乡孓遗，共戴尧仁再造矣。臣不胜引领待命之至，奉旨奏内核蠲钱粮，故稽不报，仍复追徵，显系官胥通同情弊，该抚按严查，据实具奏。 \\n 劾当疏 \\n 陈奇瑜（见进士） \\n 为举朝公论，不可不明。乾纲独断，不可不决。仰祈圣明，俯赐转圜，以息议论，以安社稷事：臣尝读《春秋》曰，人臣无将，将则必诛。凡犯无将之戒者，虽疏逖之臣，犹在不赦。况肘腋腹心之地，天下之治乱否泰，全系于此；君臣之精神命脉，毕萃于此。使罪状历历可考之人，盘据君侧，则丰癎见斗，日中见沫。究至以童牛之牿，养豕之牙，遂溃败决裂，而国祚随之。此从古圣君哲相，动色相戒，必欲殄灭者也。左副都御史杨琏，直纠大魏忠贤一疏，慷慨论列，癏千言，一时诸臣相继，而登白简者，每日二三上。皇上一概置之不问，且以严旨切责之。意谓可以缄口结舌，塞后来一番议论矣。不知祖宗二百五十余年，忠孝节义之训，家喻户晓，沁入人心。忠肝义胆之脉，岂至今日而澌灭遂尽。肯忍以上无圣母，下无翼戴之圣躬，轻付于弓蛇石虎之人。臣恐皇上摧之愈急，臣子争之愈坚。欲省议论，而不去其为所议论之人，譬如扬汤止沸，不如抽薪之为愈也。愿陛下之熟思之也。凡人之奸，未至摘伏，虽有桀傲不自下之意，或外惮于清议，内束于富贵，犹欲惮藏蠖伏，聊为瓦全之计。一经摘发，既破之甑，无复顾忌，如马之窃辔而不可驭，如水之决堤，奔溃四出而不可救，此人情必至之势也。陛下以为忠贤今日复何所希觊哉？万弩攒身，体无完肤。急则穷，穷则变，非假朋党，以空善类，则借题目，以陷忠良，而正人危。非多方罗织，以短癐见之气，则百计锻炼，以锻言官之羽，而言路危。非进闻声称股之颂，以蔽耳目，则必恃张牙露齿之威，以窃宠灵，而皇上与臣下并危。无论往古，即正德年间，内监刘瑾专权误国，朝政不清，纪纲大坏。今年流贼起，明年宸濠反，羽翼已成，几倾大宝，可不寒心乎！正所谓窃辔之马，决堤之水也。愿陛下之熟思之也。皇上，元首也，以阁臣为腹心，以部臣为股肱，以科道为耳目，师师济济之鸳班，即是臂指相使之气脉。乃圣旨动云：\"使腾孤立于上\"。彼行尸走肉之人，何足以备顾问，口密腹剑之毒，适有以蔽主聪。不知圣意渊微，果何所见，而相依之以为命也。即谓颐指气使，不可无人，彼宫掖近习之内，前后左右，簇簇如林，岂无公忠直亮之辈，堪备驱使者乎？岂无小心翼翼之人，足代忠贤者乎？皇上或以小忠小信，不忍遽割。不知从来小人，皆造一段似忠似信之规模，以欺人主；而后逞其如鬼如蜮之机锋，以祸天下。内廷比肩共事之人，必有以窥其隐者，惟是胆落于威陵，而不敢明告耳。皇上试于万几宵旰之暇，霁其天威，一呼而问之，则左右必有以实对者。臣又愿陛下之熟思之也。且陛下亦记扬琏当日移宫之事乎？彼时国势鼎沸，人情汹汹，阁部、台省诸臣，齐诣宫门，奸党进忠辈阻不容入，此乾坤何等时也。杨琏厉声斥曰：\"君在宫而不容臣见，意欲何为？此头可断，此门不可不入。迨入而得面天颜，跪呼万岁，君臣之分已定，是琏不负先帝，并不负陛下也。此其一片热肠，可以对天地，泣鬼神，而独不可以动陛下乎！即明旨亦曰：\"擢起今官，用琏之身，而不用琏之言。\"非所以待直臣也。非所以保社稷也。臣窃为陛下未解也。语曰：\"瘿瘤蓄毒，终必溃裂\"。又曰：\"用贤如转石，去奸如拔山\"。又曰：\"当断不断，反受其乱\"。故臣敢以《断》之一字为皇上进焉。夫朝廷之所以治天下者，不过亲贤远、奸两事耳。迩来外廷诸臣猜嫌蜂起，意见夹杂，元黄之势一成，水火之形已判，致使正直忠良之彦，动念莼鲈，兴情松菊，如宪臣左光斗者，与杨琏共称忠直臣也。杜门日久，风宪之堂，黯然无色。臣恐忠者去，则不忠者蒙面而来矣。直者去，则不直者乘间而入矣。是岂进贤退不肖之朝所宜有哉？臣蒙钦遣册封藩府，候册辇毂之下，尽可不言，以图目前温饱，以全后日性命。然事关巨奸大恶，不敢坐视缄默，故自效其倾葵如此。仰祈皇上采满朝之公论，整独断之乾纲，将忠贤速赐处分。即不然，亦放归田里，令其泥首待罪。至于忠直之臣，颁一严旨，限以视事之期，勿得因贝锦之人言，而忘圣明之君父。庶舆情平而朝野快，即止辇受谏之风曷以逾。臣不胜悚息待命之至。 \\n 复请恤疏 \\n 姜宗吕（见进士） \\n 为臣父战死最惨，邀恩独异，谨比例泣陈，仰祈敕部察明，一体荫恤，仍给应得祭典，以弘圣恩，以彰公道，以抒幽愤事。臣父于去年五月阵亡，臣于九月具疏请恤，业经奉旨下部察覆，缘臣奔赴河南扶归父衬，自豫徂晋，艰苦万状。兼值寇变途梗，资斧莫将，延至今年八月内，始匐匍至京。及察部疏，已于六月间覆，奉圣旨：\"姜名武准赠特进荣禄大夫右都督，荫一子外卫总旗世袭。钦此\"。臣拜诵纶音，不胜哀感，顶踵虽捐，难答高厚。但总旗之去，小旗无几，而外卫之去，禁卫迥别。夫臣家起家小旗，今仅加总旗，且于应得谕祭，尚未覆明。亦何以慰惨死之幽魂，励偷生之积习也？察得臣父同僚，保督标下团练右前营副将甄奇杰，亦因河南征寇阵亡，其子洪猷限请部覆，奉有甄奇杰褒三等，仍荫一子锦衣卫百户世袭之旨。臣见之，哀愤几绝。切思尽瘁捐躯，人臣之大义。昭劝示赏，朝廷之大恩。臣何敢私心觊觎。惟念臣父朱仙镇阵亡，其死难惨烈，更有倍于奇杰者，身经百战，劳瘁难堪，奋不顾身，首先士卒，戳力沙场，卒至矢尽力竭，与亲侄姜业隆等，同齑粉于刀箭之下，况臣父与奇杰，俱系督标之官，皆副总兵职衔。而臣父且带都督府俸。同以奉旨南征，遇寇战殁，奇杰得蒙锦衣之荫，荣袭金吾。臣父则止荫外卫总旗，荷戈遐方。是生节倍之，死事倍之，而独于死后之褒恤，反处其后。此臣所为痛哭号天，泪尽而欲以死继也。伏思皇仁浩荡，普天均被，谅不忍以同事死难遂分差等。见今僚既荷旷典，臣父独悲向隅。同难异恩，能不抱痛于九原也？臣察副总兵王来聘，孙应元，拒贼殒身，俱叨祭赠，荫袭锦衣。今奇杰已照二臣例荫恤矣。夫荫恤之典，旧事旧例，尚皆比例，陈请乃同属同死，尤非越分。引援不孝，如臣倘甘缄默，不克与死父争荣，生无颜于人世，死负痛于重泉，亦何以见臣父于地下哉。状伏乞敕部察明，准照来聘、应元、奇杰三臣，战寇死事之近例，一体颂恩。仍准照依会典，给与应得谕祭，不惟臣父瞑目，臣死亦瞑目。却行间将士闻之，知皇上日月照临，不以寒微见遗，将益致力疆圉，不惜死命，俘曹馘闯，端在是矣。不然，使臣生为罪人，死为怨鬼，恐亦圣明之所亟怜也。 \\n 特参仓米亏空捐纳欺蒙等事疏 \\n 姜肃（见进士） \\n 臣樗栎庸材，三年外吏，两载间曹荷。蒙我皇上不遗葑菲，拔置谏垣，感激圣恩，图报无地。臣办事衙门，但见陕抚巴锡清查捐纳米石一疏，内称长安知县谢嵩龄，经收米三十四万九千石零。册内开现贮该县一十七万三千六百石零，寄贮永丰仓等处一十七成六千石零。永寿县知县万廷诏，经收米一十万五千石零。册内开现贮该县七万八千六百石零，寄贮永丰仓二万七千一百石零。及查两县仓内并无现贮之米，俱称有银，陆续买。及查验其银，长安县止有六万三千两，永寿县止有三万九千两。在省者尚且如此，则寄贮各州县俱不足据等语，奉旨该部知道。又称华阴知县董盛祚，据实查造，旬日可完。乃一任行催，置若网闻，明系亏空无补，故意搞延等语，奉旨董盛祚着议处具奏，是三县之亏空，已在皇上睿照中。部覆长安、，永寿二县，行令该抚会同总督，将所有一十万六千九百余两之银，值米若干，并将各仓收贮米石有无，实存之处查明保题，到日再议。华阴一县，行令该抚会同总督，将捐册以文到作速遣官送部。是三县之亏空，部议亦已深悉之矣，但其中亏空之由，有因知县侵蚀而缺项者；有因包揽捐纳之人欺骗而缺项者；有因捐纳之人实在无银通同欺隐，俟出仕后始行补项者。种种弊端，不一而足。所以相沿至今，不即发觉者，总由三县之未及解任，是以任其巧肆延挨，而不能直穷其弊也。我皇上至圣至仁，轸念秦省兵民疾苦，暂开捐纳，原为积贮备赈计，乃停止事例五年有余。而此三县者，日复一日，年复一年，展转支吾，全不偿补入之。公帑者有限，饱诸私橐者无穷。皇上屡从宽典，而此辈毫无畏心。将来掩饰无术，势必横征私派，以为抵还之计。而百姓受其荼毒，更有不可言者。请祈敕下该部，将三县知县谢嵩龄等解任厅核。其凡在三县捐纳人员，暂行停选，俟清查明白，果系亏空在官，与本人无涉者，该督抚保题到部，始行选用。至捐监、捐级等项，亦俟保题到日，方准换照注册。则朝廷慎重之名器，不致为宵小所假冒，仍祈敕下该督抚，勒限严查，直穷到底。亏空在知县者，注明某县欠米若干。亏空在捐纳之人，及包揽捐纳之人者，注明某人欠米若干。细开清册，据实奏闻。不得仅以\"亏空\"二字，草率题覆。庶奸迹尽露，而无所容其抗玩支延之术矣。缘系条陈捐纳亏空事理，字多逾格，伏祈敕下该部，议覆施行。奉旨该部，确议具奏。 \\n ○公移 \\n 取鱼禁约 \\n （山西巡按）陈 \\n 保、曲一带，河鱼颇称肥美。往往文武将吏，率多诛求于濒河之民，冬则浇冰于鱼，夏则盛鱼于筒。转相遗馈，职为厉阶。甚有以一鱼之微，而费一牛之价。抑间有因鱼之故，而使民荡产倾家者。兴言及此，则此鱼诚地方之祟哉！然以口腹之故，累其民，仁人必有所不忍矣。为此，会同抚镇各衙门，严行禁约。先将打捕鱼户尽情裁革，省令宁家。不许沿边将领，以及司道等官，故违复取，务要永远遵守，以苏民困。 \\n 教条十则 \\n （巡按）刘 \\n 凡地方人民，称之曰：公祖，曰父母。则吾等抚字地方，人民宜如子若孙也。人家子孙财物，祖、父肯浪费不，吾民盼盼焉。终岁勤动，所得几何，办纳粮差，常苦不给。而吾等日受其服役供奉，何能补助毫未，惟有自损之一法。损一分，则民受一分之赐矣。衙内食用淡薄，惜福即可造福。官中、铺设寻常，爱民即所以爱上。有司其体验此意。（右崇俭约）官以知民，盖谓洞烛下情，而使之得所也。村辟小民不获，匍匍陈诉者亦夥矣。士夫局于体面，鲜克尽言，相告而左，有利于阻隔。窃弄威福，以故怨咨载道，而耳不闻。差谬多端，而意自得。有由然耳。欲无卤莽灭裂，须先平易近民。在途停舆，受言在堂，和颜听说，孤寡茕独之控告，尤宜从容细询，不以厌倦，辄加叱辱。则民隐得时闻过举，可速救草野其幸见天日矣。昔程明道答问治民者曰，使民各得尽其情旨哉。斯言所当三思。（右通民情）狼贪籍牙爪，为攫取昏愦，听狐鼠之纵横者，见斯下矣。即强加督责，而无端本澄源之图，彼反借以行之市井闾阎，害亦不浅。吾尝谓一心清，则衙门自清。盖衙门人役，专以窥视逢迎为生意，投以甘言，售其小信，一或不察，遂为穿鼻。惟庄以莅之，有言及利窦者，辄加究革。于凡诖误之失，间或姑恕。欺玩之情，断不相贷。则当辜自服其心。惩一又足儆百，不动声色，而门内凛凛秋霜矣。昔程明道曰，正已以格物。欲肃衙门，休能外此。（右肃衙门）人情各有所嗜，不无好尚。而官司易来交攻，力宜消融。钱货声色，固当远之若浼。如加功能事业是分内事，一有好心，全副精神已自搅乱，必不能一一当机，反生病痛，何如守恬澹之训自足，顺理成章。老氏曰：\"我无为而民自化；我无欲而民自当；我好静则民自正。\"盖已观其深已。欲得性情之正，必也民之所恶恶之，民之所好好之。（右端好尚）环而立者，皆思诳我以幸，一当琐屑纷纭时，多拂意忿怒，不觉其易动，任性以逞，其谁能堪，故须戒之又戒，方能减得几分，问罪常恐人不胜，打时常恐人难禁。猎马早收缰，凉风解炎毒，对症之药，仍顺自服也。戒之戒之。（右戒忿怒）丑地必有几个好人，几件好风俗。善地亦必有几个不好人，几件不好风俗。《记曰》：有善不赏，有恶不惩，虽尧舜，无以治天下。故教化者，非癑姑息之谓也。惟于善者奖之，又从而表异之，善善长以鼓其趋向之。机不善之著者戒之，又从而榜示之。其小小过犯，诲迪而勉励之。恶恶短，以开其自新之路。咸知为善最乐之妙，而相戒不犯矣。移风易俗，其机如此。（右务教化）四民中，耕为治生之本，读为兴教之源，，两者最重。然张挂劝耕之示，模仿省耕之举，此直文具耳。行之不善，且有滋扰者。惟驱盗、息讼、省徭、酌征，勿夺其时与力，使得一意于陇亩，而无犬吠之惊，真能重耕者也。青衿时，至于公庭，小惠要结乎英俊，此直市交耳。流而不返，且有相夷者，惟秉公校考德录行使之，敬且爱，油然乐育于菁莪，而兴其上达之想，真能重读者也。若敦俭守礼，与夫侈泰僭逾者，亦宜分别劝戒，以挽末流。妇女勤织者，可奖赏一二，示倡衣食。生民之天司牧，焉得不时时留心（右重耕读）朝迁惟恐下民不平，故设官以理之，官府又复不平，其心将谁与控？致覆令盆含冤，非惟上负国家，抑亦下殃子孙。故问理之时，惟兢兢对天日，质鬼神，务使两造允服无辞，而必不为势力高下其手。彼有人心，自不生事，自不喜枉，人间遇不体良心者，化之。不从则执法绳之耳，岂可反丧心以循之乎？无论势豪即上司批驳，亦不过据一时意见，互相质正，以求真是。承问官惟据确情实证，明白回覆。断不可妄意迎合，故为出入。总之，三尺常无挠，万民称不冤。庶免遗恨云。（右平听断）谚云：\"一字入公门，举家不得宁。\"则发落早一日，民免一日之害，迟一日，民添一日之害。断可知矣。曾见有一等庸夫，全无决制，迟速惟凭吏书之手。又有一等乖巧人，见事势重大难处，遂含糊躲闪日子，或两边嘱托俱到，一味束之高阁，致小民家业荒于奔走，钱财费尽。衙门而事体了无结局，痛苦莫申，是谁之责？故宜随到随审，随问随结。小事概从轻处，孰不心服。大一据实申详，上司必作主张。何为挨年积月，罄闾阎膏脂，以纵成衙役乎？案卷沉埋，而欲词清讼减，民得安生者，未之有也。宜急图之。（右早发落）四民疾苦无涯，一官耳目几何，彼目击犹不动念，过耳而即忘者，未肯体恤故耳。宋太祖自谓，《每日于天下运量几遭》。则有司官于郡县，亦宜一日运量几番。务设身以处，体其必至之情，恤其不得已之故。如穷民饥寒颠连，则思我冻饿时能忍耐否？大户差徭赔累，则思我家里能堪受否？负冤而未昭雪，则思我有不白之情，能甘心而无怨尤否？平旦清夜之际，正体贴天理人情之时，一或浪过白昼，许多差讹痛养，未切身搔爬几着，必须推已度物，然后不欲勿加。人心恳到，善机辐凑，昔人谓，有美意者，必有良法谅矣哉。（右勤体恤）论官以才以守，又有所谓品者，何哉，则才守之真者是已。世间多少官，妆点如画，众口称它，上司喜它，而小民极其怨恨。又见有工于模棱，善为迁就，随风婉转，以逃上谪下讥，求跳一步，而实则民不见德。前之是孽障，后之是宠赘，均非夫也。即如上司欲有兴革，应以实心相为，或好好申文一张，而前件毫未挂怀。又或不量事情，与地方相宜者，何如一味强民，务以悦上。此等肺肠，几于汩没，见其情状，宁不鄙恨。必也自发，本必自立根基，宽以育善，而不纵奸要誉。严以惩恶，而不胁息张威。察之共睹共闻，运于独知独觉。事事从中生恻隐，处处为民着精神。毁誉不摇，利害莫夺。斯称伟丈夫，斯称奇男子，斯能保我子孙黎民。而为宇内所利见哉。吾尝谓做官非比演戏，令人好看一场便散。犹如耕插者，苗而欲秀，秀而欲实。裁培者，年年长养收藏，生意不断。此则须有真种子，真根本。亦须自用真工夫，非告语所能尽也。勉之，勉之。（右养真品） \\n 以上十款，万三十七年颁行。甲寅，知州胡楠书于堂上。 \\n 训廉谨刑约言 \\n （巡按）李 \\n 今朝廷辖束，有司贪酷有禁，载在总约，字字斧，宜人知涤虑而毖后矣。乃今各州县掌印官，志趋清荣，心地慈祥者，固自有人。乃有癒剥民膏，草菅民命，政以贿成，贪以酷济者，往往可屈指数也。岂知民一丝一缕，皆民之命也。为民牧者，奈何通暮夜之金，重科罚之条，既滥准词状以明攘之，又批发衙官以阴攫之。百般巧取，一味渔猎。令茕茕小民，家室破碎。无论污蔑名节，玷辱官常，清夜扪思，于心忍乎；无论机关败露，身名俱丧，捆载而归，宁常享乎？恐鬼神忌盈，亦阴瞰其室矣！兴言及此，热肠冰冷，欲念全消矣。凡按属有司，宜猛、然恩，憬然悟矣。又刑者，不得已而加之民者也。用以明国法。杀一人正所以惧千万人，杀之实所以生之也。犹且体天地好生之德，广皇上钦恤之仁，不忍尽法以掩恩。况用以逞威渔猎，则献骨追髓，总是私意。上干天地之和，下造子孙之孽，端由于此矣。独不思死者不可复生，绝者不可复续。人谁不爱其性命，又谁不爱其肢体发肤。吾为民父母，奈何淫刑以逞乎。今后各有司非人命盗情捱刑不吐者，不得一概滥用夹拶致伤民命，违者定以酷论。其佐贰首领，尤不许轻用夹拶，重大事情应夹拶者，呈堂官亲问。如有私置擅用，掌印官之不能铃制佐领可概见矣，定以罢软论。以上言贪、言酷，总是常谭。本院切思天理良心，总不外此。愿有司其深思之。 \\n 请设贡生班银议 \\n 胡楠（见名宦） \\n 岁贡坐班银两废也久矣，有其废之莫敢举也。惟是本生策名天府，肄业贤关，为时甚久，为途甚赊，炊玉之叹，难免弹铗之歌。易生自非本处有司为之轸恤，则寒士客数千里外即归，且不得何望下，惟发愤以为大用地也。况待士宜厚，事贵义起，则本生班银似不必问旧规，亦不必问明例有无也。为此议在本州自理纸赎内，设处班银五两，以为坐班之资，虽不足一十二两之数，而升斗之给，未必无小补云。 \\n 请免社仓利谷议 \\n 胡楠 \\n 万历三十七年四月内，申蒙本院详允，将原贮社仓谷本一千七百二十二石零，借给五都贫民籽种领讫。原议本年加二还仓。因连岁凶荒，本利颗粒未追。至三十九年冬，追完本谷还仓讫。其利谷三百四十四石四斗有零，何敢市恩不追，但本州地皆沙梁，人未足五里，三四年来，旱疫频仍，逃亡过半，自本年麦谷颇收，人渐复业。然追征甚多，民力不啻竭矣。三十九年，均徭麦、米、豆并起存折色，犹云当年钱粮也。至三十七年，秋粮本折亦完于今年，三十八年，均徭夏秋本折亦完于今年，先年易换麦千余石亦完今年，三年缺官柴马银三百余两，并两年盐税银九十余两，亦完于今年。盖一树而剥数皮，一瓜而三四摘矣。若已完谷本，又并其利谷，取盈焉。则一年所出，尽归于官，终岁勤动，所余能几。窃恐民生之不聊也。盖在者为逃者代完，存者为亡者代完。少苏之民，不宜复困，方归之众，不使复逃。而来岁钱粮，亦易于催征，则所全者大矣。 \\n 又 \\n 窃照本州征谷之间有其人，虽存而回面鹘形，难以追比者。有其人已故，而追及其妻子、弟、侄者；有一家或亡、或逃，而追及其户人者；有一户尽亡、尽逃，而追及其姻邻暨排年者。有其名在领状，而谷未见升合者；有领谷寄人，而被其花费无存者；有领谷转放，而或存或故，莫可对质者。盖烦然淆乱，甚难措手也。且万不可己之边储积之三四年未完；万不可已之盐税缺官及易换仓麦亦积之这二三年未完。一时并追，诸艰辐凑，官纵秦越其民，动辄绳以三尺。然膏血已尽，皮骨仅存，民有死与逃已耳。朝廷牧民之意，谓何而坐视其困，不为计乎？且转眼新春，凡义兵银、修边银，又急于星火，难借口于青黄之不接矣。缘是与百姓名曰：\"社仓谷姑许先完本谷，其利谷俟本谷完日，请命于上，再为定夺\"。以是，民皆翕然应命，即有不足者，亦皆借贷办纳，幸已称完矣。此时虽欲复征利谷，而言犹在耳，遽难自食。为此，将本谷设处征完，利谷冒罪请贷。诚以社仓之设，原以为民，追谷于一年之中则易，追谷于三年之后则难；加利于无事之日则易，加利于多事之日则难。以民之谷，积之于官，固足待民不时之需，以民之利，蠲之于民，亦足救民一时之急，未尝非设官本意也。况本谷不亏，利可再图，病加小愈，势将益危。则官虽有粟，其谁与食。且每年利谷不过二升，在贫民得谷二升，即感恩无已，阴骘无穷矣。又况以前前件尽皆勾销，则以后钱粮不患难办。又官民两便之道也。 \\n 又 \\n 本州于三十八年十一月到任，见自三十七以年后各项钱粮俱未完纳，其中不容拖欠者，俱多方催征。惟是三十七年借与贫民社仓本利谷，因年荒瘟甚，死亡过半，又中间错杂万端，茫无措手处，不得已与民约：\"完本谷，许将利谷为请命于上\"。至三十九年，将各项钱粮，俱幸苟完，即社仓本谷，亦勉强追足，是民已不失信于官矣。不意请命于上，未见俞从，官遂失信于民，已难施颜于其上。然犹曰，倘遇有年，完此亦易易耳。又不意四十年，夏独遭旱，几无孓遗，至秋复间有遭雨雹，寸草不留者。本州曲为存恤，幸免逃移。即正项边粮至今尚难告竣，又敢谭及社仓利谷，以速之死亡乎。今蒙守催此谷，作何计应。前追本谷时，已有追之亲邻，追之族属，追之排年户头者，今有何面目再作此不才事也。不得已焚香吁天，再为请命于上，或仍准蠲免，或待下年追征。庶灾民不致重困，官亦少得安其位矣。 \\n 窃照本州 \\n 又此一利谷议，不啻悉矣，今复何言哉？如准下年追征，则有本道之成命在，民蒙缓征而谷亦不失子母之息，吏感宽限，而官亦不涉姑息之嫌，无烦更议也。第小民难完之苦终在，有司难完之苦终在也。如准悉为蠲除，则有三州之三次申文在，不能别为更端也。盖冯暖为其主市义，殆本利尽绌矣，而此特其利耳。汲黯冒罪发仓，乃以与为与也，而此特以不取为与耳。况钱粮之欠，处处有之，而以一年完三四年钱粮，则本州所独也。蠲免之请，人人言之，而各项钱粮毫无拖欠，即社仓本谷亦皆足数，则本州所独也。追征之难，在在苦之。而八年无一正官，今岁旱、雹相仍，则本州所独也。他处乌得而效尤也。遇灾则免利谷，如无灾亦乌得而起市心也。又况社仓之设，原为赈计，当此重灾之后，即以所借之利为赈，正所为不费之惠，宜若可为也。 \\n 入卫兵马渡船议 \\n 本州合用渡船三只，岢岚、静乐、兴县三处，分任补造。万历二十六年，静乐县申请，将该造船银两解送本州代为营造。本州知州高三聘以前例不合，详府不允。至三十五年，静乐复申请前抚院批允该县赉银到州，本州知州赵继清将银牒回。本府西路同知议增银二十两，呈详各宪院批允行，赵知州因是被斥。前官之甘以去留争之者，非独计费，亦非尽为左右所荧惑也。诚虑停泊保德者，岢岚、静乐、兴县三船也。若静乐之船一改本州替造，则岢岚、兴县亦将比例于本州，是本州既供粮、草、夫、马、廪给等项，又一时并造三船。，则国家大事尽归保德，而三州县寂然无事也。孰非臣子、孰非赤子，奈何甘苦迥殊若此耶，恐非四里半百姓所堪也。是以不得已为逆鳞之举，甘于一去也。岂意五六年后，兴县遂有此议也。前官之言不幸而中矣。帖行到州，士民惶惶莫知所措。本州惧为前官之续，谕以五年补修，事不甚累，十年打造，为期尚远，姑俟之，而未敢擅议之也。及岢岚、兴县各愿自行补修，始知岢岚产木，原无扳人代造之意，兴县额设银两足用，亦无卸肩于人之心，特县官一时推诿之计耳。不然何详已允，事已定，而兴县与岢岚各愿自行补修，若合符节也。且兵马万余，经过弹丸之州，又在本州住歇三日，姑无论支领粮草，百般刁难，势大人众，州官每仰将官之鼻息，亦幸无事。即宦门书舍，亦不敢闭户以谢，婺妇孤儿，亦群然避去以待。当此境界，苦心欲呕，尚使本州代它处打造船只耶，又尚使代三州县打造船只耶。则岢岚、兴县之自行补船，盖亦知势必难行，徒烦告扰也。则曷行令兴县征银，比照静乐县事例造船、比照岢岚州事例五年之补修。既皆无改于旧规，十年之打造，何必再创夫新法。至静乐之解银代造，则以相距颇遥，覆车甚惨，无复敢经以身名尝试矣。 \\n 轸恤荒边议 \\n 一为耗粮累民，恳恩免作正粮事：照得粮之鼠耗，古今通例也。变、麦、豆、尤易蠹朽，不独鼠能耗之耳。各营堡召买，仅足一年之用，多亦不过三五年，是以不言鼠耗。本州仓粮，止于保德所及入卫支用，陈陈相因，多就红腐，其耗不知凡几矣。乃耗粮犹作正数，毫不宽假，赎徒追补，即鬻妻子、荡庐产莫控也。始也，已加耗粮于正粮之外，既也，又赔耗粮于正粮之中。小民之正贡，适启仓役之厉阶，广大之天下，宁爱升斗之余粒，似宜递减于岁君，或尽蠲于夜鼠也。恳将本州耗粮免作正数，凡支领查盘，止以正数造册，则不效尤聚剑上臣之许谋也。不秦越苍赤仁人之一体也。姑不置耗损于罔见罔闻哲人之神识也。姑无论阴骘为何如矣。 \\n 一为麦粮累民，恳恩改令征米事：照得本州每年征麦二百六十石零，其来旧矣。乃米、豆俱有支领、麦独无之有积。至十余年不一出仓者。自非三十八、九年本州出陈易新，三十九、四十年申蒙户部分司，将麦与本州保德所准抵折色，则麦有化为尘土，民有罪累无已耳。有用之物，不令佐国缓急，则禁锢可惜。设入财之孔不开，出财之孔则经制未备，即准本所折色，亦户部分司一时权宜之计，非朝廷百年长久之规，恐未几寝而不行，则麦仍积于无用也。恳将本州本色麦，改征本色米，与旧米一体支放。况本州每年止征米五百九十石零，而本所每年支米六百余石，入卫兵马每年支米二百余石。一年之入，不敷一年之用。今计仓米不出，二年可令立尽，将复烦召买矣。曷若乘此有米之日，将麦改米，免致他日捉襟露肘之虞，且足备曩年米贵之患也。至仓中麦尚一千三百余石，非保德所一二年折色可支尽者，更乞立为定限，将保德所上半年折色，俟本仓旧麦支尽，方准给与折色银两。则当此折色不敷，征解不前之日，亦未必无小补矣。 \\n 一为灾免未尽，恳赐查豁事：本州河滨地，被万历二十六年河水冲没六十八顷六十八亩。乞今为水所占，遗粮八十一石有奇。该本色麦、米、豆五十二石一斗八升五合零。该折色银三十三两八分九厘零。该站银六两二钱一分五厘。该折色草银十两二钱四分七厘。其本色麦、米、豆及折色银，已蒙宪批行司议，将本色免征，将折色于本州儒学仓折色支剩银内抵解矣。惟是折色草银十两三钱四分七厘，站银六两四钱一分五厘，则本州未经义，上司未及免，诚缺典也。每年向水冲人户追纳，下之苦累，除而未尽除，上之恩施，沛而未全沛，催征每费督责册籍，每多参错有碍。画一之规，亦非长久之策也。且查学仓银两，以人少缺多，每年支领不尽。如三十九年蒙提学道解往孟县五十两，抵克常平谷价，今尚余银一百两零。与其解而之他，曷若用以豁民赔累；与其积为朽蠹，曷若用以克国储蓄。为此恳将本州学仓支剩银两，抵解未免草站之数。庶小民不纳无地之草站，而十余年未竟之局，一朝尽结。讵非不朽之功哉！ \\n 一学宫久坏，恳赐查修事：照得本州学宫敝也极矣。盖敬其父则子悦，祀孔父于明伦堂，右腋何亵也。尊其教则化行，贮圣箴于明伦堂，左腋何慢也。姑无论湫底狭陋，倾圯摧败云云也。产于兹、宦于兹者，得厕迹于门墙之内，幸矣。乃南面而血食可乎？献于斯享于斯者，悉斋宿于殿庑之侧，礼也。乃无所以致斋可乎，体制多胜国之旧，陋俗尚存，因循昧昭代之规，皇风未畅。且万历二十九，年包城以士薮为工厂，宁，但不议修复，速之坏焉。视文囿若仇家，非惟不加意，复作之崇焉。藉口乏财，数百载无先庚先甲之策，驾言仍旧，数十年无一木一石之加。青毡布于闾阎，若归田，又若市隐，青衿揖于，若遇巷，又若造庐。地在中华，尚当兴学以善俗，郡邻边塞，岂不用夏以变夷。自三十九年以来，虽春秋颇有骏奔之地，朔望颇有升画之区。然大坏者，尚未之理，极敝者，尚未之更也。功纵不敢辍于中道，用实未免苦于不足。为此，恳乞另建启圣祠，使吾夫子脉脉，先灵得所依栖而来格。别创敬一亭，使大圣人煌煌懿训，有所昭揭而日新。从而增修斋舍，使久无者，不至于终无。从而改正妍谬，使久误者不至于终误。是在一举笔间耳。倘垂念，特为修举，则独创千载之奇，何楼烦之不为邹鲁，一新百年之旧，何功德之不等河洛哉！ \\n 设四乡常平仓议 \\n 常平之制，经社仓尤善。近蒙布政使议发籴本银三百两，于本州建设常平仓以利民，甚盛典也。第查原议设于城中，止附近居民获享其利耳。若欲蒙施及五七十里外，则有不至者矣，欲施及百十里外，则尤有不至者矣。盖荒边僻路，高山深涧，搬运不易。且茕茕小民，挟赀几何，乃为升斗之微，往返百十余里哉。缘是，思以通其意而广其制，欲于四乡人烟辏集、有、铺或有寺去处，量地远近，酌立常平仓四座。每座贮本州数年内籴积余谷九十五石，四仓共谷三百八十石。每年佥有德行、有身家一人为常平老人，共老人四名，免其本身差徭，令每春谷贵时禀官照时估减一分粜出，粜完则交其银于官；入秋谷贱时领看守与粜出，则旧老人司之。领银照时估增一分籴入，籴完则报其数於官。银与籴，则新老人司之。立案造册，则仓房书识司之。稽出稽入，则掌印官司之。与布政司所设城中常平仓一体申报本院，登入循环，以防侵牟。亦载入考成，以防废坠。虽为谷无几，后或有相继而增者。况积之数年，日有长进，则今日之数，特其发端也。但籴谷不许多至五斗、七斗，盖有力者不难籴自城中也。籴价不许增至二分、三分，盖有谷者已省其运至城中也。虽然尤有说焉，春粜秋籴，固一定之制，因时宜民，贵有变通之法。若当春谷贱人无籴者，亦将督令粜乎，或质之籴本有亏，则株守旧谷，可不宜多一番劳扰也。若当秋谷贵人无粜者，遂将不令籴乎，即质之，粜谷反少，必博求新谷，可不得少一番调度也。如此则深山穷谷，皆得享夫常平之利，免于饥荒之患矣。 \\n 请立各乡社仓议 \\n 本州城内。社仓谷，已经申蒙允放矣。乃距城远者，俱不愿领。问之则曰，山高涧深，搬运不易，一领一纳，得不偿失。各乡虽胡知州设有常平仓，无奈原议止许咸一分出粜，贫民无银，何从沾恩。当青黄不接之时，只是向富家称贷，即加三加五，斗小谷秕，亦甘受之矣。果如所言，是社仓之为法也。旧谷既没，则民可不用银而得谷，而力田有赖新谷既升，则民可不出家而完谷。而近取有余，最便于贫民之无银者。第距城远，则不得其赐矣。故古人设社仓于各乡，良有深心。今欲使各乡贫民与近城贫民一体得济，则莫如仿古法，于四乡大村量设社仓之为便也。为此于本年春，将籴积余谷，给领于铁匠铺、张家、郭家二滩，共谷五十三石，立社仓一座。于花园、会里、山头等村，共谷五十石，立社仓一座。于尚家、韩家、寺合等塔，共谷五十石，立社仓一座。即于本村各佥坐老人一名，司放司收，免其见年力差。自本年春季为始，秋成亦照例加二交还，贮本村老人窖内，登入城中社仓循环簿，一体例换，以防侵废。其纸张造写等项，俱责之户房管仓书识，不许累及乡民。其城中社仓，仍许各村每年与别村一体均领，不得以另有社仓靳之。庶深山穷黎，亦得享夫社仓之利，不至受勒富家矣。 \\n 设立粮册议 \\n 本州地粮，原有州总、都总、甲总、户总，难以意增，亦难以意减者，惟是粮无定册，册无定在，虽黄册赤历，造送不缺，然皆虚捏冒开。概写一户粮若干，并不细开某某粮若干，加以私收暗过，无一字到官。且每年临仓，俱落收头手中，再无片纸只字，可为定案。豪恶藉以漏网，奸猾缘以诡计，蠢蠢小民，安从与辩哉。自本州履任后，将地粮逐名细开，仍每名给由贴一张，务与临仓相合，小民始晓然知粮多寡。有地已卖而粮未过者，有虽过而不尽过者，有此户粮已收而彼户未开者，有彼户粮已开而此户未收癓者，有开已明而飞洒无踪者，有收已明而诡寄傍人者，逐一查出，但不乘此时定规，日后必将复蹈前辙。本州讵肯营之数年，未几废之，因督令各都书手领纸印册，将清过粮册，一样造二本，架阁收一本，堂右厨贮一本。务使户人粮与户总相合，各户粮与甲总相合，各甲粮与都总相合。设架阁书办，司开收管册厨，而握其厨钥于官，令下年开者收者，皆以此册为根本，凡赤历黄册，俱与此册无异，十年一换，仍贮厨中，虽敝难尽绝，而大甚或可支矣。 \\n 请免增盐税议 \\n 大水口盐票壅积，日久有亏国课，频切当事之忧，一朝带散各处，则众擎易举，诚可谓通变良法矣。顾本州民止五里，房无一吏，两寇环伺，一城孤立，特有州之名耳。原设有盐票四百张，每年纳税二十四两。万历二十八年增票二百张，增税一十二两。三十年又增盐票二百张，又增税银一十二两。黄台之瓜，再摘三摘矣。若复加票，有抱蔓兴嗟焉耳。况稽之盐法，本州亦有宜悯而不宜增者。盖号曰盐商，必家有余资者也，尚每苦于还场银于发运，尚每廑上人之轸恤，荒边穷民，有何资本乃使领票贩盐，卖盐纳税与商人之还场等也。本州距山阴往返十二三日，经由边外，须求大水口挂号，而后抵州，与商人之发运等也。凡商人之所不能兼者，穷民乃饶为之耶。平潞之民，止于贩盐缴票，并不纳分毫税银，太汾之民，止于卖盐纳税，未尝远赴盐池。本州远赴山阴，如平潞之民，止于缴票可也。以山阴非无票无税之盐也，奈何又令如太汾之民，照票纳税也。腹里之所不能兼者，边民乃饶为之耶。此犹就西路概言之也。若与中路各处较，亦有宜悯而不宜增者。远如忻州，姑无论至静乐县，原未设有盐票，亦未增有盐票，止于阳防等口领票贩盐，缴票纳税，不知何如省便，又无他患害焉。西路视之，奚如天上人间，而奈何不以待静乐者待之也。中路营堡棋列星布，民人蜂屯蚁聚，亦不知设有盐票否？亦不知盐票有一增再培否？如西路各营堡，每年设有场城堡厅收贮盐票若干，又设有红门市口、关河口盐税若干，近亦有壅积不行者，亦曾请散之中路各州县否？止借口鲁盐，便欲加以无干之盐票一千五百张，夫三尺森严，谁敢屑越。试观私贩屡报，捕役频究，毫不假借，则鲁盐岂公行而无忌者。又试观山阴县驼盐，大水口挂号，络绎不绝，则官盐岂有壅而不行者。不知河南邻淮盐、汉中邻川盐、平凰邻花马池盐，亦止严为之禁耶。亦即从而增票增税耶。方今天下一家，共守一法。似不宜有异同也。即大水口积票，关系国课，亦止宜散于未有盐票之营堡，不宜加于已有盐票之州县。盖各营堡耕耘遍野，商贾弥市，岂皆列行伍者，乃许皆食无票无税之盐也。彼派出天潢者，尚请盐而食，何中路各营堡，独为不然也。亦止宜增于民多票少之州县，不宜增于民少票多之州县。止宜增于未经增票之州县，不宜增于已增再增之州县。盖河曲县管七里，止额设盐票四百张。兴县管九里，止额设盐票五百五十张。以视五里之保德，每年领票八百张，果谁多谁少，谁宜增，谁不宜增也？至岢岚及岚县，则又大于河曲、兴县者，又何不谈及也？且官有文武也，人有军民也。昔年盐票之设，原有本旨，未可弛担于已，嫁祸于于人也。民有众寡也，票有增减也，今日盐票之散宜有征，权未可彼则漏网，此则层累也。恳乞垂怜穷徼弹丸，俯赐斟酌，或将大水口积票，量中路各营堡大小而轻重布之。窃恐数年积票，尚未足用也。或量西路五州县大小而多寡给之。于已增再增者，时从宽贷，则事体平而人心服，票不壅而课不亏。宁独穷民世世戴德，不至逃移，即待罪地方者，亦获逭于罪矣。舍此不务而概焉。取诸彼，以与此，则偏，一甘一苦，如仁人之一体何。至挂号之勒索，系西路公患，山阴县盐价之腾踊，因年来雨多。以视一处欲加票一千五百张，其害犹小，姑不敢置喙也。 \\n 请蠲所徭多编银两议 \\n 保德所，原额正千户二员，副千户二员，百户十员，镇抚二员，其舍余颇众。原额旗军共一千一百九十一名，其军余亦自不少，合舍余、军余共额定徭银二百八十五两三钱，每年辨纳，亦不称累。嗣后，正千户钱浩则改老营所矣，副千户戴冕则改陕西镇羌矣，百户孙吴则改老营矣，万宁则改偏头矣，石琰、周弼则故绝矣。其舍余亦随而减，徭额则未赏因而少减也。布种屯军逃回原籍一百四名，不可复请，改拨偏头，一百五十四名，改拔龙门，二十六名，改拨宁武一名，故绝五百五十五名。止存见在旗军三百一十六名。其军余能有几，乃能纳辨原数徭银哉？且屯地设在忻州，往返千余里，保德并无寸产，有何生计可以存活。是以河西各堡、三关各城、皆其逃生之处、谁为辨此惟正之供。间有一二在所者，垂髫已皆登籍，垂白不得息肩。虽呕心控斥，谁与信之。承委审编者，又拘于旧额，不敢少蠲毫毛，以紊成规，所人之逃亡日众，正坐是也。且可苦以不用之银，困以无益之额乎。如每年总府纸价银六两，遇闰加银五钱，副府纸价银八两七钱五分五厘二毫，遇闰加银一两四钱二分，都司心红银一两八分八毫，遇闰加银九分一厘二毫，本所吏目柴薪银二十四两，遇润加银二两，皆定额也。乃无闰之年亦征。以上闰银共四两七钱四分八毫，何为乎？岁贡每名盘费银二十两，此定额也。乃无贡之年亦征、银何为乎？所中并无一囚。自来不造审录文册，额设每年造囚册银七钱，何为乎？霜降祭旗，一猪一羊，烛四枝，纸马一分，费银二两足矣，每年额设银五两，何为乎？虽余银贮库，固非可私可侵之物，而额设不经如最苦最困之所人，何倘交将无闰及多设之数共银二十八两三钱二分九厘六毫免征，定为成规。庶宽一分，所人受一分之赐，况与有用定额实分毫无损，则更张亦不害其为因仍也。 \\n 请设囚粮议 \\n 强盗动财，本王法所不容者，然狱议缓死，则法中有仁寓焉。囚粮之设，正为缓死计也。有一囚即与一粮，不问其为人命、为强盗，亦不问其有供给、无供给，一概不与，又疑于太刻。知其必死而坐视其死，此心所不忍也。是以将本州登报赎谷，分别待第给之，如系人命，每月给谷三斗。系强盗，别州县人则给谷二斗；系本州人，则给谷一斗五升。盖终归于死，一成之案，不可易也。不至遽死，法中之仁，不敢必也。倘俯赐允行，则罪在不赦者，安心圜土，坐待天命之自尽。稍有供给者，安享所有不虞。邻囚之分争，庶几其缓死遗意哉。至虽系山西，人而有妻有子，及本州人之有供给者，俱不敢妄为干泽也。 \\n 修九寨议 \\n 本州逼河而城，一河之外，即府谷县地。而东西南三面则山高涧深，距城动称一日、两日，一旦有警，非可望城蚁附者。九寨之设，良为保民安疆至计。乃百余年未尝一修，互市后尤未尝挂于口而经于心。倾圯颓废，殊不足恃。年来又日不暇给，虽晨昔忧思，竟无所措。盖以九寨原系官为修筑者，每寨可容三五百人，非一二家一二村可专者。大墙、女墙、寨门、墙基，为工颇大，非数十人数十日可毕者。将责之民与，则办粮办草已无宁日，乃并其农工癕妨之乎。且蠢蠢原无远虑，孱孱又无余力，一旦迫令修寨，必将鸟惊而兽骇矣。将责之官欤，则民壮已解赴修边，所军已供修城及军火器械等役，乃能空手课成功乎？况州有州务，所有所务，无一不藉人力，诚有难为那移别用者。遵照明文计议，请详乞酌行。或以修堡胜于修边也，而量拨修边军壮，计日责成。此一策也；或以本州人宜修本州寨堡也，而止将本州修边民壮拨回本州，领其应得工食供役，即有不足，容本州再为权宜请命，又一策也；或准令量工估计，俟来年留所军及民壮兴修，又一策也。第闻边寇储豆养马，似有他志，倘今冬冰合，入犯各乡，生灵必难免于锋镝之惨矣。不弃险弃民乎。抱阴雨之思，切绸缪之计，诚不敢袭故套，耽岁月，姑徐徐议之，以幸一朝谢去，致坐失天时，以误国家保民安疆至计也。 \\n 加添养廉仓本谷议 \\n 本州生员百十余人，本银止四十一两一钱六分。每年加二行息，得利无几。值年丰银贵，积银固便；岁荒谷贵，则积谷又便。养廉仓止于积银，在丰年固利矣。倘遇荒岁，彼无营，书生安所得谷而买之？即分有利银，亦将贱掷富室，以救旦夕之急耳。为此，将三年内积有余谷五十石，拟合具申添入养廉仓内，与前银相兼出放，以本年春为始，俟秋成亦加二交还。下年春亦银谷兼放，秋亦银谷兼收。银则库吏经手，谷则仓斗经手，而总其事于礼房。每年终，亦奉学道行文本府查明，转报本院。遇荒亦候本府申详，学道转详本院，批行给散庶士子。利于丰年，亦利于荒岁。添之今日者，亦不至废之他日矣。 \\n 创设学田议 \\n 学田之设，无处无之。独本州设在荒边，从来未有学田。诚缺典也。时当丰稔，青衿岂鲜饥寒，岁值风荒；黉序尤多啼号。周贫盛事，有司或苦频烦，告赈俗情，学规又难逾越。居恒坐视，分已不安。谷贵傍观，心尤不忍。为此，除助婚、助丧、助贫不时举行外，仍创置学田二区：一则买陈乾、陈自登、王旌，济道沟地也。共价银三十四两七钱。每年除完粮外，共得租谷九石八斗。一则买贾名都贾名布、贾名司、贾名正，西庄地也。共价银二十三两三钱。每年除完粮外，共得租谷六石。又查出空闲官地二块，佃与民王之俊、郭化民耕种，每年得租谷四斗。四起每年共得租谷一十六石二斗。业已给帖，召佃见之施行。但恐日久湮没，恳乞俯赐转达，垂为永久之规，庶豪强者，不得兼并，即不肖者，亦不得侵牟矣。 \\n 请设义勇官兵议 \\n 州城设在河滨，隔河即府谷县。奸民易为逃匿。且东南抵岢岚州一百八十里，西南抵兴县一百八十里，东北抵河曲县六十里。路在山涧，人烟稀少，巡辑为难。加以饥谨相仍，盗贼大炽，远者姑无论，目近九月十八日，宋同知发家眷行至保德、河曲交界猪槽，被贼二十余人各执刀箭打动行李。又被贼将库内官银三百余两盗出，无人知觉。至龚同知与宋同知交代间，始知库银被盗。宋同知当赔银三百两九钱。库吏赔银四十两。至十一月初九日，本州知州胡知州赴任，将至官地坪，随有人报：榆次布客九人回家，见被十贼围射打动行李。胡知州闻知，即率皂快向前到彼，见群贼已登高麓、天晚追之不及，遂逸入岢岚山去讫。胡知州到任后，细询士民，咸谓盗贼横行、不止官地坪、猪槽两路为然也。城关游手甚多，每每失事。本州往兴县一路、系商贾通行大道，今盗贼为梗，非三五十人不敢行。则衙中、城中、境中，盖无处无盗也。除行文保德所，拣练壮军听候操演外，拟将岢岚、河曲二路，各设义勇官一员，各以勇士二十人属之；往兴县一路，设义勇官三员，各与勇士二十人。令其各备器械，各巡一路，但有盗贼，许彼辑送到官。如畏缩坐视，或生事害人，则置之于法不贷。义勇官择有身家、有德行者为之。仍与所选勇士一体给帖免差，有功之日，申给冠带迎赏，以示旌异。胡知州亲诣各路审择，人皆乐从。如此则各有信地，责既难诿。而以本路人巡辑本路盗贼，又无烦向导，无烦调拨。且止于免其本身差役，不须议兵议饷。况人习为战，久之，可以壮国威而寒虏胆计，无便于此者。 \\n 为恳移兵将以救残黎以存重地事 \\n 王邵 \\n 本州设在荒徼，地狭丁稀。东西逼临卤穴，骤马可至。与府谷、河曲接壤，酷遭七载焚杀，田野为墟。见丁二千，皆以兵火余身。办输积逋，惟望外贩粟米敬延喘息。去秋今夏，卤骑至境，城危累卵。见今寇孽数枝，据山阻路，粮粒绝梗。城中食尽，人心汹汹。若不亟图长计，孤城旦夕阽危。当此四尽之时，委乏万全之画，惟见岢岚州设腹里，除卫所守御额兵外，复新添游击一员，健兵千人，以资战守，绰乎有余。此外尚有守备一员，额兵七百，在岢岚骈枝无用，在保德邻照莫分，但一转移，事便功巨。其买马公署等项，不免另议取资。则有本州每冬拨来防河军代州、八角利民七百余名，每年支行粮七百余两，虚靡无益。主兵既设，防军可裁。即以行粮克公费，足壮腾骧。官不加廪，兵不议饷，酌衷益于一时，获变通之永利。两地均安，全省屏翰。端惟此举，是凭某等身罹汤火，命等蜉蝣，聚族攒睿，计无出此。为此匍匐吁恳大恩老公祖，轸念一州孤悬，全晋安危系大，特允详查，题请改设，庶孓遗可存，岩疆可守，靖乱敉民，均有厚幸。 \\n 条陈平籴救荒议 \\n （雁平道）张 \\n 切照晋省大同三关太原西七处州县，地瘠民贫，向来年丰谷贱，尚多冬月无衣，朝不谋夕之家，其所赖以存活者，良以斗米七八十文，以市斗计之，一口只须三四合，价不过二三文，便足一人一日之需矣。今值夏旱秋灾，络绎控告，幸蒙宪台倡率赈济，题疏请蠲，俾阖属垂毙之民沾恩，有赖暂免流亡。然捐赈之举，岂能常继，即所领捐赈银，亦旋即用去，又岂能常给口食哉。现今各州邑市中，斗米贵至三百或三百二三十文不等，自四月尽至七月终，为始不过百日，市价顿长至此。从此八月以往，屈指来岁夏熟时，尚有十余月之久，其珠桂之状，更不知又何若也。本道于仁州一郡，六月尽间即行平籴之法，因此米价不致大升，但本道区区，非奉宪行，仅能行于一区，不能行之于各属。为此冒昧备将管见开列于左，沥恳宪台裁酌去取： \\n 一、牙行碾贩之宜禁饬也。牙行碾贩，所买之米，俱系富户去岁堆积之谷。去岁至腊月，每米一石，价值不过六七钱、八九钱不等，若辈因偶逢夏秋两灾之时，故意窖积不卖，高抬时值，希图射利，以遂贪心。如不力行惩儆，则富者益富饥者亦饥矣。故须严行禁饬牙贩，限以每石二两，在积粟之家计其原值，业已子母三倍，似非强其所难。若此则市价不敢私增，贫民不至重困矣。一官买官卖可力行也。州、县、卫、所等官，须访有米之家，亲诣其门，婉谕以大义，限以二两之值，买其十分之三，即刻遴选公平耆老、清慎能员，择一公所，照依原值官卖。家有三四口者，卖以市升一升，十数口者，卖以市升二升，定以三升五升为止。勿令多买，恐小贩之徒，有收买之弊耳。如富户之米不可多得，则并买新谷以济之，倘能各属皆然，米不能远去，其价自平矣。若本道现今所行，则系二两收籴，一两八钱出粜。州县等官，穷苦无力，断难执此为例，但须实心力行，不过借凑百金，即将今日所得之值，旋发明日买米之资，周转不已，为费无多。足令资斧销烁之穷民糊口度日，此真不费之惠也。亟宜饬行。一仓储陈粟之可借卖也。凡各州、县、卫、所仓内，查有有余之粟，比照市值少减一二钱，该管官暂借出粜，报明卖米若干，得银若干，至来岁夏秋成熟，收买还仓。若值丰稔之年，粟价必贱，以凶岁所卖之银，买将来有秋之米，定有盈余，其多余粮石至期报数贮仓，为冬月赈粥之需，更为利便。即或稍有不足，谅亦无多，临时捐补，亦易易耳。一、米价之不拘执也。将来九月间，新谷既升，至期价值稍平亦未可知，倘市价与官价相等，则官价又宜照市价略减一二钱，递减至每石一两三四钱，则平籴之法可止也。抑本道更有不请者，赈粥之行，向虽奉有宪檄，然州、县、卫、所各官，遵奉实行者，固有其人，而虚应故事者，亦复不少。当此民命堪忧之际，急宜严行申饬：凡有地方之责者，倡先捐资易米，再行婉词劝募。无论乡绅士，情愿义助者，给以旌奖。多方设处，实心举行。定于九月十五日为始，在于本处或城内或厢坊，置立粥厂。量其地方之大小，人民之多寡，或癗癕三处五处，务须遴选勤慎人役，经理其事。或本官或佐二衙官，不时巡视。务令饥民尽沾实惠，勿使一人向隅。至来岁三月中，天暖农忙之时，方可停止。如此数月之久，始能保全饥民，皆有存活之望。若旋赈旋止，终不免于沟壑，犹之乎未赈也。如果刍言可采，伏乞宪台通行，颁令报荒。州、县、卫、所，目下宜急行平籴之法，一至秋冬之妄，即早为赈粥之举。庶几寒者可望生全，流亡者可免他徒。将见数百万生灵，台宪赖俱仁慈起白骨而肉之矣。 \\n 条陈塘站议 \\n 王克昌 \\n 查得保德一隅，地临黄河，额设渡口，系晋省极边之区。东达神京，西逼秦陲榆林、宁夏、甘肃沿边一带重镇。案查设州以来，向无驿站，止额设里马十八匹，往来传命。暨康熙十四年十二月二十五日，奉旨裁扣充饷。后康熙三十六年，圣驾西幸边庭，特设塘马，于东关安一正点，拨马三十匹。念村安一腰站，拨马二十匹。调省南平阳、潞、太等府各州、县，协济应差，半载一换。自各驿来站计程，至七八百里或千里外者不等，每至六目、十二月，预期调拨在各州、县，虽遵例拨发两马一夫，而程途远，山路崎岖，初到站时，则马已受奔驰之劳，均属疲瘦，易于倒毙。此势所必至。即马夫赉带工料，喂养伺候，而银钱入手，只图花费，任意克减。在塘站之地方官，虽按月查验，马匹之肥瘠，可得而稽，消耗之多寡，莫得而考也。且马夫辈，最属刁玩，视塘站之官，究非本管。不加约束，则易于生事，一加责惩，则藏怨宿恨，妄以萋非之词，回诉其主。或有误听，而至同寅生嫌者。种种弊窦，莫可殚述。至于驰送本章，飞报急差，虽骑站马，而传送之人又责之州县差役，而不在马夫。稍有迟误，处分自属有站之地方官。及山径陡峻，兼以时值寒燠，骑马偶有踬蹶，而马夫群得藉口推诿。是各处之驿递均归画一，而此地之塘站并无专责。再者大差猝至，有骑马百余匹至七八十匹者，原协马匹自不敷驰骋。虽旧例移调岢岚、静乐等处，而应马不过三四匹，且往返数百里，调马未及而大差已到，惟着地方官星夜顾觅供应，一有缺乏，便加谴责。在大部止知有协站夫马，而地方官赔累之苦又何计耶。是协济之举，非惟拨马者鞭长不及，其苦莫诉。而地方之有塘站者，终年赔累，究亦难支。克昌再四筹画，莫若将原拨各驿夫马并工料银两，着落塘站州县，就近支领喂养，在协济之州县，可省他出远涉之劳，钱粮消耗之弊。所有工料银两，仍照原额款项，或赴上请领，或本地支销，在夫马原无增减，而驿站实有专责，不过一转移问而数善备矣。 \\n ○传 \\n 明高孝子传 \\n （见举人）李晋元 \\n 孝子姓高氏，名?，宣化里人。耀州守益之后。父配阳早丧，遗孝子及弟腾俱龆龄令，母刘氏抚育成立。孝子竭力业圃，供菽水，真爱恳至，恋恋如婴儿。万历十三年五月，刘疾笃，汤饵不下咽者数日。孝子年几冠，延医祷神，竟不一效。思古有割股愈亲者，曰：\"吾以母氏遗体，还以治母氏，庶其有瘳乎？如云不敢毁伤，则彼为子死，孝又何说也\"！遂斋沐吁天，避暗室，操刀割左臂肉一脔，游不断，以口啮之，乃始脱。约宽三寸，厚一寸，长五寸。肤不甚痛，血不大出，俨有神助。孝子躬烹以进曰：\"适得鹿脯，母试尝之。\"母啖之下胃，随饮汤粥，渐底康愉。乡人闻之官，时太守杨公从书廉其状真，念其幼而知孝，孝且称难，因转之台省，悬扁以旌之。呜呼！孝者，人之心也。亲罹危笃，苟不至于汩没其心，孰不思所以安全之，未有求其计不得，而奋不顾身，以疗之者也。当时，虽母之食不知味，而天心已鉴其诚矣。母之愈也，岂偶乎哉？说者曰：是孝也，不可以训。余以孝如高子非不能办，于孝而不知割肱之非中也。良以真爱素笃于衷，他非所计耳。故传之，以彰其美云。 \\n 明太史王二弥先生传 \\n （京卫武学教授）王岱（潭州人） \\n 太原王二弥先生，讳邵，字炳藜。周灵王太子晋之后。汉以后其族系不及考，而明则世有隐德。至学博公奇、郡司马公鼐至耆宾公起，其时侨寓陕之孤山，于瓜圃遇员异人曰：\"汝后嗣，有如是瓜\"。俄而不见。识者知为后昌之徵。乃生瑞廷公所用，以明经起家，宰蜀仁怀。瑞廷有文名、博涉群书，尤究心理学。子弟负笈受业者，数千里不绝。多致通显。当宰仁怀时，值僻险荒陬，兼兵燹残躏。公抚绥教养，有文翁之化，怀民德之，来歌去颂不置。瑞廷生三子，二弥先生其长也。先生夙秉善根，渊源孝友，家学既勤，天质癘更敏。齿龀能文，年十三受知文太青，拨冠童子试。十六食廪饩，试辄前茅。辛酉登恩选，岁魁乡试。先生诸生时，即丁盛孺人之艰。举孝廉，又值瑞廷公之变，皆哀毁骨立，憾深风木，念灰进取，淹流十载。至辛未春官，始成进士。与杨机、部廷麟，同出倪文正元璐之门。并选庶。常与黄石斋、文铁庵、王觉斯辈友善，日以名节相砥砺，兼留心古学。时学者当州竟陵角竞之交，出奴入主，声吠失实。先生独自立位置，蕴藉经史，取裁古人发为，文章伐毛洗髓，陈言务去，以天下为己任。孝廉时，值保德寇乱，纠里人团练，捍御通籍。后愈抱宗社隐，忧生民疚疾，思得当以报君父。而熹、怀之际，外苦寇贼，有玄黄之战；内苦门户，有水火之争。主忧而臣不宁，政繁而世不治。为有识者痛心。先生独立，不惧进退，以礼务期，尽瘁竭力。前后拜疏数千言，长叹恸哭，知无不言，言无不尽。及奉使代藩，道经梓里，复值寇临，仍率父老子弟，荷戈执锐，日夜固圉，寇因寻退。而秦警震邻，请兵募饷，寇不敢入。复备陈防守、救灾、捐恤诸利弊。入告时，烈皇帝志在灭寇，抚髀思贤，只阁臣以下二十一人。先生官起居注、经筵展书，得与其数。即口疏用人要务，谓：用人必先得用人之人，则一时君子连类而进。破门户、破资格，毋使人才摧抑；求老成、开自新，毋使小过屏弃；慎抚按、监司、守令之选，而后大法小廉；悉民困、兵匮、国耗之情，而后外宁内治；涤军饷、盐政、钱法之弊，而后国裕家给。因言晋抚吴抚民御寇方略，上为霁颜，旋擢吴枢二。及先生再使代储，犹复理召对前说，申奏至再。暨疏所过郡县，寇氛灾伤情形，上为动色。屡赐温慰，思所以大用。而部党衅起，正人并退，先生亦以疾告矣。迄回籍后，犹时时与地方大吏议战守，与梓里救疮痍。为太行孟门保障。至癸。未，以司业召先生，而先生不赴。未几，竟以忧劳国事至疾以卒。谁谓先生见机求退为自全计乎？先生家世理学、于忠孝大节，信真守定，不容毫发。或爽至于急难赈饥、施棺泽枯、建桥普济，种种不能悉举。先生分校礼闱，得二十人，皆知名士。己卯主楚试，入彀者九十六人，其四十八人副焉。中多志节之士，不独以文章称楚材也。如陈文节纯德、杨中丞文荐，竟以身殉国难，先生之得人可知矣。岱与叔长荫，暨兄士乾、世显，皆已卯所拔士。会以甲乙之变，流离播迁，遂至沦落，无以副其知遇，方茕?在疚。戊午，先生仲子宗本，始以遗稿见示，岱读竟高文典册，居然贾、陆、韩、苏再出，不觉感叹留连，至于出涕。有师如此，四十年尚不知其文章之博奥，岂复可比于人数哉。典型在望，百世犹师，矧身出其门墙者乎！于是因为点定诗文，共得十卷，剞劂行世，以俟世之尚论者焉。 \\n 明都督姜公传 \\n 王源 \\n 姜都督名名武，字我杨，保德州人。幼习儒，父耄贫，乃就武。以天启壬戍武进士，授大同威远城守备。迁大水峪游击将军，筑松、杏两城，绩曰著晋。都督佥事宣府西城路参将，禽斩大盗王科。调右卫路左参将，蒙古有就抚者，总监欲杀以邀功，都督持不可。阉怒劾之，总制杨公嗣昌辨其诬，阉乃发司礼问遣，而都督晋通镇副总兵。寻为保定总督杨公文岳中军。都督面锐，貌丰伟，骑射臂力绝人。赚慨忠义自许。时中原盗益横，闻警辄欷嘘，愤发顿足，起指天誓死杀贼。崇祯十四年，贼两攻开封不克。十五年春，复合兵百万围之，连营百余里，为久驻必取之计，朝廷大恐。左良玉素为贼惮，而骄蹇不用命。尚书侯恂，良玉故主也。时系狱乃出。恂于狱督师河上，檄良主，良玉乃至。先是保定杨公亦会援开封，都督留守。会宁夏帅缺，兵部尚书陈新甲密使所亲谓都督曰：\"予我五千金，总戎可得也\"。都督峻拒之。遂檄随进剿。当是时，诸镇兵壁朱仙镇者十七万。良玉独强，而心持两端，不肯一当贼。忽夜半放兵大噪，突诸营，诸营惊乱，疑贼至，自相击。乃乘间掠马骡、器械而去。于是诸营悉溃。而都督独坚壁不动。平明贼大至，率麾下力战与键儿姜业隆、耿道明，大呼跃马，格杀数十百人。身被十余创，至柳树坡被执，与业隆等骂贼脔磔而死。数月开封援绝，决河水灌贼，贼觉。因灌城城没。冬，杨公兵败汝宁，亦骂贼死。初武进士例不传胪，辛未上命以会试，中式前三十卷进，自拔一甲三人，余为二甲，赐会武晏于中军都督府，首辅主之。状元王来聘，京师人。慨然泣下曰：\"上重武若此，欲武臣效命疆场也。苟不誓死杀贼，何以报上恩\"？既而果战死。甄奇杰，保定督标副将，亦剿贼河南战死。俱褒三等，荫锦衣卫百户也袭。都督死，杨公着其故衣痛哭累日，夜上书请恤。而其子宗吕，亦以来聘、奇杰列陈请，部俟贿不至，仅赠右都督，荫外卫部旗。及宗吕再疏得如例上请，而命未下国亡。宗吕哭曰：\"吾父捐躯殉国复何恨，但赫赫大明，卒以贿，覆国之不幸人乎？何尤概当日非贿不行，往往如此也\"。宗吕，顺治己亥进士，筮仕潍县知县，未之官而卒。子康熙乙丑进士，以文学名于时。王源曰：都督之死，烈矣！独惜周王得士民死力，贼屡却去。假令食玉偕诸将坚壁，与城中犄角，则开封不可困。贼气沮势屈，然后与孙公传廷东西合势，乘其敝，安见中原事竟无可为乎？乃左兵一溃，诸营瓦解，中原陆沈而宗裾随之，或犹讳其夜溃不录，而饰为击贼虚词。亦独何欤！ \\n 明中义合传 \\n 万斯同 \\n 姜名武，字我杨，保德州人。中天启二年武会试。授大同威远卫守备。崇祯初迁大水峪游击。筑杏山城有功，迁宣府西城参将，击斩大盗王科。移守宣府右卫。会张家口互市，名武勒兵癙巡缉，讫市无哗。蒙古部落有乞抚者，监视中官欲杀以邀功，名武持不可，中官怒劾之。总督杨嗣昌力白其诬，获免。寻擢通州副总兵。值边警，提兵防护诸陵有功，以故官典保定总督杨文岳中军，兼忠勇营团练事。十五年，李自成围开封急，名武从文岳往援，时诸军壁朱仙镇者十余万。左良玉最强，一夕其军大噪突诸营，诸营惊溃，良玉军乘乱掠其马骡以去。于是诸营悉奔。独名武一军坚壁不动，侵晨贼大至，督麾下血战，杀数百人。力竭被执，大，为贼磔死。其子请恤，枢曹俟贿，不至，赠特进荣禄大夫右都督，而靳其荫，止予外卫世袭总旗。其子援王来聘、甄奇杰例，再请于朝，乃议赠特进光禄大夫左都督，世荫锦衣卫百户。疏上逾月，而都城陷，不果行。来聘，京师人。崇祯四年中武会试。时帝锐意重武，举子力举百斤大刀者，止来聘及徐彦琦二人。而彦琦不获，与帝谓考官有意抑之，并监试御史二人下之狱。又以兵部验试不称旨，司官二十二人悉加贬黜。而遣词官倪元璐等覆阅取百人，因命视文榜例，分三甲传胪锡，宴。以前三十卷进呈，钦定一甲三人，而来聘居首，即授副部总。武榜之有状元，自来聘始。来聘既拜命，泫然流涕曰：\"上重武如此，欲吾侪效命疆场耳。苟不捐躯杀贼，何以报上恩？\"明年，孔有德据登州叛，官军攻之，久不下。又明年二月，穴城，置火药轰之，城坏。将上跃入，辄为贼击退，来聘复超跃先登，中伤而死。天子惜之，赠荫有加。奇杰亦官总兵，隶杨文岳麾下，从击贼河南战死。有邓祖禹者，蕲水人。性任侠，家荡尽，乃习奇射。举万历四十七年武会试，授沈阳守备，遇敌中矢死。夜半复苏，因创甚告归。崇祯初，起宣府游击，入卫京师。会申甫全军溃没，祖禹兵遇于卢沟桥，殊死力战，获全。擢涿州参将。疏请召对，不许，则入京上癚书班行中，声稍厉，为御史所纠下狱。然帝颇采用其言，久之赦出，为辰沅参将。擒苗酋飞天王张五保，斩首千五百级，夷其巢。擢副总兵，辖德安、黄州二府。流寇躏其乡县，率家丁及民兵夜至土壁山攻之，斩首百余级，获马九十七匹并其辎重，皆私焉。有欲发其事者，祖禹追而毙之。当事将闻于朝，请剿寇自赎。乃令援应，城所部止七百人，至则不见一贼。甫入城，四面掩至围之数重。祖禹突围出保，西城外贼复围之，力战军败被执，贼说降，怒骂不屈。贼言之再三，复骂曰：\"若此，须换却心肝。\"贼笑曰：\"换之亦不难。\"遂割心肝而死。 \\n 学博文宇马先生传 \\n 殷梦高 \\n 先生姓马氏，讳志，字人杰，别号文宇。世为山西保德州人。始祖骧，明宣德间仕，至南京南城兵马使指挥。六世祖大吉，乡饮宾。高祖锐，盐运司大使。曾祖廷莹，明隆庆间贡，历任晋府教授。祖化龙、有孝行，髫龀时即知定省，稍长笃于色养亲，殁尽衰尽礼，世所称马孝子者是也。亦以贡，历耀州学正。父上觐，郡增生。母曰康氏，生二子，先生其季焉。先生生而聪颖，八岁就傅，塾师口授即能默识，惟尤竭谨，不好弄。每塾中群儿相聚嬉戏，先生独庄诵不辍。既为制义，弗屑屑章句，惟以发挥理解，印证冥悟为主癛。弱冠游庠，试辄高等。学使者每以远大期之，屡入棘闱不售，郡中人知与不知，无不以数奇为先生惜，而先生处之恬如也。初先生食饩，垂三十年旧制，郡县贡士，州学四年当三贡，国初草创，军旅频兴，未尝废，及先生将出贡，上初御极，秉臣以经费不足遂停旧制。郡中人益为先生叹曰：\"以先生才学，不得拨巍科登仕，至区区明经尚困厄〗如此乎！\"先生闻而非之，谓：\"士君子立身行已，自有不朽事业，遇小得失何介意为\"？至康熙九年上亲政事，凡国家大典说复遵世祖章皇帝成宪，有司始以先生名，贡入太学。郡中人皆贺先生，先生亦不为喜。贡后数年，谒选得平阳府太平县训。先生不以官卑曹冷或致茸，尽心教育。经其指授者，行文皆有法度。而亲近薰炙士习尤丕变。诸弟子中心诚服，冀长得先生为之师。顾先生澹于仕进，三载告归一时士子攀留不得，至于垂涕。既归林下，优游杖履，不复以世事经心，言论丰采卓然，堪为乡邦之望。郡有司亟欲以先生楷模后进，遂力致先生于宾席，一郡称得人焉。先生生平、人品、学问，高出流俗，浑厚不露。癝盖得春夏之气居多者，故其享年独永，至八十有六。倘夫子所云仁寿者非耶。厥后，子孙繁衍，悉能〗以诗书世其家。其曾孙云卿，近与余交，余因略悉先生梗概，因为文以传之。 \\n 殷梦高曰：陶靖节称，黔娄有言，不戚戚于贫贼，不汲汲于富贵。今世学者，一不得志辄怨天尤人，若蹙然不能以终日。一旦遇小功小名，沾沾自喜，惟恐失之。盖天下往往多鄙夫矣。先生高才博学，久困诸生，未尝一有悯嘿之色。及乎筮仕，未几倏焉高蹈。知止积压足，古人所难，而先生行之。其清标亮节，真超然世外者欤！余尝闻先生祖孝子，齿德兼备，不慕荣利，有古高士风。今先生居家及乡，与夫进退出处，大概仿孝子。而其式型邦国，寿跻老耄耋，亦与孝子同。诗曰：\"绳其祖武\"，又曰：\"似续妣祖\"先生有焉。 \\n 王节母传 \\n 傅眉（太原人） \\n 节孝王母者，保德王生恒之母也。其先颍川人，有为张士诚将者，迁之保德，因家焉。为州甲族。数传而至文学士鼎，是生节母。母张有，贤德，教母闺范、女红及中馈事，未尝稍为母忧。太史公闻其贤，遂为其子太学公委禽。年十四，归太学公。事舅姑皆如其母所教者。身操井臼不怠。性简重，寡言笑，不喜华饰。然亦不米盐苛细，以故得妯娌欢，下逮婢仆无间言。年二十六，而太学公得异梦早逝。生始六岁，母抱生伏棺上号恸欲绝。其舅姑忍痛哀咽抚慰之曰：\"吾孙幼，无妇是无吾孙，无吾孙是亡吾子以及于吾两老人，妇勉为我饮食。\"母曰：\"未亡人不敢癟死也，不敢以幼孙遗舅姑忧；不敢以遗孤为地下夫子忧。釜未亡人不敢死也。\"乃强起，如舅姑命无何。太史公以国事忧悴卒母于仓卒中竭力辅姑葬之、祭之。闯贼伪令捐饷，母裒所有簪珥输之。云中之变，城亦下捐饷令，母复以数年经营者输之。于其姑之卒也。母督生葬之、祭之，一如太史公礼。忧劳忍让，历四十三年，而王生得以成人，年六十九而卒。卒之时谓生曰：\"吾今不负汝大父母及汝父矣。\" \\n 野史氏傅眉曰：王生之言曰，当戊申诏旌天下贞节，生意欲及母，母诘之，生以实对。母曰：\"旌者未必节，节者不求旌。慎勿妄冀，反增我一番不快\"。生又言曰，当其分爨时，仅小米二石，黑豆三斗，菽四升。晋人谓菽麦之米为也。甚矣哉。复言瓶罂弗备，支矣，无挹水具，向旧仆借之，仅得如拳小瓢也。当是时，生泣母不泣，且曰：\"好儿不食分饭。\"王生言之，至今犹泣也。甚矣哉！居宦室而能贫，贫而让；居宦室而能苦，苦而。晦不求旌，旌亦不及。远迩相传曰：妇之节者有矣，未见如王母之节者；孝者有矣，未见如王母之节且孝者。私谥之为节孝王母云。 \\n 外祖母杨氏苦节传 \\n 白君琳 \\n 杨氏者，琳之外祖母也。生于明万历辛卯，卒于康熙甲寅。生若干年而嫁，嫁若干年而霜。霜而守节五十余年而卒，卒葬康家塔老坟之阡，寿八十六。距今甲申又越三十春秋矣。外孙君琳，始为竖石于其墓以表之，而为之传。外祖母无嗣，嗣罹兵祸。养于吾家，葬于吾家。苦节如外祖母而不传，谁为节者？传之，虽私亦公也。外祖母杨姓，归外祖康公讳尔知。宣化里之巨族也。生男舅三人，女姨母及吾母二人。而外祖殁，外祖母哭之，哀毁不欲生。先是外祖母以德望称，颦笑不苟，里人罕得窥其面。而谙练精敏善持家。及寡，里中望族，争欲得贤能妇，媒氏往来如织。始来，外祖母以德望称，颦笑不苟，里人罕得窥其面。而谙练精敏善持家。及寡，里中望族，争欲得贤能妇，媒氏往来如织。始来，外祖舅母绝之。再至，则大诟厉。又至，则曰：\"我之未即死者，徒以吾子幼耳，苟乱吾意，一碗杏仁汤毕吾事矣。\"其后媒不复至。然外祖母故未霜时，见他人之改节者辄曰：龌龊！龌龊！其贞烈盖得之性生云。性严峻，教诸舅不少纵。长皆为之室，媳亦兢兢畏惮。嫁姨母于高。而以先妣归先考时，先考贫甚，尝当垆癠癡，而夜窃诵读。外祖母曰：\"秀才肯读书，何忧贫乎？\"会国变，诸舅后先死于兵。外祖母恸曰：\"天夺我嗣，不能夺我志也。\"守益坚。然已覆巢毁卵，无一枝之可栖矣。依姨母及吾家，而吾两家故皆窭，数米而食，浣纫而衣。虽饥之啼寒之号，弗悔也。爱外孙男女及琳子女皆如已出。庚子辛丑间，先考佐县于梁溪，佐郡于邺。而后外祖母始稍稍食果腹，衣蔽体矣。又数年而终，先考葬焉。葬之日，康族无一至者。三舅有遗服子，妗改适袁，冒其姓。遗腹子亦无出。而康之族有贾氏者，为先祖妣之妹，夫弘施。妇夫死亦守志不嫁，先外祖母卒，与外祖母葬同茔。其子亦无出。胡天之不与善人也？ \\n 白君琳曰：外祖祖母性方、严凛不可犯，人不敢以非礼干之。故能以节终。而贾婉娩柔顺，亦坚其操守。然皆无后悲夫！ \\n 陈烈女传 \\n 白君琳 \\n 陈烈女者，小字敬。经历嘉荩公之女，经略奇瑜公之妹也。母孟氏，孕烈女不米食，食辄呕。烈女生而婉娩，聪慧明俗。姑待妇甚严峻，嫂赖烈女，故少谴房。尝有饷瓜者，嫂不得瓜食，女阴致瓜他类。是幼字郭氏，及笄，夫无行且贫，面经略公渐贵显，耻之。会天启丁卯犯下令募兵，遂窜其名于籍，冀勾及，而别嫁女有委禽者。烈女知之，谓母曰：\"嘻！马鞍矣\"。母不省。女徐曰：\"勿呼儿，儿垢甚，澡而出。\"婢沸汤以进，扃其户。久不出，呼之不应，破户视之，缢矣。母惊悔号弗辍，索其故所服饰，悉焚之。事闻赠《烈女》建坊崇祀。御史刘公讳四端，为文以祭之。顺治间，徐守毁其祠。及己丑难将作，忽中夜起呼烈女者，再次日即命鸠工，会兵变不果。康熙间，其侄孙孝廉大谟重建，仅一楹。琳曰：节生于情，情之所感，鼎镬如饴。方字而情，何有焉？非激于义理者不能也。舍生取义，士犹难之，况女子乎！乃须如戟、印如斗，而身家是顾者，亦独何哉！ \\n 附经略陈公诸妾传 \\n 白君琳 \\n 经略公贵，多姬侍。既罢归，会国变，伪闯迁大族实咸阳，公当迁。而贼将郝安才者据府谷，与公仆谋，诱致公止之。姬张氏名耐者，郡民一考女也。见公不反，惧辱身，饮毒死。后经略嗾唐通杀安才，而取仆首以祭姬，塑其象于烈女祠中。公死后，又有郭氏名宗正、王氏名缀者，亦死焉。先是宗正性烈而婉，善事张夫人，至是，其父欲嫁之，速之讼。宗正让父曰：\"我宁死不再事人\"。遂与王氏谋，诣张夫人操栉毕，即自澡，盛饰纫其衣，既毒而覆衾以卧，久之呼不应，发衾视之，两人死如寐者。张夫人甚悼之。其后二十载张夫人卒。先二载，有杨氏者，故经略所宠宠莫京卒。其无宠者东氏，以郁病乳死。又有陈氏、秦氏者，两人相依，足不窥户。后十五载而陈死。秦本姓张，避夫人氏，氏外氏，最后死。死时康熙乙亥四月也。距经略公即公即世四十有八载矣。盖皆有烈女之风焉。葬不成礼，闻者哀之。 \\n 艰贞叟传 \\n （会元编修）戴名世（江南桐城） \\n 艰贞叟者，姓白氏，讳眉，字静远。太原保德州人也。少为诸生，负气节。尝出游，得遗金于逆旅，叟匿床下，候至日中，遗金者还，悉以予之。其人欲分其半以予叟，叟不可。盖其廉洁自持以正，大抵如此。顺治戊子贡于京师。嗣后一为州幕，一为丞，一为府同知，再署县，其治绩皆多可纪云。其为沂幕也，携僮奴一人抵任。沂故荒残，而叟至不能给癤粥，叟怡然自得也。居三年而迁去。其丞无锡也，无锡大县，赋繁役重，其白粮皆解京师，官吏缘以为奸，额外苛敛，民不堪。叟请于上官，一切革去，无锡人德之。纪其事曰《留棠集》云。其同知彰德也，抵任未久，即署武邑，又署安阳。其署武邑也，多惠政。武邑人件系其事，播之风谣，往往传歌之。其署安阳也，一如其治武邑。已而安阳新令来，髦且昏。适有盗案，叟故所笞，胥吏怨叟，因嫁祸于叟，遂罢官去，居家读书自适，施德于人不求报。人有以横逆至者，叟受之无怨言。乡党中皆称为长者。年六十九卒。晚自号曰\"艰贞叟云\"。 \\n 赞曰：自吏道衰，而大吏以至小官，转而相食，以故民愈困。民愈困而官愈贪，盖相习不以为非久矣。余读白先生之事，非今之所常有也。未竟其用而罢，惜哉！先生之子曰君琳者，不远数千里而求余文，以彰先生之德。余故为书其梗概如此。 \\n 琅屿姜公传 \\n （会魁）方苞（桐城人） \\n 公讳宗吕，太原保德人。赠特进荣录大夫右都督讳名武之子也。都督以武功显于边疆。而使公治文术，颖悟绝人，受书一见，辄了大意。沉毅有干略。自都督及旅属、乡人、宾客，见者皆谓于世将有大造也。方是时，贼势益张，内外以文法相遁，而武臣拥劲兵者，多放骜持两端。都督平居，慨慷誓，致死礼以报国。公常泣谏，以谓一人致死，不足以支国势之倾坏。而诸季方稚弱，世乱将何依。都督曰：\"吾自计已审，且汝在，吾何忧\"。崇祯十五年春，保定总督杨公文岳，部诸将会援开封。朝命尚书侯恂驻河上，以致左良玉诸镇兵皆壁朱仙镇。良玉夜半放兵大嗓，诸营皆溃。都督血战力尽以死。时公年二十有二。闻变，独身前求父尸。既至，无息耗，遂诣阙上书请恤。或自贼中来言，都督被执，骂贼不屈，至柳树坡脔磔以死。公闻复往。先是贼决河，水灌开封，城尽没，白骨被野，聚落无鸡鸣。而公往返数四无所怖。公干躯伟杰，膂力过人，善骑射，督帅杨公奇焉。欲疏请以公续父职，公以母老弟弱力辞不就。于杨公所得都督故衣，招魂以还。而前上书，所得恤典不应法，复诣阙上书以讼，未得命。闻贼警，遽归视母。弟甫至家，而太原等郡邑已陷矣。逾月国变。公家居诵书史，课群季。戊子举于乡，而其冬姜襄反大同，州守备牛化麟杀守，据城以应之。与官兵相持逾年。而公在危城中，贼以公为州人之望，屡为卑礼甘辞，以致公，公不为动。久之贼怒，一日坐泽宫，陈剑铍阶除下，迫公与孝廉陈大谟、诸生王宗本、张射斗至，盛怒，将加害。公前诘之，气扬扬如平常。贼忽阻丧，手足动摇，口嗫嚅不能出声。久之曰：\"无他事，军无粮，欲与诸君共计之耳\"。公遽率众以退。越日，贼独召张，杀之。贼校有妖言以媚贼者曰：\"吾梦神人告我，城中有三直臣，得之大事可济\"。贼曰：\"必某也。\"因就公强受职。公曰：\"神有命，宜卜于神。\"使贼遍书邑中士人名数十告于神，而筮取之，所得乃庸妄。贼遂止。及兵渡河，城破论罪，凡受伪职及乡兵从吏令者，皆坐诛。而公与陈、王诸族，独得免。陈、王每语人曰：\"方陷贼中，吾曹实不知所为？恃姜君多智略，与为向背，今得全宗党，皆姜君力也\"。或问：\"何恃不恐\"？公曰：\"吾料避就皆死，义不可昧，而贼无定情，悦以赂遗，御以术数，或可于死中得生故也\"。由是，征西大帅无不啧奇公才。州人与守丞皆重焉。每编审及州郡有大事，必咨于公。公开陈悉得其条理。以己亥成进士，丙午当选期，丁母忧。己酉授潍县令，未之官，竟卒。公爱诸弟，同居食，食口数十人。幸卯岁大寝，戚属贫无依者，皆待公举火。先业荡尽，是后常客游，或贷于州人以治饔。及公之殁，遗负数千金，而家居与诸弟未尝有一食之离也。公未举进士时，就教石楼邑子弟，经公指画，文章皆有法度。诸弟及子未尝有师承公之学，皆以文艺知名于时。公为文淳古朴厚，得汉人气体。其请都督恤典前后二疏，皆卓然可传久远。有《癢癢斋文集》十卷藏于家。 \\n 赞曰：百年之木，必于牺。尊天能生材，而不能用之使不枉，岂非理之不可诘诸者欤！观公之蒙难艰贞，履虎尾而不，以当天下国家之变，其功谋可胜道哉。然竟不得效于一官以死，惜也。古人有言，颜子终日不违如愚人。未尝施于事，多见于言辞，而自古以为不可及。然则公之逾远而存者，何必以功名显哉。 \\n 还金传 \\n 白君琳 \\n 郝生有玉者，河曲人也。籍陕府谷，庠为诸生。先是其父某与某甲合赀贸易，甲病笃，念孤弱无可嘱，以金若干付生父藏之，且曰：\"俟儿立，始可畀，勿令荡废。\"人莫知者。盖已稔其为信义人也。顷之甲卒。居无何，而生父亦病且死。呼生语甲，语指示藏金处。生唯唯。历若干年而甲子长，生度能立，曰：\"是可以金还矣》！呼而语之，子惊愕。为启藏，无有，更其地，不得。生癥癦不得。白人曰：《若欲匿，则勿言。今言之，是义也。何疑》？令复索，得百金畀焉。康熙间河曲县尹田思孔旌其门。 \\n 白君琳曰：还金事易耳。在古人有之，近世少矣。乃生之还金，更有异焉，全父信，终友义，不苟取，一举而三善备。非笃义乌能然乎？某甲之托友，生父之嘱生，如人则哲，教子义方，皆可书者，惜不得姓名。 \\n 姑妇双节传 \\n 王所用 \\n 夫禀卓概谈贞烈，弹冠上相，偶一得之，未易为施衿结者道也。矧羸姑少妇相继居霜，家无担石，并持特操，难甚！难甚！余里杨氏，少适宣化张公茂德。公见背遗氏廿六岁，及孤方就口食。氏哭殒数四，以孤在不死。抚育稍长，名应?。已而就学，性聪颖，善属文，补庠增广生。为娶翟耆宾科之女，未几亦赉志没。遗翟民，芳龄如姑。二子俱襁褓。妇与姑哭绝而苏者，不知几矣。乃妇则以姑老有妇道在，子幼有母道在，倘死节一身，而令姑无以终余年，子无以承宗祀，胡以谢亡夫于地下？故亦嗣徽音祗垂白之婺慈，鞠未龆之二卵，备尝艰苦，即天地为悉，鬼神为泣焉。夫柏舟矢信之死，靡他读书，未尝不叹曰：此乾坤正气讵意，有姑妇双节铮铮于一门者哉！有司闻之，台省诸司、业以母子孀节颜其额，予亦述其大端，以俟观风者采焉。 \\n 述庵刘先生传 \\n 殷梦高 \\n 先生姓刘氏，讳祖舜，字允恭，别号述庵。其先世自高祖以上不及考。高祖以下世为士，间有仕者。详载少宰姜公所作墓志中。父赠君讳三顾，廪生。母李儒人。继王子需人，实生先生。先生少聪颖，稍长即能〗刻苦诵读，无间寒暑。未弱冠，补博士弟子员。学使钱公阅其文，深叹异之，拔冠一军，旋食饩。设教里中，一郡名士，多出其门。己酉举孝廉，壬戍成进士。以选途淹滞，未及补官。乙丑至丁卯，馆于蔚州魏庸斋先生家。己已始谒选，得广西柳州府怀远县知县。癸酉告归终养。癸未卒于家。初庸斋魏先生以硕德重望为时名臣，其文章、理学，亦、冠绝当世。故学士之晚进者少所许可，而独于先生深加敬重，延置师席。先生尝为《我说》一篇，以为学莫先于认我，莫坏于徇我。认我则致中葆和而位育由我，徇我则纵情任私而物欲攻我。其为文精深奥衍，博大雄浑。庸斋序之，以为根极性命，彻上下，洞原委，且引陆象山白鹿洞讲书事为比。其推奖如此，则先生之素所学问概可知已。至其令怀远也，所治邑故夜郎地。夷獠杂居，梗服不常。且方逆藩煽乱之后，残黎救死扶伤，元气未复。先生甫下车，抚循劳徕，加意休养。又不以地方僻远，鄙夷其民。三载间，善政善治类卓卓可纪。远人至今思之，恨先生之不久于其任也。先生一生性恬静耳。淡泊势位，荣利一不足以撄其心。所耽玩者，尽宋元以来诸大儒之书，而于释氏之旨，尤有所见。盖自其为诸生时，而识已定，守已固，至筮仕后，年益进，而所造益深。故其视尘世功名，不啻电光、石火，倏现倏灭。呜呼！此诚有所本而然，岂苟为恬退而已哉。先生之归也，杜门却扫，奉甘旨、承颜色而外，一无事事。惟日取素所读书，愈加研味，沉潜反覆，直吸取其精髓，以为涵养性情之助，不复以语言文字为尚。余尝见其所画小像，兀然枯坐，宛若一古衲。又尝见其《归田吟》小叙曰：余今日在日间濯水观鱼跃，登山听鸟鸣，闲居静坐，得意高歌，居然春风沂水遗意。呜呼！使庸斋先生犹及见之，不知更何如敬服也。夫士束发读书，即以学者自命，至于白首问其所学，不过词章记诵二端而已。即间有进此者，亦止留心世务，自夸经济。而其切己体察根求性命者。数百载乃一见焉。若先生真可谓读书种子，不愧为学者欤。余又闻先生之临殁也，神气清明，留偈别友，有\"从今永与宾筵决，物外高翔一白鸥\"之句。然则先生者，其殆来有所自，往有所归，若古骑箕跨鹤之俦乎。惜予之不获从先生游，而徒为之传也。虽然予与先生相去数千里，而年又不相，若乃今得读先生之著作，论次先生之行事，亦可谓生平之大幸也已。先生之从弟曰祖向者，与余友。其人人品、学术荦荦然，足为后进矜式。乡邦咸重推之。见祖向令人益思先生云。 \\n 殷梦高曰：先生著述不甚富，而所言皆集儒先之微奥。不独《我说》一篇也。其《心统性情图赞及说》与夫《问心录》、《言行录》诸书，卷帙不多，而蕴涵甚广。其大旨令人识取本心，扩充天理。盖与《我说》相发明。特无庸斋其人者，为之表彰耳。愿余疑先生之学，卓然儒者，而不免浸淫释氏，意其有得于陆子静、王伯安之说者欤。然当世俗波流，沉于浓郁之日，得先生者药石而针砭之安在，非炎热中一服清凉散也。兹余之所不能不景仰于先生也夫。 \\n 处士袁君宜之传 \\n 殷梦高 \\n 袁之先，出陈辕涛涂之后，去\"车\"为\"袁\"。至汉末族益大。自安迄绍，四世皆以德望为三公。魏晋六朝，杰士代出。焕、淑、粲、昂，其最著也。唐宋以来，尤多伟人，若利、贞、履、谦、及高枢辈，皆卓卓可纪。处士岂其苗裔耶。处士讳允贞，字宜之。始祖宏原隶寿州蒙城籍，洪武间以军功起家，靖难后左迁保德，遂侨居焉。今南郭外有袁家围者，盖宏遗冢云。宏数传至焕，世为武官。焕即处士曾祖。祖曰鹤寿。父曰德。皆隐居不仕。德娶于盛，继室以徐，实生处士。处士之生也，当明季多故时。潢池弄兵，九鼎沦没，巨室大家。类多不保其业。处士祖父故饶裕，至是荡然。然处士虽年少，喜读书，不以家窘故辍吟诵也。及长，益致力于学问。手执一编，沉潜反覆，往往貌俱瘁，必勒心得。既弱冠，屡试辄踬。处士废卷叹曰，昔范文正公志欲为名相，否则为名医。今吾既沉废，不得有所建，明吾亦将激上池橘井之水，以积活天下苍生耳。遂兼究心于黄帝、岐伯之书。有病困者，饮以药辄愈。或酬之，终不受。生平气骨肮脏，自甘贫约，邻里姻戚势位赫奕者，即避去之。至性过人。居内外丧，哀毁骨立，尤谨于礼。盖所谓戚易兼尽者其居。恒课子，一如其所以，自课朝夕寒暑不使稍间，用能卒成令器，为名孝廉。晚年优游陇亩，更留意穑事，日与二三野老，课晴问雨，有时披星而出，带月而归。人止之者，每谢曰：\"吾自乐此，不为疲也。\"噫！处士其古东皋子、桑苎翁之俦与，世之役役者，驰骛声势，固不知有处士，而处士于烟霞泉石间，俯视一切，应亦不知天壤中有如此人也。呜呼！处士其贤，于流俗远已。 \\n 殷梦高曰：余生长吴、会，及出游沂、江、淮。逾河、济,登泰岱、历恒岳，遍走齐、鲁、燕、赵之区。所至好与其贤豪长者相结。初适保，即识处士嗣君海。疑其才气磊落，必非无自而然者。今读海所授余处士传略，乃知天固以海报处士也。夫力田者，必有秋，修德者，必获福。袁氏蕴蓄深厚几三百年，又重以处士之醇行勤苦而未食其报。至是，始发之于海，源远流长，将来之振兴又可量耶。洛阳陈郡诸公之事，业行且复见于今。《易》曰：\"积善之家，必有余庆。\"《诗》曰：\"君子有谷诒孙子。\"余即为处士操左券，而责之于天。可矣！ \\n ○赞 \\n 王瑞庭先生像赞 \\n （明礼部尚书殉国难赠太保谥文正）倪元璐（上虞人） \\n 腹五车书，既试为吏。则亦匪厨，腰五斗令能和其民。则亦匪磐，亦不黄癑岘山之碑，则是其寿。亦不显位西平，有子则是其贵。淮清王宁、郭璞誓之三槐列庭。吾告王子，尔考尔型，夙夜敬止。 \\n 又 \\n （明大学士）文震孟（长洲人） \\n 面貌之飘然，而度之凝然，而学之渊然，而治行之卓然，而家声之蔚然。鹤发逍遥，凤毛翩跹。象帝之先，得昌之全，啬于人哉，而丰于天。此瑞庭王先生之像，而吾得瞻礼于哲嗣之贤，以谓可颂而传也已。 \\n 刘述庵先生像赞 \\n 袁简临（广西人） \\n 抱朴守真，知足知止，危坐省存，严于指视，或出或处，可隐可仕，志在体仁，敬恕自矢，识取本心，扩充天理，其像如何，水澄山峙。 \\n ○说 \\n 焦黄儿说 \\n 王邵 \\n 我里有卖黄饼为生者，焦其氏也。年可六十余。两目朦朦，惟隙光未澌。客久言旋，无锥立地。阿弟哀之，资以钱数十，易黄米二三升，为癩为糁，淅之炮之，爰成黄饼。盖俗逢寒食则食之。今以麦饼贵，遂为常食也。余里居闻其呼鬻声不绝耳。每荷一具，晨出晚归，蔑不售。询之里人，曰：其为黄儿，不失味。且无机以欺三尺故也。余羡之。一日，中贵至郡中，闾巷、沟途、城郭无宁地，贵贱小大贤愚无帖席，鸡犬无息埘，或釜中泣耳。而黄儿号呼声自若也。又一日，寇警，至京师戒严。徵调檄如雨，郡为经渡处。官民震怵，计无出。遥忆都人士坚壁何策？摧只轮何策？物价腾贵何若畿？之民抛儿掷女，弃坟庐如骛又何若？即老衲袈裟弗自保，行脚僧头颅惧为斩级充首功。噫嘻！日出长眠，夜凉咏月，可复识哉！于时也，至尊宵旰，肉食张皇，我辈耻垒恤纬尤百倍，夫蚩蚩者，方相对攒眉，旨芬不下咽。而黄儿声仍自若也。焦叟乎，何以得此于今之世乎，奇矣。余益羡之，思为说。未遑，又一日，余为先人移巨珉于山谷间，往督之，则见役中朦朦焉荷一具者，犹然焦黄儿也。余于是嗔其逐蝇，而又怜其走险。尽易其饼，以犒役卒。而浼一人导之登途，余心安矣。将就寝，闻其弟求之之音，问故，则焦黄儿未归也。余指以处，然是夕寐，遂未成。早起亟问其弟，掖而归。曰：无恙也。余喜甚，当日之役卒，无不忻忻舞且蹈云。焦叟乎复何以得此于山谷间乎？噫！又奇矣。而余于是不能无说也。太上无为，其次守朴。物恶其雕，智戒其凿，力出于已，以粟易之，既罕赢箧。不为荣梯理乱，裒如耳目为赘，耦居靡猜赫，而临者亦靡垒。且时方冱结，何以寒谷不灾？人皆癨户，何以豺狼不骇，神全耶！天定耶！鬼呵欤！维玄佑之欤！其视攘攘噌噌，驱纳弗辨，恋紫误苍，失得为患。百年必世种其愁根，而一瞬半亩不克恬其绪。况者奚啼相万欤。况夫谈剿议抚，舍之筑，几同饼之画；讲孝称忠，玄之战，何如黄之吉。筹兵索饷，渴而掘泉，奉漏沃癪，果能炊无米而饱啖？此脱巾之貔队哉。焦叟乎，痴而不昧，贾而不贪，身无累日，偏长殆华胥之国，无怀秦豆之民也乎。余恨余之不能焦黄儿，而又悲举世之焦黄儿少，而不焦黄儿者多也。为之说，以志心师。 \\n 张君佐刘字素书号赤仙说 \\n 殷梦高 \\n 夏商以前，人未尝有字也。周室尚文，始有字，以表德。《记》曰：\"既冠而字之\"是已。至于所云号者，大抵近世好事者之所为耳。慕古君子，固所不尚，然风气日开，踵事增华，已非一端，而必欲云复古于称谓间，亦奚庸哉。定羌张君，名佐刘。一日问字于余，且徵号焉。余谓之曰：君家先哲之佐汉者，不一人矣。留侯良，则佐高帝于开创，诛秦灭项，启赤帝子四百年之基；北平候苍，则佐文帝于守成，以文学律历为汉名相；富平候安世，则以定策功，佐宣帝于入继大统之日；太子太傅佚、则以辅导功，佐明帝于青宫毓德之年；至若中郎将奂，佐桓帝以宁边塞；桓候飞，佐先主以定三分。是数子者，皆张氏之宗英，有功于汉室，名垂竹帛，业著旗〗常。今君名佐刘，意必将于是数子者有所取法也。而君意果将谁属乎？张君曰：\"吾闻取法乎上，仅得其中。先生其为我权衡于数子，择其尤者而示我，以景抑之。方庶使我知所从乎\"。余复谓之曰：儒者读书莫急于致用，立身莫大于出处。秦汉而下，处士纯盗虚声，及其出也，一无所建盐，而徒濡首没溺于富贵势利之场。至于患得患失，无所不至，吾党所以无真品，天下所以无善治。胥此故也。昔宋儒尝论之矣。三代后，惟张子房、诸葛孔明，有儒者气象。庶几，王佐其出处，大节一轨乎。正是则数子者，固皆张氏之宗英，而其尤者，莫子房若也。今余字君曰：\"素书\"，而系以号曰：\"赤仙\"。盖欲君之隐居求志也，勿徒沾沾记诵为腐儒章句之学，而必讲求经济，足以运筹帷幄为帝王师。及异日匡主安民，功成名遂，又必勿效世欲之贪慕宠利，而急流勇退，知止知足。如是则可以追踪子房。而于若字与号俱不愧也乎！张君曰：\"唯唯。先生之言金石也。请书诸简素，以当终身韦弦之佩\"。余因诠次其语，而为说以赠。 \\n  \\n   \\n  "}
{"章节": "●卷十一  艺文第十（中）", "正文": "  \\n ●卷十一艺文第十（中） \\n 　 \\n  \\n  \\n ○记 \\n 重修城壁创开西门记 \\n （见名宦）李晏 \\n 大定二十有一年春，有司请完城郭。朝廷以边为先务，启塞从时鸠工三万，命长贰督之。旧城皆因山而为，虽高下不齐而颇坚固，独西南一方，岁时辄圮。召故老讯之，佥曰：山势随河而倾，下多沮洳，加以沟洫不浚，而又修筑者不慎，故频年至此。若非改图，终不能久也。予视之，信然。相土之，宜退十数步，得木瓜崖，亦随其形势裁削壁立，且坚且厚。其卑者犹数仞，其广五步，其袤凡一百七十步有奇。上则平之，即加之堞。下则沟之，即为之池。中之缺断者，篑土以补之。叠石为渠，以通水潦。起于二月上旬，迄月晦而毕。实省其功役之半。城中素无水，宋熙宁间凿数井，皆湮塞泥不可食。居民汲城外涧泉以供日用，先是由北门往还，诘曲数里，不胜其劳。遂因石渠之上，累甓为洞，创作西门焉。距泉所才百步余，民甚便之。落成之日，熙熙然，咸愿刻石以记。噫！民可与乐成，难与虑始。今之为政者，多行姑息，偷隋苟且，不为久计。每修完者，亦聊复已耳。故朝设板而夕已败，不知反害民力也。滋多食人之食者，宁不愧于心乎？于是直书其事，以劝诸后来者。并董役之官吏姓名于石之阴，识其岁月云。（此西门在孙家沟稍北今西门之南五十步） \\n 石渠记 \\n （明户部尚书三边总督都察院右都御史）张珩（南川人） \\n 嘉靖甲寅秋九月，保德守蓝公，作城下石渠成，保民利之。丐余文纪诸石。余夙知蓝公政绩，先是余侨庆阳，夜半风雷大作，雨下如注，负郭居民被垫者三千余家。民谣频岁，刻吏肆诋，积冤千和。不浃旬，除蓝公节推于庆抵任御史，行部机谳环庆一路狱，公明决公恕，平反甚多，遂得列荐剡，陟守保德。郊别有难色，余曰：\"移所以治庆者于保，何有无何？\"余再抚延绥，闻公政声视庆益振。公复移书请曰：\"保德边郡，民固相信矣，迩来套冠猖獗，不时入寇。若深犯岚、保，腹背受敌，计将安出?兹欲深沟高垒，寓战于守，何如？\"余复书以为然。公乃登城旰眺，相地势，南高北下，且先年霪雨溃决东北城垣百丈余，有谓弃旧垣，南徙里许筑之便。公曰：城枕黄河据形胜，如若辈议，使寇自北南侵，殊失河山表里之险。佥服其言。乃鸠工伐石渠水为久远图。其东北为一渠，长三十丈，阔二丈，深一丈，使水东流入于河。西北为一渠，长二十余丈，阔深如东北渠，使水北流入于河。正西为二渠，各长十丈余，深阔如前，使水由西沟曲流入于河。其工始于是年六月下旬，历三月而竣事。其他女墙、门垣倾圮者，罔不完葺，用资保障，复恪遵道宪葛公方略，积威建堡，誓众伐谋，以舒华夏之气吁。苟凡长吏相效，率属协力经画，何寇患之足虑哉！公之治保允符于庆矣。余因保人之情，爰扬庆、保相与之谊，以见作渠御寇本末云。若其循良之政，立遗两地，甘棠之思，则有采风者在。公姓蓝，讳云，字子雨，号与石。辛卯乡进士，锦衣籍杨州人。 \\n 重修城垣记 \\n （明孝廉）王环（河曲人） \\n 保德，僻处晋西北之穷壤，连河接陕密迩。套寇冰坚辄侵犯，城低薄，不足恃。嘉靖癸亥，李公讳春芳，号西屏者，直隶井陉人也。奉命来兹，入境即有寇警，乃肃队戒行。比视事阅城，慨然曰：\"孤悬边城，倾圮若是，万一有警，将何以支。\"于是乘民力之暇，为修葺之计。低者高之，薄者厚之，女墙、楼舍，悉增其制。西南隅长六百尺，乃受敌之地，高厚尤加焉。南门，旧土筑，更以砖石。仍建巍楼于上。城内相地井，以备不虞。关外复置暗窖塞邪径，以绝寇谋。乡野之民，堡岩可守者令完之，墩堠可增者新筑之，愿入城而无房基者，给空闲官地以安处之。数月余，次第成迹，民恃无恐。公复虑伤于所恃，乃出守城议御寇方略授之，挺身临城，严督夫卒，习火炮、利器械，信义以壮其胆，赏罚以作其气。举凡料敌制变，进攻退守之术、谆谆晓逾，如教儿曹然。甲子冬，寇大肆猖獗，兴、岚、临、石，咸受茶毒，而州之人，晏然安堵。公之全活一方功岂小补云哉；庠生崔宫等思保障之功，欲勒诸石，以示永久。徵余文。余以城非其时者讥，城非其制者讥。公之城保德，安内攘外，合时与制。其仲山甫之城东方乎。纪以风后盛举也。虽然公之德政讵，止修城已哉。饬泮宫以重学校，均租田以请税粮，讯疑狱以申冤，抑制强横以安良善，河神有庙以理幽，养济有院以明人，节妄费以惠下，罢冗役以苏困。暮夜无金，以贞廉也。琐细不察，以顺治也。盛德宠功，薰蒸于人之耳目。而迥出于修城之上者，难以悉述。今升兖二，守督抚万，公夏保留太原，则公之政迹可知也。敢并记之。 \\n 新建州城记 \\n （明两浙盐运使司运副顺天府尹）万自约（郡人） \\n 保德，故楼烦地，距北寇百里外仅隔一垣，而套牧者盈盈一河耳。寒冱冰结。望之数舍，可骑而来。又城西外地皆坦，衍受敌隶，所卒更单弱往。嘉靖甲子以来，寇凡七抵城下，可镜也。先是壬辰岁，当事者方图城事，而适有西警，王守所尚议需三万金役称是，且以三年期焉，功方始而辄不果。州之士民，皇皇然，冀保于城，不啻岁之望也。韩守至，而岢岚兵使赵公行部，慨然谋复举，韩守唯唯。于是上制抚及御史台允其请，赵君复遴同知张君、通判于君、暨韩守议，盖不扰州民一钱一力也。议犁然，具诸台亟下，赵公董其成。而议中凡用积羡若干，士伍若干，为时几何，令始下州。士民相顾咨曰即官帑具矣，役无烦农亩也。仅仅期以三时，其必徼鬼之工而能然哉。韩守则曰，是不然。城盛事也，州人恃以为命矣。匪谋曷济，匪豫曷立，即台使者，业已悉捐公储矣，而我何不殚力也。于是与诸士民谋曰，山固饶，石去城数武耳，乃自行石所，拘逋伍者饷五百十名，先募石人治于山北，冬春而石齿齿待用也。又旧构具率临时采取，无论迟之旬时，即此辈日疲之力，何可他骛也。于是相转假及谕工者，人登事率持一具，构具不劳而足。灰用人牛挽之，为力不易。有官航在可藉，视之取给，六步者固倍之也。其他琐琐几虑所省不资，以故用银三千，役四千，亡论视曩者不啻径庭。即三郡首共约剂者，亦所减居多已。自春季始事，讫秋杪而竣。计城一千一百丈有奇，堞高五尺。下石上四，门西楼，楼之木，偶得于某所,适足用焉。城成，而州之士民忽然若自天而有之也。相与惊怪。大服曰：吾州之城，而有待于今如此哉。子来勿亟，维神之力，其今之谓矣。乃韩守退然谢不敢当，曰：父老固天幸，此诸台使之所大造而民耳。吾击癬鼓，右手不倦，则有之然，不敢不告成事焉。遂承赵公指而属文于不佞。不佞方病废，且以不敏辞。顾不佞，晋产也。往从父老所谈边警，至今犹震悸不宁。今吾晋业受主上赐边鄙，不耸而诸台使者，又狡焉是思，惟吾圉之固，不佞，何敢以晏然一日而忘其自哉。第窃叹有土者，民命攸寄一切，不为苟幸无事，往往以六传视之，即有大举，又癵然曰：此何不嫌为也。不尔即循虚声，瞽上耳目之所及，于前而后勿与知。如是则民何赖焉。今诸台使能策韩守，而韩守自殚其力以副之，是不为无为与，藉口以嫌自解已。倘边圉将吏，乘时之暇，人人不负其职，则天子何终西顾哉。是役也，诸台使提衡于上，业已建竖，不有厥功，乃克底成绩敉宁，一州乌不忘也。制台先亚卿梅公始允其议，今少保杨公日廑桑土，衣茹之谋，而大中丞白公与杨公合其议以力主之，共纾壮猷，旦夕匪懈。按台先赵公、今汪公，恃风采以阅军，实于兹城皆深注意焉。今疏于朝，行将以殊异待。韩守孰谓材也，而不由之激，以劝之、成哉，若兵使赵公往来部中，荒庆惟勤，始终其事，与先后诸迹可并睹矣，不能已于维桑之庆，故遂纪之。 \\n 修城西南面记 \\n （见进士）姜宗吕 \\n 郡隅处西徼，以僻称。兼之水癶山童，壤瘠民劳，故俗淳易治。代几阅兴废，从未闻有梗化稽命者。顺治已丑，云镇首难，秦晋煽动。郡介西河之冲，不戢者与有谋焉。迨王旅以恢疆，至坐困七浃月。恚城之坚而难堕也。炮碎西南面殆尽，郡候安公盖躬阅而眸击之矣。岁越辛卯，师凯旋，公思以新之。亟上牍当事者，蕲请公家帑。当事格于功，令靳弗予，且督之设处。维时燹而继，正廑长孺虑役弗遑也。及秋小有，公曰：信劳时使此其期矣乎！乃首捐俸百金、为众倡，营守郭公继先捐二十金，学博刘公衍民如之，城居人合捐二百金，都甲合捐四百五十金，营兵合捐三百七十金。缗既集，鸠匠募徒，庀材具糇，俱有定谟。首秋始事，抄而役迄。凡为工八十丈有奇，为期三月余。睥睨隍堑，屹焉，焕焉，无忝初画与事者图。贞珉以志之。余曰：是诚不可无志也已。夫城以卫民，圮而弗葺，愆孰大焉。然葺矣，而役是亟弗时之，审弗谋之，同是利之，而实厉之益之愆也。公数上牍请公帑，虑劳费之贻我民也。请弗获，而役不可已复迟回者，数月始戒事焉。乃愚难虑始区画之功，犹蹙然有难色。公弗少沮曰：是固固若圉以谧若居也。于是劳怨罔恤，坏堞复完。为斯州垂永。癷苞桑计，公之功，与金汤争高深矣。公讳世鼎，字铸九，辽之东宁人。为从龙名守，其平定安集，活我州人者，不可殚述，而只述其奏成于兹举者，有如此。 \\n 拟江楼记 \\n （见职官）完颜（名缺） \\n 楼之名，有谓之\"齐云\"者，盖取其云之高，而欲齐之于其上也。谓之\"叠嶂\"者，盖取其山之远，而欲叠之于其前也。皆取其彼之所有，而此能有之以名尔。保德军署之北，依城为楼，下瞰黄河，前人以\"拟江\"榜之，庸非取其江之所有，而此能有之耶。余调官来此太守，乃皇族性天昭彻，心地平坦，过人远甚。尝于休务之日，率僚来饮于其上，周览山河之形胜。一日余为记，欲广拟江之制。余因喜跃而应之曰：夫天下之物，有势可同，而未必能同者；有势不可同，而强使之同者；有形势异地里远，不约而自同者。楼之与云，其势可同者也。登焉，而云犹在其上，岂非未必能同者欤。楼之与山，其势不可同者也。登焉，而山果列于其前，岂非强使之同者欤。曰江、曰河，论其形势远矣，较其地里则远矣。而登是楼也，观其两山傍峙，一河中流，浪平风稳，而绰有江之景者。亘古如是，岂非不约而自同者欤。谓之\"拟江\"，端不吾欺。而其在人也，亦有然者，苟得其形势异，地里远，不约而自同之义。相与论江河比拟之趣，则可以神授意解，而不负楼之名矣。若夫檐花过雨而春远，危栏岸柳摇风而凉生。画栋云淡天高而秋，蟾落影于其中。樵散渔归，而暮云飞癹于其下。以至山色不离片窗而水声常在耳。而天下之楼、阁、台、榭，虽不可胜纪，想未易有此景也。语于此，使妙笔模写，生绡三百尺，亦不减钱塘之风色矣。彼有区区，以青红相胜，诗酒相夸，欲复拟此求记于余，余非特不暇亦不敢。（以上城垣） \\n 重修公廨记 \\n （见名宦）刘章甫 \\n 至正辛卯，太守长清许公，讳仲杰，字汉臣。素以廉干勤敏为毗陵推官。今进阶奉直大夫，来守是土。莅事之暇，四顾垣摧址坏，段瓦画墁。慨然叹曰：堂以出政临民，司牧者坐视其颓废所不忍也。于是捐俸经管，百废俱举，躬督其役，日夜勤劳，暨其完也。计馆舍五十余间，画檐绘栋，飞壮丽，仪门甬道，极其平厂。庭栽松、柏、槐、柳，左右适宜。外周垣墙百有余堵，严竣可观。或肃办上官所需器用，靡不完好。 \\n 鼎新衙署记 \\n 姜宗吕 \\n 郡僻处西北徼，水砩山童，土确民，燹仍之。数罹荡析，宁止，闾井阒寥，陴堞倾圮，即公衙临莅地亦委之瓦砾。郡大夫僦居民舍，陋弗恤也。岁乙巳，摄篆田公始葺旧宇而创居之，然制未闳备，恐终同侨寓。丙午冬，三韩张公守兹土，下车目廨宇圮废状，発焉伤之。谓此颓然者，署人以传舍，视故因循苟且，膜外置之，乃日废一日，究至无舍可传，岂徒郡人士之忧抑，亦有土者之羞。越明年春，鸠工饬理，虑材具糇。敝者易之，阙者增之。计二堂、穿堂、书房、卷棚、寝室，以及仓库、厨舍将百楹。称完称美。文稍采形言凡低昂疏密，鲜弗中度。讫仲夏而榱桷發癿焕然改观。是役也，工不劳民，费不靡帑，多方设处，备极苦衷。凡一木一石，措置咸出心裁。指顾所及，无烦绳墨。尺寸不爽，即老匠宿工咸敛手。心折古人，木屑竹头，总归有用。奚以愈此，是以事半功倍。费缩初画，美加往模，岂非公之大有造于保哉！公讳光岳，字符谳，三韩金汤人，乙酉贡士。 \\n 谯楼记 \\n （见名宦）周山 \\n 洪武二十六年，诏天下郡县作谯楼，所以一制度以新天下之耳目也。先是有司踵元季之弊，因陋就简，罔肯殚心修举废坠。识者病焉。保德僻在西陲，谯楼建于中街，距州治尽一射，惟置鼓以严更。钟则立一架而悬于承天寺前，与州治相去一百有余步。历岁滋久，势将倾圮。弘治十五年癸亥冬十月，予奉命来守是州，越明年夏六月，摧拔于风雨震陵之余，遂申请于都宪洎藩臬重臣，咸允之。乃迁建于州治前门之址，垒石为台，台上为楼，楼下为门。楼之四周缭以栏杆。自肇工及迄告成，前后虽一载，而民之乐于劝工者，自若不以劳告。楼既成矣。予则以为钟，金属。鼓，革属。皆乐之大者。八音无金，则律吕不能叶其和；四时无金，则万物不能遂其成；五行无金，则四时不能以相生。故序四时、弁五行、冠八音，金之德也。使谯楼有鼓无钟可乎？故置鼓于谯楼之东，以东属木阳也；悬钟于谯楼之西，以西属金阴也。阴阳相配，东西相向，千年此钟鼓，则千年此谯楼，谯楼钟鼓相为悠久于无穷矣。若或谯楼之有朽腐，钟鼓之有皀坏，则在后之守兹土者嗣修之也。幕宾古曹陈君直实赞其事，上舍乡耆吏典辈恐久而事泯，请言勒珉，予不能文，姑笔书此，以记岁月云。 \\n 郡守王公修仓城及公署记 \\n （江南无锡贡监）殷梦高（新又） \\n 今上御极以来，宵衣旰食，勤于万几，尤加意吏治，特敕内外臣僚，凡经铨曹拟注者，必亲引见面询。可者，任用其奇才异敏，或被显拔。否则罢遣。四十三年春，东海瀚渑王公，以黔阳卓异奉计最到京，上召对前清门。公仪观备杰，敷陈宣畅，称上旨。上面谕部臣曰：\"王某才堪重任，其勿以常选用。朕轸念西北近边一带，民生凋瘁，欲得循良牧守为之抚字，卿等俟此处员缺奏闻，朕将特简焉。\"阅数月，前郡守唐公以俸满升任，部奏缺官，上特旨以公守保德。保踞山为治，地皆冈阜，下临大河，隔岸即陕西延安府谷界，去河套不百里，户仅三四千。以丁徭重，时复逃亡，钱粮不过半万。民俗强悍，喜闻轻生。岁极易荒，少即旱，少雨即涝，又常患雹灾及霜早杀禾。盖天下州县之寒苦，未有若保之甚者。公始至，阅视城池、廨舍、仓库等，无一修整完好。及巡省四境坊郭，民多不衣皁裤，一村或仅两三家，类皆土窑窟。公蒿目叹曰：吾奉上命，简任是州，以某能抚字此民，且堪烦剧也。今凋瘁若此，绥辑甚难，倘任事后或尚有一民失所，一事丛脞者，即上负圣天子，罪不可逭矣。于是极意淬励，茹蘖饮冰，有利必兴，有害必除。民之良善者扶植之，奸顽者锄治之。遇水旱赈贷，仓粮出纳均平。贫民之不能入学者，设立社师以训诲之。庠序诸生，时加课试，亲阅其文，严为评骘。逾二年，政化大行，民俗稍变，力亦渐裕。乃更修举废坠，以次行之。缓急轻重，各有条理。丙戍，先建仓房五间，坚固工致，颜曰\"万年\"，以期永久。盖藏既谨，谷不烂。丁亥，又修北城三十余丈，高三丈六尺。言言仡仡，几复旧观，两役告竣，民无罢劳。诸父老相率言曰：\"夫公堂者，朝廷法纪所由布，且百姓之所跻而介寿者也。今颓圮日甚，盖以吾等余力葺治之，做芋攸宁，使君庶有庆乎\"公曰\"否民役方休，吾不可以重烦民尔。\"其少息，至已丑，父老又请公重违民意，爰取累年节省在官公费，买办木石，顾募丁匠，由谯楼、仪门，以及大堂，并加整理。大堂较旧制崇三尺。别构卷棚三楹。傍建吏舍、库房。筑三甬道，由仪门直达大堂。中立绰楔一座。月余工毕，州绅衿士庶杂沓瞻仰，咸惊相谓曰：\"我使君未尝烦扰百姓，癬鼓不闻，何功成之神速若此。且壮丽巍焕，自有此州未尝有此堂也。\"遂称觥献羔，以落其成。公又于署内建小楼三间，俯瞰黄河，傍眺诸山，一郡胜概，尽萃楼上。公余退食，尝与二三知已觞咏其中，民时或过楼下，莫不指顾，欣喜曰：\"此吾郡召伯之所菱舍也。\"噫嬉！公何以得此于民哉，夫民之情，可与共安乐，不可与共劳苦。故凡有兴作，虽为民，而民未有不怨且谤者。公今以区区山瘠邑，屡勤民力，民不怨而喜，不谤而颂，自非平日恩信素孚，何以得此。天子以公知是州，真诚知人民善任使矣。异时，一岁九迁任方面为封疆大臣，所以下抚黎庶，上报知遇者，循是而推广之。其勋业流天壤，功名垂竹帛，又宁可量也欤。公讳克昌，字燕及，一字澹齐。瀚渑其别号也。辛未进士，山东青州府临淄县人，今内升。 \\n 保德州壁厅璧记 \\n （见职名）黄茂 \\n 尉之设，何皃乎？皃于废封建而列州县也。一郡之内，列爵为三曰：\"守、曰尉、曰监。维守与监，总治于上，尉则分治于下上。是尉之设，所以卫御斯民、佐州牧以出治者也。昔人云，职无大小，顾才不足以塞责。良有意矣。戊戍之冬，余自晋藩库使迁除斯职，莅任之初，问听事之所，咸曰：无之。兵燹之余，半亩颓垣在城东隅。自是继事者赁民舍而处焉。余于是周览故址，凄怆于群蒿之下，叹曰：卑俸几何？半为栖身者费。尉之设，岂端使然哉！既又自矢曰：倘薪水有加，构数椽以蔽风雨，亦聊以塞吾责也。然而王事鞅掌，皅皉不给，愿莫之遂。越七载，河曲邑侯三韩田公讳思孔，摄莅州牧，到郡之日，进僚佐而言曰：一二长吏，爰居爰处，凌杂市廛，其如政体何？于是拨囊缗，策群力，辇粪壤，燔翳，一蹑故迹，破岸涯而为之。而予之厅，亦幸以有成焉。越岁，余幼子灏，自南服省予，菽水之暇，散步庭除，因指示之曰：凡兹前厅后室，旁及两厢，即拳石杯土，一木一楹，实予手之所拮据，予足之所胼胝也。嬉！余滞于此且十年矣。人事倥偬，仆夫况瘁，发尽白，齿摇落矣。古之人有棒娴五彩，瑞应双癭，称之少府，号曰\"仙吏\"。且朝拜除，而夕超擢者，不知何幸而获此。迄于今不复遘矣，子灏为为记之，聊以志其概焉。 \\n 监守官厅记 \\n （乡进士）彭鸾（晋城人） \\n 偏头关，西北之重镇也。其建置与保德建封。以故粮仓、刍场，皆隶于州。而监厥，出纳，则州之掌焉。前无官署，监收者往往僦营房以治，不便。成化辛卯，山西监察御史张公进禄，巡历过此，监收同知黄锐因有所呈，乃改僧院为公馆居之，稍便。但门地低洼，雨水积蓄为污池，出入病涉焉。历癸卯二守凤翔，李公廷兰继至，不以溢陋为虑，惟严出纳是务。弘治己酉，钦差整饬三关兵备，兼督粮储。佥宪古邢王公璇，惜其隘陋，遂命千户万祯，相新城中隙地一所，材鸠工，创建公馆。凡一十九间。经始于是年孟秋朔日，落成于次月既望。馆既成，二守恐创建之功久而不彰，乃以记嘱予。窃惟国之所重者兵，兵之所重者食。食不足则无以养兵，兵不足则无以卫国。此为政者所当先务也。矧兹关为控扼虏寇要地，诚非他郡僻静者，比今佥宪公以经济才居澄清地，督饷则仓廪实而食足，督兵则武备修而兵足。食既足，则御寇有本，而边境安矣。所谓\"北门锁钥\"，岂虚语哉。虽然功之大者，位必显也。佥宪公之功业，建于边陲，著于国省，载诸太史之笔已有光矣。奚待区区之记所赘言也。特以官署之设，政令所施之地，在治体最为切要，今以数十年未举之缺漏，一旦起而新之，此二守所以拳拳有感于心而不忘也。后之居是馆者，尚当以旧告新免修，职业用图补报，则国家简贤求治之心，佥宪公作兴之意，庶乎其不负矣。治道岂无小补也耶。（以上衙署） \\n 创建文庙记 \\n （见名宦）高怀贞 \\n 保德军，乃故宋屯戍之地也。怀贞到官，询及宣圣祠庙，左右曰：无之。稔闻熙宁间，始有太守高公涣，创建于城东南坡阪间，顷因兵火焚毁殆尽。春秋仲月上丁之礼，止于颁诏庭行之矣。嗟呼！抚定以来，于今数十载，刺史守臣，来者非一，能无意于兹乎！怀贞静而思之，昔在宣圣删诗书、定礼乐，为百王之师，立万代之法。所谓君君、臣臣、父父、子子、夫夫、妇妇之义，皆本于宣圣。君不昌、臣不臣、父不父、子不子，虽有粟吾得而食，诸夫如是，而庙貌其可阙乎？苟不以儒素为宗，而反以缁黄介抱者，经不云乎，不爱其亲而爱他人，不敬其亲而敬他人者，未之有也。怀贞试谋及同寮，谋及秀士，谋及员吏，皆曰可。乃各出俸钱，暨军民愿多寡，从其所欲而助之。遂卜吉于军衙西百姓庸租之地，地方七八亩。将建之，其父老云：\"此旧宋孔氏所居之地也。\"噫！虽世殊事异，而偶合者一也。而又始创于广陵，今建于怀贞，其冥合者二也。爰命工人经之、营之、筑之。登登，百堵皆兴，构成大厦，庙貌一新，廊庑四合。其规模制度，则一出于军卒解公焉。怀贞本陋儒，叨宰是邑，岂敢文孔子之堂耶，但以工毕，直纪其基事云尔。 \\n 重修庙学记 \\n （见名宦）张令臣 \\n 乡里设为学校，三代之所同也。儒者尊师仲尼，百世所不易也。祀孔子于学，而配以颜渊，魏晋以来尚矣。唐贞观四年，诏州县学，皆作孔子庙。自是，郡邑之有学、有庙遍天下。保德，初号定军。宋平河东，置以控夏人。景德二年改今名。本庙开创因其故。历五十余祀升为州。自建城堞，即为边戌。地险而瘠，民安于俭约，故必积夕然后庠序可兴。宋熙宁间，守臣高公涣，尝建于郭外之东南，毁于兵。大定庚寅，高公怀贞知军事，卜吉于兹，前门傍庑与殿四合，内殿复为函丈之室，宣圣、十哲像设于室间，以孟子居颜氏之次。其余高弟与先儒图形殿壁。明昌甲寅岁，王公嘉言作州刺史，又起讲堂于殿之阴，泮宫之制寝以备矣。泰和改元冬，予守是郡。二月上丁致斋，见其规模狭隘，殊失尊严，且敝坏不修，后将滋甚。欲申请于有司，虑拘文循例，所请不能过，数万未有，以处之奈何，学正王用杰与诸生进而言曰：\"吾辈蓄念久矣。如太守一言，则固有愿为者。\"居数日，僚吏士庶各输有差，布筹算数，总二十七万有奇。予默而计之瓦甓，官所有也，力役，兵所为也。自攻水至于设色其间，或易旧以新，或从无创有，凡物之价，与匠之佣，度以三十万止，今已十之九矣。设有未济，以俸续之可也。既而有二车至，知事已集，亦为之助。于是即日兴作，先治殿宇，改栋梁，迁柱础，非务侈前侈前，适服冕正，略缺其完像圣迁，亟仲秋几，之鲜而涂，之葺而补则，庑两治次。度中求之不中制者。又立曾子像而升于殿。自颛孙、子张、至刘向，绘于左庑；自林放至范宁，绘于右庑。从学会也，苟、杨、王、韩，未有别室，亦分而绘之。几九十有六人。明年春复修讲堂，皊楹桴桶，皆易以新。以堂之旧材，改建斋舍四间。八月哉生明乃会宾僚于堂，学生自既冠以上皆与席。且使落其成，则庶几更相敦劝，而朝夕从事也。酹酢既奠。客有旅进而前者，请曰，春秋释奠，自此能备礼矣。诸生疑业，教化自此而兴矣。论秀而升，行见至此而盛矣。可不刻石以纪，敢丐其辞，予嘉意书其岁月，进述前事之本末，以授之。 \\n 重修州学记 \\n （见学官）颜真 \\n 保德州，本春秋时晋地。宋平河东置为定羌军。历亡金五十余祀，然后为州。地势雄伟，民俗淳厚。公廨之西有宣圣清庙。大定十五年刺史高公所创建也。值烽火起，毁厥庙貌，未复有兴。逮至元间，前幕仪焦二公重结正殿。大德元年，知州王公来治是郡。公讳济，字齐民，祖顺德任邑人也。出自风宪。莅政之际，慨然起遽新之意。创塑先圣十哲，金碧丹，炳耀星日。唯州学燕室未备。迄大德五年仲秋，山东东西道宣慰使塔察儿公、河东山西道肃政廉访使冀公，奉命谳治至州。公具言保德庙学废久，函丈颇完，讲堂尚缺。剧欲重修所废为甚。州有公贮材木，敢丐经营之资。公嘉其言，遂竟获允。公即鸠工，率役与僚协力，市民争趋。吏目聂大备佥谋吏属同寅皌工，创树两斋于左右轮奂，翕然弥新，乐育诸生。郁郁乎，洋洋乎。闻弦诵之音，浃洽四境。信乎人能弘道，非道弘人。道之亨替，在人之行否？嘻！定恙风俗移易，日益有望矣。 \\n 重修庙学记 \\n （见乡贤）万世德 \\n 圣人之道，得孔子。而尊孔子之道，以学校而传学校，所关诚至重已。国家逖稽三代之治，自京师以及郡邑，莫不有学，所以明圣道而基太平也。保德，自宋熙宁间，守臣高公涣始建庙学于城东南里许，后因兵燹焚毁。今庙学则金大定十二年高公怀贞所建也。前守亦间加修葺，历岁寝久，土木渐腐。万历甲午夏，太守朱公始下车视学，询及科目，佥曰：弘、正而上，青紫接踵，庚子后，寥寥迄今矣。公遂周环眺视，谓生曰：魁星暗而学宫敝，土不雄发，其坐此乎？乃移置魁楼，而秋闱遂有人焉。今年春公复谓生曰：余志修学已久，顾保德蕞尔，财力不支，余当首捐俸缗，募工易材，经营缮治。缺者补之，圯者兴之，坊额未备者，标题而增正之。阶除、瓦甓、树株之类，罔一不整。事竣，庠博戚君，欲勒贞珉，以垂永久。乃遣庠士徵记于不佞，不佞维天下事畴，有重于学校者哉？慨自圣远言湮，吾道蓁芜，乃纲常之理不至沦皍者，学校维之也。而学校兴废，则守令责也。今朱公是役，上不縻公帑，下不费民财，以养廉之需，为兴学之用，讵非千秋盛绩朱公是役，上不縻公帑，下不费民财，以养廉之需，为兴学之用，讵非千秋盛绩乎!自是，士游其间，感激思奋，臣尽忠，子尽孝，斌斌乎兴道德而懋事功。咸朱公所贻者，其有功于吾道大矣。即立石纪功，而与斯庠俱永也。谁曰不宜。公讳黄裳，字元吉，北直南宫乡进士。 \\n 重修庙学记 \\n （明天启间岢岚参政道）杨州鹤 \\n 保德庙学，金大定年创建。明兴二百余载，代有损益。至嘉、隆来，敝坏极矣。万历辛亥，胡守即事。仰瞻庙貌，以重修为已任。如经阁、魁楼、化龙桥、青云坊，帐幔、祭器无不留意。余以时诎阙如也。已查儒学悬缺廪饩，得二百缗有奇，请之督学南公，慨然允（诺）。适贰郧之报，下付其金于陈乡官嘉荩、王乡官所用管之。明年春，弟子员马上后、王邵等，合词请于观察成公，求所军为之役。又遴官之干力者：所掌印孙扬、佥屯杨世卿督其事。工方兴而李守至，相与度基材，鸠工伐石。先庙，次庑，次亭阁堂舍。越戊午，内移戟门数武，举名宦、乡贤二祠，器库、斋所、门屏咸治之。饬\"金声\"至\"玉振\"坊，围以栅栏。儒学门迤北大墙长五十余丈，并加石鼎建。学宅中寝室东西两舍前立厅事，旁设门吏舍房，仪门、大门，观瞻肃焉。总之撤腐易新，丹涂垩，言言奕奕，章甫簋之属，靡不焕然。信数百年来未有之观也。然经阁后墙基未垒，屏墙外台基未筑，非完计也。陈乡绅奇瑜、李孝廉希清、诸生韩贡琛、王皋、陈奇瑛等，乃出己资以增其未备。工将竣张守视郡，甫展谒周回相视曰：东墙严立，西墙卑陋，不足观也。遂捐俸葺之，高与东墙等。学博余光印，同弟子员赵思廉、马上觐、吴季瑜、戴君知、鲍知变，具牍而嘱余为之记。余三复之，乃知是役也，厥功伟哉，郡自壬子来，科甲联翩，圣贤之英气有所锺灵，绵绵翼翼，良非偶矣。士生于今，宜饬躬励行，赫若圣临，而凛奉前哲之功有余师矣。工肇于丁巳三月，暨辛酉秋竣事。岁则五更，工则旋举，岂易易矣！督学公讳居益，号损斋，渭南人。观察公讳伯龙，字生洲，长垣人。胡守讳楠，字栋隆，号再培，洵阳人。李守讳胜之，号兰畹，大兴人。张守讳世熙，字忠明，文县人。故并记之。 \\n 重修文庙记 \\n （字禹都）吕崇烈（平阳人） \\n 今天子皏精文治，临雍舍菜，普天率土，奉先师罔皍敢。乃余乡因己丑潢渠煽乱，全省震荡。保德为寇据者，阅岁蹂毁更惨，孔庙亦为茂草。州人士非不急欲新也，而力未遑。岁壬辰，杨公擢兹守，莅任谒庙，见其宫墙倾圯，虽殿址仅存，不风露。因顾学博刘公而慨然矢曰：是守土之责也。各捐俸为倡，而绅佩暨尚义者输有差，渐次理饬，刘公夙夜忘劳，寒暑靡懈，材鸠匠，四阅月而颓者起，毁者完。工竣，走力长安，徵记于余。余曰：之役也，燹甫脱，人主生养休息之，是轸而卒能翼焉、焕焉。改厥旧观落而成，费金不逾百，即学博暨诸弟子员，亦自诧其兴之易，若邀冥相也者。斯非文运将兴也欤。杨公讳士，号文斗，北通州贡生。学博刘公讳衍民，字无怀，与予同里，为笔研交，故得详闻而乐道之。董乃事者：为刘生步阶，马生政，因得并。 \\n 重修文庙记 \\n 蒋弘道 \\n 学宫之重于天下也，古今无异，夫人而知之矣。保德僻处三晋之西陲，学宫肇自赵宋。历代增修，规制不减巨郡，但岁久敝极，兼以兵燹，圯坏有不胜言者。前守杨公、学博刘公，尝一葺治之，然不过补罅塞漏，其在于今，几为瓦砾之场。先圣先贤，风雨飘摇，文昌无宫，启圣无祠。尊经阁数椽零落，棂星门两柱勾连。凡百废坠无庸更。仆见者，经营有心，措置无力，祗增浩叹耳。古绛张公天翔讳凤羽，性精才敏，余幼同笔研识，其为大有为人也。以丁酉经魁，俯就广文一席，庚戍春，振铎兹邦。入庙展拜皒，然太息，奋身任事。计工材费甚繁浩，点金无术，皇皇焉如疚在心，几于寝食两废。订一册捐修劝输，而庠生皆贫，窭无以应醵金，仅建文昌宫三楹，塑庄严像。金碧之资犹且不给，昕夕忧思虑，大工终无成期也。癸丑计偕入都，告于御史孙公锡龄，慷慨好义，首捐五十金为众倡，兵部侍郎杨公永宁，给事朱公裴，御史张公冲翼，布政李公羽霄，各捐有差。凡得百余缗而归。郡守张公光岳，李公遇时，欣然助之。绅士共输其力。公诹日始事，材鸠工，终日劳劳,见星往还.指授擘画，舌敝唇焦，子夜犹会计，不少息。先正殿，次两庑，次戟门、棂星门，次明伦堂、斋舍，内外五十楹，焕然一新。若尊经阁、若启圣祠、敬一亭、若致斋所、宰性所、祭器库、神厨，咸次第就理。又以名宦、乡贤南向非制，改列东西。移置魁星楼以补风气。皆悬扁颜额焉。儒学门以内起甬道，门以外树坊表焉。时值仲秋，拜献有地，观瞻肃于往昔。集生徒入两斋教课靡倦，岂弟之色溢眉宇，诸生相与乐之，徵记以垂不朽。余维是役也，规制虽不大异于曩基，而功力视经始为倍艰。郡人佥云：不敢冀幸其成。而公出其大有为之才，于万难措手中，卒能磨踵沥胆成之，功甚伟而心良苦矣。然后知其心而绌于力者，固力有不足，亦心有未诚也。语云：有志者竟成。其公之谓乎。若夫倡始义举，御史孙公之力居多，合一代名公巨卿，为保德襄兹盛典，上以彰朝廷崇儒重道之治，下以鼓边陲兴贤育才之风。保德人士亦何幸而遭此哉。用勒贞珉，以告后之视兹学者。 \\n 重修文庙记 \\n （见进士）刘祖舜 \\n 为政之道，劝农桑以足民用，兴学校以教人伦，是以古者孝弟力田推为德行。考自虞夏以来，王都国邑，莫不建学修礼，重道崇儒。于时民遵礼让，俗尚淳庞。我朝创辟洪基，缵承大统，皇上诵法先师，敦崇正学，驾幸阙里，亲洒宸章，圣学圣治，并颂无疆。盖教化之行，始于首善，以风四方太平之纲也。然必庠序之地立，而后礼义之教明，廉让之道修，而后风俗之美振。郡学创始于宋熙宁间，元明迄今，修废举坠，历有碑记可考。癸亥地震后，殿庑几裂，斋舍胥倾，风雨飘摇，垣墉弗固。越甲子夏五月，郡侯高公莅任兹土，即以兴学教士为首务。下车谒庙，触目动怀。盖以今距至圣二千二百有余岁，尧舜禹汤文武之道，灿若日星。大圣人所留也，忍其听之。乃捐俸命工缮葺。时则广文卫公，汇集生徒，量输群力，与登仕郎陈公，鸠工僦役，共亲劳瘁，而庙貌以新。今则采石筑度，整理东垣宫墙数仞，美富藏焉。夫太原之西建学有七郡县，公以谦能历署邻封，饮冰茹蘖，养士爱民。兹且建立义学，倡明教条，俾弦诵之士。朝课夕纠，兆庶之众，闻风慕道。负河山锤灵毓秀之奇，守至圣垂宪立教之意。于以厚人心，振颓俗，励顽钝，鼓贤能。上圣朝熙皔之化，下成斯民懿好之良。其有造于斯郡也，岂浅鲜哉。爰记以志不朽云。高公讳起凤，字鸣岗，辽东辽阳人。卫公讳大衡，字知重，平阳府曲沃县人。陈公讳肇虞，字嗣华，陕西富平人。 \\n 重修文庙学宫纪略 \\n （见学官）刘瀚 \\n 保德文庙创于金。由金而元而明，以迄国朝定鼎，因革损益，载在郡乘，碑记可考。余自辛未铨授，承先君子训，不敢以闲散旷厥职。壬申癸酉日，与同志诸生课举子业，不暇问土木事。甲戍下公车，倡筑儒学照壁后基址。丙子捐俸筑学宅旧基围墙七十二堵。沿墙树以杨柳，建棂星门外西墙照壁以补风气。己卯议移魁阁，不果。壬午六月，同志乐输，魁楼告成。先是大殿历年久远，瓦灰剥落，雨雪浸露，圣像、栋宇浸漶。屡议重修，逡巡未动。癸未仲春，请州当事唐公首倡，绅衿踊跃从事，虽费逾百金，大殿焕然一新。是年少宰姜公同侄平鲁公协力慨捐，随重修启圣祠、文昌祠，改神路，于东斋后建\"云路坊\"，立飞龙石，补修甬道砖墙八丈。工未报完，物力不继。甲申三月，请州当事发米十石，复集绅衿量力议捐，重修儒学门，立档路碑，更泮池桥石柱，修祭器库，增宫墙南北二丈，加以重门，修\"金声玉振坊\"。建\"元魁坊\"。乙酉二月，州当事内升，四月，余亦迁阳高卫教授。念学宫事多遗憾，复请州当事发米十石，加尊经阁上下门窗，更换儒学大门，建明伦堂，仪门牌坊，修宫墙外水道，上铺以石。筑文庙南墙下土坝，以防崩溃。五月，新当事王公莅任。适值通学公议：装缘圣像，采画大殿、启圣祠、魁楼等处。苦为物力所困，众多畏难。不意七月间开工，王公倡捐，人心响意，绅衿而外，一时义民亦皆翕然乐输，工不两月，丹涂垩，金碧重辉，若有莫知其然而然者。余窃幸藉州当事之力，与同志诸君子多方赞襄以观。厥成而回忆，十五年来，经营桔据，约费钱四百余缗。开诚布公，不敢避劳怨于人言物议之中者，亦聊以此仰体先君子，官虽间散，不旷乃职之意。且胪列其经理处所始末年月，以告后之君子因时补葺，或有同志焉。是所望耳。 \\n 创建文庙幕位记 \\n （见学官）殷鲁 \\n 圣庙旧无幕，达鲁花赤慎得斤，本虽色目，特展诚心，始建堂基，遽行创修，出俸以为工匠资，亲临督以劳之，春秋二丁，得以具衣冠之盛，朔望焚奠，得以肃恭敬之心，崇儒重道，岂不厚与。 \\n 创建泮池记 \\n （见进士）陈奇瑜 \\n 尝考泮宫之制，东西南皆有水，形如半璧。汉明临雍，人环桥门而观听所从来矣。州之学宫，独未作泮，颂思乐者，叹缺典焉。历代相沿，议浚不乏人缘，后临戟皕，前阻棂阶，直需之耳。往岁修庙之便，遂内移戟门数武，业有其地，犹未及浚也。辛酉秋，诸隽应宾兴之典，郡牧张公曰：此蛟龙云雨时也。池中物其聿兴乎，乘风破浪，泮璧其可缓与。乃捐数金，简赵生思廉，马生上觐、上行，吴生季瑜，戴生君知，鲍生知变，董其役。并办事官崔玉珩，奔走规画，广二十丈五尺，径一丈三尺，深七尺有奇，中及左右石成梁，以通往来。绿沦波瀹漪，诚未有之观也。工将竣而捷报至，王生邵、郭生天德，同登巍科。人文皗兴，获际其盛。适惬我公莅泮伊教意，然而未尽公之意也。《记》曰：有文事者，必有武备。今寇氛未靖逆我颜行日者，露布凯旋，献馘献功，胥在于此。诸生亦得雍容俎豆，无虞干戈，其所衿奋，必倍于往昔。公之色笑，又当何如。工肇于七月初旬，迄肃霜竣事。公讳世熙，字忠明，文县人。 \\n 饬建学宫墙基记 \\n 陈奇瑜 \\n 保德文庙，建于莲峦右麓。北依城隈，南临深涧，东障州治，西瞰黄河。比岁鼎新，焕乎改观。独西墙倾圯，多为缺陷。而南墙立于高之上，颓墙辄与俱曩。一使君移墙涧外，师生沦胥墙复初制乃得晏然。盖堪舆说应如响云，而憾未有为经久计不拔者。乙丑春，郡守戴公始其事，以徒役重烦，请得本所军丁百六十名，廉户候杨君世卿督之，西墙旬日告竣，南则至深沟，以及高，约二十余丈，上筑屹然，砖为水道，以防蚁穴。凡五阅月落成。是役也，基固而墙固，墙固而庙学永固。并比岁鼎新之功，籍以不朽。游其中者，联袂云程，实始基之。公讳元，字起贞，汝南乡进士。 \\n 观德亭记 \\n 周山 \\n 洪武八年，奉诏建儒学，迨今百余年，而射圃尚未有也。予自弘治壬戍岁来守是州。相学旁隙地，立为射圃。率诸士子学射于中。适朝廷例下立射圃，令儒生俱习射，欲得文武全才以效用。予维射之为艺久矣，自轩后作弧矢始，其后因之，遂有五射之制。盖因是以观其德也。《射义》曰：\"射者，周旋必中礼。内志正，外体直，然后持弓矢审固。\"诸士子，苟能正其志，直其体，持弓矢审固进退，周旋中礼，则知所谨而德于此乎在矣。 \\n 创建学宫文昌祠记 \\n （见学官）张凤羽 \\n 天下学宫，皆设文昌帝君祠。盖以帝君职司文衡，察士林之善恶，掌官司之录秩，有功于斯文者匪浅鲜也。羽庚戍春受事兹庠，见文昌位于启圣公几案，疑而异之，询其故，佥曰：神无正祠久矣。噫嘻！神无正祠，其何以展敬乎，亟集缙绅士子共谋之，醵金三十有奇，选材鸠工，于明伦堂左隙地，建正殿三楹。东南隅厩厦一间。越明年癸丑，治龛塑像，侍从御卫，两列东西。加以绘饰焕然，有金碧之辉。夫而后春秋享祀，瞻庙貌而得以展敬矣。诸生曰：学宫有文昌祠，常制耳。第祠之建于今日，则创举也。似不可无以记之。羽因援笔而述其事。督工庠生徐发，廪生王治，勤劳有功。 \\n 创建文庙魁星阁记 \\n （见学官）刘瀚 \\n 按《志》州治魁阁有二：一在\"青云坊\"东南。一在大殿东隅。在东南者，刺史胡公加意修葺。在殿隅者，规制低隘，南为庑墙所掩，暗焉无光，春秋祀事，瞻拜无地。已卯春，诸同人课业伦堂，请建魁楼。于尊经阁后，外竖两楹，迤为悬阁，塑像其中，迎河澜之纡折，舒文脉之光华。舆论谓于学校大有裨益。乃为时迫，未及鸠工，先请木主阁上，以供香火。节年岁歉，厥工未兴。壬午仲夏，诸同人奋然曰：可。捐俸首倡，一时诸同人翕然量力乐输有差。旬月之间，工始告竣。先是阁久倾圯，登者股粟，板易以厚，墙砌以砖，坚久永固，未必于根本之地无小补也。行看科第联辉，五星聚焉，文明之兆在此矣。余不文，为志其始未年月如左。 \\n 社学记 \\n （见栽官）贾允恪 \\n 古者家有塾，党有庠，术有序，国有学，养人才以端化本，厥制甚广，所以治隆俗美，非后世所能及。自塾庠序学之制废，秦汉而下，未之能复。迨我太祖龙飞，扫近代之陋习，挽上世之淳风，诏天下府、州、县，立儒学、社学，迄今百有余岁。而保德社学未举，有司之罪也。弘治壬戍冬，周公来守是州。下车即以学校为重，临讲堂，与诸生讲论经史。既又曰：教人莫先于养蒙，蒙养弗端，长益浮靡，社学之所系也大矣。及询故址，佥曰：无有。爰假馆设教，以十二生训童蒙。明年学宪王公按临教读，率童蒙生约三百余，迎道旁环列。王公谓然叹曰：人物俊秀可嘉也。遴选其尤者得四十人，进入学补弟子员。未入学者，亦翕然知所向。每朔望，随班谒庙，观少长之序、习揖逊之容。诣讲堂环听毕，各还社学读书。周公集先正格言一帙，名曰《训蒙集要》梓行，与之书读。刊《朱子》、《韩子》、《劝学文》为字格，使之摹仿，可谓以善养人者矣。又相草场隙地，建城东社学。革去淫祠，建城西社学于太平巷。堂宇一新，观者起敬。佥谓周公此举，上有以副国家化民成俗之意，下有以举有司废坠因循之典。文教振于一方，歌作于千里。诚盛事也。教读李等请记以垂不朽。予维社学，即塾序之遗意，所谓小学也。小学所以立大学之基。苟能自兹而进于明德、新民之实，学则庶乎其不差矣。尔童蒙尚其念之哉。公讳山，号安斋，浙江嵊县人。（以上学校） \\n 田赋记 \\n （见举人）杨应辰（郡人） \\n 州僻在西北，距京师千余里。人多以边陲易之，然其本，根葛皘犹有待于枝叶，而况天下乎。故捍御北寇，使不得肆其蹂躏之毒，以虔刘我上国者，州为之障也。是保德，功擅藩屏，视东南至郡县为重。而国家缓征以寿命脉，视东南之百姓为急。顾有田则有赋，凡隶职方皆然，吾保德岂敢后乎。特以保德之粟，输之宣大，相距无虑八九百里。吾小民背负担输者，或上下山壑，出入溪涧，以致堕其所输者有矣。幸而免于岩险，或盖藏之下不备，燥湿之不时，以致陈腐不可食者有矣。堕其所输是伤民财也，欺以陈腐是亏公义也。亏公义则民偷，伤民财则国贫。二者皆非事宜而可行也。夫东南财赋，水陆并进，输之远方可也，使西北比而同之难矣。况保德为戎马之冲，内设千户所，东调太原镇西军，其经费亦多矣。兼以时或有警，万灶云屯，虽累年之积，不足以供一日之用。顾可悉索吾赋，输于宣大数百里外而失用，戒不虞之策耶。吾友张子应，正德六年贡。因言曰：\"保德田赋，困于远输，而逋负亡命者十室有九。国朝仁民之政，丕冒天下，独靳于一郡乎？吾当具状以闻。\"及入太学，果上书论之。越明日下部议，可其奏。吾郡得以息肩于宣大。虽妇女小子，皆德张子之深也。司训济宁袁公宗儒署州事，因民恳请立石，率生员张文明、高科来命余。祈祷诚，而上天有晴雨之应。和气盎，而黄河无坚冰之积。赋税均，而户口有日增之庆。公之所以治郡者，其概如此，皆可书也。彼区区一仓之建，不过有司之常事耳。予何记哉，姑书此以塞陈君之请云。 \\n 砖修仓廒记 \\n （见学正）余天秩 \\n 设仓储粮，裕国也。仓务兴废，关于国计。本州仓土筑有年，旋葺旋坏，鼠穴其中，每致亏损。民劳而财伤，官亦苦之。万历二十年议砖包城，工兴而以宁夏变报罢，所储砖石积在无用。明年，太守王公讳甲者，具申巡抚吕公、兵备杨公，以前所储砖石包本州仓。拨州所军壮供其役。委官郭南翰督其工。仓中央建\"当已亭\"为公所。正北大廒一座，石为址，叠砖为堵，而以瓦覆其上。工未竟而公有夔二之擢矣。余承泛摄州事，用成公意，修东南西廒四座，建西廒后小廒一座，规制皆如正北廒。仓院通用砖砌。四围开水渠。南墙亦用砖石叠，下通水道。前后共修廒房二十七间，墙一百二十丈。工起夏中，迄秋尽而落成焉。谨勤珉以纪岁月。因念昔鲁为长府。闵子骞曰：\"仍旧贯何必改作。\"顾天下事，有不可胶柱论者，仍便则从仍，改便则从改，要在节民耳。今是役也，墉垣是坚，鼠害既杜，亏折可免，一劳永逸。上以裕国，而吾民财力亦节于无穷，何莫非子骞氏意也者。因设屯于忻州，而地所遥隔，虽有屯田之名，实无耕获之利，厥粮每石征折色银五钱，于忻民之佃种者。军余索租输官，往返千里，劳费呻S吟Y。近例复增至八钱，以故所人因于称贷，余丁灰烬流移四方，军士支吾逋逃过半。时署所事指挥同知朱钰、本所千户杨寰，戚焉而例不得减。值皇上御极之三年，特命总理盐法御史庞公清查屯务，乃令总旗范海等以苦累告，庞公受理檄下参政范公、佥事孙公议之，咸以事关利害，欲得谙练营务者托焉。转下本府同知李公。以公尝守保德，所人之累，其夙悉也。公视牍果忻然曰：\"所人其将苏乎。\"遂议以为晋省屯粮每亩起科不过三升二合，忻之民地，每亩最重者亦不过五升有奇，独该所屯田实征粮九升八合三抄，彼此较量，大相悬绝。况军隶保德，地坐忻州，相去五百余里，多土人佃种，利不能什一，而征科之苦，岌岌乎力不能胜。且屯地皆错列万山之中，岗阜相连，并无水利可资蓄泄，间有平田，亦多山涧相参，不成丘段。重以灾寇频年，人丁之丧亡略尽，其何以堪命乎？宜将保德所屯粮，照依每石征银五钱之例。庶宽一分，民受一分之赐。钱粮岁解逋负，屯丁得免流移，而防御亦有资矣。庞公闻之，慨然曰：\"是议也，真悉民隐而上达者乎！\"据议请裁，奉旨依议行，钦此钦遵。每石征银五钱，永为定规。夫损上益下，军馀之困苏矣。非公之仁心硕画，何以获此。宜刻石以永传也。抑考屯田之设，其利有三：一曰固守御之备，赵充国之法也；二曰省转输之劳，诸葛公之计也；三曰足国家之用，郭元振之制也。若本所屯粮干旋微公，而竟以八钱为额，则流移逋负，求其如古三说者得欤?公之议，远鉴汉唐，近复祖制，酌古准今，城久安长治之策也。岂一时小补云哉。公讳春芳，字茂元，别号西屏，井陉其籍也。 \\n 湔除仓害 \\n （见前）苗朝阳 \\n 国家不患用之不足，而患其不适于用。盖用不足为竭泽，犹可以生之而无害也。惟是可用而不适于用，将朽蠹之害有不可胜言者。自非掌邦计者。酌盈济虚，以为久计。民之瘳也，其何日之有。保德逼临套寇，边储之所系綦重。顾频年来仓米有不足之患，麦豆有有余之患。烂耗蠹之祸，至令数十年经收之人犹有荡家析骸之苦，流毒甚矣。如本邑麦每年实征二百六十八石五斗有奇，至积千有余石。盖旧麦无出孔而新麦无论已。如黑豆每年实征五百九十七石有奇，除入卫兵马岁支，尚余一百九十七石。虽先任户部邵公、沈公、节次允州守胡公之请，悉坐放河保营，然尚未有成命永遵也。是皆有余之患也。又如本邑米每年实征六百八石有奇。保德所军上半年应支米六百四十余石，入卫兵应支二百余石，计实少米二百五十余石。是则不足之患也。夫不足之患病在国，有余之患病在民。是胡可无经久计乎！州守胡公殷殷虑之，酌议以请，户部陈公，灼见其害，慨然允行。以保德所上半年本邑给三个月米，外给三个月麦。则麦不至有余，而米不至不足矣。以节年余豆准放河保营。四十三年春季三个月，而又每坐放州仓一个月。则旧豆不至朴满，而新豆不至积薪矣。所谓可用而适于用，用所以无不足也。以上佐国家之急为忠计，下以苏闾阎之苦为福民。近以纾士大夫之忧为讦谋，远以贻亿万载之规为永利。宜士民勒石以纪之也。顾公节镇三关，在在士饱马腾，行且秉钺登枢。措九边万国于衽席。宁惟是一郡仓庾仰荷剔刷已耳。皚不伏处河滨，快睹良法，谨次其颠末如此云。公讳升，号抑吾，辛丑进士，河南夏邑人也。 \\n 永革里老仓级记 \\n （国朝进士府谷知县）龚荣遇（监利人） \\n 均徭起而库收兴，粒米征而仓收设。虽地方有大小，钱粮有多寡，必设收银收粮两役。今昔同然也。保德孤立边陬，坡地穷民，四里有半。兵荒逃亡以来，仅十存一二。丁日减而徭日增。脂膏已竭，田日荒而赋日益，骨髓随枯，犹曰正差、正粮，势不容己也。至里老收银，仓级收粮，两役日久滋弊，耗费繁殷，小民因应役帮贴而散亡者不可胜计。郡候孟公甫下车而心伤之，一切私费，以及吏胥科索积弊，清除殆尽。犹恐未足垂久，幸直指白公，请旨严禁民害八款，而签民解银居其一。适合公意，遂集耆老绅衿告之曰：\"民解止为里老一害，千疮百孔，谁其长叫九阍，今钦遵圣意而广之，拔本塞源，革此两大害，以与民休息于有永。\"夫州之门差粮折，仅四千两有奇，募两人收之，工食各十二两。一年一换，起解在官，支收在吏库，收不与焉。人何惮于收银。本邑仓粮仅二千石有奇，募四人收之，工食各六两，亦一年一换，季报在官，支放在吏仓，收不与焉。人何惮于收粮。其他一切解报注销。往来收关所出，量设公费以贮之，权宜转重，差遣得人，既无不资之费，又塞侵欺之孔，此诚官民两便，经久不易之道也。议定行之，涂歌巷舞，举欣欣然，仰观德政，而公适迁汀守，攀辕无从焉。茕?小民，惊美政未久，疑后废堪虞，相与聚而谋，贞珉于直指白公之石右，向予索记以垂后。予慨然曰：居官未有不爱百姓者，独事关重大，始虞纳履之召嫌，终幸脱肩有地。安有视民如子，知罪听人。如公之实心实政，可法可传者。予司牧邻邑，知公素悉，且欢然于保良之生全有日，敢忘固陋直书，以答州人之请，使后之守是州者，无能废公良法云。公讳熊臣，字辅昌，由荫生知是州，今升福建汀州府知府。 \\n 仓记 \\n （见裁官）姚沂 \\n 州治之西，儒学之旁，有曰保德仓者，乃州治储粮以供军饷之所也。先是苟简，东西各一廒，中一廒，东南一廒。北与西皆瓦砾地。周垣卑矮，廒皆土壁，为盗窥窃。弘治壬戍冬，浙之嵊邑周公来守是郡。下车即以兴废举坠为己责。首州治，次学校，次坛皛，凡百修举。每月诣州仓，放千户所官军俸粮，见其势将倾圯，鼠雀穿壁，敝不胜言。于是相工计材，先后申请都宪魏公、何公，允支公帑，措置规划，命张廷祯等董其成焉。廒有六，以礼、乐、射、御、书、数，颜之每廒。树楹二十有四。材木惟良，瓦甓惟坚。内构木板，外砌砖石。下亦以木板垫之，使鸟鼠之患去，狗盗之萌消。外缭崇垣七十六丈，俱覆以瓦。中为司赋厅，厅前为大门，门前树以绰屑，扁曰\"国计\"。肇事于甲子三月，毕工于乙丑五月，虽逾期年，而民罔告劳。落成，吏目古曹陈君希正，率吏耆张义等，请勒珉传远。予维国计末重于饷，而。饷非仓廒莫贮。仓廒之修，良不可苟也。周公之守是州，凡所施，皆自其所蕴发之。以故将三载而百废俱举。文教以兴，田野以治，讼狱以清，为之记。余惟田赋一疏，上足以昭我国朝纳言之美，下足以昭我张子敢言之节，诚盛德事也。虽拙于文，义不容己乎！稽之唐虞三代，自列士以至百工、庶人，皆有谏，所以彻弊政求民瘼也。汉唐而下，此意微矣。太祖高皇帝之有天下，他务未遑，首下求言之诏，故唐仲实以韦布之士而访及民事，张贞以行伍之卒而论及边情。百有余年，圣子神孙，克守家法而益大之。张子上田赋之疏，不惟不以出位为罪，而且下其疏于郡县，使遵行焉。夫岂汉唐恶听人言之主，能彷其万一哉。此尤可书者也。夫倥偬艰难之时，纪纲虽设而未备，进言者恃之以无恐，至于重熙累洽，则大小之事各有攸司治理，已精且备。虽欲求民隐而开不讳之门，草茅却顾者，亦岂肯越职抗疏以有言也。仲实辈言于创业之初，张子言于守成之后。余以张子为难能也，张子诚勿足乎所能，而渐进其所未能。叔孙豹所论不朽者。庶几可冀此石不足以限也。否则不待石之僵什断缺而德泯矣。可畏哉！张子名绶，字朝仪，常以孝行著于乡里，盖善人也。惟善人能受尽言，故重之以规。 \\n 议减屯赋记 \\n （廪生）庄邦彦（郡人） \\n 国朝宣德间，设所于州。东控三关，西御河湟，当晋西北之冲。议者谓宜仿古屯田制，然州地陵壑阻隘，无闲旷可屯。虽然墉垣坚矣，得无有堕廉隅之饬，怀穿窬之心者乎？鼠害杜矣，得无有稔计于贪饕伏奸鼠窃者乎？故或浮入以抽羡盈，或悭出以私余剩，或贿卖而指虚作实，或挪移而?有为无。种种蠹弊，有甚于垣颓鼠害者多矣。国与民又奚赖焉。凡我同计，尚其戒哉。 \\n 严革斗库记 \\n （见进士）姜肃 \\n 国家创制立法，准人情，因风俗，固亦甚便于民，百世无弊也。而奉行不善，势必藉法容奸，而积重难返,以至上下交困。则有如保郡所设公费一项者。保郡地瘠民贫，土地广袤不过百里，而深沟大壑居其半，人民五都十百户，门则不过四千，而俱属下下。总地丁合计岁入不过五千有奇。牧是邑者,即止饮黄河一杯水，而钱粮起解，事上接下，费不能支取之额外，固仁人之所隐痛,而莫可如何者也。前令张公集绅衿士民,而几经筹划，酌令每都十甲，甲各一年，年各百两，听民公议贫富,以定上下。名曰\"斗库公费\"，而俗呼曰\"富民差\"。十百户所入亦准是焉。一时官民两便。迨因循既久，侵渔者有之，那移者有之，虚縻中饱者有之。甚且顽梗之民，反得脱漏，而柔懦者，乃益加重。种种弊生，官冒虚名，民受实祸。贫者愈贫，而富者亦贫，背乡井而散四方，踵相接也。不有仁人，将何以善其后。宛陵唐父母来莅兹土，仁厚为心，公正为质，厘奸摘弊，时频蹙曰：\"民不堪命，一至此乎\"。亟思痛革，与民更始。适值西陲多事，军兴旁午，加以塘路供应日不暇给，迁延数年，是盖有大不得已于中，而非其心之果恝然也。近幸朝廷无事，海内又安，各上宪廉法淬励，彻底冰清。公毅然曰：\"吾意中有欲行而不得行者，此其时也。\"去年春，取十百户公费已尽革去，既立石焉。今岁仲夏，复将里甲斗库，晓谕永革，且集绅衿士民而示之曰：\"此余莅任来所不能恝然者，今始得遂吾愿也。\"民困既苏，舆情大快，咸欣欣然，喜相告曰：\"我公诚仁人也。是不可以不镌之石，以垂永久。\"于是乎记。 \\n 蠲所公费记 \\n 姜肃 \\n 民力之匮，至保而极，保力之疲，于所为甚。虽然取所人而赋之，国之定制也。取所人以佐常赋之，不足所之往例也。尽所人赋之所不足，而深悉其弊，而存恤焉。其恩莫大也。仁人曰：\"所吾瘠子，吾所慈父。\"欲概减于例之中，如貊之取势，既有所不能，欲取盈于例之内，为秦之视心，实有所不忍。于是踌度焉，审虑焉，焦其心，劳其思。宽夫一，使民受一之赐。缓其二，使不至如三之离。爰进所人而噢咻之曰：\"视尔籍而厘然，核尔口而枵然。\"物故逋亡，额不得缩，而存者偿之。尔之困几。又州多下门，而所有上户非所富，而州贫。盖丁寡而徭重。尔之困几。且向者田设于忻，因而人处于外，征徭往返，动以千里，皆尔寥寥残丁当之，尔之困又几。不能请命而稍减于额外，忍因循而尽诿之例。自兹以往，公家之诛求于尔乎。报罢，宁捉襟而露肘，宁左支而右诎，宁那移而假贷，不于尔所重困也。于是所人欢腾踊跃，如出于汤火，如登之衽席。拟为登堂之酌兕，拟为华封之祝尧。仁人曰：无庸而所人且愁然有后虑也。曰仁人恤吾，莅吾土且数季知吾，故恤吾。后有仁人新莅吾土，未必即知吾，安得遂恤吾也。盖为文以告之后之仁人，皆仁人之赐。仁人曰俞仁人。则郡候宣城唐公，讳文德，字敬亭也。（以上田赋仓储等） \\n 重修城隍庙记 \\n （见学正）阿思兰 \\n 公而无私者，神也。生而有欲者，人也。神非人无以彰其灵，人非神无以表其诚。寂然不动之中，有感而遂通之理。矧城隍者，尤国家之正神，主万民之祸福者也。虽曰吉凶在人，灾祥在德。而所感在此，所应在彼。孰谓上下左右而无之云乎哉。州判张公敏睹庙貌圯坏，不敝风雨，恻然有易故从新之念。异日会同僚知州林，奉训等，允协其论，各输表以成其事。于是乎经营谋度，梁皊有朽者易之，垣墉有缺者筑之。金碧丹，日星炳耀。梓匠绳墨之巧，柱础瓦甓之功。盖有不期然而自至者。苟非一念之诚，有以感动人心，畴克臻兹。由是使后之祀之者歆然肃，凛然畏，俨然而起敬矣。落成之日，郡士大夫请余之说，辞不获，故直书其事云。 \\n 重修城隍庙记 \\n （见前）贾允恪 \\n 保德，在春秋为林胡，在宋为定羌军，又改保德军，寻立为州。自金而元，至我国朝为州、为县不一。金元时已有城隍庙。国朝太祖皇帝临御之三年，正祀典，始定神号。神之所司者荫庇一方福善祸淫，阴也。人之所司者，政行一郡，劝善惩恶。阳也。阴阳所司，相为表里，故凡封境之内，神祠庙貌皆当致敬而修茸之。况神乃一州之主祀，又非他神可比。其庙宇寝殿，两司前门，岁久倾颓，神无以栖其灵，而人又何以蒙其福耶。弘治壬戍冬十月，浙江嵊县，周公奉命来守是州，慨然有重修之心，奈岁歉未遑。越明年癸亥，春夏亢，禾稼枯槁。周公斋沐，率僚属士民祈祷于庙，遍祀神祗，甘霖随降，三日乃止。官民咸喜。周公遂捐俸为倡，众知城隍为民而立，周公为民而修，乐输从事，罔有吝怠。凡榱桷、梁楝、砖瓦、墙壁之类，朽腐者易之，倾倒者植之。改旧为新。外有周垣，后有寝殿。左右翼以两司。不数日而落成。耆老张义等请予为记，勒诸贞石，以垂不朽。于乎庙宇成而城隍之灵以安，城隍安而周公之心亦安。神人胥庆，兆民允殖，理之必然者。若周公非慢神虐民者矣。然岂但修一城隍庙而已，其他群祀皆修，而民不告劳，政教兼举，而人不知德，可谓循良首称者不可枚数。此直纪其一端云。 \\n 新建文昌祠记 \\n （见职名）卢洪 \\n 州治之西文庙侧有文昌祠。昔人以为主文衡设也。弘治末年，孝宗遗弓之变革焉。州之耆老王鼐相与谋曰：\"南郭演武亭百步许有大阜，四端可爰登之，仰则参差巍峨，观望无际。俯则奔腾澎湃，一泻千里。山川秀丽，悉在目下，胜景也。\"众闻忻然，各出资以为首倡，于是州人庶民子来，瓦石木植不约而至。鼐等秉心至公，虽茶（旗）不私，遂筑石为基，竖木为室。延道流杨元清，以奉香火。建文昌祠于前，绘真武像于后。祠下有台，台下有门，通人往来，诚栖神之境。于州有益焉。考之保德，自春秋时属晋。蕞尔弹丸之地，处乎重峦雪浪之间，密迩边陲，盖亦危矣。建祠以镇乎中，似亦有见。矧文昌张公显于周末，世传九十七化。其神功默运，足以镇压乎人心。州人赖此得安堵者，是固地利，亦神之功之所寓。祠成于正德三年周公山。暨今三十余载，未有能志之者。会首王、杨廷玉、高爵，恐泯其事，征余为文。余亦尝设祖道于此，素得其详，因书之以为记。 \\n 重修文昌各庙碑记 \\n （见前）王邵 \\n 郡设山峦，大河环之。盖恒之北级也。恒自燕、云、雁、代，迤折讫兹，宜有注脉汇精地。而郡屹其巅，真天作然。南关，地灵之欲坠而先升处也。离兆文明，昔人艳之，貌文昌帝君于上，而阁其道。真武拱北、关帝、八蜡、龙神，秩秩次之，大哉观乎！创于正德戊辰，越百祀而南宫朱郡伯饬之。岁时享，髦琢章。或折柳赋骊筵都矣。然其饬主仍其式。廓南楼耳圮之极，末有若迩年庚辛之惨眸者。寇燹兵蹂，无尺寸净土，神人胥恫。余与韩友友范、郭友天德、偕计偕入谒，潸不忍仰视。遂矢曰：\"冠进贤，即亟兹举。\"既而予珥毫木天，二友皆分符岩邑。各缄俸邮之里，又邮告于延抚陈公，得缗若干。而社英类俊熙熙僬僬者，悉力输恐后。凡五阅月落成。其瓴宇缭垣，概易砖石，蕲可久。增缁舍若干楹，赡以田，使职焚修启闭唯毖。盖庙南数武，即关之门，阁道则重门。原我郡扼要地，曩寇至时，峙重兵于此，诚当关切计。乃?者，风鹤倒戈，险予敌使凭而攻我，义士唾之。故新庙妥神，抑自急其户，是绸畴云。役得已。董之者，首善陈嘉言，余男立本，敦延之。以底厥绩第其绩。嘉言亦自骇曰：\"余他购多矣，以材以工与时相较，皆什伯。良非神力不至是。\"而守兵之设之命，适涣于斯庙奕奕时。是又乡者，长叫九暗嗟！谁极而夕上朝俞奇奏焉。将无乱厌泰来，巩若庙以敉，若民惠我无疆，总神功伊濯哉。安知非我辈惧灾畏神，癬警甓迁，如不及之一念，于以赓孔曼盥孚，而赐之生活也。则夫我坚斯心，神秩斯祜，巍第建旗，作霖介黍，慝则殄，良则翼，永奠岳河于亿万载，惟吾?善承之。文昌非昌周者乎。孝友而薄代匡王之烈彪，能无俨格思而兴起矣乎。 \\n 重修文昌各庙并捐置膳田记 \\n （见前）姜宗吕 \\n 郡即于疲，百事就窳宁止，里井阒寥，不忍寓目。即南郭文昌各庙为栖神所，亦复瓦砾荆蓁蒙陛覆砌，见者非不有欲新之志，如独力难胜何。岁乙巳，河曲尹田公摄篆兹土，精敏娴吏事，力以兴颓振敝为已任。偶公余行春郊，见庙貌荒芜状，発焉心伤，遂捐俸为绅士倡，鸠工戒事，甫浃月，而?堞严陈，檐阿峻饬，發癿榱桷，焕然改观。又念庙旷斯废，养赡无具旷所由来，复捐俸买附郭地若干亩，粮价四至如左。从此焚修其中者，糊口有资，扫除茸理，职有专责。即此经营区置，纤悉必详，其治他务之，不屑以传舍代庖视也。可概见矣已。公讳思孔，号印尼，奉天铁岭人。 \\n 创建三官庙记 \\n （见名宦）刘希皋 \\n 万历已卯，余陟守保德，喜其民质朴勤俭，有陶唐氏遗风。越明年眚灾流播，自北而西数千里，生民呻S吟Y伏枕，有?其首。医诊莫辩何症。旬日顿踣者相望。余甚悯之。偶忆长老有言，三官灵应，向著寰寓，御灾捍患，往往而然。是不可无专祠。乃卜南郭以栖神。予捐俸倡始，有众并力效劳，仍置资，历令耆民陈天和等领之，创正殿奉神。中峙重楼。傍列钟鼓，门起绰楔。越二载落成。余时陟二果州，滨行，民遮道请记，许之。窃念兹举，大合祭法。方其创始，即起吾民伏枕间，矧徼福方来是诚，不可无记。大都神即我心，我心即神，乃孝、弟、忠、信，所以感通神明者，在我矣。是何待疾痛而呼，灾患而祷，然后称灵应哉。 \\n 新修护国显王庙记 \\n （见学正）薛澍 \\n 崔氏，讳某，世为祁州鼓城人。唐贞观中举孝廉，第为长子令。秉心公直，政立化行，摘奸发伏，民不忍欺。改任淦阳庶事，综理民无冤仰，除猛虎害，屏巨蛇妖，为当代正臣。去久而见思，邑人为之立祠，开元间，陈书请谥，始封\"显圣护国嘉应候\"。自时厥后，历代崇奉，有加无已。故所至之处，肖其像而祀焉。保德市之东，有神行祠，金皇统九年，郡人张顺元创建也。正隆初，孔目张愈置公祠于殿庭之西，东向。罹壬辰云扰，虽脱于兵烬之余，岁月绵远，风雨侵剥，土木摧腐，上漏下垫，昔之仅存者，倾覆俱尽。皇元大德甲辰春，郡民李廷显等，顾其百十年庙貌，一旦咸为瓦砾场。慨然有修复志，乃先捐已资，诱化郡中之贤者，相与?力僦工，市财易甓，构以正殿，缭以周垣，阶砌以石，门有扁榜绘塑神像，金碧鲜明，顾瞻内外，百废俱兴，实足以竭虔而妥灵。凡经营制度，廷显之功也。落成之日，一二同志，俾予记其兴修之始末，辞不获已，因纪其实云。（以上庙社） \\n 创建天桥铺记 \\n （见进士）崔士成 \\n 州东去三十里，名曰\"天桥\"。为河保分域。郡《志》\"天桥跨汉\"是也。韩公守郡之明年，循良课最，政有余闲，时以事东出，道无候馆。慨然叹曰：\"不备数椽，其贵人星轺旅食而旅宿者，将幕天席地乎？\"遂卜基鸠工，为正署三楹，耸然轩豁。东西两厢，矫翔如翼。前有门，外有坊，高其闳。越月事竣。公邀僚友，具壶觞，往落成焉。既至，凭高四望：翠峰峙其南，黄河环其北，雪浪东倾，飞流西漱。其悬崖断壁，钓艇鱼矶，罔匪触目而快心也。公举酒属客曰：\"山河之胜，亦郡之大观也哉。\"已而日曛酒酣，公忽仰而思，俯而叹焉。客曰：\"饮酒乐，何为叹乎？\"公曰：\"吾思之，而吾不言。吾言之，恐客投觞于地，而莫予饮也。客不东睇燕云乎！此则秦晋咽喉，榆朔冲道，边檄羽书，星飞而电发者，皇华日载道也。吾骚然有送往迎来之思焉；南?高原崎岖硗角，风起沙龙，春多旱亢，秋苦早霜，农夫伛偻终岁，妇子一饱无时，吾怆然有啼饥号寒之思焉；及西眺两滩，阳侯为崇，昔之锦茵绣谷，今为滔滔巨浸，膏腴沙压，而催科不贳，栋宇萍浮，而征发愈烦，吾恻然有捐租赈贷之思焉；乃若北望边塞，林莽极目，每秋风飙扬，牧马悲鸣，盈盈一水，冰坚可虑，吾又?然有折冲御侮之思焉。吾是以不怿于此而叹也。\"客起谢曰：\"余闻食人之食者，当忧人之忧。\"遂罢酒，而为之记。 \\n 天桥交界碑记 \\n （见前）姜宗吕 \\n 天桥窄口，原属州地，其\"浪花飞雪\"、\"涛势轰雷\"，为八景之尤，纪在《州志》。厥后因渔利者越畔，遂有异议。殊愧虞芮化。郡侯徐公来守州，乃正其疆理，立石志之。迩岁因潢池弗靖，碑遂毁。盖好人乘机以便侵轶耳。令复请于上，纪石垂后，附言于阴。夫尺地寸宇，总属王土，何必有彼此之分，况所争不过步武，其事似小，殊不知所系者大也。盖先王区别疆域，建长设尹，使分地而治。如农有畔，未可尺寸紊。今天桥因地而论，属州无疑。乃施罟者，贪河中之得而越其界，地方或有他故，则诿曰此州界也。是尸利壑害乌可训乎？兹既补立碑记，争喙自息，而复记以小言，使后之观者，知所争在大体，而非以微利起，所志示久远，而不止为目前计。则可以已筑道之谋，并可以销盈庭之讼。越畔者能无当焚圃之柳而瞿瞿耶！ \\n 鹰窠岭石桥记 \\n （见职名）晁端禀 \\n 定羌之南二十里有峻岭焉，盖所谓鹰窠岭也。岭下大涧，其源甚远。传曰，自宁化雪山神谷掌流入穹卢之地，在朔州之西神武，会谷之东胡会川，绝流无水，澍成乾涧。遇雨即流，以至神武谷川、上、下胡会、接柳河川，余三百里。乃出东界而复还汉境，过下川郊桔槔村，然后至于石桥之下，亦经百里，贯入大河。每骤雨，则暴水汛溢，惊浪沸腾。其吼如雷，其激如矢。往返之人，壅不克渡，隔岸阻艰，动经浃旬。或天雨霁明讫，无微云点缀，白日照耀，千里澄彻，俄而深溪涸涧，卒然溢涨，则驱石冲岸，人不及走，指顾之间，接踵而溺。一岁之间，不可以数计。上党之大商王继宗者，自长沙涉大江，过汝入洛，贩易真茶。历千里而至河东。数十年间，拯人济众，曾莫之吝。乃发愿出财思，救苦难。遂相视古道之西，不逾数里，得石峡焉。日之曰\"石门\"。峭崖壁，巍如削出，两势相斗，呀然成谷，宛若故基天与助。其深广几千寻焉。叠石为岸，跨岸为桥，日镐月磨，殚极智力，古人所谓未雨何龙，不霁何虹者也。起工于嘉六年之春，而讫工于七月之秋。其役功盈禹。其用镪余三十缗。其经画趋办，则继宗领护营茸。则讲僧诚园，又以溺者之横夭为可伤悯，乃纳金于官，而度一僧，俾之持诵，以荐冥福。其殊方异域，源流之远，得以通于中国，水之幸也。往来之人，脱其艰险之忧，而就彝易之乐，人之幸也。当四会之冲，致四方之物，其来不绝，而其至无留，物之幸也。建一功而三利兴。是宜为文以信乎后世之傅也，于是乎书。 \\n 修建惠民井桥并八蜡庙记 \\n （见学正）张瑜 \\n 凡桥，所以便往来，济徒涉也。保德城在山巅，取水郭外，下上辄里许。汲者必喘汗始获，人已病其难矣。郭西南有井甘冽，顾其难尤甚焉。间以溪谷，缘木而进，雨集蹉跌，泥泞没胫，至不得升。夫人非水不生活，而其难如此，长民者不可不为之所也。至正德己巳，太守王公始来，闻之，慨然以为己责。越明年，政通人和，乃督工砻石为桥，逾时而成。长八丈，广一丈九尺，崇一丈八尺。司训宋君大振，谓予不可无言以纪岁月。余维保德久有此井，缘木汲水，一木朽仍易一木，往来者，负重而畏苦，曾无人念及焉。而公为之。财不知费，民不告劳。是则可记也。桥之成，与八蜡庙相后先。庙所以御灾捍患，桥所以济人利物。一以敬神，一以恤民。敬神恤民，居官之能事毕矣。公讳汝安，字静之，陕右州乡贡进士。 \\n 永济桥记（在石梯山下） \\n （见前）王邵 \\n 桥之成竟于藐，兹吾子之手，吾子之成之也。以予室病且剧，爰倾厥奁，兼号许许而鼎其构也。计予奉节过此，尚以厉揭次，且俄自楚旋，而桥已屹然，而室已霍然。若是乎济人自药，修救应如响欤。懿哉，敬姜之言矣。凡人逸则淫，淫则忘善，忘善则恶心生。劳则思，思则善心生。予郡瘠土也。丁寥寥，戕于寇。凡几于兵，凡几于疫荒，又凡几予室。予子数十年来，负痛扶伤以有今日者也。劳也，善众善辏焉。桥之逸，庶几永乎而有进焉。桥进，山峻若登梯，形颇扼要，降是乃垣，游无碍。直薄城下。今石输其下，而砖穹其上。一夫当之，虎豹雄矣。是为郡增一键也。设险以守，又得无冥合与猗！我人斯小，大王民也。遵王涂维王土是保。岂其协力缔之而不同心捍之。以奠此万年不拔者，将若此珉何。（以上驿舍桥梁） \\n 砖狱记 \\n （见前）崔士成 \\n 奥稽狱确也。言实确，人情伪也。又谓之牢，言所在坚牢也。夏曰\"夏台\"、殷曰\"里\"、周曰\"囹圄\"，即三代未之或废也。保狱，岁夕倾圯，上漏下湿，垣墙低薄，可俯而窥。且溷狱神于狴犴，杂妇女于圜扉，甚非所以恤民瘼而威奸宄，敬鬼神而禁淫慝也。其他蠹孔弊窦、罢累倾颓之状，大都类此。今年夏，父母韩公，自祁来守兹土，甫下车，慨然与民更始焉。先是本州地粮，先收折色，复籴本色，赔费不资，民甚苦之。公首申允，径征本色，蠲火耗，免尖收。计省民财岁，不下千余金，而民困大苏。如绝户军，百有余名，每行清勾，民抱骈毋之忧，公恳请开除，而民始帖席。其听讼折狱，朗若悬鉴，而断如莫邪。顷即指而示之曰：某也。直某也。曲某也。入某也。原吏书有空腹而立已耳。他如革常例以裁冗费，清仓库以免亏赔，饬城垣以资保障，时操练以戒不虞。三越月，而庶务鳞集，辐辏举矣。乃临狱谳囚，具见废状，遂焕然鼎新之。于内正建刑房厅三间。为宿守计，东西各建房数间，表里砖石。又建小房二间，以处狱卒。其外，四面砖石砌，如城。高二丈许，围二十余丈，南开一窦门，以铁裹之。立狱神于外，东向而祠之。西南、东北二角，各立铺舍，以便巡。别创女监一所，墙垣、门扃、室炉，俱如之。外则土筑大墙，围数百丈，高二丈有奇，上环以棘，而下为更道。是役也，其砖石取于公，余其材木出于俸金，其工役作于军壮。?载于本年七月六日，泊九月七日而事竣焉。因命成为记。余考之《易》曰：\"雷电皆至丰，君子以折狱致刑。\"又曰：\"泽上有风，中孚，君子以议狱，缓死。\"盖有慎哉。若公之此举，五美备焉。洒扫燠咻，寒暑不苦，仁也。遏抑禁锢，强梁俯首，义也。奉神明而不渎，敬也。别男女以明微，礼也。不劳民，不伤财，而刑狱以清，官守以肃，又何智也。即《易》所称，何以加此不宁。惟是其修芹?之宫,立蛟龙之石，绘先哲之坊，缉吏书廨，美意良法，又有在于修狱之外者。以其关政体，切民生，并记之以垂不朽。 \\n 漏泽园记 \\n （见恩拔）马上锦 \\n 漏泽园者，廉访赵公所建蒿里地也。公饬部以来，边烽不警，关河晏然，生聚教训为三关保障。万历庚子冬越春，瘟疫大作，燕齐秦晋之间，人多死者，而保德为剧。一时木价腾涌，新冢累累，四门日出灵?不绝，号哭之间声，闻于无远。其贫不能葬，死无所归者则委之壑。噫！可悲哉！公廉状恻然曰：\"哀哀蒸民，谁令至此极也，西伯泽枯，岂异人任耶。\"乃移檄州守，购地以立漏泽园。时州守韩公素廑民瘼，奉命间，会义民吴学礼城南冈垄一区，阔三十亩，愿输之官。公雅重其义，给冠带，悬扁表扬。而以其地树坊颜额，缭以周垣，贫而死者，其骸始有所归。公之泽讵不溥哉。夫人生有魂、有魄，魄魂靡定，或依附草木作为妖祟，伤天地之和，召水旱之灾，为厉滋甚。是役也。固以瘗骸掩骼，亦以燮阴调阳、于民?造化非小补已。抑又有不漏泽而泽者，见疆场之臣，未谙方略，易谈军旅，抚怀不得其道，预备不得其方，挑怨起衅，两军相薄，呼吸之顷，伏尸蔽野。公之备边也，养锐气，抚边塞，内有给牛飨士之风，外无饮马窥关之寇。数年间，尸场不染，草野无膏。生者安井伍，而死者获首丘。伊谁之赐此，其泽渊哉微乎?噫！泰山之云，触石而出，肤寸而合，不崇朝而遍天下。公之泽方无量矣！斯园其涓涓者乎！韩守勒石以垂不朽，爰记此，以志君子之泽云。 \\n 田候建设义冢记 \\n （见前）陈奇瑜 \\n 赏考西伯求宁观成，泽及枯骨。迄今扬文德者，谓太和在成周宇宙间。天启癸亥，田候以维杨令，左迁山西布政司照磨，来署州篆。利无不举，弊无不革，三阅月，境内大治。复念及贫不能瘗者，为之恻然，遂慨捐俸金，买州民张元造地一区，立为义冢，界翁仲于四角。州人立石志不忘，徵予记其事。予维天下干戈寻于边塞，覆尸弊野，说者谓调燮之无人得。公调燮一州者，调燮天下，则太和之治，不独在成周已。公讳所赋，字献廷，山东进士。（以上狱冢） \\n 太守袁公德政去思碑记 \\n （元开元路儒学教授）韩顺理 \\n 国家建官设职，欲期于治。牧守之政修治理而称其职者，由其才与能也。若牧守才与能矣，而不为之表扬，则何以期治，而劝群僚哉。至正已亥之九月，府谷军界河而营，乘逆寇衅，越境杀掠。州民请救于武州枢密院吴公，公命袁公至州。府谷之众，闻公威名，旋踵渡河。公命寅牧修城隍守御之。具抚安老稚，生者归，死者葬。民得安居宁寝者，皆公力也。故留公之军，守御城池。越明年庚子，枢府推公才能，请于朝，特除知是州。居岁余，军民悦服。公之学识，儒吏咸优，而善于用兵。枢府喜公任用之。凡粮储科役，期于省减，而不至于绝乏。总兵官或以后期怒公，公具以民困为言，慷慨激烈，无怖色。《传》曰：\"柔亦不茹，刚亦不吐。\"公之谓也。以故分派徵发，时称平允。尝往来戎马间，百姓戴香斗跪道左以谢。民之爱公，如此其诚也。呜呼！昔之牧易，今之牧难，盖国家承平之日，赋役刑名，悠悠可办。国家多事之时，军粮浩烦，期会峻急。公之为民验多寡、察有无，劝率有方，庶务咸理者，无私心故也。方之古人，龚黄可比伦矣。公光州人，从辽阳中书参知政事，洎公枢密院判来牧是州，御烦理剧者，宜不止此。他日居严廊，处清要，其识量宏远，刚直果断，任重之大器也。州人士建碑以纪公德政，征予文，遂乐道之如此。 \\n 太守高公德政去思碑记 \\n （见署官）姚谦夫 \\n 嘉靖乙未冬，公由济南判来守保德。几二载，政以民生，人才为急，古良吏也。台院盐司交荐以为地方得人庆。辛酉秋，以公前判济南钱粮未结，奉旨谢职。公得报，即深衣大带，北面稽首曰：\"某不能尽职，罪诚深重，而罚止于此，再生之恩也。\"即为文请代，略无愠色，竟归去。致政乡官白君锐，监生徐君等来揖予，而言曰：\"我父母胡为乎去哉？若辈衰朽人也，乃加之以优礼，岁时遗问独至焉，其礼义如此，何忍于去也。\"继而生员贾子光生等来揖予，而言曰：\"我父母胡为乎去哉？若辈生于边方，问学茫然，我父母特加训诲，建斋舍，丰廪饩，一时人文杉杉；客岁荒歉，赈恤贫寒，多所全活。其教养之恩如此，何忍于去也。\"己而里老吴世儒、江仓等匍匐阶下，泣告曰：\"我父母胡为乎去哉？民有子弟，公建社学以教之；民有边患，公修城垣以防之；民遭饥馑，公开仓廪以赈之。今日得免于死亡流离，谁之赐也？民苦徭役之重，公去逃亡损其户数以轻之。往时里甲费用浩繁辄至倾败，公尽革旧弊，集金于匣，而量其出入。有事于官者，惟令自拘，至即问理，狱无淹禁。儒等感爱养之德，不啻覆载，何忍于去也。\"予闻之泣而告曰：\"士夫小民，不忍公之去，情也。顾去之不忍，留之不可，思之曷维其已也。敢借为文勒诸坚珉，以永厥思。可乎？\"遂叹而允之。夫公之先任济南也，民不忍去而思之。今任保德也，又不忍去而思之。公岂有求于民哉？惟尽其职而已。斯民也，三代之所以直道而行也。予感公之教爱，不忍于公之去，其情一也。因即士夫小民之所以告予者，而直书之，以慰厥思，且以为来者诏。公讳冈凤，字鸿治，别号寅阳，楚邵陵人，庚子乡进士。 \\n 太守韩公德政碑记 \\n （见前）苗朝阳 \\n 政有足以济时艰为后法者，当著为令其太守韩公之治保德乎。保边郡素号疲区，其尺籍则壤，不足当大都之什一。又濒河，田庐为水冲没。全州无所仰给，兼之频年以来，四方多事，征科烦扰，保民益瘠瘠不聊生。百度因之以隳。时敬廷韩公方尹祁课最，拟在选取列，而当道以保敝甚，特咨简之抵治。搜弊孔摅石画，即建议改本色一千二百余石，以便民情。销绝军一百七十余名，以免清勾。核盐票则诈冒永销，革火耗则上纳称便。创砖狱、移宫墙，则恤刑崇文之典明。篡志书、颁家礼，则载事维风之纲振。河滨漂没，公为之申免赔粮。州城土筑，公为之请议砖包。绘先哲之坊，以励人心。辑吏书之廨，以塞弊孔他如此类，凡三十余事，次弟厘举。至其朴不滥，剖决如流，培桃李、饮水蘖、尤亲民之所罕俪者。不期月间，转危而安，易乱而治。轸荒疲而赐生全。有成效矣。于是，保士人相与议曰：\"使君治吾郡善矣，脱一旦腾骧而去，能必其不久而湮乎？盍图不朽，以式来兹也。\"遂砻石而属文于余。余昔承乏谏垣，得披阅章奏，窃慨循良不数数见也。或心格于材，或材??于心。心格则局曲而不能尽方园。材?则张而不能守绳墨，要于政无当已。公则胞与之气，盎然满襟。具其明，足以察。机宜敏，足以应仓卒。即纠棼盘错，人所犹豫骇愕而不能集者，公直谈笑而挥耳。腹内有阳春，而眼底无全牛，其何施弗善哉！此公之大有济于保，而可为后法者也。刻石纪绩，谁曰不宜。顾余又以简僻如保，而恢闳如公屠龙之技，而雏小于试矣。公行且大爱大施，以树鸿骏，铭鼎彝斯石，殆为之先乎，顾已有为之先者矣。则祁之生祠去思碑也。公讳朝贡，字邦献，号敬廷，壬午乡进士，陕西肤施人。 \\n 太守锺公德政碑记 \\n （见前）陈奇瑜 \\n 自昔谈吏治者，无如汉代，次则唐、宋，间有之其最者。如西蜀有文翁，南阳有召杜，颖川有黄郭，沧州有大鼎诸君子。余尝历稽往、牒大都、息盗贼、严保障、禁刁风、均粮差、实仓瘐，数事括尽矣。而本源之地，尤在仁也、敏也、智也、教也、良也。夫保德，黑子一区，在禹贡为荒服，后为楼烦胡所据，名曰\"林胡\"，又名\"澹林\"。则保德为虏寇出没之区。从古苦之。且地多石碛，桑麻星星，民多啖糠粒以延日。天官使者，又置边州为度外，每以疲癃除之。强半不肖而民生日滨于危矣。天不悔祸，五年为旱，看陌上之遗骸，睹道旁之菜色，殊令人涕下者。所幸锺老父母，下车以来，端方持己，恺悌宜民，视民如子，则卓密县之仁也。廷无留牍，则萧永宁之敏也。不避盘错，则虞朝歌之智也。御民以宽，则刘东平之教也。无疾心厉色，则召谷阳之良也。他不具论，姑撮其大者，如盗仓谷升斗与盗乡民半菽者，必丽于法。不少假借。州民歌之曰：\"我有枳棘，锺君伐之。我有蠡贼，锺君遏之。\"是以犬不吠夜，足下生牦，而盗贼息矣。州城设在山岭，势如累卵，每遇天雨连绵，倾圯居多，家派户扰，奔命为艰。连年来捐俸设处，绝不动一夫一役，金汤巩固，妇子嘻嘻，而保障严矣。州人有跃冶不驯者，动以慈惠诱以良心，不悛然后以三尺从事，群不逞惴惴敛手。州民歌之曰：\"驱蚊大扇，照天蜡烛。\"近亦有卖剑买牛之风，而刁风止矣。旧例三年编审，吏掾高下其手，致贫富不均，苦甚于荼，临期下檄四野，誓以天日。里不出里，甲不出甲里甲有逃亡者，悉与豁免。粮必亲算，丁必亲填，粮丁有苦累者，量从宽政。州民歌之曰：\"铛脚刺吏。\"又曰：\"昔无襦，今五裤，而粮差均矣。\"州治北界西秦，兵马调发，动以千万计。历年米草一空，时有噪哗。屋瓦几裂，士民震恐无措。连年呕心沥血，设法催征米豆，陈陈相因，草束亦堆山插岫，而仓庾实矣。变荒服为文明，挽林胡为美俗，岂不与西蜀文翁、南阳召社、颖川黄郭诸公前后媲美哉！今以内艰行矣。莲山棘树，尽为召伯之棠，河水桐枝，行栖黄霸之凤。一时士民惟有涕下沾襟耳。青衿郭宏基、陈思纯、王受言、康亨、王家直、陈奇璋等，同绅弁父老辈，走不肖之门，恳索一言，以垂不朽。然我公延人也，余滥竽延抚时，则我公之才品，已先父老而知之蚤矣。故敢述闾里歌谣，姑撮其一二大略，其实未能尽我公之万一云。公讳乾健，字健行，号体玄。榆溪人。 \\n 赵方伯生祠记 \\n 崔士成 \\n 保德旧土城也，依险削成，盘纡如壶。其两腋低洼，土筑补之。日起月坏，居者惴惴焉，抱燕雀处堂之虑。万历壬寅，方伯赵公备兵岢岚，请允砖石包之。癸卯告成。予得从乡士大夫、父老、子弟，卜善地，鸠工材，为公建生祠三楹，而肖像其中焉。事几竣，予遂以应试春官行。越甲辰，自西台观政奉旨省亲，时忻二常君自修署州篆，捐俸丹垩，吉蠲妥侑，雍容成礼。已而叹曰：\"美哉祠也。奈何无记以垂不朽乎？\"乃征文于予。予曰：\"噫！非常之原黎民惧焉。及臻厥成，天下晏如也。故利不百者，不议兴兹议也。由前而观，再称三难。由后而观，适成四美焉。胡以明其然也？夫包修之议，非一朝一夕矣。首鼠者，难与虑始，而模棱者，竟致中格也。此势之难；国计告匮，帑藏日虚，数万之资，即鬼神莫输也。此力之难；是岁秋霜杀稼，斗米三钱，春疫流行，十室九病，负杵之夫，菜色羸者，旦夕莫必也，此时之难。公独毅然破道旁之议，行权宜之术，赈恤慰劳，拣医调剂，卒成金城汤池之功，而亦免脱巾道?之苦。国家幅员万里，虽弹丸黑子，咸虑阽危。公一举而登之衽席，释天子西顾之忧何。其忠也，向也；河冰一合，万娃愀然，父母妻子恒惧不相保，今则高枕而卧矣。公一举而贻生民千万世之安，何其仁也；逞世庙时，掠地焚庐，迄今言之发犹上指。公一举而褫敌人之魄，又何其智且武也。其难如彼，其美如此，此郡人之所以感而思，思而祝，即俎豆百年，果足以为报乎！\"常君曰：\"唯唯。然公伟人也，事其事，不尸其功，丰其德，而廉其名。庙貌尸祝，毋乃非公意乎？\"予曰：\"考之祭义，以劳定国，则祀之能御大灾、捍大患。则祀之即庙貌尸祀，不过修祀典耳。非所以迎公意也。\"常君曰：\"知深哉，子之言。\"遂勒石书其言以为记。公讳彦，号明宇，古延金明人，癸未进士。 \\n 太守胡公生祠碑记 \\n （见岁贡）高腾 \\n 保德南据莲山，北枕黄河，地硗民贫。遇方百里之旱，辄捐亲戚离井。牧数年来官是者，多趑趄不任，即任亦传舍视之。万历辛亥冬，父母胡公守兹土，目击凋惨，测然轸念。以家视国，以子视民。见利未尝不兴，兴之必欲其其早。见害未尝不去，去之必欲其尽。善政缕缕，不可更仆数诚。所谓沦肌肤，洽骨髓矣。院台荐剡累上，岁丙辰春，升湖广郧阳府同知。而弹丸之地，不能久羁骥足。郡民贾边等思其德，佥谋立祠以祀焉。乃卜南门外地，东西四丈，南北五丈五尺，构庭三间。塑公像。壁间分龛绘公历年政迹凡四十六款。庭前起卷棚三间，庭外缭之以垣，辉煌炳郁，春秋匪懈，其亦召之棠寇之柏乎。边等仍觅有行上人司香火，购东沟园南关地以瞻之。嗟呼！岂弟君子民之父母，民之秉彝，好是懿德。公之抚绥我境，骏烈鸿功，巍然与莲山并峙，湛恩泽，洋然与河水俱长。故郡之饮和食德者，亦欲钟?不移，与山水同悠久也。虽公之德，此不足以为重。公之政，此不足以为报。然见贤思齐，圣训昭然。惟愿后之人，瞻庙貌而思公之德。此于民者，穆然动高山景行之思。则祠之系于州人匪渺小也。岂徒曰思公而不得见。见公之像曰此我公我公也乎。公讳楠，字栋隆，号再培，关西洵阳人。 \\n 保德军通判题名记 \\n （名见职）薛温其 \\n 《记》云：唐改郡为州。其方镇有军额，及郡尺籍莫不隶之。若其名则各著郡版，以令赋役因循变易，成兵民异业者，其流及于今也。今之名制，复变于唐。若关刺民事，而以军额代州名也。又其边要守捉防奸，外寇可有云某军者，非州非邑，军旅之所聚也。其出于累生四郊，军不彻儆，遂以为定制乎。国朝因唐之制，间有使名，其直达于京师者。政刑?戟，悉同下州。保德亦其一也。兴国中，六师平晋，置定羌军。景德中，稍增大之，易以今名。编户数百，驻兵三旅，而库全庾，粟颇为丰积。盖以馈输河外，控制津要，非守土之用。宝元之后，宿兵固圉，始以著作佐郎吴中，通理军事。地狭人寡，制度卑陋，居是任者，资格与出宰等。故履历深厚之士，闻唱不顾。惟久在县邑，不被荐擢之人，乃承命有喜色。是以更十三政而鲜有闻人。温其亦一也。熙宁八年二月暨望，始承职事，因讨吴君，而下官称名氏，纪于左方。 \\n 同知覃公续高祖题名世系记 \\n （见学正）武成功 \\n 州覃公，高祖讳宣，金末为定羌军刺史。兵革间殁于王事。壁间题名虽记，风雨剥落其文，高祖名讳仅存。州中士夫李时中等，请文于石，以传不朽。况忝同里开颇知公之家世大略。公之先德兴，怀来人也。高祖讳宣，金加封爵号，具于石刻。曾祖讳资荣，授兵马都元帅，钦授太祖圣旨，便宜行事。愚师漆墨轩先生状其实，翰林李静斋先生碣其文。祖父讳澄，字彦清，袭父职，入待世祖，授嘉议大夫，出为怀孟河南平滦大尹。寻迁司农少卿，京兆尹四川道提刑按察使，成都省签省，罗罗斯副都元帅，同知宣慰事。翰林姚牧庵先生序铭其神道碑。父讳克修，字崇敬，宿卫裕宗，擢为侍史二十余年，授通议大夫，出为江南湖北道、河北河南道、陕西汉中道提刑按察使。州覃公，讳中，字禹卿，初宿卫太皇太后辇下，掌典帑藏。适丁父艰，荫授西华梁县南乐尹。寻迁是州。公之弟质，先除是州判官，复改授淮西道肃政廉访司照磨。官余族命爵授官者，肩背相视。稽考高祖，自贞佑间，加龙虎卫二将军。历承安、泰和、崇庆、天兴，归附圣朝，已迄于今，垂二百四十余年。由高祖至公，凡五世，累世显宦，皆至虎符金紫，五世之泽，绵远而不绝，岂非祖宗积德之厚以至于兹乎。（以上宦迹） \\n 保德守御钱侯再战捷图记 \\n （明进士翰林院侍讲）张潮（内江人） \\n 皇明正德八年癸酉，保德守御钱侯，从大旅败狄于乃河堡。越三岁丙子，复败狄于山庄坪。夫兹两战耳，曷庸纪纪？盖已垂后观也。后面奈何？胤或惟其续也，贵或惟其劳也，逸或惟其难也。观斯感，感斯奋，奋斯昌矣。图曷庸纪？析厥义也，旌功疑伐难，武疑玩，志疑迩，气疑盈，微记则后观之义。其曷彰焉！按状：侯名山，字静之，世家卢州合肥。自大父隶尺籍于山西，以功授百户。再传及侯。曰：\"吾世起戎行，吾宁习纨绮，罔思效尺寸以陨吾家声耶。\"乃习五兵，读司马穰苴及孙吴战阵法，期自树立，以丕振前人之休。会虏寇偏头关，我旅御焉。侯奋呼疾战，虏败，执俘馘而还。再举亦如之。凡两奏功，累转千户正。侯曰：\"席门宠者，忘世勋，读父书者，易兵事，溺豢爱者，失义方。不有仪像，后嗣何观\"。乃召绘史，命之形势，曰：某也山，某也谷，某也障塞。又命之书曰：智者阵若斯，战若斯，俘且凯若斯。岁时飨宴，则悬诸庭，以令其子暨孙俾世传而观焉。若乃子孙抑，岂不曰，惟我祖若父，出死力躬，冒刃矢底兹成绩，以祚荫我后人，我宁不惟缵服淬砺，乃或淫沃骄妄以坠，厥绪无亦懋建勋，庸图像台阁尚铭诸旗，常鼎彝希踪往哲，表观百代，斯候之大愿乎！吁！言称先职不背本也。虏在目中不忘战也。式谷似之善诒谋也。不背本者仁，不忘战者勇，善诒谋者智。仁以孝亲，勇以忠君，智以裕后。一物而众善具斯，亦可称也已。仕斯郡及邻邑者，有曰：朱国信上张宗善，民咸乐道人之善，将勒之石以传，余知朱君，因其请，乃为之记。 \\n 表忠记 \\n 卢宜 \\n 开封三被闯围，左良玉军溃于朱仙镇，诸路授师从之。惟总兵官姜名武，与贼相持，而甘以身殉，是诚得其所以，可谓忠矣。名武字我扬，保德州人。韬钤骑射，皆冠其侪偶。举天启二年武进士。授大同威远守备，崇祯初，迁大水峪游击。当是时，东事方亟，辽藩相继失守，山海外卫单疏经略，议筑城杏山，以遏其冲，虑为必争之地。诸将观望不前。名武概然请行，曰：\"城北亦不难，惟出于不意。猝然而往，百堵并作，以一月讫工。比其来争，而崇墉?然，可无患矣。\"如期功果竣。遂藩屏山海，称雄镇制。府上其功，升宣府西城参将。边方旱蝗相继，群盗蜂起，盗魁王科尤杰骜，名武击斩之，地方以宁。移守宣府右卫。张家口开互市，名武勒兵巡辑，皆慑其威名，无敢哗者。蒙古部落款塞乞抚，监视中官将杀之以邀功，名武坚持不可，曰：\"祸莫大于杀降，纵不为身后计，若使边关从此多事，咎将谁归？\"中官怒，反捏词劾之。总督杨嗣昌力白其诬，获免。后蒙古卒就抚，闻名武曾以此被劾，望阙搏颡曰：\"姜公实生我，世世子孙敢忘德耶！\"寻擢通州副总兵。值边警，崇祯起督师孙承宗于家，赴通堵御。承宗以昌平陵寝为重，亟议加防。且曰：\"吾知诸军中，惟姜名武可当一面耳。\"专檄守昌平。解严后论功晋秩。杨文岳任保定总督，求典督标中军者，四顾难其人。名武方领忠勇营团练，适入谒，见之大喜，曰：\"非子莫与我共功名者。\"即日题授总兵官，管督标中军事。时标将如林，而名武忽以偏将得之，咸太惊，既而知其才略又大服焉。十五年，闯贼围开封甚急，严旨促将救汴。文岳令名武督标下兵先驰赴开封，壁朱仙镇。当是时，诸军壁镇上者，毋虑十数万。左良玉最强，诸军方仰其旗鼓为进止。而良玉心畏自成，名虽救汴，实?不敢前，见严旨累促之，一夕其军大哗，内哭诸营，乘乱掠其马骡去。诸营随良玉悉奔。独名武一军，坚壁不动，或语名武曰：\"贼锋锐矣。左镇兵最多，亦最强，且有诸营张其左右翼，犹胆落霄奔。公以嬴卒数千当数十万，方张之寇，是驱群羊而御猛虎也。愿公熟思之。\"名武曰：\"吾固知之。然此君命也，亦将令也。战固死于贼，退亦死于法，与其退而死，何如战而死之为愈乎。\"侵晨贼大至，率亲侄姜业隆、麾下耿道明等，大呼陷阵，格杀数十百人。名武身被十余创，至柳树坡被执，与业隆等皆脔碟而死。无一降贼者，亦无一逃去者。文岳闻名武死，著其所遗故衣，痛哭累日，夜特题优恤。名武子宗吕，刺血为书，两疏陈情云：\"臣父廿载从军，捐躯报国，卒使有魂难招，无尸可裹。\"语甚哀切，乃再议，加赠：\"特进光禄大夫左都督世荫锦衣卫百户。疏上候俞旨而京师陷矣。其后，宗吕中本朝顺治己亥进士。选授潍县知县。未仕而卒。孙中康熙乙丑进士。累有政绩，士林仰之。 \\n 卢宜曰：延安逆孽饥驱起，饥民趋赴团蝼蚁。名城破陷荆棘高，渺渺愁予诸帝子。帝子惟解惜金钱，谨录钥牡而已矣。独推周邸号贤王，东书堂开文物侈。精环宝埒官家，贼所艳心恒在此。三筑长围肆力攻，矢集其目犹未已。天子南顾念懿亲，羽书旁午疾于驶。屈指授兵左最强，解甲逍遥舞傀儡。一朝抱头学鼠走，刁斗盙寂鼓声死。狂奔惟恨趾莫前，尘迷白日魂都褫。当时只有姜将军，坚壁挥戈旗不靡。战酣热血满腔凝，骂贼捐躯亦何悔。军中流涕感公诚，竟逐孤忠填故垒。朱仙镇上望英灵，犹若乘箕绕汴水。 \\n 保德营创建三庙并较武场碑记 \\n 姜宗吕 \\n 皇清师武臣，力以马上一区宇，王造盚盚，声灵赫濯，是以今上特右鹰扬选，凡糈廪体制，威优以异数宜乎。赳赳桓桓者辈，出于以慰当宇，拊髀思顾疆者，任粗暴气犷弗可驯，懦则嗫嚅自甘，觊庸福，一切成败付之膜外。疆场事率不可问，类坐此。若京周王将军之守保德营也。则有异营，肇于明末，清因之。旧有衙宇，有较场，俱建之南效。闯逆发难，尽烬于兵燹。署移之城中，较武场则鞠为茂草者有年矣。夫场以较武。场之弗存，武可知也。京周以己亥秋，捧檄来此，当简阅军容时，将若士胥露处，旌旗甲杖与瓦砾为伍，坐作击刺，率踯躅于荒蓁败棘中，不胜蒿目侗膺，思有以新之。乃首捐资百金为众倡，鸠工材，蠲期戒事。于场之旧地，创厅三间，将台一座，观瞻肃矣。复于场之左隙，立关帝、火神、马王三庙，为类盜祈报地。又贮军器火药库一所，所以严蓄积而备不虞。噫！京周可谓区划有方，不负厥职者矣。盖闻将骄卒惰，则国不可为理。若前此之颓圯湮废，兵气亦为之不扬。今皆焕然改观，宁减临淮当年哉。况兹场固，将与士之所为，朝焉夕焉于斯者矣。诚使为将者，娴韬略，足智勇，抚循以收士心，激劝以鼓士气。则莅兹场也，吾知有毅然不辱之色矣。为士者，明纪律，守节制，能亲上而死，长亦有勇而知方。则隶斯场也，吾知其有屹然难夺之势矣。若止因循苟且，委顿不振，或偃蹇苛暴，嚣杂弗戢，不惟睹兹场而赭颊，将无对神威而自慑耶。京周，山左名阀，少任侠负气，不可一世。长乃折节服古，倜傥有大志。乙未应武举异等，殿试廷选授斯职。环姿伟概，亦复敦说称良。守兹将三载，凡勤训练，讨军实，严防守，戢骄悍，一方屹保障焉。兹役特其综理微密之一端焉。尔后之继起而守兹土者，知骄惰之不可为，毋没削以自封，毋驰怠以助于败，毋厚树威罔恤乎士隐，毋偏执好上而忘和衷之至谊。庶几入此场也，可与治军旅，可与格神明，壁垒俎豆，传之永祀焉可矣。 \\n 陈烈女碑记 \\n （明山西巡安御史）刘四端 \\n 皇帝四年，余以简命采三晋之风，时晋阳之保德州，陈烈女未嫁夫死，此古今奇节，所关于风纪至大也。州守戴君牍其事，属以封旌表，余不敢忽诸用是，檄本郡之父老周询之，廉得其实。我心侧然，有泪如雨。盖此童然者处子也，此膏梁家之珠玉也，此烈丈夫之所为也，若者其甘心焉。其父兄礼义之所薰陶；与其师保之朝夕与，其天性烈与。夫从来俎豆于士史者，代不乏人，至以闺阁之媛，下于田，其能盞冀缺之耕，举伯鸾之案，抱少君之瓮，而挽鹿车以相存者几何哉？此犹曰以贤配贤也。乃郭之不伦如此，亦人情之所不堪也。矧伊女子能达观于贫富之先贤不肖之外乎！即从来之死贞死烈者，亦代不乏人。然或嫁娶以后，甘苦共焉，故死生永托焉。乃礼未成于合卺，戒未醮于结缡，其生其死犹之乎不相属也。矧伊女子能贞信明义，而舍命之不渝乎！且死生亦大矣，举世皆夫妇也，平生有爱，晚尚难持。乃一面未识之夫，绝无顾恋者也。矧伊女子能不忘其艰难孤苦，以死相殉，委青春之不惜乎！且属毛离里者，尽人子也。垂绅笏者，尽人臣也。动负肮葬，则曰：死忠、死孝，猝当大故，鼠首百端，以图苟免不暇。矧伊女子，无君之宠，无亲之恩也。能视死如归，抗节云霄之上乎！境遇不以塞其盟，存亡不以易其志，父母兄弟之亲，不能缓留于旦夕。天地之大，万物之变，不能震撼其精诚。贞烈得其死矣，夫妻之道尽矣，无遗、憾矣，此可以师百世矣。噫孤芳奇节，司世道者所撼乎！余初下车，方欲悉其状，以闻之。今天子彼时前任徐公，曾提请其事，未几建坊之。明旨下部矣，虽然旌表一时，固以瞑死节之目。祀百世，尤以慰慕义之心。况一十六岁，始孩之女，视死如归，神魂飘泊，何所栖依。余复与郡大夫谋之，协神祠而奠焉。祠有田有租，春秋有祭品，簿正有主香火者，皆大夫之所综理也。额其祠曰：\"陈贞烈庙\"，示不朽也。事竣为之记，以志不忘。 \\n 河变记 \\n （见拔贡）王所用 \\n 州城上据山巅，下临黄河。濒河滩地，颇称饶腴。以故民居甚众，丛水茂林，景象可观。二百年来，民资河利，河无损民。间有泛涨，不过浸汗黍禾，计寻丈而已。万历戊戍六月念四日，天偶暴雨，转忽转徐，延三日夜。浸塌民舍官署甚多，城垣亦倾圯百余丈。桥头村通行大桥亦被冲去。及二十七日，连雨不止，东西滩畦园瓜蔬尽为淤泥所没。至二十八日夜，天地晦瞑，风雨雷电交作，达旦，河水弥岸，晡而骤溢，漭漾澎湃，盡雾吞云。遥望水头，不啻自天而下，南抵龟栈，北抵府谷崖路。高涌数十丈，屋浮水上如舟，器具、牲畜，逐浪随波，漂没殆尽。居民昏暗仓卒，趋避不及，爬越石岩，堕落山谷，一时悲号流离之状，真不忍言。上至铁匠铺，下至冯家川，延袤百里，冲去村疃三十四处，官民船二十一艘。四望茫茫一片水光，民居高阜间有存者，余皆为沙泥淤压，反见屋檐。及至水落，则满目荒沙，无复昔时景象矣。呜呼！保德水患，从古以来未有泛滥如是之甚者。古云沧海桑田，或者此适当其变云。予目击恫悼，不能效郑监门绘图上闻，谨援笔直书，俟观风者采焉。 \\n 钓鱼台记 \\n （庠生）陈大德（州人） \\n 钓鱼台者余祖乙酉岁所购也。处保郡西，在古城村下，距城廿五里而遥。地临黄河，波流恬息，经风雨始作涛声，鱼多汇聚于此，以故秦晋网者，竟趋钓台云。初祖以闯寇乱，求避兵处无可者。乙酉夏，避署园中，时有自古城村来者，以钓台对，遂欣然偕往。见其水石清幽，隔绝城市，轻鲦出水，白鸥矫翼，钓艇往来碧波间、景色殊胜。鸠葺之念，遂不容己。历三稔始落成焉。由古城村坡下，转而东，踏小径甚蜿蜒，约五十步，至洞门，门额镌\"天险雄\"四字。从夙志也。门上以石，洞外三其窗，以备观望。洞之上叠以短垣，设石桌凳于上。登之襟飘飘然，如在云霄中。与洞门相接，朱碧辉煌者，吕洞仙祠也。塑纯阳像于内，旁二僮，谨若不敢肆者。两楹。下设钟鼓、朝夕一击之，山鸣谷应，堪涤人尘想。左则河伯、山神、土地祠，塑像各一，右立禅室，欲延羽客主之。由城下行数武，峭壁崔嵬，石洞悬空，入洞冷沁人骨，斧凿痕俱在，留石本来面目耳。有警登之，堪以御寇。下洞三五步，有屋六七间，诸仆环处，旦夕供薪水。及为守御计，旁树小门，入门复为院，院内可容人十数辈。构以三楹，专待不速之客。题门楣曰\"钓鱼台\"，不没其故也。从东而下，地势稍低，接以石级，级北则为馆。逼近河滨，无宾客往来之扰。卜室读书，幽静尤佳。级尽处则为断桥，以木障之，如得渡。旁凿小洞，以为贮粟所，盐米区釜，咸取诸此。与桥相对而幽深者，第二关也。入关仰视，高楹插汉，白云冉冉，盘旋石上。却从洞入，始得到。洞修三丈，广四丈，顶盖以木壁，围以砖，四壁悬图画，笑傲其间，浑忘其为山居也。有阁外出，阁之楹凭空，绕以朱栏。一望数十里，峦层岫复，历历可睹。壁峻甚，下视渔人如尺。盖即前所见插汉者。每至山空人静，月冷风清，倚栏独坐，万虑皆空，殊慊鄙怀。壁西穿一洞，虽无阁致，亦如之。下则庖屋在焉，外屋二间，以藏食物，庖畔有井，初欲引河水于内，喜水自石出，不复借诸河。取以炊，甚甘冽。井旁一门，别为洞与前洞昆季相倚，东西建二台，状如雉堞，即取洞中所遗碎石葺而成。土翼两阁，甚险秀。余祖题曰：\"黄河以为池，勿用凿也，青山以为城，勿用筑也。\"余悦其与钓台之景适相肖，登台辄诵，眷兹钓台，可以全性命，可以颐神情。余祖家务之暇，常留居数日，恨不能遂处于此，卒罹于网也。纯阳乩云：\"自此江山乱，纷纷世故来。任他风摆浪，稳坐钓鱼台。\"祠成复云：\"餐青饮绿原无事，深感君为山水居，钟鼓告成才命驾，侣朋环绕又询余。\"己丑春，避乱钓告，乃援笔而为之记。 \\n 流泉井记 \\n （州牧）王秉韬 \\n 天下事特患不为耳。无患其不成。为之而成。固已。为之不成，亦云为所当为而已。事未曾为，先藉口于未必成，是以终无一成，不尽失其所当为不止。保德踞山枕河，城中旧有井三，前后废者百余年。南门外井一，西门外一井盢。岩曲折，登降为难。其余则东取水于河，往返约三里，而高下数百丈。一遇雨石滑，趾难错也。且黄河水一泥沙及半焉。取重用轻，日多糜费。余于乙巳三月望抵任，初不知城中无井也。城守都阃萨公，与余同里，询及武修，都阃曰：\"器械具技艺娴，火药铅子可供五年差操用。惟城中苦无水。\"曩者，甘省逆回作乱，沿边知警，尝谓使贼猝至，城一闭，则人马俱渴，维时官民哗然，咸以不早掘并为恨。逾月事平，迄于今人无一语及井者。余重慨其言，检《州志》，择所营旧址，命匠掘复之。会五月，委署宁武守，虽去而工不辍，秋七月回，始知兴工月余，买撤民屋三楹，掘至三十余丈，土坍，压三匠人几毙。都阃亟救之，始苏。计费钱三十千而事不成。于是问之恨掘井不早者，又哗然，以为其事断不可为矣。余少间复集前匠询之，曰：\"旧难循，曷图诸新？\"于是察山形，审泉脉，择西门内北偏开浚。工未及旬，穿五丈余而得泉。余偕都阃至井，所尝其水而甘，问其泉，曰：流泉。因名曰：\"流泉井\"。盖取泉流不息之义。时又奉差，且天寒，议明岁更成一二井，则可全济。余于是并为之而成，而色喜抑。于是井几不为而不成，而滋惧矣。爰志始末，告来兹。 \\n 定限鱼数碑记 \\n （州牧）王秉韬 \\n 州境产石花鱼克。 \\n 天贡。每岁冬至前三日，进九十尾。 \\n 年贡，恭进九十尾而已。嗣因副贡馈赠之类，以其为物甚微也，遂日增一日。向设官渔船十二只半，渔户多至疲毙不可解。今酌定每年十月内，每船一只，交样鱼六十尾，随鱼一百四十尾，计共得鱼二千五百尾。另以河曲帮鱼五百。足敷一年之用。此外，倘再有需用者，每鱼一尾，官发价银一钱。仍拨渔船一半给与知照，先期移知萨拉齐、清水河、托克托城三处，准官渔户，境外取湟。以资接济。如此庶公事无误，鱼户得苏，似亦推广 \\n 皇仁 \\n 宪德之一端云。乾隆五十年冬月既望立。 \\n 创建风神庙记 \\n （福建人）黄步蟾 \\n 天地之气，嘘而为风。所以鼓荡万物，畅育群生者也。四时之风与八方之风不同要，有风风者职其司，故能合乎时，合乎方。惟所风而风之焉。于是乎，杳冥之中，奉之曰神。癸未夏予三到定羌。适当夏麦吐秀、秋禾播种之时，雨泽后而狂飙日起，予心忧，而乃亲率士民虔祷于神。夫而后风霾息，甘霖降。秀者得以结实，槁者得以勃然兴焉。神固未尝无灵也。因思风伯、雨师，并在祀典。州境地近边陲，朔风最多，向无风神之庙以栖妥之，宜其终风且暴也。爰与在籍绅士朱世熙等，议建庙于城之东北艮方。捐微俸以为之倡，诸绅士亦皆响义乐输。鸠工□旋不崇朝，而轮换照昊，美丽庙貌。肃其观瞻，尸祝千年，香火不绝。神而有灵，仁惠其将普被乎!夫风得其所则祥和，恬言失其所，则飞扬□烈兹建庙于艮方，所以止其无为之飞。而安其巽，柔之哉。从此，五日一风，十日一雨，□□□□□□升平之福。予之幸而亦士民之幸也。若□□□□□□美于下俾斯州口民化朴质之风。而崇文学武刚劲之风。而知礼义，是又不敢尽责于神。而惟予与诸绅士等，所当殷化导者也。工既咸，命镌贞珉而为之记。 \\n 道光三年，岁□□□□□ \\n 创建山神庙碑记 \\n 黄步蟾 \\n 孔子曰：\"苛政猛于虎。\"《汉书》载：\"群虎渡河。\"虎之害，有关于政，而狼不与焉。州境多山，稽之志书，前明万历年间，虎入孙家沟。正德至嘉靖年间，狼伤人无算。我朝三年大计，选择贤材。凡州县等官，皆奉公守法，从无虐政，宜乎一百八十余年，州中从未闻有虎患也。然而无虎而有狼意者。守土之官，于惩奸除暴，力者乎?夫惩奸锄暴，诚守土者之责，而不能施之卜噬。善逐之狼，则冥冥之中有所以默涤是狼，而不使狼。狼扈道上者，其惟小神乎。癸未岁，予以斯土朔风最烈，与诸绅士共建风神庙于城之东北隅。复思境内素有狼患，因与董事朱世熙商议，择地于城隍庙之西，予亦捐微资，而朱世熙克襄其事焉。夫狼之害，类于虎，而贪残之性，更甚于虎。虎可驯，而狼不可驯也。惟殛杀之，驱除之，而其患始弭治。古四凶之流欤，兹建庙，有神制之。从此豺狼屏迹，人物得以安宁。顽□善良得以乐业司是土者，与主斯庙之神，均当分任其责者也。爰为之记。 \\n 道光癸未，重阳后二日。 \\n  \\n   \\n  "}
{"章节": "●卷十二  艺文第十（下）", "正文": "  \\n ●卷十二艺文第十（下） \\n 　 \\n  \\n  \\n 神道碑墓表墓志铭文补遗 \\n 诗余歌赋 \\n ○神道碑 \\n 明仁怀知县敕赠盤仕郎翰林院简讨王公神道碑文 \\n （明怀宗朝大学士）黄景皃（晋江人） \\n 两汉人最尚经术，守师说。其以经明行修著贤，往往高自标题，不乐仕宦。久之愈远道愈尊。则有羔雁盈阶，台衡逊席。至俨然当人主宾师之礼。若乃身兼数器，智守一官，老吏咸惊，聋丞弗废，所著为循良悃盦之颂，又有可称者，是故瞽宗闾长周官，既兼识其名，循吏儒林汉史，亦两传其事。良以才德分驰，道非一致。以余所闻，今仁怀令王瑞庭先生盖异是焉。先生讳所用，字乃玉，世为晋保德州人。州故边鄙，代鲜望流，苞塞之祥，实首发自先生。爰自生而能灵，弱不好弄，长年负笈，屡试搴蝥。固已慨然有未坠在兹之意矣。居恒叹河汾中，说《河津思录》，并披榛理窟，淬刃儒硼。晋，故士国也，岂其侈河山之险，徙以渔盐齿草为辞尔。乃寤寐笙簧，崎岖坟典，借桴关雒，漱文羲，往往揭其精华，形诸教授。园冠方领之流，束帛承筐之彦。盖日就精庐问道者，不可以数计已。先生玉色常温，金声屡奏，恒歌兔首，鲜撤皋北。而复拯彼颠连，资之婚宦学中都养，至以下坐为尊。塞外兜鍪时，亦投戈见诣。会有诏徙郡国高才生入隶辟雍，先生为一推，择行既还，自京师惠问逾流征书狎，至杜门讲诵，意泊如也。诸生徒颇以迟暮为讽，咸谓：\"驹滞空谷，匪无维絷之思，雀衔讲堂，将有升腾之兆。\"劝驾更端，熟视未答。久之乃强起。除蜀仁怀令。地故，自播州，夷汉杂处，入我版图。甫及匝岁，先生曰：\"穷通时也，痹遇也，蛮貊可行，先师讵欺我哉。\"诸如田陌横纵，街术广敛，官师饮射之仪，庙社涂丹之制，先生咸诛茅作蕞，画地成图，号集农商，功同草昧，煦濡稚妪，礼绝钓锾。居五所，政化翔洽。久之，忽投劾去。先生固自称劳臣之谊，急病让夷儒者，成规流行坎止。况室亡菜盨妇，有韦经，头颅可知，斋熟无恙，岂必乘生耳之车，远放诸奇肱之国哉。时淑配盛孺人骤卒。夫人孝敬勤慈，称耦德焉。有子曰邵，少负奇，风气遒上。先生固特用菜妇、韦经为况云。归田之后，躬理旧业，千孓时过，啸吟罔间。凡优游十有三载，终于正寝。经三日，容色复盩，观者叹异。诸生徒皆为服。乃至百里罢盪，千人会葬。题碑比绢，特高乌阙之封。酒如泥，通下马陵之拜。所谓幽人贞吉，圣世美谭者乎。其后，邵果扬俊盫坛，拜官史馆。遍装遗像，仍拭坚珉。因谬以碑文见属。夫碑者，所以悲往哲，励来兹也。义兼激劝，词矢孤严，今将跻先生于田何。伏郑之班，使前贤有知，徙倚彷徨，犹以吏事非精为愧，不则赞先生以卓鲁龚黄之业，而俗吏所长，薄书筐箧，复以经学寡逮为讥。惟是宣尼垂教，旧传莞尔之音，即复老氏，崇虚不乏犹兮之畏。因之刀割武城，龠通函谷。南方见月，千载发其精华。西城流沙，一经宏为道德。余愧无以表先生也，其将表之言，游尹喜之间也乎。太史君熏德初隆，嗣将有大书特书之锡焉，不揣谫劣，姑以佐周官汉史之所未详尔矣。 \\n 白静远神道碑铭 \\n （本朝进士巡抚）贾鸣玺 \\n 呜呼！静远先生既没之二十有二年，而曲沃贾鸣玺为书其墓隧之碑曰：先生姓白氏，讳眉，静远其字。学者称奇观。先生山西保德州人也。少积学有声，诸生间，戊子以学使试第一，充拨贡生。辛卯考授通判，明年改选沂卫经历，会缺裁。戊戍补无锡丞，庚子迁彰德府同知。摄武安，再摄安阳。壬寅解组赋归。二十余年卒于家。其在无锡也，乡大夫秦君盬尝盭辞颂之。曰不怠，曰不墨。曰不任察，不任威。曰不任衿，不任缓。曰不任德，不任誉。说者以为词烦而不杀文人之侈耳。乃吾观《留棠集》中里排殷析雷若干人，谒御史马而有请也，其略曰：无锡故征白粮一石，羡二斗四升，计一岁实浮两千石有奇。茕茕小民罹此毒盰，维我县丞白，毅然厘剔，庸活我小民，我小民窃惧如白者世无两，愿镌诸石，以为后来法。马，下推官巩某、知县黄某核覆。而吾尝疑之，惟正之供，载在王制久矣，何羡之云？羡，借耗之名者也。虽然谁为耗者，则亦借耗之名者也。而推其渐将耗吾民尽，终岁勤动之所获，不足当税外之税，可奈何？而究其极，并耗吾国。县官一旦有军宾诸大事问闾阎之，盖藏已在有司者橐中，无以应矣。可奈何？今世之为耗者，不独白粮为然。此其可长太息者也。且先生家故贫，尝当垆以养其亲。其在沂，高卧老屋中，独一老苍头侍左右。而视清冽之惠水如贪泉然。君子以为难。其后于武安、于安阳，手不名一钱归。至彰德时，行李萧萧，图书数卷，盖其淡泊明志者素也善。夫黄与巩之核覆曰：白县丞者，表表十五府，二十五州县中。又曰：图义不图利。马则腾诸荐剡曰：佐贰中翘楚夫乃信乡者。秦之说匪侈也。盖廉吏之可为如此。或曰先生之去彰德也，以安阳盗故。夫盗则后先生者之责，而坐先生。后先生者，长跪愿受过以脱先生。先生不许，慰谕而遣之。可以观其度。或曰先生尝过木瓜园，得遗金，坐待其人，掷之去，可以观其节。或曰先生固急病让夷者，乡人某之孤，遭仇者阱陷几，殆则奋袂直其事，至对薄不辞，可以观其义。凡此，虽丈失之高行，然于先生为细节，不足为先生重。而独是当赋法之坏也，尚有先生其人者，爬搔弊窦,以长养元气，而成保泰之嘉，猷愿不伟与，故大书，俾当世得以览观焉。按谱牒：先生高祖考，岁进士鸣之公讳。曾祖考长公讳凤翔。祖考养砺公讳天粹。考封君文学宪枢公讳敬简。累世以淳朴直谅闻。宪枢公配贾宜人，生先生于万历甲寅之十月十八日。其卒也在今康熙壬戍二月三日。亨寿六十有九。配张宜人，继康宜人，男一，君琳，拨贡生，侯铨教谕。孙男六，曾孙男二，皆能振其家声云。铭曰：若稽太傅，名高三唐。苗裔在此，苏海韩潮。自仙贺鬼，文坛牛耳。聿游圣门，载觐帝座。声闻鹊起，苍生望殷。聊试哦松，臣心如水。谁借天厨，饱厥贪壑。慨然已矣，锡山峨峨。惠泉汤汤，人歌乐只。乃邺下，旁摄岩城。化行俗美，拂依归来。露柳霜菊，柴桑之里。福履考终，箕尾斯骑。天门至止，风清月白。一梦千秋，庸告谆史。 \\n ○墓表 \\n 王端庭先生暨配盛孺人墓表 \\n （明大学士）黄道周（福建人） \\n 自东汉而降，学不纯师，士博依讲肆如市。迨明兴，以经文射的，稍稍遵其本业。然自乡塾负墙，而外率踔去，不称先生。其称先生者，广文委貌耳。里居皤首，无复桥大人，岂道博不专，抑士多通数徙难服耶。以余所闻，前辈有敬斋，康斋诸先生，皆拥皋比立，里门称大师。负经逐畔，恒百数十人，然未尝一日坐堂皇，御百姓。如桂阳、晋城时，虽载元?，列廊序于周程，自视瞠如也。予在都门见王太史邵，称其先君瑞庭先生，世读书渊源濂洛。自为诸生时，辄奋然以斯文为任，问掇匏叶、习俎豆、翦蒿莱，射兔首，多士从者，垣如堵墙。犹自以为端居，束修不睹，盳割之用，疑拂锺之无断也。时时为诸弟子赈贫之理，婚娶、垂仗、推车，意色穆如。又自以郡城邻塞，筑土可凿也，议以石，当道难之。公为计丈尺，召工徒，指画成就，不爽圭黍。城成。敌至荡荡，辄叹息去。世以是知公才也。方是时，年已四十余，始以选贡，至成均籍甚都下。既归益聚生徒，诵不辍。或问公平津侯与辕固生孰贤？公曰：平津侯如商贾，善居积老，折一售耳。辕固生良农盵盶有秋。吾亦农耳。或劝公仕，公曰：\"曾参仕莒，岂必贤于闵子。及二人殁，久及谒选。\"呜呼！士君子读书过数卷，慕宦如梅，奔走一官，动以亲藉口。或守阙不归，皋鱼所为兴叹也。谁复湛定如先生者。既谒选，得蜀仁怀令。仁怀，故播州，杨酋新，甫年余，夷汉杂居，服贰靡常，众成患之。公曰：患无行蛮貊者耳，吾以试吕梁之水。公至乃辟荆棘，创学宫，择民间子可教者，授经书。提命之为，因俗更化，去太甚。分田均产，嚣讼乃息。又值有采木之役，公授工直命山左自募，徐致之。如涌于川亡何。盛儒人卒。儒人生惠而庄，事姑甚孝。自微时，姑恒以夫人呼之。初至仁怀，盷僮，见荒徼，邸署新立，相顾饮涕。孺人正色曰：\"朝廷不薄远彝，卷汝辈顾薄县令耶。\"既失儒人，乃益思归，移牒乞休者至再，当事方倚新疆遗黎，恋其乐，岂相抱持。至五载，且迁矣。卒以无奥援畀王官去。比岁余，百姓有从万里致去思碑者，世以是颂公之良也。公归，益理旧业，援经课士如前时。又值文庙圯，董师儒鼎新之，士以是益励连茹征泰矣。里居十三载，绝径郡庭。时携一编，坐啸行吟。或进诸弟子道古为乐。缘其斋曰\"于徐轩\"。此其意于盺紫芝于奚让乎。先生讳所用，字乃玉，山西保德州人。其先有学博奇、别驾鼐，皆以清惠者。六世至公。以子邵贵，益大称兴门云。公仕不过郎令，寿来跻者，而所著作甚富，卒之后五月复盩，诸弟子皆为服，就位如礼，皆自齐鲁罕见者。 \\n 史氏周曰：经学之替也，微濂洛，则昌黎《师说》亦为妄作矣。王先生起于边郡，倡儒，服行修言，从以区区仁怀，比于桂阳、晋城之化。及于史。邵砥励侃然，有先正之风，非其世德源澜而然乎。视马扶风戴九江，缀经书行售自汰者何，贻厥之甚少也。闻其先北有瓜瓞之祥，视于陶鹤。予素欲历边郡，备睹要塞。今老矣，不复能过，而题其墓，因为表之，使后之史者，不以循吏驾于儒学之上。 \\n ○墓志铭 \\n 姜昆麓先生墓志铭 \\n 仇兆鳌（渐江人） \\n 吾友姜昆麓先生既殁之三年，其孤弘焯将于丙戍年十一月庚子初六日庚申，葬公于西山之阳，乞铭于余。余不敏，不工于碑版文字。然与公为同年，友交最深，知公居官立朝大节，卓卓可观，又督学时，大有造于吾浙。皆宜见于纪载，是乌可以不铭。公姓姜，讳，字仲端，号麓，上世江南三阳人。祖讳三公，洪武间以武功守御山西，遂家于官，占籍于保德州。大父讳名武，天启间武进士，官都督佥事，镇保定，流寇围汴，孤军血战，骂贼不屈而死，赠荫有加。考讳宗吕，顺治己亥进士，授潍县令，未之任而卒。夫根之茂者，其实遂。源之远者，其流长。姜氏世传忠义，积功累行，数代而未大显，天必昌其后宜乎。扶舆磅礴之气，独锺于公也。公少英敏，读书晓畅大义，不屑屑章句，为文章出入经史，有典有则。戊午举于乡，乙丑成进士。好与名士游，一时文望重于都下。诸公贵人争欲与之交。遂橐笔参文幕，大江南北之士，悉荷品题其所，甲乙纤毫毕当。盖公未任时，已有功于文教云。壬申授麻城令，乙亥以卓荐入为行人。丁丑擢户垣给事中，巳卯典江南试，内升鸿胪卿，督渐江学政。癸未擢佥宪，再擢副宪。甲申转少司空，随摄少司寇事，晋秩少宰。盖自壬申迄甲申，十三年间，以县尹而到至卿。贰诚异数也。时承平日久，海宇又安，大寮以养望为尊，小吏束于文纲，脂韦腼腆苟幸无罪。天子加意振刷，思得公忠练达者，以表率僚属，整饬纪纲。惟公老诚端悫，足以当之。上方将大展其用，而天夺之速遽，致不起。呜呼！可哀也已。公宰麻邑，省追呼、严保甲、缮城垣、兴教化、杜苞苴、恤商旅，麻人至今思之。为谏垣，条奏献替，切中时弊，皆奉俞旨。任司空，稽察钱弊，无遁情，盖公之公忠练达。以实心行实政，所至不苟如此。至于兴文教、作人才，尤毅然以为己任。分校楚闱，典试江南，所得皆名宿。其文迥绝流俗。其视学吾浙也，浙文习尚华靡，公以清真高古，起其衰弊，振兴士气。禁州邑吏凌侮诸生。又访忠臣烈士之裔，而优恤奖拔之。其入彀者，皆已欣欣向荣，即不中选者，亦皆叹息愧悔也，而心无所怨。三年中，目览手批，焚膏继晷，两浙文风，翕然不丕变。而公之须发顿白，精神至此大耗矣。初膺睥疾，甲申遂大渐，上遣御医调摄，恩遇有殊。公亦感激涕零。而宿疾已成，猝不见效。公仪容魁杰，目光如岩下电，吏民见之，无不慑服。平居诚恳，笃挚议论，简要不繁。而定大事、决大疑侃侃无所瞻循。其经济擘画，确乎可见之，施行易篑，时神色如常。盖得之学问涵养者深矣。惜乎！始任司空而已病，晋少宰六日而即殁。假令天假之年，尽其生平之蕴蓄，其所设施岂仅如是哉!次年仲春，曾于内殿语及故少宰，皇上尤为之动容太息，惜大才之不尽其用也。公生于顺治丁亥六月二十七日，殁于康熙甲申十月二十二日，享年五十八岁。癸未，覃恩诰授中宪大夫待赠通议大夫。元配李、继配薛，先公而殁。俱诰赠恭人。继配吕，生子弘焯，幼而颖慧，能读公遗书云。 \\n 铭曰：姜氏受姓，居淮之旁。武功载缵，迁于晋阳。赫赫乃祖，捐躯勤王。保世滋大，至公而昌。直中方外，玉质金相。有文在手，抵掌生香。茂宰抚字。垣掖风霜。简在帝衷，股肱。所谓伊人，邦家之光。胡天不吊，朝野失毗，涕泗浪浪。公之灵爽，何间存亡。有笔在史，有事在乡。君子之泽，积厚流长。公亦有子，继序其皇。芙蓉阡立，华表鹤翔。亿万斯年，永安其藏。 \\n 怀远县知县刘公墓志铭 \\n 姜肃（本州人） \\n 康熙癸未六月，余自视学两浙归来，省先人墓，适遇述庵刘公以病捐馆舍。余往哭之。其昆仲以公归窀有日，谆谆以隧道石，请于志焉。余与公居同城，知公且悉，其何辞。公讳祖舜，字允恭，号述庵。先世爵里，远不及考。高祖宗常省，祭官。曾祖启光，庠生。祖步阶，庠生，中武科乡试。父三顾，廪于庠。娶陕西府谷县李氏，继娶王氏，是为公母。兄祖尧，丙子岁贡。弟承尧，武生。述尧，廪生。祖黄，医生。公行二，生而颖异状貌魁梧，吐音宏亮，性恬静，无他嗜好。读书刻苦，率以坚忍成其所志。十六岁受知学使钱公，冠童子试，食饩于庠。家贫，授徒自给。州中知名士，多所成就。己酉举于乡，壬戍计偕遂捷春官，成进士，未选。乙丑大司冠庸斋魏先生委贽聘焉。孝廉学谧魏君、词林暄享李君，皆公所陶成。所著有《我说》、《心统性情图说》、《问心录》《言行录》、《四书集义》、《礼记集义》若干卷，藏于家。其在蔚州，日与庸斋先生讲论性命之学，夜分不倦。先生叙公集，推公理，学醇儒，士林以为知人云。己巳，授怀远知县。怀远僻疲多徭称难治。公困俗布化，三年政成。庚午，上官檄公同考，所拨庆得人。公幼有腿疾，雅能摄生，不以病病。念老母在堂，决意就养。癸酉，以病告归。宦况萧然晏如也。抵里，社门经营数楹，聊蔽风雨，所置薄田，仅供癤粥。日唯以濂洛关闽诸书自娱。旁及释氏经典，奥义妙旨，无不穷研。会通优游数年，任运终老，属纩之夕，精明洞彻，性天不乱。白香山所谓：\"外以儒行修其身，内以释数治其心者。\"公其俦与。公生于明崇祯十六年五月二十九日午时，卒于清康熙四十二年六月初一日巳时。享年六十二岁，元配阎氏，贡生宏知女。男二：长枚，娶郭氏。次相，幼未聘。女二：一归庠生王子王省岁。一归庠廪生薛廷魁。以今十有一月朔，葬于城西南之新阡。 \\n 铭曰：莲峰耸秀，黄河汪洋。笃生哲人，手持天章。秋空一战，讲堂传经。洪纤百川，导尔沦溟，策献汉殿，弹琴栽花眊眊。雨露，県県桑麻。乃赋遂初，白髯红颊。还彼鸿蒙攸，然观化。长松荫丘，白云在野，镌我芜辞，庸告来者。 \\n 徐星聚墓表 \\n 孙嘉淦（兴县人） \\n 徐君星聚，讳开弟，余庚戍所举进士也。其先为江南滁州人。明季以戌边来保，遂家焉。世积德。至厥考煜公，尤以孝谨闻。家故贫。君性颖异，遇书则能解。十余岁即辞塾，躬负贩，以给癤粥，日谬力经营，夜即燃薪炬读书。十七岁补弟子员。益自□□，以丙午举于乡。庚戍，余以大司寇总裁会试，而君逾人□，夫人贫至不能就学。且奔走作若，而发奋以致荣显。非所称豪杰之士耶。甲寅冬，选授直隶宁津令。宁津故多讼，号称难治。君至谓：\"百姓皆吾赤子，其舞法为奸，皆吏役也。严惩吏役，则奸民息，良民安矣。\"于是严为禁约，择其尤点者，重置之法。不数月而顽奸屏息，四境无事。岁戊午，余总制直隶，以政最调永清、再调东明。永清为浑河下流，东明当金堤之冲。君设法调度，工固澜安，而民不扰。及余移镇两湖监郡，郡守方欲交章荐君，而君以疾力辞去。人问之，君曰：\"人苦不知止。余起寒微，三仕烦剧，幸免无过，及会不去，后且欲去不得也。\"呜呼！勇矣。归家，以家务尽付诸子。日与数知旧游，或缁衣、黄冠与相谈诘。岁丁卯，余告致家居，君来兴诣余。东南四十里有黑龙池，在石堠山之莲花峰下，岩壑，幽邃，林木参天，中有池，清澄不溢。君顾而乐之，遂留资属余，结茅数橡，期共居其中。落成之明年秋，余复膺召人都，而君忽以疾告终矣。夫人身历艰难，一旦致通显则不能自持。即或稍自俭约，必不能遽舍之，以就闲寂。君以素寒，克自振拔，当时遇方隆，即自勇决。蝉蜕於荣禄烦嚣，此岂撄心外境者耶。君好读书，凡讲贯不依傍传，惟返诸心所固有，而验诸实践。故于书多有独得。居常危坐一室，至夜不寐，怡然若有所会而不以告人。呜呼!君之所得可知矣。君生于康熙三十七年八月二日。终于乾隆十四年十一月二十一日丑时，没年五十有二。易篑时，一语不涉家事，惟以积德训其后人。亲族里党闻之，无不流涕。至有丐者，聚哭於门曰：\"翁而没，吾侪无依赖矣。\"呜呼!若翁者，洵可谓善人哉。余承乏保德，考察懿行，无不啧啧称咸之善。翁既殁，将於明年某月某日葬於城东沙祖茔之傍。其子介和状其行，请为文表之。余恩彰善瘅恶，有司事也。既未及旌之于生前，不可不表之於死后。遮将来得以识翁之事，慕翁之为人。而济人利物之心，乃永传于弗替。是亦所以劝也。呜呼！若翁者，洵可谓善人哉！ \\n 阎善人墓表 \\n （州牧）钱之青 \\n 人以济人利物为心，斯之为善人。人以济人利物为事，斯之为善事。顾或尊显而德泽无间，阎或素位而鲜食其福。乃知善人善事。夫人可为而又不可概见也。保德有善人者，名绪，字子昌。家故贫窭，弃儒贸易。业渐丰。其为人宽厚而节俭。衣粗食粝，不求华腴。处亲族乡党间，则以任恤为已任。生平无饰言，无伪色。为人排难解纷，必曲为开导，感以至诚。争无不平。族姓蕃衍，徭赋不均。翁为定法，以六等行差。有极贫者，代为完纳。曰：\"我以困而急公也。\"岁荒歉，翁则携饵隋杖头钱，行游市中，遍给饿者。又多购絮衣，藏於于家。见无衣者，则置衣道傍，令其自取。或假手他人，盖不欲市好施名也。他如修葺寺宇、平易道途，无不踊跃乐输以为倡，功成勒石。让美弗居。其天性之谦退，又有不可及者。晚年寄情卷帙，凡地理、风鉴、星命诸书，皆玩索有得。尤好习静坐功。享年七十一。精力不衰。乃于乾隆丙子十月初十日卯时距卒。夫人张氏，与君同有居山之志，而不获如愿。子男二：长守现，娶杨氏。次安现，娶陈氏。孙男荫功守现。出以乾隆二十五年十月十六日，卜葬於城东神树峁之新茔。是为记。 \\n ○文 \\n 改正圣贤章服文 \\n 周山（见名宦） \\n 仰惟圣贤，斯道攸寓。师表百王，教化万世。保德学宫，建于陲地。巍巍庙貌，金碧辉丽。堂堂仪象，章服殊制。衣裳无缘，眎眏未备。揆厥所由，仍元宿弊。朔望拜谒，曷尊瞻视。兹特诹吉，表正更去。释菜礼行，庸伸愚意。敢告。 \\n 祈雨祭城隍文 \\n 周山 \\n 神处幽冥之中，镇奠四境。予奉朝廷之命，来守一州。各有职事，合宜自尽。锄强扶弱，兴利除害，使盗贼悉而刁顽化，田野辟而贡赋完。予之职也。若捍灾救患，福善祸淫，使风雨调而土地润，五谷熟而入民育。独非神之职乎？神之职若不尽，予之职若不修，则神不得以血食，予不得以禄食。有负天地生民之心，有孤朝廷养民之意。神与予心，能安耶？忍耶？兹特谨备时食、香纸，祗告于神，神其笺于玉帝，早赐甘霖，以慰民望，则神之职始尽，而予之心始安矣。敢告。 \\n 谢雨祭风云雷雨山川社稷城隍文 \\n 周山 \\n 成汤大望，尚祷雨于桑林之野，周宣贤主，亦忧旱而歌云汉之诗。况山在任守专城，职司民牧，顾天道之亢，见农民之忧惧，乌可坐视而恝然耶。先于四月初旬，吁天祷圣，请水祈神。已蒙沾濡之泽，未遂优渥之愿。或尔疆润而此界焦，或东乡晴而西乡雨。少舒抱瓮之劳者有之，犹受灌园之苦者有之。有时云欲幕天而风吹散，有时雨将洒地而风卷空。山今再祈神，随有感，礼始举于清晓，雨即降于黄昏，通宵如注，达旦才晴。精神是格。区区之菲德，何堪动植皆苏，荡荡之洪恩莫报，辄陈微礼用谢无私，更冀多黍多眐，在在获大有之年。无灾无害，人人乐太平之日。谨谢！ \\n 祈晴祭城隍文 \\n 周山 \\n 钦奉上命，来守此州。关生民之休戚，系社稷之安危。心切忧惶，职恐鳏旷。照得本州春夏以来，雨泽少降。曾叩吁乎群神，蒙溥降乎甘澍。眑麦颇收，豆黍已种，兹当收成之期，乃有淫雨之作夜焉，而寐厌听滴阶之声，朝焉而兴。忍睹冲河之浪，稼穑伤于巨浸，川陆变为沧海。民间之房屋固多坍塌，官府之廨宇亦有倾颓。僚癎以之嗟叹，老幼以之忧愁。所以然者，由我失牧民之职耳。我若怠政奸贪，治民酷虐，宁使我躬之受谴，莫贻庶民罹灾。今率官吏、生员、里老人等，恭诣神祠，特与神告，惟冀上达玉帝，下悯生民，移檄雨师，顿收黑云于四野，传宣曦驭，随揭红日于中天。少雨多晴，式慰三农之望，无风有日，端期五谷之成。上可以输国税，下可以足民财。是实藉神之休。庶几遂我之愿，谨备酒肴，庸伸拜献。 \\n 祈雨告社稷文 \\n 周山 \\n 惟神粒我蒸民，有功有德。岁或旱潦，皆凭神力。干旋造化、以介黍稷。山守此邦，荷神阴。抚字黎民，惟虑失职。战战兢兢，勿忘朝夕。顾兹今年，丰风叵测。自春徂夏，少降雨泽。麦苦萎黄，地士龟折。我与尊神，同受其责。今我祈祷，不遑寝食。密云将雨，狂风吹息。瞻仰昊天，曷其有极。炷香稽首，冀神悯恻。油然沛然，我心感激。俾岁有秋，民免丧戚敢告。 \\n 祈雨告风云电雨山川文 \\n 周山 \\n 惟神妙用玄机，化生五谷。四月不雨，风日甚酷。我率吏民，拜叩恳笃。云台将雨，满期沾足。狂风卷散，我心频蹙。神岂以在？人之敬有勤与情，抑亦降人之殃，而罔肯与福。我拜非眒，我求匪渎。惟恐岁之无秋，反贻神之有辱。神与天道不疾，而速覆手雨来，翻手云簇。若得风雨时而土地沃。庶几五谷熟，而人民育。敬炷瓣香，诣坛拜告。 \\n 祈雨告晴文 \\n 周山 \\n 食为民天，稼穑维宝。雨失时，丰凶未保。昔神赐雨，稼将坚好。今何淫雨，致民悉潦我守此邦，为民祈祷。仰神悯恤，笺彼苍昊。顿扫顽阴，日出杲杲。若得丰年，有黍有稻。百室盈止，可谷幼老。邦家有光，国赋输早。凡此之庆，惟神能造。 \\n 谢晴文 \\n 周山 \\n 霪雨连旬，禾稼浸渍。民恐无秋，实切忧惧。仰叩苍穹，随感开霁。日舒阳光，云敛阴翳。荷神休祥，受帝明癕迄用康年，载获多积。养我农民，慰我官吏。兹备牲醴，庸伸报祭。神其昭昭，鉴此微意。 \\n 按：周公祈雨文层见叠出，其一片为民苦肠，具见之矣。故悉志之。 \\n 祈雨文 \\n 韩朝贡 \\n 干旋造化，燮理阴阳。雨时若，惟神降祥。贡承上命，来守兹土。罪恶多端，不可指数。宜自罹咎，胡灾民田。旱魃为虐，苦不可言。三旬不雨，禾黍其无。伏惟神明，转祸为福。步履任罪，表我寸忱。仰祈神龙，大沛甘霖。 \\n 祷雨文 \\n 胡楠 \\n 惟神干旋造化，福佑生民。功烈昭昭，恩德种种。远者姑不具论，即楠履任以来，凡五阅春色矣。三辰顺序，五谷丰登。人无夭札，物无疵厉，间有灾辄臻康平。楠与士民，感而戴之。岁时享而祀之，罔敢不备，罔敢不虔。至楠一型一政，尤禀仰神鉴。蕲完末路，罔敢不公不法，以触明威奈之何。三冬无雪，一春不雨。风霾时行，寒冰不解。耕种甚难，麦禾无望。或楠积有愆，尤干天之和耶。或士若民造，有罪戾来天之怒耶。然天以好生为德，神以庇人为主。必不以官之咎移于人，必不以人之咎移于岁也。况悔过自新，圣贤所不弃，岂恶人斋沐，终不足以祀上帝哉。为此自怨自艾，率比士民，共修共改，恳乞俯赐鉴怜，早为转移。亟返飘尘之风，大沛满犁之雨。使土脉膏润，人心鼓舞。帝力不虚，国课不亏。惟在此时耳。势急望切，牲醴陈爰。心恳词殷，伏维垂祭。 \\n 祭河神文 \\n 胡楠 \\n 惟神忠烈，昭于前代，灵异显于明时。凡系水乡，皆尊神宣威覃德之区也。维兹岩郡，濒彼河滨，套夷一马可到，幸有一水为隔。夏秋汪洋足恃，冬春凛冽可虞。倘若滹沱冰合，畴能阵出背水。生灵之虔刘。疆园之摇荡，如世庙时，事乃所必至者。为此先期致祭，合诚用祷，恳乞神力干旋，常使河流活泼。则洪波荡荡，那敢妄意投鞭。巨浪滔滔，自将息心饮马，一方安堵。故为皇社有灵兆，姓宁居。实属厥灵不爽，虏骑年年弗至，食血永永无替矣。 \\n 祭先师王炳藜文 \\n （明提学御史殉闯难）陈崇德（湖广人） \\n 吁嗟天乎！胡夺吾师之速也？师一代伟人也。师起家制科，读书中秘，道德文章，卓然名世。天下人士，无不仰之。如景星卿云。恒以不出门下是惧。已卯，奉命遴土吾楚，矢公矢慎，月费神劳。几尽六千牍，而披阅之不余荆山之泣。及榜发，一时咸庆得人，而小子德与焉。且颜其文曰：\"宣公之奏，勤恳盈楮。\"是其暗中摹索，期许固已远矣。缘戒舟先归，不得偕诸弟子谒谢。已而获隽南宫，蒙恩特简按部吾师桑梓地。窃计迩来巨寇、灾荒，民生岌岌。惟是绝瞻狗以肃吏治，蠲烦苛以镇人心。犹时惴惴焉，恐不得当，上负圣天子，以贻门墙羞。孟秋，阅边至雁代，师适养疴其间，巡务竣，瞻拜函丈，匪徒执弟子礼也，亦以访政事之阙失耳。吾师道德文章之外，无他语止。为之复理前言曰：\"顷闻静正执持，不扰不挠\"喜而不寐，宣公之句谬附知言矣。夫宣公学术醇正，忠谠卓骞，德何敢望，乃吾师一遇耳。提率不越，此其又何敢不自勉也。顾小子德吾师录楚士中一人耳。其最而进之也。乃尔使假师以年，应卜金瓯，延揽天下士，则其崇奖善类，以光辅中兴者，又可胜道哉。师洵一代伟人也。夫惜也！遽为骑箕之游。吁嗟天乎！胡夺吾师之速也？太行云黯，河汾流澌，哲人其萎魂梦凄，而秋阳在望，后晤无期。一卮遥酹，心丧孔悲。直抱痛熙明股肱之夷而，岂独以哭吾私。尚飨。 \\n 祭陈烈女文 \\n （见前）刘四端 \\n 烈哉女士，刚秉坤贞。蹇修虽判，六礼未成。重一言于既结，矢九死以无生。啜其泣矣，遂殒厥身。凌霜肝胆，化石精诚。云霄抗节，闺阁留馨。呜呼噫嘻！死孝为子，死忠为臣。茫茫宇宙，曾几何人。孓然处子，扶地义而植天经。须眉师表，冠冕人伦。皎皎晋阳之端，皇皇圣代之琛。春秋享祀，用妥厥灵。荣光太史，誉永丹青。（以上祭文） \\n 勉学文 \\n 周山 \\n 勉尔童子，勤读诗书。先入小学，亲友隆师。日记故事，时习幼仪。勿可骄隋，勿可游嬉。勿学赌博，勿荡街衢。毋得罗唣，毋得泼皮。尔年渐长，日月如飞。鸡鸣而起，为善孳孳。见恶当避，见善当趋。入孝出弟，行徐坐隅。谦谦自处，自期。诚意为贵，慎勿自欺。尔能尽职，天必佑之。俾尔作官，光耀门闾。金章紫绶，衣锦眓衣。若不苦学，曷得如斯。勉尔童子，切切。我言切实，勿以为迂。 \\n 劝农文 \\n 周山 \\n 劝尔农夫，生业当勤。顾兹天时，维暮之春。农器当备，农事当询。如何芟柞，如何耕耘。及时播种，租彼隰畛。出作入息，同尔比邻。农业无惰，家道才殷。衣食既足，礼义当循。修尔身体，孝尔二人。友尔兄弟，敬尔六亲。和睦乡党，恤尔宗姻。教男读书，教女织眔律令弗犯，刑罚免身。忻逢圣世，幸为良民。庶得安和，俗美风淳。劝尔农夫，我言谆谆。尔宜谨听，以全天真。 \\n 吊龟石文 \\n 王所用 \\n 龟石在山麓，蹲峙亦有年。相传吃着水，斗米值三钱。今尔遭河变，上弥山径下拥园。龟石汩没渺无踪，桑田井灶几多更。小民处癫病，尔亦被其。昔闻龟石若为祥，斗米三钱在在扬。不知龟石潜形后。荒沙极目总堪伤。龟哉龟哉称灵物，尔今存亡胡未卜。想来造物定于中，虽欲逃之不可获。独不见，磨剑石，昔在黉墙岩壁立。伯当武勇世称雄，挥戈跃武知何日。又不见，卧龙石，昔日虬盘堂左屹。于今活泼在泮林，岁岁科科兢起蛰。古今兴废亦何尝，世变江河不可量。君子宁抱璞，硗硗瓦砾枉奔忙。吁嗟龟石今何得？千载令人赏叹息。 \\n 论兴衰 \\n （见士）徐开第 \\n 人情莫不欲安然而常危，莫不欲盛然而常衰。即太公周公之报政者验之。齐期年而报政。周公曰：\"何速也。其后必有篡弑之臣。\"鲁三年而报正。太公曰：\"何迟也。后必弱。\"后日之齐、鲁，果如二公言。而夫子曰：\"齐一变，至於鲁，鲁一弘至于道是合而较其得失焉。余观天道之进退，人事之短长，大约俱准诸此。急功利，喜夸诈。\"太公之兴，适以促之。为之臣者，只知以功利夸诈为事，若不剥上将焉取之。鲁则力不敌一小国宋，偃暴兴，败楚、败齐，当时谓之桀。宋而鲁则四分公室，三家秉政。厌厌殆尽，终后列国而始亡。此敦礼教、重信义之效也。是以君子去彼而取此。 \\n ○诗 \\n 吊古示州中学者 \\n （元肃政廉访司佥事）李述祖 \\n 我行河之浒，我陟山之巅。跋涉岂殊途，无劳怨独贤。懔懔踏崩崖，惴惴临深渊。安危系马足，戈矛兴目前。投浆日之夕，散怀咏凉天。居人俯黄流，高城生暮烟。此邦实巨镇，势与西羌连。绕庭读残碑，繁华忆当年。楼倾有遗址，兔爰经壤阡。访古念今昔，永歌黍篱篇。 \\n 李氏三教图 \\n （见乡贤）李谦（字受益） \\n 名理与空寂，所趋各殊途。判然若冰炭，讵可同器居。胡为生同胞，异彼冠巾裾。九原不可作，存此三笑图。 \\n 保德述怀 \\n （见名宦）周山 \\n 生长四山里，出仕山东西。命名与仕所，山字不曾离。德州与保德，予仕可不比。天意固有在，造化亦如斯。食禄自有方，顺受夫奚疑。仕所繁与简，随治予皆宜。德州当冲要，迎送无定期。礼或一有失，蜂起谤与讥。上人颇见爱，下民无忍欺。莅官几三载，守制还剡溪。服（阕）上神京，选法铨部司。复除到保德，正近陕西陲。境土临边地，风俗尤染彝。户编止五里，地瘠民更稀。人多不识字，五礼懵无知。婚娶惟论财，准折骡马犁。顾兹风景陋，言及与嗟咨。于焉用夏变，欲与邹鲁差。遵制兴社学，童子才从师。教之以小学，朝夕学幼仪。庠生游予门，讲论书与诗。俱知含漱趣，丽泽互相资。明年当大比，月桂秋香时。伫看奇男子，攀折最高枝。是否知礼节，恭敬恒自持。耆老悉淳笃，宾介穿深衣。颇有儒者风，日渐去浇漓。为之及三年，保德其庶几。惟愿边烽熄，晏安常忘危。允乐唐虞世，民物咸熙熙。 \\n 黄河环带 \\n （明榆林副总兵）曹雄（字定远） \\n 河源发昆仑，奔注流渐洪大。几折经林胡，环（绕）似襟带。滔滔无依波，奇观此其最。仙槎沓何许，事谬心可会。维冀瞻一清，润及九州外。 \\n 雪浪鸣雷 \\n 前人 \\n 云涛触崩崖，雷霆终日震。浩浩复荡荡，如鸟争奋迅。银山涌中流，玉垒翻冰阵。溅沫龙喷珠，飞花目几瞬。伟哉壮雄观，丽景冠三晋。（以上五言古） \\n 登保德城用蔡太常（名韵） \\n （元河东道肃政兼访使）王思诚 \\n 天桥峡口喷黄流，惊涛南绕安西楼。城坏楼倾昔人去，龙争虎战经几秋。圣朝疆城际天末，万国风尘清六合。太平民物百无虞，但恨年年困寇虐。我来按郡岁时更，千岩万壑残雪明。定知来岁是丰稔，雨时若条分清。谷麦盈蚕满箔，乡杜笙簧动村落。我时闻之亦欣然，愿与斯民同此乐。 \\n 赠保德州守王公 \\n 殷梦高（字新又） \\n 今之州牧古邦伯，保厘元元翼天室。定羌壤绣错秦晋，拥卫名藩控沙碛。帝曰畴咨若予州，特简先生来柱石。先生北海之俊英，家学青箱世无匹。八龙三凤皆雁行，先生卓荦眉偏白。夜朗筮仕列上考，宣力岩疆更超轶。莲山耸翠见风裁，带水汪洋知泽。劳心抚字六七年，茹蘖饮冰同一日。政成乐只亦遍歌，（公令永从时民间刻有乐只歌）民有襦裤吏不墨。谁能枉道事上官，独坐声名过郭眕。西神有客汗漫游，（余乡惠山别名西神）辇下饱听循吏绩。一朝铩羽出春明，得附龙门许通籍。君家庭砌多芝兰，吟灯寒映月光碧。相从剪烛话生平，益闻布政多奇绩。伫看丹诏重下征，遍为霖雨苏苍赤。龚黄丙魏合一人，愿借长风振六翮（以上七言古） \\n 按事达保德偶成 \\n （元宪府照磨）李进文（字君美） \\n 地势连立阜，何流壮郡城。坡田多歇种，民粒少聊生。抚字心仍重，宣明政已清。名堂书牧爱，正要赞升平。 \\n 登水寨 \\n 王纬（大梁人） \\n 走上观音寺，黄河山下分。秦川人厄寇，晋地稻连云。螭首双碑古，蝉声两岸闻。乘风襟抱爽，绝胜酒酣浓。 \\n 保德山 \\n （见前）周山 \\n 昔作林涛寨，今为保德城。定羌定亡宋号，附廓大金名。后瞰黄河近，前临翠岭平。笼葱蔼佳气，万古属皇明。 \\n 禹庙 \\n （见前）马上锦 \\n 禹庙空山里，黄河绕故宫。墙凋余古绘，庭阒满秋逢。粮石清华老，龙门道路通。至今横作堑，犹藉控羌戎。 \\n 族人被掠逃归 \\n （见前）王所用 \\n 日高知寇警，城北望秦川。匹马临河侧，驱羊入汉边。荒村人影乱，远陌剑氛鲜。弱族偏罹患，归来泪若泉。 \\n 左师（为副将孙弘谟作） \\n 前人 \\n 邻境严烽堠，笳声彻夜闻。风旗翻雀影，荒草杂龙文。白铠摇如月，青鍪断若云。可怜忠将殒，谁复树奇勋。 \\n 使旋及河 \\n （见前）王邵 \\n 咸云天设险，遂足限华彝。有楫谁为击，亡维孰与?。庙遗嗟禹迹，泽竭痛周黎。独有中流石，千秋屹不移。 \\n 转壑飞流 \\n （见职名）苏东柱 \\n 一湾流水活，飞雨溅青天。白练光如绽，琼珠碎复联。云回迷断屿，涧折散空烟。不意风尘日，还来洗玉泉。 \\n 署中杂咏 \\n 前人 \\n 绝塞长河出，孤城落日悬。云崩寒立户，雾破气交天。鬼火阴山外，蒿林猎鼓边。残疆余对垒，岁月草芊芊。 \\n 其二 \\n 日对烟黄岫，横流不计年。笳声悲碛月，草色溅浇田。报种无安土，弹弓尽大边。春犁蒿目恨，空忆费刀篇。 \\n 其三 \\n 烟气交如雾，河声葬大渊。独怜戎马后，偏到雨花前。户窗悬山藿，踌躇买酒钱。唐风原俭约，岂为俗缠绵。 \\n 其四 \\n 莫说从前事，须眉尚是吾。数年知梦幻，中夜岂模糊。独抱乾坤老，谁怜意气孤。河声推落雨，双泪满林胡。 \\n 过石梯抵十方院 \\n （见前）姜宗吕 \\n 险峻行行尽，修途入望平。荇田连水阔，茅屋带沙明。野渡荒烟合，山城黛色横。劳尘知暂息，榄辔有余情。 \\n 钓台漫兴 \\n （见前）陈大德 \\n 问隐来矶畔，新诗吐翠峦。白云飞涧户，红蓼点沙滩。径滑因朝雨，衣单觉暮寒。山居非无个事，垂钓学偷安。 \\n 其二 \\n 斗室依青嶂，堪居寄傲身。云归山作主，月上水为邻。命酒酬诗债，求鱼佐食贫。莫悲生计短，高卧乐天真。 \\n 其三 \\n 杰阁倚峦额，清幽远俗尘。医悉诗是药，伴醉草为茵。忽（嚼）烟雾霞味，方知山水亲。食鲜常不钓，隔岸问渔人。 \\n 其四 \\n 幽奇收不尽，剔烛尚题诗。日出鱼争跃，云归鸟自随。行杯求熟睡，问年解攒眉。剩得闲中趣，更深许梦知。 \\n 避暑十方院 \\n （见前）姜肃 \\n 炎热难过午，萧然胜地存。危峰压古寺，远水抱荒村。院静东风细，鸟喧野树繁。坐深幽愫惬，，恣意向平原。 \\n 立秋前一日登高地山值雨 \\n 前人 \\n 渐觉秋期至，登高兴已萌。千山藏曲折，一水绕孤城。寒雨村村急，金风隐隐生。长途潦倒客，回首不胜情。 \\n 挽王节孝 \\n （博学宏词特授翰林）尤侗（字展成苏州人） \\n 尝观列女传，节孝最为难。已历冰霜苦，还承菽水欢。持家看鹿挽，教子问熊丸。应树鸟头阙，泉台楹柏寒。（以上五言律诗） \\n 黄河天桥 \\n （金河东北路按察转运使）萧贡（咸阳人 \\n 郁郁风云入壮怀，天潢飞下碧崔嵬。两岸逼侧无十步，万顷逡巡纳一杯。溅沫纷纷跳乱雹，怒涛隐隐转晴雷。曾闻电火烧鱼尾，会迹桃花涨水来。 \\n 和中山王扩充之韵（元韵有碑在堂右壁间） \\n 孙胤期 \\n 林野霜寒秋色鲜，西风行旆忽飘然。休声竟播河东郡，宽德应同塞北川。冤讼已知消旧日，宿囚又喜得残年。秦书指日朝天阙，不次登庸拜宠宣。 \\n 勉赓严韵题安西楼 \\n 李堂（燕山人） \\n 山岚过雨一番鲜，何事登临倍黯然。俯视禹门深峡水，遥看修辨后桥川。（俗云后河川，《欧阳文忠公集》作后桥川） \\n 可人风月怜今夕，好客樽忆昔年。西夏已安无个事，边堠伫待紫泥宣。 \\n 和元质安西楼群韵 \\n （本州知州）王嘉言 \\n 署气低回野色鲜，凌空栏槛迥超然。东南形势隆中土，西北风沙接巨川。千里不惊银夏俗，一麾来自甲寅年。升平无用明边策，正要吾君德化宣。 \\n 大德六年春来保德赠太守王公 \\n （元宪府吏）武（字叔安） \\n 峻岭重冈最尽头，孤城绝险枕黄流。东遮全晋山如戟，西接诸羌地似秋。俗本尚纯民少讼，田因歇种籽多收。六年太守人难学，废事重新一一修。 \\n 自兴县适保德道中 \\n （明刑部员外朗）顾天锡 \\n 道径险阻欲消魂，满眼风惨昼昏。兀突几多黄土岭，萧条三两白沙村。危矶乱石悉罢马，老树枯藤挂饿猿。表里山河虽胜地，万年宏业仰天门。 \\n 前题和韵 \\n （明巡按御史）李让 \\n 危坡陡涧吓人魂，又况河边日已昏。负月征人来野戍，凌云宿鸟下荒村。秋乘峻岭冰朝马，忆听深山雪夜猿。大禹神功何处是，天桥南去有龙门。 \\n 前题和韵 \\n （明按察司佥事）边镛 \\n 漠漠风沙欲断魂，边庭白昼类黄昏。人家寥落依荒土，军户凋零戍远村。几洞花残闲白鹿，千峰月冷啸元猿。登高翘首遥瞻望，五色云中是禁门。 \\n 其二 \\n 前人 \\n 马蹄踏雪暗消魂，旅食荒凉日又昏，古树重重盘曲径，黄沙漠漠绕孤村。朔风塞外惊飞雁，独月檐前惨素猿。试问黄河何处去，韩城城下过龙门。 \\n 其三 \\n 前人 \\n 愧我无能惭断魂，山溪茅塞自昏昏。廿年为宦叨微禄，几度观风过古村。报国有情追汗马，思乡无计锁心猿。白头未遂归宁志，惆怅慈帏日依门。 \\n 天桥雪浪 \\n （见前）陈纪 \\n 立马天桥久俯窥，黄河断岸势巍巍。北来贯串华彝地，南去分开秦晋隈。怒浪花飞如喷雪，惊澜声吼似轰雷，仙家纵有乘槎事，到此应知也用回。 \\n 观黄河 \\n （见前）徐宽（字敬夫） \\n 涉水登冈到此州，兴来郭外一观游。人生宦辙浑无定，主上恩波岂易酬。紫石巍巍天作堑，黄河滚滚气凌秋。家山万里知何处，南望凝眸转自忧。 \\n 祈雨有感 \\n （封丘儒士）李大有 \\n 烦署如焚稼若蒸，使君忧旱吁苍穹。轰雷眖一时震，甘澍淋淋四野通。罹涸鱼龙扬巨鬣，含愁农叟转欢容。古来有感惟汤帝，今日多归太守功。 \\n 自河曲过州时孛来同毛那骇数为边患 \\n （明侍郎）杨璇 \\n 州南去定羌城，触目风烟感情。山势迢遥通绝汉，河流屈曲绕连营。居民到处疲穷寇，戒卒频年困远征。何事元戍窦车骑，不教千里一尘惊。 \\n 保德即事 \\n （明兵部侍郎）杨琚 \\n 山为城郭但增陴，城下黄河胜凿池。阅武有场军旅盛，沿边无警吏民熙。俗淳事简官来少，地冷天寒春到迟。最喜斯民勤稼墙，尽将冈陇作新。 \\n 登水寨瞰河有感 \\n （见前）马上锦 \\n 山立河心古寺幽，登临极目俯沧州。一川水涨弥天堑，两岸波腾涌堞楼。茅屋萧萧荒碛外，桑田渺渺旧滩头。怀襄幸不为鱼鳖，好办租庸贡夏秋。 \\n 古石龙鳞 \\n 前人 \\n 一片嶙峋锁碧斑，龙文留得傍贤关。云生石上雄蟠处，雷动天中幻化间。苔藓尽消浮瑞气，风尘不剥老苍颜。从来神物多奇迹，试看南阳旧卧山。 \\n 带水泛黄 \\n （见前）崔士成 \\n 林涛古寨枕黄流，一线纡回带远陬。花岸夹城惊虎渡，银潢入汉问槎游。太平无待千年报，润泽何言九里（休），明德禹功应不朽，令人极目思悠悠。 \\n 石磴梯云 \\n 袁宏 \\n 羊肠石磴锁莓苔，坤艮元从一气培。翠壁盢岩凌远汉，黄河汹涌吼睛雷。半空路转登临苦，绝顶云收图尽。开万里乾坤俱在目，凭虚何必问蓬莱。 \\n 转壑飞流 \\n 前人 \\n 幽深曲涧自回萦，泉脉奔腾势倒倾。流去朝宗何浩瀚，听来日夜转分明。微风漱石犹鸣，，骤雨倾盆若吼鲸。疑是子胥经过处，至今怒气不能平。 \\n 观入卫兵渡 \\n （见前）王所用 \\n 濒河遥望古津头，入戍征夫漫泊舟。渡远沙泞人尚病，眗高浪急马偏愁。一竿赤帜凌空渺，两岸青苗恁地蹂。莫道遐陬民不谷，年年原是为防秋。 \\n 黄李双节 \\n 前人 \\n 纲常自古本难全，姑妇何人能永肩。谁谓数年新伉俪，并完一节抚荃。孀闱奕世孤灯照，宗祀千秋一线牵。堪叹姜媛矢靡忒，迄今犹诵柏舟篇。 \\n 河变步苗都谏游石梯楼韵 \\n 前人 \\n 纳履忙登镇朔楼，惊看洪浪涌滩头。千霄古树波中杪，比舍高楹水上舟。井灶翻成鱼鳖薮楼，桑田变作雁凫洲。可怜夹岸遭昏垫，二百年来此一秋。 \\n 春日游石梯门楼 \\n （见前）苗朝阳 \\n 山下黄河河上楼，水光山色满楼头。盈盈天堑华彝界，缓缓人横秦晋舟。（蹑）履穿云凌峭壁，挥樽落日暗沙洲。款阅谁复恢河套，怅恨茫茫白草秋。 \\n 过保德答冯大夫 \\n 前人 \\n 人世升沉何可量，此身总不负纲常。醉抛诗酒乾坤老，笑弄风云岁月长。抱瓮新畦眼底缘，谈天旧侠梦中伤。不堪七贵楼台地，断送游人天一方。 \\n 怀水寨用冯亚元韵 \\n 前人 \\n 笑拟中流龟与鼍，桃源有路喜相过。四围山色翻银沫，一线天光漾碧波。古垒渡头悲草木，元门深处拂松萝。感杯不尽登临兴，忍听舟人捉掉歌。 \\n 赠保德州守高公三聘 \\n 前人 \\n 畏路乾坤此识真，丹崖翠壁费招寻。长风翻浪黄流近，直钓为渔大海深。剑气横空山色壮，壮，鹤声嘹唳岁寒清。高踪已卜飞霞外，自是浮名一羽轻。 \\n 和苗都谏游水寨韵 \\n （明府谷亚元）冯梦元 \\n 孤峰水绕象灵鼍，钩引高轩几度过。峭壁岩堪底柱，洪涛汹涌任风波。喜看古寺栖仙鹤，笑阅乔松佩女萝。尽日登临浑不厌，挑灯齐和紫芝歌。 \\n 前题 \\n （见前）崔士成 \\n 中流谁复叱神鼍，四水纵横抱此过。彭湃涛声惊霹雳，（浮）沉树影锁烟波。忘机钓叟眠沙鹭，爱寂山僧纫碧萝。人世蓬瀛何处是，好邀明月醉笙歌。 \\n 登保德城望黄河偶雨 \\n （明司理）王云鹭 \\n 倚楼寂寞意如何，莞尔年华屈指过。风旆暂停消旅况，边城不闭喜戎和。双鱼可付殊方信，一雨应添五月波。自是太行隔宋国，暮云极目送长河。 \\n 挽戴将军阵亡 \\n （崇仁人）吴道南 \\n 风高虏骑踏阴山，大漠尘霾暗紫关。壮士不忘沟壑死，忠臣何必凯歌还。解围功绩全三镇，见义心胸比二颜。千载芳名如日显，昭昭留在史书间。 \\n 戴夫人赵氏苦节 \\n （耀州人）王图 \\n 萧条青岁已称嫠，未恤鸣机为子师。执节既能闺范洁，保孤尤见母仪慈。廿年扃户甘荼苦，一诺终身无改移。陌上行人指华表，至今双垄颂无涯。 \\n 过保德同诸君登郡署阁 \\n 尘沙倦眼自靡娑，屐齿追随快友过。阁晓千崖吹雪气，窗晴三面眺黄河。流云乍吐城余树，古砌深埋战后戈。即使流澌堪返棹，征途无计系蓬科。 \\n 谒孔庙步李孔德韵 \\n （关中人）宋振麟（字子振） \\n 霜流初日破前除，翘首空堂杖履疏，劫火何曾烧北斗，眛坛不候问南车。迟回立碣寒松老，点缀荒城古豆余。龙石斑斑新晋问，倩云呵护鲁宫书。 \\n 恢复府谷（有小序 \\n （山西巡抚东莱人）宋统殷（字献征） \\n 保德府谷一河相望，虽分疆域而安危共之属。以逆氓负固，久稽天诛。余竣役平汾，直抵保德，数月不下之贼，八日而复漫书之，以记岁月。时庚午仲秋二十六日也。 \\n 长河怒浪拍天开，何事旌旄拂地来。野色迷漫横水陆，王师震迅失风雷。无端羯鼓中宵尽，有脚阳春绝域回。秦晋封疆缘底事，可能无意出群才。 \\n 其二 \\n 前人 \\n 万里关河指顾间，凭栏一望戍楼残。风回雁影秦山晓，霜冷旄头晋月寒。何事标铜铭广莫，要须完壁报长安。忧天百转孤臣虑，未许他人袖手看。 \\n 抚军宋公恢复府谷有诗志庆次韵 \\n （见前）王邵 \\n 两河相对逆涛开，喜见汾阳仗钺来。贼胆落时摧若箨，军容赫矣疾如雷。俄传戍堞音静，极目寒汀雁阵回。自是壮猷纾帝旰，敢烦停驷问遗才。 \\n 其二 \\n 赭服黄巾指顾间，几回燹眜庐残。声吞野老三川蹙，气薄风云一水寒。岂恤穷兵伤抚字，须从扫穴秦平安。鸷潜未是游眝鲋，正好颦眉仔细看。（越月贼果复陷河曲） \\n 喜陈继南父母编审 \\n 前人 \\n 目击遗黎恫若何，沟中谁起白骸多。福星远贲临陬眞朗镜高悬照笠蓑。首来苏依化日，鸿音载好集丘阿。十年生聚从兹始，卧辄赓乐只歌。 \\n 挽马烈妇 \\n （见前）苏东柱 \\n 皓月闺中得丈夫，乾坤意气正相扶。肠枯睫赤绐痴父，血渍麻衣别老姑。外星河惊户动，头山鬼避棺呼。酒浆洒地神灵迥，痛哭红颜胜戟须。 \\n 前题和韵 \\n （见前）高贤 \\n 井臼多年勉事夫，忍将灵柩不亲扶。生悲十载无遗嗣，死恨六旬止老姑。华表归来应有怨，杜鹃飞去血频呼。我心时纲常虑，吟尽骚些泪满须。 \\n 前题和韵 \\n （见前）姜宗吕 \\n 矢死羞云人尽夫，浇风何惜一身扶。茹荼苦乏怀中印，仰药甘愚堂上姑。义激簪裾争啸咏，悲深猿鸟亦号呼。为忠为烈无殊事愧杀悠悠似戟须。 \\n 前题 \\n 前人 \\n 抱节甘枯类折筇，朱颜耻作旧时容。泪倾雪浪翻星海，气咽长河绕翠峰。香骨埋萦蔓草，贞魂化鹤傍寒松。欲知凭吊无穷恨，静夜乌啼间远钟。 \\n 观音阁寓目次关中刘石生汉客韵 \\n 前人 \\n 登临不厌舒长眺，载酒征歌过曲堤。下士使君曾梦鹤，多才嘉客旧燃藜。岸分秦晋中流阔，峰带楼台夕照低。望里荒原余战垒，关心云物尚凄凄。 \\n 过保德诗（有小序 \\n （古沛举人）阎尔梅（号古士山人） \\n 往读《赵世家》，武灵掠地至楼烦林胡，心窃壮之，而不识其形胜。康熙辛亥过保德，始知其为林胡。黄河直扫城下，隔岸皆秦之疆或，去河套匪远矣。因与艮思社翁踏雪城头，四望郊界，叹古人不可复作也。遂括其大意而咏之如此。时十二月之初七日。 \\n 大梁分野次旄头，岁暮缘边瞿铄游。杖履纵横三战国，悲歌震动五诸候。（五车星亦晋分野）元龟倒吸龙门峡，赤豹横眠麂径沟。长笑因人成事者，刘琨徒自老并州。 \\n 其二 \\n 澹林枫树已萧条，穴处山农带雪樵。城坐宝莲锺地脉，河从神木驾天桥。冰鱼味胜鲟鳇脍，石燕纹如翡翠绡。深谢居停勤念客，绵封霜果馈僧寮。 \\n 其三 \\n 祟冈断壑匝城根，兽角崩摧半不存。瘠土桑麻才四里，荒街瓦砾仅三门。涔川剑赐刘元海，冀镇兵兴贺六浑。抵掌医闾山下客，边关往事夜深论。 \\n 挽马烈妇和韵二首 \\n （见前）陈大德 \\n 懒陟高原学望夫，夜台长游倩谁扶。齐眉无伴应怜，同我穴萦怀忍别姑。腻骨畏邀青月影，香魂惭听绿窗呼。他年藜阁鱼简，此日为君断数须。 \\n 幻去良人独见筇，羞从粉黛觅新容。自知肝比瑶池雪，谁识魂栖紫盖峰。河泪未乾惊化石，秋眶欲闭厌生松。燕门矢志何须问，月冷空闺恸夜钟。 \\n 同诸子过西滩即事 \\n （宣城县庠生）沈廷璐 \\n 冉冉平沙并辔行，家家矮屋有书声。缘山雉堞高低见，极浦厨烟远近生。绿树阴浓红果熟，黄河浪静白鸥轻。娄烦风景西滩好，笑指归途月正明。 \\n 峻岭飞烟 \\n （州廪生）陈士宣 \\n 巍峰拱秀大河东，地接淑气通。晓雾出山春寂寞，暮烟吐岫月朦胧。腾腾亘古疑朝雨，袅袅长空漾晚风。眺罢醉还回首望，谩夸身到五云中。 \\n 挽王节孝 \\n （见前）尤侗 \\n 和风河水雁飞赊，御母年来泣鹿车。受性自甘荼蓼味，豕颜人照雪霜花。吟桐百尺传高节，吊鹤双行仰大家。自是采（薇）频结轸，青山碧水浩无涯。 \\n 钓台怀旧 \\n （见前）白君琳 \\n 开山峭壁半崩堕，下有当年九曲池。西阁歌残天籁响，南楼舞罢夜蟾辉。青娥颦蹙知今日，黄鹤飞鸣忆昔时。最是闲愁无处诘，伤心偏说岘山碑。 \\n 前题 \\n 前人 \\n 移家避寇荆榛，目尽烟波笑绅。秦岭鸟飞喧日暮，燕山龙战泣时屯。美人黄土空招魄，石马青漫损神。回首汾阳征战后，豪奢今古属何人。 \\n 遥同室兄陈大九日游钓台 \\n 前人 \\n 闻君此日恣奇游，眼见繁华一瞬休。白发常添今古恨，黄花不散往来愁。云中飞雁时窥戈，渚畔眠鸥独避钓。尽日柴门无啄，科头风急亦何忧。 \\n 前题 \\n 前人 \\n 钓鱼台下钓鱼舟，钓罢垂竿见古丘。雀啄雕梁惊客至，鸟喧画栋怪人游。会怜落帽青蛾敛，遥忆风吹华发愁。独有闭门篱畔客，白衣望断思悠悠。 \\n 同州守王澹翁游钓台次宋垣斋韵二首 \\n 殷梦高 \\n 闻说元龙结构奇，双旌同上九层基。侧身鸟道天还小，极目晴川水去迟。此日登临劳杖屦，当年镌凿费锥椎。阳春有曲知难和，敲断吟鞭未得诗。 \\n 破浪遥探古迹奇，钓鱼台迥剩荒基。狼烟未靖千秋恨，兔窟空营一死迟。天险关高涧壑，红罗帐冷笑椎。（经略公曾有\"红罗帐里一书生\"之句）河山锦绣原如画，岘首谁传隳泪诗。 \\n 和韵题州署赏心楼四景赠太守王公并宋垣斋二首 \\n 殷梦高 \\n 逸少才高缔造雄，危楼突兀破层空。檐前山色涵春翠，栏外云光入夏红。紫塞秋声来枕席，秦关冬日照屏风。政成多暇宜觞咏，客至何妨醉竹筒。 \\n 杰阁凭城襟带在雄，子京词赋欲摩空。迎人鱼鸟偏多态，得地烟花分外红。一目直穷秦与晋，四时不尽月和风。登临指顾逢知己，共订扁舟逐钓筒。 \\n 羌署闻雁 \\n 殷梦高 \\n 何人清夜抚湘，惊起霜禽绝可怜。海外辞巢非一日，衡阳归路尚三千。空教壮志同黄鹄，漫尔哀鸣学翳蝉。诉尽心中无限恨，南来北去动经年。 \\n 重阳前一日夜雨羌署独坐 \\n 殷梦高 \\n 辞家万里客穷边，又值凄凉暮雨天。强自拈诗频剪烛，从人索酒笑无钱。惟余破帽羞蓬。岂有黄花对绮筵。欲梦乡关魂不识，拥衾心折五更前。 \\n 九日偕友人观音阁登高（首句限用坡仙诗，下同） \\n 殷梦高 \\n 莫负黄花九日期，荒郊策马历。身探天际烟霞窟，目极秋深涧壑姿。故国友朋时聚首（时同游宋垣斋周元勋皆余里），异乡风物慰离思。凭高不用添惆怅，挥涕牛山枉自痴。 \\n 九日大守王公晏赏心楼赋赠 \\n 殷梦高 \\n 莫负黄花九日期，楼前景物媚尊彝。云涵返照浮城阙，雁带秋声落水涯。杞菊杂陈肴并旨，毡裘列坐客尤奇。（时有口外官在坐）龙山漫自夸高会，不得风流似二之。 \\n 澹翁王刺史招游钓台怀古 \\n （祟明）宋履中（字坦斋） \\n 到处寻幽未出奇，扁舟还向古台基。旌旗卷雾长河静，剑佩冲霄落日迟。暮树寒蝉怜过客，秋风绿酒慰荒锥。百年计拙空余迹，留与傍人作挽诗。 \\n 题州署赏心楼四景兼赠澹翁老先生（中联限用春夏秋冬四字） \\n 王粲楼高百尺雄，拓窗四面势凌空。春临野树穿帘绿，夏取明霞入酒红。拂坐秋容摩诘画，围炉冬景党家风。山中浑似陶居士，退食焚香诗满筒。 \\n 登观音殿九日次新又殷先生韵（限坡山句为首语） \\n 莫负黄花九日期，慈悲阁上最。云深不辨龙蛇路，僧老还如松鹤姿。秋入冬篱情更远，人分两地话相思。君才应有逢迎者，我意栖迟亦学痴。 \\n 和殷先生自遣原韵 \\n 宗履中 \\n 莫负黄花九日期，一枝疏影补新篱。忻逢佳节年年赏，难得秋光日日羁。与世寡情忘野马，此生无恨寄清。吾庐天地同行客，对景何愁不解颐。 \\n 王父台赏心楼四景次宋垣斋先生韵 \\n 马云卿（字兆升） \\n 特地楼台指顾雄，疏棂四面映晴空。春容入座茗烟碧，夏日穿帘榻影红。远瞩秋云秦岭月，近睇冬景楚江风。凭栏一望情如画，客满樽前诗满筒。 \\n 魁楼拱北 \\n 马云卿 \\n 文光闪烁自天开，笔点青霄月正哉。一水萦回环阙至，万山层叠抱空来。胸中锦绣惊三峡，足底风雷壮九垓。翠阁凌云朝紫极，巍巍独步拥仙才。 \\n 入天门关 \\n （见前）周山 \\n 一入天门关，两山似排戟。攒峰拥翠螺，峻崖立赤壁。老松象虬龙，古柏犹蜡蜴。山鹊噪喳喳，野禽鸣唧唧。石缝凝冰澌，路傍生荆棘。马走循兽蹄，人行由鸟迹。转湾又一湾，过碛复一碛。迢迢有一舍，步步蹯乱石。过客悉长吁，行商多太息。我生在浙江，拜官来保德。出入必由行，顾瞻实战惕。自愧无长材，挥毫书短什。（五言排律） \\n 莲山耸翠 \\n 殷梦高 \\n 佳气浮河上，山山翠色重。分明太华顶，飞下玉芙蓉。 \\n 带水泛黄 \\n 前人 \\n 势从天上落，行向地中深。曲折依城去，山腰亦带金。 \\n 峡口天桥 \\n 前人 \\n 峡共瞿塘险，银河卷雪涛。疑因牛女渡，驱石驾长桥。 \\n 水心底柱 \\n 前人 \\n 忆得江南好，金焦水际浮。兹峰差足拟，终古制颓流。 \\n 峻岭飞烟 \\n 前人 \\n 百丈丹崖迥，常疑野火烧。谁知是正气，化作彩云飘。 \\n 温泉腾雾 \\n 前人 \\n 玉液滋灵气，空中素雾萦。披襟思濯禊，不羡古华清。 \\n 龙翔遗迹 \\n 前人 \\n 何处为霖雨，空余鳞甲存。飞腾还有日，咫尺是龙门。 \\n 燕孕奇迹 \\n 前人 \\n 简狄吞犹剩，遗踪此处留。玉关知不远，万里看封候。（以上五言绝句） \\n 黄河 \\n （见前）陈纪 \\n 揽辔黄河崖上行，此心凛凛似持盈。人能操省恒如此，何患常行事不平。 \\n 赠李野轩兄弟二首 \\n （元翰林学士）王仲谋（号秋涧） \\n 三圣元功一理同，后人妄意有西东。不须更剖藩篱破，破在方塘论列中。 \\n 德极由来庆自赊，三花同秀定羌家。从今沮洳汾西曲，三教堂中见棣花。 \\n 前题二首 \\n （元学士）陈俨（字公望） \\n 两谈儒释一谈玄，昆季三人各自贤。我恨无缘识渠辈，细的莲榻较直传。 \\n 二人同气不同行，余庆堂中局局新，好在一门传教处，到头公议属何人。 \\n 上石梯子山 \\n （明知州周山子）周泮 \\n 欲上云梯上石梯，石梯上尽与云齐。天街咫尺须臾到，五色祥云惹我衣。 \\n 公余暇作 \\n （见前）王琼 \\n 山下黄河山上城，河鱼肥彻廓民嬴。（赢字应作羸，又非韵）可能牧爱深于水，移得肥来在此民。 \\n 莲山耸翠 \\n （见前）周山 \\n 一脉生来发五支，翠微寒削玉莲奇。夕阳雨过看还好，红闪霞光落砚池。 \\n 带水泛黄 \\n （明宪副余姚人）冯清 \\n 混混黄流震地来，蜿蜒环抱亦奇哉。边城保障功尤大，一穴昆孰始开。 \\n 水心底柱 \\n （明县尹）张席 \\n 一线长河峡远岑，孤县水寨峙波心。任从两岸狂澜倒，底柱中流自古今。 \\n 古石龙鳞 \\n （见前）陈嘉荩 \\n 有龙自可兴云雨，触石何难遍海山。一自灵踪移泮后，禹门相继似连环。 \\n 雪波鸣雷 \\n （明都察院司务）郑如意 \\n 掀天激石雪山澎湃奔腾响作雷。滚滚远从天上落，禹门惊起蛰龙来。 \\n 石磴梯云 \\n 前人 \\n 叠石依山棱复棱，千尺可人登。举头霄汉无多地，身在天梯第几层。 \\n 转壑飞汉 \\n （明按察司佥事肃山人）来天球 \\n 出壑源渊据上游，跳珠进玉满川流。莫教只载莲舟乐，须灌南效待有秋。 \\n 祷雨有应 \\n （见前）王所用 \\n 濒河斜日雨来山，石磴阴阴草色斑。为谢主人虔对越，积飞入五云间。 \\n 挽戴将军战殁 \\n （定兴人）张栋 \\n 匈奴十万寇边城，赴敌捐躯一羽轻。死事封疆臣节在，将军芳躅继真卿。 \\n 戴夫人赵氏苦节 \\n 前人 \\n 亲收战骨付新阡，茹蘖深闺二十年。俯仰那堪心力竭，国风重咏柏舟篇。 \\n 游花佛寺 \\n （见前）陈大德 \\n 本来面目还谁识，点染丹青竞不同。色即是空空是色，堪怜枉费一番工。 \\n 读姜都督传二首 \\n （见前）白君琳 \\n 当年专阃是何人，谁识将军社稷臣。万古只应留节烈，千秋衰柳不成春。 \\n 忠孝君家萃一门。朱衣赢得在儿孙当年还吝千金赏，不道天心赏正繁。 \\n 石梯冒雪 \\n （见前）马云卿 \\n 危梯凝断冻云连，六出风回接地天。嘱咐行人须稳步，如今世路不同前。 \\n 题花佛寺 \\n 佚名 \\n 石佛巍巍出世初，由来传诵说公输。画工何事污颜色，可恨当时面目无。（以上七言绝句） \\n 署中远眺 \\n （州牧）王秉韬 \\n 山城绝顶控嵯峨，处处青霄接碧萝。夹岸东蟠临府谷，连峰北枕走黄河。险分奇隘三关旧，障蔽中原一苇多。恩义顾名知务本。识司保竟如何。 \\n 观天桥雪浪 \\n 姜基（州庠生） \\n 黄河入塞来，其势殊浩荡。一峡束众流，雨山扼其吭。怒气震千崖，狂飞百丈。漩涡走雷霆，倒激喷层嶂。浑如万马奔，腾骧不相让。又如金鼓喧，渊渊悲且壮。立久毛发坚，汹涌乾坤漾。吾欲泛灵槎，乘风破远浪。 \\n 登飞龙山寺 \\n 康联甲（州庠生 \\n 峭峰高耸与云磨，千里烟霞触目多。古洞苔深斜日入，石栏人静暮鸭过。全收城郭归青霭，半影山林浸碧波。一幅蒲团清世界，自无尘梦到岩阿。 \\n ○补遗 \\n 月夜访新又殷先生不值对花有怀 \\n 宋履中 \\n 强欲排情漫拨弦，闭门房戴袖吟鞭。剡溪月印苍苔润，中散风生酒瓮前。剪烛怀人怜夜短，制笺思雁寄篱边。途穷不（敢诗肩耸），恐惹黄花笑我颠。 \\n 己丑秋客羌署有感 \\n （五言古） \\n 钓鳌海上来，十载眼花白。世事如棋布，下手著不得。羌城一夜秋，寒暑只反侧。年驰力不与，按剑盼四塞。堂堂一野人，平生愧积德。假令务绝尘，敲锺念弥勒。 \\n 冰鱼吟 \\n 长河冻合鱼在泥，指脱层冰难觅一。去年徭重裤无著，今年捕急儿无质。供得官家口滑脂，尘封甑嗟悬室。肥酥胜雪不自尝，招朋夸美会良集。醉卧堆红继兰烛，醒时还傍佳人瑟。君不见，扑声中态万千，肉飞魂绝天应泣。（句虽粗率，情见于词，录诸诸尾，属望仁人君子共惕焉！） \\n 登峻岭望飞烟作 \\n 袁海 \\n 揽胜停骖乱石行，拥茅时见燎烟生。常苗气焰冲霄汉，不作炎凉类世情。谩道寒岩无自暖，须知奇概实殊平。徘徊此地思何限，别着看山只眼睛。 \\n 题节妇吴氏 \\n 袁海 \\n 才离姆教宿霜，至节天生苦亦甘。非我渺闻惊创事，从谁苛论有遗惭。孤鸾不羡双栖燕，烛雁堪羞比翼鹣。吊影年华容易过，莲山河水永相参。 \\n 吊孝兼徐夫子 \\n 袁海 \\n 涕涌双泉泪雨霏，泰山梁木失赡依。三场未毕十年志，一第空留千载欷。风月宛然函丈在，衣冠倏尔梦魂微。驽骀迷路任岐步，翘首南郊望鹤飞。 \\n 留别保德父老 \\n （州牧）钱之青 \\n 定羌古边地，逼塞频大河。山田尽硗瘠，岁稔无良禾。客秋余承乏，陨霜方荐瘥。黍稷半不实，穷民将奈何。嗷嗷走山谷，采食蒿与莪。是时葛酋动，大兵前提戈。书不绝道，马足疲陂陀。达官役王事，给绎东西过。刍茭弗敢累，文纲戒细苛。弛彼遏耀禁，贷粟宽催科。虽有调剂药，弗救膏肓疴。五中恒在疚，一岁遭轲。今秋喜成熟，年丰时亦和。西师告平捷，帝德下恩波。余方引疾退，藉慰心如。河千别父老，拜送山之阿。赠我飞盖影，酌我金巨罗。长吏实凉德，愧此情意多。作诗告后人。加意笃抚摩。上有惠爱政，下有田畴歌。 \\n ○诗余 \\n 定羌春日感怀（调春云怨） \\n （见前）殷梦高 \\n 春归已半，记故园当日，兰馨梅绽。杏脸柳眉桃靥，更共引东风撩乱。新涨拖蓝，香尘碾绿，看画船雕辇争挽。结伴携筇，提壶沽酒，听黄鹂声唤。到今来，异乡孤馆，但荒烟满目，惊吵、扑面，谩卷珠帘待双燕。碧冷红销便，萋萋芳草何曾见。地角天涯，若长人倦，肠断旧时欢晏。 \\n ○歌 \\n 劝民歌 \\n 高冈凤 \\n 劝尔民，孝父母。三年养育心最苦，不孝何如鸦反哺。劝尔民，和兄弟。父母生来本一气，同气不和非人类。劝尔民，勿好酒。贪酒之人最可丑，破家伤生不如狗。劝尔民，勿刁顽。大事小事莫告官，会打官词也使钱。劝尔民，勿奸顽。秋粮夏税早完官，官差不来鸡犬安。劝尔民，勿为盗。盗贼之人天必报，家破身亡乡里笑。劝尔民，勿赌博。输赢未定终是错，立见此辈家萧索。劝尔民，勿好斗。伤人抵命夭天寿，总有皇恩也难宥。劝尔民，睦乡里。富莫欺人势莫倚，爱老怜贪即君子。劝尔民，勿流亡。弃祖离宗情可伤，生作逃民葬他乡。劝尔民，勤耕凿。莫饮酒，莫赌博。毋以富吞贫，毋以强凌弱。年年两税早完官，卒隶不来滋敲朴。事父母以孝，教子弟以学。和以睦乡里，忍以息争夺。莫跳井以自溺，莫悬梁而自缚。一朝之忿亡其身，数口之家何所托。人子于亲丧，有无随厚薄。所当尽其心，衣衾与棺椁。无使土侵肤，便是安乐国。孝弟通神明，俯仰无愧怍，过此复何言，太平有真乐。 \\n 怀旧三歌并序（万历壬子春，蜀仁怀令王所用书于慎思轩） \\n 余方垂髫，获友于马、崔、李三伯子。马长余七龄，崔于余次之，李又次之。始缔三益之交，既联三姓之好。敷衽论心，翩翩然有以各得也。岁癸巳，余应制上春官。甲午、庚子，崔与李相继登贤书。而马于戊戍次。且移牒入成，均甲辰。崔乃登杨守勤榜出身，寻丁内外艰。丁未夏，余膺百里之命入蜀，南郊祖饯，含泪而别。不两稔间，马伯子之变，今为戚然刺心，不啻伤故知，且哀余仲任之失瞻也。旋一祀李伯子客易水矣。又一祀崔伯子称上古矣。嗟呼伤哉！哲人沦亡，何天夺之速哉！计阅世之算：马得知命之二；崔得不惑之九；李得不惑之三。余闻而哭之，痛不安枕帖广者月余，因挥泪而作怀旧之三歌。 \\n 其一 \\n 马上锦（字在中，别号星河） \\n 维彼良驷，产自神洼。房星列于华厩，上襄介乎天。飞黄追轩后之乘，赤文拓后唐之家。鸣八鸾于交冲，过五都而登踏。方其婴耳植发，逸伦绝尘。驰驱迅于灭没，骁腾捷于超群。或污沟而走血，或跳涧而凌空。或垂缰而报主，或竹衔枚而奏功。伯乐见而心敬，九方仰而推崇。跨中州之骏迹，轶神陆之豪踪。?弛者望之惕息，败辕者见之惊魂。其宜倪影高鸣，昂首通都。出护警跸，入服金组。载清皇路，允张我武。历燕台而市骏，奏花鼓以骧猷。胡为乎？骈首伏枥，泛驾九秋。云锦黯?而无光，中黄虺聩而鲜俦。彼驽骑兮，且颠蹶。若跛敝足兮，咸笑谑。抑孰知：知夫龀蹶者之善走，而亦难为人悦。余长马之长兮，而今已矣。余将白马之白兮，而不可复识。心哀兮，其何以自适。 \\n 其二 \\n 维彼南山，何巍巍兮。维此西潢，何弥弥兮。既面之而可陟，复临之而可挹。曩濯濯而枯林，时委翳而低徊。亦涓而始流，且淅沥以霏微。斧斤入焉而日削，牛羊牧焉而日箨。既硗确于?蹭，或茅塞于山廓。挹注难以浚导，泉竭何以自泽。忽阴雨之漫衍，将淤塞乎沙漠。尝埘焉而栽植，辄垒土而为基。间穷源以溯流，亦寻派而指归。伊催高而为平，咸俯首而低眉。忆水源而思本，乃心旷而神怡。一旦云兴，陶蒸上与天高。涓涓不绝，流为江河。会兮蔚兮，南山来朝。日新又新，汤盘沐膏。邓林之木，不种而扶摇。沸之泉，无源而兴涛。或排山而就下，或博跃而过颡。感人情之叹，山川之消长。宜其高高兮上据无极之巅，渊渊兮下泓不测之漭。胡为乎？泰山颓兮梁木倾，原泉涸兮奚所溉。念彼土壤一篑之块，惟彼细流一勺之派。夫谁让而谁择，又何广而何隘。心哀哀兮，其何以自泰。 \\n 其三 \\n 维彼御园，果珍玉皇。郁郁离离，含英吐芳。绽玉舒金，喷素飘黄。?以呈美，轶蟠桃而争香。承甘露以结蕊，凝芳润以生浆。或椒涂，或布蘅薄。众灵杂沓，命俦诉合。叹匏瓜之无匹，咏标梅之箨落。尔独荫屋穿林，长杨映沼。不言成蹊，蓊郁敷好。张公进大谷之梨，周文献弱枝之枣。梁侯来乌?之柿，房陵集朱仲之姣。三桃列樱胡之别，二奈曜丹白之藻。石榴蒲桃之珍，磊落蔓衍乎在茆，檎杏郁棣之属，繁荣萃聚乎在表。宜其入公门，奏金阙。琳琳琅琅，煌煌烁烁。玉露含香，向阳生节。何乃弃于井上，过半垂屑。木叶拜而陨枝，风萧瑟而霰雪。于陵仲子抱匡庐而哽咽，环堵母妻抚孤帷而惨切。堂?蕺景，箜篌?腔，甜桃倏而作苦，长筵胡由进觞。余方兴慨于硕果，奚复得御以同堂。心哀哀兮，其何以不忘。 \\n 其乱曰：悲夫！星历次以拱辰，河历水以成渡。山积佳而新岿，潢衍水而启胃。慨何人之履泰，又何斯之初渡。世阅人而常赊，人阅世而行暮。人何世之能常，世何人之能旧，吾将顺天地之大德，优游以任造化之大数。 \\n 劝民正俗歌 \\n （见职名）高起凤 \\n 孝顺父母 \\n 欲把亲恩数一回，天高地厚一般推。总能数尽青丝发，只有亲恩数不来。恩大如天不可当，请君终日自思量。若还不信亲恩大，君是如何痛令郎。 \\n 尊敬长上 \\n 骑马如逢长上来，莫装不见把头歪。滚鞍下马旁边立，送过方才上马回。傲气雄心不肯休，好言相劝反成仇。如今尊长包容你，自有仇人人在后头。 \\n 和睦乡里 \\n 富足人家你不知，手中也有断银时。莫因缓急难相借，就与亲朋反面皮。他乡一见故乡人，喜地欢天分外亲。反在乡邦如陌路，不知压他是什么心 \\n 教训子孙 \\n 万户千门各有途，子孙资质有贤愚。耕田未必无收获，休只劳劳靠读书。若还定要子成名，砍下黄荆五六根。前后书房都摆列，莫教虚度半时辰。 \\n 各安生理 \\n 不消说声我无田，挑水何曾不赚钱。就是篦头修脚者，也能积钞过时年。富贵穷通有命存，自从生下到如今。若教奸巧能求富，世上良民尽喝风。 \\n 毋作非为 \\n 到处奔忙走不休，一腔肝胆大如牛。如何起灭都凭你，只恐灾来不自由。酒肉宾朋摆摆开，果然轰动半边街。试看那夥兄和弟，犯法谁人肯救来。 \\n 兄弟 \\n 并蒂连根生下来，如何分别有形骸。要知打虎须兄弟，莫为钱财折散开。 \\n 妇道 \\n 谁家媳妇大如天，不受公婆半句言。你不敬婆谁敬你，不宜做与后人看。 \\n 妻道 \\n 入得夫门上下分，翁姑当孝敬夫君。三从四德牢须记，内助还宜俭又勤。 \\n 妯娌 \\n 撇开姊妹到婆边，妯娌双双做一团。就是同胞亲姊妹，岂宜分作外人看。 \\n 婢仆 \\n 走到前房说后房，搬来撇去嘴呛呛。不知他是何缘故，搅得人家是酱缸。 \\n ○赋 \\n 雨赋 \\n 马上锦 \\n 惟兹滂沱之泽，实为玄冥之精，望而成实，重?待以敷荣。萋祁，不崇朝而流遍，?微将乐岁以登亨。故须三日一降，斯能百室有盈。倾?作厉，为虐。金石流火，沟浍皆涸。朱明炽焰以炎炎，?泰潜形而濯濯。于是，赴桑林之野，号云汉之章，履灵星之坛、祝羽山之?。以祀以享，修救修禳，俄而同云合狂，霾伏曜灵，收月离毕。初淅沥以空蒙，忽奔腾而淋漉。过深林兮濯枝，溜虚檐兮洛矗。骤睹之，灏灏乎若涛珠浪滴之洒长空。徐观之，??乎若玉屑于琼花之飞大麓。尔其泽闰九埏，液津三径。经阡陌而破块无声，越林峦而淋铃相应。淹东山之归程，或阻采薇之戍聘。天棘以如丝，叶珠垂而生靓。疾而黯，徐而淡，烟光与水气浮沉。远而蒙、远而浓，树色共山容寂静。其盛也，一泄如注，万壑争流。既弥漫于平野，亦洋于山丘。涨源头之活水，锁云中之高楼。石鲸吼而轰轰，商羊舞而嗖。渺不分乎云泥，恍不辨乎岩洲，则见百兽潜形，万鸟投林。添金谷梁园之翠，洗邯郸、即墨之尘。四望瞑兮无迹，万象倏兮更新。听辘轳之罢响，知桔槔之停浸。楹?润而滑滑，喜亭名而欣欣。庆奄观乎有秋，无觖望于三春。九赋胥克夫天府，八口共饱乎编氓。美哉利也，既优既渥，既?既足。豁焉晴霁，云开日出，凭高视之，万灵沃沃。 \\n 九日登高赋 \\n 王邵 \\n 系龙沙之澄景，撰凤岭之清游。凌罡风而振袂，御灏气以经丘。神轩轩兮霞举，思浩浩兮云流。仰玄穹之晶碧，抚黄舆之崎。景无美而不集，物无触而不奇。于是桂树词人，蓬山仙步。挂四愁于??，锡十赉于涧谷。罗万象以荡胸，极九鸿而纵目。尔乃霜满烟平，峦紫波清。皋禽流响，候鸟凄声。枫摇丹而似醉，柳怯露以如酲。画角吹长榆之塞，锦机萦碎叶之城。纨扇却兮蕙萎，长门静兮苔生。黄金尽兮西旅，玉颜去兮北庭。于斯时也，起?寥之幽感，动恻切之闲情。若夫飞骏睇以遐瞩，荡远眸以旷览。透空蒙而舒眺，纷垣野而可判。则有雄都杰丽，佳气郁葱。云浮?鹊，月射卢龙。结客标华阳之馆，谈天峙碣石之宫。爽气朝来兮笏堪拄，灵文扃睯兮石尚封。揽荣光于河济，宾旭色于烛龙。于斯时也，兴凭吊之远想，发逸宕之雄风。别见堪岩崇阙，栈室悬矶。星坛斗域，绀殿玄碑。绣错林立，诡异参差。食圣神之功德，委庶之膏脂。空侈长房之术，谁赓韦绶之词。于斯时也，思参军之肆傲，师太傅之陈规。既而广莫扬沙，断山衔日。卉木风摧，川原雾织。懔栗兮游屐之高寒，惝睰兮帝座之呼吸。遂乃穷幽奇于鸟道，寄睱散于虹梁。含霞纳翠，咀阴吐阳。扪星蹑汉，步霄轶睲。招汗漫于九垓，睲独立乎太虚之上。嗟色界之惬促，叹流光之苍莽。耳目移而起越，形气化而空朗。待万仞于一拳，拟咫尺夫昆阆。命蓐收而导之，骖金飙以孤往。信溷浊之堪遗，何坌茸之足网。 \\n 麟赋 \\n 刘祖舜 \\n 皇帝龙飞二十四年孟冬，时传蔚州属邑广灵之刘乐睴产麟。舜馆于蔚州，甫三月，侍侧寒松堂大司寇，公就而视之，真麟也。爰作赋以志瑞。其辞曰：皇初肇象，品物咸亨。圣帝继统，庶汇蕃荣。是以循蜚疏仡之世，爰有龙师鸟纪之名。河拥神马，卦爻出洛。显娄龟畴，范呈莫不。人享康乐，天挺奇英。虞帝封浚十二和，召舞兽而民式阜成，周家世年八百庆，兆白鲤而基奠永清。今上宵衣旰食，礼备乐明。驱封豕，戢社瞆。断凿齿，戳长鲸。并日月，销甲兵。配天地，致升平。广风教，遍寰瀛。昭义问霈仁声。海波不扬，陇亩无惊。是宜听阿阁之巢鸣，畜四灵以为祯者也。于是祥云捧日，重译输诚。遂有关睢之应，涵育仁厚之麟。尔乃红丝炎炎，碧甲鳞鳞，广额直耳，玉趾朱唇，拂绿毫于牛尾，裂锦片于身。隐角端之高肉，异天马之绝尘。为三百六十毛虫之长，来上元甲子泰运之辰。重占绣绂之系，再吐水精之神。仿佛成康之郊，薮而隐现，依稀轩辕之苑，囿而逡巡。在孕而雷轰雾起，甫生而月朗霞蒸。于时远峰增翠，深谷逢春。光浮冀野，清映壶滨。冬草不凋，紫塞风醇。童叟皆喜，远迩含频。识者怜其不乳，君子见其可亲。虽未择土而践，位平而处。步中规兮行中矩，居不群兮行不旅。鸣曰游圣与归昌，音中黄钟并大吕。自当龟龙鸾凤而同俦，抑岂虎豹麋鹿之可侣。若夫考循良之治功，询延陵之士女。羡一介之冰心，颂万民之慈母。伟烈雄腾，浩气遐举。因而采风静尘沙之扰，荣观来堵墙之奇。抚摩者曰昭昭之体，歌咏者曰诜诜之诗。遂骈言而作赋，或集字以成辞。睹云中之佳气，瞻大造之垂仪。辨顶上之锦字，展斯文之在兹。所以葩经十五国风以歌于始，春秋二百四十二年，以纪于终。今且禧开北岳，景兆九宫。祝皇朝之德政，仰天子之睿聪。其真孔迩之化洽，乃跻雍熙之郅隆。事嗣徼音于典册，道契（太禧）始于鸿蒙。圣主当阳，万国朝宗。文德武功，并重千古。故年谷顺成，黎民安乐。边隅僻壤，遂产祥麟。国之端也，地之灵也。官此一方者之福也。述庵在蔚作赋，纪之为此麟开生面矣。（寒松老人识） \\n  \\n   \\n  "}
{"章节": "●校点说明", "正文": "  \\n ●校点说明 \\n 　 \\n  \\n  \\n 《保德州志》始修于明永乐十九年（一四二一年）到正统五年（一四三○年）间。《文渊阁书目》卷二十\"新志\"著录。早佚不传。成化《山西通志》、《寰宇通志》、《明一统志》等书，仅存引文三条。 \\n 重修于明弘治十八年（一五○五年）、万历二十九年（一六○一年）、万历四十二年（一六一四年）、清康熙十二年（一六七三年，未刻印）、康熙三十七年（一六九八年，未刻印）、康熙四十九年（一七○三年，康熙五十三年成书）、乾隆五十年（一七八五年），凡八次。 \\n 这些志书，绝大部分早已散失，流传到今的仅是一些序和跋以及其它书籍中的著录和引文。 \\n 现在能够观全豹的仅见康熙四十九年《保德州志》系列。 \\n 康熙十一年，朝廷下令纂修天下郡国志，《保德州志》于次年由知州张光岳主修，张凤羽、杨永芳、王恒等人纂成。因为许多内容选载入《通志》中，故此志没有印行。 \\n 康熙三十七年，本州贡士白君琳在王恒处得到原稿，删削订补，条分缕析，据事直书，纂成新的《保德州志》稿，这是一次私家修志。 \\n 康熙四十八年，朝廷修《一统舆地志》，征天下郡国图进呈。于是，由知州王克昌主修，监生殷梦高编纂，在白君琳志稿基础上，参考万历四十二年州志，增删补遗，于四十九年春纂成全新的《保德州志》，并付梓印刷，五十三年（一七一四年）成书。习惯上把这部州志称作康熙四十九年本。 \\n 康熙四十九年本州志，发端于康熙十二年，历三十七年，多人修订，三易其稿，应该说是属上乘志书。原版存保德文庙内，一九三八年日本侵略军火烧保德县城，此版也毁于兵火。刻本现存北京图书馆，共一十二卷，首一卷。（民国廿一年九月，保德县长马蕃庶总裁，张念祖经理，铅字重印，每套五册。北京、南京图书馆均有此藏书，本县仅存二套。一九八○年保德县档案馆重印五○○套，流传本县。惟校对不严，差错较多）。 \\n 乾隆五十年，知州王秉韬裁定，候铨知县姜廷铭参订，在康熙四十九本基础上，采取续补之法，按编年顺序，将新增内容加在各个章节之后，共添三十九页，纂成续修本《保德州志》，习称乾隆本州志。道光四年又将此本补刻一次，并收入时人黄步蟾的文章。这种版本现存山西、上海、石家庄图书馆。 \\n 以上是康熙四十九年本州志系列的流变脉络。 \\n 为了抢救历史资料，备观省而垂鉴戒。中共保德县委、保德县人民政府决定重印《保德州志》一○○○册，并刻制光盘一○○○张。由中共保德县委常委、保德县人民政府常务副县长高定存总理其事，责成中国地方志学会会员、副编审、原《保德县志》主编陈秉荣先生校点，并处理具体事宜。退休干部冯虎彪先生参与校对。 \\n 这次重印，以乾隆本的道光四年补刻本为底本，参考民国二十一年本和一九八○年本，标点断句，重新排印。排版时，保留原书竖排和夹注的格式，仅将繁体字改为简化字。因不敢冒昧，故未加新注。 \\n 在清理底样时，有字迹模糊不可识读的地方，有因避讳而铲掉字的空白。可推而偶得者，加（）表示，不可辨认者，用□代之。对实在不可识读的生冷怪字，原样保留，以供饱学之士研读。 \\n 整理翻印旧志，是一项科学性极强且又十分严肃细致的工作，这次校点重印，仅是一种大胆的尝试，由于校点者经验不足，水平有限，出现鲁鱼亥豕,甚至南辕北辙，大相径庭的错误，也属难免，希望广大读者提出宝贵意见，以兹保持历史文献的真实。 \\n 中共保德县委员会 \\n 保德县人民政府 \\n 二○○五年七月一日 \\n  \\n   \\n  "}
{"章节": "●保德州志 附录", "正文": "  \\n ●保德州志附录 \\n 　 \\n  \\n  \\n （以下资料摘自《保德县志》（1990年　山西人民出版社出版）） \\n 卷二十六附录 \\n 第一章旧志考略第二章旧志序跋 \\n 第一章旧志考略 \\n 永乐《保德州志》 \\n 作者姓名无考，具体内容不详。《文渊阁书目》卷二十\"新志\"著录。当为永乐十九年（1421）至正统五年（1430）间所撰。早佚不传。 \\n 成化《山西通志》等书存引文三条。 \\n 风俗 \\n 其民俭而不奢，淳而不佻，务农惟勤，礼义颇知。（成化《山西通志》卷二） \\n 土瘠民贫，莫不尚义。（《寰宇通志》卷七八、《明一统志》卷一九） \\n 形胜 \\n 群山屹乎东南，黄河绕于西北。（成化《山西通志》卷二） \\n 弘治《保德州志》 \\n 《保德州志》，十二卷。明弘治十八年（1505年）周山修，张安、杜景林纂。山，字静之，浙江嵊县人。乡贡进士。弘治十五年知保德州。安，字自然，本县人，陕西平凉府经历。景林，字茂之，本县人，南京光禄寺署丞。参加这次修志的还有：张共、郭玺、王章、翟璋。志已佚，今存河东王序及会成（会成，疑为曾成之误刊。）跋各一篇。 \\n 万历廿九年《保德州志》 \\n 明万历二十九年（1601）韩朝贡修，崔士成、李晋元纂。朝贡，字邦献，陕西肤施人，万历二十八年（1600年）自祁县令升知保德州。士成、晋元皆举人。参加这次修志的还有：王所用、马上锦、陈嘉荩、康苏、贾居奇、高腾、康、康任。志已佚。今存苗朝阳序，韩朝贡跋各一篇。 \\n 万历四十二年《保德州志》 \\n 万历四十二年（1614年）胡楠修，王所用、高腾等纂。楠，字栋隆，陕西洵阳人，万历三十八年（1610年）自夏县令升知州事，四十四年（1616年）升湖广洵阳同知。所用，字乃玉，万历二十一年（1593年）任四川仁怀知县。高腾，字鹏南，本县人。参加本次修志的还有举人陈奇瑜、贡生高自知、康、康任、郭登瀛及廪生十六人。这是一次规模最大的写作班子。始于甲寅（1614）春，成于乙卯（1615）夏。志已佚。今存苗朝阳序一篇，唐汝渊、胡楠跋各一篇。《天下郡国利病书》引其疆域等内容。 \\n 长城，在州南偏桥村，西抵黄河南接兴县八十里。（《天下郡国利病书》卷四五第一页） \\n 疆域 \\n 保德州在太原府西北隅，东西广一百一十里，南北长一百四十里，周围四百里。西南由土门铺至兴县界九十里，至兴县城共一百八十里，稍西由冯家川至兴县界九十里，至兴县城共一百六十里，逾河由府谷小木山至神木县共一百六十里。西至韩家川河畔四十里，逾河由府谷大堡村至永兴堡共一百二十里，西北至柴家湾河畔三十里，逾河由府谷熟芝坪至镇羌堡共八十里。北至河畔一里，逾河至府谷县城三里，至孤山堡共四十里，榆林兵马从此渡河，过州入卫。东北至铁匠铺河畔十五里，逾河由府谷水寨寺至木瓜园堡共四十里。至清水营共七十里，至黄甫川堡共八十里。东由天桥铺至河曲界三十里，至河曲城共六十里，由高地至河曲界四十里，至三岔堡共一百四十里，由雁门、紫荆至北京共一千五百里，由王家寨至河曲六十里，又五十里至牛栏村，系保德州地。东南由胡家庄至岢岚州界七十里又西十里至苍水山，系保德州地。南由大塔铺至岢岚州界七十里，过水峪观，由三道梁至岢岚州西门共一百七十里，由一道梁至岢岚州北门共一百八十里。从此至太原府共五百里，由太原府至北京共一千七百里，至南京共三千七百里。 \\n 论曰：保德逼河而成，东北至正西皆河也，河自天桥过城下皆西行，至韩家川则折而南，形如偃月，凡一百五十里而遥，河外俱府谷县地，俱套虏一马所到者。嘉靖中，套虏七犯保德，虽有孤山、木瓜、清水、黄甫暨镇羌、永兴等堡，曾不能遏其冲，尾其后，击其半渡，邀其惰归。自互市以来，果有愈于昔乎？各堡游棍每每假名回种，大肆劫掠，河东一带，迄无宁宇，来不可测，去不可追，即河畔田熟，亦往往不保，至三十七、八年而猖獗极矣。今虽暂，果可长保无事乎？西南至正南皆与兴县接壤，身为兴人役者遗庸遗调，地为兴人有者遗粮遗草，督之不能，关之不得，调停未易行也。正南至东南，皆与岢岚州接壤，如三道梁、一道梁，皆盗贼渊薮，三十七、八年，道儿不通，年来虽颇静，然尚时时窃发，防御未易及也。东南至正东皆与河曲县接壤，如高地、猪槽洼，都系盗冲，巡缉未易施也。苍水等山插入岢岚幅员内，牛栏等村插入河曲幅员内，皆距州一百三四十里，教化未易洽也。天桥以西，故昔保德武氏地也，后被河曲李姓者买其地，遂夺占保德鱼矶，屡毁保德界石，不知疆域定自朝廷，果可听强有力者淆乱之否乎？经界既未易正也，是四顾我疆无一差强人意者。及历览区域，又皆沙梁硗确，求一平原沃壤不可得，旧有河滩数处，又被河水冲没，无一存者，故计道里动称百余里，而计粮则仅二千石有奇，计丁则仅七千有奇，诚以路不通商、地无所出也。人将所倚以为命也？惟在抚有疆域者披图警心，时仅匪茹之虑，力靖萑苻之奸，而又悯其苦、恤其生、庶之民，可望存活于万一耳。（《天下郡国利病书》十七册六二至六三页） \\n 康熙十二年《保德州志》 \\n 清康熙十二年（1673年）张光岳修，张凤羽、杨永芳、王恒纂。光岳。三韩人，知州。凤羽，字天翔，平阳府绛州人，康熙九年（1670年）任保德州学正。永芳，字汗青，恒，字良思，号莲山，均本县人。此志未刻，志稿已佚，今存张光岳序、张凤羽跋各一篇。 \\n 康熙三十七年《保德州志》 \\n 清康熙三十七年（1698年），本州贡士白君琳纂成。四十九年（1710年），知州王克昌主修，监生殷梦高增订付梓。五十三年（1714年）刊行于世。原版存保德州文庙中，日军侵保时，毁于兵火。刻本现存北京图书馆。共十二卷，首一卷。 \\n 王克昌，山东人。白君琳，字兰生。殷梦高，贵州人。 \\n 民国二十一年（1932年）九月，县长马蕃庶总裁，郡人张念祖经理，铅字重印。共五册。北京、南京图书馆均有此藏书。本县存二套。 \\n 1980年保德县档案馆重印500套，流传本县。惟校对不严，差错较多。 \\n 乾隆《保德州志》 \\n 清乾隆五十年（1785年），知州王秉韬裁定，侯铨知县姜廷铭参订。是志为康熙三十七年州志的续修本。续修部分按编年顺序加在各个章节之后，共添39页。此本存山西图书馆、上海图书馆。本县有复印本一套。内有道光四年《新建纯阳宫碑记》一文，疑为道光四年补刻本，此本亦存于石家庄图书馆。 \\n 《保德州乡土志》 \\n 清光绪三十三年（1907年）五月，四品衔山西保德直隶州知州延祉、知府衔署山西保德直隶州葛文督修，六品衔山西保德直隶州史目吴大猷编缉。是志分历史、地理、格致三编。 \\n 有民国五年石印本，存山西大学图书馆。本县存复印本一套。 \\n 《保德县地理志》 \\n 民国二十七年（1938年）王振旅纂。本县仅见一册。 \\n 第二章旧志序跋 \\n 河东王再修志序 \\n 圣朝尝命儒臣纂修《大明一统志》，盖即《周礼》大司徒掌建邦之职，而稽人民之数，与夫大训、小训、小吏、外吏（小吏、外吏当为小史，外史之误。）之制，而定今制也。猗欤盛哉！自蕃司郡州若邑，其地理图志皆无阙废焉，何则？河山、城池、人物、风俗、公署、学校、坛、土产、贡赋、兵屯之属，吏斯土者所宜加省也。保德守周君有见于斯，为州以来，即以纂修为己任，俾监生张安、杜景林、生员张共博访旁搜，得成化间提学宪胡君廷慎所撰《山西通志》，及考诸碑记，询之故老，第涉州政者悉录之，手自删订为十二卷，辑成三帙，与吏目陈直各损俸锲梓以传，价训导贾允恪以其副。启乞序之，予尝识周君，儒者也，今观其各事之右，所著之故实来自，皆出入经史，辩博条畅，诚非有学者不能，惟勤政事知先务乃克尔也，其于治道岂曰小补哉？义可书也。君名山，字静之，浙之嵊县乡贡进士，知德州，丁忧，改今职，所至爱民敏政，声称籍然，将来峻擢，而显融，可拭目期待云。（乾隆《保德州志》卷首第一页） \\n 会诚再修志跋 \\n 保德守周君静之既纂修《保德志》成帙，晋河东王为序其首，而周君复以末简属予，予辞不得，勉以酬之。夫保德，古岚州也。北极戎羌，间阻黄河，盖我中夏边陲之地。然观其志民情俗尚、地产贡赋，皆无异国中。唐、宋、元来人物若狄子玉氏父子兄弟，皆任至卿相，忠孝相传；翰林大学士李克逊、吏部尚书王永渊，政事文学，至今诵之。迨我朝尤盛焉，若刘宗商、高良贵、刘文振、赵世通、阎伯淳辈，皆以抗直为侍御，凛凛有声。至如部郎王起东、高登云者尚多也。呜呼！王化何磅礴哉！州之人才若是其盛，顾自今及古，曾无州志，诸公英名伟绩湮灭无传，得非缺典耶？周君志之，亦山川灵秀将有待焉。抑保德一志，不独见周君之政，抑又见周君之文。昔李栖筠为常州，起学校，堂书孝友传，诸生皆知劝，栖筠以治行著。尹思贞刺洛州，契丹震惊朔方，思贞抚安，境内无扰，而获褒慰。保德尝为边患，闻周君至，五载黄河不澌，远遏戎羌。为政之暇，志书又成，俾保德山川灵秀，人物风化，垂名千古，其贤能岂下于尹、李者哉？志书，美事也，故乐道之如此。若夫周君发身科第，为时伟人，具在首简，子兹不及。（乾隆《保德州志》卷首第七页） \\n 苗朝阳三修志序 \\n 往余从事礼垣，翻阅国家典制。英庙正统五年，命儒臣纂修《一统志》，载在秘府。嗣诸守臣，编诸边及各郡邑自为一志，烟火万里，远近分合，犁然如指诸掌。顾先朝吏治举、士风正、民生安，二百余年设官取士如故，议者每言今不逮昔，则分授分野考质在志，而经纶治理在人可知矣。保德韩大夫以祁循令，擢守是郡，师古循良，施于有政，诸凡浚治源、宗教本、刷蠹弊、涤烦荷，为德人翅首足，所愿罢行者，率次第见之行事，四封之内不期蒸蒸然登于理信哉！政治之存乎人也。乃以郡志绝笔多年，散逸敝陋，至不可读，爰谋修葺，闻之兵宪赵公曰：\"可\"。遂慨然以身总其事。简乡士之博而雅、醇而文者，若孝廉崔子士成、李子晋元、国学士马子上锦、王子所用、陈子嘉荩，属以编摩。本之周守旧乘，参以晋省之通志，而酌衷于此心之权衡，复者删之，赝者之，阙者补之，沉湮脱漏者表而续之。绘图分卷，以提其纲；汇欠胪列，以悉其目。诸官师、民物、习俗、遗编靡弗志，志靡弗详且确也。今而后德中典故灿然具备，文献其足征乎！夫州志自浙嵊周守后百余年来，所称孳孽治理者，匪无其人，然卒事期会而遗文献，而心待今韩大夫成之，则政治之存乎人也，不益信哉！顾志以事成，事以文考，前者创，后者则，稽郡名宦、乡贤，志多前代，而挽近寥寥，倘从此按籍论世，感发兴起，功德声施，彪炳于官业乡邦，而尸祝樽俎，济济接踵，则亦存乎人之自树耳。斯韩大夫修志意乎？（乾隆《保德州志》卷首第二页） \\n 韩朝贡三修志跋 \\n 万历辛丑秋八月，重修州志成，大京兆河曲苗公引其端，余不容无言以跋其后也。窃以志一方之实录也，录之不实，志于何有？影射其辞，附会其说，湮没其事，粉绘其文，四者志之弊也，有一于此，非实矣。旋修旋订，直书而备载之，斯所由称实乎？州志自弘治初周君纂修以来，洎今几百年，天运三十年为一世，其间事迹之更张，人文之变迁，风俗之移易，辄不能尽没其旧，矧百年已历三世，而不一重修，如实录何？余于是请之道府。为修葺计，遴郡之以博雅谙练名者，得士六七人，属之编摩采辑，删繁增缺，核实定评，文简而明，实核而尽，期于信传信、疑传疑，曰吾直准诸实已尔。曩余师陈楚石先生尝语性命之旨，谓天命人心，总之一实，任官常则以实心敷实政，列士林则以实德懋实修，为齐民则以实意行实事，世道民风，庶几不漓乎？三晋，唐虞故壤，勤俭素著，固多实少华，即保德弹丸边徼，夙称淳厚。迩来三关之俗，日就浮靡，淳如保德，亦渐有嚣虚之气，犹幸山僻贫瘠，先民之风，未尽澌灭也。所赖以亟挽而力维之者惟今日矣。余之实是志也，意在斯乎，意在斯乎！（同上第八页） \\n 苗朝阳四修志序 \\n 保德故有志，创刊于郡守浙嵊周公，继刊于陕右肤施韩公。第草创者一时搜罗，不无遗漏；嗣修者补遗葺漏，未暇精详，亦其势然也。迨今时异势殊，人物几变，其所宜为修葺者未可数数计。万历庚戌胡公来守兹士，入境之初，即询郡志。深为治体所关，曲刑攸寓，爰谋所以修之。会久乏长吏，文牒猬集，其他废坠，如：学宫之歌，而官师露处；城垣之倾，而守御乏资；粮里混淆，盗贼充斥；及旅馆、牍舍、仓储、训练之所，至有不能一朝支者，乃极力振刷。重巨者，具牍以请，细可专者，次第聿兴，拮据三载，始就理。复念志终缺典，竟厥初志，延二三绅佩熟掌故者，相与载笔其间，公则总其大而折衷之。几年余，始竣事，介以问序于余。余惟概今寓内，无论通国大都，即谦谦小邑，犹然以志争鸣，盖纪山川人物阶之，为吏惟传舍，其官者驰骛，纷嚣耳槐，棘目案牍，仅以支岁月，觊一日迁去，间一二垂情故典中，或避喙而休，倦勤而废；又标略术艺名者，以蔓语支辞，不俟岁，已庸庸焉，腐唇陈齿。今大方宗匠得起而芟刈其间，何幸公垂注治教，聿成一方文献，为保德树不朽之业乎？缔观厥志，首建置，终艺文；中间山川、城郭、兵赋、畜产之类，靡所不备；至其贤宦、孝弟、节烈，详述行实，可信今而传后；又财用登耗，民俗淳漓，军国利病，尤必搜其所以起，究其所终极，竟必何若，乃能无弊；且即其己试之法，附诸纪载，以寄其惠于无穷。公之用心，身远且邃哉！嗣是有志治理者一展卷，凿凿皆有依据。宁惟舆地、形胜，得保障封守之要。乃财用所为樽节爱养，俗习所为转移化导，军国所为变通兴革者靡不有要可寻，有法可守，诚当世典则，千载龟鉴，文献足而穆叔不朽之业，信在兹矣！昔《周官》职方氏掌天下之图，辨其邦国、人民、财用、谷畜之数，要以周知其利害，非徒为观美具也。今之志，其国史之遗乎？追踪周典，轶芳史氏，《保德志》其庶几载！肇始于甲寅春，卒业于己卯夏。大率皆藉资乡官令尹王君之家乘，其孝廉陈生奇瑜、明经高生腾、康生、任生自知，亦多与有力焉，法得并书云。（乾隆《保德州志》卷首第三至四页） \\n 唐汝渊四修州志跋 \\n 保德，故楼烦郡，地僻万山，壤邻边陲，斥卤崎仄为田，盗贼戎马之昵野，干泥代食，盆科列旨，所谓瘠地穷土非耶？仅有黄河一水足以限虏，而冲突奔进之患，几令三农蹙额，动赋蜚鸿，以故选得是郡者，往往攒眉以应，诚难之矣。胡公初至，即访郡之贤者，而问以疾苦，诹以利病，昼理职，夕事，夜计过，不朝暮辍也。公余之暇，随取旧志阅之，翻阅再三，益得以悉所未备，补所不足，渠支脉贯，盖居然保德具胸中矣。因叹曰：前事不忘，后事之师。昔日之保德，昔日之志具矣；今日之保德，昔日之志未有也；若之何听其泯泯不传耶？乃延耆宿，摭掌故，为之修辑，而因总其凡。间有志不能悉者，复为之论著，以俟参考。寒暑载历，始克竣事。此一时之纂刻，或非理道所急乎？要以虞周谟训，《周官》、《洛诰》，往册程之，治何常局？征今与传后，总之，蕲裨民而止，虽今陈陈纸上，倘异日者而有披文以见义，览略而思详，安在建置一志，非复古还淳之理也。星野一志，非循占顺轨之书也。疆域城街，非道守德维之谱也。而党庠塾序与官迹、贤祠并列，则劝惩之格备。户口、田赋、军民、屯马错陈，则厘保之策举。他如一草木、一关梁、一祥灾，靡不旁搜博采，尤足别善淫之路、仁暴之门，而致列修救焉。杨子云所谓后世必有知其元者，则公之志保德也，实公之理保德耳。高明君子无谓是雕虫篆刻之为，而刍狗视之，则州人厚幸矣。渊与公称莫逆交，因获览其详。且为之跋。（同上第九页） \\n 胡楠跋（此跋，原志未标作者，考取内容自称楠，故知必为修志之胡楠。） \\n 窃谓志者记也，记所有以示人于无穷也。倘挂漏贻讥，纰缪滋惑，或记其粗，遗其精，则与地方无裨，虽雄词古笔追踪作者，犹之乎未尝有志也。兹楠之为志，则幸闻命于二三君子也，仁怀令王公则授以胡学宪之《通志》，周郡守之原本及官邸数年之笔，即口画手书不为劳，稿数易，衔命之使数往数来，不为渎焉。高太学、康太学则同心一意，共成一帙以相佐，即忘寒暑、废寝食不恤焉，陈孝廉则集思裒益以相诲，披胸露意以相证，即触时忌，忏俗好不恤焉。无非欲广为罗、严为核也，无非欲自今以前之保德，并自今以后之保德，悉隐隐跃跃于简端，俾观者若披郑监门之图、阅傅山阴之谱也，敢不惟命也。譬之貌人者，须眉色笑，不敢以意增减，惟恐不足以肖其人也；譬之祷人者，叮咛烦悉，不厌琐屑，惟恐不足以福其人也；又譬之医人者，方脉禁忌，不嫌吐露，惟恐不足以生其人也；则兹志之本意也。惟是楠百不逮人，又时已及瓜，皇皇多芜秽颠倒，不难尽如二三君子意，是在擅三长者痛加删润，以惠此一方人耳。（同上第十页） \\n 张光岳五修未刻志序 \\n 郡邑之有志，亦古一国之史也。尝考《尚书·禹贡》、《周礼》职方，如晋《乘》、《越绝》诸书，汉、晋以来地理志，皆史之流也。外乘虽属一隅，而山川形胜之所在，兴革厘剔之递更，无俟遍历广轮；一展卷而了然于指掌间，不可谓志之匪重也。保德旧志成于故明万历甲寅，已阅六十春秋，无论鲁鱼亥豕，词不足以行远，其间风俗屡易，改迁叠见，保残守缺之虑，匪伊朝夕矣。方今圣明在御，百度维新，薄海内外，咸喁喁向风、以观至治。近因礼臣之请，复命纂修外志，将欲采风谣，辨土物，登之天府，以彰车书一统之盛都哉，诚巨典也。余因思志之重也埒于史，而志之难也亦同于史。昔班孟坚谓司马子长曰：其文直，其事核，不虚美，不隐情，故谓之信史。况一乡编摩，求其文直事核，不虚不隐，以能免于顾忌惜已之诮，盖已难矣。余又思之，三代直道，自在人心，假徒贲饰，以侈后观，安全保数百年披阅之下，不指数而诋，曰此某氏以掣董狐之笔者，不尤甚于毁之耶？且不观于古人乎？范晔之《汉书》、陈寿之《三国》列传倒置，以私掩公，千载而后，畴不啧啧其言之哉？于是仰遵宪命，以学博张公总其事，其诸汇分各有所司，始建置，终艺文，补缺订讹，期于不蔓不溢而止。正不必规规，古史抵掌孙叔敖衣冠，乃为考疑示信矣。抑闻之，九州之志谓之九丘丘聚也。言九州所有，土地所生、风气所以皆聚此书也。若兹之类以次分、事以类著，义例井然，一展卷而山川形胜之所在、兴除厘剔之递更，已了然于指掌间，不亦追效信史，为保人士垂永哉？是役也，虽不敢谓征文考献，有光昭代之典章，而捃摭遗文，不致湮没无传，即观风采异者，亦将流览以惠此一方孑遗云。（乾隆《保德州志》卷首第五页） \\n 张凤羽五修未刻志跋 \\n 国家定鼎三十年，车书一统，文物弘备，正采风问俗之时乎？因命纂修天下通志，汇郡邑纪载，列为全编。羽备员州庠，蒙委州乘，削旧续新，自念学识疏陋，惧不克任，然分不敢辞，亟取原本翻阅，见其自明迄今六十余载，时异势殊，毋论文献无征，事多缺然，且词亦杂沓，有碍观览，遂简庠中之博洽淹贯、心气平和者如杨子永芳、王子恒，共为商榷。其间城郭之成毁、祠庙之废置、风俗之转移、村寨关市之存亡、人民赋税之增减，咸与更正，间附一二论言，亦平日目赌情事，有感于中，无庸缄默。艺文存其有关地方利弊者，以俟后人参考。至名宦、乡贤、孝子、节妇，皆系风世励俗，阐幽扬善之大典，必矢公慎，质诸天日，盟诸鬼神，从士民公议，酌为续入，俾数十年之砥节励行，不致湮没无闻，后之披阅是籍者，观感兴起。羽私庆附骥尾焉，敬为之跋。（同上第十一页） \\n 白君琳六修未刻志序 \\n 国朝兴垂六十载，而保志之缺且八十年。先是上俞礼臣修天下郡国志，檄下，郡侯张公曰：纂修编帙，庠事也。檄之学，学博张公曰：唯唯。乃选士之有才望者，以杨汗青、王良思董其事。而命之曰：宁省缩，无累刻工；宁早竣，无耗岁月。取应宪檄而已。帙成，上之会功，令例修郡志，州县志附焉，节其帙入《通志》中，遂弗梓。艮思乃蕴其稿于牍，迄今二十有五年矣，取而读之，见其条分缕晰，有良史才，独惜成于仓卒奉命余，而有所未备也。余唯郡邑之有志，犹古列国之史《春秋》，所由以作者，讵细事欤！顾欲如史传之体，彰善惮恶，以资法戒，无论动触忌讳，自成戈矛，而志之与史，体裁不同，义例各别，是又未可一致也，虽然亦贵有其意而已矣。今夫山川、土物之在宇宙间者，志之不加多，不志不加少，徒资耳目，无当激劝，而臧否之鉴则法戒，攸昭曲至巨也。顾反详彼略此，何与？余愧乏三长，家居无事，取旧牍而删润之，极知僭越无所逃罪然。要使读之者油油然，有为善之思；而惕惕然，有不善之惧。则于劝惩不无少补也。昔司马温公《谏院题名记》曰：某也，贤某也，佞可不慎与。若夫山川、土物之迹则亦不惮搜罗以无俾缺失云。（乾隆《保德州志》卷首第六页） \\n 刘瀚六修未刻志跋 \\n 国史与郡志不同体，修志与修史未尝不同法，留心掌故者，欲准史法推之于志。考古不精，则不能通变；观时不审，则不能宜民。因兴革而议补救，考淑慝而知法戒。费半功倍，其禅益于政治之得失、风俗之污隆，迥非浅鲜，自人心弗古，事事从德怨起见，模棱唯诺，积渐成风，修志且然，况事有大于修志者，此有志之士所惋惜也。《保德郡志》，自明季纂修经八十年，事多缺略。国朝壬子，允阁臣请俞修天下郡国志。维时遴选得人，禧往益今，功莫大焉。会州志附入郡城总志，不果梓，经今又二十五年，其中具细多所未备。监生白先生以淹雅之才，抱经世之略，志不果售，慨然以此事为己任。因取旧志而订补之，条分缕晰，据事直书，推见史法，无少瞻顾。其议论多前贤所未及，不只繁简酌中，汇成一郡全书，且以见草野公论，执持有人，不因世嫌而遽没也，其为补救，为法戒，关系一代之政治风俗不纂重哉！（同上十一页） \\n 王克昌六修州志前序 \\n 古列国者，皆有史官掌记时事。盖以备观省而垂鉴戒，犹夫天子巡狩而诸侯陈诗之意云尔。今之郡县，与古列国等也。列国未赏废史，而郡县独可无志乎？顾志之与史，有同者，有不同者。其不同者：史于天下之事无不载，而志之及于一郡一邑；史所记者，一朝之典故，而志自开辟至今，事迹系其地者，例具得书。此其不同之大略也。其同者：史纪天文、地理、平准、河渠，而志亦纪建置、星野、田赋、风俗；史载本纪、世家、列传、儒林、伎术，而志亦载官师、人物、艺文。此又其所同之大略也。余少历览前史，见陈寿之志《三国》，魏收之撰《魏书》，皆以爱憎为褒贬，德怨为毁誉，心窃鄙之。私慕司马温公《通鉴》，考亭夫子之《纲目》，时时把玩，拟他日得握椠珥笔，出入承明，左右天子，且将仿其义例，成一家言。而筮任以后，鞅掌簿书，此志不遂。四十四年夏，承乏定羌，莅任后即索州志观之，仅得万历间洵阳胡公旧本，以后别无重修者。盖一州文献之缺，且百有余年矣。余念志与史类也，虽体有隆杀，事有大小，而要之信今传后，劝善惩恶，其道无不合者。即欲锐志纂辑，以聊见平日所好尚。而羌郡凋敝实甚，余方新政，且剔厘兴革，生聚教训之不暇，遂令此志又忽忽五六年矣。去年秋，天子修《一统志》，部檄征天下郡国图进呈，今春余历俸将满，复念少时所愿，既限于职守，而不得伸，近日之情，又隔于事势而不终遂，不几大负平生之志，且无以称明诏扬盛业哉。因再搜得郡贡士白君蓝生所辑本，属锡山殷新又先生重加增订。而余于政事之暇，总其大纲，相与商略。不逾时，而书告成。繁杂者芟，阙略查补，笔削皆从其实，是非不诡于正。庶几乎，信今传后，劝善惩恶，于一州之文献，少有补已。嗟乎！士君子读书稽古，雅志著述，上之得以备顾问，待起居，歌颂圣德，润色鸿猷。至于文列琬琰，笔垂金石，固其幸矣。不然而口诛笔伐，显征阐幽，进退百王，上下今古，勒成一书，藏之名山，传之其人，亦其次也。若乃区区百里之掌故，一方之记载，而为之撰次点窜，徒令盲左、腐史笑人寂寂，曾何足为作者道然！以郡邑之稗乘，上继南董之简策，于以备观省而垂鉴戒，亦岂等诸帖括章句之类，徒供覆瓶之用已哉。读是书者，慎勿但视为淹雅之资，遗忘之助，而用以考镜得失，切己体察，则于学问、政事皆有所益，而亦不辜纂辑者之苦心也乎！是为序。时康熙四十九年，岁次庚寅，清明后八日，赐进士弟奉直大夫，知保德州事，东海王克昌瀚渑父自序。（乾隆《保德州志》） \\n 殷梦高六修州志后序 \\n 我皇上临御，垂五十年，圣德神功，覃及无外，冰天桂海之区，沐日浴月之境，莫不奉冠带、朝正朔。四十有八年秋，诸词臣纂修《一统舆地志》，将成，我皇上考图数贡隶属籍者，逾万国焉！爰命四海外内，悉绘其山川险易、道路远近以献。九月中，部檄下保德，时郡守东海王公莅任阅五年矣。悯旧志不修，百有余载。文残献阙，久有纂辑之志，缘州政之废弛者多，夙夜淬励，不遑他务，部檄至，公乃怃然叹曰：是役也，吾不可以复缓。遂竭力搜罗，自万历季至今，除星野、舆图、山川，风物外，余凡城垣、廨舍、学校、仓库、邮亭、井里、庙坛、寺宇之兴废，兵刑、钱谷、礼乐、制度、朝政、民俗之沿改，官吏、师儒、忠臣、孝子、义夫、节妇之实迹，以及古今事变，断简残编，其可以备掌故、广见闻者，靡不裒集。又得郡贡士白君蓝生所辑本，与洵阳胡公旧志互相参考。至四十九年春，公俸满，将内升，余时在公署中，公即以胡志及白君本，与所裒集诸条，授余编纂，且复语余曰：今天子声教四讫，部檄来征郡图，为人臣子固宜推广上意，黼黻皇猷之万一。况吾少好司马迁、班固之文章，长复雅慕涑水紫阳之书，冀得簪笔玉堂，左右起居，共昭代信史。而今既不可得，区区一郡之志，藏诸中已半纪，而今复有志不就，是使此州百年之文献终于残缺。且若天子之明命何？先生尚优我不暇，勿惮烦为。余以不能笔削固辞，公再三敦谕，余不获已。承命纂修，复广为稽考，增其缺略，订其讹舛。公食退之暇，时时与余相质正。大约事取其真，辞尚其核，予夺衷诸舆论，是非本诸公心，期以征往示来，信今传后。阅两月而役告竣。总为志十类八十八条，以白君所辑为蓝本，而今所增订居十之三四。志成，公序其首，而余亦以序栀言附其后。余惟志者，志也，欲人志之于心，以开其志也。阅是志者，览因革，则宜思古今何以胜衰，而有巩固苞桑之志；览形胜，则宜思河山何以带砺而有绸缪阴雨之志；览风土、田赋，则宜有志于教养，而思民行何以兴，民生何以奠，览圣泽，则宜有志于忠贞，而思君恩之何以报，臣职之何以称；览官师、选举，能不思贤否善恶、前鉴昭然，而有志于法戒之当慎乎；览人物，能不思忠、孝、节、廉，芳型未达而志于兴起之当急乎？若乃览附纪而思武备，则效命疆场之志不可忘也；览艺文而思文事，助经纬天地之志不可无也。倘阅志者能本我之志，以观志之所志，又能即志之所志，以立我之志。则此志之一卷一帙，有裨于朝廷之风教。虽其铺张扬厉，或不及应邵之《风俗通》，颜古之《王会图》，而用以辅佐神圣之功化，倘不无涓之益乎！是则公心之所厚期，而亦余志之所深望也夫。时康熙肆拾有玖年，龙集庚寅月（月，即三月。）望前一日，锡山殷梦高新又氏序。（同上） \\n 商基镛六修州志再序 \\n 余治岚之明年，定羌牧东海王公，以西曹内擢，余猥膺代庖。视事之日，适所修郡志将告成，甚盛事也。按志之为类，凡官其地者，例得并书，郡人士索余为序，意盖因序以书，余顾何得以不敏谢也！夫朝廷设官分职，必署其衔，曰知某事。余虽偶尔承乏于州，所有事义，不可不知，但下车伊始，诸务倥偬，其于山川流峙，未及登监而知其形胜何如也；城社官司，未及稽考，而知其沿革何如也；物序人风，未及省观而知其盛衰何如也；徭役赋税，未及查核，而知其轻重何如也；遗踪轶事，未及披阅，而知其显晦何如也。鞅掌偶暇，爰取所刻稿本读之，举夫河山形胜，如遍历其境；建置沿革，如适值其时，风土之盛衰，不禁古今致概；徭役之轻重，不禁休戚相关。名贤先哲之遗踪，忠孝廉节之轶事，有不啻身为晤对面，为亲炙者，未尝不掩卷叹兴。曰：志之为功大矣哉！余也，五日京兆，所为兴革损益，与州人更始者，窃有志焉而未逮，披阅一过，觉心之所志，于志之所志有动机焉，意后之读是编者，应无不作如是观：因以知志之不可不读，与志之不可不修也。虽然纂修之责，前与后两相需也。州志自宋、元，而下不可考，故明成化始有志。弟其书寝失，由弘治以暨万历，凡再修、三修、四修，二百年间，载笔者无几。我国朝定鼎，有事修辑者，凡再见，乃卒未授梓，而其书或不传。然则志之修废，存乎其人，人之不可无视，志之不可等耳。是编，今观成矣，后之视今亦犹今之视昔，继此复修俾其与天亡极者，是在后之君子乎。书之成也，提纲挈领，厥唯王公；而条分缕晰，则锡山殷君新又氏也。要其搜遗文之记载，辑故老之传闻以定平隙，援诸剖厥而卒有成书者，郡之荐绅髦士，实均有力云。于戏编之为志，即阶之为史，一州之掌故，一统之图籍寓焉。一时之刊订，千秋之龟鉴存焉，余实不敏揄扬难罄，其将以不序序之云尔。时康熙四十九年，岁在庚寅，嘉平（嘉平月，即一月。）月，黔南商基镛智庵甫撰 \\n 冯国泰六修志刻成序 \\n 保德地邻边塞，去河套密迩。城处万山中，黄河则环绕其下，土瘠民贫，昔定羌军地也。余于癸已仲春承乏兹土，下车后即索州志读之。欲以明山川之塞厄，风俗之转移，户口之多寡，赋役之重轻，庶几因地制宜，乘时兴革之。不意仅得洵阳胡公旧志数本，半属残缺败坏，文献无征。屈指断而未续，自故明万历年间迄今盖百有余载矣。遂不禁怃然曰：《州志》，何等事也，乃可任其残缺不一？为篡辑哉！既而绅士中有进而告余者云，是志，前任渤海王公业已肩荷于庚寅岁，曾与锡山殷子重加增订，已付梓人。唯缘资斧网继，枣梨尚质晋阳。夫王公既力任纂修于前，余安可不将顺于后？遂于次年春，捐俸赎之。及反复详览，见其因革、形胜、风土、田赋、圣泽、官师、选举、人物、附纪、艺文，莫不条分缕晰，了若指掌。噫！王公真不朽矣！后之人览而考鉴得失，观感兴起，胥于州志一书，是赖其为裨益政事，不几多乎？因爰笔而为之序。时康熙五十三年，岁次甲午，仲春中浣之八日。知保德州事于越冯国泰，谨书于退思堂。（乾隆《保德州志》卷首第十二页） \\n 王秉韬续修志序 \\n 志通乎史，为一郡文献所关。修之宁非要事与！顾近今修志者，设局延主笔，立分纂、誊录、校对，供支十数人，计一年所费，不一千有余金，靡费益多，告成益远，以致各邑绅士、富民，一听修志，鲜不色骇而汗走矣。《保德志》，逾七十五载未修，无如山瘠、民贫，办理尤不易易。不得已，而为补之之法。凡七十余载，所应续志者，采访明确，悉依门类补录刊之，共计添三十九页。才捐俸廿金耳，而续志以成。维时参订者，州候铨县姜延铭。采访者：州岁贡赵迎恩、袁学典，州生员鲁腾蛟、高天纬、姜、阎熙和、王乙、张德成也。是为叙 \\n 乾隆五十年十一月中浣，知州事王秉韬书。（乾隆《保德州志》卷首） \\n 马蕃庶续印保德州志书序 \\n 保德虽处偏隅，向称名郡，而近年商务衰败，教育落后。余客冬莅保，平匪之余，进行政治，方疑文化之缺，乃阅县志，其叙述精详，笔墨简洁，而后知此邦人士，不乏通儒。班、马体裁，无添于著作之林矣。乃存书遍寻，只得两部，爰拟续印，分送各学校、及机关各人员，共资阅览。于政治上、教育上，获壤流之助。乃询诸士绅，佥谓版存文庙，弃而不用者，三十余年，现已失毁不完，余甚惜焉。因思铅印方便，较补旧版费省。遂邀请士绅，逐卷校正，筹款续印，俾免失传。查《保德州志》，已修六次，当此财政困难之秋，纵不能继续纂修，比美前贤，而续印多部，以供稽古者之参考。较诸仅存一、二部，裨益文化实多矣。爰弁数言，以志颠末。中华民国二十一年九月九日，保德县长马蕃庶序于县府观河楼。（民国二十一年《保德州志》卷首第一页） \\n  \\n   \\n  "}
