{"章节": "\t\t●序", "正文": "　 \\n ●序 \\n 　 \\n  \\n ○序一 \\n 影印《北堂書鈔》序 \\n 周心慧類書之作，始於三國魏文帝敕劉劭、王象等人編纂的《皇覽》。魏、晉之後，歷代王朝取其分門排比，便於檢閱的優點，屢屢組織人力、物力、搜政府藏書，輯成鴻篇巨制，但時及今日，多已佚先無存了。在尚能見到的幾部大型類書中，唐虞世南輯錄的《北堂書鈔》，素以成書較早，收錄資料亦較為宏富著稱於世。並與歐陽詢等編纂的《藝文類聚》、白居易輯、宋人孔傳續輯的《白氏六帖》、徐堅等撰集的《初學記〉，合稱為唐代的「四大類書」。 \\n 虞世南（公元五五八－六三八年），字伯施，越州余姚（今浙江余姚）人。 \\n 少時與兄虞世基從學於顧野王，有文名；善書，師沙門智永，妙得其體，與歐陽詢齊名，世稱「歐虞」。南北朝時仕陳為建安王法曹參軍，陳亡入隋，官秘書郎，十年不遷.煬帝於江都被弒後，一度陷於竇建德，後歸唐，歷任秘書監、弘文學士、銀青光祿大夫。與太宗論治要，敢于規諫，太宗嘉其德行、忠直、博學、文詞、書翰五絕兼具。卒謚文懿。新、舊唐書有傳。 \\n 《北堂書鈔》為虞世南在隋秘書郎任上所編。所謂北堂，指隋秘書省的後堂。 \\n 唐劉禹錫《嘉言錄》敘其事曰：「虞公之為秘書，於省後堂集群書中事可為文用者，號為《北堂書鈔》。今北堂猶存，而《書鈔》盛行于世」。其編輯此書，大抵是供文人撰文時採錄參考資料所用。隋煬帝拒諫飾非，虞世南官卑職小，所用事，故藉摘抄圖書以自娛，而竟成此不朽之巨制。 \\n 《北堂書鈔》的版本流傳，頗為複雜.《唐史。藝文志》著錄此書為一百七十三卷，宋晁公武撰《郡齋讀書志》與之同；《中興館閣書目》與《宋史。藝文志》則皆作一百六十卷。兩相比較，似此書傳之於宋時，已非全帙。宋王應麟《玉海》載：「二館舊缺《書鈔》，惟越安仁家有本，真宗命內侍取之，手詔褒美」。 \\n 說明在宋代，這部書已極為罕見。 \\n 清乾隆時修《四庫全書》所錄《北堂書鈔》，為內府所藏明常熟陳禹謨校刊本。陳氏對此書大加刪改增補，纂入唐貞觀之后及五代十國雜著，盡失原貌。清錢曾《讀書敏求記》云：「世行《北堂書鈔》，攙亂增改，無從訂正」，所指即陳本。並言自嘉禾收藏家處見原本，翻閱之下令人心目朗然。清朱彝尊《曝書亭集》亦指陳本之誣，稱曾見《大唐類要》一百六十卷，反復觀之，即《北堂書》。明人好竄改古書，以己意刪改增補，為世所譏，陳氏故不能免俗。而錢、朱二人所言嘉禾本與《大唐類要》本，今亦不復見。明人俞安期稱看到一個舊抄本，纂入《唐類函》內容，亦多訛 \\n 本次據以影印的本子，為清光緒十四年（公元一八八八年）南海孔氏三十有三萬卷堂影宋刊本。此本先是清代學者孫星衍得影宋本，約嚴可均、王引之等分別校訂，但有數十卷未校完。後南海孔廣陶又約林國賡、孔昭熙、傅以禮等續校成書，鏤版梓行，陳禹謨妄改之處，多加以更正，使本書大體復其舊貌。故這個本子雖然在刻印年代上晚於陳本，卻被公認為傳之於今世的最好的本子。 \\n 《北堂書鈔》的體例為先立類，類下摘引字句作標題，標題之下徵引古籍。 \\n 如：征役十二「以役國事」條下載：「《周禮.族師》云：五家為比，十家為聯；五人為伍，十人為聯；四閭為族，八閭為聯，使之相保相受，以役國事」。征引資料重在溯源，敘述還是很清楚的。 \\n 《北堂書鈔》全書分為帝王、后妃、政術、刑法、封爵、設官、禮儀、藝文、樂、武功、衣冠、儀飾、服飾、舟、車、酒食、天、歲時、地十九部，八百五十二類。立類略顯蕪雜，引文亦有斷章取義、首尾不連貫處，徵引材料或有不注明出處的。但由於在現存類書中，此書成書很早，輯錄資料皆采自隋以前古籍，其中相當一部分本子今已不傳，故其文獻價值頗高，尤其在輯佚、校刊古籍等功用上，更不容忽視。現學苑出版社影印此書，應該說是一件有裨學界、嘉惠士林的善 \\n 此書卷帙浩繁，原書線裝二十四冊，三千餘頁，翻檢查找皆不便。此次影印，除原本序、敘錄、凡例、目錄以及每卷首頁一仍原大，以利檢索外，餘皆按原書縮印，分裝成兩巨冊出版，即節省了篇幅，又方便使用、收藏，亦為整理、影刊古籍以為今用之所宜也。 \\n 一九九八年三月　於北京 \\n ○序二 \\n 北堂書 \\n 文獻經籍考曰唐孔文館學士贈禮部尚書虞世南仕隋為祕書郎時鈔經史百家之事□葡用緬式百七十卷八百式類北堂者省之後堂世南成書之所也後又奉敘譔免策十卷云　天台陶九成孫星衍觀於□ \\n ○序二 \\n 北堂書鈔百六十卷明人影宋抄東理文學偽舛然是虞氏原書可寶也□此書成于隋代故隋志及舊唐志皆己著錄惟作一百七十三卷與□不同玉海引中□書目則云分一百六十門奏教松苻知□後人刊落之東玉海又稱之彼舊關性趙安仁眾多在真宗命內傳取之手詔褒美則白宋代已稱秘之以校今陳禹謨刊本之禹謬所稱是書來□□□□寫譌□幾不可讀者即是□牽舊京所引古書今或亡佚禹誤無從校正則無□或行書與今京不同別據俗京□充之所行涵承滯書索覲記之類又以今本易之陳本之深甚矣錢至稱嘉禾收藏眾名原書終印與京所由傳抄後人守之勿失□仍記 \\n ○序三 \\n 四庫書東收□□本但為陳禹謬本此書偽舛後乎校一過抄存□□彙以置　呈或募好事刊刻夥□寶□嘉□六年的月用白金購乃於吳門為函日星仍又識在金陵五松書屋嘉慶七年正二月又為王石華兄乎校一過春幻後一日呈似紀于五松書屋同治乙丑正月周君季貺新□福州陳氏□此本叚觀一過戴望記 \\n ○序四 \\n 星詒昔讀嚴鐵翁漫稿知此本歸之福州陳氏庚申歲以府同知分發福建候補即留意訪求乃居會垣三年訊之故家舊族絕無知者癸亥九月來官郡武去福州幾千里意不復可訪求甚邑邑然未嘗一日忘也甲子秋中譚仲儀以書告有舊家陳氏富藏書求售者不可得知詒癖書宛轉達仲儀道意因觸舊事且以其姓合也圅致仲儀訪之固在初索白金千五百兩錄副本亦須費一百四十兩書十往返仲儀盡力為道地乃以兼金七百成議於次年正月命力士彭辰魁徑賚以來於是遂為詒有榜所藏書之室曰書鈔閣以企之稍稍得暇當檢諸書正其訛誤清錄一本屬侍御兄進呈　祕閣完淵如先生志也乙丑三月廿六日星詒記 \\n ○序五 \\n 右明鈔北堂書鈔一百六十卷孫氏五松書屋致物孫氏暨高郵王氏臨海洪氏均校勘卷一至卷二十六卷一百三十二至卷一百六十又經烏程嚴釚稿□丈覆校銕橋漫稿載有是書、後云陽湖孫淵如得書鈔原本卷首有雲章閣及紉佩齋收藏印不知何人淵如作跋尾別紙夾置卷首其書中用丹筆改字者王石華也卷首用墨筆錄賜鬯類要跋者亦石華也書中校語用墨筆者余與洪筠軒也又稱淵如藏本後為何夢華元錫所得夢華棄世其子以售子秀水令陳振之振之閩人罷官本今入閩按孫跋及收藏兩舊印今書中具在惟類要跋失去陳六令名徵芝非振之嚴氏得之傳聞致音同字異同治乙丑六令之孫以是書出售祥符周季貺太守捐數百金得之予以孴輯傅子晉諸公敘囋及鶉觚中丞光祿各集屢從借觀留齋中先後幾及三載繙夗？巾循覽數過謹就所載先世雜著芟訂衍奪錄入傅氏家書餘祇點勘一二伊余腹笥單疏行勝又未能多携典籍不克通審定完嚴氏未竟之業良用恧然嚴氏嘗謂書鈔原本孫氏而外當時江浙尚有四本今去嚴氏又三十餘年江淛均經兵火恐不免皆為昆明池下物已近時儲藏家如豐潤丁氏安陸氏亦各收得一本然均出後來傳寫且未經讐對譌脫尤夥則論書鈔于今日不能不推此為最初最善之本矣季貺其珍秘之尤願周氏子孫永寶之 \\n 光緒丁丑孟冬下浣大興傅以禮節子識甲申初夏余為作緣此書已歸吳門蔣香生太守三十年中三易其主難聚易散古與今如、邱之貉學者以善讀為善藏可耳己丑花朝又 \\n ○序六 \\n 校刊北堂書鈔元本序 \\n 國家應運龍興樸學輩出傃自康熙而後逮於乾隆初年魁儒鉅公聯翩接踵號盛故凡前代四部秘笈寔有裨益者靡□精校重梓畢力表彰其有久沒將湮介於顯晦續不盡關乎人事者似可恝然置之矣願今有書於此厥體類書耳而既古且傳大有稗於四部乃其書向本未成因之亦不臬見積函前明是我朝匪無讐校而校或未精匪無謀刊而刊或未盡故不特世無善來且無真本遂五代更六朝年歷千百□之然□一髮引千若滅若沒此則天之猶未喪斯文而固不得謂可竟己於人事者也嗚呼豈偶然哉北堂書鈔者肇於隋顯於唐幾絕於宋羼亂於明居今日而欲求元書不可得矣徵褚舊聞大江南北尚有三二鈔存羣推錢遵五深朱竹垞東黃蕘圃得季滄葦本孫淵如得陶九成影宋本陽湖既得則招曰嚴鐵橋王文簡錢阮勤洪筠軒顧千里王石華諸名輩開館分校冀扶微學以故孫本益著無何由金陵入錢唐入閩中自孫氏歷□氏陳氏最後復抵周氏世遂相傳為千金□云廣陶謬荷門基　先太史請俸所遺夙沴手擇筆未出都登四嶽訪酉陽裝又載書十萬卷意仍未饜阮稔閩中陳氏家富秘表丞購之因并物色書鈔當是時陳欲以副床應予弗願也馮邈生鄭益之兩司馬先後為予郵？終八年無成抑知孫本亦早已入周黎台民光祿特節使閩則又為介傅節子太守以達於周昭許假元書二百日昂然寶表果航海南來於時辛已六月之既抵舍則大喜盥薇雒誦如獲異珍已乃鳩工影鈔之往又不敢輕假俗校輒自以舊鈔新影按行比勘細辨諸家舊校分五色筆錄之溯自借書迄還書無晨無夕屏絕人事月得四十五日通晝夜計之亡慮三百日幸然返趙僅乃必約其艱苦備嘗若此尋又獲觀黃蕘圃本知蹖駮寔甚益有幸此本之絕無僅有耳然此本雖□絕而當是時校閱兩過則憪然蓄志謀所以再校者匪伊朝夕矣何也其書前後悖盩并有三四讀不能曉者諸先喆閔其弗倫也或奮筆乙之楚失齊得共視世所傳陳抱中本逕庭幾何至豐豊束宋典與陶陰又其末焉者矣惟鐵橋援引賅洽文簡阮勤筠軒亦頗有依據數者尚似可觀益讐校之難也校近書易校古書難校完整書易校未成書難校現存書易校亡佚書難予雖謬欲再校然以諸先正之傳碩淵□尚弗能捄之於未亡之前而鄙人乃欲全之於已壞之後豈曰易之頠終岪自揆再鼓餘勇先釐正百有餘事並補徧元引書目□恍然非輯佚無以辨存亡非分彙無以收散漫遂校輯並舉中間為欝攸幾奪海氛乍張又作輟者四易寒暑矣老友林揚伯先生雅材好傳館書堂者十年深所推猶居恒相切劘一字不苟而戌夏因優行貢於廷六兒昭熙□從由閣歸省後先南還出書共讀因再與□□護凡先生且欣然為邪許之助遂盡出魏晉口？人上古書舊床並唐宋類書善本迹年輯佚稿本不下千有餘種取資證左互相抄辨路杰昭望兩兒舉業暇亦併力？？穸付惟熙兒旦夕還都深以未獲卒業為憾然以數月間師友父兄寔事求是奇共賞疑共析幾不知人生百年恢恢天壤何者更樂於此矣計歷二十有五月而書成昌黎云雖不無一二者焉固已得其十之七八矣呂呼予將願固不及此即永興當日留此殘表初意亦未必至此其至此豈非天哉天何在說有七永興信東時望大問詎書鈔不與藝文類聚並出一也宋真宗取諸趙安仁不詔二館養定官書而祗詔褒好古二也元季陶九成嗜古博洽得影鈔而親識之及避兵南村輟耕之暇雜編經史百氏而竟不及校誤之也明陳莊靖有充棟宇汗牛馬之蓄抱中何不讀父書竟隨意點竄至貽後世口實之也國朝四庫館開天下献書殆徧而此獨不得與聚珍之列至以抱中本著錄五也湯湖阮得嚴氏諸先生讐正刻資不繼梓僅數十卷令鐵橋惋惜欲絕六也周季貺號能蓄書雖文史溢几奈風塵鞅掌徒託空言七也總此七說豈朝千二百九十年後猶有天與好事若予師友父兄數人者爬梳？？ \\n 穸剔鈴摫兼呈幾還舊觀且拜梓之以待四庫將來之採□完鐵橋未竟之志□延虞永千數百年幾亡未亡之緒嗚呼奇矣昔亭林頠子　垞朱子均□廣韻不已比諸斯文之未喪識者歎為特筆予謂以書鈔視廣韻未知奚如要其書阮有稗於四部印其傳寔有繫於斯文卒之□□終种物護持□有難巳於人事者此其中亦必有天焉則斷可識矣後之君子循通習傳或將有少稗寔用者其亦涼予今日蠠沒？？穸補之苦衷也夫 \\n 光緒十有四年歲在戊子孟秋之初南海孔廣陶並書 \\n  \\n 　"}
{"章节": "●敘錄", "正文": "　 \\n ●敘錄 \\n 　 \\n  \\n 隋書經籍志云書鈔一百七十四卷舊唐書經籍志云北堂書鈔一百七十三卷虞世南撰新唐書藝文志云北堂書鈔一百七十三卷宋史藝文志云北堂書鈔一百六十卷宋王堯臣等編崇文總目云書鈔一百七十三卷虞世南撰「據錢侗輯釋本」 \\n 宋王應麟玉海云隋志虞世南北堂書鈔一百七十三卷崇文目同又中興書目一百六十卷虞世南於省後堂集羣書中可為文用者號北堂書鈔分一百六十門又云二闕北堂書鈔惟趙安仁家有本真宗命內侍取之嘉其好古手詔褎美 \\n 宋尤袤遂初堂書目云北堂書鈔「無卷數」 \\n 宋晁昭德先生郡齋讀書後志云北堂書鈔一百七十三卷唐虞世南撰世南仕隋為秘書郎時鈔經史百家之事以備用分八十部八百一類北堂者省之後堂世南鈔書之所也家一百二十卷 \\n 宋陳振孫撰直齋書錄解題云北堂書鈔一百六十卷唐秘書監餘姚虞世南伯施撰其書成於隋世元馬端臨撰文獻通考云北堂書鈔一百七十三卷晁氏曰唐虞世南撰世南仕隋為秘書郎時鈔經史百家之事以備用分八十部八百一類北堂者省之後堂世南鈔書之所也家一百二十卷 \\n 明焦竑輯國史經籍志云北堂書鈔百七十三卷虞世南撰明楊士奇編文淵閣書目云北堂書鈔一部七冊闕明葉盛輯菉竹堂書目云北堂書鈔七冊朱彝尊曝書亭集大唐類要跋云康熙己卯七月湖州書賈有以大唐類要百六十卷求售者反覆觀之即虞氏北堂書鈔也按新唐書志作一百七十三卷晁氏讀書後志同而宋志止百六十卷是編地部至泥沙石而畢度非完書今世所行者出常熟陳禹謨錫玄氏刪補至以貞觀後事及五代十國之書雜入其中盡失其舊閱之令人生恚儲書者多藏之而原書罕覯矣類要傳寫多訛舛然大畧出於原書未易得也 \\n 錢曾撰讀書敏求記云北堂書鈔一百六十卷今行北堂書鈔為吾鄉陳抱中先生所刻攙亂增改惜無從訂正聞嘉禾收藏家有原書蒐訪十餘年而始？繕寫精妙繙閱之心目朗然唐人類要大都為一己採用而作如白樸之類非若宋人取盈卷帙言？？讕詆欺殊不足援據也 \\n 黃丕烈輯季滄葦書目云陶九成古唐類苑一百六十卷抄本「按此書今歸士禮居」 \\n 嚴可均鐵橋漫稿書北堂書鈔原本後云右北堂書鈔一百六十卷明初寫本未經陳禹謨改竄道光五年三月錢唐朱竹庵世杰以重價購得之至九年七月三日竹庵以余留意於此書也者遣書估持贈余與竹庵非素交不可徒受也償以原值類書大種自修文殿御覽新佚後以書鈔為最古其得本最難王伯厚云二館舊闕書鈔惟趙安仁家有本真宗命內侍取之手詔褎美是北宋己極罕覯明中葉時常熟陳莊靖瓚得胥鈔本其裔禹謨改補梓行明人習氣好作聰明變亂舊章是謂刻書而書亡康熙中錢遵王得本有跋謂繕寫精妙見讀書敏求記朱錫鬯得大唐類要有跋見曝書亭集季滄葦得古唐類範見延陵書目嘉慶初古唐類範為吳縣黃蕘圃所得散片兩包未曾裝冊余屢借觀卷首有季振宜印首尾有秀水朱氏潛采堂印每卷古唐類範四字俱挖補蓋類範即類要類要即書鈔書估作偽實是書鈔原本也今蕘圃藏書半歸汪厚齋汪即益美布商類範歸汪與否余未知之陽湖孫淵如得書鈔卷首有雲章閣及紉佩齋收藏印不知何許人也淵如作跋尾別紙夾置卷首其書中用丹筆改字者王石華也卷首用墨筆錄錫鬯類要跋者亦石華也書中校語用墨筆者余與洪均軒也己巳春吳山尊去官南不見是書求得副本余時寓淵如所倩二十人竭二十日力照寫付之聊且竣事錯誤增多道光乙酉春常熟張月霄得本甲乙至壬癸十鉅冊余未見之錢唐汪小米得本余亦未見今余得竹庵藏本其卷七有丹筆采余校語一條余校語在淵如藏本竹庵何因？見淵如棄世金陵祠屋藏書聞頗散失蓋其本展轉入錢唐矣欲訪竹庵問之然亦何必問之淵如嘗語余云物聚必散得古書畫不加收藏名印而已此達觀之言也統計千年來書鈔在若存若亡之際就余聞見江浙間實有五本蕘圃一淵如一月霄一小米一余一後之有心人據余言而蒐訪之不至斷種書譔於隋時故隋志已著錄作一百七十四卷唐志作一百七十三卷晁公武讀書志同中書目及宋志竝一百六十卷與今本同蓋殘闕矣今本起帝王部帝王總載類迄地部石類凡十九部八百五十二類而公武云八十部八百一類又云家本百二十卷牴牾如此因知宋世絕無善本故未能刻板以至前明偶存寫本刪割羼？？戉脫譌傎倒篇尠完章章尠完句世間難校之書此為第一嘉慶中淵如約王伯申略校伯申約錢既勤同校僅二十葉而輟業胡硯農助刻資二百金云將續寄四百金淵如屬余校刻余竭八九月之力校刻卷百三十二起至卷百六十止硯農刻貲杳不續寄余遂輟業是時漢魏晉佚書輯本及章鳳枝佚書輯本彙聚淵如所者不下七八百種假余兩年之力庶可藏事而限於資斧未竣功今余老且病諸輯本皆不在手難復為力雖得竹庵藏本徒庋高閣館蠹魚耳沈思往事為之太息鐵橋散人嚴可均書於武林之廣潤寺時？此本之三日也 \\n 又云此本目錄前有宋湘芷灣名號兩印卷百六十尾有宋湘印芷灣嘉應州人嘉己未進士卒官郡守癸亥春與余遇於廣州不知何處何時得此本而復失之展轉至常熟落書估顧榮昌手而售於竹庵以歸於余二三十年間三易主矣余書屢聚屢散每冊鈐余名印後之視余猶余之視芷灣也可均又書 \\n 又云是年九月余在睦州有武林書估以書鈔新寫本來求售者閱之字畫端正誤處皆空白是慣家鈔本也其卷七亦采余校語益知淵如藏本必在錢唐因問云此新寫本出誰家也書估答甚支梧越五年余復寓廣潤寺書估始吐其實淵如藏本早為何夢華元所得夢華棄世其子貧困去冬以售於秀水令陳振之振之閩人罷官本今入閩其新寫本亦夢華家鈔也先售去道光十四年六月九日可均又書 \\n 又書汪小米所藏北堂書鈔原本後云余聞小米得原本書鈔八九年矣今夏六月十三日始索觀之紙潔字工有朱竹垞印蓋曝書亭藏本後為錢遵王所得者也讀書敏求記云聞嘉禾收藏家有原書蒐訪十餘年而始得繕寫精妙繙閱之心目朗然所謂嘉禾收藏家者即曝書亭也江浙有書鈔原本五余見其四繕寫精妙獨此本耳故知即遵王所得也曝書亭集有大唐類要跋其本收藏未久落書頁手改為古唐類範售於季滄葦嘉慶初蕘圃得之余屢借觀每卷古唐類範四字俱挖補因疑先為大唐類要亦是挖補其本胥不及此精善道光甲午歲季夏可均「以上論原本」 \\n 明史藝文志云陳禹謨補注北堂書鈔一百六十卷王鴻緒明史稿藝文志云陳禹謨補注北堂書鈔一百六十卷甯波范氏天一閣書目云北堂書鈔一百七十卷刊本唐虞世南撰錢謙益輯絳雲樓書目云北堂書鈔一百七十三卷世南原書久亡今所行乃後人偽造也金星軺文瑞樓藏書目錄云北堂書鈔一百六十卷唐姚江虞世南輯嚴可均鐵橋漫槀書陳禹謨刻本北堂書鈔後云世咸謂明中葉後刻書無善本是固然矣然未有肆行亂若陳刻書鈔之甚者也書鈔北宋時得本已難明代偶存胥鈔本訛謬脫落篇尠完章章尠完句然而甚誤之中往往有絕佳處所鈔之書皆三代漢魏迄於宋齊其最晚者沈約宋書蕭方等三十國春秋崔鴻十六國春秋魏收後魏書其詩賦頌則顏謝鮑為最晚陳隋字不鈔鈔者今世忘其本十蓋八九其存者亦流俗寫變殘闕誤譌不為典要故刻書鈔可略校不能統校陳乃何人臆改之臆刪之以他書易之甚且以貞觀後事及五代十國之書補之是惑易之疾亟當沐以蘭陽者也又有甚不可解者卷百三十九車總載類原本二百四十條陳僅用十七條卷百五十八穴類原本二百三十條陳僅用四十二條卷百六十石類原本百三十九條陳僅用三十三條竊疑陳所據原本視余所據原本闕訛尤甚不然陳雖失心病狂當不至此今陳刻亦漸稀罕收藏家率購以多金備四大類書之數余嘗任校刊之役未獲竣功恐原本終將斷種可惜也陳名禹謨字錫玄號抱中常熟人嘉慶乙亥冬十月嚴可均書於冶城山館「以上論陳本」 \\n 常熟瞿鏞銅劍樓藏書目錄云北堂書鈔一百六十卷云此永興在隋時官秘書郎所作今世行本即王厚齋所云趙安仁家之本錢遵王所云嘉禾收藏家有原書尋訪十餘年而始得者也舊藏愛曰廬張氏卷首有楝亭曹氏藏書朱記 \\n  \\n 　"}
{"章节": "●校訂姓氏", "正文": "　 \\n ●校訂姓氏 \\n 　 \\n  \\n 原校分校參訂 \\n ○原校 \\n 孫星衍「字伯淵一字淵如號季逑江蘇陽湖人乾隆丁未一甲二名進士官山道」 \\n 嚴可均「字鐵橋浙江烏程人嘉慶舉人官教諭」 \\n 王引之「字伯申江蘇高郵人嘉慶已未一甲三名進士官禮部尚書諡文簡」 \\n 錢東垣「字既勤江蘇嘉定人舉人」 \\n 顧廣圻「字千里號澗蘩江蘇元和人附貢生」 \\n 洪頤煊「字筠軒浙江臨海人嘉慶辛酉拔貢生」 \\n 王「字石華」 \\n ○分校 \\n 林國賡「字履祥號楊伯番禺人光緒戊子舉人官八旗教習」 \\n 孔昭熙「字履和一字靜航號伯韶南海人同治癸酉舉人官戶部郎中山西清吏司行走」 \\n 孔昭杰「字保和號叔沅南海人官郎中」 \\n 孔昭鋆「字允和號季修南海人光緒己丑舉人官　郎中」 \\n ○參訂 \\n 傅以禮「字節子順天大興人福建補用道署福州府知府」 \\n 張鼎華「字延秋番禺人光緒丁丑進士官翰林院編修　記名御史」 \\n 林國贊「號明仲番禺人光緒己丑進士官刑部主事直隸清吏司行走」 \\n 王國瑞「號俊之番禺人同治癸酉舉人官福建順昌縣知縣」 \\n 羊城西湖街富文齋刻字 \\n  \\n 　"}
{"章节": "●凡例", "正文": "　 \\n ●凡例 \\n 　 \\n  \\n 一宋北堂書鈔何為校栞也所以考證陳俞而竟孫嚴諸先生志也書鈔特類書耳自修文御覽既佚遂首為隋以前古佚書存亡所繫孫嚴諸先生閔陳氏竄亂合力襄校未及觀成今得其原校底本事半功倍庶以還舊鈔面目訂陳俞得失即亡佚古書亦賴以存千百矣 \\n 一海虞陳心抑尚書「禹謨」於萬厯庚子校栞書鈔為是書鋟版之權輿厥功偉甚獨其增刪太勇不免以今易古「凡四部書之現存者與本鈔輒異多是古本或是節引陳氏必改從今本動增數行多則十數行罕有仍本鈔之舊者」　以存改佚「凡四部書之亡佚者陳氏多改引他書如魏畧改魏志吳錄改吳志之類」屢為昔人以□「陳本之謬昔人但知此兩端耳其最甚者尤在改注文而不改書名如以范書改後漢八家仍冒稱八家以唐修晉書改晉十八家仍冒稱十八家凡若此類屬目皆是觀卷五十四太僕篇曹褎饘粥一條是以范書冒彪書姚魯偲不知此遂收入所輯續漢書卷一又卷九十一藉田篇王沐浴一條庶眾也一條風氣和一條皆是以國語韋注冒賈注汪小米不知此遂收入所撰三君注輯存卷一甚矣陳本之惑人也」 \\n 雖其每條之末尚有補與續補字樣然其刪落之處多無明文亦有全段增竄而不言補者又有全段與舊鈔同而亦稱補者則其例亂矣迹其自附案語多空一格又或寫未詳二字是亦未嘗無審慎之處若能全書如此而不改舊鈔面目則可無事再校矣今特稱曰陳本詳為剖別務期發明舊鈔而止 \\n 一東吳俞羨長布衣「安期」 \\n 於萬厯癸卯得舊寫書鈔因合藝文類聚初學記六帖通典歲華紀麗等書纂輯唐類函約後陳氏三年而成所錄書鈔凡己見數書者率加刪削然如穴篇則各書所無俞氏亦刪落一百二十餘事則不可解矣又輒將書鈔竄入各書中如地部石篇竄入類聚白帖者數十事他篇多倣此「其明言合併及參用者不在此例」 \\n 益謬矣其尤甚者每篇必亂舊鈔次第每事必改舊鈔標目今不悉校惟有勝陳本者有與陳本同誤者亦有陳不誤而愈誤者今分別著之又稱之曰俞本一孫淵如觀察得本藏諸忠愍侯祠堂前有陶南村「宗儀」 \\n 分書一則實元季影宋鈔也並約諸家分校丹黃滿卷凡所校卷數淵如為卷八王石華為卷四十五王文簡為卷三洪筠軒為卷十七錢既勤為卷六嚴鐵橋為卷六十四顧千里亦有附校而尚未盈卷大抵石華多勘陳本淵如文簡筠軒既勤閒檢俞本或及原引之書惟鐵橋專考亡佚古籍用力勤而所得多然諸家或人校一卷或數人同校一卷每卷校仍多其全未經校者尚有六十九卷且所校亦媺惡錯出今分別標識稱嚴校孫校字樣惟王文簡王石華則別出之 \\n 一淵如此書先得嚴氏？？？其成自卷百三十二至百六十曾經寫刻見鐵橋漫稿及原影鈔總目上注出某卷寫某卷刻殆可互證尋因刻資匱而校竟中輟再則孫氏沒而書抑散出鐵橋且述且悼歎讀其書後一篇致足感也近人傳鈔四錄堂書目一卷又云校刻前廿六卷後廿九卷既鮮流傳無可印證今務循孫嚴舊規非曰繼淵如進呈之志或聊釋鐵橋斷種之憂云爾 \\n 一校勘之學　國朝為盛阮文達校十三經注疏多得古本故尤卓絕今書鈔厯代栞本且無真本邇來海內流傳者如錢遵王朱竹垞季滄葦張月霄汪小米以及豐潤丁氏歸安陸氏常熟瞿氏各家所藏稱為最著然輾轉鈔錄罕有讐校初擬求朱本季本檢勘後以朱本不無竄亂「汪小米輯國語三君注四卷所引北堂書鈔即據朱竹垞曝書亭鈔本見卷一自注其饗醴注一條音官風土注一條皆言鈔本譌舛然孫本尚完好可讀由此知竹垞鈔本頗為書估竄目又黟汪南士輯七家後漢書所引北堂書鈔亦係據朱竹垞潛采堂本題曰大唐類要者也但如書鈔光祿劣篇引謝書楊賜一條大司農篇引謝書劉據一寫本遠在閩中異日得之當續補十條據此則朱竹垞藏本不如孫嚴校本遠甚矣」 \\n 季本則於光緒壬午比部留齋中數日以眎孫本譌舛殊甚今栞刻孫本仍仿孫嚴先生義例凡海內各本姑置勿論一孫嚴七家舊校語及今同志新校語本擬別作校記附諸影鈔全書末嗣因卷帙頗繁異同亦多遂改附每條原注下以一圈別之使與影鈔不相攙亂圈外先列孫嚴諸先生語下接用今案二字凡七家舊校一字不敢掠美惟審知為寫訛誤而太過顯淺者或不必盡列出否則兩說竝存其七家所校或有未善竊下已意以別之 \\n 一南村本注內屢有謹案二字乃當時永興申解語或是校證語今悉仍其舊此外如卷六體仁篇注云童牛也一條卷百三表篇注云高堂隆集十二字誤注一條卷百四筆篇注云出魏志耳一條卷百二十一角篇注云此前篇事一條卷百三十六鏡篇注云又曰十二字不用在此一條及光彩流曜四字一條卷百四十五炙篇注論衡下復改三輔故事一條凡若此類又是南村以前舊校者之語其為三唐五代兩宋人筆未敢臆斷今悉仍之以完南村本之 \\n 一影鈔前三十卷強半無注又惣載三公車惣石穴諸篇皆大寫而無標目又或夾注中間每遇標目句間寫云云兩字又卷一百三十鼓吹篇別有附錄四條凡若此類陳俞本多為改易今務還影 \\n 一影鈔中有一條誤分為二者有兩條誤合為一者有前後兩類轉寫時全類誤易又或類中混置一二者如確有的據悉仿嚴氏更正仍注明條下一畧仿御覽卷首例編出書鈔所引書目除集部外約八百餘種每種採用千數百條至三二條不等今按種彙繕成冊然後檢勘其未經注出書名者遇古書印合輒錄書名篇目於條下其或互見數書者亦著之仍不編入書目 \\n 一取校必陳隋以前四部之書現存者據古刻本亡佚者據精輯本二者俱無則據近年自輯佚書本其前人諸輯本非著出原引書名者如說郛古微書之類苟有他本可據即屏不錄其已著出原引書名者如玉函山房平津館之類仍謹勘所自出未敢遷就 \\n 一援引各種有原書具存而初校時先從類書轉引者均經檢閱原書一一覆勘以關要旨不暇追改書名聊省筆墨申明其故庶後人免舍原書而從類書之疑一古本既稀半賴輯佚經子集三部佚書近人輯刻殆遍惟佚史尚闕如聞淵如藏有章氏輯本但久經散佚故數年來約同人撰集積今已錄出八百餘種似比孫藏逾富顧書鈔中無可引勘者尚不少此則單文孤證專藉本鈔而傳雖有譌脫亦仍其 \\n 一影鈔引書有同類重見者有異類重見者其文之詳畧正可互勘是謂以書鈔校書鈔尤勝他書轉引一南村後胥鈔本不足貴其又在南村前者惜無可考但為宋元人箸書所引北堂書鈔則為舊寫本無疑今考事文類聚引三事海錄碎事引二事翰苑新書引九事記纂淵海引三事合璧事類引四事楊伯喦輯六帖補引一事此皆宋人所見之書鈔也元泰定舊刻戰國策吳師道注引三事此又元人所見之書鈔也以校南村本若合符節吉光片羽彌見珍 \\n 一　國朝校勘家有徵引書鈔未改本者如孫淵如所輯續古文苑嚴鐵橋所輯全上古三代兩漢三國六朝文「今稱曰嚴輯全漢全晉等文或但稱嚴輯本嚴氏係據孫藏影鈔或閒有小異者葢參用武林所續得竹菴本」 \\n 王懷祖所撰廣雅疏證讀書雜志王文簡所撰經義述聞洪筠軒所撰讀書叢錄及所校管子穆天子傳竹書紀年章逢之所輯古史考凡厥徵引皆用南村此本閒或改訂一二字最足資助此外如平津館所栞六輯六儀之類則開雕已在前及得影鈔追改無多又如玉函山房問經堂經訓堂守山閣讀騷樓諸書所引多據陳本其有異於陳而與舊鈔合者百不過一二然此係栞刻孫本鐵橋文簡筠軒皆同校書鈔者懷祖逢之亦嘗居五松書屋獲觀此本故兼採用其他葢無取焉「傅節子以禮所輯傅子及晉諸公敘讚鶉觚集中丞集光祿集五種凡引書鈔皆据孫本今亦採用」 \\n 一永興於大業中官秘書郎者十年正鈔書時也今書鈔自著撰名仍題曰秘書郎是其成書尚未入唐可知「題北堂者秘書省後堂也是亦未入唐之塙證邇來竹垞本題大唐類要滄葦本題古唐類範皆書估挖改耳」 \\n 故書鈔內忠作誠中作內作裏作間作次堅作牢作固作勞作至作剛或作永固廣作闊作大作博作開此皆避隋諱是原輯本之證也虎作□作府作武淵作深民作人世作世或作廿治作理顯作？之類此避唐諱又由唐初時傳鈔之證也朗作良？？或作郎敬作欽作尊貞作真作正楨作槙讓作遜頊作項又敬匡怕徵皆缺筆此避宋諱又由北宋影之證也及元季南村再從宋本影寫隱隱有跡可尋今悉仍其舊庶不失原鈔真面 \\n 一是刻版式悉仿影鈔原本其陶南村孫淵如嚴鐵橋諸先生序跋題名海內鑒藏印章或在卷端或識卷末今均從真蹟摹刊一凡史志及諸家書目與前人專集論列書鈔者彙錄卷首以誌緣起其有採錄未盡者隨得隨補期免掛漏一影宋書鈔少唐比部訪求於同治辛未借錄於光緒辛巳壬午以後復躬自檢校以輯佚未成時有作輟丙戌初秋始余及二三同志屏絕人事晝夜搜討凡閱廿餘月而後告成回傃訪求迄蕆事十有八年矣總計書鈔二萬一千餘條校定一萬八千餘條其無可校者二千餘條以比孫嚴舊校十增七八異時考有所得擬撰續記附後是書草創甫定伯韶舍人適返京師未及卒業其檢校經子則叔沅任之檢校史集則季修任之至於全書之發凡起例訂誤輯殘則比部獨總其成然猶謙挹不自信復與海內通人郵書商搉因錄為參訂姓氏附焉甫藏事而比部又將從事於佚史以余始終其役特囑代舉其校刊之意備列卷端云 \\n 光緒戊子十月既望番禺林國賡謹 \\n  \\n 　"}
{"章节": "●北堂書鈔卷第一     帝王部一", "正文": "　 \\n ●北堂書鈔卷第一　帝王部一 \\n 　 \\n  \\n 隋祕書郎虞世南撰南海孔廣陶校註帝王摠載一帝系二誕載三奇表四 \\n ○帝王摠載一 \\n 皇者天人之摠稱「○今案見白虎通號篇近本天下脫人字惟太平御覽七十六引與本鈔合又近本及御覽引稱上皆有美大之三字」帝者天號「○今案見藝文類聚十一及文選西京賦注引尚書刑德放又御覽七十六引易緯尚書緯同」正氣為帝「○今案見類聚十一及後漢書郎顗傳注引春秋演孔圖」 \\n 帝者天下之所適王者天下之所往也「○今案見呂氏春秋慎大覽惠半農校本脫兩所字惟御覽七十七引與本鈔合陳本但注文子」尊無二上土無二王「○今案見記坊記俞本誤分作二條」法五行相生「○今案見家語五帝篇陳本及本鈔皆誤連下句孫嚴未校出」形萬殊之體「○今案見淮南子本經訓」 \\n 神所軫向人所歸樂「○今案陳本注春秋考耀文軫作輸歸樂作樂歸與類聚十一引合初初學記九引春秋元命苞作歸樂與本鈔合惟軫仍作輸考本鈔通例軫俱作軫」 \\n 作民父母為天下主「○今案見楊雄劇秦美新陳本俞本主皆作主則是出尚書洪範非原鈔矣俞本分作二條尤非」天生民而樹之君使司牧之「○今案左氏襄十四年傳及新序卷一雜事篇後漢書桓帝紀樹皆作立惟類聚五十二引潘岳九品議與本鈔合」立天子以為天下立君以為國「○今案見慎子威德篇守山閣本與御覽七十六引同陳本俞本俱注呂氏春秋」制二柄「○今案陳本注韓非子未注篇目考見二柄篇」君天下「○今案見曲禮陳本誤連下句」養天下「○今案見毛詩酌序」南面而聽天下「○今案見易說卦」上者尊位所在「○今案見蔡邕獨斷陳本俞本上皆誤作王」立於無過之地「○今案見禮運」維辟玉食「○今案見書洪範俞本多唯皇作極一句」崇高莫大乎富貴「○今案見易繫辭」 \\n ○帝系二 \\n 緜緜瓜瓞「○今案見瓜詩大雅緜」本支百世「○今案見詩大雅文王」帝作邦作對「○今案見詩大雅皇矣」玄王勤商　后稷勤周「○今案並見國語周語下」后稷始基　纂堯之緒「○今案見漢書敘傳又摯虞漢高祖贊亦有此語纂作纘」出自景帝「○今案見後漢書光武紀及初學記□引帝王世紀陳本俞本景皆改唐別見漢書高祖紀贊然本鈔實作景不作唐也上句言高祖此句言光武次第亦當作景」三世舉孝廉 \\n ○誕載三 \\n 天命玄鳥降而生商「○今案見詩商頌玄鳥」有娀方將帝立子生商「○今案見詩商頌長發」誕彌厥月先生如達不坼不副無灾無害「○今案見詩大雅生民灾作菑釋文云菑音災」生此文王　篤生武王「○今案並見詩大雅大明」生於翼下「○今案見初學記九引春秋合誠圖俞本但注堯字」 \\n 產於危辰　履帝武敏「○今案見詩大雅生民俞本敏下有歆字又移置篤生武王句後」電繞樞星「○今案見初學記九並文選辨命論注引詩含神霧御覽七十九引帝王世紀及河圖握拒俞本但注黃帝二字」星流黃渚「○今案見文選辨命論注引春秋元命苞御覽七十九引帝王世紀及河圖俞本但注少昊二字」履大人迹「○今案見初學記九引詩舍神霧御覽七十八引鉤命訣一百三十五引河圖皆言華胥生宓羲事是在后稷前也俞本注燧人氏又后稷六字甚合陳本移注履帝武敏條下混合為一非是」 \\n 白氣貫月「○今案本鈔二十三靈感篇有此句注河圖二字考御覽八十三引河同又楊伯喦六帖補引河圖著命苞亦同」姚氏感樞星「○今案見初學記九引尚書帝命驗並注俞本注舜字是也陳本移注電繞樞星條下混合為一非是」脩己感流星「○ \\n 今案見御覽八十二及一百三十五引孝經鉤命訣又八十二引帝王世紀及尚書帝命驗皆言脩己生禹事俞本注禹字甚合陳本移注星流華渚句下併合為一非是」感龍而生「○今案本鈔二十三靈感篇言感龍而生者三事一任己一女媧一慶都本篇慶都感龍己別為一條則此條是指任己女媧無疑俞本注堯字非也陳本復移本篇慶都旬為此夾注益混合為一矣」 \\n 感虵而生「○今案見御覽三百六十引車頻秦書言符堅母荀氏事」女登感神「○ \\n 今案見御覽七十八引帝王世紀一百三十五引春秋元命苞皆作女登本鈔原無誤惟路史後紀卷三注引世紀及元命苞始作安登馬竹吾輯玉面山房佚書竟據路史注定女登為誤恐非」 \\n 慶都感龍「○今案本鈔二十三靈感篇有此句注春秋二字與御覽八十引春秋合誠圖同又見一百三十五引河圖初學記九引詩舍神霧」夢巳入懷「○今案見漢書外或孝景王皇后傳本鈔靈感篇注漢書二字是也又初學記卷十引漢武故事孝景王后生武帝一段與漢書合陳本誤連下句並注搜神記非是」夢月入懷「○今案本鈔靈感篇有此句注晉中興書」夢大人　夢長人「○今案御覽一百三十五引河圖著命苞及潛夫論五德志篇皆言太姙夢長人憋已大鈔靈感篇有夢人感己一條注見河圖無長字」黃雲覆蓋「○今案見御覽人十引春秋合誠圖俞本但注堯字」雷電晦冥「○今案見史記漢書高祖紀及班叔皮王命鑰」脩己吞神珠「○今案見御覽八十二引帝王世及楊雄蜀王本紀俞本但注禹字」含始吞赤珠「○今案見御覽一百三十六引詩含神霧及春秋握成圖本鈔靈感篇注詩含二字脫神霧二字耳陳本含始誤舍女？兄本含□今據本鈔靈感篇訂正」玄鳥銜卵「○今案見史記殷本紀及御覽八十三引尚書中候」玉鷄銜珠「○今案同上含始吞珠一條」二十月黃帝生「○今案見論衡吉驗篇陳本注見帝王世紀俞本生字在黃字上」十四月生堯帝「○今案見類聚十一御八十引帝王世紀類聚十九引略論又俞本作堯帝生陳本與本鈔均連合下句今移正」赤光照室「○今案見類聚十九引東觀漢記及後漢書光武紀論」青雲如蓋　夜有赤光「○今案見御覽九十引東觀漢記俞本注光武二字」生有神光「○今案見類聚十引徐爰宋書俞本注宋武帝三字甚合又類聚十引晉中興書生作誕」黃帝生於壽丘「○今案見御覽七十九引帝王世紀」顓項生於若水「○今案見御覽七十九引帝王世紀又頊字缺筆作項是宋鈔原繼神宗□後來影寫間有相沿未改正者今悉仍之」庖犧生於成紀「○今案陳本注帝王世紀考類聚十引同」 \\n 夏后生於塗山「○今案見初學記凡引揚雄蜀王本紀」文王生於岐周「○今案陳本俞本周皆作山據孟子離婁不正作岐周」武王生於元氏神農生石穴「○今案見御覽七十八引荊州圖記本鈔穴作冗缺上點」帝堯生石乳　禹生石紐「○今案見御覽八十二引帝王世紀及揚雄蜀王本紀陳本但注開山圖」 \\n 啟生石　生猗蘭殿「○今案見守山閣本武帝內傳及御覽八十八引漢武故事陳本作漢武內事」嘉禾九穗「○今案陳本注東觀漢紀亦見後漢書光武紀論」 \\n 藁草成禾「○今案見御覽八百七十三引王□晉書言元晉事」鳳凰來集「○今案見御覽九十引東觀漢記」甘露降樹「○今案見類聚一引徐爰宋書」 \\n ○奇表四 \\n 蒼帝望之大視之博白帝望之明視之義「○今案俞本注河圖二字陳本引河圖四句僅得蒼帝白帝四字相同」太昊虵形人首「○今案見類聚十一御覽七十八引帝王世紀形皆作身惟曹植女媧贊云或曰二皇人首虵形二皇兼太昊言也」炎帝人身牛首「○今案見類聚十一御覽七十八引帝王世紀本鈔炎作大考本卦炎屢誤大如卷四應運篇炎精作大精亦其一也陳本俞本俱作太帝則亦由大字再誤耳」成湯鋸身揚聲「○ \\n 今案陳本俞本鋸作倨並注帝王世紀考御覽八十三引帝王世紀亦作倨」羲連珠「今案見御覽七十八引孝經援祐契俞本羲上有宓字」神農戴玉「○今案見類聚十一御覽七十八引春秋俞歷序」伏羲龍狀「○今案路史後紀卷一注引春秋合誠圖三伏羲龍身古徵書輯春秋元命苞云伏羲龍顏白虎通聖人篇引傳曰伏羲龍矢蓋龍伏即龍狀之訛也」重華日衡「○王后華校衝改衡今案陳本俞本並注見雒書靈準聽考類聚十一御覽八十一引亦同又本鈔日誤月己訂正」戴天履陰「○今案見御覽七十九及三百七十引春秋元命苞」 \\n 豐下兌上「○今案陳本俞本兌改銳並注成湯事考御覽八十引春秋合誠圖言堯兌上豐下是在湯前也又楊伯喦六帖補引東觀記言明帝豐上兌下有似于堯是諸本皆作兌與本鈔合」 \\n 帝嚳戴干「○今案俞本注元命苞考潛夫論五德志篇同新論作戴晉」帝堯戴勝「○今案陳本俞本並注帝王世紀考御覽八十引孝經援神契戴作荷注云朱鳥戴勝荷勝似之」周文望羊「○今案見御覽三百八十四引春秋元命苞」堯眉八彩「○今案陳本俞本並注元俞苞俞本彩作采考八彩又見尚書六傳淮有子孔叢子論衡」舜目重瞳「○今案見初學記九引元侖苞路史前紀卷六注引演孔圖御覽八十一引援神契陳本但稱藝文注云云蓋刪類聚二字然不言藝文注引某書亦非」懷玉柄　戴玉英「○ \\n 今案俞本注神農二字考御覽八十七引帝命驗又八十八引演孔圖同」神農大眉「今案陳本俞本並注春秋命厤序考御覽七十八引同」文王虎眉「○今案陳本注帝王世紀俞本作虎□注云一作眉考御覽八十四引帝王世紀又宋書符瑞志皆作文王虎肩御覽八十四引元命苞作文王柔肩三百六十九引元俞苞作文王阜肩皆作肩不作眉也」 \\n 大禹虎鼻「○今案陳本俞本並注援神契考御覽三百六十七引同」姬昌鳥鼻陰準「○今案見御覽八十四引雒書靈準聽無陰準二字豈陰當作隆抑即靈準二字而小注為大寫歟」禹耳三漏「○今案陳本俞本並注帝王世紀考淮南子修務訓論衡骨相篇同」湯臂二肘「○孫氏校時改肘今案俞本作四肘無注陳本作二肘注引元苞又作四肘是小注與標目不符也考元命苞亦各不同御覽八十三引作二肘類聚十二白帖三十引則作四肘此外御覽八十三引雒書靈準聽作二肘初學記九引帝王世紀則又作四肘是兩說可並存也馬竹吾輯元命苞復作四時又或作三肘皆毀也」 \\n 文王四乳「○今案陳本俞本並注元命苞考淮南子修務訓易林訟之乾白虎通人篇及路史前紀卷六注引演孔圖同」帝舜斗口「○今案俞本注援神契三字考御八十一引援神契旦云舜大口惟類聚十一引援神契并宋均注云大口象斗星口也」秦始虎口「○今案陳本俞本並注河圖二字考御覽八十六引同」帝堯鳥廷「○今案俞本廷作庭並注帝王世紀考御覽八十引援神契亦作庭又本鈔鳥誤烏今訂正」漢祖斗胷「○王石華校以原鈔脫斗字因補作到字非也今案陳本俞本並注河圖提劉四字類聚十一引合考史記高祖紀注及御覽八十七引河圖並同」長頸烏喙「○今案陳本注越世家俞本注越王二字考御覽三百六十九引史記烏又作鳥然越王事究未足以當奇表也又御覽八十二引尸子云禹長頸鳥喙啄平津館本尸子卷上據初學記引校亦作鳥啄惟明晉藩重刻初學記九引尸子作長頸烏喙與本鈔正合知本鈔此條是禹事非越王事矣其鳥烏不同則形近易譌究非大義所在也」 \\n 長目鳥膺「○今案陳本脫膺字俞本應作喙均非也本鈔鳥作烏亦脫膺字今據史記秦始皇本紀訂正御覽八十六引史記同又御覽七百二十九引作秦王長目鳥鷹鷹乃膺之譌」 \\n 武王駢齒「○今案陳本俞本並注元命苞考路史前紀卷六注引演孔圓及金樓子駢又作□」顓頊駢幹「○今案潛夫論五德志篇同惟新論作骿骭」龜背龍股「○今案俞本注河圖提劉與類聚十一引合御覽八十七引河圖作龜背龍眼眼字蓋訛史記高祖紀注引河圖作龜背龍腰腰字可備一說」龍行虎步「○今案見宋書武帝紀梁書武帝紀」手握褎字「○孫氏校？？臼？木改裒非也今案俞本陳本俱作褒俗體也俞注舜字陳注援神契考初學記九類聚十一御覽八十一及三百七十引援神契並作褎」手文握兵「○今案御覽八十六引河圖云秦皇手握兵無文字」垂手過膝「○今案陳本注帝王世紀俞本注禹字考御覽八十二引雒書靈準聽同」履矛「尚書。今案見御七引尚書帝命驗陳本乃刪原鈔尚書二字非也」大足「春秋繁露。今案見三弋改制質文篇言文王事」立髮垂地「魏氏春秋。今案見御覽九十四引垂作委」髭垂委地「王子拾遺.今案陳本俞本髭俱作鬚考南昌胡校拾遺記卷一亦作鬚本鈔子下應年字」鬚長七尺「搜神記」生而有髮「漢書。今案見漢書外戚孝成趙皇后傳」美鬚髯「東觀漢書。今案陳本改注史記俞本注漢高祖三字考史記高祖紀作美須髯御覽八十七引史記作美鬚髯此陳俞之說也又後漢書光武紀兩言美須眉聚珍本記卷一光武紀則作美鬚眉本鈔言陳觀書作髯或當日所見本如此未便改注史記又陳本附引鐵圍山叢談旁及北宋末且以蔡君謨事人帝王部益謬」 \\n 紫髯「吳厤。今案陳本俞本改注獻帝春秋」白毫「王隱晉書。今案御覽三百六十四引王隱晉書言元帝事」湯身長九尺「○今案見御覽八十三引帝王世紀」舜身長六尺「帝王世紀.今案見御覽八十一引尺下有一寸二字」堯身長十尺孔最「○今案俞本陳本並注孔叢子三字考見居術篇長作修又御覽八十引孔叢子長亦作修修與長同義又叢字本鈔每誤作蕞今原注最字又從蕞字而再誤耳」周文王八尺三寸「○今案見御覽八十四引雒書靈準聽云姬昌身長八尺二寸三二兩字傳寫易誤」高祖七尺八寸「劉帝云貴不可言史記。今案陳本俞本俱刪劉帝九字改注河圖二字考御覽八十七引河圖與陳俞說同貴不可言四字則見史記高祖紀載老父語蓋劉帝云三字為上條殘缺注卜貴不可言四字當居中大寫別為一條史記二字又為其小注也書鈔原本當如此為轉寫者竄入注中陳俞不得其說率爾妄刪殊失舊鈔面目」 \\n  \\n 無如季相「史記。今案見高祖紀」容貌壯麗「東觀.今案聚珍本東觀漢記卷二明帝紀壯作莊御覽九十一引亦作莊淮類聚十一引作容？壯麗？古文貌也」 \\n 瞻視非常　毛骨非常「○今案陳本注晉中興中俞本注晉中宗三字考類聚十三引晉中興書同」睇盼煒如「○今案陳本盼作盼俞本作盼竊疑原鈔當作盼」 \\n 風骨不恆「○今案見宋書高祖紀類聚十三御覽七百三十引同」 \\n 北堂書鈔卷第一 \\n  \\n 　"}
{"章节": "●北堂書鈔卷第二     帝王部二", "正文": "　 \\n ●北堂書鈔卷第二　帝王部二 \\n 　 \\n  \\n 隋祕書郎虞世南撰南海孔廣陶校註徵應五福祿六 \\n ○徵應五 \\n 神武有徵應「漢書○今案見漢書敘傳」里社鳴聖人出　黃河清聖人生「○今案陳本俞本里社六字並補注潛潭巴黃河六字無注考文選李蕭遠運命論則此十二字係連文」夏之興也祝融降於崇山　商之興也擣扤次於平山「○孫氏校？？冗改今案陳本俞本平作丕擣扤作檮杌又陳本無祝字四句連作一條注見周語俞本無夏商興二句祝作夜考近本周語亦作丕作夜又案本鈔平當作？」姬受命「尚書○今案陳本俞本並補注尚書中候考類聚卷十引同」卯金興「○今案御覽八十七引考靈曜云卯金出又引演孔圖云卯金刀皆謂漢高也」河出書雒受法「○今案陳本補注尚書中候俞本分二條書作圖下句注尚書中侯」黃精受道　河精授圖「○今安陳本及本鈔作河清非也俞作精補注尚書中侯四字又作授考御覽八十二及八百七十二引尚書中侯皆云吾河精也授臣河圖則俞說為是今照訂正」掘圖書得地符「○今案陳本俞本掘俱作握俞又分二條」玄女授符「○今案陳本授作受考類聚十一御覽七十九引龍魚河圖云天遣玄女下授黃帝兵信神符則陳平作受非是」 \\n 湯受金符「○今案陳本及本鈔受並作授非也俞本尚作受今據御覽八十三引尚書璇璣鈐訂正」捧赤伏符「○孫氏校捧上刪伏字今案陳本俞本捧作奉並補注後書考范書光武紀及聚珍本東觀漢記光武紀皆作奉」倉代玄「○今案俞本倉作蒼考易緯乾鑿度云亡殷者紂黑期火代倉精受命鄭元注是助倉精絕殷之象據此知倉之代玄即謂周之代殷也又禮記大傳正引元命苞云殷黑帝之子周蒼帝之子御覽八十四引感精符云姬昌為蒼帝精此二條與乾鑿度相發明蒼倉通借字黑即所謂玄也」 \\n 持金精　握金鏡　擊玉鼓　朕由薄承　出軫握命「○今案陳本俞本俱作出又俞本補注考靈曜考初學記二十七御覽八十七引考靈曜云卯金出軫握命孔精又御覽八十七引河圖云昌光出軫皆作軫惟御覽八百七十二引符瑞圖昌光出軫獨作本鈔合且本鈔通例軫俱作軫不止此條為然」 \\n 仁命在豐　當璧而拜「○今案俞本補注云詳恆山篇是指燕玉一條其說謬根本鈔八十五拜揖篇有平王當璧而拜一條注見左傳」代殷者為姬昌「○今案陳平下條考此見御覽八十四引元命苞」代漢者當塗高「○今案見御覽八十八引漢武事及宋書符瑞志引春秋讌本鈔轉寫倒作高塗今移正」五星聚房「○今案俞本補注元命苞與類聚十引同又宋書符瑞志作五緯」五曜霄映「○今案見支選史孝山出師頌」五星聚房井「○今案陳本俞本俱作房井竊以為房字沿上條而誤史記漢書高祖紀俱作東井宋書符瑞志及後漢傅幹王命敘皆然則房字當為東字之訛也或房字衍文但作五星聚井如御覽八十七引河圖云劉季五星聚并亦可補一說」 \\n 四星聚牛女「○今案俞本補注晉陽秋考見類聚卷十引」鎮星入開「○孫氏校開作關從陳本也今案俞本開作關考御覽八百七十二引演孔圖云海內富昌則鎮星入關注云關華關之門當帝坐則作開關皆非也本鈔開字疑當作關考本鈔通例關俱作閣」 \\n 黃星見楚宋「○孫氏校泉改星從陳俞本也今案陳俞本俱補注魏志考見卷一武帝紀」參御馬「○孫氏校以本鈔御作銜因據陳俞本改御」卯生虎「○今案見御八十七引帝命驗」青雲扶日　常有黃雲蓋之「○孫氏校黃下補雲字今案陳本補注宋符瑞志考御覽八十引春秋合誡圖同」紫雲見於車上「○孫氏校車改軍今案見類聚十三御覽八百七十二引徐爰宋書同」嘉氣半氣「○今案陳本俞本並補注千秋境賦陳剛半氣二字俞改半氣為飛於庭前」御天社內有赤紫「○今案俞本紫下有氣字」金陵地有天子氣「○今案陳本補注孫盛晉陽秋考類聚十御覽九十八引同」長安有天子氣「○今案陳本補注漢書宣帝紀」 \\n 黃雲見河　龍見譙　神龍至「○今案見類聚十引禮舍文嘉」龍吐珠「○今案俞本補注考靈曜考初學記九及二十七引同」天果命湯白虎戲朝「○今案陳本俞本及本鈔皆分二條考御覽八十三及八百九十一引演孔圖係二句連文今移正」岐山「○今案陳本俞本補注周語考御覽八十四引帝王世紀同」 \\n 麒麟見豫章「○今案陳本作騏驎考冊府元龜二十二云晉元帝大興元年正月麒麟見陳章」狐聚房「○今案陳本俞本聚並作藂」狼銜鉤「○今案見御覽八十三引尚書琁璣鈐」赤鳥銜珪「○今案俞本鳥作烏並補注墨子考墨子非攻下篇與俞說同初學記九引珪作書御覽八十四引鳥作雀與今本墨子又不同」 \\n 赤烏銜書「○今案俞本鳥作烏與陳本並補注呂氏春秋考惠半農校本呂氏春秋亦作烏惟類聚十引仍作鳥與本鈔合」鳥玉命明「○今案陳本俞本玉俱作王」 \\n 魚鳥有卵　黃雀音旁「○今案音字當作立日兩字亦鈔中如此者甚多如六一立此言誤訾干里誤重穴大誤突所在皆有音字即其例也考御覽八百七十二引春秋考異郵云黃帝將興有黃雀赤頭立於日傍則音為立日之誤灼然無疑」 \\n 赤雀止昌戶「○今案俞本補注尚書中侯考御覽八十四引帝命驗同」? \\n 「○今案俞本補注尚書中候考文選江文通雜體詩注及御覽八十三引皆同」 \\n 赤烏五至「○今案陳本作鳥俞本作雀考御覽八十四引尚書中侯與本鈔合」白魚入舟「○今案陳本俞本補注尚書中候考類聚十引同」赤魚遊護「○今案陳本此條又陳本俞本此下有赤人自洛一條注紀年二字本鈔無之」武王伐紂卜而靈龜熸「○孫氏校替改朁今案陳本俞本皆無靈字並補注說苑」雲龜服「○今案陳本刪此條俞本雲作靈考頓聚十一御覽八十二引禮緯含文嘉皆作靈」神龜出「○今案陳本刪此，條」五鐸啟號於晉陵　棧鍾告成於會稽「○今案陳本俞本上句補注晉書二字下句無注考晉書郭璞傳二句係連文陳俞但注上句非也且唐修晉書非虞氏作書時所及見尤當博考他書據類聚十三引晉陽秋云先是玉鐸見於晉陵則五又作玉御九十八引晉陽秋則仍作五鐸是俞陳於上句補注晉書不如注晉陽秋也」 \\n 朱草生於文昌殿「○今案御覽八百七十三引魏略云朱草生於文昌殿側俞本改標文昌殿未草自生欲與下條整齊裁針然非原文矣」臨平湖草木自除「○今案見御覽九十八引孫盛晉陽秋惟平字作蕪」臥柳生枝「○今案陳本俞本補注漢書考見昭帝紀」斃樟摺秀「○今案陳本俞本樟作梓並補注郭璞南郊賦陳本又云梓一作樟復補注晉書王敦勸進中宗表陳引唐修晉書何足為左證考類聚十引臧榮緒晉書有枯樟更生一條疑即此」 \\n 梧桐常生「○今案見御覽之百五十六引禮斗成儀」枯梓更榮「○今案陳本俞本並補注豫章記考見類聚卷十引同」臥有耀光「○今案俞本作光耀考漢書宣帝與俞本合御覽八十九引漢書宣帝紀又作光暉」神光照室「○今案陳本俞本匹補注魏木紀是言李夫人事不當入帝王郤也陳本復自岐其說再補注唐高祖以後周天和元年主事是照室又當政作照戶方合不若據隋書辭道衛傳言高祖初生神光照室是隋高較唐高為更先然仍非書鈔所本考後漢書安帝紀云帝目在邸第數有神光照室則本所引直漢事矣」 \\n 光耀滿室　留飲酒售「漢書○今案見漢書高帝紀售作讐史記高祖紀亦然如□曰讎言售」賣■〈麥并〉大售「○今案陳本■〈麥并〉作麫俞本作麵皆誤漢書宣帝紀每賣餅所從買家輒大讎注云讎讀曰售是今本漢書改■〈麥并〉作餅考廣韻■〈麥并〉音餅玉篇■〈麥并〉索餅也是■〈麥并〉餅通借字」 \\n 肆伐大商會朝清明「○今案見詩大雅大明」天賜武王黃鳥之旗天兵之法誅討之事「○今案俞本補注墨子二字考墨子非攻下篇有黃鳥句無天兵二句又本鈔一百二十旗篇引黃鳥句亦下注墨子而陳本徵應篇無注旗篇則竟改注為隋巢子故後來經訓堂校刊墨子王甬山房輯隨巢子遂皆為陳本所誤」 \\n 爰茲發迹斷虵奮旅「○今案陳本俞本皆兮二條陳本虵誤作地考漢書敘傳此二句係連文」大雨洒兵　大風落兵「○今案並見說苑」邢丘大雨「○今案見韓詩外傳」昆陽雨注「○今案見後漢書光武傳」盟津波罷「○今案陳本與本鈔皆連合下句是轉寫誤也考淮南覽冥訓盟作孟御覽八十四引淮南子作盟盟孟古通字又博物志卷七異聞篇作盟津波霽」■〈氵雩〉雩沲冰合「○今案俞本補注東觀漢記考後光武紀同」 \\n ○福祿六 \\n 惟予一人膺受多福「○今案見書君陳」永言配命自求多福「○今案見詩大雅文王」既有淫威降福孔夷「○今案見詩周頌有客」降爾遐福唯日不足「○今案見詩小雅天保」實受其福「○今案見易既濟」永膺多福「○今案見書呂利」俾爾單厚何福不除「○今案見詩小雅天保」 \\n 降福穰穰　降福簡簡「○今案並見周頌執競陳本合作一條」干祿百福子孫干億「○今案見詩大雅假樂陳本俞本及本鈔皆分二條今移正」愷悌君子干祿愷悌「○今案見詩大雅旱麓俞本分二條誤」百祿是遒「○今案見詩商頌長發」百祿是荷「○今案見詩商頌元鳥」受天百祿「○今案見詩小雅天保」 \\n 天被爾祿「○今案見詩大雅既醉」天應之德「○今案見羣書治要三十一引六韜文韜篇平津館刊本六謟已採入佚文」祈天永命　承天之祜「○今案陳俞及本皆作祐禮運作祐與下條受祐相次則作祐皆是」受天之祜「○今案見詩小雅桑扈陳本俞本皆誤祐本鈔不誤」如山如阜如岡如陵「○三石華校崗改岡今案見詩小雅天保」天錫純嘏「○今案見詩魯頌閟宮」永錫祚胤「○今案見詩大雅既醉」萬壽期「○今案見詩小雅南山有臺」 \\n 南山之壽「○今案見詩小雅天保」一人有慶兆民賴之「○今案見書呂刑」釐爾士女從以孫女「○今案見詩大雅既醉近本作女士」君子萬年景命有僕「○今案見詩大雅既醉」必有世紀　萬年不絕「○今案俞本年世作」如川之至　如松之茂「○今案並見小雅天保本鈔川誤山陳俞本合為一條」無疆之休「○今案見書太甲中」於萬斯年「○今案見詩大雅下武」天惟純右命則商實百姓「○王石華校補純字則字是也淮欲刑百姓二字則用陳俞之說也今案書君奭孔傳及史記燕召公世家集解引王注皆讀百姓為句惟蔡仲□書傳始讀實字為句陳俞本亦作佑」 \\n 惟天之命於穆不已「○今案見詩周頌惟天之命」卜世三十　卜年七百「○今案並見左氏宣三年傳」 \\n 北堂書鈔卷第二 \\n  \\n 　"}
{"章节": "●北堂書鈔卷第三     帝王部三", "正文": "　 \\n ●北堂書鈔卷第三　帝王部三 \\n 　 \\n  \\n 隋祕書郎虞世南撰南海孔廣陶校註潛晦七殷憂八登庸九創業十 \\n ○潛晦七 \\n 潛龍勿用陽在下也「○今案見易乾卦」尺蠖之屈以求伸也「○今案見易繫下」以懿文德「○今案見易小畜」舜居深山與鹿豕遊「○今案見孟子盡心上」隱於芒碭「○今案見史記高祖紀」尤樂杜邴「○今案見漢書宣帝紀」雷雨不迷「○今案見書古文堯典」上有黑雲　告歸之田「○今案見史記高祖紀」告歸鄉里「○今案魏志武帝紀云稱疾歸鄉里亦見御覽九十三引魏書皆無告字疑告字沿上條誤入」 \\n 耕歷山歷山之人皆讓畔漁於雷澤雷澤之人皆讓居陶河濱「○今案史記五帝本紀濱下有河濱器皆不苦窳句本鈔及陳俞本皆脫又與下作什器二句連為一條非也嚴未校正」作什器於壽？丘就時於負夏「○嚴氏校立改丘今案見史記五帝本紀」躬耕白水　講學長安習讀書傳　秋冬弋獵「○今案魏志武帝紀注引魏書同又引魏武故事作冬春射獵」歸于頓丘「○今案類聚十一引帝王世紀云舜販于頓丘考歸字亦作皈與販形近故輾轉相訛」僦驢給費「○今案見東觀記光武紀俞本僦誤就非是」為學送徒「○今案史記高祖紀及御覽八十七引有為縣送徒句本鈔及陳俞本作學非也」為舂陵訟租「○今案見東觀漢記光武紀俞本作春誤」為泗上亭長「○今案書高紀及御覽八十七引史記同今本史記上作水」為洛北簿尉「○今案御覽九十三引帝王世紀洛下有陽字簿作部又白帖四十八及本鈔棒篇引曹瞞別傳與帝王世紀同」一年成聚「○今案見史記五帝本紀」三徙成都「○今案見莊子徐無鬼篇陳俞本改徙為年又連合上條非舊鈔面目」 \\n ○殷憂八 \\n 或多難以固邦國或殷憂以啟聖明「○今案類聚十三引劉琨勸進元帝表殷作陳本殷上無或字」履重剛　蒙大難「○今案見易明夷」果行育德「○孫夭校高改育今案見易策卦」興亡同難　履虎尾「○今案見易履卦」　憂而不困　或幽而光「○今案見東觀漢記光武紀俞本幽作憂葢涉上條而誤」 \\n 繫夏臺「○今案□史記夏本紀」囚羑里「○今案見史記周本紀」執王季於塞庫羈文王於玉門「○今案見讀騷樓本竹書紀年文丁十一年梁沈約注」 \\n 鬱厄之情辭以作歌「○王石華校辭情改情辭今案俞本刪陳本厄作怩與上二句合作一條考紀年沈約注厄作尼餘與陳本同」丙吉乳養「○孫氏校告改吉今案見書宣帝紀」張賀供給「○今案見漢書宣帝紀」知勇俱困「○今案見史記淮陰侯傳及漢書蒯通傳」亡夫家屬「○今案俞本夫作失」持滿外向「○今案史記匈奴傳向作嚮本鈔弩篇引仍作向又陳本誤合上條」銚期奮戟「○今案見范書銚期傳聚珍本東□記脫奮戟二字」 \\n 稱漢使者入韓信壁「○孫氏校侈改漢嚴氏校合稱漢四字為一條今案見史記高帝紀本鈔及陳俞本皆誤分二條」稱使者入傳舍「○今案見後漢書光武紀及記」以冰飲水　對竈炙衣「○今案見東觀漢記光武紀」蕪蔞豆粥「○今案同上」呼沲麥飯「○今案同上」 \\n 平城為匈奴所圍「○今案見漢書高紀」河陽為津吏所止「晉中興書○今案御覽四百九十四引同亦見今晉書先帝紀」丁公接兵「漢書○今案見卷三十七季市傳」曹洪授馬「魏志○今案見卷九曹洪傳」乘馬得脫「典論○今案見魏志文帝紀注引吳論自敘」泣而升車「晉中興書」 \\n ○登庸九 \\n 或躍在淵歷試諸難　任之百官以觀其外「○今案見惟南子泰族訓」慎徽五典五典克從納于百揆百揆時敘賓于四門四門穆穆納于大麓「○今案見書古文堯吳俞本刪此條」敷于四海「○今案見書太禹謨」推為盟主「○王石華校良改主今案見魏志武帝紀」都督陝東　君子經綸「○今案見易屯卦」天地革命「○今案見文東都賦」肇基王迹「○今案見書武成」王化之基「○今案見毛詩關睢序」承百王之弊「○今案見漢書武帝紀贊」大統未集「○今案見書武成」開建大業「○今案見荀悅漢紀高祖紀」我區處「○今案陳本同俞本我上空一格考張衛東京賦有造我區夏句亦言漢高事疑處當作夏我上脫造字也尚書亦有肇造我區夏句」自亂入靜　撥亂返正「○今案見漢書武帝贊論高祖返作反」功業見乎變「○今案見易繫辭下」有事而後可大「○今案見易序卦傳」威光大成　生民造化　誕受多方「○今案見書秦誓」克鄄西土「○今案陳俞本同作□□書康王之誥有克恤西土句本鈔恤俱作■〈血阝〉故隸寫者又訛作鄄」克開厥後「○今案見詩周頌武一章」三分天下有其二「○今案見論語泰伯」受天之命「○今案宋龍大淵編古玉圖譜引秦□文有云受天之命皇帝壽昌」無立錐之地「○今案見文選枚叔上書諫吳王」無十戶之聚「○今案同上」不階尺土之資「○今案見御覽八十七引帝王世紀漢高事」不階一民之柄「○今案范書班固傳民作人」起於三河興七十「尚書中候○今案俞本興不有於字考詩殷武正義引尚書中候有湯興由七十里句」湯里七十「春秋演孔圖云○今案聚類九十九引里作地」 \\n ○創業十 \\n 舜禹本白衣「○今案見風俗通三王篇」高祖興白衣「○今案文選班彪王命論御覽八十七引帝王世紀白皆作布」以布衣取天下「○今案見史記高帝紀」祭蚩尤於沛庭「○今案見史記高帝紀」市弓弩「○今案聚珍木東莧記光武紀弓作兵」作卑手刀「○今案御覽三百四十六引魏武策軍令同本鈔及陳俞本刀皆誤力孫嚴未校出」斷蛇奮旅「○今案見漢書敘傳亦見本鈔徵應篇」騎牛兵近「武○今案光武紀作帝騎上與俱」壯士願從「○今案見史記高帝紀本鈔注有武字係沿上入今依陳俞刪去」賢者義附「○今案東□漢記光武紀義作蟻是也陳俞亦誤義」同聲響應　望風從「○今案俞本風下有景字」人鬼與能「○今案見類聚十二引袁山松後漢書」四方歸之「○今案見禮記中庸」見龍在田「○今案見易乾卦」迅　高祖龍飛風迅「高祖」龍變龍據「○今案俞本龍據作虎據□漢書武帝紀有龍變二字」 \\n 鳳翔南陽　鴻飛兖豫「○今案稟俞及本鈔兖皆作袞恐非」龍飛白水鳳翔參墟「○今案見文選張衛東京賦」虞芮質厥成文王蹶厥生「○今案見詩大雅綿」 \\n 徹彼桑土綢繆牖戶「○孫氏校合徹彼句為一條原鈔誤分為二非也今案見詩豳風鴟鴞」 \\n 北堂書鈔卷第三 \\n  \\n 　"}
{"章节": "●北堂書鈔卷第四     帝王部四", "正文": "　 \\n ●北堂書鈔卷第四　帝王部四 \\n 　 \\n  \\n 隋祕書郎虞世南撰南海孔廣陶校註應運十一　功業部十二 \\n ○應運十一 \\n 誕膺天命以撫方夏「○今案見書武成」顧諟明命以承神武　克享天心受天明命「○今案見書咸有一德」皇天眷命奄有四海「○今案見書大禹謨」 \\n 皇天眷祐誕受厥命「○今案見書微子之命」昊天有成命二后受之「○今案見詩周頌」天立厥配受命既固「○今案見詩大雅皇矣」受命於天「○今案見呂氏春秋恃君覽篇及論衡恢國篇」奉若天命「○今案見書仲虺之誥」用集大命「○今案見書太甲上」撫綏四方　式商受命奄甸萬姓「○今案見書仲虺之誥」自彼成康奄有四方「○今案見詩周頌執競陳俞本自作相」集大命于厥躬「○今案見書君奭」 \\n 用瑞命于上帝　我有右命將天明威　既受帝祉施于孫子「○今案見詩大雅皇矣俞本帝誤命」繼明代熙配天光宅「○今案文選張協七命熙作照陳俞本作熙」 \\n 周雖舊邦其命維新「○今案見詩大雅文王」受終于文祖「○今案見書古文堯典」受命神宗「○今案見書大禹謨」 \\n 聖皇應歷數　歷數承天序　時乘六龍以御天也「○今案見易乾卦文言」乘變化而御大器　命世而出　命世之才「○今案見魏志武帝紀」乃知帝王自有真也「○今案見東觀漢記」天子之位有道者受之「○今案見類聚十二引周書御覽八十三引尚書大傳」上天降休「○今案見逸周書克殷解」帝遷明德「○今案見詩大雅皇矣」降命成湯　受天永命　有命自天「○今案見詩大雅大明」自天降命　天之所啟「○今案見左傳僖廿三年」 \\n 有天之贊　天割神符地命靈契「○今案陳俞本同文選揚雄劇秦美新割作剖命作合」天命定爾亦孔之明　簡畀殷命尹爾多方「○今案見書多方」達有神興有德「○今案見禮記文王世子」乃睠西顧此惟與宅「○今案見詩大雅皇矣」此乃天授非人力也「○今案見史記文帝紀」帝命式于九圍「○今案見詩商頌長發俞本刪此條陳本圍誤圖」諸侯同日貢賦「○今案見御覽八十三引帝王世紀」王假有家「○今案見易家人卦」天命不一近精「○王石華校一改僣並刪近精二字據陳俞本也今案近精二字竊疑即由下條炎精誤人」炎精布耀「○今案本鈔及陳俞炎皆誤大考觀記卷一作炎是也本鈔炎多誤大如奇表篇炎帝亦誤大帝」帝出乎震「○今案見易說卦傳」繼天而王「○今案見御覽七十八引皇王世紀庖□事」繼天「○今案穀梁宣十四年傳繼天者君也」施四季「○今案御覽七十七引風俗通云德施四季」應五行　乘木而王「木乘水○今案本鈔及陳本標月木字皆作述今據俞本訂考玉面山房輯豊緯屢有乘木而王句」天皇木德「○今案見御覽七十八引帝系譜」地皇火德「○今案見御覽引帝系譜」伏羲木王「○今案見御覽七十八引春秋內事」神農火「○今案見御覽七十八引帝王世紀」軒轅土德「○今案見御覽七十九引春秋內事」顓項水德「○今案御覽七十九引古史考作頊陳俞亦然本鈔闕中筆作項者宋人傳避神宗諱也」秦皇水德之始「○今案見史記秦始皇本紀」湯武革命順天應人「○今案見易革卦」飛龍在天利見大人「○今案見易乾卦」大人虎變其文炳也「○今案見易革卦」 \\n 位以飛龍文以武變「○今案見文選應貞華林園集詩」人謀鬼謀百姓與能「○今案見易繫下」謳歌之舜「○今案見孟子萬章篇」諸侯朝禹「○今案見史記夏本紀」抱其樂器而奔周「○今案見史記周本紀俞本刪其而二字」載其圖書而歸周「○今案呂氏春秋及太公金匱書作法歸作奔」遷鼎雒邑「○今案見左傳桓二年」鼎坸野「○今案坸當作垌文選由水詩序選鼎息大坰之慙李注引帝王世紀云湯遷九鼎至大坰然則坸野當作垌野也」舜以太尉即位「○今案見御覽八十一引春秋運斗樞御覽九百廿九引河圖」即位氾水陽「○今案見史記高祖紀」即位千秋亭「○今案見東觀記又范書光武紀」設壇受命「○今案見文選劇秦美新」鳴玉設壇龍旋疇「○今案本鈔及陳選劇秦美新」鳴玉設壇龍旋鳳疇「○今案本鈔及陳俞本皆分二條非也類聚卷十引邯鄲湻上受命述一篇設作陟疇作峙餘同」 \\n ○功業十二 \\n 四本具即帝初立「○今案本鈔帝德篇有四本咸具一句」舉而措之事業「○今案見易繫辭」功業赫赫　功盛德厚「○今案見漢書高帝紀」 \\n 功侔太古功冠往代　濟世之功　因時立功　勘定厥功「○今案書康王之誥勘作戡」九鼎勒功　告厥成功「○今案見書禹貢」九功惟序九序惟歌「○今案見書大禹謨」財成天地之道輔相天地之宣「○今案見易泰卦」順通天下則有經營之迹　鍊五色石以補蒼天「○今案見淮南子覽冥訓下三條同」 \\n 斷鼇之足以立四極「○今案近本無之字」煞黑龍以濟冀州「○今案近本煞作殺」積蘆灰以止淮水「○孫氏校旁勒淮字王石華覆校云未必非淮字淮亦大也今案近本淮南子淮作淫考類聚十一御覽五十九又七十八引淮南子皆作淫可知本鈔淮水二字實傳鈔者之誤耳」 \\n 補五帝之漏目綴三后之頹綱「○今案陳俞本帝作常張漙本漢魏百三家集曹植元暢賦亦作常又目作闕后之頹作代以維不及舊鈔遠矣漢魏七十二家本亦與張本同」 \\n 表正萬邦　綱紀八極「○今案見淮南子本經訓」逆氣傷民絕止之陰陽沈壅埋之　拯民沉溺天子急務　剖判太宗竅領天地「○王石華校令改領今案淮南子真訓太作大餘同」理日月之行治陰陽之氣「○今案見御覽七十九引淮南子覽冥訓近本有殘缺」嘗百草之實定眾物之名「○今案上句見陸賈新語言神農下句見平津館本軒轅黃帝傳眾作百」甄度四海「○今案見御覽七十八引春秋命歷序」疏江橋川　平均土地「○今案見御覽七十八引歸藏」度九州分九州「○今案見陸賈新明誠篇」開九州「○今案見史記夏本紀」導四瀆「○今案見御覽四十引援神契」 \\n 植九藪「○今案國語周語植作殖」鑿江而通九路「○今案見淮南子要路」九河既導「○今案書禹貢及陳俞本皆作道」九川滌源「○今案見書禹貢」治染及岐　浮濟達河　淮沂其乂　蒙羽其藝　大埜既瀦東原底平「○孫氏校埜字旁著圈以从古文也今案以上並書禹貢」原隰既平泉流既清「○今案見詩小雅黍苗陳俞本流作水」三危既宅三苗丕敘「○今案見書禹貢」鑿昆龍　開呂梁　修彭離「○今案淮南子修務訓離作蠡呂氏春秋亦作蠡」 \\n 隄溺水「○今案俞作弱水陳誤弱米呂氏春秋仲夏紀作漻水」辟伊闕「○今案淮南子修務訓本經訓及御覽四十引援神契辟皆作闕二字本通用」決龍門　開玉「○今案見御覽八十二引黃帝元女兵法」豐水東注維禹之績「○今案見詩大雅文王有聲陳俞本豐作澧」天作高山大王荒之「○王石華校合上句為一條是也今案見詩周頌天作」奕奕梁山維禹甸之「○王石華校補奕奕梁三字今案見詩大雅韓奕」茫茫禹迹畫為九州「○王石華校云迹下不必空格今案見左傳襄四年」萬邦咸休王有成績「○王石華校云維下不必空格今案見書洛誥」 \\n 北堂書鈔第四 \\n  \\n 　"}
{"章节": "●北堂書鈔卷第五     帝王部五", "正文": "　 \\n ●北堂書鈔卷第五　帝王部五 \\n 　 \\n  \\n 隋祕書郎虞世南撰南海孔廣陶校註帝德十三 \\n ○帝德十三 \\n 明一者皇察道者帝通德者王「○今案見管子兵法篇俞本刪」功德神者稱帝德合人者稱王「○王石華校令改合今案陳本神作純又俞本作純作令並改入帝王總篇」德侔天者稱皇「○今案春秋繁露三代改制質文篇天下有地字皇下有帝字俞此條」 \\n 德合元者稱皇「○今案陳俞本刪此句」三皇善因時五帝任仁義三王任智勇「○今案陳俞本皇誤王餘同俞又移置帝王惣載篇亦非也御覽四百一引列子作皇與本鈔合特仁下脫義字耳」三皇步五帝驟三王馳五霸騖「○今案俞本刪陳本注孝經命訣驟作趨御覽七十六引亦作趨惟范書曹褎傳注引作驟與舊鈔合」帝者得其英王者得其根核「○今案陳俞本注禮斗威儀考文選長楊賦注及御覽七十六引同類聚十一引則帝王二字上下互倒玉圅山房輯禮緯從之陋矣」帝者體太一「○孫氏校本改太今案俞本刪陳本注淮南子考見本經訓篇」王者得三才「○今案俞本移置帝王惣載篇」仁義所生為王「○今案陳俞同俞本移入帝王惣載篇又考白虎通號篇引記諡法文選兩都賦序注引樂稽耀嘉亦同惟周書諡法解有此句生作往陳逢衡補注云往舊作在今從史記正義引改據此則生字亦有異文也」 \\n 仁義合者稱王「○今案見白虎通號篇陳俞本同」粹而王駮而霸「○孫氏校粹字今案見荀子王霸篇及彊國篇陳俞粹作純注內引荀子作粹」德象天地「○今案白虎通號篇引禮記諡法及御覽七十六引漢官儀」積善之原「○今案荀子王霸篇原作源陳俞本改作厚誤」天子至貴與天地通氣「○今案御覽七十六引春秋保乾作尊通下有血字」敷大德為天下「○今案書畢命為作于」德侔天地「○今案見春秋繁露三代改制質文篇」德合天地「○今案見白虎通號篇」德合象天地「○今案此條疑有誤陳俞本刪」天地合初德德之生初「○今案此條疑有誤陳俞本刪」德侔往初「○今案見司馬相如封禪文」德通幽冥　道德眾則得國「○今案陳俞本德作得見禮記大學」運天地德繼世「○今案俞本分二條」四王樹德「○今案見左傳成二年」三王先德「○孫氏校以原鈔三先兩字上下倒易因移正今案御覽七十七引呂氏春秋王作皇是也」先道後德「○孫氏校以原鈔後德誤德後因刪後字非也今案陳俞本亦脫後字考呂氏春秋季春紀正作後德因據校正」准行道德「○孫氏校准改惟今案陳俞本亦作惟非也考御覽七十七引風俗通云舜者準也言其準行道德準惟古通字王謨本風俗通五帝篇准作推誤矣」和順道德「○今案見易繫辭」 \\n 以道德為冑以道德為城「○今案見鹽鐵論論勇篇南昌萬校本冑誤軸惟御覽三百四十三及本鈔劍篇引皆作冑」道德為師友「○今案見揚雄羽獵賦」仁義以為朋「○今案文選揚雄羽獵賦以作與本鈔及陳俞本明誤明孫嚴未校出」創道德之囿弘仁惠之虞「○今案見揚雄羽獵賦本鈔及陳俞分二條非也」冠道德履純仁「○今案見文選四子講德論陳俞分二條非也」備道全美　皇道盈塞「○今案陳俞本道作道德」至道以王「○今案見禮記表記」道猶衢樽「○孫氏校□改樽今案見淮南子」皇道煥炳「○王石華校援改換今案見文選張景陽七命」君積於道　布德和令「○今案見禮記月令孟春」振民育德「○今案見易蠱卦」黎民敏德「○今案見書大禹謨」樹德務滋「○今案見書泰誓下」明神鑒德「○今案陳俞本神誤聖考左傳作神」用民顯德「○今案陳俞本民作明」表功明德　咸有一德「○今案見商書」恆以一德「○今案見易繫辭下」惟天侑于一德「○王石華校天下刪子字是也今案書咸有一德侑作佑陳俞本亦作佑」惟民歸于一德「○今案見書咸有一德」其德不回「○今案見大戴禮宰我問禹篇」 \\n 履德之基「○今案見易繫下」經德秉哲「○今案見書酒誥」以德為車「○今案見禮記禮運」觀武如德　苞元履德「○今案見後漢書梁統傳」 \\n 位在德元「○今案見書召誥」聲德達遠　貊其德音其德克明「王石華校光改克今案見詩大雅皇矣」周世修德莫若太王　羣黎百姓徧為爾德「○今案見詩小雅天保」日新之謂大業「○今案陳本同俞本大業作盛德是見易繫辭此人帝德篇應作盛德」盛德光亨　盛德可詠　德之休明「○今案見左傳王孫滿對問鼎事」任德刑「○今案見風俗通陳俞本設作緩誤」明德慎罰「○今案見尚書及東觀漢記序」矢其文德「○今案見詩大雅江漢」文以應民　好文不武　通達文理　通風雨「○今案本鈔巡行篇引春秋云帝嚳通風雨」歷日月「○今案見大戴禮宰我問帝嚳」 \\n 與日月齊光「○今案見文選屈平九章涉江又九歌雲中君」若晝夜有恆　承天〔意　言天文　聲重天地　經天緯地「○今案見文選魏都賦注引新序亦見周書諡法解」與天轉運　先天而順「○今案見文選陸機宴元圃詩」則天像地「○今案見漢書刑法志」 \\n 天下同利　光宅天下「○今案見嚴輯傳元集食舉東西廂歌」承天紀民　天子經略「○今案見左傳昭七年」天然之姿「○今案見東觀漢記光武紀」 \\n 天地之姿「○今案見後漢書樊準傳」天子特生　行猶河海「○今案見御覽八十一引尸子」才質高妙「○今案陳俞本作材類聚十二御覽八十八引桓子新論亦作材二字本通用」飛英聲「○今案見司馬相如封禪文胡刻文選飛作蜚」馳英聲　令問不已「○今案陳俞本問作聞見大雅江漢」絕世之主「○今案見類聚十二引桓子新論」亞聖之才「○今案見初學記十引張儼默記亦見嚴輯陳思王集漢二祖優劣論」 \\n 寵綏四方「○王石華校經改綏今案見書泰誓上」君子之光「○今案見易未濟六五爻辭」敬之若神明「○今案左傳襄十四年若作如」綜神明之主貫「○今案陳俞本刪綜字貫字考家語有賢者神明之主一句」聰明齊聖「○今案見書同命」聰明睿智「○今案見易繫辭禮記中庸及東觀記明帝紀」 \\n 穆穆在上　煌煌盛美「○今案見御覽七十六引漢官儀七十七引風俗通」令德「○今案見詩假樂」德音秩秩「○今案見詩假樂俞刑此條」 \\n 定禮樂明舊章「○今案見孔安國書序」左準繩右規矩「○王石華校阜改準今案見大戴禮宰我問禹篇亦見史記夏本紀」握石椎懷神珠「○王石華校以原鈔椎推因據陳本改作碓非也今案見類聚十一御覽八十一引錐書靈準聽作石惟」身為度聲為律「○今案見大戴禮宰我問禹篇」四統者具「○今案見荀子君道篇世德堂本具作俱」四本咸具「○今案本鈔功業篇有四本具一條」四海咸利動靜不失其時「○今案見易艮彖傳」繼韶夏崇號諡「○今案文選司馬相如封禪文同類聚卷十引封禪文作昭夏張溥輯百三家本張燮輯七十二家本皆作續昭夏又本鈔及陳俞本皆分二條非是」五帝之隆　三代令主　得萬國之心「○今案孝經心上有權字」光于四方「○今案見書泰誓下」崇冠百代　尊賢容眾「○今案見論語子張篇」備物致用「○今案見易繫辭」允文允武「○今案見詩魯頌□□」克長克君「○今案見詩大雅皇矣」一人元良「○今案見書太甲下」一哉王心「○今案見書咸有一德」高朗令終「○今案詩大雅既醉」民樂其治　溫慈惠和「○今案見東觀漢記章帝紀」聰明仁勇「○今案見類聚十一引詳瑩漢記」醕美嚳然「○今案見風俗通五帝篇本鈔及陳俞嚳誤皓孫嚴未校出」優游博行　見善則遷「○今案見易益卦」好察邇言「○今案見禮記中庸」號令溫雅「○今案見漢書元帝紀贊」四三王而六五帝「○王石華校立帝五改六五帝是也今案文選景福殿賦同」黃帝順天地之紀「○今案見史記五帝本紀陳俞本脫黃帝二字」堯者煥炳最為高明「○王石華校者改文沿陳俞本之誤也今案見風俗通五帝篇陳俞本又分二條尤非」唯天為大惟堯則之「○今案見論語泰伯俞本刪」若稽古帝堯「○今案見書堯典俞本刪」巍巍乎舜禹之有天下「○今案見論語泰伯」韶盡美矣又盡善也「○今案見論語八佾俞本刪」舜聞善若決江河「○今案見孟子盡心篇俞本刪」禹好善言惡旨酒「○今案見孟子離婁下」乃乃神乃文乃武「○今案書大禹謨作乃武乃文」不競不絿不剛不柔「○孫氏校竟改競今案見詩同頌長發同」如金如錫如圭如璧「○今案見詩衛風淇澳」如珪如璋合望合聞「○今案詩大雅卷阿作令聞令望」就之如日望之如雲「○今案見大戴禮宰我問堯」溥博如天淵泉如淵「○孫氏校據陳本改溥字本鈔誤疊溥字非也今案見記中庸」覆下崇天載物■〈弓几〉地「○今案陳俞本下作物■〈弓几〉作弘」 \\n 象天統物象地載物如天之無不幬也如地之無不載也「○今案見左傳襄廿九年陳俞誤分二條」牢籠天地彈壓山川「○今案見淮南子本經訓俞本誤分二條非也亦見本鈔君道篇」履四時以象天依鬼神以制義「○今案史記五帝本紀履四時作索隱云大戴禮作履時然皆脫四字」 \\n 含羲孕農光軒熙堯　篚厥玄黃昭我周王「○今案近本書武成及陳俞本昭皆作紹」百辟卿士媚于天子「○今案見詩大雅假樂」秩秩斯于幽幽南山「○今案見詩小雅斯于」赫赫厥聲濯濯厥靈「○今案見詩周頌殿武」文王飲于鍾「○今案見御覽八十四引論衡」永保鴻名常為稱首「○今案見文選司馬相如封禪文本鈔常下原空一格今照補陳俞本脫下句」生荷其榮沒垂其聲　垂德後裔「○今案書微子之命垂德作德垂」抱弓而號「○今案見史記封禪書」削木為像「○今案見御覽七十九引抱朴子平津館本脫金陵刻繼氏補定本同」象符　朝其衣冠 \\n 北堂書鈔卷第五 \\n  \\n 　"}
{"章节": "●北堂書鈔卷第六     帝王部六", "正文": "　 \\n ●北堂書鈔卷第六　帝王部六 \\n 　 \\n  \\n 隋祕書郎虞世南撰南海孔廣陶校註孝德十四　睦親十五體仁十六　寬惠十七 \\n ○孝德十四 \\n 克諧以孝「○今案見書堯典」永言孝思「○今案見詩下武」孝子不匱永錫爾類「○今案見詩既醉俞本將上句作注」惟予小子夙夜敬止「○今案見詩周頌閔子小子俞本上句作小注」富有天下不足解憂「○今案見孟子萬章上俞本上句作小注」舜大孝「○今案見禮記中庸篇及孟子」禹致孝「○今案見論語泰伯篇」孝友聞於四方「○今案見大戴禮宰我問帝舜」仁孝聞於天下「○今案見史記文帝紀」履大舜之孝　兼先聖之孝「○今案陳本刪此條」仁孝能德「○嚴氏校與上條先後易置今案陳俞刪此條俞本在至孝句下本鈔次第在先聖句上今依嚴校移正」至孝惻隱　五日一朝如家人之禮「○嚴氏校合二句為一條今案本鈔及陳俞本皆分二條俞本五日句在下尤非也據史記高祖紀當合為一條」昧爽定省　未嘗時不暇飡粥「○今案陳俞本無未嘗時三字飡作食考聚珍本東觀記卷三云王廢黜臨棺悲哀不暇餐粥御九十二引餐作飡與舊鈔合惟未嘗時三字當有脫誤」三年不言「○今案見禮記喪服」不忍言政「○今案見蓺文類聚十三引晉中興書」仰見榱桷俯視几筵「○孫氏校攘捕改榱桷今案俞本分二條非也考聚珍本東觀漢記卷五有此二語亦見史晨孔宙碑皆連文也」真覺悲不能寐「○今案此漢明帝事真覺漢范書光烈陰皇后紀作記寤與冊府元龜二十七同聚珍本東觀記卷二作夢中喜覺因悲不能寐與御覽九十一引同疑本鈔真字乃喜字之譌」 \\n 視鏡奩而流涕「○今案見范書光烈陰皇后紀及冊府元龜二十七」為木主不敢自專「○今案見史記周本紀」營洛邑武王之意「○今案見史記周本紀武上有如字俞本以營洛作標目以邑如武王意作小注似非」奉建武王之政「○今案陳木連上俞本脫奉字皆非也考本鈔王字亦沿上條誤入聚珍本東觀記明帝紀有遵奉建武之政句無王字」恭奉遺業「今案見御覽九十一引薛瑩漢記贊」 \\n 龍負圖「○今案俞本無龍圖龜書二條增入蒲扇一條」龜出書　烏瑞臻「○今案陳俞本烏作鳥」烏集庭「○今案俞本庭字側注」甘露降「○今案御覽九十一引東觀漢記明帝上陵事」 \\n ○睦親十五 \\n 惇敘九族「○今案見書皋陶謨」以親九放「○王石華校八改以今案見書堯典及曹植求通親□表引傅曰」親密九族「○今案見聚珍本東觀漢記卷二明帝紀」裒厚親戚「○今案陳本俞木裒作篤」愛樂諸弟「○王石華校縈汝愛今案陳本同」以為首命「○王石華校八改以今案陳本同」立愛惟親立敬惟長「○今案見商書伊訓」兄及弟矣式相好矣「○今案本鈔式誤或陳俞不誤見小雅□于篇」 \\n 宜兄宜弟令德壽愷「○今案見小雅藋蕭」戚戚兄弟莫遠具邇「○今案見大雅行葦」凡今之人莫如兄弟「○王石華校今改今今案見小雅常棣」 \\n 交于之志通于神明「○今案陳俞本交作友」或肆之筵或授之几「毛詩○今案見詩大雅行葦」迎拜于階奉觴上壽「○今案陳俞本分二條非也藝文類聚四十五引王隱晉書是安平王孚事今晉書同本鈔拜揖篇諸王篇引亦同」置騎驛馬傳口起居「○今案陳俞本騎作其傳下不空格考范書東平王蒼傳無騎字傳下有問字聚珍本記卷七脫騎字問字」興席改容「○王石華校與改興今案陳本同」輿車升殿「○今案比晉安平王孚事也類聚四十五引王晉書作轝車與今晉書同本鈔拜揖篇諸王篇引王晉書作輿今照訂陳俞及本鈔作與均非」君子不■〈施，弓代方〉其親「○今案論語微子■〈施，弓代方〉作施」能庇昭穆之■〈門外卦内〉「○今案陳俞本作門非也考國語魯語下及御覽八十五引帝王世紀是周恭王事■〈門外卦内〉皆作闕本鈔闕字凡數十見皆從卦作■〈門外卦内〉」蔦與女蘿施於松柏「○今案見小雅頍弁」綿綿葛藟在河之滸「○今案見王風葛藟篇陳俞本綿作縣」 \\n ○體仁十六 \\n 何以守位曰仁「○今案見易繫下第一章」體仁足以長人「○今案見易乾文言」其仁如天「○今案見大戴禮宰我問堯及史記五帝本紀」 \\n 仁育萬物　仁以接物「○今案見御覽九十三引典論」仁風遐場「○今案見文選潘岳贈陸機詩」仁風潛扇「○今案見文選應貞華林園集詩」仁義為巢「○今案見陸賈新語輔政篇亦見本鈔行義篇杖篇」仁義為郭「○今案見鹽鐵論論勇篇第五十一亦見御覽三百四十三引」仁義為準「○今案見漢書東方朔傳又淮南子泰族訓準下有繩字本鈔準誤阜王石華已訂正」仁義為繩「○今案見御覽四百一引莊子」醉於仁義「○今案見文選王褒四子請德論」陰行仁義「○今案御覽八十四引桓子新論同嚴鐵橋輯新論琴道篇亦同」履行仁義　克寬克仁「○今案見書仲虺之詰」 \\n 寬和篤仁「○今案陳俞本和作仁非也御覽九十一引東觀漢記作和與本鈔合」寬仁溫惠「○今案見聚珍本東觀漢記順帝紀」仁而愛人「○今案見史記高祖紀本鈔人作仁王石華已校正」本仁祖義「○今案見漢書武帝紀詔」仁如騶虞「○今案見毛詩轉虞序」蹈顏子之仁　仁智明達「○今案見東觀漢記光武紀」仁及草木「○今案此見毛詩行葦序」仁奏行葦「○王石華校凑改奏今案陳俞本奏作歌」視民如予「○今案予疑作子」 \\n 視民如傷「○今案見孟子離婁下」兼愛百姓「○今案御覽八十一引尸子言舜事」弗侮鰥寡「○今案書康詰弗作不」敬老慈幼「○今案見孟子」 \\n 慈幼養老　喜孺子兼哀婦人「○今案俞本作嘉孺□兼字分二條陳本作嘉孺合一條注見莊子」蔭暍人於樾下「○今案見淮南子人閒訓」扇暍「○今案陳俞本注帝王世紀亦見御覽八十四引」更葬「○今案俞本注帝王世紀陳本注呂氏春秋亦見御覽八十四引賈誼書」好生之德洽于民心「○今案見書大禹謨」無肆掠止獄訟「○孫氏校於改獄今案見禮記月令仲春」挺重囚益其食「○今案見禮記月令仲夏陳本分二條非也」省囹圄「○今案見禮記月令仲春」出輕繫「○今案見禮記月令孟夏」除肉刑「○今案見史記文帝紀」泣罪人「○今案見說苑君道篇本鈔責躬篇引同」去網「○今案見大戴禮保傳篇」去鉤　焚鴆「○孫氏校□改鴆今案晉書石崇傳亦有燒鴆事」春田不澤圍「○今案禮記曲禮作圍澤本鈔卷十四蒐狩篇引亦作澤圍」田獦唯時不煞童羊「童牛也○今案陳俞獦作獵御覽八十四引周書有云田獵唯不殺童牛據此知童牛也二字乃是元影鈔舊校者之語謂標目童羊為誤也江都刻逸周書文傳解殘缺之極而陳氏補注引御覽又遺童牛句宜其訛以淳訛矣」 \\n 無煞孩虫胎天飛鳥「○孫氏校友改天今案見禮記月令孟春本鈔鳥下又有翎字乃孫月令二字之說孫未校出」水澤不內舟檝成魚鱉之長春夏不升斧斤成草木之「周書○王石華校或改成是也孫氏校以原鈔內誤肉遂據陳俞本改入亦非也今案內古納字考御覽八十四引周書檝作楫餘同江都陳輔注本文傳解第二十五大聚解第三十九舟檝皆誤作網罟內作入不及舊鈔遠矣又陳俞水作川春夏作山林亦是俗本」 \\n 王在靈囿麀鹿攸伏「○今案見詩大雅靈臺」芃芃黍苗陰雨膏之「○今案見詩小雅黍苗」包苞方體唯葉泥泥「○今案見詩大雅行葦」 \\n ○寬惠十七 \\n 寬以受仁「○今案陳本仁作人俞本作愛人」寬以濟眾　撫民以寬「○今案見書徵子之命」代虐以寬「○今案見尚書伊訓」寬而有制「○今案見尚書君陳」易簡之善「○孫氏校異改易今案見易繫辭」文王惠和「○今案見左傳昭四年」惠康小人「○王石華校少改小今案書文侯之命作小民陳本俞本亦作小民本鈔作人唐傳寫者避太宗諱也」布惠於民王命於惠「○周禮○今案於惠當作施惠王命施惠見地官鄉師職布惠於民則鄉師賈疏文也」施德惠「○孫氏校於改施今案見史記文帝紀」惠鮮鰥寡「尚書○今案見無逸」 \\n 子惠困窮「尚書○今案見太甲中」施惠振窮「淮南子○孫氏校於改施今案見修務訓」賜寡貧窮「禮○今案見禮記月令季春無寡字」分貧窮「○今案左傳昭十四年有分貧賑窮句」恢弘博施「○今案見易屯九五王注」德施同普「○今案陳俞本同作周」施祿及下「○今案見易夬大象」 \\n 恩無不逮　以恩悅人　澤潤生民「○今案見書畢命」澤及天下「○莊子○今案見徐無鬼篇」四海渥澤「宰伯○嚴氏校云此下有施祿及下一條與上重出刪去」德澤洋溢「東觀○今案續漢書祭祀志上注引東觀書德澤作聖德」澤如時雨「○今案見魏志十九陳思王傳徙封雍邱上疏」玄澤滂流「○今案見文選應貞華林園集詩本鈔與陳本皆連上句為一條非也今移正」惠澤播於黎苗「○今案見文選七啟」潤八青「劉公幹今案陳俞本潤作濁青作紘據張傳輯劉公幹集贈徐幹詩有兼濁八紘內句然非原鈔矣」苑彼桑柔「毛詩○孫氏校朵改柔今案大雅桑柔篇苑作菀」 \\n 北堂書鈔卷第六 \\n  \\n 　"}
{"章节": "●北堂書鈔卷第七     帝王部七", "正文": "　 \\n ●北堂書鈔卷第七　帝王部七 \\n 　 \\n  \\n 隋祕書郎虞世南撰南海孔廣陶校註行義十八　行禮十九幼知二十　神智二十一誠信二十二齊聖二十三克明二十四知人二十五 \\n ○行義十八 \\n 君能制命為義「○今案見左傳宣十五年」利物足以和義「○今案見易乾文言」仁義為巢「○今案見陸賈新語輔政篇亦見本鈔體仁篇杖篇」 \\n 以義制事「○今案見書仲虺之誥」修德立義「○今案類聚十一御覽七十九引河圖挺佐輔」可謂義主「○今案見漢書董仲舒賢良策義作誼古通字也」 \\n ○行禮十九 \\n 務行禮「○今案左傳務上有先王二字」親有禮「○今案見左傳」嘉會合禮「○今案見乾文言」老少有禮　率禮無違「○今案見張衡南都賦」 \\n ○幼知二十 \\n 生而神靈「史記○今案俞本刪此條史記五帝本紀黃帝帝嚳皆生而神靈」生而能言「黃帝○今案見御覽七十九引抱樸子」生而言名「帝嚳自言名○王石華校多言改言名今案見史記五帝本紀帝嚳事」產而能言「隨巢子○嚴氏校言字旁勒今案陳俞本言作書馬竹吾輯隨巢子一卷據路史前紀卷六引亦作書又淮南修務訓亦云史皇產而能書」弱而能言「黃帝○今案俞本刪此條見史記五帝紀」幼惣百神「黃帝○今案見文類聚十一引晉曹毗黃帝贊」幼而聰達「東觀云孝章皇帝○王石華校卓改章今案見聚珍本東觀記卷二」幼克大事「漢孝皇帝」茂質紀淑「東觀○王石校汧改淑今案聚珍本東觀記質帝紀作純御覽九十二引亦作純知紀乃純之譌孫嚴未及改正耳陳俞本亦誤紀」岐嶷之姿「書○今案陳俞本刪書字非也考魏志明帝紀注及御覽九十四引魏書均有此條知舊鈔書上脫魏字也」克岐克嶷「○嚴鐵橋校云案此四字當在幼知篇轉寫誤跳在此耳今案本鈔此條及陳俞本皆誤附行禮篇末非也茲據嚴校移正考見大雅生民篇」問南頓何在「語林○今案馬輯本脫」 \\n 答長安近日「語林○今案馬氏玉面山房輯語林上卷據書鈔引同亦見世說夙慧篇」八歲能屬文「魏文帝○今案見御覽九十三引魏書」是書詐也「漢書○今案俞本注內書作昭考霍光傳有此語」名理不減「先帝晉孝武帝○王石華校云案先帝二字應大寫是也今案陳俞皆刪先帝二字考　欽定圖書集成歲功典卷百十二引世說云晉武年十二謝公曰上理不減先帝今惜陰軒本世說夙慧篇亦作上理」 \\n ○神智二十一 \\n 智以藏往「○今案見易繫上」其智如神「唐堯○今案見大戴禮宰我問堯篇及史記五帝紀」智周萬物「○今案見易繫上」智洛天地「莊子○今案陳俞本洛皆作落考古佚叢書本莊子天道篇亦作落案落洛古通字」知微知章「易○今案見繫辭下」知人則哲「書○今案見皋陶謨」知道大道「大戴○嚴氏校旁勤知道道字今案陳俞本同考大戴禮曾子立事篇有知者利道一句嚴校以上道字為誤而大字未校出」能哲而惠「書○今案見皋陶謨俞本惠誤愚」 \\n 獨見先識「姚信○今案類聚二十初學記十引姚信士緯同」策慮深遠「諸葛亮」聰以知遠「史記五帝本紀○今案見帝嚳紀」欲宿心動「高祖○今案陳俞本注前高帝紀考史記張敖列傳同」坐知千里「光武○今案見聚珍本東觀記光武紀」 \\n ○誠信二十二 \\n 所助者信「易○今案見繫辭」其言可信「史記○今案見夏本紀亦見大戴禮宰我問禹篇」克寬克仁彰信兆民「○今案見書仲虺之詰」 \\n 成王之孚下土之式「○詩今案見大雅下武篇本鈔之孚誤定孚陳俞本不誤」信及豚魚「○今案見易中孚」惇信明義「書○今案見武成篇」履信居仁「漢世祖」日月之信「陳思王表○今案見張溥輯陳思王集請招降江東表」疾行不輟「呂春秋○今案見慎大覽篇」夢以許之「賈誼新書○今案見王謨本諭誠篇以作己御覽八十四引賈誼新書亦作已但已以呂三字古通」 \\n ○齊聖二十三 \\n 睿作聖「書○今案見洪範」明莫若聖「王弼」聖而預知「列仙傳」聖德玄「桓子○問經堂輯本據書鈔引同」聖德炳著「東觀孝安○今案陳俞本安下有帝字」聖敬曰躋「毛詩○今案見商頌長發」聖人感人心而天下和平「易○今案見咸彖傳」聖人動順刑罰清而民服「易○今案見豫彖傳」聖人無常心以百姓為心「老子○今案老子在德篇及御覽七十六白□三十六引姓下皆有心字又御覽四百一引姓下有之心二字」 \\n 聖人無心與眾同欲「左傳○今案左氏成六年漙云聖人與眾同欲疑無心二字沿上條誤入」神代潛通「左氏○今案代是化之訛左氏是春秋之訛本鈔及陳俞皆也考風俗通三皇篇引春秋運斗樞有神化潛通句亦見御覽七十六引」神睿通知「大戴○今案陳俞本睿作叡今本大戴五帝德篇神睿作叡明」知幽明「易○今案見上」秉二地「莊子」知幾其神乎「○今案見易繫下」見幾而作「○今案見易繫下」樂天知命「易○今案見繫辭上」性與天道「論語○今案見公治」窮神知化「○今案見易繫下」神而服之「○今案陳俞本連下三句非也此條上下文皆易而繫辭下有神而明之句疑服為明之訛」能研諸侯之慮「○今案見易繫辭下」能通天下之志成天下之務「易○今案見易繫辭下」得天下之意「琴操○今案平津館本琴操補遺據書鈔引同」萬物之理「易」與時偕行「○今案見易乾象傳」隨時之義「○今案見隨彖傳」極深而研幾「竝易○今案見繫辭」窮萬事之始終「家語○今案五儀解第七始終作終始」不疾而速不行而至「易○今案見易繫辭上」 \\n 變而通之以盡利「易○今案見繫辭上」不聞亦式不諫亦入「○今案見詩大雅思齊」 \\n ○克明二十四 \\n 元首明哉「○今案見書益稷」欽明文思「尚書○今案見堯典」重明麗正「易○今案見離彖傳」清明在躬「禮記○今案見孔子閒居」 \\n 惟明克允「尚書○今案見古文堯典」德明惟明「○嚴氏校明德改德明今案見書呂刑」明四目達四聰「尚書○今案見古文堯典」明德遠矣「○孫氏校達改遠今案見左氏昭元年傳陳本誤連下條非也」察其明德「竝左傳○嚴氏校寮改察今案陳本同主傳襄廿六年察作宣」予懷明德「毛詩○今案見大雅皇矣」明德邵令「○今案俞本邵作劭御覽九十九引續晉陽秋亦作劭係會稽王昱事」其德克明「毛詩○今案見大雅皇矣」明以察微「史記○今案見史記五希本紀帝嚳」仁明謙恕溫慈惠和「竝東觀記孝章○今案見聚珍本東顯記□□俞本分二條非也本鈔竝字序非」德于下惟明后「○嚴氏校補明字今案見太甲中」亶聰明作元后「尚書○今案見□□上」聰明神武「潘岳西征賦云漢高□今□人選□征賦同亦見漢齊高令紀贊」聰明敏達「東觀孝安帝○今案見聚珍本卷三」明明天子令聞不已「毛詩○今案見大雅江漢」明明在下赫赫在上「毛詩○今案見大雅大明」明於大道「易○今案陳俞本大作天見繫辭」與日月竝明「禮記○今案見經解篇」用日月之時「後漢○今案見范書樊準傳時作明係孝明帝事陳俞及本鈔皆誤孫嚴未校出」 \\n 繼天而象曰「帝王世紀」宜照天下「易○今案見豐彖傳」明鏡於三光「曹植」照臨下土「毛詩○今案見邶風日月篇」民之情偽盡知之矣「左傳○孫氏校補偽字今案見左氏僖廿八年傳陳本同」微顯闡幽「○今案見易繫辭下」蠲其大德「傳○今案見左氏襄十四年傳」而難任人「○王石華校據陳本刪而字非也今案見古文堯典」命在天「漢書○今案見高帝紀命下有乃字」類族辨物「易心今案見同人大象」簡練臣下「光武○王石華校諫改練今案聚珍本東觀記光武紀皆作練陳本同」斷■〈⺮閒〉功能「魏書○王石華校蘭改■〈⺮閒〉今案魏志明帝紀注引魏書斷作料」幽枉必達「後漢○今案見范書明帝紀」侯帝不容「漢明帝○今案陳本刪此條考本鈔一百二詔篇黃素手詔一條有明帝不容句」以聰察下「漢順帝紀」文武鑒斷「陽秋明帝○今案御覽九十八引同」斬告蕭何者「楚漢春秋」促理蔣濟出「魏志○今案見魏志蔣濟傳」 \\n ○知人二十五 \\n 知人則哲「○今案見書皋陶謨」明作則「書○今案見說命上」擇子莫若父擇臣莫若君「左傳○今案見昭十年兩若字作如」殷湯聘伊尹「孟子○今案見萬章篇」文王拔呂尚「後漢」舉八元「左傳○今案見文十八年」用三傑「漢書子房蕭何信○今案見高帝紀卷一下」 \\n 舉韓信於行陣取陳平於亡命「○今案宋刻本文選班彪王命論取作收陳俞咎作取」卜式拔於牧曰磾出於降虜「漢書○孫氏校拔下補於字今案見公孫宏傳贊作芻」 \\n 拔于禁於行陣「○孫氏校於改于今案御覽九十三引魏書同」荀公達人之師表「○今案見御覽二百十引魏氏春秋亦見魏志苟攸傳」魏舒堂堂人之領袖「○今案見文選注五十九引王隱晉書亦見今晉書四十一魏舒傳」安劉氏者必勃「史記○今案見高祖紀」汝狀有反相「漢書○孫氏校疾改狀竝補相字今案見高帝紀卷一下」 \\n 北堂書鈔第七 \\n  \\n 　"}
{"章节": "●北堂書鈔卷第八     帝王部八", "正文": "　 \\n ●北堂書鈔卷第八　帝王部八 \\n 　 \\n  \\n 隋祕書郎虞世南撰南海孔廣陶校註謙讓二十六恭敬二十七威二十八儉德二十九勤勞三十　務農三十一 \\n ○謙讓二十六 \\n 謙尊而光卑而不可踰「易○今案見易謙卦本鈔尊上疊兩謙字蓋因下條而誤今照陳俞刪其一」謙謙君子卑以自牧「○今案見易謙卦」自上下下其道大光「易○今案見益卦本鈔下下作不下非也俞陳作而下尤非」神農治天下不以智自貴「○氏校一改以今案見御覽七十八引越絕書」放桀南巢唯有慙德「○今案見書仲虺之誥」聖人之弘猶有慙德「○孫氏校弘之改之弘今案見左傳襄廿九年」予恐來世以台為口實「○今案見書仲虺之誥」若聖與仁則吾豈敢「○今案見論語述而」尚賴匡救之德「○今案見書太甲中」未及師保之順「○今案陳俞及孫校順皆作訓考太甲中本有既往背師保之訓句」 \\n 未堪家多難予又集于蓼「○今案見詩周頌小毖」不聰敬止日就月將「○今案見詩周頌敬之」於乎悠哉朕未有艾「○今案見詩周頌訪落」 \\n 於乎一人不盈于德　歸福朕甚媿「○今案見史記文帝紀」見卿使人慙「○王石華校改作見鄉人便慙沿陳俞本之誤也今案見聚珍本東觀漢記卷十二馬援傳本作見鄉人使鄉使慙七字誤而未盡誤也王石華據陳俞改則真誤矣」汙七十二代「○今案見東觀記光武紀及御覽五百三十六引典略同本鈔及陳本汙誤汗俞本不誤」屈己之明　虛靜自慎「○今案類聚十二引帝王世紀及聚珍本東觀漢記序慎作損本及陳俞皆連下句恐非」卒心成諒「○今案陳俞卒作率」仁順謙懿　允恭克讓「○今案見書堯典」 \\n 讓德於天「○今案見禮記祭義」辭為天子退為匹夫「○今案見御覽四百二十四引慎子」堯讓許由「○今案見御覽四百二十四弔引慎子」舜讓善卷「○今案見莊子讓王篇」禹讓稷契「○今案見書古文堯典」湯讓務光「○今案見莊子卷九篇讓王篇」舜避丹朱「○今案見孟子萬章篇」禹讓商均「○今案見孟子萬章篇」湯讓三千諸侯「○今案見陳氏定本尚書大傳及逸周書殷祝解」武王讓岐封子「○王石華校據陳俞本刪子字誤也今案御覽四百二十四引符子正有子字」西向讓者再「○王石華校補於字今案史記文帝紀西鄉讓者三南鄉讓者再本鈔西字非誤特有脫文耳」乃呼私奴命駕返國「○今案類聚十三引晉中興書返作反餘同陳本乃作方」 \\n ○恭敬二十七 \\n 惟王之共「○今案見詩小雅巧言共作邛」嚴恭寅敬「○今案見書無逸教作畏」接下思恭「○今案見書太甲上」中心翼翼　畏天愛民「○今案見大戴禮五帝德篇帝舜事」穆穆文王於緝熙敬止「○王石華校補於字今案見詩大雅文王」敬慎威維民之則「○今案見詩魯頌泮水」富不豫「○今案陳俞刪此條考大戴禮五帝德篇帝堯事有云富而不驕貴而不豫然則舊鈔蓋有閼文」見五耦而軾過十室而下「○王石華校千改十今案見大戴禮宰我問禹篇」 \\n 天子適諸侯必舍其祖廟「○今案見禮記禮運俞本舍誤謁陳本空一格」 \\n ○威儀二十八 \\n 威儀抑抑德音秩秩「○今案見詩大雅假樂」穆穆文王宜君宜王「○今案陳俞本文王作皇皇見詩假樂」相維辟公天子穆「○今案見詩周頌來雝」 \\n 正位凝命「○今案見易鼎卦」臨朝淵嘿尊嚴若神「○王石華校以原鈔神上空一格因代補者字非也今案見漢書成帝紀贊應作若」矜嚴方厲威而不猛「○今案見聚珍本東觀漢記章帝紀本鈔及陳俞誤分二條非是」動容進止聖表有異「○孫氏校心改止今案見東魏漢記章帝紀陳俞分二條非也」容止可觀「○今案見左傳襄三十一年」儀刑可象　長美風姿舉止端詳「○今案見類聚十三及御覽九十九引續晉陽秋」 \\n ○儉德二十九 \\n 克儉于家「○今案見書大禹謨」德儉而度「○今案左傳桓二年而下有有字」儉以足用「○今案見毛詩字及國語周語」以儉帥下「○孫氏校師改帥今案見御八十八引典論陳俞帥作率」飭德以儉　儒行清約　用景文之儉「○孫氏校周改用據陳俞本也今案陳俞又作文景考漢書孝武紀贊云不改文景之恭儉」慕古人風風　奉養有節「○今案見詩小雅鴛鴦序」愛民節財「○今案見韓詩外傳龍逢諫桀事」敦本息華「○孫氏校敢改敦自改息今案見本鈔一百二引王隱晉書」弗殖貨利「○孫氏校費改佛今案書仲虺之誥弗作不」 \\n 奇恠弗視「○孫氏校玩改視今案見御覽八十引六韜」珠玉弗服「○今案見御覽八十引六韜」不持珠玉「○今案見東觀漢記卷一」藏金於山抵璧於谷「○今案見張衡東京賦本鈔及陳俞分為二條非也又陸賈新語術事篇及淮南子原道訓皆有藏金於山句」木器無文「○今案見漢書楊雄傳」 \\n 器服疏索　用陶者器　茅茨不剪採椽不斷「○今案韓非子五蠹篇採作采斷作斲御覽八十引淮南子亦然又剪作剗陳本注韓子俞本刪」堂階三尺土階三等「○王石華校茅改等今案御覽一百七十六引帝王世紀堂階作堂高餘同本鈔土上衍堂字據陳本刪又等字陳作尺俞本無此條」堯白屋「○今案見御覽八十引尸子」 \\n 禹卑宮「○今案見論語泰伯」括柱茅茨「○今案見讀騷樓本周書文傳解盧召弓注云括與刮楹之刮同御覽百七十八引周書獨從木旁作括蓋非」柱弗藻「○今案見六韜盈虛篇明刻河東趙本平津館本俱脫惟御覽八十引有柱楹弗藻飾句」地無黝丹　垣無白堊「○王石華校桓改垣鹿改堊」奉先宮室常恐羞之何以臺為「○王石華校臺改屋非是今案史記文帝紀先下有帝字餘同本鈔室作？？屋據御覽八十八及冊府元龜五十六引皆作室知？？屋乃室之訛無疑」禹惡衣服致美黻冕「○孫氏校晃改冕今案見論語」文王卑服即康功田功「尚書○王石華校衣改服今案見無逸篇」堯帝大布「○今案見御覽八十引尸子」禹衣細布「○今案御覽八百二十引說苑云禹衣裳細布」冬日鹿裘夏日葛衣「○王石華校求改裘今案韓非子五蠹篇鹿作麑惟御覽八十引仍作鹿」飲泉水「○王石華校淺改水今案從陳俞本也」衣皮毛「○王石華校依改衣今案據陳俞本也」身衣弋綈「○孫氏校戈改弋今案見漢書文帝紀贊及東方朔傳」足履革舄「○今案見漢書東方朔傳亦見揚雄傳注本鈔及陳俞革誤草」澣濯故衣「○王石華校須改澣今案冊府元龜五十六云孝文帝常服澣濯之衣」衣不曳地「○今案見史記文帝紀慎夫人事俞本刪此條」衣無文繡　後庭無紈綺「○氏校冊奇改紈綺」裁傔怜「○今案陳俞本刪」燒雉裘「○今案見類聚十三引王晉書晉武帝事陳俞本改注今晉書非也」大路越席「○今案左傳桓二年」書囊為帷「○今案見漢書東方朔傳」麻繩為拂「○今案見沈約宋書武帝事」推甲乙帷「○今案漢書原方朔傳帷作帳」補壞屏風「魏書○今案御覽九十三及本鈔屏第篇引同」牀用直腳「○今案見沈約宋書武帝事俞本同原本及本鈔牀皆作麻蓋沿上麻繩一誤入」勿送冰紈「○今案范書章帝紀有詔省冰□句」聽燒鳳膠「○孫氏咬風改鳳」 \\n 堯乘素車玄駒「○今案見御覽八十引尸子」湯寢黃屋之駕「○今案見文絕交論注引帝王世紀同陳俞琁作璇」歸諸侯之玉「○今案見御覽八十四引帝王世紀及文選廣絕交論注引說苑」歸諸侯女「○今案見御覽八十四引帝王世紀」煞熊賜士　還千里馬「○今案見漢書九十六下西域傳注及賈捐之傳」還獻馴象「○今案見今晉書卷七」菲飲食而致孝乎鬼神「○今案見論語泰伯」 \\n 酒酸不易　食用宿肉　蓼藿之羹「王石華校美改羹今案俞本刪陳本蓼作藜考韓非子五蠹篇淮南子精神篇六韜盈虛篇蓼皆作藜又不鈔酒食總篇引韓子飯篇羹篇引淮南子亦作藜藿」 \\n 唯設白粥　宮無嬪嬙之燕囿無盤樂之豫「○今案御覽九十一引東觀漢記序作槃」廢池竹御之官罷百姓戲之樂「○王石華校竹御作篽又刪姓字今案陳俞本竹御作■〈篽上示下〉亦刪姓字考御覽九十引東觀記及范書循吏傳序皆有池■〈上示下〉之官廢句又冊府元龜五十六言晉武帝禁樂府百戲之技知姓字當衍也」 \\n ○勤勞三十 \\n 惟德之勤「○今案見書呂刑」克勤于邦「○今案見大禹謨」與民用懃「○今案陳俞本懃作勤」懃思勞體「○今案陳俞本懃作勤」勤而不德「○王石華校以原鈔不德誤作德不因據陳俞本改禮下二字非也今案見左傳襄廿九年」勤於吏事「○今案范書馬爰傳朱浮傳皆有帝好吏事句」祇懃於德夙夜弗違「○今案書周官懃作勤弗違作不逮」文王既勤止我應受之「○王石華校命改之今案見詩周頌賚篇」自強不息「○今案見易乾卦」勞謙匪懈　憂民救水「越記○今案陳俞本記作絕御八十二引越絕書同」悶不容息「○今案史記張耳陳餘列傳及游南子悶皆作間本及陳俞作悶者恐非」禹愛日寸陰「○今案御覽八十二引帝王世紀同俞本日作惜」湯不棄尺日　晝決獄　夜理書　夜不暇寢「○今案御覽八十二引賈誼新書亦見本鈔思治篇引同」 \\n 夜分而寢　匪懈于位「○今案詩大雅假樂匪作不陳俞亦作不」政事簡心「○今案范書樊準傳庶政萬機無不簡心」惟德日新　萬邦惟懷「○今案書仲虺之誥上句是德日新三字疑當合上為一條」不僭不濫不敢怠遑「○今案見詩商頌殷武」怠無荒四夷來王「○今案見書大禹謨」 \\n 過門不入冠挂不顧「○今案見吳越春秋陳俞注砥柱銘而陳本又引淮南子但原道訓僅得下句耳」荷鍤戴笠　櫛風沐雨「○今案見莊子天下篇及淮南子修務訓」 \\n 簪墜不顧「○今案鹽鐵論相刺篇墜作墮顧作掇本鈔簪篇引鹽鐵論正作顧惟墜作墮耳」身執畚鍤「○今案御覽八十二引淮南子言禹事」自操耰耜「○今案莊子天下篇耰作橐」並耕而王「○王石華校王改食沿陳俞本之誤也今案類聚六十五及本鈔務農篇引尸子同御覽八百廿二引脫並字平津館尸子亦與本鈔同」 \\n 盡力溝洫「○今案見論語泰伯」夫負妻戴「○今案見御覽七十八引尸子」一饋十起「○今案俞本刪陳本十作七據本鈔酒食總篇二引尸子作七十起守山閣本鬻子校勘記謂一饋而七十起十字衍考類聚十一御覽八十二及羣書治要引皆作七起十字」 \\n 燒不暇拂濡不給旋　手不生爪　脛不生毛「○今案見御覽七十七引尸子」腓無胈脛無毛「○孫氏校腓改股今案莊子天下篇及御覽三百七十二引正部皆作脽字本鈔腓作朓偶誤筆耳孫校改股別見莊子在宥篇然斷非舊鈔面目矣」手生重融　脛無侯朝「○今案陳本刪俞本侯作候」身視其勞「○今案見鹽鐵論相剌篇亦見本簪篇引」肌色皯黣「○今案見列子黃帝篇陳本■〈月？凡〉誤月？？」手足胼胝「○今案見御覽八十二引帝王世紀」 \\n ○務農三十一 \\n 務農重穀「○今案見朝駉篇毛詩序」命農勉作「○今案見禮記月令孟夏亦見本鈔勸課篇引」並耕而王以勸農也「尸子○孫氏校戶改尸今案詳本鈔勤勞篇陳俞本王作食非也」勞農民勸「○今案民勤陳俞本作勸民見禮記月令孟春」唯農是務「國語○王石華校物改務今案見周語上」威戒農用「國語○今案周語上威作咸」紀農協功「○孫氏校己改紀今案見國語周語上」興鋤利■〈田？民〉「○孫氏校珉改氓從陳俞本田也今案周禮地官遂人作眠」農天下之本「漢書○今案見文帝二年詔」五穀萬民之命「○今案見御覽八百三十七引范子計然」 \\n 民以食為天「史記○今案亦見宋書禮志及文選籍田賦」士有當年不耕者天下受其饑「呂氏春秋○今案見經訓堂本開春論」咨十二牧食哉惟時「尚書○今案見古文堯典」歷象日月敬授民時「○今案近本書堯典民作人陳俞本月下有星辰二字」寅賓出日平秩東作「尚書○今案見堯典」 \\n 嗟嗟保介唯莫之春「毛詩○今案見周頌臣工」告於天子布於萬民「說苑○今案陳俞改作告而於萬民五字考何良浚本王謨本說苑君道篇僅有人告乎天子句」 \\n 乃疆乃理乃宣乃畝「毛詩○今案大雅縣之篇乃作迺」命我眾人庤乃錢鎛「○錢氏校我命改命我今案見詩周頌臣工」歲時來辟稼穡匪懈「毛詩○今案商頌殷正及陳俞本時皆作事」明時播草木「大戴禮○今案朱文端刻衣脫孔誤軒定本五帝德篇云黃帝順幽明之故時播百穀艸木與史記五帝本紀合據北則明上有脫字也」播百穀「尚書○今案見古文堯典」 \\n 率時農夫播厥百穀「毛詩○今案見周頌噫嘻」初開籍田「王隱晉書武帝○今案又見文選卷七潘岳籍田賦注引臧榮緒晉書」乃以元日祈穀於上帝「禮記○今案見月令孟春之月」乃擇元辰親載耒耜「月令○今案見禮記月令益春」天子親耜「穀梁○今案穀梁桓十四年溥耜作耕」躬耕勸農「風俗通○今案王謨本卷二正失篇云初開籍田躬勸晨耕」天子三推「月令○今案見禮記月令孟春」為籍千畝「禮記○今案見祭義」亦服爾耕十千維耦「毛詩○今案見周頌噫嘻」躬三推於天田「張衡東京賦云○今案宋刻文選同本鈔於天作為大堆下又空一格雖譌脫猶未離異也陳俞本以躬三堆為一條移置籍于千畝之司條後而為六田三字注作東京賦則誤益加矣孫嚴諸家未校出今訂正」 \\n 籍于千畝之甸「潘岳籍田○孫氏校田改畝今案宋刻文選及御覽五百三十七引同又甸字本鈔及陳俞皆作田亦非」發趾千畝以帥萬國「繆襲許昌宮賦房云○今案陳俞本趾作止房作田御覽五百三十七引作發趾與舊鈔合無房云二字」冕而朱紘「禮記○孫氏校景改冕今案見祭義篇」履文舄佩明珠「陸大玄經○今案俞本陸下有注字」神農新耕「呂氏春秋○孫氏校補神字今案見經訓堂本開春論俞本親誤新」禹稷躬稼「論語○今案見憲問篇」耕于鉅定「漢書武紀○今案見征和四年」耕于鉤盾「漢書昭紀○今案俞本盾誤質」 \\n 北堂書鈔卷第八 \\n 嘉□辛酉年端陽日以陳禹□本□金陵□舍陳卒于不能明□印加□落知共所據本不過如是友人引經書文字與今本不同來可依依東改□□古本白□□譌籍也今更正灼然譌舛之字終者旁注□□□□又放盡□陳本五松居士書同治甲子齊一日杭州譚儀曾 \\n  \\n 　"}
{"章节": "●北堂書鈔卷第九     帝王部九", "正文": "　 \\n ●北堂書鈔卷第九　帝王部九 \\n 　 \\n  \\n 隋祕書郎虞世南撰南海孔廣陶校註弘量三十二納諫三十三赦宥三十四責躬三十五誡懼三十六 \\n ○弘量三十二 \\n 闊達大節「陸續太玄經序」嵺廓大度「東觀漢記○今案陳俞嵺作恢非也聚珍本東觀記光武紀及御覽九十引袁山松後漢書皆作寥本鈔作嵺亦廣遠意也」 \\n 寬大長者「史記高祖○今案見史記卷八高祖紀」意豁如也「漢書高帝紀○今案亦見史記高紀」開心見誠「東觀漢書○今案聚珍本東觀記同亦見范書馬援傳」弘裕有餘「袁山松後漢書○今案弘字本鈔及陳俞皆作引非也考御覽九十一引袁山松書作宏知原鈔當作弘孫嚴未校正」君人之量「魏氏春秋○王石華校子改人今案御覽九十四引同」瑾瑜匿瑕國君含垢「左氏傳○孫氏校鍜改瑕今案見宣十五年」含垢藏疾容受直言「魏書○孫氏校真改直今案魏志明帝紀注引同御覽九十四但引下句」荊伯不從犧牛以事「越記○今案漢魏叢書本越絕書卷三吳內傳不從作未從」吳王不朝就賜几杖「漢書○今案見文帝紀贊」張武受賂金錢愧心「史記文帝○今案愧心陳俞本作賜之考史記文帝紀亦有愧心二字」尉遲稱帝報之以德「史記文帝○今案陳本俞本遲作佗近本史記亦然」匈奴背約不發兵深入「史記文帝○今案文帝紀同」隗囂上書報以殊禮「東觀漢書○孫氏校補囂字今案見聚珍本光武紀」忍言容事人告臣子之短「風俗通云○今案御覽八十八引風俗通作忍容言者含咽臣子之短陳俞與御覽同」 \\n 燒吏民謗帝「東觀漢書○王石華校帝改言據陳俞本也今案陳俞本帝作言聚珍本光武紀作吏民諦毀帝言御覽九十引帝作公非也若然則帝下當補言字耳石華改帝作言非舊鈔面目」 \\n 焚許下人書「魏志○今案陳俞本許誤訐考魏志太祖紀及御覽九十三皆作許」反支受奏「范曄後漢明帝○今案亦見御覽九十一引潛夫論」 \\n ○納諫三十三 \\n 從諫則聖「尚書說命」從諫弗咈「書伊訓」從諫若流「荀說漢書○今案陳俞本說作悅古通字也考明刻舊本孝元紀下若作如漢書敘傳上若流亦作如順流」從如轉圜「漢書梅福上書高祖納善○今案近本梅福傳高上有昔字善下有若不及從若轉圜八字」聞諫若甘味「唐子云聖人聞諫若甘味愚者聞諫若茶食○今案玉函山房輯唐子一卷據書鈔引同」聽規自防「毛詩○孫氏校旁勒毛詩兩字非也今案陳本亦刪毛詩二字考淇奧詩序有此文特本鈔毛詩下脫去序字耳」好謀能聽「漢書高○今案此下本鈔有下聽於民一條係複下文照陳俞本刪去」堯有衢室之問下聽於民「管子云○孫氏校閒改問今案見管子桓公問篇陳本同俞本刪下聽句又移衢室句在下文敢諫句之上」訪問善人「左傳○今案見左傳襄四年」以虛受人「易○孫氏校靈改虛今案見咸大象」予違汝弼「書○今案見益稷」飢渴直言「○石華校於改渴」敢諫之鼓「管子云禹置○今案見桓公問篇近本作禹立諫鼓於朝御覽七十六引又作禹立建鼓朝惟本鈔不誤」總街之庭「管子云湯有○今案見桓公問篇」誹謗之木「舜立○今案見御覽八十一引帝王世紀」語寡人以獄訟者揮鞀「禹之治天下也○孫氏校補人字今案御覽八十二引鬻子同」教寡人以事者振鐸「鬻子云禹之治天下銘於簨■〈⺮虞〉○今案御覽八十二引銘作置鞀振作擊」教寡人以義者擊鍾「禹之治如之○今案御覽引鬻子同」語寡人以憂者擊磬「禹之治如之○孫氏校禹改今案御覽引鬻子同」教寡人以道者擊鼓「禹之治也○今案御覽引鬻子同」禹拜昌言「書○今案見皋陶謨」文帝止輦「風俗通云文帝訓言○今案風俗通正失篇訓言作禮言事者亦見御覽八十八引桓子新論」令趣銷印「漢書張良傳○今案見前漢卷二十張良傳」揖酈生之說納子房之策「班彪王命論云○今案胡刻文選同亦見類聚卷十引」壞複道「漢書孫叔通傳惠帝○孫氏校懷改壞玄改云又壞上刪酈生一字是也今案漢書四十三複作復餘同又陳俞本懷上有急字」徹書屏風「范睢後漢書○今案范書卷廿六宋弘傳書作畫本鈔後誤紀據陳俞本改」覆觴不飲「晉中興書元帝性好酒○孫氏校觸改觴今案類聚十三引及本鈔酒篇引同戒懼篇引作復觴」 \\n ○赦宥三十四 \\n 赦宥有罪「○今案陳本作赦過宥罪」議獄緩死「易○今案見易中孚」舊染俗咸與維新「書胤征」十世宥之以勸能者「左傳○今案見襄二十一年」無刑而伐之服而舍之「○今案見左傳隱十一年陳本上句作叛而執之」不以一眚掩大德「左傳○今案見僖三十三年」 \\n 省囹圄去桎梏「月令仲春○孫氏校青改省又補梏字今案陳本脫小注」 \\n ○責躬三十五 \\n 禹湯罪己其興也勃焉「○今案見左傳莊十一年」山崩川竭為之出次「左傳○今案見成五年」臺榭不塗廷道不除「穀梁傳○孫氏校以原鈔廷誤送因臆改作馳非也今案穀梁傳襄二十四年作廷」日有食之天子不舉「左傳○今案見文十五年」罪當朕躬弗敢自赦「尚書○今案見湯誥」朕躬有罪無以萬方萬方有罪罪在朕躬「論語○今案見堯曰篇」萬姓仇予予將疇依「○今案見五子之歌」百姓有過在予一人「竝尚書○今案見秦誓」禹見罪人開而泣之「說苑○今案陳俞本開作問近本說苑君道篇及御覽八十二引均作問」湯旱而禱「孫卿子○王石華校早改旱今案荀子大略篇同亦見御覽八十三引帝王世紀及尸子」成王思慕「琴操○今案見平津館本琴操卷下周金騰篇」翦爪「湯旱○今案御覽八十三引帝王世紀作翦髮斷爪」截髮「曹瞞傳云操馬入麥犯援劍截髮○孫氏校云案犯援五字應小寫因原鈔誤大寫也今案御覽九十三引犯上有制法而自四字劍截作刀割餘同」捨宮寢「列子云黃帝憂天下不治於是捨宮寢○今案見列子黃帝篇近本捨宮誤捨官」避正殿「鍾離意別傳意明帝○今案亦見范書七十一鍾離意傳諫起北宮事」 \\n 山崩川竭君子不舉「左傳○今案陳俞本同考左傳成五年君子作君為之」大荒則不舉大札則不舉天地有災則不舉邦有大故則不舉「周禮○孫氏校末句大舉改不舉今案見天官膳夫本鈔札誤禮陳俞本亦然孫未及改」年不順成食無樂「禮記○今案見玉藻」大祲食不兼味「穀梁○孫氏校寢改祲今案見襄二十四年俞本亦誤寢」日月蝕令去樂「○今案以下七條皆周禮大司樂文陳俞本及近本周禮蝕皆作食」四鎮崩令去樂「○今案同上」大傀異災令去樂「○今案陳俞本災作哉俞本傀誤恠」諸侯薨令去樂「○今案同上」大札令弛樂「○孫氏校福改札今案俞本樂作縣與近本周禮同」大災令弛樂「○今案俞本樂作縣」大臣死令弛樂「竝周禮○今案大司樂作弛縣俞本亦作縣」 \\n 山崩川竭為之徹樂「左傳○今案見成五年」大札素服大荒素服大災素服「周禮○孫氏校禮改札今案春宮司服陳俞本亦皆誤禮」年不順成則素服素車「禮記五穀不熟○王石華校章改車今案見玉藻篇五穀可非鄭注文乃虞永興案語也」湯之救旱素車白馬「尸子云湯之救旱也素車白馬布衣身嬰白茅以身為牲當此時也絃歌鼓舞止○今案御覽八十三引尸子舞止作舞者禁之餘同近本嬰上脫身字」絳服垂「左傳云山崩川竭君為絳服垂縵○今案見成五年近年及陳俞本絳作降」 \\n ○誡懼三十六 \\n 孔甲有盤盂之誡「蔡邕論云○今案蘭雪堂本四錄堂校定本同」武王有戒懼之鞀「呂氏春秋○今案見不苟論」大臣不可不敬小臣不可不慎「禮記○今案見緇衣篇」除戎器誡不虞「易○孫氏校戒改戎今案見萃大象」君子以恐懼脩省「易○今案見震大象本鈔脩作循以形近而誤漢碑多有」朝乾夕惕「東觀漢書○孫氏校場改惕今案見御覽九十一引東觀記序」栗栗危懼「尚書湯詰」若火燄燄「尚書○孫氏校大改火今案見洛誥」若殞深淵「○今案見湯誥」若陟深山　凜乎若馭朽索「○孫氏校朽改朽今案見書五子之歌」若蹈虎尾「○今案見書君牙」夙夜祇懼「○今案見書泰誓上陳俞本誤連下條」不敢荒寧「○今案見書無逸」明德慎罰「○今案見書多方」克慎明德「○今案見書文侯之命」恪謹天命「○今案見書盤庚上」克勤天戒「竝尚書○今案見書允征陳俞及近本勤皆作謹」天命靡常「○今案見詩大雅文王陳俞本誤連下條」畏天之威「○毛今案見周頌我將」弗寧帝命　罔有逸言「○今案見書盤庚上」無平不陂無往不復「○今案見易泰卦」安而不忘危存而不忘亡「竝易○孫氏校補亡字今案見繫辭下」制治於未亂保邦於未危「○今案見書周書」天道福善「竝書○今案見湯誥」月盈則食「○今案見易豐卦」 \\n 其亡其亡繫于苞桑「易○孫氏校補第二其字擊改繫今案見否卦」主不稽古以承天「東觀漢書」君不密則失臣機事不密則害成「○今案見易繫辭上」 \\n 言出乎身加乎民「易○今案見易繫辭上」撫我則后虐我則讐「○今案見書泰誓下」惟聖罔念作狂惟狂克念作聖「○今案見書多方」 \\n 吉人為善惟日不足凶人為不善亦惟日不足「竝書○今案見泰誓中」雖有周弗若仁人「○今案近太書泰誓中篇弗若作不如」見爾前慮爾後「大戴禮武王○氏校示改爾今案陳俞本王下有鑑銘二字」無私於物惟賢是與「王弼注易○今案見王弼比九五注」用其道不棄其人「左傳○今案見定九年」 \\n 不親小事「鼓梁○今案見隱五年」弗寶遠物「○今案見書旅獒」弗惟逸豫惟其亂民「書○王石華校補豫字遺改惟今案近本說命中篇弗作不其作以陳俞亦作以」與其溺於人寍溺於淵「大戴禮○今案見武王踐阼篇陳俞本禮下有盤銘二字」 \\n 玩人喪德玩物喪心志「書○今案書旅獒及陳俞本皆無心字應是衍文」天子忘民則滅諸侯忘民則亡「尸子○孫氏校亡改忘今案平津館本據書鈔引同」 \\n 厥監不遠在彼夏王「書○今案見泰誓中」殷監不遠在夏后之世「詩○今案見大雅蕩之篇」咋舌血「英雄記曹操與劉備言○今案類聚十七引英雄記言下有云備泄之於袁紹操自咋舌流血」復觴不飲「晉中興書○今案陳俞本復作覆本鈔納諫篇酒篇皆引作覆」 \\n 北堂書鈔卷第九 \\n  \\n 　"}
{"章节": "●北堂書鈔卷第十     帝王部十", "正文": "　 \\n ●北堂書鈔卷第十　帝王部十 \\n 　 \\n  \\n 隋祕書郎虞世南撰南海孔廣陶校註教化三十七來遠三十八 \\n ○教化三十七 \\n 聖人以神道設教「○孫氏校之道德改以神道今案見易觀卦」先王觀民設教「易○今案見易觀卦」風以動之教以化之「詩○今案見毛詩關睢序」 \\n 垂廿立教「孔安國書序○嚴氏校詩改書又校云此引孔安國書序及何休公羊注二條世皆作廿是依唐人避諱本寫也今案陳俞本亦誤詩」垂裕後昆「書○今案見仲虺之誥」宓犧神農教而不誅黃帝堯舜誅而不怒「周書○今案御覽七十六引六韜有此文又本鈔怒誤恕陳俞不誤」三皇設言民不違五帝畫象廿順機「何休公羊○今案公羊襄二十九年何休注同本鈔世作廿是唐人傳鈔避太宗諱」開物成務「○孫氏校補務字今案見易繫辭」克綏厥繇「書○嚴氏校云繇字今尚書作猷孫氏校服改厥又密圈繇字蓋示古本之足貴也今案近本湯誥篇及陳俞本繇皆改猷」承天之道「禮記○今案見禮運」取地之財「大戴禮○今案見五帝德篇」式利民則「○今案見書君身」式化厥訓「○今案見書畢命」斂時五福「○今案見書洪範」敷佑四方「書○今案見金騰」天之誘民「毛○今案詩大雅板之篇誘作牖」因民為制「周制」肇脩人紀「書○孫氏校補紀字今案見伊訓」長以育之「詩○今案陳俞本作長育之材陳竝刪詩字考菁莪詩序有長育人材之句」則山高以居賢依巽風以善俗　範圍天地之化而不過曲成萬物而不遺「易繫○孫氏校補圍字今案見繫辭上」化而裁之謂之變推而行之謂之通「○今案見易繫辭下」通其變使民不倦神而化之使人宜之「竝易繫○今案繫辭下及俞本人作民本鈔作人蓋依唐人傳鈔避唐太宗諱」竝建聖哲樹之風聲「左氏○今案左傳文六年同」－竝建聖哲著之話言「左傳○孫氏校竝建四字皆旁勒今案見左傳文六年陳俞本亦無上句疑當作分之采物四字」章善癉惡樹之聲「書○今案畢命章作彰二字亦通明」章善癉惡以示民厚「禮記○王石華校改善為義非也今案緇衣篇同」教之逆藝「周禮○今案見宮正職」天地尊化「風俗通○今案漢魏叢書本風俗通脫考御覽七十七引俗通尊作遵」教思無窮「易○今案見殤大象」四方風動惟乃之休「書○今案見大禹謨」 \\n 有卷者阿飄風自南「毛○今案見詩大雅巷阿」教之防利告之訓典「左氏○今案左傳文六年教作吉」風以詩書　以陰禮教親則民不怨「○今案同上」 \\n 以俗教安則民不偷「○今案阮本渝作偷釋文云音偷本鈔司徒篇引亦作偷」以刑教中則民不虣「○孫氏校虎武改作虣」以誓教卹則民不怠「○今案阮本卹作恤」以度教節則民不知足「○今案本鈔節字在度上據阮本移正」以世事教能則民不失職「○今案同上」以賢制爵則民慎德「○孫氏校民上補則字」以庸制祿則民興功「竝周禮○今案見大司徒俞本庸作勳」每歲孟春以木鐸循於路「書○今案書允征及陳俞本循皆作徇」 \\n 正月朔日布王治於天下「周禮○今案見天官太宰注」教民播種「淮南子云○今案見脩務訓篇」教民耕農「古史考云○今案章宗源輯本據書鈔引司」 \\n 教民食穀「賈誼新書○今案御覽八百三十七引同王謨輯本脫」神農作敬「管子云○今案陳俞本敬作教考管子形勢篇有神農教耕句」遂人教漁「尸子○今案陳俞本遂作遂與初學記御覽引合又尸子誤子尸」宓犧教獵「尸子○今案初學記御引同陳俞本宓作虙」教民鳥田「越超○今案陳俞本鳥作漁又陳本絕作記王謨本越絕書卷八仍作鳥田」教民巢居「項峻始學篇○今案俞本頃作顏」節水火「大○今案見五帝德篇」 \\n 化腥臊「韓子云○今案見五蠹篇俞本韓子誤子韓」養才以任地履時以象天「大戴禮○今案見五帝德篇才作財」教化若神「淮南子○今案淮南子主術訓有其教若神句」化如神明「劉劭七華○今案陳俞本華誤萃嚴輯劉劭集據書鈔引同」加於百姓刑於四海「孝經○今案見天子章陳俞本於作于」休風偃物湻化玄通「王粲七釋○今案張博百三家本脫嚴輯王粲集據書鈔引同」行於江漢「毛○今案見毛詩廣序陳剛毛字俞本毛作詩」聲暨海外「王粲七釋○今案張溥輯本脫嚴輯本同」刑于寡妻至于兄弟「毛○孫氏校於改于今案見大雅思齊篇」 \\n 貽厥孫謀以燕翼子「毛○今案見大雅文王有聲」有典有則貽厥子孫「書○今案見五子之歌」聖有謩訓明徵定保「○今案書允征及陳俞本謩作謨」 \\n 德音孔昭視民不恌「○孫氏校照改昭今案詩小雅鹿鳴及陳俞本視皆作示」追琢其章金玉其相「毛○今案見大雅棫樸」 \\n ○來遠三十八 \\n 懷遠以德「尚書○今案此見左傳本注尚書二人疑沿下條誤入」誕敷文德「尚書大禹謨」舞干羽而有苗格「書○今案見大禹謨」弗寶遠物則遠人格「○孫氏校費改寶今案見書旅獒」無怠無荒四夷來王「○今案見書大禹謨」明王愼德四夷來賓「○今案書旅獒及陳俞本愼誤虞或是宋鈔避孝宗諱改之」 \\n 柔遠能邇安勸庶邦「書○今案見顧命」柔遠能邇以定我王「毛○今案見詩大雅民勞」惟德動天無遠弗屆「○今案見書大禹謨陳俞本弗作不」 \\n 華夏蠻貊罔不率俾「書○今案見武成篇」海隅出日罔不率俾「書○今案見君奭」自西自東無思不服「毛○今案見詩文王有聲陳俞本東下代增自南自北句」方外百蠻亡思不服「漢書○今案平帝紀贊同本鈔及陳本亡誤不俞本亡作無」蠻夷率服「書○今案見古文堯典」堯夷懷服「大戴禮○今案見盛德篇」遠夷稽績「漢書○孫氏校云績字當大寫今案俞本績作顙本鈔標目績字混入小注中故孫氏云爾又考汪輯本續漢書卷一據御覽九十一引績作服」蠻夷皆服「呂氏春秋○今案見仲春紀」夷狄思慕「司馬相如喻蜀書○今案見文選難蜀父老」鄰國襁負歸德「尚書中候○今案御覽八十三引襁作繈文選石闕銘注引德作湯」四方襁負而至「○今案見論子路篇」駿奔稽顙委質重譯「張景陽七命○今案文選及張溥輯本同」諸侯同日貢者五百國「帝王世紀○今案類聚十一引貢下有職字」桀無道囚湯後釋之諸侯八來者六國「尚書大傳○今案陳恭甫校定本據書鈔引來下有朝字」遠方來譯至者十六國「帝王世紀桑穀合生○今案陳校本尚書大傳合作俱遠方五字作重譯來朝六上無十字」 \\n 四方來附「毛○今案俞注詩字陳無注」一時歸湯「帝王世紀一時歸湯者三十六國○今案類聚十一引同」通道百蠻「國語武克殷今案見魯語」　肅清萬里「陽秋高祖伐公孫淵○今案御覽五百七十引淵下有歌曰肅清萬里等字」庶邦丕享「書○今案見梓材」不遐有佐「毛○今案見詩大雅下武」 \\n 近者悅遠者來「論語○今案見子路篇」幽邦人肆險遠國亡遐「應貞華林園詩○孫氏校於亡上加一小圈蓋以亡遐二字別為一條沿陳本之誤也今案文選無邦字同陳俞本貞作瑒俞本又留邦刪人亦非是」延項舉踵向風暴義「司馬相如喻巴蜀檄○今案史記相如傳項作頸」心歌腹詠樂在國附「胡綜為吳質作降文○今案陳俞本國作歸考吳志十七胡綜傳亦作歸」日月所照莫不？？互属「史記五帝○今案陳俞？？互作砥史記顓頊本紀亦然索隱云據大戴禮作砥礪」風雨所至莫不從助「史記五帝本紀○今案史記帝嚳紀助作服」密須歸文王「呂氏春秋○今案見離俗覽篇」夙沙歸炎帝「帝王世紀神農氏○今案類聚十一御覽七十八引同」匈奴來朝「漢書宣紀」鮮卑送璽「晉中興書元帝太興○孫氏校太興改太典非也今案本鈔璽作融據陳俞本及今晉書六元帝紀訂」奇肱車至「括地圖○今案本鈔及陳本至作主御覽七百七十三引括地圖作至俞本同」肅慎來賀「書序○今案陳俞本賀作貢考周書書序與本同」焦僥貢沒羽「帝王世紀○孫氏校設改沒今案類聚十一引同俞本僥作堯」濊貉貢良弓「典論○今案張溥輯本貉作貊」西戎獻劍「列子云周穆王征西戎西戎獻昆吾之劍○今案見列子湯問篇十子全書本昆吾作錕鉐本鈔貢獻篇引征上有大字劍上無昆吾之三字」西胡獻柸「十州記云周穆征西戎獻柸是白玉之精○今案陶宗郛本同陳俞本柸作桮」西旅獻獒「書○今案見旅獒」越裳貢雉「史記周本紀云越裳貢白雉」倭王獻錦「魏志景初中倭女王國獻文錦○今案俞本女作奴魏志三十夷傳及御覽八百十五引仍作女文錦作暴文雜錦」獻吉光毛裘「武帝天漢三年西域國王獻吉光裘○孫氏校補武字域字今案御覽六百九十四引十洲記無毛字」火浣以視百寮「魏志齊王芳即位西域重譯獻火浣市以視百寮○孫氏校大淣改火浣察改寮城改域今案魏志三少帝紀視作示」楛矢陳於玉階「王沈賀肅慎貢獻表○孫氏校楉改楛沉改沈又校云案肅慎五字應小注蓋原鈔誤大寫也今案嚴輯王沈集據書鈔引同」 \\n 北堂書鈔卷第十 \\n  \\n 　"}
{"章节": "●北堂書鈔卷第十一    帝王部十一", "正文": "　 \\n ●北堂書鈔卷第十一帝王部十一 \\n 　 \\n  \\n 隋祕書郎虞世南撰南海孔廣陶校註求賢三十九用賢四十優賢四十一 \\n ○求賢三十九 \\n 帝咨四岳「書○今案見堯典」明揚側陋「○今案見書堯典陳俞本揚側作敡仄」敷求哲人「○今案見書伊訓」勤於求賢　旁求俊彥「並書○今案見太甲上」開求賢之路　求賢如不及「漢書○今案見漢書公孫宏傳贊亦見吳志三嗣主傳注引陸辨亡論有此文」我求懿德「毛○今案見周頌時邁」無幽不求　夢天錫賢人「○氏校刪夢字沿陳俞本之誤也今案惜陰軒本世說新語言篇注引帝王世紀言武丁事正有夢字」夢帝賚良弼「並書○今案見說命上」興能　進賢「並周書○今案讀騷樓本脫」舉賢「禮記○今案見禮器」舉佚民「漢書○今案俞本刪漢字陳無注考漢書律厤志佚作逸」贊桀俊「月令○今案陳俞本桀作傑考宋本禮記月令孟夏之月正作桀」聘名士禮賢者「月令○孫氏校躬改聘今案俞本士誤七」舉賢良文學「漢書○今案見昭帝紀及鼂錯傳」舉爾所知「論語○今案見子路篇」枚卜功臣「○今案見書大禹謨」聿求元聖「○今案見書大禹謨」下民其咨有能俾乂「○孫氏校卑改民又改乂今案見書堯典」有能奮庸熙帝之載「並書○今案見古文堯典」一饋十起「禹求四海之士○今案俞本十作七餘詳本鈔勤勞篇」一沐三捉一食三起「帝王世○今案御覽八十二引帝王世紀捉入握三起作三吐餐又引呂氏春秋亦作握餘同本鈔」方欲興文武　每食未甞不在鉅鹿「漢書○孫氏校補未嘗不在四字今案見卷五十唐傳陳俞本本鈔脫鹿字孫校未補」仰山「董子○今案春秋繁露無此文亦見韓詩外傳卷三」側席「後漢○今案見范書章帝紀」障賢者死「尸子○今案平津館本補佚文據本鈔引同」 \\n ○用賢四十 \\n 賢者國家之器用　欲霸王者託於賢「說苑○孫氏校誥菀改說苑今案見王謨本尊賢篇」百僚師師百工惟時「書○今案見皋鬻謨」萬邦黎献共惟帝臣「諸葛元表○今案二句亦見書益稷」所寶賢邇人安「書○孫氏校補寶字今案旅獒篇本鈔脫寶字」任天下智力「魏志○今案見武帝紀」 \\n 以聖賢者為改上賢下不肖「周書○孫氏校改作收今案讀騷樓叢書本脫陳俞本亦作收」貴人而賤祿「禮記○今案見坊記篇」善人在上國無倖民「左氏○今案左傳宣十六年倖作幸」禹稱善人不善人遠「○今案左傳宣十六年同陳俞本遠誤進」不有君子其能國乎「○今案見左傳文十二年」 \\n 能用善人民之主也「並左氏○今案見昭五年」任能「禮記○今案見禮器」使能「周禮○今案見天官大宰」任才　尚計「吳志」知人拔善「虞預晉書○孫氏校杖改拔今案御覽九十五引虞預晉書同」或以言揚或以德進「禮記○孫氏校揚言改言揚今案見文王世子」任賢得人「袁後漢○孫氏校德改得」舉不失德「左氏○今案見宣十二年」拔奇取異不同僕隸「漢武帝○今案陳俞本同作問」取士於賢不拘卑賤「陸凱表○今案本鈔陸誤陵陳俞本不誤考吳志十六陸凱傳於賢作以賢」唯其人也何賤之有「左氏○今案左傳哀十七年及陳俞本其人作其任」 \\n 急賢甚於飢渴用人速於順流「典論○今案御覽八十八引典論急作思嚴鐵橋輯魏文帝集據書鈔仍作急」收天下之傑「管子○今案趙用賢校本七法篇傑上有豪字本鈔收誤收」朝九州之俊「桓譚新論○孫氏校華改桓今案問經堂本及嚴輯全後文本同」接禮名豪「晉中興書○孫氏校接禮作收接從陳俞本也今案類聚十三引中興書接禮作禮接本鈔誤收接」罔羅羣彥「潘岳○孫氏校罷改羅播改潘今案陳俞本罔改網頗謬易結邏而為罔罟正用圖字」探海出珠舉罔羅鳳「○今案陳俞本俱罔改網謬」羣士慕嚮俊人來仕「曹植○今案陳俞本人作傑」杖筞北渡「東觀○孫氏校榮改筞今案見聚珍本鄧禹傳陳俞本筞作策」鱗集帝子「曹植」迎龍鳳於廊廟「抱朴子」 \\n 登俊乂於壠畝「王粲七釋○今案本鈔及陳本王粲誤王癸俞本不誤嚴輯王粲集脫」林無被褐山無韋帶「張景陽七命○孫氏校褐改服從陳俞本也今案宋刻文選作褐」藂林之下無愁士江河之畔無隱夫「劉向九歎○孫氏校欲改歎今案張溥輯本愁作怨陳俞本刪九歎二字」 \\n 河濱無洗耳之士「曹植七啟○孫氏校折改濱輿改洗耳今案宋刻文選及陳俞本同」淵藪無不杖之歎「傳玄七謨○孫氏校歎改歎今案張溥百三家本脫嚴輯傅玄集據書鈔引同」高宗夢傅說「書○今案見說命篇」文王見呂尚「書中候○今案陳俞本書誤伊據玉函山房本尚書中候卷下有此文」以幣聘伊尹「孟子○今案見萬章篇」設壇拜韓信「漢書○今案見卷三十四韓信傳」 \\n 呂尚牧渭濱「范後漢書」樂進出讞吏「○孫氏校讞改獄從陳俞本也今案陳俞本進又作道考魏志樂進傳但有為帳下吏四字」拔足揮洗揖酈生之說「班虎王命論○孫氏校杖改拔今案宋刻文選同」當食吐哺納子房之策「同上○王石華校補哺字今案陳俞脫同上二字」二老歸周「揚雄○今案見解嘲」 \\n 四奇入漢「揚雄」有亂臣十人「論語○今案見泰伯篇」舜駕五龍漢鼓六翮「抱朴子○今案平津館本金陵繼氏重定本皆脫」漢用三傑「漢書○今案見高帝紀」魏基五雋「諸葛子○今案玉函山房輯諸葛子一卷及陳俞本雋皆改儁考前漢禮樂志進用英雋正用此雋字」黃帝使四面「○今案見御覽七十九引尸子」從五聖「○今案御覽七十九引河圖挺佐輔」顓頊「鬻子○今案同上」黃帝舉風后力牧「史記○今案見五帝本紀」 \\n 舜左禹而右皋陶「大戴禮○今案見大戴禮王言篇亦見劉向說苑」舉八凱使主后土舉八元使布五教「左氏○今案見左傳文十八年」使少皞主金使祝融氏主火「越記○今案見明吳琯校本越絕書計倪內經第五亦見家語」以勾龍為后土「古史考○今案章宗源輯本據書鈔引同」命重氏為南正「古史考○今案章輯本據書鈔重下有黎字」分命羲仲宅嵎夷「○今案見書堯典」申命羲叔宅南交「○今案見堯典」分命和仲宅昧谷「○今案見堯典」 \\n 申命和叔宅幽都「○今案見堯典」尊任伯禹尊顯之官「並書」處羣臣之上「諸葛亮表○今案張溥百三家本脫嚴輯武侯集據書鈔引同」 \\n 分掌四方各如己視「帝王世紀○今案御覽七十九引帝王世紀下句云故曰黃帝四目餘同」輔佐不阿「淮南子○今案淮南子覽冥訓佐下有公而二字」羣筞必舉「○今案俞刪此條考宋本班叔皮王命論有云英雄陳力羣筞畢舉二語」智竭其筞「書○孫氏校榮改筞」勇奮其威「虞丘壽王論」同心同德「書○今案見秦誓中」同德度義「左氏○今案又見書秦誓上」得六相而天下治「管子云六相蚩尤太常蒼龍祝融大封后土○今案明刻趙本十子全書本五行篇蒼誤濟本紗宰相篇引管子蒼作惟御覽七十九引作蒼與舊鈔合俞本刪此條」有五臣而天下理「論語云禹稷契皋陶伯益謂三臣也○今案禹稷七字本孔注文治作理係唐人傳鈔本避高宗諱也俞本刪此條」得力牧而為五帝先「漢書晁錯策○今案見漢書四十九鼂錯傳」得咎繇而為三王祖「漢書○今案同上」舉后稷民除四死「謂飢寒貧苦○今案陳俞本貧作勤又御覽八十一引尸子亦有舜舉三后而四死除句」問粥子民得四生「賈誼新書○今案俞本粥作鬻陳本標目作粥士注內作鬻子考抱經堂本脩政語篇作粥子與本鈔合」十夫帝翼「書○今案書大誥帝作子」九才亂武「七順五○今案陳本刪去小注」五邦二八登帝「魏文與曹洪書○孫氏校興曹改與曹今案嚴輯全三國文據書鈔引同」爪牙信布腹心良平「○孫氏校腸改腹今案見漢書高祖紀述贊」儒雅則公孫弘董仲舒將相則張安世趙充國「並漢書○今案見卷五十八公孫宏傳贊」野無遺賢萬邦咸寍「○今案見書大禹謨」畯民同章家用平康「○孫氏校云此畯字是開元以前未改尚書陳禹謨改俊謬甚今案近本書洪範及俞本亦作俊」寅亮天地「並書○孫氏校地作工沿陳俞之誤也今案書周官篇作地」佐化於外「帝王世紀」其惟吉士相我國家「○今案見書立政」既獲仁人祇承上帝「○今案見書武成」格于皇天「○今案見書君奭」格于上帝「並書○今案亦見君奭」藹藹王多吉士「○今案見詩大雅卷阿俞本脫吉字」萋萋臣盡力「爾雅○今案見爾雅釋訓」濟濟多士文王以寍「○今案見詩大雅文王」樂只君子邦家之基「○今案見詩小雅南山有臺」樂只君子邦家之光「○今案同上」公侯干城公侯腹心「○今案見詩周南免置」維申及甫維周之翰「並毛詩○今案見大雅崧高」衞青在位淮南不敢謀「漢書○王石華校雅改淮今案卷六十九辛慶忌傳不敢謀作寢謀餘同」予曰有疏附予曰有奔奏予曰有先後予曰有禦侮「並毛詩○今案見大雅緜之篇陳俞本奏作走」 \\n 若歲大旱用汝作霖雨「○今案見書說俞上俞本刪以下四條同」若濟巨川用汝作舟楫　若作酒醴爾惟麴蘖　若作和羹爾惟鹽梅「並尚書」若金作礪「書○王石華校補金字」如石投水「○今案見文選李康運命論」河潤九里「東觀○今案見聚珍本東觀記卷十五郭伋傳亦見文選注六十引東觀記」冀得其澤「芒子」□有水「蜀志○今案見蜀志五諸葛亮傳」鳳有翼　猶飛鴻之有翼「管子○今案見霸形篇第二十二俞本刪此條」杞梓皮革自楚往也「左氏○今案見襄公二十六年」天下之士多就之「孟子○今案見萬章篇」畯乂在官「○今案近本書皋陶謨及陳俞本畯作俊非也畯字乃開元以前未改尚書足見舊鈔之可貴」罔匪正人「書○今案見冏命」六官之長皆民譽「左氏○孫氏校管改官人改長今案見左傳成十八年」元首明哉股肱良哉股肱喜哉元首起哉「書○今案見益稷」鵪彼晨風鬱彼北林「○今案見詩秦風」 \\n 翽翽其羽亦集爰止「○今案見詩大雅卷阿」振鷺于飛「○今案見詩周頌振鷺」南山有臺北山有萊「○今案見小雅南山有臺」肅肅兔置椓之丁丁「○今案見詩周南免置」芃芃棫樸薪之槱之「○今案見詩大雅棫樸」無怨無惡率由羣匹「○今案見詩大雅假樂」無競維人四方其訓之「己上並毛詩○今案見周頌烈文」 \\n ○優賢四十一 \\n 就賢體遠「○今案見禮記樂記」尚有德「禮○今案見禮器」尊有術「漢○案漢書九十七有作其」聖人慕賢「易○今案見頤卦」大烹養賢「易○今案見鼎卦」禮下賢者「史記」外禮宰相「漢書○今案見惠帝紀贊」待以殊禮「東觀○今案聚珍本東觀記光武紀待作報」待以師禮「樊英列傳○今案見范書卷一百十二上」待以客禮「楊彪云○今案見范書八十四楊震附彪傳」天子友匹夫「孟子○今案萬章篇同陳俞本友作交非是」 \\n 周公下白屋「家語○孫氏校補下字今案見賢君第十三」見五耦而式「大戴○孫氏校為云改而式今案見曾子制言篇俞本脫見字」三顧於草廬「蜀志○今案見卷五諸葛亮傳俞本脫草字」軒轅膝行「莊子○今案見古佚叢書本莊子在宥篇」文王趨拜「○今案六韜文師篇趨作再」王親執轡「書○孫氏校視改親今案御覽八十四引尚書帝命驗鄭元注親作身餘同俞本王作上」釋旄係襪「帝王世紀○今案陳俞本作繫韈御覽八十四引作係韈考易係小子左氏係玉二穀正作係」拜於下「漢書○今案本鈔尊師篇引作於牀下俞本亦有牀字」每為之拜「魏志」不冠不見「漢書○今案見卷五十汲黯傳」攬履而起「邴原別傳○今案魏志邴原傅注引邴原別傳攬作擥」遂置車前「書○今案御覽八十四引尚帝命驗前作左」引登御床「世說○今案見惜陰軒本世說新語寵禮篇亦見御覽九十八引」喚邀入輿「臧榮緒晉書○今案陳俞本喚作峻」為掘新井「管子○今案見中匡篇第十九」為設虛坐「吳志○孫氏校空改坐吾改吳今案吳志卷五十七虞翻傳注引吳書三魏文帝常為翻設虛坐」子陵俱臥耳「典路○今案類聚卷一引典錄及御覽九十引會稽典錄同」 \\n 子泰非吾吏「○今案陳俞本泰作大考魏志田疇傳云田子泰非吾所宜吏者也」有蒞任之方是以相屈「晉中興書○今案類聚卷六引晉中興書諸葛恢事」式商容閭「書○今案見武成篇」旌商容廬「帝王世紀○今案類聚十一引同」君其力就會「魏志○今案見卷十三華歆傳」終祿其身「嵇康高士傳○今案御覽五百十引同」封比干墓「書○今案見武成篇俞本干誤于」載自臨喪「帝王世紀○今案　欽定圖書集成乾象典七十五引王世紀沃丁臨伊尹事載作親喪下有三年二字」 \\n 北堂書鈔卷第十一 \\n  \\n 　"}
{"章节": "●北堂書鈔卷第十二    帝王部十二", "正文": "　 \\n ●北堂書鈔卷第十二帝王部十二 \\n 　 \\n  \\n 隋祕書郎虞世南撰南海孔廣陶校註好學四十二尊師四十三藝能四十四慕道四十五 \\n ○好學四十二 \\n 學有緝熙于光明「毛○今案見詩周頌敬之篇」博學篤志通於神明「衝波○今案衝波傳久佚無可引校本鈔又衝誤衡陳俞不誤」行辟雍之間禮「毛○今案陳俞本刪毛字」入東學上親而貴仁入南學上齒而貴信入西學上賢而貴德入北學上貴而尊爵入太學承師而問道「漢書○今案見卷四十八賈誼傳」 \\n 入小學通孝經章句「東觀○孫氏校教改孝今案聚珍本順帝紀同」學於老能吉「莊子○孫氏校能改龍從俞本也今案古佚叢書本莊子知北遊篇及御覽七十八引皆作龍又本鈔尊師篇引莊子亦作龍」受詩於仲翁「漢書○今案宣帝紀仲翁作澓中翁考漢書凡例仲皆作中而澓其姓也詳師古注」長大好學「帝王世紀○孫氏校以改大今案陳俞本亦作大字」長大勤學「典論○今案御覽九十三引勤作」苨喜右學「觀○今案陳俞本右作古」明古學「帝王世紀」好古學道「東觀○今案御覽九十一引東觀記和帝紀學作樂」好古博聞「續漢書」內勤經藝「○今案見聚珍本東觀記和帝紀俞本刪此條」躭於典藝「東觀○今案見聚珍本安帝紀」垂思典藝「漢書」服膺文藝「虞預晉書○今案御覽九十五引同」壯大好儒「漢書○今案見卷九元帝紀」好學明經「魏武帝集」垂意經學「東觀○今案見聚珍本明帝紀」備歷五經「典論○今案御覽九十三引同」兼通四經「東觀○今案見類聚十二引東觀記明帝紀」 \\n 表章六經「漢書贊云○今案見卷六武帝紀贊陳俞本注內脫贊云二字」博綜六經好黃老「晉中興書」備歷諸子「典論○今案見御覽九十三引同」 \\n 博覽羣書「魏文集○今案嚴輯全三國文據書鈔引同」兼覽書傳「○今案見聚珍本東觀漢記和帝紀俞本刪此條」周覽古今「東觀○今案見御覽九十一引東觀記章帝紀」考合古今「桓子新論○今案御覽八十八引同嚴輯桓子新論入識通篇」博學多識「列子○今案見燕禧堂本伸尼篇」 \\n 御講堂「東觀○今案見聚珍本明帝紀」幸太學「魏志○今案見高貴鄉公紀」講論文藝「漢書○今案見卷六十四下王褎傳」正坐自講稽合圖讖「東觀○今案見聚珍本明帝紀」手不捨書「魏志○今案見魏志武帝紀亦見裴注引魏書」甲夜讀書「○今案見御覽九十一引東觀記明帝紀」夜講經「東觀○孫氏校據陳俞本夜上增丙字又與甲夜句合為一條非也今案見聚珍本東觀記光武紀」永夜思經傳「魏志○今案武帝紀無永字武紀注引魏書亦無永字惟上句是晝講軍策永字或是策之譌」集談士「世記」延儒林「崔駟○今案見張溥百二家本崔駰東巡頌」 \\n 左右誦書「東觀○今案見類聚十一引東觀記和帝紀」求天下遺書「漢武○今案見御覽八十八引漢武故事」遊六藝之囿「○今案見文選上林賦」 \\n 翱翔乎書囿「司馬相如○今案見文選上林賦亦見史記司馬相如傳」覽書林閱篇籍「○今案見御覽九十一引東觀記初帝紀俞本刪此條陳本連下句亦非」 \\n 會儒白虎觀「東觀○今案見聚珍本明帝紀本鈔及陳本儒誤如觀誤館俞本亦作館孫嚴未校出」集儒肅成門「魏書○今案御覽九十三引魏書同本鈔及陳本門誤問俞本門誤間孫嚴未校出」外有太史之藏內有秘書之府「劉歆七路○今案御覽八十八及六百十九引書皆作室餘同」 \\n ○尊師四十三 \\n 能自得師者王「書○今案見仲蠶之誥」尊師重道　承師問道「漢書○今案見賈誼傳」好學尊師「東觀○今案見聚珍本質帝紀」天遺「六韜○今案見平津館本六韜文韜篇」天受師「書」學於老龍「莊子○今案陳俞本龍作聃非也考莊子知北遊篇作老龍吉詳本鈔好學篇」師於風后「師遂田○今案陳俞本刪師遂田三字考潛夫論讚學篇有黃帝師風后句」師事子威「東觀○今案范書光武紀注引東觀漢記同」孔光置几「漢書○今案見卷八十一孔光傳」桓榮賜爵「東觀○今案文選注三十八引東觀記同」拜於床下「漢書○今案見漢書卷八十一本鈔優賢篇引同」 \\n ○藝能四十四 \\n 多材多藝能事鬼神「書○今案見金滕篇」奇才美藝通微入神「曹植」善史書「東觀○今案見御覽九十一引東觀記安帝紀」善草書「博物志○孫氏校章改草今案魏志□紀注引博物志同」善左右射「典論○今案御覽九十三引同亦見魏志文帝紀注引」射出百步「典論○今案張溥百三家本同亦見魏志文帝紀注引」射虎於「紀王」射蛟于江「漢書○今案見卷六武帝紀」手射飛鳥「魏志○今案見魏志武紀注引魏書」發彼小豝「毛○今案見小雅吉日」少好弓燛「○今案見張溥百三家本典論自序亦見魏志文帝紀注引」甘蔗為杖「○今案同上」以單攻複「○今案同上」以短乘長「並典論○今案同上」銅丸摘鼓「漢書○今案卷八十二史丹傳摘作擿」自御塤箎「東觀○今案御覽九十一引東觀記同」善鼓琴「漢元帝紀○今案見漢書卷九」善音樂「博物誌桓譚蔡邕○今案御覽九十三引博物志同」巾角彈棊「魏文帝○今案見世說新語卷下之上巧藝篇及注引博物志」喜彈棊「典論○今案御覽九十三引典論」善圍棊「博物馮翊山子○今案御覽九十三引博物志同陳本無注俞本脫馮翊以下」造宮為則「魏書○今案魏志武紀注引同」畫壁為像「徐爰」 \\n ○慕道四十五 \\n 窅然喪天下「莊子○今案見宋刻莊子逍遙遊篇」輕四海之祿「漢武內傳云○今案守山閣本同」志存四海之外「符子○今案玉函山房輯本據書鈔引同」得道而不驕「呂氏春秋○王石華校矯改驕從陳俞本也今案經訓堂本呂氏春秋權勳篇驕下有倨字」撤鐘懸而閑居「列子云○今案見湖海樓叢書本閑作閒」去妻子如脫「史記○今案見武帝紀及卦禪書」坐華堂森然如松生於棟「符子○今案類聚十一引堂作殿」 \\n 面雙闕無異崔嵬之冠蓬萊「符子○今案御覽八十引同陳俞嵬作巍非是」翳然臨水便有濠濮間想「世說○今案陳俞本臨作林考惜陰軒本世說新語言語篇亦作林是簡文入華林園事」與元通靈「日虎通○今案白虎通卷一號篇與元作與天地蓋元即天之譌只脫地字耳」 \\n 坐床生塵「語林○今案本鈔百三十三牀篇引同」問長生之術　問至道之精「莊子○今案見宋刻莊子在宥篇」請不死之藥「帝王世紀○今案本鈔月篇及御覽卷四引張衡靈憲亦有此文言羿事」至襄城之野「○今案見御覽七十九引莊子」往崆峒之山「莊子○今案莊子布宥篇作空司惟御覽七十九引與本鈔同」到峨眉見皇人「抱朴子云昔黃帝○今案見平津館本地真篇」執玄璧見王母「魏走穆天子傳○今案見讀騷樓本卷三俞本走作起」見黃蓋童子「○今案見抱朴子地真篇」見紫府先生「抱朴子○公案見地真篇」黃帝候神人「史記封禪書○今案陳俞本脫記字書字」孝武好方士「東方朔云○今案見御覽九百八十四引東方朔別傳」駕雲車「史記○今案見封禪書」然九光燈設蒲萄酒「漢武傳○今案守山聞本漢武內傳設作酌餘同王謨本迺作醴」立脩莖之仙掌承雲表之清露「張衡西京賦○今案嚴輯張河間集同本鈔莖作堇陳本更譌作謹」 \\n 通虛接神「抱朴子○今案陳俞本虛作靈」會於西山「韓子云」宴於閑館「司馬相如○今案文選上林賦閑作問」通天臺仙人「史記○今案見武帝紀及封禪書陳本脫招仙句」集靈宮懷仙者「桓譚罡仙○今案嚴輯桓護望仙賦序據類聚七十八引同陳木刪下句並注俞本望仙作新論亦非」 \\n 集靈築望仙館宮「三輔舊事云○今案陳俞本俱刪集靈二字及宮字館作觀又陳本刪築字並改注三輔黃圖考二酉堂本三輔舊事據書鈔引集靈宮集仙宮望仙臺云云又據御覽引云望仙臺以候神明兩引館皆作臺」 \\n 作神明臺「三輔云○今案類聚六十二及六十四引三輔故事有至柏明臺句二酉堂張輯本三輔故事一引初學記一引御覽皆作西至神明臺陳本脫作字又改注漢書」 \\n 青鸞集殿「武帝故事○今案本鈔七月七日篇引漢武故事有青鳥集殿前句即此條特鸞作鳥耳」白雲趣宮「故事○孫氏校趣改趍今案御覽卷八引作趣」西王為「穆天子傳○今案見讀騷樓本卷三王下有母字又陳俞本王俱作山謬甚」稷邱迎拜「列仙傳○孫氏校士改仙今案秘書二十一種本稷邱君傳同」玉女為王母所使「○今案見守山閣木漢武內傳本鈔脫使字俞本以下條臣字屬此句作王母所臣非也陳本刪此條」巨靈告求道之法「漢武故事○今案古今說海本及俞本同本鈔巨靈誤臣虛陳木脫臣靈二字告上增王母使人來五字告下增陛下二字非舊鈔面目矣」王母授地圖「書○今案俞本作周書非也者類聚十一御覽八十一引雒書靈準聽及玉海地理部引尚書帝驗期皆有此文」王母献白環「帝王世紀○今案白蛇卷七引帝王世紀同亦見御覽八百七十二引瑞應圖文選景福醫賦注引世本」神女持酒「孫氏篇○今案亦見御覽八百七十二引瑞應圖」王母仙桃「武帝故事○今案古今說每本無仙字太平廣記引漢武內傳則有仙字」嵩高見王母「嵩山記今案類聚六十二引嵩高山記王母作玉女本鈔巡行篇引亦然舊鈔以下二條玉女皆作王母疑沿上條而誤」甘泉王母降「幽明錄云○今案御覽八十八引幽明錄王母作玉女」受道於玄素「抱朴子○今案見平津館本極言篇受作論」發紫臺之文「漢武內內傳○今案守川閣本同」 \\n 象罔得珠「莊子○孫氏校內改罔今案見古佚叢書本莊子天地篇」怡然自得「列子○今案類聚十一引同御覽七十九引怡作悟非是」役使百靈「抱朴子○今案見平津館本極言篇」能總百神「曹毗贊云○孫氏校力改百今案詳本鈔幼知篇」朝使百神「列仙傳」息駕玄圃「符子云○今案御覽七十九引同」褰裳紫宸「漢帝贊○今案類聚十一引曹毗黃帝贊同」騎龍乃去「史記○今案見封禪書及武帝紀」升龍高躋「抱朴子○今案見平津館本極言篇」唯劍舄在「列仙傳○今案見秘書二十一種本黃帝傳」 \\n 北堂書鈔卷第十二 \\n  \\n 　"}
{"章节": "●北堂書鈔卷第十三    帝王部十三", "正文": "　 \\n ●北堂書鈔卷第十三帝王部十三 \\n 　 \\n  \\n 隋祕書郎虞世南撰南海孔廣陶校註武功四十六 \\n ○武功四十六 \\n 戴纘武功「毛○今案見詩豳風七月」無忘武功「春秋○今案見左傳宣十二年」皇矣漢祖聰明神武「漢書○今案見卷一百下敘傳」 \\n 武皇之興神武蓋天「曹植魏德論云○今案類聚卷十引同」仁德內洽神武外照「晉中興書」徐方既同天子之功「○今案見詩大雅常武」 \\n 嗣武受之耆定爾功「並毛○今案見詩周頌武之篇耆上陳俞本添勝殷遏劉句」禁暴戢兵保定天下「左氏○今案見宣十二年」明王之征猶時雨也「大戴禮○孫氏校明改時今案孔廣森校定本王言篇同又本鈔及陳俞本王誤天孫嚴未校出」文王之時民樂興師「春秋○嚴氏校師興改興師今案續漢書祭祀志注引春秋文耀鉤同陳俞本俱作師興」南征北怨「書○今案見仲虺之誥」前歌後舞「樂稽耀嘉○今案俞本及文選孫子楚與孫皓書注引同本鈔注作樂喜云三字陳本作樂書皆非」不言同辭「越絕○今案見王謨輯本卷三」不占自來「帝王世紀」 \\n 文王一怒能安天下「孟子○今案近本能作而」頓戟一怒伏尸滿野「管子○今案見地數篇第七十七」天子之怒伏尸百萬「戰國策○今案見魏策唐睢使秦」 \\n 王奮厥武如震如怒「○今案見詩大雅常雅本鈔脫如震二字」王赫斯怒爰整其旅「毛○今案見詩大雅皇矣」相公征關右赫怒震天威「王粲詩○今案見百三家本王粲集從軍詩第一首」天子出征受成於學「○今案見禮記王制陳俞本受作爰」天子出征類乎上帝「禮記○案見王制篇」 \\n 帝王出征車載廟主「摯虞決疑要注○今案御覽三百六引決疑要注廟主作之主餘同陳本刪小注俞本脫摯字疑字」王用出征「易○今案見離卦」周王于邁「毛○今案見詩大雅棫樸」殷受雒命誓伐放橫「書」諸侯不義從而征之「帝王世○今案類聚十一引同」受命誅橫順天之德「春秋元命包○今案玉函山房輯本據書鈔引同」承命誅害以從天心「春秋○今案御覽八十四引春秋元命苞從作順餘同本鈔及陳俞本俞誤害孫嚴未校出」兼弱攻昧「書○今案見仲虺之誥」推亡固存「書○今案見仲虺之誥」黃帝伐九黎「帝王世紀○今案本鈔下頁有高陽平允黎一條高陽者黃帝之孫也黃帝伐蚩尤及與炎帝戰阪泉無伐九黎之事近人輯有指海本浮溪精舍本可以以參考此條疑是衍文也」 \\n 帝舜伐三苗堯伐驩兜禹伐共工文王伐崇武王伐紂「孫卿子○今案見蘇州謝墉校本議兵篇陳本刪三苗句」啟伐有扈「帝王世紀○今案續漢書郡國志注引同」 \\n 啟征西河「紀年云○今案見讀騷樓本帝啟十五年」武始北出「禮記○今案見樂記」宣王北伐「毛○今案見六月詩序」羲和湎淫胤往征之「○今案見書允征序」葛伯不祀湯始征之「○今案見書仲虺之誥」誕將天威咸克厥敵「○今案近本尚書君奭篇克作劉陳俞本亦作克」我伐用張于湯有光「並書○今案見秦誓中」保佑命爾爕伐大商「○今案見詩大雅大明」韋顧既伐「○今案見詩商頌長發伐下陳俞本衍一句」截彼淮浦「並毛○今案見詩大雅常武陳俞本浦下衍一句」四征弗庭綏厥兆民「書○今案見周官篇」式辟四方徹我疆土「毛○今案見詩大雅江漢」 \\n 晨舉脂燭過木折舟示無返志「說苑○今案近本說苑十三權謀篇無晨舉四字同陳俞本折作拆」有苗不恭爾徂征「書○今案見大禹謨」赫赫明明王命卿士「○今案見詩大雅常武」整我六師以修我戎「○今案見詩大雅常武」王于興師脩我矛戟「○今案見詩秦風無衣陳俞本矛戟作戈矛」武夫洸洸「○今案見詩大雅江漢」武夫滔滔「並毛詩○今案見詩大雅江漢」耀兵饗車「○孫氏校此條下刪觀兵饗車四字衍文也今案車疑作軍」觀兵瀚海　臨江觀兵「魏志○今案見卷二文帝紀」練師簡卒爰整其旅「魏朋帝」振師五柞習馬長楊「楊雄云○孫氏校祚改柞今案見楊賦」戎車既飭「毛○今案見詩小雅六月」乃駕騖冥之乘「六韜○今案御覽三百三十六引乘作車」元戎十乘以先啟行「○今案見詩小雅六月」伯也執殳為王前「毛○今案見詩衛風伯兮」前朱雀後玄武左青龍右白虎「禮○今案禮記幽禮上詳見本鈔武功部五又陳本無往俞本作引儀禮」以鵰鶡為旗幟「列子○今案見列子帝篇」以旌為和之門「周禮○今案見夏官大司馬和上有左右二字」旌旗十里「書○今案卷六武帝紀作千里」汎舟萬艘「魏文帝○今案見張溥輯百三家本浮淮賦」躬秉武節「典論○今案陳俞本同問經堂本躬誤射類聚十二引秉作抗御八十八引秉作執」親御龍舟「魏志○今案見明帝紀」陣為不戰「河圖」陣于商郊「書○今案見武成篇」矢于牧野維予侯興「○今案見詩大雅大明」致天之屆于牧之野「○今案見魯頌閟宮」殷商之旅其會如林「○今案見詩大雅大明陳俞本殷誤敦」牧野洋洋檀車煌煌「並毛○今案見大雅大明」左杖黃鉞右秉白旄「書○今案見書牧誓」武王載旆見有虔秉鉞「毛○今案見商頌長發」摠于而山立武王之事也「○今案見禮記樂記」貔■〈豸？方〉戾獸黃帝教之戰「劉子○今案陳俞本■〈豸？才〉作楙陳仁錫輯本劉子閱武篇亦作貅」龍戰于野其血玄黃「易○今案見坤卦」戰于條「○今案見商書伊訓」大戰于甘「書○今案見甘誓篇」戰于丹水之浦「六韜○今案平津館本同俞本刪」血流標杵「書○今案見武成篇」滍水不流「東觀記○今案見聚珍本卷一光武紀及御覽九十引東觀記光武紀」以爾鉤援與爾臨衝「○今案見大雅皇矣」臨衝閑閑崇墉言言「毛○今案見詩大雅皇矣」 \\n 變化如神「魏書○今案御覽九十三引同亦見魏志武帝紀注引」變化無方「英雄記」龍舉翼起「楚漢春秋」龍舉雲興「東觀○今案見聚珍本光武紀」顯天威天命明威「○今案陳俞本上句作誕將天威下句作將天命明威」董之用威「○今案見書大禹謨」禪之以威「並書○今案陳俞本刪此句」以威天下「易○今案見下」以威不軌「左氏○今案見左傳襄廿七年子罕■〈言？几〉左師求邑事」威武紛紜「司馬相如○今案見難蜀父老篇」威靈外覆「王褒四子講德論○今案宋刻文選同」外輝武威「荀悅漢紀○今案荀悅紀孝元紀輝作耀餘同本鈔及俞本荀紀誤禮記孫嚴未校出陳本亦脫小注」威光左掃「曹植○今案類聚卷十引曹植魏德論左作佐嚴輯全三國文據書鈔引仍作左考書古公左右先王是左佐亦通用」威光震「劉邵七華○今案嚴輯七華據書鈔引同陳俞本刪七華二字」威加海內「漢書○今案見高帝紀大風歌」威振六合「張嚴默記之」威震天下「魏志○今案見魏志六董卓傳」罔弗祇畏「書」莫不震疊「毛○今案見詩周頌時邁」黃帝威四盜「蔣子萬機論云○今案御覽七十九引威作滅」 \\n 高陽平九黎「帝王世紀○今案類聚十一引同」五十二戰而天下服「帝王世○今案類聚十一引同俞本刪下四字」二十七征德施諸侯「○今案見類聚十一引帝王世紀俞本刪下四字」革車三萬伐桀於鳴條「並帝王世紀○今案萬字疑誤考呂氏春秋則言車七十乘耳」甲卒三千破紂王于牧野「淮南子○孫氏校作田士非也今案見淮南子本經訓篇本鈔卒作辛轉寫者誤筆耳孫校改作甲士何竟沿陳俞之誤耶」撥亂反正「漢書○今案見班書武帝紀贊」折鐵摧木「論衡○今案見王謨本恢國篇」罪人黜伏「書○今案見湯誥篇」攘除不軌「風俗通○今案見風俗通三王篇又御七十七引同」脩教而伐因土而降「左氏○今案見僖十九年土作壘餘同陳俞本上而字作為」嬰城者雲徹帶邑者席卷「抱朴子○王石華校澈作撤今案沿陳俞本之誤也考金陵繼氏校定本弣抱朴子佚文及本鈔陣篇引皆作徹足見舊鈔之足貴」懸紂首于白旗斬妲己以玄鉞「史記○今案見周本紀」殺蚩尤於絕轡之野「帝王世紀○今案說郛本同」克殷誅紂「尉他子○今案見陳仁錫本尉繚子天官篇陳俞本他作繚「并項滅嬴」 \\n 傅玄古今贊○今案張溥百三家本傳玄漢高祖畫贊有討秦滅項句即此條之異文」取秦若鴻毛舉楚若拾遺「梅福○今案陳俞本上若字作如考漢書六十七梅福傳與陳俞同」斷脩蛇禽封豕「韓子○今案近本韓子無此文考淮南子本經訓豕作豨餘同」斬銅馬破骨都「崔駰反都賦○王石華校從陳俞本骨都改擅鄉嚴氏覆校勒之是也今案陳俞本又注後漢光武紀非也本鈔骨都誤賞郡反誤文考張溥百三家崔駰集尚完好今據訂正」 \\n 高宗伐鬼方三年克之「易○今案見既濟卦」孝正征匈奴掃五王之庭「典論○今案御覽八十八引同」薄伐玁狁「○今案見詩小雅六月」玁狁于襄「毛○今案見小雅出車」攘服四夷天下安然「新序」偏師出塞漠北地空「范曄後漢○今案見范書卷四」刈單于之旗探符離之窟「典論○孫氏校將刈單于之四字移正原鈔旗上空一格非也今案御覽八十八引同陳本刈誤劉俞本刪此條」蕩鬼區於白水禽僑矯制於遐川「曹植○今案案類聚卷十引曹植魏德論禽作擒嚴輯全三國文亦作擒」南威百越北攘匈奴「劉歆云○今案御覽八十八引劉歆宗廟議威作滅」斷匈奴隔互羌「劉歆○孫氏校互羌改玄菟沿陳俞本之誤也今案御覽八十八引劉歆宗廟議互作氐餘同本鈔凡从氐聲之字皆作互如石？互？？互等字是也轉寫者或誤作玄耳乃陳俞既孫校竟從之不知歆文玄菟言起不言隔也又安得傅會耶」 \\n 威震赤谷「賈逵永平頌○今案□輯全後漢文三十一據書鈔引同陳俞本逵陳本並脫賈字」威震匈奴「漢書○今案見武帝紀」武義四加所征者服「桓子新論○今案嚴輯本入識通篇」霜雪被而茨蕀枯紘綱振而逆鱗掃「後漢書○孫氏校綋改絃今案類聚十一引袁山松後漢書絃作橫蕀作棘俞本亦作棘」 \\n 惣螭虎之勁卒即矯塗其如夷「徐幹○今案本鈔攻戰篇引同」踰長城之阻登單于之臺「典論○今案嚴輯全三國文據書鈔引同張溥百三家本問經堂本均脫」 \\n 西壓月窟東振日城「楊雄云○今案文選長楊賦作日域淮御覽卷四引作城鈔合」東臨滄海西至玉門「陳思王○今案百三家太求自試表至作望」 \\n 屠柳城度龍塞「繆襲鼓吹曲三○今案本鈔及陳本曲誤典又考郭茂倩輯樂府詩集卷十八龍作隴餘同」此蚩尤之兵非人之力也「史記○今案見卷九十七郱主傳」 \\n 執訊獲醜「○今案見詩小雅采巨」俘厥瑤玉「書序○今案典寶序瑤作寶考本鈔瑤字當作珤珤古寶字也」于疆于理「毛○今案見詩大雅江漢」百戰百勝「鄧析子○孫氏校朴改析今案棠蔭館本鄧子無厚篇同」克殷年豐「春秋○今案見左傳僖十九年」班師振旅「書○今案見大禹謨」殺一夫而利天下「六韜○今案平律館本據書鈔引同」一戎衣而天下大定「書○今案見武成篇」庶民施政庶士倍祿「禮記○今案見樂記陳俞本施作絁」繹箕子囚「書○孫氏校云釋字應大寫葢原鈔釋字側注也今案見武成篇」封比干墓「帝王世紀○今案御覽十一引同」出征執罪釋奠于學「禮記○今案見王制篇」 \\n 歸而飲至以數軍實「春秋○今案見左氏隱五年」拓土三千里往返速若飛「王粲詩云○今案張溥百三家本土作地速若作一如」 \\n 北堂書鈔卷第十三 \\n  \\n 　"}
{"章节": "●北堂書鈔卷第十四    帝王部十四", "正文": "　 \\n ●北堂書鈔卷第十四　帝王部十四 \\n 　 \\n  \\n 隋祕書郎虞世南撰南海孔廣陶校註謀猷四十七雄才四十八蒐狩四十九 \\n ○謀猷四十七 \\n 作事謀始「易○今案見訟大象」信誠好謀「漢書○今案見敘傳上」三聖合「琴操○今案見平津館輯本卷上拘幽操」詢謀僉同「書○今案見大禹謨」其治多撥略「魏志」親入閭巷即賢人謀「谷永云」謀出帷幄決勝千里「東觀○今案文注五十八引東觀漢記世祖策鄧禹事有帷幄句姚本聚珍本並脫」於鑠王師遵養時晦「毛○今案見大雅酌之篇」納五音之策「抱朴子○今案見平津館本極言篇」量敵受勝「東觀○今案聚珍本東觀記卷一及御覽九十引東觀漢記光武事作校餘同」因事設奇「魏書○今案御覽九十三引魏書同本鈔書誤觀俞本因改作東觀益誤矣」我取天下可卜以萬全「漢書○今案漢書英布傳我作漢無卜字餘同陳俞卜作不非是」 \\n 圖畫成敗皆從所言「東觀○今案聚珍本光武紀圖作為」從命者剋捷違教者負敗「魏書○今案御覽九十三引魏書命作令剋作克餘同」畫蚩尤形象於天下「龍圖○今案俞本刪形字陳本於字作以威考類聚十一及御覽七十九引龍魚河圖與陳同」為烏啣書以感殷人「呂氏春秋○今案陳俞本烏作鳥考經訓堂本呂氏春秋始覽篇有赤烏銜書句」獨車渡河「漢書」以少敵眾「魏武○今案魏志武帝紀裴注云公兵不得甚少三也記述者欲以少見奇」前有梅林可以解渴「世說○今案見假譎篇第二十七」交馬而語不及軍事「○今案見魏志武帝紀」 \\n ○雄才四十八 \\n 雄才大略「漢書○今案見武帝紀贊」雄才遠略「魏志○今案見魏志二十五楊阜傳載曹公事」雄略之主「吳志○孫氏校王改主」一世之雄「徐爰宋書○今案御覽一百廿八引徐爰宋書劉裕事」天姿傑邁「晉陽秋」沉毅好斷「魏氏春秋○今案御覽九十四引同陳俞本刪此條」威覽電斷「晉陽秋」論決大事「魏書○今案魏志明帝紀注引魏書同」沉毅大略「晉陽秋○今案亦見今晉書景帝紀可以借證」意思安閑「魏書○今案御覽九十三引魏書同陳俞本改注魏氏春秋何耶」舉止自若「漢書」謀經藝發圖讖「東觀○今案見聚珍本光武紀」不戁不竦「毛○今案見詩商頌長發」不震不動「毛○今案同上」才直驚人勇非人敵「○今案見聚珍本東觀記光武紀」見小敵怯見大敵勇「東觀○今案見光武紀」 \\n 壯士何畏「漢書○今案見高帝紀」按行賊營「東觀○今案見光武紀」廻山到海「袁山松○今案御覽九十二引袁山松後漢書到作倒與陳俞本同案倒到古今字」廻天到日「陸機○今案陳俞本到作倒」鞭笞天下「史記○今案見始皇本紀」 \\n 括囊天下「繆襲鼓吹曲云○今案郭氏輯樂府詩集卷十八繆襲鼓吹曲有獲呂布一首括囊作囊括與陳俞本同」席捲天下包括宇內「○今案陳俞本括字作舉寓考誼過秦論亦作舉字」執朴鞭笞「賈誼○今案見過秦論陳俞本作扑」折箠以笞之「東觀○王石華校籌改箠據陳本也今案聚珍本東觀記卷八及御覽三十五引東觀漢記是光武勑鄧禹事箠作捶」拔萬國之地九州之結「傅子○今案嚴輯傅子補遺一卷據書鈔引同」心如飢虎志若秋鷹「虞丘」據河為塞塹山湮谷「史記○今案見始皇本紀湮作堙但考水經注水出狂水東北湮谷正用湮字」直抵南山以為闕極石東海以為門「並史記○今案陳俞本極作立考始皇本紀石上固有立字而闕下有象天極句字亦非誤時有脫文耳」 \\n ○蒐狩四十九 \\n 大田簡眾「周禮○今案見周禮春官大宗伯文」蒐狩習武「左氏○今案見隱五年」君臣田獵以講武事「毛」王者田獵以戒不虞「五經要義云」 \\n 建大麾「周禮○今案見巾車職」下大綏「禮記○今案見王制」田則張幕「周禮○今案天宮掌次」田則設席「周禮○今案掌次職云田則設重案注云重案重案牀重席也是永興設席二字用周禮注文」天子不合圍「禮記○今案見王制篇」春田不澤圍「記○今案近本曲禮作圍澤淮本鈔體仁篇引作澤圍與此條脗合」遏防不逐面傷不獻刈蘭以為防置旌以為門「春秋○今案穀梁昭八年傳遏作過旌作旃門上有字」 \\n 虎落三嵕以為司馬圍經百里而為殿門「楊雄○孫氏校山峻改嵕殷改殿今案百三家本揚雄羽獵賦及文選皆作虎路李善注引晉灼日路音落落纍也本鈔虎作虞孫未校出」 \\n 禦自汧渭經營酆鎬「楊雄○今案見羽獵賦」掩長楊而連五柞繞黃山而款牛首「張衡○孫氏校祚改柞疑作款今案文選西京賦連作聯」 \\n 命荊州使起鳥詔梁野而駈獸「班固○今案見文選西都賦陳本鳥誤為」荷垂天之罼張竟野之罘「○今案見文選揚雄羽獵賦」立歷天之旗曳捎星之旃「揚雄○今案文選羽獵賦旗作旂陳俞本刪此二句改引靡日月二句殊謬」屬重轇轕羽騎騰驤「應瑒○今案張溥百三家集脫」選徒囂囂「毛○今案見小雅車攻」 \\n 選徒萬騎「司馬相如○今案見文選子虛賦」駕言行狩「毛○今案見詩小雅車攻」斿車載旌「周禮○今案見春官司常陳俞本及本鈔斿作施」 \\n 載翠冒倚金鞍「張衡○孫氏校冒改帽今案宋刻文選西京賦正作冒冒古帽字陳俞本作冑非也」乘鏤象馭玉虬「司馬相如○今案俞本同文選上林賦馭作六餘同本鈔及陳本虬作門」駕雕六駮「張衡○今案西京賦有駕雕軫六駿駮二句」乘雕輅駟飛黃「應瑒○今案嚴輯應瑒集西狩賦同」文王所以大蒐「○今案見左傳昭十五年」成有岐陽之蒐「春秋○嚴氏校云見昭四今案見左氏昭四年傳同」大蒐於岐陽「帝王世紀○今案俞本刪大字非也御覽八十四引與本鈔同」獵於滲澤「穆天子傳○氏校滲改漆從陳俞本也今案初學記廿二引滲亦作漆惟平津館本作滲與舊鈔合」升彼大阜「毛○今案見小雅吉日」獵于陘山「穆天子傳○今案平津館本陘作鈃注內引錢辛楣說井鈃即井陘宋鈃即宋牼蓋古讀鈃如陘今陘山作鈃山亦其一證也」楊「漢書○今案見卷八十七下揚雄傳」 \\n 歷上蘭「班固○今案見西都賦」悉率左右「○今案見詩小雅吉日」漆沮之從「毛○今案見小雅吉日」田獵三品「易○今案陳俞本獵作獲」 \\n 一發五豝「毛○今案見詩周南騶虞」逐禽輒十里馳射常百步「○今案見張溥百三家本魏文帝典論自序」弓燥手柔草淺獸肥「並典論○孫氏校操改燥黃改典又補草字今案張溥百三家本柔作搖惟御覽九十四引與舊鈔合」背夏涉冬「司馬相如○今案上林賦夏作秋」 \\n 北堂書鈔第十四 \\n  \\n 　"}
{"章节": "●北堂書鈔卷第十五    帝王部十五", "正文": "　 \\n ●北堂書鈔卷第十五帝王部十五 \\n 　 \\n  \\n 隋祕書郎虞世南撰南海孔廣陶校註思治五十　識治五十一至治五十一 \\n ○思治五十 \\n 憂天下之不治「列子○今案見黃帝篇第二」存心天下「說苑○今案說苑卷一君道篇河間獻王論堯事俞本存作在」憂勞百姓「淮南子○今案見淮南子脩務訓」單心萬機「晉書」削心約志「六韜」心愁憂苦「帝王世紀」念茲在茲「書○今案見大禹謨」夙夜基命「毛○今案見周頌昊天」昧旦丕顯「春秋」鷄鳴而起「孟子○今案見盡心篇」夙寤晨興「漢書○今案見卷五十六董仲舒傳」坐以待旦「書○今案見太甲上」日晏坐朝「范曄○今案見後漢書明帝紀」弗遑暇食「書○今案逸弗作不」昃不暇食「易○孫氏校吳改昃今案本鈔昃作吳亦見御覽七十七引尸子」晝不暇食夜不暇寢「賈誼○今案見新書修政語上」不貴尺璧而重寸陰「淮南子○今案見原道訓」 \\n 高居遠望深視審聽「六韜○今案羣書治要三十一引六韜文韜篇深作徐」 \\n ○識治五十一 \\n 識其政事「書○今案見武成序」內修政事「毛○今案見車攻序」治常清淨「風俗通　孫交風俗通三字大寫改小寫是也今案見王謨本正失篇常作尚」 \\n 其治嚴靜「春秋」養性愛民「莊子○今案宋刻莊子無此文考御覽七十九引子萬機論言黃帝事有此句本鈔及陳俞本皆注莊子或因蔣子二字致誤」畏天而愛人「大戴禮○今案五帝德篇人作民本鈔作人者係唐時傳寫本避太宗諱也」務德而安民「春秋○今案見左傳哀十年」分德利民「春秋」以樂樂民「黃石公○今案本君道篇引作東觀記」守其約「孫卿子」富其民「文子○今案見鐵華館刊影宋本文子微明篇」綜核名實「漢書○今案見宣帝紀」 \\n 循名責實「鄧析○今案見諸子奇賞本鄧析子無厚篇」摠撮紀綱「桓譚○今案嚴輯桓譚新論識通篇據書鈔引同陳俞本撮作攝」專正人道「白虎通○今案白虎通號篇人道作天人之道」摠覽威柄「華嶠後漢書○今案御覽九十一引覽作攬」朝權臣　朝無寵幸「東觀○今案御覽九十一引東觀記幸作族」勤卹務本卹民務本「漢書○今案見卷四文帝紀」朝無粃政「晉書○孫氏校正改政是也今案亦見今晉書卷二文帝紀俞本粃作疵陳本作疵」臨下以簡御眾以寬「書○今案見大禹謨」事天任地「尸子云○王石華校也改地今案御覽八十一引尸子同俞本地誤人陳本亦誤作也字」損上益下「易○今案見益卦」內無粃政「漢書○今案俞本粃作疵陳作疵考抱朴子外篇任能類亦有內無粃政句」借耳分聽假目以覽「抱朴子○今案平津館審舉篇分作以」平平左右亦是率從「毛○今案見詩小雅采菽」 \\n ○至治五十二 \\n 人皇虛無「六韜」伏羲立「易○今案俞本立下有卦字」清淨無為「說苑○今案見君道篇」儼然玄默「淮南子○今案見主術訓篇亦見本鈔廿九君道篇九十靈皇篇」允恭玄默「東觀○今案聚珍本姚輯本東觀記無此文考漢書敘傳述文紀第四有允恭玄默句」至治洞和「陳思王」天為公「禮記○今案禮運作天下為公」無為而天下化「莊子○今案莊子無此語惟天地篇云無欲而天下足無為而萬物化又至樂篇云無為相合萬物皆化」垂衣裳天下治「易○今案見繫辭下俞本刪此條」垂拱天下治「淮南子○近本淮南子脫亦見管子任法篇」不為刑辟「春秋○今案見左傳昭七年」不言而信「易○今案見繫辭上」不化而行「列子○今案見燕禧堂本仲尼篇」不罷而治「說苑○今案本鈔及陳本說上衍一訛字非也考說苑卷一君道篇罷作罰治上有民字」結繩而治「典論○今案嚴輯全三國文據書鈔引同」不為而善治「子思子○今案御覽八十一引淮南子亦有此文」不設法度「淮南子○今案見淮南子覽冥訓」 \\n 未使民化未賞民勸「六韜○孫氏校觀改勤今案御覽七十六引六韜使下賞下更疊有民字與本鈔微異」日用不知「易○今案見繫辭上易本刪」不知喜怒「六韜○王石華校善改喜」其輸而不偽「淮南子○嚴氏校此下刪不為刑辟三句蓋複衍也考淮南子本經訓其輪作其心愉」不勞而成「淮南子○孫氏校成下刪功字今案功字由下條誤入刪之是也」功不賞賢不使「莊子」人雖有志無所用之「莊子○今案近本莊子繕性篇志作知」 \\n 冬居營窟夏居增巢「○今案禮記禮運增作橧陳本作櫓考釋文云橧本又作增是唐人所見本有與舊鈔符同之證阮校記云足利本作櫓與禹謨合恐非」食鳥獸肉衣其羽皮「○今案見禮運」汙罇抔飲「○今案見禮運」蕢桴土鼓「並禮記○今案見運」不識不知「○今案湖海樓本列子仲尼篇引堯時童謠與下條耕田二句次第相屬俞本注詩字非也」耕田而食鑿井而飲「帝王世紀○今案類聚十一引同本鈔食字在而上非也」 \\n 鶉居鷯飲「莊子○今案古佚叢書本莊子天地篇鷯飲作鷇食又御覽八十及四百一引莊子亦作鷇食」浮游不知所來罔兩不知所往「淮南子○今案王謨本覽冥訓罔兩作魍魎考莊子齊物論罔兩問景日又孔叢子土木之怪夔罔兩此古本之足證者」含哺而嘻鼓腹而遊「莊子○孫氏校復改腹今案近本馬蹄篇及陳本嘻皆作熙餘同」天下和平「孝經○今案見孝治章」天下咸悅　天下和樂「帝王世紀」天下化成「易○今案見恆卦」天下懷安「史記○今案見景帝本紀」天下殷富「杜篤論云○今案玉函山房本脫嚴輯全後漢文卷廿八據書鈔引同陳本作論篤非是」 \\n 四海會同「書○今案見禹貢篇」海內勸慕「王褒○今案文選王褒四子講德論勸作歡」四海為家「史記○今案見史記卷八」四方無虞「書○今案見畢命」海外有截「毛○今案見詩商頌長發」海內乂安「薛瑩○嚴氏校以原鈔此下有海內勸慕一條重出刪去今案海內乂安一句見姚輯薛瑩漢書明帝論亦見類聚十一御覽九十一引」光天之下至于海隅「書○今案見益稷益」 \\n 至於海表罔有弗服「書○今案見立政篇」澤及四海「毛○今案見蓼蕭序」守在四夷「春秋○今案見左傳昭廿三年」經營四方「毛○今案見詩大雅江漢」皇化四達「曹植○今案類聚卷十引曹植魏德論同本鈔及陳俞本達作遠恐非」光被四表「○王石華校方改表今案見書堯典」 \\n 撫于五辰庶績其凝「書○王石華校服改辰並補績字今案見皋陶謨」光被六幽「班固○今案見典引」上暢九垓「司馬相如○今案見封禪文」洋溢八區「楊雄○今案見漢書八十七下楊雄傳」密靜天下「東觀○今案見御覽九十一引東觀漢記序」德合天「○今案俞本合下有上字本鈔卷五帝德篇又有德合天地句」化感無外「張景陽○今案見七命」鎮撫方外「淮南子」協和萬邦「書○今案見堯典」 \\n 洽和萬國「典務○今案聞經堂輯典論亦有此文」萬方？？玄定「陸機○今案陳俞本作底」萬國咸寍「○今案見書周官篇俞本注易字雖乾掾傳亦有此文然本不注並書二字則非引易明甚」萬邦咸寍「○今案見書大禹謨」萬國咸休「並書○今案見冏命」 \\n 九州影從「何晏九有有截「○今案見商頌長發」溥天之下莫非王土「毛○今案見詩小雅北山」六合殷昌「張衡○今案見文選東京賦」員首順風「抱朴子○今案見平津館本君道篇」迴首面內「封禪書云○今案見史記司馬相如傳封禪文本九十一引相如封禪書數條即封禪文也」前番禺後椒塗「揚雄○今案楙即椒字宋刻文選楊雄解朝作椒塗百三家本訛作陶塗」左湯谷右虞泉「王師○孫氏校尤改左各改谷今案俞本刪王師二字竊以為王叔師楚辭章句之文也楚辭天問有湯谷蒙氾等句借張傳輯王逸章句有脫文耳」東漸于海西被流沙「書○今案見禹貢」東苞月窟西暨日宿「繆襲」經靜兆民「薛瑩○今案陳本俞本同考御覽九十引薛瑩漢紀贊經作綏」靜濟天民「傅毅」宜民宜人「毛○今案見詩大雅假樂」民宜其壽「賈誼新書○今案王謨本修政語下篇宜其作富且」保樂洽壽「東觀」國靜民康「曹植○今案文選七啟靜作富」 \\n 充實殷富「桓子○今案御覽三十五及八百三十七引桓子新論言漢文帝事嚴輯新論入識通篇」克內外無虞「春秋○今案左傳成十六年克作能虞作患陳俞亦作患」 \\n 民用和睦「孝經○今案見第一章」人樂其性「文子○嚴氏校云此下有國靜民康一條重出刪去今案近本文子脫亦見莊子在宥篇」民樂其業「春秋○今案文選四十九注引東觀漢記亦有此文」四方樂業「東觀」黎民樂業「續漢書○今案俞本誤讀」吏無百里之徭民無出門之役「東觀○今案陳本俞本徭誤徑聚珍本東觀記卷一及御覽九十引東觀漢記徭作繇餘同」耕者讓畔「史記○今案見周本紀」田不侵畔市不務賈「淮南子○今案覽冥訓務作豫」家給人足「樂稽○今案稽下當補耀嘉二字」道不拾遺「淮南子○今案見覽冥訓」單車露宿「東觀○今案文選注四十九引東觀記建武十七年商賈事」外門不閉「禮記○孫氏校以原鈔不下有聞門二字遂刪聞字改門為閉今案禮記禮運有外戶而不閉是謂大同二句今案陳俞本亦作閉陳注俞改注史記」民不犮亂「春秋○今案俞本犮作反」民無厲疾「○今陳俞本疾作疫」民無犮禍「賈誼○今案俞本犮作反考賈誼新修政語不篇有民無大過之誅句疑犮禍為大過之譌」 \\n 國無鰥民「○今案俞本注毛詩二字」刑錯不用囹圄空虛「淮南子○今案見主術訓」臏者墨蒙宮者屐匪「書○今案此書六傳之文也本鈔象刑篇引伏生大傳有殯者句蒙作□無下句今考御覽六百四十五引慎子以菲履當刖以艾韠當宮則本鈔以履匪屬宮顯有訛說疑墨蒙之下舊鈔當作宮者艾繹刖者履匪轉寫者奪去中間四字耳乃陳恭甫輯尚書大傳未經考及而陳俞本墨蒙作墨者又注作漢書刑法志宜其益誤矣」 \\n 善為國者不師「春秋」無兵車之事「賈誼○今案新書修政語下篇兵車作軍兵」寢天下兵「離符子○今案陳俞本作■〈曷？隹〉冠子」偃正修文「書○今案見武成篇」藏兵偃武　五刃不砥三革不累「尸子○今案平津館本同」鈔兵刃「史記○今案見史記秦始皇本紀」兵無血刃「漢書○今案見巷三十五吳王濞傳」焚甲兵「淮南子○今案見原道訓」收兵為鍾「史記○孫氏校牧玫收今案見始皇本紀」鑄戈為耨「潘尼○今案百三家番尼火賦同本鈔尼作庄陳俞作左均非」倒載干戈苞以虎皮「禮記○孫氏校補數字今案樂記作包」載戢干戈載橐弓矢「毛○今案見周頌邁陳俞櫜誤橐」蹙蹙靡所騁「○今案見小雅節南山陳俞本刪去又案此條及下文束薪一條復隍一條皆似不應入至治篇」曰辟國百里「○今案小雅召旻」揚之水不流束薪「毛○今案見王風鄭風陳俞本刪此條」馬駕鼓車劍賜騎士「東觀○今案聚珍本東觀記卷一及御覽卷九十卷三百四十二引東觀記同」虎賁脫劍「禮記○今案見樂記」去劍搢笏「易○今案陳俞本刪易字」偃伯靈臺「司馬相如○今案平津館輯六韜有此文考二酉堂叢書本司馬法天子之義第二有佷伯靈臺答民之勞云云則司相如當作三也又見范氏後漢書五十上馬融傳」城復于隍「○今案見易秦卦陳本此條」丹塞收烽元徼釋駕「張協○今案文選七俞塞收作冥投元作青駕作警嚴輯張協集據書鈔引疑文選為誤」歸馬華山之陽牧牛桃林之野「書○今案見武成篇」春無淒風秋無苦雨冬無愆陽夏無伏陰「春秋○今案見左傳昭四年」風不鳴條雨不破塊「鹽鐵論○今案王謨本水旱篇第三十六」 \\n 甘雨以時淮南子○今案淮南子時則誤時下有降字」旬而一雨「鹽鐵論○今案見王謨本水旱篇第三十六」有渰淒淒興雨祁祁「毛○今案見小雅大田」 \\n 聖人在上無雹「春秋○今案見左傳昭四年」庶草蕃廡「書○今案見洪範篇陳俞本廡誤蕪」庶類繁殖「毛○今案見詩騶虞序」百物阜安「周禮○今案見地官大司徒」百穀用成「書○今案見洪範」松柏斯兌「○今案見詩大雅皇矣」梧桐生矣「○今案見詩大雅卷阿」芃芃黍苗陰雨膏之「○今案見曹風下泉」我黍與與我稷翼翼「○今案見小雅楚茨」曾孫之稼如茨如梁「○今案見小雅甫田陳俞本梁作京」我倉既盈我庾維億「○今案見小雅楚茨」亦有高廩萬億及秭「並毛詩○今案見周頌豊年」太倉之粟露積於外「史記○今案見平準書」狗彘吐粟無分爭心「淮南子○今案莊逵吉校本覽冥訓分作忿」麀鹿濯濯白鳥翯翯「○今案見詩大雅靈臺」麗于罶「○今案見小雅魚麗」魚躍於淵「○今案見大雅旱麓」 \\n 王在靈沼於牣魚躍「並毛詩○今案見大雅靈臺」昆蟲闓澤「司馬相如○今案見封禪文」無墮鷇　地平天成「書○今案見大禹謨」泰階夷清「曹植」行同倫「史記○今案俞本改注禮記」人倫既正朝廷既治「毛○今案見詩騶虞序陳本刪毛字」無偏無黨王道蕩蕩無黨無偏王道平平「書○今案見洪範」立我蒸民莫匪爾極「毛詩○今案見周頌思文俞本改注列子」山川鬼神亦莫不寍「書○今案見伊訓」功成作樂治定制禮「禮記○今案見樂記」農夫咏於田「曹植○今案張溥百三家本魏德論田下有隴字」頌聲作於下「閔鴻」玄鬢巷歌黃髮擊壤「張景陽○今案文選張七命鬢作齬」老人擊壤「逸士傳云○今案海錄碎事卷十七引逸士傳述堯時事有此文」小兒撫塵「應璩百一詩○今案陳俞本刪百一詩三字張溥百三家本應璩集有百一詩亦脫此文」 \\n 北堂書鈔卷第十五 \\n  \\n 　"}
{"章节": "●北堂書鈔卷第十六    帝王部十六", "正文": "　 \\n ●北堂書鈔卷第十六帝王部十六 \\n 　 \\n  \\n 隋祕書郎虞世南撰南海孔廣陶校註巡行五十三 \\n 巡行五十三 \\n ○巡行五十三 \\n 徯我后「書○今案見太甲及仲虺之誥」望君來「漢書○今案見卷五十七下司馬相如傳」望翠華「張衡○今案見張衡南都賦陳俞本刪張衡二字與下漢儀一條混合為一亟宜辨正」望華葢「漢書舊儀○今案陳本望下增翠字俞本標目華作翠小注儀下又增望翠華葢四字是皆以南都賦文混入漢儀非也平津館輯漢舊儀補遺據書引但收望華葢三字與未改本合足正陳俞之誤」 \\n 王有巡狩　天子展義「春秋○今案見左傳莊廿七年」太平巡狩「白虎通○今案見抱經堂本巡狩篇」觀風設教「張衡」五年一巡「禮記○今案見王制俞本刪」十二年王巡狩「周禮○今案見大行人職俞本刪」先王卜征歲習其祥「春秋○今案見左傳襄十三年本鈔歲習句轉寫在外事句下」 \\n 外事以■〈罡刂〉日「禮記○今案見曲禮」王者應入「豫章列士傳○嚴氏校旁乙應入二字」時邁「毛○今案見詩周頌」外事翔行「穆天子傳○今案平津館本及漢魏叢書本古文篇有東南翔行句」諸侯待有功進律「○今案王制無待字」太師陳詩命市納賈「禮記○孫氏校賈納改納賈今案見王制篇」納詩書審儉衡「越記○孫氏校儉改量今案從本也考王謨本越絕書外傳記地傳儉作銓餘同又俞本刪此條」考制度「易○今案見書周官亦云考制度于四岳」祀四岳「○今案見周頌般詩序」懷百神「○今案見周頌時邁篇」望秩山川「書○今案見古文堯典」舉功行賞「史記○今案見卷十文帝紀」肆覲東后「書○今案見古文堯典」省方觀民「易○今案見觀大象」因名山「並書○今案亦見禮記禮器俞本刪並書二字」巡行邦國「毛○今案見陳俞本刪毛字非也考毛詩時邁序箋有此文」就見百年「禮記○今案見王制」吏民懽悅「東觀○今案俞本作懽悅吏民」周流八丘「淮南子」周行天下「春秋○今案見左傳昭十二年」戒守四方「周官○今案見職方氏」造于祖禰「孔叢子○今案孔叢子巡狩篇問軍禮篇皆有告于祖禰句」格于祖藝「書○今案陳俞本及偽古文皆作藝祖考馬注王注皆以藝為禰史記五帝本紀歸至于祖禰先祖後禰即唯藝也白虎通巡狩篇引尚書歸假祖禰亦即祖藝之義」王行洗乘石「周禮○孫氏校名改石今案見夏官隸僕陳俞本石亦誤名」己駕儀展軨「禮記○孫氏校辰改展今案見曲禮篇陳本展亦誤辰」清道案行「杜預云」清宮後往「漢書舊儀○今案見文献通考王禮十一引漢舊儀」巾車飾路「劉珍云」出撞黃鐘入撞蕤賓「書○今案見陳氏疏證本尚書大傳亦見周氏校本韓詩外傳卷一」 \\n 衞官填街騎士塞路「漢書舊儀○孫氏校洪改漢填下補街字今案見文献通考王禮十一引漢舊儀」乘鸞輅駕倉龍「月令○今案陳俞本倉作蒼古今字也又鸞路以下八句俞本改標駕蒼龍三字」乘朱輅駕赤騮乘白輅駕白駱乘玄輅駕鐵驪「○今案記月令及陳本白酪作戎酪」 \\n 前朱雀後玄武左青龍右白虎「○今案見禮記曲禮俞本刪」前有水則載青旗「○今案以下四條皆見曲禮近本及陳本旗作旌載戴古通用」前有塵埃則載鳴鳶「○今案同上」前有摯獸則載貔貅「○今案同上」前有土師則載虎艾「並禮記○今案近本艾作皮陳本尚作艾」車宮轅門帷宮旌門壇壝宮棘門無宮則人門「○孫氏校■〈土匱〉改壝入改人今案見周禮掌舍人門上有共字餘同本鈔壝誤■〈土匱〉人入惟棘下空一恪孫未及校補又陳俞本刪此條」建日月之旗「孫綽子○今案御覽七十九引同陳俞脫」狀九龍之旗「崔駰○今案張溥百三家本崔駰東巡頌」雲旗逶迤「離騷○今案楚辭離騷及九歌東君篇遠遊篇皆作雲旗委虵」羽葢葳蕤「王沈○今案嚴輯王沈集脫」雲葢「山海經○今案見海外西經」風車「春秋○今案見史記天官書引春秋元命苞」登天靈之威輅「崔駰○今案見御覽五百三十七引崔駰東巡頌輅作路張溥百三家本亦作路」運天官之法駕「班固○今案見御覽五百三十七引班固南巡頌」垂兩儀「郭象○今案見陳俞本垂作乘」駕五行「傅玄大言○今案嚴輯傅玄大言賦據書鈔引同」 \\n 千乘雷動萬騎龍趍「張衡賦○今案文選西京賦同」千乘雷動萬騎雲舒「王沈○今案嚴輯王沈集據書鈔引同」千乘方轂萬騎龍翥「應貞七華云○今案嚴輯應貞七華據書鈔引同陳俞本華誤章」秉玉戚方玉車「楊雄○今案見甘泉賦」人皇駕六羽「春秋○今案見初學記卷九引春秋命歷序」 \\n 神農駕六龍「春秋○今案類聚十一引春秋命歷序農作人又引原注以為神農」春夏乘龍秋冬乘馬「大戴禮○今案見五帝德篇」伯禹御二龍「括地圖○今案陳俞本禹誤萬御覽八十二引抱朴子亦有禹乘二龍句」穆王駕八駿「穆天子傳○今案見平津館本卷四」駕象車「韓子○今案見吳鼒校本十過篇」 \\n 飾玉輅「劉珍○今案俞本珍作楨陳本誤作利貞」黃帝驂紫虬「符子○孫氏校驂改馭用陳俞本也今案御覽七十九引子與原鈔同」帝堯駕白馬「典略」 \\n 舞九馬「山海經　今案海外西經但云舞九代郭注始有馬名字考文選曲水詩序注引則九代下正有馬字與舊鈔合足為近本脫馬字之證」駕八龍「楚辭○今案篇遠遊篇皆有此文」乘龍西濟「大戴禮○今案見五帝傳篇」輿服東巡「○今案見張溥百三家本班固東巡頌」登龍舟「班固○今案見文選西都賦」乘烏舟「穆天子傳○案本鈔舟惣篇兩引同」汎樓船「漢武市○今案見文選四十五漢武帝秋風辭」浮文溢「司馬相如○今案陳俞本溢作鷁文選子虛賦亦作鷁」舳艫千里「漢書○今案見卷六武帝紀」旌旗數百里「魏志○今案俞本脫數字考魏志文帝紀與本鈔同」 \\n 風伯進掃兩師灑道「韓子○今案見韓非子十過篇」雲師灑路雷公警蹕「劉○孫氏校驚改警今案張溥百三家本脫」彭祖前駈松喬夾轂「孫綽子○王石華校改轂今案本鈔及陳俞本彭皆作遠據御覽七十九引及嚴輯孫綽子一卷皆作彭」畢方並轄蚩尤居前「韓子○今案近本韓子十過篇及御覽七十九引轄皆作鎋」河靈驚而承旗馮夷儼其操■〈車犬〉「劉珍○今案本鈔溥作可據陳俞訂」叱風伯於南北呵兩師於西東「湯雄○今案張溥百三家本揚雄集河東賦同本鈔及陳本南誤西俞本不誤」神農出地輔「春秋○今案見御覽七十八及路史後紀卷三注引春秋命歷序」龜負書「河圖○今案陳俞本連下句並改注韓子非也」鳳凰覆上「韓子○今案見十過篇」黃帝遊天衢「孫綽子○今案見御覽七十九引同」黃帝合鬼神「韓子○今案見韓非子十過篇」帝嚳通風雨「春秋○今案本鈔帝德篇亦引通風雨三字」巡北而羣鶴見「漢書○今案見卷六武帝紀」居山隅而鳳凰集「劉珍○今案俞本刪隅字」北龜為梁「紀年○今案讀騷樓本周穆王三十七年北龜作架黿鼉本鈔征伐篇引統年作北黿以為梁亦作北陳俞皆改從近本」到員隴觀為靈「抱朴子○今案平津館本地真篇有南到圓隴建木觀二句陳俞本刪此條」升舂山望四野「穆天子傳○今案見平津館本卷二」宿於崑崙之阿「穆天子傳○今案平津館本卷二作昆侖」適昆吾之丘「符子○今案御覽七十九引吾作□考騶虞亦作騶吾虞吾一聲之轉」南登熊山東至丸山「史記○孫氏校九改九是也今案見五帝本紀陳俞本亦誤作九已校正又本鈔封禪篇引史記黃帝禪凡山則又作凡不作九今考史記封禪書凡一作丸知丸凡二字並行已久」上會稽「史記○今案見始皇本紀俞刪此條」登之罘「漢書○今案見卷六武帝紀」西登隴首「漢武」北出蕭關「史記○今案見平準書」東巡碣石「漢書○今案見卷廿五上郊祀志」北升孟門「穆天子傳○今案讀騷樓本平津館本古文篇有以西北升于盟門句盟孟古通字」至瑯琊臺上騶嶧山「史記○孫氏校騷改嶧今案始皇太紀騶作鄒俞本刪此條」登天柱山「漢書○今案見卷六武帝紀」堯亭「王歆」堯跡「三齊畧記○今案俞本刪此條考御覽五百三十七引三齊畧堯山石上有堯跡」泰履「南徐州○今案陳俞本泰作秦是也考御覽四十六引山謙之南徐州記有秦履山」 \\n 觀河洛受圖書「帝王世紀○今案陳俞本同御覽八十一引帝王世紀帝舜事洛作渚餘同」宛委金簡玉字「吳越春秋○今案俞本刪此條御覽八十二引有此文」春山「○孫氏校據陳俞本刪此條非也今案平津館本穆天子傳卷一有觀春山之珤句」披圖視典「○今案見平津館本穆天子傳卷一俞本刪此條」曝書羽陵「○今案平津本穆天子傳卷五脫曝字書上有蠹字」藏書策府「○今案平津館本穆天子傳卷二云先王之所謂冊府郭璞注云言往古帝王以為藏書冊之府是本鈔引郭注也孫校注云本作策从文選注引改」取玉版三乘載玉萬隻「穆天子傳○孫氏校陵改隻今案俞本同此條陳本刪版字考平津館本卷二亦作隻」觀黃帝之宮「穆天子傳○今案見平津館本卷二」歎虞舜之風「崔駰○今案俞本刪此條陳本及本鈔脫舜字歎誤歡據張溥百三家本崔駰南巡頌訂」見皇人於玉堂「抱朴子○今案見平津館本內篇地真萹」求仙人「漢書○今案見漢書郊祀志述始皇事」見玉女「嵩高記　今案類聚六十二引嵩高記同」禮祠名山「○孫氏校詞改祠今案見史記封禪書陳俞但作禮名山」 \\n 禮日成山「漢書○今案見卷六武帝紀陳俞脫」望祀九疑「史記○今案見始皇本紀」望祀蓬萊「漢書○今案見卷六武帝紀」祭於鐵山祀於郊門「穆天子傳○今案御覽五十引無郊門句祭作登平津館本讀騷橫木皆壉書鈔引補八郊門句祭仍作登」祀孔子宅「東觀○今案亦見范書明帝紀」祠魏公子「漢書○今案見前漢書卷一下高帝紀」問樂毅後「史記○今案見樂毅傳俞本標目脫毅字」祭橋玄墓「魏武帝○今案見范書八十一橋玄傳」巡狩大越「越紀○今案俞本刪陳本紀作絕考御覽八十二引越絕書禹救水事有此文」祭單于臺「漢書○今案漢書武帝紀云出長城登單于臺釭鈔武功篇又引典論亦作登是也陳本俞本及本鈔此條作祭誤矣」遊大樂之野「山海經○今案海外西經有大樂之野句」 \\n 升大北之隥「○嚴氏校以原鈔北下脫之字己加斜勒今案見平津館本穆天子傳卷六俞本北誤比」入于南鄭「穆天子傳○今案平津館本卷四卷五卷六皆有此文」 \\n 至朔方「史記○今案見平準書」祭于冥軫之鄭「穆天子傳○今案陳俞本冥作宜餘同平津館本卷六有登于實軨之隥句注引書鈔此條以為疑此譌文讀騷樓本夾注內引書鈔又作冥軨餘同舊鈔陳逢衡注云祭葢登之譌鄭葢隥之誤」 \\n 升於長松之隥「穆天子傳○今案見平津館本卷五」歷鳴澤「漢書○今案見武帝紀」臨江「吳錄○今案俞本刪此條考類聚十三引吳錄有臨江觀兵一句」 \\n 射魚「史記○今案見始皇本紀」射蛟「漢書○今案見卷六武帝紀」飲丹巒之水「抱朴子○今案陳俞本水作山平津館本地真篇巒作轡金陵繼氏重校本亦然」休玄池之上「○今案見平津館本穆天子傳傳卷三沉又作瑤」具牛馬之湩「穆天子傳○孫氏校補湩字今案平津館本同」飲左驂之血「穆天子傳○今案見平津館本卷三」飲白鶴之血「穆天子傳○嚴氏校云御覽三百七十二九百十九皆引作鶴今本作鵠今案平津館本校注云鶴鵠古通用」殽陵風雨「春秋○今案見左傳僖三十二年」犬戎風雨雪「○王石華校戎下刪風字沿陳俞本之誤也今案平津館本穆天子傳卷一犬上有征字風上有北字」答西王母謠「穆天子傳○今案見平津館本卷三俞本脫西字」作秋風辭「漢武帝○今案見漢書武帝紀」作盛唐歌「漢書○今案見武帝俞本刪」工人見謁「列子○今案見燕禧堂本湯問篇俞本刪」執白圭獻好錦「穆天子傳○今案見平津館本卷三倒作好獻御覽八百十五八百十九引亦作好獻」觀舊廬祠舊宅「○今案范書光武紀舊廬句在舊宅下」置酒舊宅「東觀○今案聚珍本東觀漢記光武紀建武三年事」置酒沛宮「○今案見史記高祖紀」歸新豐起舞「史記○今案高祖紀有云高祖起舞乃並復豐」 \\n 過沛作歌漢高祖自擊筑「史記○王石華校云漢高祖三字應小注今案石華此據陳本耳非也考高祖紀此二句係連卜作歌即發沛中兒教之歌也筑下又有自歌大風之文俞本移過沛四字於數行之前注歌大風句不特竄亂次第抑且混前後兩歌為一矣」 \\n 明帝自御塤篪「東觀○今案見聚珍本明帝紀」道舊故「史記○今案見高帝紀」問吏民「漢武○王石華校則改問是也今案見漢書武帝紀」問三老「東觀」饗六軍「魏書○今案御覽五百三十九引魏書文帝南征次譙事」在靈囿「毛○今案見詩大雅靈臺」宴華池「魏文帝○今案見張溥百三家本善哉行」歷覽宮觀步觀部署「觀○今案亦見范書明帝紀」下棠梨息宜春「棠梨觀名宜春宮名○孫氏校堂改棠王石華校宜名改名宜今案見文選上林賦」過鳷鵲望露寒「司馬相如○孫氏校補鵲字今案見上林賦」乘雲閣而上下「楊雄○王石華校乘雲六字應大寫原鈔誤作小注耳今案見文選甘泉賦」步雕輦以周遊「王沈○今案嚴輯王沈集脫」坐鳳旺之堂聽和鳴之音「王褎○今案張溥百三家本王褎集甘泉宮頌鳴作鸞音作弄陳本脫褎字」之後車「○今案本鈔誤小寫王石華已校正」從在屬車「漢武○今案見漢書賈捐之傳」 \\n 里西土之數「○今案陳俞本刪此條本鈔土作上據平津館本穆天子傳訂」 \\n 北堂書鈔卷第十六 \\n  \\n 　"}
{"章节": "●北堂書鈔卷第十七    帝王部十七", "正文": "　 \\n ●北堂書鈔卷第十七帝王部十七 \\n 　 \\n  \\n 隋祕書郎虞世南撰南海孔廣陶校註制作五十四興造五十五遷都五十六守文五十七中興五十八 \\n ○制作五十四 \\n 制而用之謂之法民咸用之謂之神「繫辭」制數度議德行「易○今案見節大象陳俞本誤作度數」象天地以立制「傅玄大本○今案張溥百三家本脫嚴輯傅子四卷據書鈔引入大本篇俞本譌作天體」變天下之法「禮含文嘉○今案玉函山房輯本據書鈔引同」改正朔易服色「禮記○今案見禮記大傳」始造書契以代結繩之政「書○今案俞本刪此條陳本脫注內書字」制嫁娶之禮未有文章「帝王世紀○今案俞本刪此條御覽七十八引皇王世紀庖犧事有上句」制禮作樂「史記○今案見史記廿四樂書」功成作樂以應天制禮以配地「禮記○今案樂記及陳俞本皆無功成二字疑鈔有功成作樂四字別為一條今本轉寫連屬下條故奪去作樂二字耳」天地變化聖人效之「易○孫氏校補地字効作效今案見繫辭上」河出圖聖人則之「○孫氏校字今案見易繫辭上」立象以盡意設卦以盡情偽「○今案見易繫辭上」 \\n 仰觀象於天府觀法於地「○今案見易繫辭下俞本刪此條」以通神明之德以類萬物之情「○今案見易繫辭下」聖人作易幽贊神明「並易○今案見易說卦傳」庖犧作易弘開大道「古史考○今案本鈔開作門陳俞本及平津館本古史考一卷皆作開」伏羲作易綿絡天地「楊雄」 \\n 歷象日月敬授民時「書○今案見堯典」聖人作厤　黃帝造厤「續漢書○今案見續漢書律厤志論」立四時之制「尸子○今案平津館本卷上立作正小注據書鈔引作立」著九六之文「帝王世紀○今案御覽六百九引帝王世紀周文王事」推三光立八節「春秋」治五氣設五量「大戴禮○今案見五帝德篇」合五緯「春秋」正六宗「王子軍○今案見王謨本拾遺記卷一」吹律定姓「○今案　欽足圖書集成樂律典七十一引帝王世紀黃帝事」紀鍾甄聲「帝王世紀」省風作樂「春秋○今案見左傳昭廿一年」作樂崇德「易○今案見豫卦大象」作樂防滿「樂稽耀嘉○今案玉函山房輯本據書鈔引同」黃帝作樂曰咸池「槳緯○今案禮記樂記正義引樂動聲同」少昊作樂曰九淵「帝王世紀○今案路史後紀卷七引同亦見本鈔樂總」帝嚳作樂曰五英「樂動聲儀○今案初學記十五引及周禮大司樂疏引皆作六英」帝顓項作樂曰六莖「樂動聲儀○今案禮記樂記正義及周禮大司樂疏引皆作五莖頊作項宋避神宗諱也」堯作大章「鄭注禮記○今案見樂記注」舜作大韶禹作大夏湯作大武王作大武「並鄭注禮記○今案樂記注護作濩」顓頊命飛龍放八風之音「帝王世紀○今案俞本刪陳本風作方類聚十一引放作效」帝堯命質効山谷之音「帝王世○今案御覽八十引帝王世紀質作夔効作訪考呂氏春秋仲夏紀古樂篇作質作效高注亦云質當為夔」命咸黑為歌「呂氏春秋○今案見仲夏紀古樂篇」 \\n 命伊尹歌晨露「韓詩○今案亦見呂氏春秋」庖犧氏作瑟「○今案見御覽七十八引帝王世紀本鈔及陳俞本連下條非是」神農作琴文王益其少宮少商聽鳳以定律「帝王世紀○今案御覽八十四引帝王世紀至少商句止本文作次尤非」朱襄作五之瑟以來陰「呂氏春秋○今案見仲夏紀古樂篇陳俞本瑟作琴陳本來作采皆非也本鈔一百九瑟篇引亦作瑟作來」舜作五絃之琴以歌南風「禮記○今案見樂記篇」帝損庖犧之瑟「世紀○今案陳俞本脫損字俞又易之為作皆非也本鈔瑟誤琴損誤抱惟本鈔一百九瑟篇引帝王世紀今據訂瑟字損字」作簫以象鳳「風俗通○今案王謨本卷六象作像鳳下有之翼二字」女媧之笙簧「禮記○今案見明堂位」禹作為夏「○今案見呂氏春秋仲夏紀俞本脫為字」使伶倫作律「並呂氏春秋○今案見仲夏紀」命咎陶作刑「紀年云○今案見讀騷樓叢書本虞舜三年」黃帝垂衣裳「易○今案見繫辭」黃帝作■〈方亶〉冕「廿本云○今案御覽三百四十又六百八十六引世本■〈方亶〉作旃小注世作廿唐人傳鈔避太宗諱也」治其絲麻以為布帛「禮記○今案見禮運」上棟下宇以待風雨「易○今案見繫辭下」搆其木樔以避羣害「韓子○今案韓非子蠹篇上句作搆木為巢」重門擊柝以待暴客「○今案見易繫辭下」繩為罟以田以魚「易○今案陳俞本魚作漁近本易繫辭下亦作佃漁釋文云本亦作田作魚與舊鈔合」作網罟用禽鳥「典畧」鑽燧取火「○今案見御覽七十八引禮舍文嘉」 \\n 以化腥臊「韓子○今案亦見御覽七十八引古史考」烹穀為粥燔肉為炙「易○今案陳俞本無易字考本鈔炙篇引周易云黃帝始燔肉為炙與此條注易字合又本鈔粥篇引周書曰黃帝始烹穀為粥則又疑易字為書之訛惜近本易緯缺此文而讀騷樓本逸周書補遺僅收得書鈔粥篇一句餘則無可考耳」 \\n 取犧牲以充庖廚「帝王世紀○今案見御覽七十八引庖犧事」作釜甑成火姇之道「古史考○今案平津館本同」後聖有作范金合土「禮記○孫氏校止改土今案見禮運篇」耒耨之利以教天下「○今案見易繫辭下」破木為耒以墾草莽「並易○今案御覽七十八引周書無破木二字又周禮周書周易本鈔屢互誤此與上烹穀條及興造篇水地五句可證」神農作耒耜「古史考○孫氏校來改耒耜上刪耨克改古今案平津館本同」弦木為弧剡木為矢「○今案見易繫辭下」瘌木舟剡木為檝「○今案見易繫辭下檝作楫釋文云本亦作檝」斷木為杵掘地為臼「○孫氏校柝改杵今案見易辭下」服牛乘馬以利天下「○今案見易繫辭下」 \\n 致天下之民聚天下之貨「○今案見易繫辭下」易之以棺槨易之以書契「並易繫○今案見易繫辭下」以新書從事「魏書○嚴氏校書下刪石字是也今案御覽九十三引魏書同本鈔及陳俞本亦衍石字葢從下條誤入」以典論刻石「魏志○今案見明帝紀」以玉為兵「越絕○今案御覽三百四十三引越絕同」黃帝作弩「古史考○今案平津館本同」以銅為兵「越絕○今案御覽三百四十三引越絕書同又見本鈔一百十三論兵篇」 \\n 黃帝蹴踘「劉向○今案亦見平津館本軒轅黃帝傳」武王作翣「世本○今案御覽五十二引同」使馬鈞作司南車「魏畧○今案亦見御覽七百七十五引魏書馬鈞傳司作指可借證」採銅鑄鼎「史記○今案見封禪書」鑄鼎象物「春秋○今案見左氏宣三年」 \\n ○興造五十五 \\n 匠人建國辨方正位體國經野「周禮○今案見天官序官」始建城市而營宮室「毛○今案見詩定之方中序陳俞本刪毛字非也」水地以縣「○孫氏校云本鈔以已毅陳本不誤今案以下五句本鈔注並易二字非也陳俞本改注周禮今見考工記匠人職」置槷以縣「○今案同上陳俞本此下又增入既以景三字非舊鈔面目」識日出之景「○今案同上」晝參日景夜考極星「上並易○孫氏校盡改晝今案以上俱匠人職文」 \\n 揆之以日「毛○今案見詩衛風定之方中」規天矩地「張衡○嚴氏校注東京三字」審曲面勢「○今案見周禮冬官總序及張衡東京賦」 \\n 左祖右社面朝後市「○今案見周禮匠人俞本祖作宗非是本鈔原注並易二字今刪正」右社稷而左宗廟「禮記○今案見祭義」 \\n 內有九室九嬪居之外有九室九卿朝焉「○今案見周禮冬官匠人」宮隅七雉城隅九雉「○孫氏校宮陽改宮隅今案見冬官匠人俞本雉誤雄」宮度以几堂度以筵「○孫氏校八凡改以几今考工記匠人職宮作室」堂修七尋堂崇三尺「○嚴氏校補堂崇二字今案見冬官匠人陳本脫此條俞本改注以筵句下益誤矣」 \\n 環塗七軌野塗五軌「○今案見考工記匠人職」九經九緯經塗九軌「○今案見考工記匠人」野度以步塗度以軌「並周福○今案見考工記匠人」經之營之「○今案見詩大雅靈臺」曰止曰時「○今案見詩大雅緜之篇」庶民攻之不日成之經始勿亟庶民子來「○今案見詩大雅靈臺」百堵皆興「○孫氏校楷改堵今案見詩大雅緜之篇」築室百堵「○孫氏校楷改渚今案見詩小雅斯干」築之登登削屢馮馮「○今案見詩大雅緜之篇」築城伊域作豐伊匹「○今案見詩大雅文王有聲陳俞刪」俾立室家「○今案見詩大雅緜之篇陳本刪」乃立冢土「○今案見詩大雅緜之篇」縮版以載作廟翼翼「○今雅見詩大雅緜之篇」迺立皋門皋門有伉迺立應門應門將將「並毛詩○今案見詩大雅緜之篇」疏龍首以抗殿「張衡○今案見文選西京賦及范書本傳」 \\n 既新作於迎風增露寒與儲？「並張衡○孫氏校？改胥非也今案見本鈔胥皆作？古今字也此二句見文選西京賦」 \\n ○遷都五十六 \\n 少昊徙曲阜「帝王世紀○今案見御覽七十九引同」盤庚五遷將治亳殷「○今案二句見書序陳俞本改標盤庚遷於殷則非矣」弗常厥邑于今五邦「○孫氏校今下補五字今案見盤庚上篇陳俞本弗作不」古我先王將多前功「並書○今案見盤庚下」匪亟其欲遹追來孝「○今案見詩大雅文王有聲」 \\n 作邑于豐宅是鎬京「並毛○今案見詩文王有聲」上公相「○今案陳俞本改作召公相宅周公成周二句又陳本比下有復營洛邑如正王意一條注史記竊謂此條本已入孝德篇此遷都篇未嘗複收陳本臆增非是」維龜正之武王成之「○王石華校維字今案見詩文王有聲」卜云其吉終焉允臧「毛○今案見衞風定之方中」非敢卜用宏茲賁「書○今案見盤庚下」度其夕陽「○今案見詩大雅公劉」度其鮮原「○今案見詩大雅皇矣」廼陟南岡「○今案見詩大雅公劉」乃觀于京「並毛○今案見詩大雅公劉」 \\n 奠厥逌居廼正厥位「○孫氏校奠厥句旁著圈示古本足貴也又逌厥改厥逌迪改迺是也又嚴氏校以舊鈔奠厥句在正位句下別為一條且上下倒置已移正矣今案書庚下逌作攸迺作乃此古今字之異也陳俞本奠厥句亦別為一條」 \\n 建城市營宮室「毛○嚴氏校以陳俞刪去毛字亦旁勒久均非也考毛詩定之方中序正有此文」太史抱灋「周禮○今案見春官太史職本鈔及陳俞本皆脫灋字」 \\n 永命斯邑「書○今案盤庚上斯作新」安定厥邦「書○今案見血庚中」永建乃家「書○今案見盤庚中」四方和會「書○今案見洛誥」四方入貢「史記○今案見周本紀」民利用遷「書○今案見盤庚中」 \\n ○守文五十七 \\n 繼禹之道「孟子○今案見萬章篇」行湯之政「史記○孫氏校陽改湯今案見殷本紀」繼文之軆「春秋○今案公羊傳文下有王字亦見文選辨亡論注引」 \\n 維清緝熙文王之典「○今案見詩周頌維清」儀型文王「毛○今案見詩大雅文王陳俞本改作儀式刑文王之典非舊鈔面目」嗣守文武丕訓「○孫氏校丕改大今案書顧命亦作大訓陳俞本作丕」答揚文武光訓「書○孫氏校補揚字今案見顧命陳俞答誤對」宣文武業　法文武遠跡「帝王世紀○今案陳俞本作迹史記周本紀有宣王法文武遺風句」有聲繼伐「○今案見詩大雅文王有聲序陳本刪繼伐二字有上增文王二字非是」昭哉嗣服「○今案見詩大雅下武」下武維周「毛○今案見詩大雅下武俞本維周改繼文非舊鈔面目」鴻■〈？彳？月？〉奉統「東觀○今案陳本作鴻徹俞本作鴻胤均誤」 \\n 丕承基緒「○孫氏校其改基今案見書顧命」帥循大弁「書○孫氏校師脩改帥循并改弁今案見顧命」石隆世業「漢南○孫氏校旁勤南字葢欲從陳俞本改作漢書今案非也本鈔小注漢南二字蓋即引張瑩漢南記惜已佚耳」以奉大業「東觀○孫氏校春改奉今案亦見范書明帝紀」 \\n 太平君子持盈守成「毛○今案陳本脫毛字俞本毛作詩考毛詩鳧鷖序正有此文」內脩諸己思先王之道「書○今案陳俞本無書字」順命尊文「書」 \\n 繩其祖武「毛○今案見詩大雅下武」克終允德「書○今案見太甲上」世德作求「毛○今案見大雅下武」其承厥志「書○今案見武成篇」 \\n 永保宗廟惣一海內「漢書○今案見卷六十八霍光傳」夏啟以光「史記○孫氏校先改光今案見文帝紀」復命武王「○今案見大明詩序」 \\n 閔予小子遭家不造「○今案見詩周頌」維予小子未堪家多難「○今案見詩周頌」肆不殄厥慍亦不隕厥問「並毛詩○今案見大雅緜之篇」 \\n 宣二祖之重光襲四宗之緝熙「班固○孫氏校先改光宗下補之字今案見文選班固典引」世有哲王「毛○今案見大雅下武陳本刪此條俞本王作后無注」仁聖相「陳思王」周言成康漢言文景「漢書○今案近本景帝紀及陳俞本上言字皆作云同」遭承平之世為守文佳主「晉陽秋○今案陳俞本脫遭承六字御覽九十八引晉陽秋同本鈔遭承平誤作東承葢曹古作？？日故遭誤為東也今補正」 \\n ○中興五十八 \\n 功光祖宗「漢書○今案見卷八宣帝紀」弘宣祖業「杜預○今案見杜預春秋經傳集群序□隱公能弘宣祖業光啟王室」紹先之業「書」 \\n 復先王之道　復文武之境士「並毛○今案見詩車攻序」復禹之跡「世紀○今案亦見左傳哀元年跡作績與下配天二句連文」祀夏配天不失舊物「春秋○今案見左傳哀元年」興衰撥亂「毛○今案見詩江漢序」復見漢官儀「東觀漢記○今案見聚珍本光武紀」有田一成有眾一旅「春秋○今案見左傳哀元年」 \\n 北堂書鈔第十七 \\n  \\n 　"}
{"章节": "●北堂書鈔卷第十八    帝王部十八", "正文": "　 \\n ●北堂書鈔卷第十八帝王部十八 \\n 　 \\n  \\n 隋祕書郎虞世南撰南海孔廣陶校註敕誡五十九撫勞六十責讓六十一 \\n 敕誡五十九撫勞六十責讓六十一 \\n ○敕誡五十九 \\n 商湯有景亳之命周武有盟津之誓「春秋○孫氏校武王改武有今案昭四年傳盟作孟考盟與孟通史記周本紀武王東觀兵于盟津是也」用之於會同用之於軍旅「周禮○今案周禮秋官士師職會同句上有一曰誥三字軍旅句上有一曰誓三字」申命行事「易○今案見巽卦」告爾朕志「○今案見書盤庚下」明聽予誥「○今案見書湯誥」后非民罔使民非后罔事「○今案見書咸有一德」民之所欲天必從之「○今案見書泰誓上」樹德務滋除惡務本「○今案見書泰誓下」 \\n 作善降之百祥作不善降之百殃「○今案見書伊訓」若網在綱有條弗紊若農力穡乃亦有秋「○今案見書盤庚上」僕臣正厥后克正「○今案見書冏命」 \\n 懋乃后德「○今案見書冏命」匡其不及「○今案見書冏命本鈔匡作宋影鈔避太祖諱也」罔不同心「○今案見書說命上」乃心王室「○今案見書康王之誥」沃朕心「○今案見書說命上」訓朕志「○今案見說命下」爾有嘉謀入告爾后「○今案見書君陳」永綏厥位毗予一人「○今案見書微子之命」以佑乃辟永康兆民「○今案見書周官」惟公楙德「○孫氏校於本條下條及德楙楙官一條均于楙字旁著圈今案近本畢命篇作懋考董仲舒天人策引書又作茂哉茂哉古者懋與楙通而楙又與茂通故也」惟時楙哉「己上並書○今案見古文堯典近本舜典作懋」覽昭前世以為戒「東觀○今案陳俞本昭作照以作紀考類聚廿三引東觀記亦作照餘同」各守爾典「○今案見書湯誥」時亮天功「○今案見古文堯典」顧乃德「○孫氏校願改顧今案見書康誥」高乃聽「○今案見書康誥」正色率下「○今案見書畢命」蒞事惟能「○今案書周官能作煩」欽乃逌司慎乃出令「○孫氏校云案此逌字是開元前未改尚書陳本作脩謬甚今案書周官逌亦作攸」 \\n 省乃成「○今案見書益稷肩本鈔成誤憲葢由下條誤入」慎乃憲「○今案見書益稷篇」敬明乃罰「○今案見書康誥」敬明乃訓「○今案見書君牙」 \\n 敬爾繇獄「○今案書立政繇作由考易坤卦繇來者慚矣古亦作繇」敬爾有官「○今案見書周官」舉能其官惟爾之能「○今案見書周官」率不良「○今案見書君陳」保赤子「○今案見書康誥」為民康乂「○今案見康誥」一乃心力其克有勛「○今案近本大禹謨勛作勳」一迺心立定厥功「○今案陳俞本上句作乃一德一心考近本泰誓中與陳俞同□無乃字耳」恭儉惟德「○今案見書周官」往盡乃心「○今案見康誥」爾有善朕弗蔽「○孫氏校喜改善敬改蔽今案見書湯誥」予弗掩爾善「○今案見書盤庚上弗作不」德楙楙官功楙楙賞「○今案書仲虺之誥楙俱作懋說見前」 \\n 汝無面從退有後言「○今案見書益稷」罔以辯言亂舊政「○今案見書太甲下」無以利口亂厥官「己上並書○今案見周官篇」無依勢作威無倚法以削「○書今案見君陳」罔違道「○今案見大禹謨」無忿疾「○今案見書君陳」無傲從康「○今案見書盤庚上」無廣以狹「○今案書咸有一德云無自廣以狹人陳俞本脫」汝無起穢「○今案見書盤庚中」無載爾偽「○今案見書周官篇」勿用非謀「○今案見書康誥」 \\n 罔湎于酒「○今案書酒誥罔下有敢字」弗腆于酒「○今案書酒誥弗作不」正無彝酒「○今案書酒誥曰有正有事無彝酒陳刪正字非是」矧敢崇飲「○今案見酒誥」德將無醉「已上並尚書○今案見酒誥」節酒慎言「魏文帝」作福作威害于而家凶于而國「○今案見書洪範」爾惟自鞠「○今案見盤庚中」汝自求毒「○今案書盤庚上及陳本求作生俞本作求」罰及爾身弗可悔「○今案見書盤庚上」無替朕命「○今案見微子之命」 \\n 無棄朕命「○今案見蔡仲之命」陳師鞠旅「並書○今案詩采芑亦有此文」聚眾而誓「○今案禮記禮器篇」巡師誓眾「○今案書泰誓中巡作徇」 \\n 嗟我友邦冢君越我御士庶事「○孫氏校家改冢今案見泰誓上陳俞本脫我字」格爾眾庶悉聽朕言「○今案見湯誥」以爾眾士奉詞伐罪「○今案書大禹謨詞作辭」爾其孜孜奉予一人恭行天罰「○今案見泰誓下陳俞本脫孜孜二字」爾尚弼予一人永清四海「○今案見泰誓上」 \\n 今予以爾有眾奉將天罰「○今案見書允征」致天之罰「○孫氏校以原鈔致天誤致于因改作致人今案皆非也陳俞本及近本湯誥俱作致天」肅將天威「○今案見泰誓上」底天之罰「○今案見書泰誓上」假手于我有命「○今案見伊訓」予弗替上帝「○今案書大誥弗作不」有夏多罰天命殛之「○今案書湯誓罰作罪」商罪貫盈天命誅之「○今案見書泰誓上」予畏上帝弗敢弗正「○今案見湯誓」予弗順天厥罪惟鈞「○今案見泰誓上」 \\n 朂哉夫子尚桓桓「○今案見書牧誓」尚迪果毅以登乃辟「○今案見書泰誓下」我武惟揚侵于之疆「○今案見泰誓中」罔或無畏寍執非敵「書○今案見泰誓中」威克厥愛允濟愛克厥威允罔功「○孫氏校以舊鈔下威字誤作成已改正今案見書允征」殲厥渠魁脅從罔治「並書○今案見允征」 \\n 既敬既戒惠此南國「毛○今案見詩常武篇」比爾戈「商書○今案陳俞本比作稱餘同考周書牧誓云稱爾戈比爾干則商字亦誤」鍛乃戈矛「○孫氏校子改矛今案見書費誓」■〈度攵〉乃擭敜乃穽「○今案書費誓■〈度攵〉作杜釋文云杜本又作■〈弁攵〉」峙乃茭無敢弗多峙乃糗粮無敢弗逮「○今案費誓弗作不」火炎崑■〈山上罡下〉玉石俱焚「○今案允征及陳俞本■〈山上罡下〉作岡」功多有厚賞不迪有顯戮「○今案見書泰誓下」 \\n 用命賞于祖弗用命戮于社「○今案書湯誓弗作不」其或弗恭邦有常刑「○王石華校補邦字今案書允征弗作不」爾無弗信朕弗食言「已上並書○今案見湯誓」 \\n ○撫勞六十 \\n 悅以使民民忘其勞悅以犯難民忘其死「易○今案易兌卦彖傳使作先」子路問政先之勞之「論語○今案見子路篇」四牡勞使臣也「○今案見小雅四牡詩序俞本牡誤牧」采薇遣戍役也「○今案見小雅采薇詩序」出車勞還帥也「○今案小雅出車詩序帥作華」杕杜勞還役也「○今案見小雅杖杜詩序」不留不處三事就緒「○今案見詩大雅常武」鞠哉庶正疚哉冢宰「並毛詩○今案見大雅雲漢俞本疚誤疾」 \\n ○責讓六十一 \\n 晉侯築宮而美康王使讓之「紀年云○今案讀騷樓本康王九年」晉帥陰戎伐顧景王使辭於晉「春秋○今案左氏昭九年傳顧作潁無景字」弗知稼穡之艱難「書○孫氏校難艱改艱難今案見無逸篇」惟湛樂之從「○今案見書無逸」厥父菑厥子弗肯播厥考作室厥子弗肯堂「並尚書○案見大誥」 \\n 職事並廢盜賊縱橫「○孫氏校補賊字蹤改縱今案漢書吳邱壽王傳縱作從」民多冤結州郡不理「○今案見漢書于定國傳」非有斬將搴旗之實「○今案見漢書九十楊僕傳」非所以輔國家綏海內「○王石華校補改輔家上補國字今案見漢書彭宣傳」未聞誠言嘉謀「並漢書○今案卷八十六師丹傳誠作忠本鈔改作誠者永興避隋高祖之父諱也陳俞本作成」欲以身試法耶「○孫氏校誡改試今案見范書五十六勤傳」 \\n 將軍乘傳行塞因用歸家「漢書○今案此漢武帝勑責楊僕語見漢書酷吏傳」書千條萬瑞何意臨敵■〈孛攵〉亂「後漢書○今案范書吳漢傳詔書作比敕■〈孛攵〉作勃敵作事餘同」 \\n 北堂書鈔卷第十八 \\n  \\n 　"}
{"章节": "●北堂書鈔卷第十九    帝王部十九", "正文": "　 \\n ●北堂書鈔卷第十九帝王部十九 \\n 　 \\n  \\n 隋祕書郎虞世南撰南海孔廣陶校註歎美六十二賞賜六十三哀傷六十四追舊六十五 \\n ○歎美六十二 \\n 予楙乃德嘉乃丕績「○今案書大禹謨楙作懋古通字詳前」詢事考言乃？？互可績「○嚴氏校云按史記詢汝事至而言可績足見古無乃言之言字云云今案五帝本紀詢汝事作汝謀事嚴引亦微誤又偽古文舜典及陳俞本乃下皆有言字」萬世永賴乃功「○今案見大禹謨」成允成功惟汝賢「○今案見大禹謨」汝惟弗矜天下莫汝爭能汝惟弗伐天下莫與汝爭功「○今案見大禹謨」其爾之休有辭永世「○今案見書君陳」世世享德萬邦作式「○今案見微子之命」潁川皆逝而子獨留「○今案聚珍本東觀記于霸傳川下有從我也三字餘同本鈔脫留字陳俞本刪此條」潁川蒙太守威力　安得憂國奉公如祭征虜「○今案見東觀記祭遵傳陳本改注范書非是俞本刪此條」指子路曰此太僕室也「○今案見東觀漢記祭彤傳同陳俞本脫子路二字本鈔太僕篇引路下更有室字與類聚四十九引合」差強人意隱若敵國「並東觀○孫氏校羌改差今案見聚珍本吳漢傳」 \\n 將軍被創深重猛氣益奮「魏志」宓不空有名「蜀志李宓傳○今案李宓即李密也見蜀志諸葛亮傳注引王隱晉書然彼文未引此語考今晉書李密傳宓作土空作虛」 \\n 每見王文章愛玩無己「魏文帝○今案張輯百三家本嚴輯全三國文皆脫」寫王茲領罝諸左右「魏明帝」後出益奇　斯異美矣「魏文帝○孫氏挍善改美」 \\n ○賞賜六十三 \\n 夫賞賜者以悅下使眾「桓範世要論○今案嚴輯桓範集據書鈔引同」賜君子小人不同日「禮記○今案見玉藻賜上有凡字」 \\n 王之好賜共其貨賄言合於善有以賜之「周禮○今案天官王府有上二句言合以下乃虞永興自申解之語原鈔誤作大寫耳」黃白氣出張天子賜諸侯「雜氣經」 \\n 黃白氣入心天子受賜　黃白氣入張天子張口「○今案賜下脫字照俞本留一方圈別為一條」黃赤氣入張天子賜客「已上並雜氣經」悉賜有功「魏書○今案魏志武帝記注引魏書同」班賜羣臣「鍾離意傳○今案范書七十一亦同」賜及妻子「觀」賜爵一級「○今案見漢書惠帝紀」百戶牛酒「○今案見漢書文帝紀」八十己上賜米肉「○今案見漢書卷四文帝紀」九十已上賜帛絮「○今案見漢書文帝紀」賜孝悌帛「○今案見漢書卷四文帝紀卷六武帝紀」賜鰥寡絮「並漢書○今案見文帝武帝紀」特賜御口「東觀○今案御下當有關文又據范書東平王蒼傳御下有衣字又魏文帝賜華歆詔亦有持賜御衣句」御府供給「桓階別傳」賜御府衣「續後漢○今案亦見范書楊賜傳」詔賜御衣「吳質」賜以自服冠幘「東觀○今案陳俞本以作成考萬花谷後集十六引東觀記是楊賜拜太常事亦見范書楊賜傳」 \\n 解所御袍賜之「魏略○今案見　欽定圖書集成禮儀典三百四十卷引魏略薛夏事」卓茂自脩賜衣一襲「後漢書○今案又見范書五十五卓茂傳亦見東觀記光武紀陳本脫賜字」桓階長者賚衣三十囊「桓階別傳云○今案御覽四百八十五引桓階別傳文帝賜階子事賚作齎餘同又案本鈔賚富作賚即齎之別體陳俞亦誤作賚」杜林引見乃賜衣被「范後漢○孫氏校弘改私非也今案見卷五十七杜林傳應作引」朱寵家貧賜以錦被「謝承後漢書○今案見姚之駰輯本卷二」賜鶴綾袍「四王起事云○今案本鈔起誤超孫校改遺非是考晉四王起事為晉廷尉盧琳撰己佚見隋書經籍志又按本鈔袍篇及高土奇補編珠卷三引四王起事皆言晉惠帝賜盧志鶴綾袍」 \\n 賜紫綬「黃土度屏風頌序云○今案俞本刪陳本謝書非也嚴輯黃土度集據書引同」賜素屏風「魏志○今案見魏志卷十二毛玠傳」賜靈壽杖「漢書○今案見卷八十一孔光傳」賜延年杖「續漢書○今案范書五十四注引續漢書魏文帝賜楊彪弗」賜桃枝杖「魏武○今案陳俞本脫杖字」賜食於家「漢書○今案見卷四十六石奮傳」賜食於前「東觀」詔賜奇菓「華嶠○今案陳俞本作果考記纂淵□九十二引華書言桓榮事亦見范書六十九桓榮傳菓作果」 \\n 賜以甘菓「吳越春秋○今案陳俞本作果」伏日賜肉「漢書○今案見卷六十五東方朔傳」南至賜餅「杜預表○今案嚴輯全晉文脫此條」 \\n 延年老乞骸骨賜安車駟馬「漢書○今案見卷六十杜延年傳」卓茂束身執節安車一乘「○今案見東觀記光武紀」馬援振旅京師賜車一乘「○孫氏校補旅字今案亦見范書馬援傳」致宛馬一匹「並東觀○今案亦見范書東平憲王傳」賜以駮犀具劍「謝漢書○今案御覽三百四十二引謝書具上有方字」 \\n 賜驄馬一匹「殷仲堪表○今案嚴輯殷仲堪集據書鈔引同」解左驂以賜「○今案晏子內篇雜上第五賜作贈」賜所乘驪馬「○今案陳本作驪馬一」 \\n 賜以乘輿具劍「並東觀○今案聚珍本東觀記具上有玉字」賜寶劍玉玦「漢書○今案俞本刪陳本注謝書考范書馮魴傳寶作具」賜龍州「漢記○案陳俞本記作書又俞本州下留一方圈皆非也考州字當作淵本鈔劍篇有韓稜賜龍淵一條係引記特姚本聚珍本偶脫此文耳范書韓稜傳龍淵作龍泉」賜辟兵鉤「東觀○今案御三百五十四引東觀漢記同」賜以金劍錯鉤帶「漢記○孫氏校劍改鉤今案陳俞本此條」賜金鉑珮「漢書○今案俞本刪陳本鉑作錯鉤見范書楊賜傳」賜金佩刀「觀○今案御覽三百四十五引東觀記金下有錯字餘同陳本改佩為錯非是」錫明光「曹植表○今案張溥百三家本上先帝腸鎧表陳俞本脫表字」賜以素矢「皇甫口」十鈴毦「魏武○今案御覽三百四十一引魏武與楊彪書俞本毦誤旄」賜玉五穀「春秋○孫氏校觳改穀」賜珠三升「○今案史記留侯世家三作二」黃霸治政有異賜金一百斤「○今案見漢書卷八十九循吏傳俞本脫一字陳本斤亦作金」 \\n 周勃身入北軍賜金五十斤「並漢書○今案見卷四文帝紀」郭脩手刃蜀將千餅「魏志○今案魏志齊王芳紀餅作鉼又蜀志費褘傳郭脩作郭循」 \\n 蘇武從匈奴還賜錢二百萬「漢書○今案見卷五十四蘇武傳」馮緄討荊州平錢一億「謝漢書○今案姚輯本謝書同俞本一作百陳本一下有百字」 \\n 段熲滅羌賜錢千萬「○孫氏校穎改熲今案范書九十五段熲傳千作二十陳俞本亦誤穎」祭彤拜賜錢百萬「東觀○今案聚珍本祭彤傳拜下有遼東太守四字俞本此條」鍾離意不受珠璣賜錢三十萬「列傳○今案范書七十一鍾離意傳同又本鈔公正篇廉潔篇引鍾離意別傳亦有此文知此注列字乃別字之訛也」雋不疑遷京兆尹錢百萬「漢書○孫氏校補百字今案見卷七十一雋不疑傳」張酺為東郡守賜錢三十萬「東觀○今案又見范書七十五本傳錢作裝」給錢五萬「楊雄答劉歆書○今案張溥百三家本楊雄傳五作六」賜吳具千「周書○今案陳俞本刪此條」韓稜書節憂以賜布百疋「漢雜事○今案又見范書七十五韓稜傳書節憂作憂國忘家百上有三字陳俞本皆改注范書」賈逵奏左氏義賜布五百疋「三輔決錄云○王石華校補左字今案二酉叢書本張輯決錄據御覽引義上有長字」賜邁越？？？丑？縠「曹植表○今案陳本刪俞本？？？丑？作縐嚴輯全三國文據書鈔引誤作？？？丑考梁顧野王玉篇？？？丑？是縐之俗字當時古本已用之」賜田千以明儉約「魏書○孫氏校云以明儉約四字當大寫本鈔混入注中非也今案陳俞本倒作千田本鈔以明四字又誤入注中孫已校正」上器其能賜以秘書之副「漢書○孫氏校補賜字今案見卷一百上敘傳」黃香詣東觀賜淮南孟子「東觀○今案聚珍本姚輯本東觀記同」王景治浚儀賜山海經河渠書「○孫氏校海改河今案見范書一百六王景傳」詔賜黃香几杖「並東觀○今案姚輯本脫聚珍本東觀記十九黃香傳有以香父尚在賜臥几靈壽杖是香下應補父字」 \\n 特為張遼母起殿「魏志○今案魏志張遼傳云特為張遼母作殿」賜魯肅母帷帳「吳志○今案吳志魯肅傳無此文考吳志蔣欽傳有敕御府為欽母改易帷帳事」 \\n 給山濤母米酒「山濤表○今案嚴輯全晉文山濤集脫此條」給周處母醫藥「王隱晉書○今案陳本母誤毋非也又今晉書五十八周處傳作母」賜來歙妻縑千疋「觀○孫氏校賚改來今案姚輯東觀記來歙傳脫此條聚珍本卷十一與原鈔同亦見范書四十五來歙傳」遺楊彪室鞾一量「魏志○今案魏志無此文考御覽六百九十八引魏武與楊彪書有云今遺足下織成鞾一量」馬嚴病并送方藥「東觀○今案姚輯東觀記馬嚴傳嚴病賜物甚多無方藥句惟聚珍本東觀記十二有遣太醫送方藥六字」劉超病給四順湯「劉超表○今案嚴輯劉超集據書鈔引同」 \\n 霍光薨賜繡被百領「漢書○今案見六十八霍光傳俞本注東觀記謬甚」周處朝服一具「王隱晉書○今案今晉書五十八周處傳亦脫」賜錢百萬起師待之思「書○今案陳俞本待作侍餘同考漢書七十五夏侯勝傳起作報待作傅思作恩餘同據此知本鈔及陳俞皆誤」賜穀千斛以親舊也「魏志○今案魏志袁渙傅作二千斛謂大穀一千斛垣下穀一千斛也下又云以下者現舊也」賜璽金劍「漢書○案漢書九十四下匈奴傳云賜黃金璽玉具劍則本鈔當有錯亂也」賜竽瑟箜篌「班彪上事○孫氏校芋改竽今案麗輯班彪集據書鈔引同」賜赤馬人黑乘四牡「穆天子傳○今案陳俞本改標許男駿馬十六非也平津館本卷二馬作烏黑作墨無牡字餘同」賜鹿蠡王羽車一駟「原觀○今案姚輯本脫聚珍本卷二十二南單于傳鹿作谷餘同」賜金嬰貝帶「○今案陳俞本連下條六字改作賜黃金之罌二九銀鳥一隻貝蒂五十珠七百裏非舊鈔面目矣考平津館本穆天子傳言嬰貝帶者凡六嬰古罌字也當為一條其賜人六字別為一條詳下」 \\n 賜人黑重銀馬「穆天子傳○今案據平津館本卷四則本鈔當作賜重□人銀烏傳寫者偶誤耳陳俞亦誤詳上條校語內」賜罽千張「魏志○嚴氏校考勒千字今案見魏志卷三十東夷傳」銅鏡百枚「魏志○今案見魏志卷三十東夷傳」 \\n ○哀傷六十四 \\n 上恤孤而民不倍「禮記○今案見中庸篇」爰及矜人哀此鰥寡「毛○今案見小雅鴻雁」諸侯薨去樂「周禮○今案見大司樂本鈔責躬篇亦引」 \\n 既死不稱名「春秋左傳○今案見文七年傳」感念沾襟「東觀」嘉幽蘭兮延秀當中夏兮下霜「漢書○孫氏校兩子字改兮」親故離灾「魏文帝○今案張溥百三家本魏文帝與吳質書」士人彫落「魏文○今案見百三家本魏文帝與王朗書本鈔注內文下有子傳二句非是今刪去」思念不己「漢書○今案見漢書外戚李夫人傳」追德賦「范漢書○今案見卷十下何皇后紀附王美人事」 \\n ○追舊六十五 \\n 慎終追舊篤信允愛「潘岳西征賦○今案文選西征賦信允作誠款餘同」王思勳「春秋○今案左傳昭四年」帝思舊恩同席書封陽都侯「魯國○孫氏校和改思思改恩今案見漢書佞幸傳序張彭祖事又小注魯國二字或因此下第二條而誤」餽一笥餌拜河東都尉「東觀○今案本鈔及陳俞本餽俱誤飽據本鈔都尉篇引東觀漢記訂」有龍潛之舊「魯國先賢傳○今案御覽二百一引魯國先賢志桓帝詔鮑吉事」有撫之好「應據○孫氏校特改撫今案張溥百三家本應璩興曹公牋及俞本同陳本撫傾葢」利祿先死後生「禮記○今案見坊記」封黃帝之後於薊「○今案見禮記樂記」 \\n 封夏后氏之後於杞「○今案見禮記樂記」投殷之後於宋「並禮記○今案見樂記」求樂毅後「漢書○今案見卷一下高帝紀」賜王髦孫「文士傳○今案本鈔劍篇引文士傳脫孫字」詔求徵卿「漢書○今案見丙吉傳」羌嘗有警思將帥之臣　單于入朝思股肱之美「楊雄○今案此條亦見漢書蘇武傳」 \\n 單于入朝迺畫霍光於麒麟閣「○今案見漢書蘇武傳陳俞本脫上句」刻作鮑信祭為哭之「魏志○今案魏志武帝紀為哭之作而哭焉」圖黃瓊於省內「後漢書○今案見范書七十四胡廣傳」今經北館無復子侯封張賀家「漢書○今案陳本北作比同考漢書五十九張安世傳附賀事言賀無子上追田賀思封其冢則家乃冢之譌也」瞻望墳壟「魏武○孫氏校襲改壟」收械墳墓「魏志○今案收械二字當譌考魏志賈逵傳注引魏略有掃其墳墓語」想其餘風「後漢書」感其知己「魏略」臨祠袁紹「魏志○孫氏校詔改紹今案魏志卷一武帝紀及陳俞本綱作祀考小雅禴祠小宗伯禱祠皆作祠」追憶楊脩「文士傳○孫氏校補脩字志改士今案御覽三百四十三引文士傳同陳俞本憶作思非也」 \\n 北堂書鈔第十九 \\n  \\n 　"}
{"章节": "●北堂書鈔卷第二十    帝王部二十", "正文": "　 \\n ●北堂書鈔卷第二十帝王部二十 \\n 　 \\n  \\n 隋祕書郎虞世南撰南海孔廣陶校註猜忌六十六微行六十七恩幸六十八奢侈六十九廢立七十 \\n ○猜忌六十六 \\n 非少主臣也「○今案見史記絳侯世家」若芒剌在背「漢書○今案見卷六十八霍光傳」寧我負人無人負我「孫盛新語○今案魏志武帝紀注引孫盛雜記同又御三百四十二引魏氏秋亦同」有勝己者以法誅之「曹瞞傳○今案御覽九十三引帝王世紀亦同」 \\n 眠不可妄近近輒斫人「世說○今案惜陰軒本世說假譎篇輒作便」人欲危己己輒心動「世說○今案見惜陰軒本世說假譎第二十七」噉冶葛飲鵪酒「博物志○今案御覽九十三引博物志及陳俞本冶作野」 \\n ○微行六十七 \\n 微服遊於康衢「列子○今案見列子仲尼篇」微行期諸殿門「漢書○今案見卷六十五東方朔傳」夜漏乃出「漢書○今案見東方朔傳」夜出夕還「○今案見漢書東方朔傳」出從期門郎「○今案見漢書成帝紀注」富平侯同輿「並漢書○今案見漢書敘傳」罽服旗帽「風俗通○今案風俗通正失篇旗作氊陳本刪此條」白衣組幘「漢書○今案見漢書成帝紀注亦見五行志注本鈔一百二十七幘篇引同陳本刪俞本作袒本鈔又作祖憤皆非」 \\n 便旋閭閻周觀郊隧「張衡西京賦○今案文選隧作遂」亭長不內宿於逆旅「○今案見御覽八十八引漢武故事」北至湯池西至黃山「○今案漢書東方朔傳湯池作池陽餘同」出入市里「並漢書○今案見漢書成帝紀張晏注」微服看「世說○今案陳俞本說作紀非也考惜陰軒本世說術解篇晉明帝聞郭璞為人葬事」數幸鄧通家「風俗通○今案見風俗通正失篇」醉飽吏民家「漢書○今案見卷八十五谷永傳」召逆旅夫妻賜金千斤「漢武故事○今案御覽八十八引漢武故事同本鈔召誤占非是己訂正」猒紫極之閑敞甘微行以遊盤「潘岳西征賦○今案文選及張溥百三家本同陳本脫閑字敞誤敝俞本閑作弘」降尊就卑懷璽藏黻「張衡西京賦○今案文選黻作紱可通用」若神龍之變化彰后皇之為貴「張衡西京賦○孫氏校補皇字為字今案文彰作章」白龍魚服見困豫且「張衡東京賦○今案本鈔及陳俞本東誤西蓋沿上入」棄萬乘樂賤事執干戈守空營「漢書○今案漢書八十五谷永傳及俞本營作同」蘭池見窘「史記○今案見始皇本紀」客星通坐「志怪記○今案俞本通作逼」 \\n ○恩幸六十八 \\n 非有才能婉媚貴幸「漢書○今案卷九十三佞幸傳序才作材」富侔於王者「俗通○今案見風俗通正失篇」權與人主侔「○今案見漢書佞幸傳董賢」 \\n 貴傾公卿「○孫氏校以原鈔卿誤傾因改作侯沿陳俞之誤也今案見漢書佞幸湻于長傳作卿」貴震朝廷「○今案見漢書佞幸傳董賢」與上臥起「○今案見漢書佞幸傳序又董賢傳又湻于長傳附張放」嘗與晝寢「○今案見漢書佞幸傳董賢」使乘副車「○今案見漢書佞幸傳競嫣」出則參乘「○今案見漢書佞幸傳董賢」冠鵔鷷傅脂粉「○孫氏校雞改鵔今案見漢書佞幸傳序」珍寶上第盡在董氏「己上並漢書○今案見漢書佞幸傳董賢」 \\n ○奢侈六十九 \\n 觴酌有采樽俎有飾「韓子○今案見韓非子十過篇」食器雕琭茵飾雕文「韓子○今案近太韓非子十過篇琭作琢飾作席」宮室崇峻輿馬奢侈「帝王世紀○今案御覽八十五引世紀僖王以來事脫崇字輿馬作而」披珍玉之衣「傅子○今案嚴輯傅子補遺據書鈔引同」作麗華之飾「帝王世紀○今案陳俞本飾作室考御覽八十五引世紀作下有玄黃二字」宮人不移樂不徙懸「三輔故事○今案張衡西京賦亦有此二句陳本及本鈔移作侈徒作從恐非」 \\n 庖廚不徒後宮不移「司馬相如上林賦○今案文選上林賦同亦見史記本傳」糟丘酒池「賈氏新書○今案王謨木新書脫此條考御覽八十二引韓詩外傳又八十三引六韜皆有此文」肉圃酒池「淮南子○今案見本經訓篇」酒池肉林「三輔故事○今案本鈔廿一昏德篇引左輔故事己有懸肉為林句」車行酒「世紀○今案御覽八十三引帝王世紀同陳本連下行炙句為一條同注世紀然據御覽引則世紀作馬火作騎也且亦非舊鈔面目矣」騎行炙「三輔故事○今案詳本鈔一百四十五炙篇」桀為玉牀「淮南子○今案見本經訓」紂為象筯「世紀○今案御覽八十三引帝王世紀筯作著二字本通」甲乙之帳「漢書○今案見卷九十六下西域傳贊」珠璣為簾「王秦記○今案御覽七百引三秦記同」收美女以充明光宮「漢武○今案御覽一百七十三引漢武故事同」 \\n 女樂三萬人「管子云○今案見管子輕重甲篇」美女二千人「漢書○今案又見御覽一百七十三引漢武故事同」宮內有九市「○今案六韜有殷君宮室九市旬亦見本鈔昏德篇」坐文綺之席衣綾紈之衣「六韜○今案類聚六十九引六韜同文選石銘注引作以文綺為席衣以綾紈」席錦繡三百人「世紀」峻宇雕墻「書○今案見五子之歌」窮妙極麗「漢書○今案卷見八十七上見揚雄傳羽獵賦」臨雲兩「新序○今案見新序剌奢篇第六」 \\n 蔽天光「劉協星德賜」飾以美玉「世紀○今案御覽八十三引帝王世紀紂事上句是作瓊室瑤臺」翠羽飾之「○今案見漢書外戚傳」木衣綺繡土被朱紫「並漢書○今案又見文選張衡西京賦綺繡作綈錦又三酺黃圖作綈繡餘同」殿居復道周閤相屬「史記○今案見史記始皇本紀陳俞本閤作閣」大宮百里「六韜○今案俞本刪此條考御覽一百七十三引六韜同」大宮千里「世紀○今案御覽一百九十三引帝王世紀千作十又八十三引千作三恐俱非」鹿臺大三里「新序○今案見新序剌奢篇第六」阿房坐萬人「史記○今案見史記秦始皇本紀」瑤臺玉輔「管子云○孫氏校輔改鋪沿陳俞本之誤也今案管子七臣七主篇作玉餔房元齡注云玉鋪猶玉食」瑤臺瓊室「賈氏新書○今案亦見御覽八十三引帝王世紀」壁臺「穆天子傳○今案陳俞本壁作辟考平津館本卷六有重璧之臺句則壁當作璧」玉堂「漢書○今案見漢書郊祀志下」璇室象廊「淮南子○王石華校珽改璇今案本鈔珽字乃璇之譌考淮南子本經訓正作璇」千門萬戶「○今案見漢書郊祀志」以銅為瓦「漢書○今案亦見御覽百八十八引漢武故事」以瓦為堂室「漢書」銅金為柱「淮南子○今案淮南子淑真訓無為字」石脂為泥「漢武○今案陳俞本武下有書字考見平津館本漢官儀卷下」黃金塗白玉階「漢書○今案見漢書外戚孝成趙皇后傳」投珍物為沙丘苑「世紀○今案又見史記殷本紀云紂收奇物益廣沙丘苑」起土山於華林園「魏略○今案魏志卷三明帝注引魏略華作芳又裴注云松之案芳林園齊王芳即位改為華林」 \\n 前庭植玉樹「漢書○今案又見類聚八十三引漢武故事有此文」 \\n ○廢立七十 \\n 立嫡以長不以賢立子以貴不以長「春秋○今案公羊隱元年傳嫡作適二字通用」選賢為立「漢書○今案漢書六十八霍光傳為作而」 \\n 立長則建善則治事長則順立愛則孝「○嚴氏校旁勒立長則三字孫氏校刪孝下以卜兩字今案陳俞本上七字作置善則固與左傳文六年合然置善上原有好善而長句今舊鈔有立長二字疑亦引之而脫誤不成句耳」 \\n 年鈞以德德鈞以卜「○今案見左傳昭廿六年」年鈞擇賢義鈞則卜「並春秋○嚴氏校以改澤今案見左氏襄三十一年」太尉上璽符「史記○今案見史記文帝本紀」太后投璽綬「魏志三少帝○今案御覽九十四又引魏略投作綬」就宗正府「漢書○今案見漢書卷八宣帝紀」辟止西廂「魏志○嚴氏校廟改廂今案魏志高貴鄉公紀辟作避陳俞本作壁廂亦誤廟」令聞日新四海注意「王隱晉書○孫氏校門改聞」伊尹放太甲以寧殷「魏志○今案陳本注魏書景王承皇太后令考魏志齊王芳紀注亦引魏書有此文」臣寧負王不負社稷「○今案見漢書六十八霍光傳」司馬孚悲不自勝「魏書三少帝紀○今案御覽九十四又引魏路齊王出就西宮事同陳俞本亦改注魏略」 \\n 北堂書鈔卷第二十 \\n  \\n 　"}
{"章节": "●北堂書鈔卷第二十一    帝王部二十一", "正文": "　 \\n ●北堂書鈔卷第二十一帝王部二十一 \\n 　 \\n  \\n 隋祕書郎虞世南撰南海孔廣陶校註昏德七十一失政七十二禪位七十三 \\n ○昏德七十一 \\n 有夏昏德「○今案見書仲虺之誥」穢德彰聞「書○今案見泰誓中」顛覆厥德「○今案見詩大雅抑」歛怨為德「毛詩○今案見大雅蕩蕩之篇」 \\n 太康尸位逸豫滅厥德黎民咸貳「尚書○今案見五子之歌」爾德不明「毛○今案見詩大雅蕩蕩之篇」弗克庸德「○今案見書有一德本鈔庸誤膚陳俞刪此條」太甲既立弗明「共尚書○今案見太甲上書序」興居無節「毛○今案毛詩東方未明序」起居無常「詩含神霧○今案玉函山房輯詩含神霧一卷脫此條」獨侮五常怠棄三正「○今案書甘誓侮作威常作行」屏棄典刑「并尚書○今案見泰誓中」 \\n 不用古法威儀不類「毛○今案詩大雅瞻卬篇下句同上句作不弔不祥」謂敬不足行謂祭無益「○今案見書泰誓中」弗慼于民「並尚書○今案多方篇弗下有肯字弋下有言字」無志乎民「春秋」不臧覆用「毛○孫氏校不改覆今案見詩小雅小篇」無功者賞「六韜○今案見平津館本六韜逸文」元首叢脞哉萬事隳哉「○今案近本書益稷隳作墮」弗惠阿衡「○孫氏校補弗字今案見書太甲上」放黜師保「○今案見泰誓下」播棄黎老昵比罪人「並尚書○孫氏校此改比今案見泰誓中」召彼故老訊之占夢「毛○今案見詩小雅正月」君子在野小人在位「尚書○今案見大禹謨」君子為下小人為上「六韜○孫氏校補小人二字今案御覽八十三引六韜君上小上皆有以字餘同」親小人遠賢士「諸葛亮○今案文選出師表同張溥百三家本士作臣」不知用賢「尸子○今案平津館本尸子卷上發蒙篇與本鈔同惟卷下輯尸子佚文又收書鈔此句未免前後複出」 \\n 賢人放逐「毛○今案見詩邱中有麻序」左疆在側「淮南子○今案陳俞疆作彊近本淮南子覽冥訓作左強」封殖宮監「薛瑩○今案御覽九十二引薛瑩漢紀贊作宦竪本鈔此條混入上條注中孫嚴未校出」維此良人弗求弗迪「毛詩○今案見大雅桑柔」韋長者諫者為謗「史記○今案陳俞本無韋長者三字」信者為誣「六韜○今案平津館本輯六韜逸文據書鈔引誣作欺」誨爾諄諄聽我藐藐「○今案見詩大雅抑之篇」 \\n 念子懆懆視我邁邁「○今案見詩小雅白華」出話不然「○今案見詩板之篇」善人載尸「○今案見詩大雅板之篇」君子信讒如或醻之「並毛詩○今案見小雅小弁」聞言不信聽不明也「易○今案易夬卦九四象傳聽作聰」不諂己者大而梏之「賈誼新書○今案賈誼新書君道篇大作杖」 \\n 謀夫孔多是用不集發言盈庭誰敢執其咎「毛○今案見詩小旻」縱惡口棄「尚書」悖傲滋甚「魏志○孫氏校以原鈔誤作博教滋甚因改教為敬非也嚴氏覆校旁勒博教敬三字是也然未及改正今案魏志廢帝齊王芳紀作悖傲滋甚因照訂陳俞本誤作博敬茲甚亦非」 \\n 逋逃是炭「尚書○今案見牧誓」為長信宮「博物志○今案王謨本卷七信作夜」起河間第「續漢書○案姚輯本河間王傳脫」內作色荒「書○今案見五子之歌」女子為政「六韜○今案御覽八十三引六韜同陳本女子作世非也本鈔女作廿似因唐避太宗諱然寔是女字之譌平津館輯六韜逸文據書鈔引作世尚沿陳俞之誤」婦人政「世紀」 \\n 婦言是用「書○今案見書牧誓」惑後妻言「世紀○今案惜陰軒本世說上之上注引帝王世紀殷高宗事」劉苕華「紀年○孫氏校鄧改鄮今案御覽八十二引同」踞妲己「漢書○今案見卷一百上敘傳」置末喜膝上「○今案見顧校列女傳卷七亦見御覽八十二引帝王世紀末作妹陳俞本亦作妹惟列女傳作末與本鈔合」上與褎姒同乘「並列士傳○嚴氏校刪上字今案列士當作列女見顧校列女傳卷七同陳俞本亦同」發烽乃大笑「世紀○孫氏校降改烽火改大是也今案本鈔嬖薜日女篇有褎姒舉烽火一條亦見阮刻列女傳卷七」作奇伎淫巧以悅婦人「書○今案泰誓下及陳俞本伎作技考道德經多人伎巧揚子法言通天地而不通人曰伎正用此伎字」豔妻煽方處「毛○今案見詩小雅十月」宮內九市「六韜○今案本鈔奢侈篇引同」為肆販賣「范書○今案見卷八靈帝紀」身為商賈與從官飲「並漢書○今案續漢書五行志從官作采女餘同」 \\n 東園輸禮錢西園駕白騮「○今案俞本同續漢五行志作白驢陳本作■〈馬雷〉誤」冠狗「○今案見續漢書五行志」弄彘「並漢書○今案見漢書霍光傳亦見本旗篇引同」外作禽荒「○今案見五子之歌」般遊無度「○今案見五子之歌」十旬弗反「並尚書○今案見五子之歌」朝冒霜露晝被塵埃「○嚴氏校云朝冒二句見王吉傳今案漢書七十二霜作霧」口倦叱咤手苦轡箠「漢書○嚴氏校云亦見王吉傳今案卷七十二王吉傳轡箠作箠轡」酣酒嗜音「書○今案五子之歌及陳俞本酣作甘又與近本特異處」好酒亡身「尸子○今案平津館本尸子據書鈔引同」糟為丘「六○今案御覽八十三引六韜同」懸肉為林「三輔○今案本鈔二十奢侈篇引三輔故事有肉林一條」 \\n 酒池運舟「帝王世紀○今案御覽八十二引帝王世紀無運舟二字惟見韓詩外傳」酒池牛飲「六韜○今案御覽八十三引六韜同」側弁之俄「○今案見詩小雅賓之初筵」亂我籩豆「○今案見小雅賓之初筵」威儀幡幡屢舞僊僊「○今案見詩小雅之初筵」式號式呼「○今案見大雅蕩之篇」 \\n 載號載呶「○今案見詩小雅賓之初筵」如蜩如螗如沸如羹「○今案見大雅蕩之篇」俾晝作夜「已上毛詩○今案見詩大雅蕩蕩之篇」長夜之飲「世紀○今案御覽八十三引同」三旬不出聽政「博物志○今案王謨輯本臨川李氏刻稗海本及繹史十四引博物志三皆作十惟御覽八十二引與舊鈔合」七日不知歷數「世紀○今案御覽八十三引帝王世紀同」靡靡之樂「世紀○今案御覽八十二引帝王世紀樂作聲亦見史記殷本紀及新序」矯誣上天「○今案見書仲虺之誥」 \\n 弗敬上天「○今案見書泰誓上」自絕于天「並書○今案見秦誓中」虧三光之明傷億兆之望「漢書○今案見卷五十一枚乘傳」逆天道絕帝德「世紀」洩天氣地藏「太公」舉事戾倉天發號逆四時「淮南子○今案淮南子覽冥訓倉作蒼考禮記月令駕倉龍前漢蕭望之傳倉頤廬兒可為古本作倉之證」 \\n 戮天射天「史記○今案見史記殷本紀俞本分作二條非是陳本改作射天笞地注國策尤謬」 \\n ○失政七十二 \\n 天厭周德「春秋○今案見左傳隱十一年」周室道衰「毛○今案見葛蓽詩序」天罔不矜「曹植」構怨連禍「毛○今案見詩兔爰序」 \\n 周室微弱政由方伯「史記○今案周本紀微弱作衰微」禮樂征伐自諸侯出「論語○今案見季氏篇」周鄭交質「○今案見左傳隱三年」王祭不供「春秋○今案見左傳僖四年」四郊多壘「春秋○今案亦見禮記曲禮」盟於太室「紀年○孫氏校守改室今案見讀騷樓本幽王十年」狩於河陽「春秋○今案見左傳僖廿八年」姬厲失權「書」周舍逃責「世紀○今案御覽八十五引帝王世紀責作債陳俞改注前漢諸侯王年表非是」折其玉斗失其金椎「孝經○孫氏校補玉字汁改斗今案見孝經援神契本鈔亡徵篇渾儀篇引同」失其玉鏡「書○今案見御覽八十二引尚書帝命驗」秦失金鏡「書○今案見本鈔亡徵篇鏡篇引尚書考靈曜」九鼎入秦「史記○今案見秦本紀」步至河上「○今案范書靈帝紀有步河二字又御覽九十二引獻帝春秋有比曉到河上句」盧次曹陽「獻帝○今案俞本虛作盧御覽九十二引獻帝春秋虛作路」 \\n 崎嶇危亂之間飄薄萬里之衢「袁崧○今案御覽九十二引袁山松後漢書同」唱乘輿「獻帝春秋○今案御覽九十二引戲帝春秋唱誤留」載帝幸營「春秋○今案御覽九十二引獻帝春秋」珍寶車馬乘輿器物盡入其邱「○今案本鈔及陳本珍誤注俞本改珠亦非也考御覽九十二引獻帝春秋有此文入作置」 \\n 星流矢激前螢火照道「並獻帝春秋○今案陳俞本刪前字御覽九十二引獻帝春秋有螢火照道四字」麴屑為粥「漢晉陽秋○今案御覽八百五十三引同」燥茶煮飲「四王起事○孫氏校起改遺非也詳前今案陳俞澡作懆起亦誤遺」御前作糜「漢傳○今案見御覽八百五十九引漢獻帝傳同」客舍作食「四王起事收八方園田水睢周遍天下聚斂所積不知紀極不分孤寮孤寮不桓塞上○孫氏校起誤改遺今案陳本無注俞本脫不分以下脫所字又御覽九百七十七引四王起事有於客舍作食句」 \\n ○禪位七十三 \\n 貴而無位「○今案見易乾卦」亢龍有悔「○今案見乾卦」選賢與能「○今案見禮運」狄舜正「書○孫氏校旁勒此條今案陳俞本改作格文祖」 \\n 堯薦舜於天舜薦禹於天「孟子○今案見萬章篇」命禹而推受　舜有九子而授禹「吳春秋○今案吳字乃呂氏二字之譌考御覽八十一引呂氏春秋同陳本改注吳越春秋非也俞本刪此條」堯待舜若棄敝履「○今案孟子履作屣」館于貳室「並孟子」賜昭華玉「○今案類聚十一引帝王世紀」授益地圖「○今案見御覽八十一引雒書靈準聽」揖五瑞「○今案近本尚書舜典及陳俞本作輯考史記五帝紀書郊祀志上及魏脩孔子廟碑並作揖與舊鈔合揖輯古字通」惣朕師「並尚書○今案見書大禹謨」 \\n 北堂書鈔卷第二十一 \\n  \\n 　"}
{"章节": "●北堂書鈔卷第二十二    帝王部二十二", "正文": "　 \\n ●北堂書鈔卷第二十二帝王部二十二 \\n 　 \\n  \\n 隋祕書郎虞世南撰南海孔廣陶校註太子七十四霸七十五 \\n ○太子七十四 \\n 主器莫若長子「易○今案見序卦傳」爵則以上嗣「○今案見禮記文王世子」天子之元子士也「並禮記○今案見禮記郊特牲俞本刪陳本改標王太子至以齒廿三字非是」太子天下本「漢書○今案見漢書卷四十三叔孫通傳」太子君之貳「○今案穀梁僖五年傳君作王」太子國之棟「國語○今案見晉語申生事」太子國儲嗣君「漢書○今案見卷七十一孫廣傳」社稷之粢盛「○今案見左氏閔二年」從曰撫軍守曰監國「並春秋○今案見左氏閔二年」震動百里不■〈？？大？？〉匕鬯「易○今案見震卦■〈？？大？亡〉說文喪本字」過闕則下過廟則趨「漢書○今案見卷四十八賈誼傳」記過之史徹膳之宰「○今案見漢書四十八賈誼傳陳俞本注大戴禮」作禖祝「○今案漢書六十三武五子傳」生甲觀「並漢書○今案見卷十成帝紀」太師持銅太宰持升「大戴禮○孫氏校汁改升今案見大戴禮保傅篇」升西階「禮記○今案見內則」見南郊「漢書○今案見卷四十八賈誼傳」射四方「禮記○今案見內則」 \\n 天地降祥儲君應祉慶由一人萬國作喜「曹植○孫氏校補祉字今案嚴輯全三國文據書鈔引同俞本上二句注漢書非也」鷄初鳴而衣服「禮記○孫氏校補服字今案見文王世子」昧爽而朝「韋昭」問內竪命膳宰「○今案見禮記文王世子」膳必敬視之藥必親嘗之「○今案見文王世子」 \\n 親齊元而養「○氏校補元字今案見文王世子」行不正履不脫冠帶「○今案見文王世子」春夏學干戈「○今案見□□世子俞本夏誤秋」秋冬學羽籥「○今案見文王世子」教以禮樂「○今案見文王世子」春誦夏弦「已上禮記○今案亦見文王世子」敏而好學溫故而知新「漢書○今案卷八十二史丹傳無下句而字」妙思六經逍遙百氏「魏書○今案見魏志廿二王粲傳注引魏略又見文選魏文帝與吳質書妙作玅」潛思書籍「魏志○今案魏志三明紀注引魏書明帝居東宮事」遊談莊老「王晉書○今案御覽二百四十五引晉中興書溫嶠與阮放勸太子亦有此文」 \\n 立太傅少傅以養之觀德行而審諭之「禮記○今案見文王世子陳俞本諭作喻」選端士以衞翼之「○今案見漢書四十八賈誼傳」調護太子「○今案見漢書卷四十張良傳」護太子家「○今案見漢書卷七十一疏廣傳」見正事聞正言「並漢書○今案見漢書四十八賈誼傳陳本注大戴禮非是」有一元良「禮記○今案見文王世子篇陳俞本諭作喻」太子仁孝天下皆弭「○今案見史記叔孫通傳」太子名號繫於百姓「○孫氏校放改於今案見漢書卷八十二史丹傳」寬博謹慎「漢書○今案見卷十成帝紀本鈔博誤悖陳俞本及孫校皆作惇亦非也陳俞連合下條尤非」文辭博敏「書○今案見卷十一哀帝紀贊」聰允之德「薛瑩漢書○嚴氏校以原鈔聰誤聽旁勒未改今案御覽九十一引薛瑩漢紀贊同陳俞本亦誤聽」兼資敏達「東觀漢記○今案見聚珍本順帝紀」先習教訓「魏文帝○今案嚴輯全三國文脫此條」義德允休　天玉裕「陸機○孫氏校五改玉今案見文選陸機皇太子宴元圃宣猷堂詩資作姿」聽亮雄斷「世紀○今案俞本刪此條」愍懷望火「王晉書○孫氏校補懷字今案俞本刪陳本改注今晉書見卷五十三太子遹傳又考類聚十六引王隱晉書云帝夜望火太子牽上衣使入闇處事」顯宗對曰「世紀○今案世說新語夙慧篇注引世紀同」安車班輪「漢書○今案卷五十一枚乘傳班作蒲」輿輪徐動「○今案見文選魏文帝與吳質書亦見魏志注廿一引魏略」 \\n 從者文學託乘於後車「並魏文帝○今案見文選與吳質書俞本脫於字」娛待朝夕入侍諷誦喜抱辛毗「廿紀○孫氏校補抱字今案本鈔世作廿係唐鈔避太宗諱也陳本改注世語與魏志辛毗傳注合疑本鈔紀字乃語字之譌也」報至尊「語林」 \\n ○霸七十五 \\n 義道以霸「禮記○今案見禮記表記」取威定霸「春秋○今案見左傳僖廿七年」王霸務焉「白虎通○今案王當作五務焉當作騖見白虎通爵篇」 \\n 駁而霸「孫卿子○今案亦見本鈔帝德篇引」共工氏「○今案陳俞本作共工氏之霸九州也見禮記祭法」其君必霸「國語○今案見國語周語上」 \\n 五霸者三王之罪人「孟子○今案陳俞本脫者字」五伯之霸也勤而撫之以役王命「○嚴氏校以原鈔脫而撫之三字以役句誤在勤王下皆已校正」求諸侯莫如勤王「○孫氏校賢改諸駕改如今案見左傳僖二十五年」明天子之威「已上春秋○今案本鈔威誤民孫已校正」敬王命成禮義「國語○今案見國語周語上」 \\n 尊周室　和諸戎狄以正諸華「春秋○今案見左傳襄十一年」九合諸侯一匡天下「論語○今案見憲問篇」復二略「○今案陳俞本刪此條」 \\n 九合諸侯如樂之和「○今案見左傳襄十一年」再合諸侯三合大夫「○嚴氏校云再合二句見昭元今案見左氏昭元年傳同」兵車之會十有一「○嚴氏校云兵車句見穀梁傳莊廿七今案陳俞本兵車作衣裳」文襄之霸不煩諸侯「○今案見左傳昭三年」宣昭令名昭禮命事　大蒐示禮「○嚴氏校云見左氏僖二十七年傳孫氏校祉改禮」伐原示信「○今案亦見左傳僖廿七年」諸侯相滅桓公恥之「○嚴氏校云見公羊傳元年又二年又十四年」 \\n 存三亡國以屬諸侯「○嚴氏校云見左傳禧十九年又孫氏校補存亡二字」遷邢於夷儀「○嚴氏校云見僖元年傳又孫氏校刑改邢」封衞於楚邱「○嚴氏校云見二年傳」五侯九伯汝實征之「上並春秋○嚴氏校云見左傳僖四年」三舉而悅「淮南子○今案近本淮南子卷十九云網三舉而百性悅」一戰而霸「○嚴氏校云見左氏僖廿七年」寍東夏「嚴氏校云左氏昭元年」平秦亂「春秋○嚴氏校云見左氏昭元年」攘戎狄「毛○今案陳俞本刪此條考毛詩車攻序戎作夷」霸西戎「春秋○嚴氏校云見左傳文三年」并國十二開地千里「世紀」力制羣雄「袁山松○今案御覽九十二引袁山松後漢書載曹氏事」芟艾姦雄「漢書」諸侯無怨天無大災「○嚴氏校云見左傳昭元年」 \\n 北堂書鈔卷第二十二 \\n  \\n 　"}
{"章节": "●北堂書鈔卷第二十三    后妃部一", "正文": "　 \\n ●北堂書鈔卷第二十三后妃部一 \\n 　 \\n  \\n 隋祕書郎虞世南撰南海孔廣陶校註后妃惣一　奇相二靈命三感四臨朝五 \\n ○后妃惣一 \\n 天子之配謂之后「○今案初學記卷十類聚十五引白虎通同」為海內小君「白虎通○今案見白虎通嫁娶篇」聽天下之內治「禮記○今案見禮記昏義」 \\n 脩教於內正位閨房「晉中興書○今案俞本刪此條考文選注五十八引晉中興書策明穆皇后事有正位句」配乾作合「東觀」從尊聽女「雷次毛詩○今案陳本無注俞本毛作宗考隋書經籍志有雷次宗毛詩序注一卷此蓋其逸文耳」皇后玉璽「○今案初學記卷十御覽一百三十五引漢舊儀璽下有文與帝同四字」皇后椒房「漢書○今案見外戚傳注佞幸傳注又類聚卷十五引應劭漢官儀有皇后稱椒房句」 \\n 以率以妾順「○今案陳本俞本無率下以字餘同東觀記明德馬皇后紀有以率八妾句御覽一百三十七引續漢書率作帥古字通也本鈔妾上有以字疑即八字之訛順字為衍文」 \\n 后聽內職「禮記○今案見禮記昏義」后職內事「魏志○今案見明悼毛皇后傳」王立朝后在前「禮記」君子好逑「毛○今案見詩周南關睢」 \\n 名家應運「晉中興書○今案御覽一百三十八引晉中興書康帝褚皇后事」帝嚳納四妃「○今案初學記卷十引白虎通及御覽一百三十五引世本同」 \\n 舜納三妃而生九子「世紀○今案御覽八十一引帝王世紀同」釐降二女「○今案見書堯典」夫妻之際人道大倫「○孫氏校以原鈔脫夫字際誤除遂加旁勒仍未改定也今案近本史記外戚世家妻作婦惟類聚十五引史記作妻與舊鈔合俞刪此條陳上句皆非」易基乾坤詩首關睢「○今案近本史記外戚世家首作如類聚十五引史記仍作首與舊鈔正合」姙姒配姬周室用熙「魏志○嚴氏校以舊鈔姙下脫姒配二字已加旁勒仍未補正今案見魏志后妃傳序據補姒配兩字」夏之興也以塗山「○今案見漢書外戚列傳序陳本注史記俞本於塗山下增桀之亡也以妹喜句亦見史記外成世家及漢書外戚列傳或舊鈔偶巳耳」 \\n 殷之興也以有娀紂之滅也妲己周之興也以姜嫄幽之滅也以褎姒「並漢書○今案見漢書外戚列傳序」 \\n ○奇相二 \\n 此成湯之骨法「○今案御覽三百七引續漢書同陳本注范漢書」天下貴人「○今案見史記高祖紀」相當大貴不無言也「東觀○今案亦見范書馬皇后紀」此女相乃不可言「魏志○嚴氏校云文昭甄后今案魏志文昭甄后傳注引魏書同」方口美髮「○嚴氏校云明德馬后今案見東觀記馬皇后紀初學記卷十引同」日角偃月「○嚴氏校云□烈梁后今案聚珍本東觀記順烈梁皇后紀同」身長七尺二寸「○嚴氏校云明德馬后今案見東觀記明德馬皇后紀初學記卷十引同」長七尺一寸「並東觀○嚴氏校云靈思何后今案聚珍本東觀記脫」 \\n ○靈命三 \\n 文王初載天作之合「○今案見詩大雅大明」在洽之陽在渭之涘「並毛詩○今案見大雅大明」大帝之女「春秋○今案初學記十引春秋合誠圖同御覽八十引大作火」俔天之妹「毛○今案見詩大雅大明」離艮為后「春秋○今案見御覽百三十五引春秋命歷序」 \\n 水靈是輔「曹植○今案聚類十五引曹植卞太后誄水作坤」河間有奇女「○今案見漢書外戚列傳」元城有聖女「並漢書○今案見卷九十八元后傳」 \\n 有貴人之氣「列女傳○今案見御覽百三十六引列女傳」有光景之祥「東觀○今案亦見范書梁皇后紀」黃雲盖「春秋○今案見玉函山房輯本春秋今誠圖亦見本鈔誕載篇」嘉澍沾渥「東觀○今案見聚珍本順烈梁皇后紀本鈔及陳俞本作樹非是」黃雲滿室「魏武○今案初學記卷十引王沈魏書卞皇后生事雲作氣御覽百三十八引魏書亦作氣」紫氣屬天「漢書○今案類聚七十八又引漢武故事言鉤弋夫八事同武外戚傳脫」 \\n 披手得玉鉤「列女傳○今案御覽百三十六引列女傳同」玉衣覆其上「魏書○嚴氏校云玉衣句甄后事今案初學記十引魏書同」夢飛蟲著身「○今案見東觀記皇后紀」夢捫天仰■〈口敕〉「東觀○今案見聚珍本和熹鄧皇后紀」歌曰白狐「呂氏春秋○今案本鈔歌篇引呂氏春秋同」讖曰銅馬「晉湯秋○今案御覽一百三十八亦引晉書元帝夏侯太妃事」釋蓍歎息「○今案御覽七至二十七引東觀記明德皇后事本鈔及陳俞本蓍誤箸」龜筮並從「東觀」 \\n ○靈感四 \\n 附寶見大電感而生軒轅「○今案見御覽百三十五引河圖」握登見大虹意感而生舜「○今案見御覽一百三十五引河圖著命苞」搖光貫月生黑帝顓頊「○孫氏校月光貫改光貫月今案御覽百三十五引河圖脫黑字又楊伯嵒六帖補卷四亦引」白氣貫月生黑帝「○今案御覽百三十五引河圖著命苞又詳卷一誕載篇」 \\n 接生白帝「並河圖○今案御覽七十九引河圖接作感陳本接上增夢字惟改注春秋元命苞是」命星貫昂夢接生文帝「孝經○嚴氏校以原鈔脫貫昴二字加斜勒帝字旁勒今案御覽八十二引孝經鉤命決文帝作禹餘同疑文帝當作文命」夢日入懷「書○今案見外戚列傳孝景王后事」 \\n 夢月入懷「晉中興書○今案亦見本鈔誕載篇」夢龍據胷「漢書○今案見外戚列傳薄姬事」夢龍枕膝「晉中興書○今案亦見御覽三百九十八引續晉陽秋及今書孝武李太后事」夢帝謂己余生而子曰虞「春秋左傳○今案左傳生作俞」夢高祖記己生子可名為彘「漢武帝○今案　欽定圖書集成歲功典六十七引漢武故事夢上有景帝二字謂己下有曰王美人四字餘同」夢人感己「河圖○今案御覽百三十五引河圖著命苞同」 \\n 夢與神遇「史記○今案見高祖紀」大跡出雷澤華骨履之生宓犧「河圖○今案御覽一百三十五引河圖同」郊禖有神跡姜嫄履之生子棄「毛○今案見毛詩生民箋」任己感神龍而生神農「世紀○今案陳本任誤佳御覽七十八引帝王世紀作任姒又御覽百三十五引孝經鉤命決作妊姒任妊己姒古通用本鈔任誤住孫嚴未校出」赤龍合慶都「春秋○今案見御覽八十引春秋合誠圖」赤龍感女媧「毛含神霧○今案詳本鈔誕載篇」玄鳥遺卵簡狄吞之「毛詩○今案見詩商頌元鳥篇鄭箋」 \\n 玉雞啣珠含始吞之「詩含神霧○今案詳本鈔誕載篇」胷坼生禹「世紀○今案見御覽八十二引帝王世紀」石破生啟「淮南子○今案近本淮南子脩務訓訛作禹生於石非也辨見王懷祖讀書雜志」夢庭產棘「周書○今案御覽三百九十七引周書同」丹蛇入梓宮「○今案御覽一百三十六引陳留風俗傳同本鈔及陳俞本梓誤紫孫嚴未校出」青鳥集臺上「漢武○今案御覽百三十六引漢武故事同」羣鷰銜土「漢書○孫氏校補土字今案見外戚定陶丁姬傳」暴風揚塵「史記○今案見外戚世家鉤弋夫人」發冢無屍「史記○今案史記外戚世家冢作棺屍作尸」開火出「漢武○今案書外戚丁姬列傳同本鈔火誤大孫嚴未校出陳本刪此條」 \\n ○臨朝五 \\n 太后臨朝「漢書○今案見卷三高后紀」太后攝政「東觀○今案是孝順梁皇后事」太后臨朝省庶獄「漢書○今案東觀記和熹鄧皇后紀」 \\n 天子幼沖攝機臨朝稱制「晉中興書○今案御覽百三十八引晉中興書明穆庾皇后事」專制朝事「漢書○今案漢書元后傳專制作顓擅」內攝時政外懷狄戎「○孫氏校補內字」臨朝攝政以寍天下「晉中興書○今案御覽一百三十八引晉中書明穆庾皇后事」閏房之禮任天下之重「漢南紀○孫氏校國改閏今案從陳俞本也又陳俞不注書名俞本並刪任字」修濟大艱「漢書」居危御重「漢南紀○今案陳俞御作能」外濟「○今案陳俞無此二字」內建鴻基外糾王慝「漢序」藩國親睦遠近欣服「○孫氏校補服字今案陳俞本亦脫服字」 \\n 北堂書鈔卷第二十三 \\n  \\n 　"}
{"章节": "●北堂書鈔卷第二十四    后妃部二", "正文": "　 \\n ●北堂書鈔卷第二十四后妃部二 \\n 　 \\n  \\n 隋祕書郎虞世南撰南海孔廣陶校註德行六母儀七孝弟八慈仁九率禮十 \\n ○德行六 \\n 關睢后妃之德也葛覃后妃之本也卷耳后妃之志也兔罝后妃之化也芣苢后妃之美也「並毛詩○今案見毛詩序」厚德載物「○孫氏校原改厚今案見易坤卦」 \\n 正柔而剛至靜而方「並易○今案見易坤卦」德冠後宮「○孫氏校觀改冠今案見范書馬皇后紀及列女傳卷八八」德著閨房「漢書○今案陳本無注」 \\n 賢而有德「列女傳○嚴氏校云見周宣姜后傳」維德之行「毛○今案見大雅大明」脩德之苦「○今案范書和熹鄧后紀苦作勞俞本苦字作一方圈」 \\n 德參姜任「漢書○今案陳俞本任作妊」德牟二南「魏書○今案魏志甄后傳注引魏書牟作侔」以色親以德固「列女傳○今案陳本無注見古列女傳賢明傳周宣姜后事」美於色厚於德「陳思○今案御覽百三十七引陳思王畫讚序同」婉嫟有節行「列女傳○孫氏校嫟作■〈女匧〉今案嫟嬺瘱皆通不必改也陳本刪此條俞本嫟作瘱注陳思二字考列女傳漢孝平王后嫟作淑餘同」婉嫟有節操「漢書○今案卷九十七外戚定安公太后傳嫟作瘱陳同御覽百三十六引漢書作嫕俞同」婉嫟慈孝「○今案俞本嫟作嫕」婉順慈仁「漢記○今案陳本記作紀」 \\n 天性柔順惠心淵塞「晉中興書○今案御覽百三十八引晉中興書淵塞作塞同本鈔性誤姓陳俞本上句作矢心別為一條非是」清淨專一　端一誠莊「○嚴氏校旁注太任二字今案陳俞本亦注列女傳太任考阮刻宋本列女傳卷一」訓正後宮嬪御有序「並列女傳○今案類聚十五引列女傳同」內檢左右外抑宗族「○今案俞本注續漢書孝和鄧后」性少好樂「並漢○今案俞本樂作學」而無儉詖「毛○今案詩卷耳序儉作險」不訢小數「○今案范書馬皇后紀訢作信陳本作忻俞本作欣均非是」不好淫祀「○嚴氏校云見東觀漢記和熹鄧后事」不喜遊觀「並漢書○嚴氏校云見東觀記明德馬后事今案亦見初學記卷十」不好戲弄「魏書○嚴氏校弄戲改戲弄今案案見御覽一百三十八引魏書同」 \\n 內無忌克之心不以舊惡介意「漢紀○今案俞本刪此條陳本克作刻注續漢書順烈梁后」但當謝過「漢書○今案見范漢書卷十上鄧皇后紀」克己求愆「漢書○嚴氏校求字旁勒今案范書和熹鄧后紀求作引」屬以婦德而不忘付之以正而不衰「呂氏春秋○孫氏校襄改衰」輔佐君子「毛○孫氏校補佐字今案見卷耳詩序」以匡主上「○今案匡作匡宋鈔避太祖諱也」弘筞授親「漢紀○今案陳俞本作執策注見書」屬以輔上「漢書」 \\n 有婦人焉「論語○今案見泰伯篇」佐定天下「漢書○今案見卷九十七上外戚傳高后」思齊太姙「○今案案見詩大雅思齊」思媚周姜「○今案同上陳俞本刪此條」太姒嗣徽音則百斯男「○今案同上」纘女維莘長子維行「並毛詩○今案見詩大雅大明」 \\n ○母儀七 \\n 有母儀之節「漢紀○今案陳俞本節作德改漢紀為後漢郭皇后紀」付母儀　之德「魏志○今案魏志卞皇后傳付亦作有陳俞本刪此條」 \\n 思齊太姙文王之母思媚周姜京室之婦「毛○今案見詩大雅思齊」歷漢四世天下母「漢書○見卷九十八元后傳贊」太姙能為胎教「○今案見御覽百三十五引列女傳」太姙號曰父母「○孫氏校六字俱旁勒非也嚴氏覆校祇勒姙字父字誠是今案御覽一百三十五引列女傳父作文姙作姒陳俞本脫此條」 \\n 不視惡色不聽淫聲「並列女傳○今案古列女傳太任事惡作耶又御覽一百三十五引列女傳及陳本兩不字上有目字耳字」立而不跛坐而不差「大戴禮○孫氏校据陳俞本羌改差是也今案見大戴禮保傅篇」誨以正道　獨明教訓「○今案見列女傳啟母事」教訓以善「○今案見列女傳啟母頌」 \\n 化導三子皆成賢德「並列女傳○今案御覽一百三十五引列女傳脫德字類聚十五引則有德字」誨啟有力「世紀」教諸小王試其論誦「漢書○今案范書馬后下句」 \\n ○孝悌八 \\n 婉順慈孝體性慈□「漢紀○今案俞本慈下有惠字」親奉供養「漢書○今案見卷九十七上外戚傳許皇后列傳」躬執饋饌「漢紀」 \\n 奉事長樂宮下至侍御皆得歡心「○今案見御覽一百三十七引續漢書」脩序道「晉中興書」昏定晨省終無懈倦「○今案陳本脫晨昏終倦四字」 \\n 耆敬色養朝夕不違「○今案陳本脫耆敬朝夕四字」躬親醫藥垂涕晝夜「書○孫氏校射改躬今案躬祝俞作侍親陳作親侍」朝望幄坐悲喜感動「魏志○今案魏志甄后傳注引魏書坐作座」供養長樂宮「○今案漢書外戚傳樂作信」親奉定省不避暑寒「漢紀」大化婦道「晉中興書」不親毉泣流離「漢紀」不得定省晝夜泣涕「魏書○今案魏志文甄后傳注引魏書武宣皇后事」哭聲不絕飲不入口「漢紀○今案陳本無注」敬養盡於奉存哀慎刑「○今案陳俞本刪此條本鈔疑有脫誤」疏食骨立　素食竟朞　失親數十年言及未嘗不流涕「○今案見范書陰皇后紀」□年白首未嘗不愴然泣涕「漢紀○今案魏志卞皇后傳注引魏書年上有高字下句作對之涕泣陳俞本刪年字」后承兄姊恩情契敬甚篤　十四■〈哭？亡〉（喪本字）兄悲哀過制「魏書○孫氏校克通改哀過今案又見魏志文甄后傳注引魏畧同」仍■〈哭？亡〉（喪本字）諸「○今案陳俞本刪此條」 \\n ○慈仁九 \\n 母簡狄敦□仁翼「列女傳○孫氏校敦下補厲字今案陳俞本亦有勵字阮刻宋本列女傳卷一同」太后慈仁子孫賴福力役「漢紀○今案陳俞本無役字御覽百三十六引東觀記無力役二字餘同」獄訟相引承間為言「漢書○今案見范書卷十上馬皇后紀陳俞本注列女傳非是」 \\n ○率禮十 \\n 由禮　動與禮合「漢紀」仁和有禮「晉中興書」尊敬師傅「○今案見毛詩葛覃序陳俞本注詩小序」 \\n 北堂書鈔卷第二十四 \\n  \\n 　"}
{"章节": "●北堂書鈔卷第二十五    后妃部三", "正文": "　 \\n ●北堂書鈔卷第二十五后妃部三 \\n 　 \\n  \\n 隋祕書郎虞世南撰南海孔廣陶校註早慧十一　誡節十二明賢十三　謙讓十四節儉十五　勤勞十六 \\n ○早慧十一 \\n 七歲幹事「漢書○王石華校七改十沿陳俞本之誤也今案御覽一百三十七引漢書馬皇后事同陳俞本作十者據今本范書改耳」九歲喜書「魏書○今案魏志甄后傳注及御覽一百三十七引魏書同」六歲能書「○王石華校補能書二字今案見范書竇后紀及和熹鄧后紀同陳本刪此條」九歲誦論語「○今案見御覽一百三十七引觀記同聚珍本東觀記脫此條陳俞本注范書非也」剃髮額傷雖痛不言「並東觀○今案見聚珍本東觀記和熹鄧后紀」以穀賑給闊為恩惠「漢書○今案見魏志文甄皇后傳闊作廣陳俞本亦作廣本鈔改闊者乃虞永興在隋時避煬帝諱也又本鈔漢字當作魏」 \\n ○誡節十二 \\n 周宣嘗晏起姜后待罪「列女傳○今案阮刻宋本列女傳卷二同陳俞本及本鈔晏作宴非是」漢明幸離宮馬后陳戒「列女傳○今案顧千里校本列女傳卷八明德馬后傳同陳本戒誤式范書馬后紀亦作戒」當熊而立「列女傳○王石華校為改而今案阮刻宋本馮倢侈傳同」投火而死「列女傳○今案類聚十五引列女傳同」禍至共死「魏書○今案亦見魏志武宣卞后紀」與璽俱死「漢書○今案卷九十八元后傳死作葬餘同本鈔作融者誤陳俞作爾尤謬」 \\n ○明賢十三 \\n 並以賢明流荒後世「魏書○今案陳俞本後世作世世考魏志文德郭后傳作上世」娥皇聰明「○今案見阮刻列女傳虞二妃」有■〈新上女下〉高明質行聰明「並列女傳○今案陳本脫高明二字考阮刻列女傳卷一高明二字作明而有序餘同考鯀妃生禹湯妃生太丁皆有■〈新上女下〉氏女」后性敏給「○嚴氏校云案見章德竇后事今案御覽一百三十七引續漢書同」少而明達　聰叡天資周密畏慎　原事得情　不敢隱情「○今案見黍珍本東觀記和熹邱皇后傳」 \\n 時有所問對無遺失　有所不安明陳其故　進止得適人事脩備「並東觀○今案聚珍本東觀記脫此條御覽一百三十七引續漢書章德竇皇后事備作儲餘同本鈔止得誤作心德孫嚴未校正」不變容喜不失節「魏志○王石華校以原鈔脫節字因據陳本補作政字非也嚴氏校旁□□字政字甚是然眾校定為何字也今案魏志武宣卞皇后妃悉作怒夫下有節字」脫簪待罪「○今案見阮刻宋本列女傳周宣王姜后傳」後庭輦「列女傳○今案亦見漢書外戚班倢侈傳」蒙被而謝「漢書○今案見外戚傳孝武李皇后」離宮觀畫「曹植○今案御覽一百三十七引陳思王畫讚序無離宮二字」鬼神有知不受不臣之愬如其無知愬之何益「列女傳○今案漢書外戚班婕妤傳同阮本列女傳卷八愬作訢考詩薄言往愬亦與訢同」 \\n ○謙讓十四 \\n 謙讓恭儉「列女傳○今案見顧千里校本列女傳卷一有虞二妃傳」謙讓日崇「東觀○今案陳本日誤曰」謙退讓位委去至尊　恭謹接物先人後己「後漢書○孫氏校入改人」恭讓著於幽微至行顯於不言「魏志○嚴氏校云見甄后傳注今案魏志甄后傳注引魏書載三公奏同」心每自退「列女傳○今案見類聚十五引列女傳黃帝妃嫫母事阮刻古列女傳脫」彌自揖損「魏書○嚴氏校云見甄后傳注今案魏志甄后傳注引魏書揖作挹二字同用陳俞本改注魏志非也俞本揖作抑非本鈔之舊」以尊事卑終能勞苦「列女傳○嚴氏校云見有虞二妃頌今案阮本列女傳卷一同」先人後己於至誠「東觀○今案聚珍本東觀記脫此條考類聚十五引續漢書亦同」苦心曲體勞謙至甚「後漢書」自省不任粢盛之事「○嚴氏校云見甄后傳注今案魏志甄后傳注引魏書同」誠不足充女君之任「魏書○今案魏志文德郭皇后傳注引魏書任作盛位餘同陳本刪此條俞本君作教非是」內有進賢之志而無嫉妒之心「○今案毛詩卷見序嫉妬作險詖」 \\n 不妬忌思賢才下逮眾妾「毛詩○今案陳本下逮誤不建」薦達左右「東觀○嚴氏校云案薦達句馬后事今案聚珍本姚輯本東觀記皆脫惟見范書馬后紀考列女傳卷八亦同」參差荇菜左右流之窈窕淑女寤寐求之「○今案見詩周南關睢」 \\n 則百斯男「○今案見詩大雅思齊」子孫眾多「並毛詩○今案見詩蠡斯序」 \\n ○節儉十五 \\n 躬儉節用「毛○今案見孫葛覃字陳本刪毛字」雅性儉節　吾萬乘主欲身率眾「東觀○今案范書馬皇后傳眾作下餘同聚珍本姚本東觀記眾下句當據書鈔補正」吾行儉日久不能為奢「魏書○今案魏志正宣卞后傳注引魏書亦同」 \\n 后起微賤車服節儉「漢書○今案見卷九十七上外戚傳」后性約儉不尚華麗「魏書○嚴氏校云后性二句見卞后傳注今案魏志武皇卞后傳注引魏書同」不好玩弄「漢書」不好音樂「○今案見類聚十五引續漢書馬后事」眉不施黛裝不求飾「觀○今案聚珍本姚本馬皇后紀脫下句俞本求作務」衣不擇采「○今案俞本刪」袍極麄疏「漢書○今案類聚十五引續漢書作疏麄」廚無異膳「○今案見御覽一百三十八引魏書武宣卞皇后事」裳衣大練「○今案見范書馬后紀又聚珍本東觀記常作身」身衣大帛「漢書○今案見范書卷十馬皇后傳」食不求美「○今案陳俞本美作飽考後漢書卷十美作甘」 \\n 膳不求珍「東觀」左右菜食「○今案見御覽一百三十八引魏書武宣卞皇后事陳俞本及本鈔連合下條非是」金銀器珠之物悉禁斷「漢書○今案范書和熹鄧后無器字悉禁斷作皆絕不作」主衣細縞讁不得 \\n ○勤勞十六 \\n 論寢徹旦「並東觀○今案陳俞本改標旦夕勤勞四字陳本並改注列女傳」夙夜在公「○今案見召南小星篇陳俞本在公作戰兢往後漢鄧后」至勤謹□斁「○今案陳俞本作至于憂勤陳本並注詩小序」采采卷耳不盈傾筐「並毛詩○今案見周南卷耳」無衣韈「○今案陳本脫」 \\n 北堂書鈔卷第二十五 \\n  \\n 　"}
{"章节": "●北堂書鈔卷第二十六    后妃部四", "正文": "　 \\n ●北堂書鈔卷第二十六后妃部四 \\n 　 \\n  \\n 隋祕書郎虞世南撰南海孔廣陶校註誠慎十七　■〈罡刂〉正十八幸十九　藝學二十恩惠二十一容儀二十二恩寵二十一嬖■〈薛上女下〉二十四凶逆二十五廢黜二十六 \\n ○誠慎十七 \\n 太后慎謹「○今案聚珍本東觀記馬皇后傳云太后素謹慎」皇后素謹朴「○今案見漢書九十八元后傳又八十二史丹傳」未曾私語「東觀」夙夜矜矜「漢書○今案御覽一百三十七引續漢書和熹鄧后矜矜作兢兢與矜通」無令干亂吏治「漢記○孫氏校亂于改于亂」懼有見私之譏「魏書○孫氏校機改譏今案魏志文甄后傳注引魏書同」 \\n ○■〈罡刂〉正十八 \\n 為人■〈罡刂〉義「漢書○今案漢書外戚傳呂后為人剛毅本鈔四十八外戚封篇亦引作剛毅傳鈔者以音致訛耳」辟除嫉妬「毛」冒絮提文市「史記○今案見侯世家」戟士收尚書「東觀」不可以我故壞國法「○今案魏志卞皇后傳注引魏書同」每見外親不假顏色「魏書○今案御覽一百三十八引魏書同」外戚戰慄百寮然「漢記」 \\n ○遊幸十九 \\n 巡狩四郊存見孤寡「○孫氏校部改郊今案見漢書卷九十八元后傳」祓於霸上「○今案見漢書外戚傳及五行志」遵霸袚除「○今案見漢書元后傳」 \\n 校獵上蘭「並漢書○今案見漢書元后傳」蠶於濯龍「東觀○今案見聚珍本觀記馬后紀」春幸繭館夏遊御宿秋望昆明冬飲飛羽「漢書○今案近本漢書元后傳御作蘌宋祁注云篽一本作御與舊鈔合俞本亦作御」 \\n ○藝學二十 \\n 誦易經習詩論「○嚴氏校上旬注范書明德馬后下句注和熹鄧后今案類聚十五及御覽一百三十七引續漢書此二句俱馬后事嚴校下句改屬鄧后非原鈔之舊矣」 \\n 誦孝經治韓詩「○孫氏校詩韓改韓詩嚴氏校注順烈梁后今案見御覽一百三十七引續漢書」好黃帝老子之言「並漢書○嚴氏校云見竇太后事」解黃帝素女之「漢武事○今案古今說海本漢武故事言拳夫人事同陳俞本術作書並注漢元后非是」聽言視論摘發其要「漢記」諸兄讀經難問其意「○嚴氏校云續漢和熹鄧后事今案御覽一百三十七引續漢書同陳俞本經作書」博覽五經傳記「○今案汙輯本續漢書卷一據御覽一百三十七引孝和鄧皇后事」 \\n 皆號諸生「並漢記○嚴氏校云續漢和熹鄧后事孫氏校以原鈔皆誤習旁勒示改今案亦見東觀漢記鄧后紀陳俞本改注范書非也陳脫皆字俞本皆作時」博覽前世成敗「○嚴氏校云見范書順烈梁后事」女博士「續漢書○嚴氏校云續漢和熹鄧后事」聰慧才能「漢書○今案御覽一百三十七引續漢書慧誤惠餘同」 \\n 聰明才巧　善史書「漢書○今案見卷九十七下外戚傳孝成許后」甲夜占書丁夜盡筆「漢記○今案陳俞本筆作畢記作書」始作南音「春秋○孫氏校始改冶沿陳俞本之誤也今案見御覽一百三十五引呂氏春秋亦見本鈔歌篇引同又本鈔作誤淮陳俞本亦然」善歌造曲「漢書○今案見漢書外戚傳李夫人」 \\n 妙麗善舞「漢書○嚴氏校注李夫人三字今　案同上外戚傳」 \\n ○恩惠二十一 \\n 施恩惠「漢書○今案見漢書元后傳」賜錢帛「漢紀○今案亦見漢書元后傳」以金錢錫長公主「史記○今案史記外戚世家竇太后遺詔同陳俞本錢作帛」賜以赤綬「後漢書○今案見范書馬后紀」賜金蓋車「漢記云○今案袁宏漢殤帝紀金作青范書鄧后紀金作玉青本鈔車誤華孫嚴未校正」 \\n ○容儀二十二 \\n 容儀照曜絕異「漢記」珪璋特達令儀淑美「晉中興書○今案御覽一百三十八引同」姿色殊絕「漢武○今案守山閣本漢武內傳拳夫人事色作貌」 \\n 令色卓絕「漢紀」姿色甚偉「列女傳○今案御覽一百三十六引列女傳同」顏色非凡「魏畧○今案魏志文甄后傳注引魏畧同」姿容有異「漢書○今案見御覽一百三十七引續漢書和熹鄧后事」惠而有色「世說○今案見惜陰軒本世說惑溺管魏甄然惠疑慧之誤」李夫人妙麗善舞「○今案見漢書外戚傳」竇皇后有容貌才能「續漢書○嚴氏校注續漢章德竇后今案御覽一百三十七引同」 \\n ○恩寵二十三 \\n 寵之專房「○今案見漢書外戚霍后傳專作顒玉篇顓者專也二字通」貴傾後「漢書○今案見外戚飛燕傳」遂見寵異「漢書○嚴氏校云范書明德馬后紀」姬妾莫比「漢書○嚴氏校云見續漢書孝德左右」同輿「晉陽秋」共博「魏志」金屋「漢武○今案見古今說海本漢武故事同」玉階「○今案見漢書外戚傳」舍為椒風以配椒房「並漢書○今案見漢書按幸傳董賢」上憐閔焉圖畫其形「漢武○孫氏校憐改憐閔今案見漢書九十七上外戚李夫人傳」進思令美乃作賦頌「續漢書○今案御覽一百三十七引續漢書進作追餘同」 \\n ○嬖■〈薛上女下〉二十四 \\n 擅寵驕貴「漢書○今案見外戚孝武陳皇后傳」有寵驕妬「○今案見阮刻宋本列女傳卷八」用心邪辟「○今案阮刻列女傳妲己事辟作僻通用」 \\n 佞邪媚「○今案見阮刻列女傳卷八更始韓夫人」厥貌惟妖厥行惟軌「○孫氏校貔改貌妭改妖今案俞本軌作詭」所與貴之所悅誅之「○今案宋刻列女傳卷七作譽」美好辭辨興於姦軌　嬌媚不順嫉妬後宮「今案見阮刻列女傳趙飛燕」王同乘「○今案見阮刻列女傳卷七褎姒」 \\n 帝方對我飲「○今案見阮刻列女傳卷八更始韓夫人事本鈔及陳俞本對我飲作節飲非是」醉飽沉湎「○今案見阮刻烈女傳更始韓夫人」啼泣不食「○今案見阮刻烈女傳趙昭儀」帶劍傳宗冠「○今案本鈔劍篇引列女傳末喜事脫宗字餘同陳俞本誤作佩劍帶冠阮刻宋本列女傳亦然益證舊鈔之足貴也」嗜酒淫遊「並列女傳○今案阮列女傳卷八韓夫人事遊作色」末喜好聞繒聲「世紀○今案御覽一百三十五引帝王世紀同」褎姒舉烽火「○今案見宋刻列女傳卷七」 \\n 桀既無道又重其荒「○今案見阮刻列女傳卷七」紂既無道又重相繆「並列女傳○今案見阮刻列女傳卷七」赫赫宗周褎姒滅之「毛○今案見詩小雅正月」 \\n 是喪王國「璅語○今案亦見本鈔亡徵篇又玉函山房輯本古文璅語一卷言壯書鈔兩引」 \\n ○凶逆二十五 \\n 巫蠱呪詛「○嚴氏校云和帝陰后事今案又見漢書外戚孝武陳皇后傳」傾亂　左道「漢記○今案亦見苑書宋皇后紀」絕太后饍「○今案陳俞本饍作膳考今晉書三十一武悼楊皇后傳亦作膳玉篇饍與膳同」賜太子酒「並晉湯秋○今案亦見晉書五十三愍懷太子傳」孫「漢書○今案標月有脫字陳俞本刪此條」戟擲孕婦「王晉書○今案御覽一百三十八引王隱書同陳本注漢書非也」宗室所怨海內之讐「書○今案見外戚孝成趙皇后傳」墮炭乃笑「○今案見阮刻列女傳卷七妲己事亦見史記夏本紀」溺死乃笑「列女傳○今案見阮本列女傳卷七未喜事」 \\n ○廢黜二十六 \\n 數諫怨懟不可承宗廟「○嚴氏校注光武郭后事」懷挾左道不可母天下　遂下暴室「並漢書○今案見范書獻帝代皇后紀」廢為庶人「晉陽秋○今案亦見今晉書后妃武悼楊后列傳」居長門宮「司馬相如○嚴氏校注陳皇后今案見漢書外戚陳皇后傳」處昭臺宮「○今案見漢書外戚孝成許后傳」 \\n 退就桂宮「○今案見漢書外戚傳孝哀皇后」遷於桐宮「○嚴氏校云范書和帝陰后今案亦見御覽一百三十七引續漢書靈思何后桐作祠」徙雲林館「並漢書○氏校從改徙今案見漢書外戚傳霍后事」徙居雲臺「漢紀○孫氏校從改徙今案見范書相思竇皇后紀」移司徒府「晉中興書○今案陳本刪此條本鈔徒誤從據今晉書河皇后傳及俞本訂」賜死金鏞城「晉陽秋○今案御覽一百三十八引晉後畧亦同」葬於皋門亭「漢書○今案陳俞本注後漢宋皇后見近本范書卷十下」 \\n 北堂書鈔卷第二十六 \\n  \\n 　"}
{"章节": "●北堂書鈔卷第二十七    政術部一", "正文": "　 \\n ●北堂書鈔卷第二十七政術部一 \\n 　 \\n  \\n 隋祕書郎虞世南撰南海孔廣陶校註論政一 \\n ○論政一 \\n 政必本天「禮記○今案見禮運」惟辟奉天「書○今案見泰誓」取諸兩儀「抱朴子今案見平津館本外篇君道篇」以天為本「潛夫論○今案見本政篇俞本刪此條」以四時為柄以日月為紀「禮記○孫氏校祀改紀今案禮運及陳俞本月皆作星」國有二柄「傅子○今案嚴輯本傅子治體篇國上有治字陳俞本改注韓子非是」治有四「尸子○今案見平津館本尸子治天下篇」治有二機「說苑○今案見說苑政理篇」 \\n 必修諸己以光四海「抱朴子○今案平津館本金陵刻嚴繼二家重定本抱朴子君道篇光作先」欲治其國先齊其家家齊其治國「禮記○今案俞本刪下五字陳本下句作家齊而後國治」民從上所行「論語上之所為民所歸「春秋○今案陳俞本下句作民之歸也考左傳襄廿一年與陳俞同本鈔疑有脫字」達民之情然後從命「家語○今案見家語入官篇第二十一」民之所　生如璽抑塗「呂氏春秋○今案陳俞本抑作印考呂氏春秋離俗覽篇正作抑與舊鈔合本鈔璽篇引呂氏春秋又作仰亦抑字之譌也」下之從上如金在鎔「董仲○今案見漢書董仲舒傳本鈔仲下當有舒字陳俞本注作董子」君子篤於親則民興於仁故舊不遺則民不偷「論語○今案見泰伯篇俞本刪此條」政者君子所藏身「禮記○今案禮運及陳俞本子作之又陳俞脫身字」術者主之所執「韓子○今案見韓非子說疑篇」勢者君子輿威者君之策國者君子輿勢者君之馬「並韓子○今案陳俞本兩子字作之餘同近本韓非子外儲說左篇子輿作之車又脫君策以上二句」夫政猶張琴瑟「新序○今案類聚五十二引新序同」治國無若五音「史記○今案見史記田敬仲世家」琴瑟不調必解而更張為政不行必變而更化「董仲舒○今案見漢書董仲舒傳」道有升降政繇俗革「書○今案見書畢命陳俞本繇作由此開元前未改本尚書如是」政有細目法有大綱「廣論」振裘持領舉綱收網「應璩○今案嚴輯應璩集脫此條」 \\n 引其紀萬目起引其綱萬目張「春秋○今案本鈔其紀誤異絕陳俞本不誤」以一國目觀故視莫明焉以一國耳聽故聽莫聰焉「韓子○今案韓非子定法篇及陳俞本俱作視餘同」為政在人「禮記○今案見中庸」為政以德「論語○今案見為政篇」政有三品「說苑○今案見說苑政理篇又本鈔德化篇引同」政道有三「魏書」堯舜不易民而治正桀紂不易民而治亂「荀悅○孫氏校集改□今案陳俞本正作治說作子」 \\n 善治者使盜跖可信不能治者使伯夷可疑「商君書○今案類聚五十二引商君書同陳本能作善」德惟善政政在養民「書○今案見書大禹謨」禮以體政政以治民「春秋○今案左氏桓二年傳及陳俞本治皆作正」道之以政齊之以刑民免而無恥道之以德齊之以禮有恥且格「論語○今案見為政篇」 \\n 先之以博愛而民莫遺其親先之以敬讓而民不爭道之以禮樂而民和睦示之以好惡而民知禁陳之以德義而民興行「孝經○今案近本孝經三才章以德作於德餘同」 \\n 政如農功日夜思之思其始而成其終「○今案見左氏襄廿五年」政莫如猛望而畏之「○今案見左傳昭二十年」政如冰霜姦軌消亡「舜云」治國若烹小鮮「老子○今案老子居位篇國上有大字」治民如御奔馬「說苑○今案見說苑政理篇」治國不以禮猶無耜而耕「禮記○今案見禮運」裁國無利器猶以鈆刀「阮子○今案御三百四十六引阮子刀下有而望其巧四字馬輯嚴輯本同俞本下句作猶鉛刀而割五字」治國若耨去其害苗者而已「淮南子○孫氏校補去其五字今案見說山訓篇耨作鎒田餘同」治亂民猶治亂繩「漢書○今案見卷八十九循吏傳」治煩事如治亂髮「傳子○今案陳本無注俞本脫子字傅子校輯本脫此條」禮樂治之粉澤「太公六韜○今案本鈔禮惣篇引六韜冶下有國字餘同」賞罰國之粉黛「韓子○今案見韓非子顯學篇」託是非於賞罰屬輕重於權衡「韓子○今案見韓非子大體篇」末產不禁則野不辟罰不信則民無恥「管子○今案管子權修篇同本鈔脫則野五字尚未盡誤陳本刪則野八字則不辭矣又王懷祖讀書雜志引此舊鈔恥字以證近本管子之誤」齊其政不易其宜修其教不易其俗「禮記○今案近本禮運修其七字在齊其句之上本鈔立篇引與今禮運同」其教不肅而成其政不嚴而治「○今案見孝經三才章」成其德教而行其政令「並孝經○今案見聖治章」視其所以「○今案見論語為致陳俞本刪此條」節用而愛民以時「論語○今案見學而篇」務其德而安民「春秋○今案左氏哀十年傳及俞本無其字本鈔識呇篇引亦無其字」官爵以勸民「韓子○孫氏校以原鈔勸誤力因照陳俞本改利非也今案韓非子詭使篇作本鈔殆脫去雚旁耳」官職相序君臣相正「禮記○今案見禮運篇」」辨上下定民志「易○今案見履卦大象」守成理因自然「韓子○今案陳俞本成作我」親仁善鄰「春秋○今案見左傳隱六年俞本改注呂氏春秋」悅近來遠「家論○今案陳俞本作家語考見近本家語辯政篇第十四」因能受祿莫敢索官「韓子○今案見韓非子外儲說左」利君之祿焉敢不報「韓子○今案韓非子外儲說右上敕作得報作服餘同陳俞本敢亦作得」與其使食浮於人寍使人浮於食「禮記○今案見禮記坊記陳俞本上句無使字」為國富民「管子○今案見管子治國第四十八」帝王富其民「並管子○今案俞本刪其字近本管子脫惟見文子卷七微明篇」弗富不足為人弗與無以合親「六韜○今案御覽四百七十二引六韜同陳俞本及本鈔為作無非也又平津館本六韜守土篇為人作為仁是此條之異文而後附逸文一卷又收御覽此條殊近疏舛」 \\n 何以守位曰仁何以聚人曰財「易○今案見繫辭下」王者藏於天下諸侯藏於百姓「韓詩○今案王謨本卷十」野與市爭民家與府爭貨「管子○今案見權修篇第三」足食足兵民信之矣「○今案見論語顏淵篇」擇可勞而勞之「○今案見論堯曰篇」因民之所利而利之「並論語○今案見論語堯日篇陳俞本民下無之所二字」利以得民「韓子」利以平民「○今案見左氏成二年戰於新築」利以安民「春秋○今案陳俞本民作之」利而勿害貪劉則治道乖通利則君道章「周書○今案陳本刪此條」四達不悖則王道備「禮記○今案見樂記」四民用足則國家安樂「黃石公○今案諸子奇熉本家作乃俞本脫樂字」治國之難在知賢「列子○今案見列子說符篇」民非則不治俗非智則不振「杜預」案名察實選才去能「周禮」因任而授官修名而責實「周書」因事施功仍使効才「劉子○今案諸子奇賞本劉子適才篇功作用使誤便陳俞本功作公使亦誤便」官人以序「虞預○今案俞本刪陳無虞預二字」綜核人才官方任能「並晉帝○王石華校補方字今案陳本無注俞本注唐修晉書亦非也」任賢使能「周書○今案逸周書大聚解任作稱俞本刪此條」雋士登進無能降退「李伏士○今案俞本刪此條陳本雋作儁無注」明時無廢人「子○今案俞本刪此條陳本無子字」水深則魚鱉歸之主賢則豪傑赴之「春秋○今案俞本刪此條」若飢魚之歸餌渴鳥之赴泉「管子」 \\n 崇道貴德則聖人自來任能黜否則官府理治「家語○今案家語賢君篇理治作治理」物有其官官修其方「春秋○今案見左傳昭廿九年俞本改注呂氏春秋」 \\n 各勤其官以久其任　官少則精精則職理「並桓溫」不以智累心不以私累世不吹毛而求疵不洒垢而察難知「韓子○今案韓非子大體篇世作己洒作洗餘同陳俞本察難知作索廢非是」治化貴簡易法令不欲多「應璩○今案嚴輯應璩集脫此條」反無側「書○今案見洪範」不放不忘「鬼谷子○今案陳本改不僣不濫」不貴異物民乃足不寶遠物則遠人格「書○今案見旅獒」不尚賢使民不爭不貴貨使民不盜「老子○今案見老子安民篇第三」罷無益之巧棄難得之貨「潘尼○孫氏校主改尼今案張溥百三家本脫此條」不履其事則亂也「禮記○今案見禮記表記」 \\n 慢於政者害於國「管子○孫氏校宮改害今案管子中匡篇有云慢於朝者緩於政害於國家者危於社稷疑此條有譌脫也」政不正則君位危「禮記○今案見禮運」 \\n 危以動則民不與「易○王石華校民興改民不與今案見繫辭下」政寬則姦易禁政急則姦難絕「物理論○今案平津館本據文苑英華引同」法出而姦生「董仲舒○今案見漢書董仲舒傳陳俞本注作董子」刑肅而俗弊「禮記○今案見禮運」刑法不中無所措手足「論語○今案見子路篇」峻法重刑非郅平之理「○今案陳俞本峻作緩郅作治」民怨者傷國「太公六韜○今案陳本無注」民勞者傷國「劉子○今案見陳仁錫校本劉子愛民篇」知之者昌不知者亡「○今案見本鈔三十二禁令篇引晏子春秋」吏不徇功民不私力「王粲務本論○今案張溥輯本嚴氏重定本王粲蔡均脫」四疑不破損身失國「韓子○今案近本韓非子說疑篇疑作擬損作殞失作滅」四維不張國乃滅亡「管子○今案見管子牧民篇第一」 \\n 北堂書鈔卷第二十七 \\n  \\n 　"}
{"章节": "●北堂書鈔卷第二十八    政術部二", "正文": "　 \\n ●北堂書鈔卷第二十八政術部二 \\n 　 \\n  \\n 隋祕書郎虞世南撰南海孔廣陶校註立政二 \\n ○立政二 \\n 君臣立政「書○今案見政序陳俞本改君臣作明王非是」安民立政「周書○今案見周書謚法解」璿璣七政「書○今案見古文堯典」洪範八政「周書○今案見書洪範」乃施典於邦國「周禮○孫氏校典上刪惠字今案見天官太宰」乃施則於都鄙「○今案見周禮太宰」以六典治邦國「○今案見天官太宰」以六聯合邦治「○氏校舍合今案見天官小宰」以八成經邦治「○今案見天官小宰」以八灋治官府「○孫氏校補官字今案見天官太宰」以六敘正羣吏「○今案見天官小宰」以保息六養民「○今案見周禮地官大司徒陳俞本脫此條」本俗安「○今案地官大司徒有以本俗六安萬民句本鈔疑有脫字陳俞本刪此條」以八則治都鄙「○今案見周禮天官太宰」以九式均節財用「○今案見天官太宰」 \\n 以八柄馭羣臣「○今案見天官太宰」以六計弊羣吏「○今案見天官小宰」以三物教萬民「○今案見地官大司徒」以八統馭萬民「○今案見天官太宰」以九職任萬民「○今案見天官太宰」以九兩繫民「○孫氏校擊改繫今案見天官太宰」職事十有二登萬民「○孫氏校補有字高改萬今案見地官大司徒」以荒政十有二聚萬民「○今案見地官大司徒」懸治象之法「○今案見天官太宰」小國事大國大國比小國「○孫氏校心改庇非也今案見周禮夏官形方氏」相給足相救「○今案陳俞本刪此條考周禮地官大司徒云黨相救州相賙注云賙者相給足也本鈔疑有竄脫」 \\n 嘉石平罷民肺石達窮民「並周禮○孫氏校補平字今案見秋官大司寇」罪疑惟輕功疑惟重「書○今案見書大禹謨」齊八政以防淫一道德以同俗「禮記○孫氏校補德字今案見王制」修其教不易其俗齊其政不易其宜「並禮記○今案見王制」有勳不廢有績而載　都鄙有章上下有服「春秋○今案見左傳襄十三年」以阜人民以蕃鳥獸「周禮六司徒職」立之以長幼齊之以君臣「杜預七規云○今案嚴輯全晉文杜預集脫此條」 \\n 行之以禮守之以信使之以和臨之以敬「左氏○今案見左傳昭六年」厲之以敦之以仁「杜預七規云○今案嚴輯全晉文脫此條」刑仁講讓「禮運○孫氏校字」通其財利「周禮合方氏○今案見夏官」殖有禮覆昏暴「商書仲虺之誥」行其政教「論語○今案陳本無注」考正法觀治亂「家語○今案陳俞本正作攻觀作規非也考近本家語執轡篇二十五正上有德字觀上有以字」除怨惡同好善「周禮合方氏○今案見夏官」取誠信去詐偽「周禮○今案陳本信作言」角斗甬正權概「月令○孫氏校升改斗今案見禮記月令仲春之月」同數器壹度量「○今案見夏官合方氏陳俞本改作作同律禮樂制度與下二句連文非是」量入以為出「○今案見禮記王制篇」制國用必於歲之鈔「○孫氏校補用字今案見禮記王制」市廛不稅關譏不征「○今案王制廛下有而字」量地以制邑度地以居民「○今案王制量地上有凡居民三字」 \\n 用地大小視年豐耗「並王制○今案王制年下有之字」申畫郊圻「○孫氏校云申字應大寫今案見書畢命本鈔申字混入上條注中」表厥宅里「書○今案見畢命」完隄防謹擁塞「○孫氏校提改隄今案禮記月令孟秋防作坊擁作壅陳俞本亦作壅」備邊境完要塞「並月令○今案見禮記月令孟冬陳俞本竟刪去改增以備水撩四字屬上條並舊鈔面目矣」制送死之節「家語○今案見家語相魯篇第一」為封邱之度「周禮家人職云○今案春官冢人封邱作邱封」鄉里之委積以卹囏阨門關之委積以養孤老郊里之委積以待賓客野鄙之委積以待凶荒「並周禮遺人職云○孫氏校難改囏升改關補凶字賓客句下有委人云三字係由下文小注誤入野鄙句下今周禮有以待羇旅縣都之委積二句孫嚴皆未校出」春入貢秋獻功「周禮○孫氏校夏改貢今案見秋官小行人」稽其功績糾其德行「周禮宮正云○今案天官官正及陳俞本績皆作緒」月省時考歲終報功「淮南子○今案淮南子主術訓報作獻」以甸聚待羇旅「○今案見周禮地官委人」以稍聚待賓客「並委人○今案見周禮地官」三載考績三考黜陟幽明「○今案見書古文堯典」明試以功車服以庸「○今案見書古文堯典陳本試庶」 \\n 北堂書鈔卷第二十八 \\n  \\n 　"}
{"章节": "●北堂書鈔卷第二十九    政術部三", "正文": "　 \\n ●北堂書鈔卷第二十九政術部三 \\n 　 \\n  \\n 隋祕書郎虞世南撰南海孔廣陶校註君道三　臣術四 \\n ○君道三 \\n 君天也「左氏○今案見左傳宣四年箴尹克黃復命事」君地也「韓子」君舟也「孫卿子○今案見世德堂本荀子卷五王制篇又卷二十哀公篇」 \\n 君以出令「左氏○今案見左氏昭九年傳」羣下歸心「白虎通○今案近本白虎通三綱六紀篇云君羣也下之所歸心竊謂隋時古本下之句上當疊一羣字」眾才所「曹植暢賦序○今案陳俞本刪暢序二字案百三家本曹植集有元暢賦序仍脫此句」萬物之機「書○今案春秋繁露卷六立元神篇云君人者萬物之樞機」利害之轂「子○今案見韓非子外儲右上篇」蓋之以天容之以地「左氏○今案左傳襄十四年兩以字作如」若冬日之陽夏日之陰「鄧析書○今案見棠蔭館校刻本鄧子無厚篇」神之主「左氏○今案見左傳襄十四年」亶聰明「書○今案見泰誓」開耳目「說苑○今案陳俞本脫此條本鈔開誤聞考說苑君道篇有廣開耳目句」尊天事地「新序○今案見新序雜事篇」敬小慎微「春秋繁露○孫氏校甚改慎今案見古經解彙函本立元神篇」以民為體「緇衣○今案見禮記緇衣」樂從規諫「抱朴子」儼然玄默「淮南子○今案見主術訓及本鈔至治篇靈星篇」居高視尊「尸子○今案見平津館本尸子君治篇」君猶儀也儀正則影正「孫卿子○今案荀子君道篇影作景景古影字也陳本影作刑俞本影作君」君猶壺也民猶水也壺圓則水圓「○今案陳本壺作盂俞本猶作者壺作盤亦見荀子君道篇」 \\n 民思明君猶赤子之慕慈母「後漢○今案陳本無注考范書四十六鄧禹傳民作人餘同」君視臣如手足臣視君如腹心「孟子○今案見離婁下陳俞本俱刪」 \\n 一人被之而不褎萬人蒙之而不■〈示扁〉「淮南子○孫氏校補褎字王后華校象改蒙今案見主術訓」有德之君以樂樂民無德之君以樂樂身「東觀○今案陳俞本注范書陳並注臧宮傳又本鈔識治篇引以樂樂民句注見黃石公」能為上者若緣木「家語○今案近本家語入官篇脫能字若作譬如」善用本者若濟海「管子○王卜簡校若改善是也下改十則沿陳俞之誤耳今案管子地數篇仍作本」禮讓為國仁義為宅「楊雄賦○今案陳俞本賦作俴」牢籠天地彈壓山川「淮南子○今案見淮南子本經訓亦見本鈔帝德篇」仰順天道俯協地理「家語○王文簡校傾改仰今案陳俞本亦作仰」七恕以進善九慮以防惡「桓範新書○孫氏校以原鈔慮作雷心因據陳俞本改作九思非也王文簡覆校云案雷心乃慮字之譌其說甚是嚴氏覆校云小注桓軌是桓範之誤免畏短臣行篇今案連筠簃本羣書治要本嚴輯桓範集皆作慮」 \\n 一言倚而天下靡「甲子○洪氏校垂改甲今案御覽六百二十四引甲子同陳俞本亦誤車」五穀俱傷君無德也「京氏易五星占」 \\n ○臣術四 \\n 間氣為臣和氣為人「春秋○今案見御覽七十六引春秋演孔圖俞本改注呂氏春秋非是」在國曰市井之臣在野曰草莽之臣「孟子○今案見寓章下」 \\n 行六經則榮「說苑○今案見說苑臣術篇及陳俞本經作正」犯六邪則辱「○今案同上」豫禁未然之前使超然立乎顯榮之處此聖臣也「○今案陳俞本超上有主字王謨本說苑臣術篇亦有主字又未作不」趣見成敗防而救之此知臣也「○今案陳俞本見上有明察幽三字敗下有早字王謨本刪趣字餘同陳俞」 \\n 守文奉法不受賂遺此正臣也「○今案王謨本賂作贈正作貞本鈔作一者宋影改避仁宗諱也」身死國安不悔所行此直臣也「○孫氏咬晦改梅」 \\n 安官貪祿與世浮沉此具臣也「○孫氏校補其字」偷合苟容與主為樂不顧其後害此諛臣也「○孫氏校補害字今案陳俞本與主作與世王謨本仍作主」 \\n 所欲進則明美隱惡所欲退則明過慝美此姦臣也「○孫氏校補美字今案王謨本慝作匿」內離骨肉之親外則妬亂朝廷此讒臣也　擅矯主命以自貴顯此賊臣也「○王石華校誠改賊今案陳本自誤自」諂主以邪墜主不義此亡國之臣也「已上並說苑○今案說苑臣術篇及陳俞本諂主誤讒言」 \\n 上臣事君以仁中臣事君以身下臣事君以貨「華仲○王石華校云華仲疑是董仲舒今案俞本刪此條陳本仁作人注董子二字考漢書本傳及春秋繁露皆無此文」 \\n 有弗二心之臣「商書康王○今案康王之諾弗作不」憂國奉公之臣「東觀○今案見聚珍本祭遵傳亦見本鈔帝王部歎美篇」梁棟大臣「植階子○今案陳俞本字馬輯玉面山房本採入桓範世要論嚴輯桓子新論求輔篇附注云書鈔引桓階子疑即此桓階三國志有傳不聞成書故附記此」社稷之臣「春秋○今案見左傳成十六年」輔弼之臣「漢書○今案見漢書汲黯傳及高惠功臣表」鄂鄂之臣「漢書○今案見史記趙世家有君溥陳俞本無注」智囊久臣「論語○今案見漢書鼂錯傳論語二字疑陳俞本無注」殺身益君「禮記文王世子○今案俞本刪此條陳本無注」賢臣「新序○今案見新序雜事篇」亂臣「書○今案見書泰誓」能臣「五氏」謀臣「魏志」以道事君「論語○今案見先進篇」有諫無訕「禮記　今案見少儀篇」奉上「韋昭」 \\n 歸美報上「毛○今案見毛詩天保序」北面委質無有二心「韓子○今案見韓非子有度篇」履冰執熱不得辭焉「抱朴子○今案見平津館本臣節篇」 \\n 有口不以私言有目不以私視「韓子○今案見韓非子有度篇」有難不死出亡不送「晏子○今案見全策吳氏刻本內三第十九章」不擇事而安之「莊子○今案見古佚叢書刻宋本人間世篇」怠則張而相之「禮記○今案見少儀篇」臣哉鄰哉鄰哉臣哉「書○今案見書益稷」為君既不易為臣良獨難「魏文帝詩○今案俞本刪陳本同考百王家本魏文帝集無此文惟曹植集怨歌行及晉書桓伊傳伊撫箏而砍皆有此二語」 \\n 北堂書鈔卷第二十九 \\n  \\n 　"}
{"章节": "●北堂書鈔卷第三十     政術部四", "正文": "　 \\n ●北堂書鈔卷第三十　政術部四 \\n 　 \\n  \\n 隋祕書郎虞世南撰南海孔廣陶校註錫命五勸賞六戒慎七弊政八佞邪九貪暴十 \\n ○錫命五 \\n 王三錫命懷萬邦也「易師卦」敬服王命以綏四國「左傳○孫氏校服改敷沿陳本之誤也今案見左傳僖廿八年」策功以命「毛○今案陳本刪毛字考毛詩序及傳皆無此語」且有後命「春秋○今案見左傳僖九年」諸侯有德天子錫之「韓詩○今案見味經堂本韓詩外傳卷八」 \\n 諸侯獻功於是錫之「毛○今案陳本刪毛字非也此條見詩彤弓序毛傳」然後殺「禮記○今案見禮記王制」錫圭瓚然後為鬯「禮記○孫氏校補然後四字今案見禮記王制又俞本刪以上八條」命為二伯「周禮大宗伯職注○今案本鈔脫伯字注字」迺加九錫「漢書○今案陳俞本無注考見漢書九十九上王莽傳」奄受北國「毛○今案見詩大雅韓奕」撫征東夏「春秋○今案見左傳昭十五年」命以天子禮樂「禮明堂位○今案陳本無注」得賜天子旌旗「漢文帝○今案陳本無注考漢書四十七梁孝王傳是文帝賜之本鈔帝誤王孫嚴未校正」分之采物「左傳○今案見文公六年秦穆公卒」賜之山川「毛○今案見詩魯頌閟宮」致於渠門「國語○今案國語有命賞渠門叱」賜之大輅「左傳○今案左氏僖廿八年傳同陳俞本輅作路又連屬下二條語多刪易」分唐叔以少昊「左傳○案俞本少作太非是考左氏定四年傳命以伯禽而封於少皞之墟分康叔以大路與原鈔少異」密須之鼓闕鞏之甲唐叔受之處參虛鏚鉞秬鬯彤弓虎賁文公受之以有南陽「並左氏○孫氏校關改闕靈改虛耜改秬？虔改弓虎今案見左傳昭十五年陳俞本改易太多非本鈔之舊矣」錫彤弓彤矢「書文侯之命○今案近本尚書錫作賚書序別作錫」賜盧矢「左氏○今案左氏僖廿八年傳盧作玈釋文云玈音盧」釐爾圭瓚「毛○今案見詩大雅江漢」賚爾秬鬯「周書○今案見文侯之命」何錫與之輅車乘馬又何與之玄袞及黼「毛○孫氏校顓改黼今案見詩小雅采菽篇與作子輅作路陳俞本錫與作以與又俞本黼作黻」 \\n 賜冕旒「東觀○今案見聚珍本東觀記郭賀傳」經緯禮律為民軌儀是用錫君大輅「漢憲帝加魏公九錫文○今案見魏志一太祖紀」 \\n 紀綱禮律萬國是式是用錫君大輅戎輅「晉恭帝加宋武九錫文○王又簡校補式是二字孫氏校補輅字今案宋書卷二律作度用作以陳俞本亦然」 \\n 紀綱江外民以安業是用錫君大輅戎輅「○今案此魏文帝策孫權九錫文見吳志孫權傳民以作民夷」經用道德穆序人倫是用錫君大輅戎輅「袁宏撰桓溫九錫文○今案本鈔此條脫去標目今據陳俞本補」勸分務本粟帛滯積是用錫君袞冕之服「獻帝○孫氏校分改農恐非王石華校票改粟是也今案本鈔分字與近本魏志武帝紀合」務力勸農倉庾盈積是用錫君袞之服「魏文帝策孫權九錫文○今案吳志孫權傳力作財庾作庫嚴輯全三國文力亦作財」豪纖之惡靡不抑退是用錫君虎賁之士「漢獻帝○今案魏志卷一及陳俞本豪纖作纖毫」 \\n 顯直厝枉羣善必舉是用錫君虎賁之士「孫權傳○孫氏校厯改厝今案顯直二句不見吳志孫權傳或是孫權別傳本鈔錫命此篇見三引孫權傳下文崇謙一條掩討一皆不見今本異志嚴輯全三國文仍每條加入魏文帝策孫權九錫文中今惣記於此」 \\n 誠勇並著清除萬慝是用錫君虎賁之士「魏文帝策孫權九錫文○今案陳俞本同又吳志卷二及張溥百三家本嚴輯全三國文誠作忠萬作姦又百三家蓋作奮太鈔忠改誠者虞永興在祕書時避隋高祖之父諱也」 \\n 式遏寇虐清除苛慝是用錫君虎賁之士「晉恭帝○今案宋書卷二及陳俞本虐作讐君作公」謙讓基仁愛為德是用錫君秬鬯一卣「袁宏撰桓溫九錫文○今案俞本此條蓋以下文有誠肅一條亦是錫桓溫文也然誤矣說詳下」文和於內武信於外是用錫君彤弓盧弓「魏文帝委孫權九錫文○今案魏志孫權傳及張溥百三家本嚴輯全三國文盧俱作玈」俾民興行少長有禮是用錫君軒懸之樂「漢獻帝○案軒懸陳本作懸軒以下皆然非也魏志卷一作軒縣縣石懸字」化民以德禮教興行是用錫君軒懸之樂「魏文帝策孫權九錫文○今案吳志孫權傳同陳俞本禮教作教民」執議崇謙內外咸和是用鉍君軒懸之樂「孫權○今案崇議二句不見吳志孫權傳陳俞本及嚴輯全三國文執議作敦義又嚴輯與上三句並連屬為一條」以虛受人內外協和是用錫君軒懸之樂「袁宏撰桓溫九錫文○今案陳俞本同」研其明哲官才任賢是用錫君納陛以登「漢獻帝○今案魏志卷一同」運其才謀官方任賢是用錫君納陛以登「魏文帝策孫權九錫文○今案陳俞本運作任謀作能惟吳志卷二及嚴輯全三國文與本鈔同」官方任能網羅幽滯是用錫君納陛以登「晉恭帝加宋武○今案宋書卷二同陳俞本作羅網」宣翼風化遠人迴面是用錫君朱戶以居「漢獻帝○今案魏志卷二作翼宣迴作革陳俞本迴作回作翼宣文選亦作回」 \\n 宣美王化遠人胥萃是用錫君朱戶以居「魏文帝○今案陳俞此條改注晉恭帝考見宋書卷二是也吳志卷二載魏文帝九錫文無宣美二句」 \\n 德音遠流懷義慕化是用錫君朱戶以居「袁宏撰桓溫九錫文○今案陳俞本同」旁眺八維折衝四海是用錫君彤弓盧弓「漢獻帝○今案魏志卷一同」 \\n 括囊函夏折衝無外是用錫君彤弓盧弓「晉恭帝○今案宋書卷二及陳俞本函夏作四海君作公」掩討逆節折衝壓難是用錫君彤弓盧弓「孫權傳○今案陳俞本掩作擒壓作掩本鈔錫命此篇二引孫權傳皆不見吳志吳主傳內此條亦然」糾虔天刑章厥有罪是用錫君鈇鉞各一「晉惠帝加齊生○王文簡校生改王今案舊鈔及王校皆非也考魏志卷一當注漢獻帝加魏公九錫文」明罰恤刑庶獄詳允是用錫君鈇鉞各一「恭帝加宋武九錫○今案宋書卷二君作公餘同」梟滅兇醜罪人斯得用錫君鈇鉞各一「晉惠帝加齊王○今案本鈔此注非也考吳志卷二此係魏文帝策孫權九錫文」 \\n 溫恭為基孝友為德是用錫君秬鬯一卣「漢獻帝加魏公九錫文○今案魏志卷一同」誠肅為基恪勤為德是用錫君秬鬯一卣「袁宏撰桓溫九錫文○今案桓溫錫秬鬯上葉己有議讓一條此則魏文錫孫權文也考吳志孫權傳　誠作忠恪作恭隋人避忠故虞永興改作誠耳」 \\n 溫恭孝思致虔禋祀是用錫君秬鬯一卣「晉恭帝加宋武九錫又○今案宋書卷二君作公餘同」 \\n ○勸賞六 \\n 古之治民者勸賞而畏刑「左氏蔡聲子○今案見左傳襄廿六年」慶賞賜予民之所好誅罰殺戮民之所惡「韓子云司隸子罕謂宋君曰○孫氏校處改慶序改予今案陳俞本無司隸二字考韓非子外儲說右下司隸作司城」為國者賞不僭刑不濫「左氏○孫氏校賞下補不字今案見左傳襄廿六年」為政者不賞私勞不罰私惡「左氏○今案左傳昭五年惡作怨」先賞後罰「禮記表記○孫氏校先罰改先賞」 \\n 賞不罰不「左氏○今案本鈔疑有脫誤陳俞本亦刪此條」賞於大國「易○今案見未濟卦」賞於國「司馬注○今案陳俞本刪此條考二酉叢書本張輯司馬法天子之義弟二有夏賞於朝句」賞者貴信「韓子云公孫鞅治秦」賞必加功「尚書○孫氏校不改必今案俞本尚作商」有功必賞「新語」至賞不費「家語○今案見家語玉言解第三陳本改注管子非是」明賞不費「管子○今案見管子樞言篇陳俞本刪此條」一人千萬喜「太公金匱○孫氏校善改喜今案御覽六百三十三引金匱作賞一人而于人喜賞二人而萬人喜」賞一人天下勸「傅子○孫氏校歡改勸今案近本傅子治體篇作賞一善而天下久善皆勸嚴鐵橋輯本傅節子以禮貢輯本皆然又傅節子校本鈔云聚珍本所刻意林以傅子為物理論以物理論為傅于經嚴鐵橋據道藏本栞正意林又有津討原本未附張海鵬跋稱從日下得館閣諸公校定底本擕歸付梓以為即聚珍本矣及細讀始知與道藏本脗合傅子物理論皆不誤跋語與書不符殊不可解孫氏平津館輯本物理論誤收傅子之文最不足據」 \\n 賞重則民移「呂氏春秋○今案見卷十四孝行覽篇」賞不入難「尹文子○今案陳俞本刪此條考御覽六百三十三引尹文子云賞輕者不可以入難各輯本尹文子皆脫」 \\n 無賞士不往「軍讖云○今案本鈔將帥篇引軍讖同陳俞本注作三略案亦見奇本黃石公上略」士死仆厚賞「新詩○今案俞本詩作語陳本無注赴作於」賞延于世「尚書○孫氏校未改于今案見大禹謨」賞不踰時「傅咸陳事」報功「禮記大傳○今案大傳云二曰報功」崇德「書武成○今案陳本同」大賚四海「尚書○今案見書武成」不恡千金「魏書○今案魏志一武紀注引魏書恡作吝通用字」進賢受上賞「鶡冠子○今案見鶡冠子道端第六」輔義為上賞「呂氏○今案見呂氏春秋不苟論」教我以義為次賞數舉吾過為末賞「並呂氏春秋○今案呂氏春秋不苟論及陳俞二本義俱作善」晉侯行賞狐偃為首「史記六月晉侯○孫氏校賞改首并將六月晉侯四字旁今案見史記晉世家孫氏淵如旁勒六月晉侯四字則似忘史記上文原有六月壬午等字矣」襄子賞功高赫為首「韓子○今案見韓非子難一篇」賜汶陽田「左氏○孫氏校文改汶由改田今案見左傳僖元年」賜雲夢田「宋玉集小言賦○今案古文苑及嚴輯宋玉集同」 \\n 賜舟人田「尸子○今案平津館本尸子同」賜魏絳歌鍾「左氏○今案見左傳襄十一年」給周瑜鼓吹「江表傳○今案類聚六十八引江表傳給作賜」 \\n 賜之千金「管子○今案見管子輕重甲篇」賜衣冠見「淮南子○今案近本淮南子脫亦見新序卷五雜事篇」賜獨坐「顧啟期」賜高蓋車「南淮先生傳○今案陳本蓋誤孟又無注俞本南淮誤淮南」賜齊軿車「吳志○今案見卷十五賀齊傳」賜車葢以勸有德「漢書循吏傳○今案見黃霸傳」 \\n 賜床帳以顯節義「襄陽記○今案蜀志七龐統傳注引襄陽記同」 \\n ○戒慎七 \\n 敬慎不敗「○今案見易需卦九三」不自滿假「○今案見書大禹謨」恪謹天命「○今案見書盤庚」觀青乩德「○今案陳俞本作玩人喪德」 \\n 克自抑畏「○孫氏校補自字柳改抑今案見書無逸」心之憂危若蹈虎尾涉於春冰「○今案見書君牙」怵惕惟厲中夜以興思免厥■〈？？？心？〉「○今案見書同命陳本■〈？？？心？〉作愆俞作諐」慎乃儉德惟懷永圖「○今案見書太甲陳俞本慎作■〈？？目〉■〈？？目〉古慎字」惟予小子不聰敬止「○今案見詩周頌敬之篇」各敬爾儀天命不又「○今案見詩小雅小宛陳俞本又誤乂」溫溫恭人如集于木惴惴小心如臨于谷「○今案見詩小雅小宛」 \\n 謹爾侯度用戒不虞「○今案見詩大雅抑之篇」謂天蓋高不敢不跼謂地蓋厚不敢不蹐言上下畏「○今案謂天四句見詩小雅正月言上下畏四字乃虞永興釋詩之應作小注本鈔中如此類者常有之陳俞本疑不能明輒刪之惜甚」莫見乎隱莫顯乎微「○今案見禮記中庸」戒慎乎其所不睹恐懼乎其所不聞「○今案見禮記中庸」愛其死以有待養其身以有為「○今案見禮記儒行」 \\n 夫有尤物則必移人苟非德義則必有禍「○今案左氏昭二十八年傳則必作足以餘同陳俞本有上脫必字」春秋之法信以傳信疑以傳疑「○孫氏校伐改法補以傳信三字今案穀梁桓四年傳法作義餘同」師曠聞子晉之言束躅其足「○今案讀騷樓本逸周書太子晉解束作東陳逢衡補注又以為東向王子實則東字譌也王懷祖讀書雜志引書鈔未改本束躅二字以證俗本逸周書之訛」 \\n 狐有牙而不敢以噬貔有爪而不敢以撅「○今案俞本噬作嗜考讀騷樓本逸周書周祝解貔有爪作豲有蚤餘同盧召弓注云說文豲下引作爪」鑒戒善敗護守勿失「○今案見周書寤儆解」戒守以信「○今案見周書文政解」武土圖商至於鮮原召畢公曰緜緜不絕夢夢若何毫末不撥將尋斧柯「○孫氏校占改召何改柯今案讀騷樓本逸周書和寤解夢夢作蔓蔓尋作成餘同陳俞無畢公句絕下有將成網羅四字無夢夢句撥作札尋亦作成餘同」失在自克過在數懲「○孫氏校以原鈔數誤妓因臆改作自字非也今案逸周書王佩解失作昌大過上有不字餘同」 \\n 攻其所不能補其所不備芝蘭生於深林不以無人而不芳君子脩道立德不為窮困而改節「○今案陳俞本為作以」 \\n 爾有力於王室敬之哉無隳乃力　管敬仲畏威疾知人之上也從懷如流人之中也見懷思威人之下也「○今案士禮居本國語晉語疾知作如疾人作民又中下二句互易餘同陳俞本脫管敬仲三字人亦作民本鈔作人者係唐人傳鈔避太宗諱也」賢者寵至而益戒不足者為寵驕「○王石華校矯作驕今案見國語晉語」趙文子冠見張老而之曰善哉從欒伯之言可以滋范叔之教可以大韓子之戒可以成物備矣志在子「○今案士禮居本國語晉語哉作矣餘同陳俞本脫志在子三字」擇福莫如重擇禍莫如輕福無所用輕禍無所用重「范文子言○今案國語晉語如作若餘同」 \\n 夫備有未至而設之有至而後救之是不相入「○今案國語周語夫上有且字」范正子謂文子于人怒必獲毒焉「○今案見國語周語同本鈔及陳俞本武誤文干誤于嚴未校正」問謗譽於路辨夭祥於謠有邪而正之盡誡之術「○孫氏校犮改夭今案國語晉語夭作妖誡作戒餘同陳俞本夭作灾餘同」無曠其眾以為亂梯「○今案見國越語下」 \\n 范獻子聘魯問具敖二山魯人為鄉對曰先君獻武之諱「○今案國語晉語為鄉作以其鄉陳俞本亦作以鄉」毖謚奢也「○今案陳俞本刪此條」 \\n 子入太廟每事問蓋謹之至也「○今案陳俞本謹作慎本鈔改謹乃南宋人影改避孝宗諱也」 \\n ○弊政八 \\n 弗若于政「○今案見書君陳俞本刪此條」不自為政卒勞百姓「○今案見詩小雅節南山」■〈？？赤〉■〈？？赤〉師尹不平謂何「○今案見詩小雅節南山考集韻■〈？？赤〉與嚇同怒也又晉書音義同赫此古本之異處」不躬不親庶人不信「○今案詩小雅節南山三不字作弗」誣上行私不可止也「○今案禮記樂記私下有而字」不勝其弊「○今案禮記表記弊作敝釋文云敝音弊」未能寡怨於人「禮記」無譖怛之愛無忠利之教「○今案陳俞本同禮記表記兩無字作有字」政散人忘「○今案陳本同俞本刪」上人疑則百姓惑下難知則君長勞「○今案見禮記」矯誣犯禁都家之治「○今案陳俞本刪都家四字」有弗及則謀朝大夫聽而無止「○今案陳俞本刪此條」眾誰適從「○今案見左氏宣十二年晉楚戰于泌」晉政多門「○今案見左傳成十六年及昭十三年」賞罰無章何以沮勸「○今案見左傳襄廿七年」怠於其位「○今案見左傳襄三十一年」吾聞學而後入政未聞以政學也「○今案見左傳襄公三十一年尹何為邑」政不率法而制於心「○今案陳本同俞本刪」弊邑失政天降之災「○今案見左氏昭十八年傳子產封晉邊吏事」 \\n 善人未勸淫人不懼「○今案陳俞本同考左傳昭三十一年傳有善人勸焉淫人懼焉二句」亟肆以疲之多方以誤之「○今案左傳昭三十年及陳俞本肆皆作肄」 \\n 魯文公厭政甚矣「○孫氏校以舊鈔厭政二字誤在魯上亟移正今案見穀梁傳文十六年」昭公失奔人如釋重負「○今案陳俞本脫此條考穀梁傳昭公二十九年失作出人作民餘同本鈔民作人者唐時傳鈔避太宗諱也」上有困令「○今案陳俞本同」 \\n 聽讒自亂聽諛自欺多易自怠恨多無親怨多不克「○今案陳俞本同」繁政害力繁賦害財「○今案陳俞本同」 \\n 淫度破制淫聲破國淫采破服服不度人乃不順淫文破典典不式教人乃不類「汲冢周書○今案王謨本大開武解及陳俞本脫淫度句聲作政人作民餘同本鈔作人者唐鈔避太宗諱也」 \\n 上不知無以劉事下不力無以承順訓佐不利無以集眾卿不仁無以讓賢伯不勤以行令「○孫氏校正改上知下補無字卒改下不改以今改今今案陳俞本無訓字餘同」 \\n 度之天神則非詳也比之地物則非義也類之人則則非仁也方之時動則非順也咨之前順則非正也上下儀之無所比度「○今案國語周語詳作祥人作民餘同本鈔作人者唐鈔避太宗諱也」變前之大章以忝天下「○今案陳俞本同」以智治國國之賊「○今案陳俞本注見老子考見黃丕烈刻本福德篇六十五惜陰軒集解本脫」水背源而竭流木無根而不長「○今案陳俞本作流竭」 \\n ○佞邪九 \\n 无妄之災「○今案見易无妄卦六三爻辭」天命不祐「○今案見易旡妄卦象傳」有言不信尚口有窮「○今案見易井卦」比之匪人「○今案見易比卦六三爻辭」浚恒之凶始求深也「○今案見易恒卦初六象傳」不恒其德或承之羞「○今案見易恒卦九三爻辭」變動以利言吉凶以情遷「○今案見易繫辭下」情偽相感而利害生「○今案見易繫辭下」無以利口亂厥官「○今案見尚書周官篇」盜言孔甘「○孫氏校乃改孔今案見詩小雅巧言」好言自口莠言自口「○今案見諸小雅正月」巧言如簧顏之厚矣「○今案見詩小雅巧言」無易由言耳屬於垣「○今案見詩小雅小弁」言之醜言之辱「○王石華校然改言配改醜今案見詩牆有茨」君子不以口譽人「○今案見禮記表記」情疏貌親「禮記○今案見表記」子曰小人溺於水君子溺於口「禮記○今案見禮記緇衣陳俞本無子曰二字」口費而煩易出難悔易以溺人「○今案見禮記緇衣陳俞本難誤而」小人行險以僥倖「○今案見禮記中庸」慢易以犯節流湎以忘本「○今案見禮記□記陳俞本流誤□」華而不實怨之所聚「○今案見左傳文五年陽處父聘於衞」目動而視　徧如之佞「○今案陳俞本脫此條」視流行遠不安其位　虛其情「○今案陳俞本脫此條」愚弄其人「○今案俞本刪此條」其言僭嫚「○王石華校以舊鈔潛誤譖據陳俞本改正」宋元公無信多私「○今案見左氏昭二十年傳」叔向曰姦邪事君吾所能禦「○孫氏校日改曰王石華校補吾字今案國晉語及陳俞本邪作以」齊人執鄭詹書甚佞也「○今案見公羊莊十七年傳陳俞本及本鈔甚作其非是」自齊逃來曰佞人來矣「○今案見公羊莊十七年傳陳俞本來誤夾」謟謟躁輕重「○今案此條疑有脫誤陳俞本刪」極言無度「○今案逸周書寶典解作不」其口曲媚其言不巧「○今案讀騷樓本逸周書官人解口作貌不作工餘同陳俞本脫下句」逃害要利並得厥求「○孫氏校取水改厥求是也逃害舊鈔誤作匪宮孫氏據陳俞本改曲躬非也今案見逸周書芮良夫解」面相誣蒙及爾顛覆「○今案亦見周書芮良夫解」 \\n 說者流於辨得者亂於辭　安知是諓諓者乎「○今案見國語越語陳俞本注誤」王孫勝展而不給愛而不仁詐而不智毅而不勇直而不哀周而不淑「○今案陳本脫王孫勝三字餘同考國語楚語給作信哀作衷餘同」大臣享其祿弗諫而阿之亦必及焉「○今案見國語周語上」 \\n 優施謂里克妻曰我教之暇豫事君乃教之曰吾必鳥乎人皆集於苑己猶集於枯「○孫氏校補曰字怨改苑今案國語晉語必鳥乎作不如鳥烏猶作獨之暇作茲暇陳俞近本同」 \\n 母為夫人其子為君可不謂苑乎其母已死其子又有謗可不謂枯乎「○王石華校苑乎句補可謂二字補死字孫氏校其諱改有謗按改枯今案亦見國語晉語」 \\n 撓志以從君廢人以自立「里克○今案國語晉語立作利餘同陳俞本亦作利但里克二字非是」望君之塵垢可徵訊「○今案陳俞本刪此條考國語晉語塵垢下有云善以微勸疑即可徵訊之文」公家之有回「○今案國語晉語作公室之不回陳俞本脫此條」 \\n 惡居下流而訕上者惡徼以為知者惡訐以為直者「○今案見論語陽貨陳俞本此條」子曰巧言亂德小不忍則亂大謀「○今案見論語衞靈陳本脫此條俞本僅有巧言四字」惡利口之覆邦家「○孫氏校和改利今案見論語陽貨陳本刪此條」王與其媚於奧寍媚於竈「○今案見論語八佾陳俞本刪此條」事君盡禮人以為謟「○今案見論語八佾陳俞本刪此條」焉□佞禦人以口給屢憎於人「○今案見論語公冶陳本脫此條」 \\n 年四十而見惡焉其終也已「○今案見論語陽貨陳俞本脫此條」□斯之未能信「○今案見論語公冶陳俞本脫此條又案此句不應入佞邪當有誤或是本卷戒慎篇文誤入此」巧言令色足恭左丘明恥之「○今案見論語雍也以下三條陳本刪」 \\n 不有祝駝之佞難乎免於今之世「○今案見論語雍也」罔之生也幸而免「○今案見論語雍也」君子可逝也不可陷也可欺也不可罔也「○今案見論語雍也陳俞本脫」無而為有虛而為盈約而為泰難乎有恒矣「○今案見論語雍也陳俞本脫」無而為有虛而為盈約而為泰難乎有恒矣「○今案見論語述而陳本刪」久矣哉由之行「○今案見論語子罕俞本脫」是故惡夫佞者「○今案見論語先進陳本脫」 \\n 微生畝謂孔子曰丘何為是栖栖者與無乃為佞乎「○今案見論語憲問陳俞本脫」君子之道焉可誣也「○今案見論語子張陳本俞本脫」非敢為佞「○今案見論語憲問」遠佞人佞人殆「○今案見論語衞靈陳本脫」佞心剪剪「○今案見莊子在宥篇」謬悠之說荒唐之言「○今案見古佚叢書本莊子天下篇」恣縱不黨「○今案陳俞本黨作羈」無端之言「○今案陳俞本端作稽」各興心而嫉妬「○今案見楚辭」 \\n 荃蕙化而為茅「○今案見楚辭離騷」專佞慢諂「○今案見楚辭離騷陳俞本俱刪此條本鈔專誤惠孫嚴未校正」雷開紂佞臣賜之金而封「○孫氏校風改封今案見楚辭天問」秋毫哉微而變容「○今案陳俞本刪此條考張溥百三家東方朔七諫沈江篇哉微作微哉」明白不進荊棘成林「○今案此見東方朔七諫怨思篇無不進二字同王逸注云使不得通也則進當作通矣」考佞前賢人滅息「○今案陳俞本前作人非也考張溥百三家本東方朔七諫初放篇賢人作賢者餘同」連蕙芒以為珮遇鮑肆而失香「○王石華校芒改茞今案張溥百三家本東方朔七諫沈江篇連作聯芒作芷餘同本鈔一百廿八佩篇引芒作若遇作過」浮雲蔽悔「○今案見百三家東方朔七諫沈江篇」 \\n 姦臣浮說「○今案見張溥輯本東方朔七諫沈江篇」世雷同而炫燿何毀譽之昧昧　視忠正之何苦改前賢之法度「○今案張溥輯本東方朔七諫怨世篇賢作聖餘同」 \\n 嘉囁如之妄詐「○今案陳俞本嘉作喜餘同考張溥輯東方朔七諫怨世篇作喜囁嚅而妄作」 \\n ○貪暴十 \\n 弗迪率典「○今案書西伯戡黎弗作不」沈湎冒色敢行暴虐「○今案見書泰誓上」作福作威玉食「○今案見書洪範陳俞本先威後福非也」 \\n 害于而家凶于而國「○今案見書洪範」降割于我家不少延「○今案書大誥孔傳以延字屬下句釋文云馬讀弗少延為句本鈔用馬義」叨躓日欽劓割夏邑「○今案見書多方」倚勢作威倚法以削「○今案見書君陳」非人其吉惟貨其吉「○王石校貨其下補吉字今案見書冏命」欲敗度縱敗禮以速戾于厥躬「○今案見書太甲中」四月大夫剌幽王在位貪鄙「○今案詩小雅四月序鄙作殘餘同陳俞本四月誤作正月」白華廢則廉恥缺矣「○今案見小雅六月詩序」 \\n 伐檀剌貪也在位貪鄙無功而受祿「○今案見詩魏風伐檀序陳俞本併入上條剌幽王下殊誤」北風剌虐「○孫氏校以原鈔脫北字因照陳俞本改終風誤矣今案見邶風北風詩序」碩鼠剌重歛蠶食於人貪而畏人若大鼠「○孫氏校貪改食今案魏鼠詩序上人字作民本鈔作人者唐鈔避太宗諱也」哀刑政之苛　歛怨以為德「○今案見詩大雅蕩之篇」 \\n 下泉思治曹人疾共公侵刻下人不得其所「○孫氏校以原鈔共公誤其人公據陳俞本改其王公均非也今案曹風下泉詩序下人作下民本鈔作人者唐鈔避太宗諱也」 \\n 以爾車來以我賄遷「○今案見詩衞風氓之篇」率天下以暴而人從之「○孫氏校天改人沿陳俞本之誤也今案見禮記大學人作民本鈔作人者唐鈔避太宗諱也本又脫下字今補正」不勝其弊唯戮是聞「○今案陳本無下句」 \\n 棄命專煞不能致順至於用鉞　肆於人上以縱其淫「○今案見左傳十四年師曠論衞侯」子木有禍人之心武有仁人之心「○今案見左傳昭元年叔孫豹會諸侯之大夫于虢」其虐滋甚厚毒「○今案左傳昭元年及俞本皆無厚毒二字陳刪此條」子已為蠆毒尾「○今案見左傳昭四年俞本已作以陳刪此條」肆其罔極　視人如草莽　艾殺其人　暴骨如莽「○今案見左傳哀元年」反易天常斬艾百姓「○今案左傳哀二年常作明」渾良夫呌天之無辜「○王石華校陳改渾今案左傳哀七年無之字俞本渾亦誤陳」駟顓殺鄧析而用其竹刑「○王石華校補其字孫氏校以改竹今案左傳定九年顓作歂俞本作專」侵欲崇侈不可盈厭「○今案見左傳文十八年陳俞本侵浸」侵欲不忌「○今案見左傳成十二年」政以賄成「○今案見左傳襄十年」于國之紀「○孫氏校純改紀今案見左傳襄二十三年」貪貨棄命「○今案見左傳襄二十三年」不聞令德而聞重幣僑也惑之「○孫氏校弊改幣偏改僑或改惑今案見左傳襄二十四年」何沒沒也將焉用賄「○今案見左傳襄二十四年」象有齒焚其身賄也「○今案見左襄二十四年及陳俞本齒下有以字本鈔焚誤樊身誤馳孫已校正」受楚之功取禍於鄭「○今案見左傳襄二十六年陳本脫比條本鈔及俞本楚作焚孫校並旁勒受之功三字非是」貪以敗官　以玉賈罪「○今案見左傳昭十六年」強奪商人無所還忌「○今案見左傳昭十六年晉韓起聘於鄭」內寵之妾肆奪於市外嬖之臣僭令於鄙「○孫氏校於臣改之臣彼改鄙今案見左傳昭二十年晏子諫誅祝史」豕心「○今案見左氏昭二十八年傳陳俞本脫」先剌後名殺無罪受賄而退「○今案陳俞本脫」山林藪澤之利所以與人共也虞之非正也「○今案杸梁成十八年傳及陳俞本人俱作民本鈔作人者唐鈔避太宗諱也」天子受獻而無徵求求車無禮求金又甚矣「○今案穀梁桓十五年傳及陳俞本無禮作非禮甚上無又字又穀梁傳受獻作有辭讓」 \\n 君人者必時視人之所動人之所動勤於力郥功築罕勤於財則貢賦少勤於食則百事廢　用人之力為己悉矣「○今案見穀梁傳莊二十九年人作民」財盡則怨力懟「○今案見穀梁三十一年傳」驕頑之虎　見利無親「○今案周書寶典解亡作忘」賄無成事「○今案見周書和寤解」專利作威「○今案見周書丙良夫解」 \\n 今爾執政小人惟以貪諛「○今案見周書和寤解」專利作威「○今案見周書丙良夫解」今爾執政小人惟以貪諛「○今案見周書芮良夫解」爵以賄成「○今案見周書芮良夫解」飲食以視貨賄以處接利以合「○今案陳俞本視作親」厚顏忍醜「○今案見芮周書祭公解陳俞本醜誤恥又誤連下條非是」遂非不悛「○今案陳俞本同考讀騷樓本逸周書芮良夫解僅有遂弗竣三字王懷祖讀書雜志引書鈔未改本以正今本之譌脫」夏箴曰中不容利人乃以外剌「○今案逸周書文傳解無乃字剌作次同陳俞本曰誤日」享一利亦得一惡「○今案見國語晉語」 \\n 黃口貪食而易得大雀善驚而難得黃口從大雀則人不得大雀從黃口則人孔子曰善驚以遠害利食以忘患君子慎所從也「○今案家語及陳俞本無上人字下句則人得作亦可得又家語及俞本大雀難得句在貪食句上惟陳本與舊鈔同」 \\n 北堂書鈔卷第三十 \\n  \\n 　"}
{"章节": "●北堂書鈔卷第三十一    政術部五", "正文": "　 \\n ●北堂書鈔卷第三十一政術部五 \\n 　 \\n  \\n 隋祕書郎虞世南撰南海孔廣陶校註賦斂十一　徵役十二貢獻十三 \\n ○賦斂十一 \\n 庶土交正底慎財賦「尚書禹貢篇注云庶土交正謂壤墳壚也底慎者財貨貢賦言取有節也○王文簡校士改土今案見尚書孔傳」所說於民輕重之法「呂氏春秋云為來歲受朔日與諸侯所說於民輕重之法貢賦之數○今案呂氏春秋季秋紀說作稅賦作職陳本亦作職考說稅古通用」以諭九稅「周禮掌交職云以諭九稅鄭云曉告也○今案陳俞本脫交字考見周禮秋官掌交職曉告作告曉」山林藪澤有賦有稅「漢書食貨志云湻鹵之地各分肥磽多少為差有賦有稅○孫氏校題改肥羌改差今案漢書卷廿四上同陳本各分作各以」四郊人民分時徵賦「周禮閭師云閭師掌國中及四郊人民六畜之數分任其力以待其政令分時徵其賦○今案俞本刪注陳本標目作分時小注作以時分任作以任皆與近本周禮地官同」田籍而不稅「禮記王制云古者公田籍而不稅○今案陳俞本增入鄭注非舊鈔面目」市廛而不稅「禮記王制注云譏譏異服識異言征亦稅也○今案俞本刪陳本附人周禮非舊鈔面目」百里之內共官千里之內為御「禮記王制云天子百里之內以共官千里之內以為御鄭注謂此地之田稅所給也官謂文書財用御謂衣食也○王文簡校標目卿改御今案陳俞本同」百里賦納總「尚書○今案陳本增入孔傳非是」二百里納銍「尚書禹貢注云刈銍蓋謂禾穗○孫氏校穩改穗今案陳本及近本孔傳皆作鉅刈惟陳本補入釋名非是」三百里納秸服「尚書注秸藁也服藁役也○今案近本孔傳及陳本同惟陳本又引郊特牲非是」四百里粟五百里米「尚書所納精少麄多○今案陳本及近本書孔傳麄作麤」遠郊二十三「周禮載師凡任地國宅無征遠郊二十而三○今案陳本標目三字誤作里小注尚不誤」漆林二十五「周禮載師云凡任地國宅無征唯漆林之征二十而五○今案近本周禮同陳本併入上條」什五而稅一「漢書食貨志漢興接秦之弊於是約法省禁輕田程什五而稅一○王文簡校泰改秦納改納祀改租甲改田今案近本漢志漢興作漢高帝弊作畝餘同陳本脫漢興六字又增入前後文百餘言非是」 \\n 三十而稅一「又云景帝從晁錯言遂除民田之稅三十而稅一○王文簡校更改景今案近本食貨志同陳本刪晁錯句」什一行頌聲作「公羊云天下之中正也○今案見公羊傳宣十五年」以桑為均「禮記月令孟夏之月蠶事既畢后妃獻蠒乃收蠒稅以桑為均稅者收於命婦也外命婦就公桑蠶也○今案稅者以下是禮記鄭注文也畢上據陳本及近本禮記皆無既字王文簡經義述聞斷為古本有既字足徵舊鈔之可貴」 \\n 徹田為糧「毛詩云度其限原徹田為糧鄭云出稅以為國用十一而稅謂之徹也○王文簡校補用字濕改隰今案大雅公劉么同俞本刪陳本無注」以九貢斂財賄「周天宮大宰去以九貢斂財賄一曰邦中二曰四郊三曰邦甸四曰家削五曰邦縣六曰邦郊七曰關市八曰山澤九曰幣餘之賦○孫氏校標目八九改以九今案近本周禮及陳俞本邦郊作邦都餘同」 \\n 邦內之賦以待賓客「周禮太府職云凡頒財以式法授之賓客邦中在城郭者○今案陳俞本刪太府以下十四字本鈔標目中改內者虞永興以隋高祖之父諱忠故兼避也城郭句係周禮注文」 \\n 四郊之賦以待稍秣「又云式法授之鄭注待給也稍秣即蒭秣也○今案周禮大府職鄭注同」邦甸之賦以待工事「周禮大府云邦甸二百里待給工器物○今案此虞永興自加注也傳鈔者脫去謹案二字耳邦甸去國二百里乃用司會職鄭注文非大府職注文也陳俞木渾稱為注則未明顯耳以下數條皆然」 \\n 家削之賦以待匪頒「又云家削三百里頒為班謂頒賜三公及羣臣○今案此條亦永興引申語」邦縣之賦以待幣帛「又云邦縣四百里幣帛所以待賜榮賓客也○今案俞本刪榮字陳本但存四百里句」邦都之賦以待祭祀「又云祭祀犧牲也○今案俞本同亦是永興引申語」 \\n 關市之賦以待膳服「又云九賦之財給九式者也膳服□羞服也○今案此大府職鄭注文也陳俞本有刪改」山澤之賦以待喪紀「周禮喪紀即喪荒也荒凶也○今案周禮大府職鄭注有上句陳俞本刪競凶也三字」幣餘之賦以待賜予「周禮幣餘占賣國之斥幣賜予即好用也好用燕好用之○今案大府職鄭注有占賣二句燕好六字是永引申注意也陳俞本皆刪燕好句」 \\n ○徵役十二 \\n 使民任事「禮記凡使民任老者之事食壯者之食○今案見禮記王制篇陳俞本增入鄭注非是」大役任眾「周禮大役之禮任眾也□云築宮邑所以事民力強弱○今案春官大宗伯同陳本無注俞本但注鄭云築宮邑之事七字」興事任力「禮記鄭云事築邑廬宿市也○王文簡校力字當大寫舊鈔混入注中非也今案王制鄭注及陳俞本同」木鐸徇於朝「周禮凡四時徵令有常以木鐸徇於市朝○今案地官鄉師職同陳俞增入鄭注非是」鼛鼓役事「周禮鼓人職云以鼛鼓鼓役事○王文簡校標目鼛改鼛今案周禮地官同陳俞本多增改「以遂之大旗致之」 \\n 周禮遂人云若起野役則令各帥其所治之民而至以遂之大旗致之○今案地官遂人同陳俞本增入鄭注非是」以役國事「周禮族師云五家為比十家為聯五人為伍十人為聯四閭為族八閭為聯使之相保札受以役國事○今案地官族師同陳俞本受下有增注」行役之事「周禮鄉大夫云若國作民而師田行役之事則帥而致之掌其戒合其賞罰○王文簡校標目作改行今案陳俞本鄉大夫作州長是也周禮地官州長一職次于鄉大夫之後故原鈔誤引鄉大夫耳」 \\n 起徒役家無過一人「周禮小司徒云凡起徒殺無過家一人以其餘為羨唯田與追胥竭作○孫氏校美改羨今案周禮地官及陳俞本同」用民力歲不過三日「禮記王制注曰治宮室城郭築道渠○今案近本王制注及陳俞本無築字」 \\n ○貢獻十三 \\n 天子班貢「左傳云于平丘子產爭承曰昔天子班貢輕重以列列尊貢重周之制也卑而貢重甸服也鄭伯男也而使從公侯之貢濯弗給也○王文簡校明改盟貴改貢今案見左氏昭十三年傳及俞本同陳本無注」 \\n 諸侯入貢「周禮小行人云令諸侯春入貢鄭注貢六服所貢也○今案周禮秋官同陳本俞本有增注」三邦底貢「尚書禹貢云惟箘簵楛三邦底貢孔傳云三物皆出雲夢○今案陳俞本無孔傳云三字」五官致貢「曲禮鄭注云貢功也享獻也致其歲終之功也○今案陳俞本刪致其句」 \\n 定九州入貢棐「漢書食貨志云禹平洪水定九州制土田各因遠近賦入貢棐○今案漢志同俞本脫入字陳本定誤又制誤判各誤名賦下亦脫入字」以九貢致國用「周禮太宰云以九貢致邦國之用一曰祀二曰嬪三曰器四曰幣五曰村六曰貨七曰服八曰斿九曰物貢也○孫氏校治改致弊改幣今案陳本同考周禮太宰職祀嬪等字下皆有貢字」 \\n 任土作貢「禹貢書序曰任土作貢孔傳任其土地所有定其貢賦之差○今案陳俞本脫書序二字」任貢物「周禮閭師云□任民任虞以澤事貢○今案陳俞本增入任衡一句」任圃貢草「及云凡任國以樹事貢草木鄭云貢草木謂葵韮菓蓏之屬○王文簡校圖改圃今案陳俞本脫葵字」制地貢「周禮大司徒云乃分地職奠地守□地貢而□事焉鄭云分其九職所置也定守謂衡麓虞候之屬○孫氏校及改乃判改制今案周注置作宜餘同陳俞本刪分其句以下增仟制貢句鄭注非舊鈔面目矣」 \\n 徵野貢「說苑云禹陂九澤通九道定九州各以其職來貢○今案小注云云見說苑脩文篇惟無徵野貢三字蕘當分二條也陳俞本刪標目三字將小注改入下條」各以其職來貢「說苑云○今案詳上條」各以其國遠物「禮器云其餘無常貨各以其國之所有則致遠物也鄭云其餘謂九州之外矣○今案禮器注同陳俞本外矣作外夷」 \\n 厥貢惟土五色「禹貢徐州云厥貢惟土五色孔傳王者封五色土為社建諸侯則各割其方色土與之使立社苞以黃土苴以白茅○王文簡校便改使今案尚書孔傳及陳本苞作穀」 \\n 厥貢球琳琅玕「尚書球琳皆玉名琅玕石似珠○今案陳本上皆脫球琳二字考禹貢孔傳珠作玉阮校記云闕本岳本作珠初學記地部上亦引作珠與舊鈔合」厥貢浮磬「禹貢泗濱浮磬淮夷蠙珠暨角泗水中見石可以為磬○今案陳本中上南涯字近本書孔傳中上有涯水二字本鈔一百八磬篇引涯誤作淮亦可以互訂」厥貢惟金三品「禹貢云金三品金銀銅也○今案此見孔傳」厥貢瑤琨■〈⺮滌〉簜「尚書瑤琨皆美玉也○今案此見孔傳陳本增入王肅注非是」錫貢磬錯「禹貢豫州云磬錯治磬之錯也○今案此見孔傳陳本有誤」厥貢銀鏤「禹貢梁州銀鏤砮磬○孫氏校據陳本改砮為弩恐非」厥貢怪石「禹貢青州岱畎絲枲鉛松怪石怪石怪異之石也岱出此五物皆貢之○今案書孔傳異之作異好出上有山之谷三字餘同陳本多刪改」厥貢礪砥砮丹「尚書荊州砥細于礪皆磨石砮者中矢鏇之用丹丹砂也○今案書孔傳無之用二字丹砂作朱類餘同陳本脫之用以下六字」厥貢漆絲「尚書兖州兖地宜漆宜桑故貢漆絲盛之筐篚而貢○今案近本孔傳筐亦訛篚阮氏校勘記已斥其非本鈔作□不誤也」厥篚壓絲「尚書青州檿山桑其韌中琴瑟之絃○今案此虞永興引申語非孔傳原文陳本據孔傳改非是」厥篚玄纖縞「尚書徐州玄黑繒也縞由繒也一物皆當細○今案北見孔傳陳本二物上有增注「厥篚織文」尚書兖州云織文錦綺之屬篚盛之為貢也○今案陳本同近本孔傳只同上句」 \\n 厥篚織貝「尚書揚州織貝錦名織為貝文○今案此條見書正義引鄭注」厥貢絺「尚書青州絺細葛錯雜非一種○孫氏校餙改絺王文簡覆校補一種兩字今案此見孔安國傳」厥貢絺紵「尚書豫州絺葛繒布○今案此虞永興自加引申語陳本刪絺葛以下」 \\n 厥貢熊羆狐狸「尚書青州貢四獸皮織皮今罽也○今案陳本刪織皮五字餘同考禹貢青當作梁又孔傳云織金罽阮氏校勘記云古本作織皮金罽史記集解金作今云云壞阮氏此說知舊鈔所引孔傳王是古義足訂今本之誤」 \\n 厥貢羽毛齒革「尚書荊州金三品與揚州同也○今案此見孔傳陳本刪金三以下」厥貢夏翟「尚書徐州夏翟雉五色其羽中旌旄羽畎羽山之谷也○今案此永興用孔傳仍有增改陳本盡從今本非是且谷誤作名」納錫大龜「尚書荊州大龜尺有三寸龜非貢之常物故必待錫命○今案今孔傳及陳本三寸作二寸又陳本脫錫命句」厥貢嶧陽孤桐「尚書徐州嶧山之陽生相其材中琴瑟○今案近本孔傳及陳本生上有待字桐下無其材二字」厥貢杶幹枯柏「尚書荊州杶木似樗而可為弓餘柘也栝木柏葉松身○今案近本孔傳無似嫮句陳本因刪之非舊鈔面目」厥包橘柚「尚書揚州小曰橘大曰柚必待錫命乃貢○今案此見孔傳陳本脫必待錫三字」厥貢菁茅「尚書菁茅有刺而三脊所以供祭祀縮洒之用○王文簡校青改菁春改脊今案此是書鄭注見書正義引陳本改注孔傳非是」獻其所有「春秋傳云天子使家父來求車古者諸侯獻于天子以其國之所有故有辭讓而無徵求求車非禮也求金甚矣○今案穀梁桓十五年傳上子字作王獻上有時字餘同陳俞本春秋皆作穀梁惟陳本刪天子以下」 \\n 畢獻方物「尚書旅獒無有遠近舉獻方物○今案陳本無注俞本及近木旅獒近作邇本鈔標目畢上有正西二字係因下第一條誤入今刪正」正南以珠璣瑇瑁為獻「周書湯問伊尹曰諸侯來獻遠方之物事實相反不利○今案見讀騷樓本逸周書王會解」正西以龍角神龜為獻「周書云湯問伊尹為獻之差易得也○今案逸周書王會解為七字作今欲因其地勢所有獻之必易得而不貴陳本合上為一條又增人百餘言惜獨易得兩句」內金示和「禮記禮器云鄰注此所貢也○今案俞本同陳本無注」加璧尊德「禮記云束帛加璧尊德也鄭注貢享所執致命者○王文簡校小注補德字貢字今案禮記禮器同陳本無注俞本多改易」獻太山旁邑「史記云濟北王以為天子且封禪上書獻太山及其旁邑○孫氏校對改封今案此見史記武帝紀及封禪書陳本且誤宜」魚鹽之地「論衡云金城塞外羗人良橘橘種良願等獻其魚鹽之地○今案近本論衡恢國篇及陳俞本橘作橋餘同」元龜象齒大賂南金「毛詩泮水云憬彼淮夷來獻其琛毛萇云元龜長尺二寸賂遍也南謂荊揚○今案詩泮水箋無長字餘同陳本無注俞本憬作？？景且多增改」來獻其琛「己見上文○今案陳本無注俞本合併上條」來獻瓊玉「年云夷正二年蜀人呂人來獻瓊玉○今案讀騷樓本竹書紀年同陳俞本有增注」獻其白琯「大戴禮云虞舜以天德闕堯布功散德○今案見大戴禮少問篇陳俞本有增改」獻常滿杯「十州記周穆王時西胡獻夜光常滿杯杯容三升○今案說郛輯本十州記同」 \\n 獻珥於齊王「韓子云齊威王去人死有十儒子薛公欲知所立為十玉珥而美其一獻於王分附十倗子明日坐視美珥所在勸王以為夫人○孫氏校盛改敏大改夫是也今案韓子外儲右上篇分附作以賦陳俞本已照改又御覽七百十八引韓子分附作以付同」 \\n 獻嬖於秦王「戰國楚策云張儀為秦破從連橫說楚王楚王遣車百乘獻夜光璧於秦王○孫氏校說林改□是今案陳俞本同」西戎獻劍「列子云周穆王大征西戎西戎□□切玉如切泥○今案見列子湯問篇陳本泥上脫切字」屠耆獻劍「東觀漢記光武紀云建武十□年是時屠耆國獻側直百金劍以賜為上○今案聚珍本屠耆作名都十三作十二餘同本鈔下四條引東觀記亦作屠耆姚輯本祇有獻側以下餘脫」 \\n 楯鏤黃金獻吳「越記云越勾踐作為楯嬰以白璧鏤以黃金狀類龍蛇行者乃使大夫種獻之於吳吳王大悅○今案越絕書內經九術第十四楯上有策字類上無狀字陳俞本類作似」銅生馬箠獻於吳「吳會分地記云夏山者勾踐於此山鑄銅不錢埋之上生馬箠勾踐遣使取徙於南種之餙治以為箠獻之於□○王文簡校上生改上生沿陳俞本之誤也今案初學記二十二引分地記夏山作六山使取作使者本鈔馬鞭篇引夏山又作六出山餘同「■〈垔？鳥〉韓獻良馬「穆天子傳云天子大饗於平□■〈垔？鳥〉韓之人無幣帛乃獻良馬百匹○今案平津館輯本及陳本衞作所幣帛作鳧又平津館輯本夾注云鄄本作垔鳥從事頌賦注二十三引改」 \\n 屠耆獻名馬「東觀漢記光武紀○今案見聚珍本東觀記與獻劍同一事詳本篇上文」燕人致梟騎「漢書高帝紀云北貉燕人致梟□應劭曰北洛國也張晏曰梟勇也○王文簡校男改勇今案漢書高帝紀同陳俞本燕上脫貉字貉國作駱國梟勇作驍勇」千里馬「漢書賈□之上書目孝文帝時有獻千里馬者詔曰鸞旗在前屬車在後吉行日五十里師行三十里朕有千里馬將安用之○今案漢書賈捐之傳及陳俞本朕有作朕乖將安句作獨先安之又陳俞本脫師行五字」 \\n 獻朱鬛「太公六韜云崇侯曰今夫周伯昌□人□□犬戎氏有文馬臺毛朱鬛目如黃金名雒斯之乘○今案類聚九十三引六韜無懷人以上犬戎上有商王因周伯太公求珍物於是得等字陳俞本已補入惟崇族侯十三字乃□伯之辭各本皆脫賴舊鈔存之耳」 \\n 獻服牛「穆天子傳云天子大饗於平衞■〈垔？鳥〉韓之人無良帛乃獻服牛三百頭郭注曰服可服用者○今案平津館本良帛作鳧無頭字餘同本鈔上文引良作幣同」 \\n 獻良犬「穆天子傳郭注良講習也○王文簡校交改犬今案平津館本同」三白雉「尚書大傳云成王之時有三苗□□而主同一本○孫氏校責改□今案陳俞本皆改注援神契非也尚書歸禾序正義引書大傳本作穗無三議句御覽八百三十九引亦作穗貰□作□莖王譯作重譯」 \\n 九真獻奇獸「漢書宣帝紀云神爵元年詔曰九真獻奇獸○今案漢書宣紀同陳本小注脫奇字」羽貢沒」 \\n 帝王世紀云堯時焦僥來賓貢沒羽○今案類聚十一及本鈔來遠篇引世紀皆字陳俞本脫此條」上翠羽「土爕雜章云伏閭令月吉辰立星后謹賚翠羽二千瑇瑁甲三百斤上萬歲壽也○今案陳俞本土作王刪二千字及三百斤字餘同」奉鮫皮「土燮云謹奉水積四放瑇瑁上百枝鐙一具董陸香一百斤○今未此條有誤字俞本刪陳本注鮫作■〈魚皮〉」道天簪「士燮云吉日嘉辰誕聖生副奉道天簪二枚珠千八百貫○今案陳俞本士作王嘉作佳」獻駭雞犀「戰國楚策云張儀為秦破從連衡說楚王楚王還車百乘獻駭雞犀於秦王○王文簡校木改楚遺改遣今案陳俞本小注刪刪百乘以上又陳本注內駭雞誤雞駭考楚辭九歎范書西域傳文選吳都賦皆作駭難知禹謨誤也」 \\n 康叔得禾獻諸天子「尚書序唐叔得禾異畝同穎獻諸天子王命○今案此見尚書歸禾序命下有唐叔歸周公于東作歸禾十字陳俞本已照增」南夷奉茅獻于天子「禹貢荊州奉菁茅貢于天子○今案陳俞本改注左傳責楚包茅事」胡王靈膠「十州記云天漢三年胡王獻靈膠四兩受付外庫不２佑膠之妙○今案說邦輯本胡王作西國王同陳俞本亦作西國王惟刪外庫二句別增十餘句非也陳本標目王又誤作土」 \\n 胡王獻神香「又云天漢三年獻神香起夭賤之死○今案說郛本十州記及陳本天漢作征和均漢武紀年」獻不死之藥「戰國策云有獻不死之藥於荊王者○今案見戰國楚策陳俞本多增注」赤烏之人獻女於天子「穆天子傳赤烏之人獻二女子於天子女聽女列為嬖人曰赤烏氏美人之池寶玉之所在也○今案平津館輯本卷二又陳本俞本同」越餙美女獻於吳王「越記云越乃餙美女西施鄭旦使大夫種獻之於吳王吳王悅之○今案越絕書內經九術第十四悅之作大悅餘同陳本增入拾遺記一段非是」 \\n 北堂書鈔卷第三十一 \\n  \\n 　"}
{"章节": "●北堂書鈔卷第三十二    政術部六", "正文": "　 \\n ●北堂書鈔卷第三十二政術部六 \\n 　 \\n  \\n 隋祕書郎虞世南撰南海孔廣陶校註禁令十四　急假十五黜免十六　去官十七 \\n ○禁令十四 \\n 命以防欲「禮記坊記云鄭云命謂教令也謹案用教合以防人之欲惡是也○今案陳本無注俞本標目欲誤微鄭注句無謂教二字」禁以齊眾「王制云執禁以齊眾不赦過鄭曰赦亦為人將易犯也○王文簡校小注案改禁今案俞本同陳本無注」巽以申命「易巽卦彖辭云重巽以申命謹案重巽上下俱巽也巽明顯申敕令差須得上下也○王文簡校象改彖今案陳本無注俞本巽明十二字但作申敕號令也五字」所存者命「梁傳云君之所存者命也為人臣而侵其君之命而用之是不臣也為人君而失其命是不君也○今案見穀梁宣十四年傳」奮鐸以令「禮記月令云仲春之月雷乃發聲始電蟲咸動啟戶始出先雷三日奮鐸以令兆民曰雷將發聲不戒其容止者生子不備必有凶災也○孫氏校非改兆客改容王文簡覆校差改必年改災今案陳俞本於小注奮下增入木字餘同」 \\n 振鐸於朝「禮明堂位振木鐸於朝天子之教令也鄭注天子將發號令必以木鐸警眾也周禮小宰職云正歲帥治官之屬觀治象之法徇以木鐸鄭玄木鐸木舌也文事奮之○今案俞本脫象字陳本刪明堂位一段但留小宰以下近本禮記教令也作正也餘同」 \\n 懲肆去貪「春秋傳云齊豹為衞司寇守嗣大夫作而不義其書為盜邾庶其莒牟夷邾黑肱以土地出求食而已不求其名賤而必書此二物者所以懲肆而去貪也○王文簡校御改衞笞改筥今案見左氏昭三十一年傳陳俞本同」 \\n 結信止訟「周禮司市云以質劑結信而止訟鄭云質劑謂兩書一札而中別之○王文簡校禮改市削改劑今案地官司市注及陳俞本無中字」外內時禁「周禮宮正云辨外內而時禁鄭玄注云分別外人內人禁其非時而出入○今案此鄭司農注耳陳俞本玄字甚有見」先後刑罰「周禮土師職云以五戒先後刑罰一曰誓二曰誥三曰禁四曰紏五曰憲鄭云先後猶左右也○王文簡校補師字戒字今案陳俞本刪鄭云以下增入經文六句非舊鈔面目矣」法令由一「史記秦始皇本紀云二十六年得吞六國丞相奏曰今陛下興義兵誅戮殘賊定天下海內為郡縣法令由一統自古以來未嘗有之五帝所不及也○王文簡校陞改陛今案史記始皇紀及陳本俞下無戮字」 \\n 禁民為非「易繫辭云理財正誦禁辰為非曰義哉禁非僻明豐人理財貨正辭令也○今案見易繫辭下哉禁以下則虞永興引申語也陳本無注」去其奇衰「周禮宮正云去其淫怠與其奇袤之民鄭曰民宮中吏之家人淫放濫也怠懈慢也○孫氏校哀改袤今案周禮天官同陳俞本有增注」為之律度「左傳云古之王者並建聖哲為之律度與之法制案律管也度丈尺也○今案見左氏文六年傳律管二句非杜注乃永興引申語」事以制「春秋傳云鄭人鑄刑書叔向使詒子產書曰□先王議事以制不為刑辟懼民之有爭也○孫氏校非改叔王文簡覆校詔改詒今案陳俞本同考左氏昭六年傳爭下有心字」禁野橫行「周禮野廬職云禁野之橫行徑踰者□玄云皆為防奸也橫行妄由田中徑□射邪越隄渠也○孫氏校照陳俞本塗云玄字非也今案下條亦然」禁山為苑「周禮雍比□禁山之為苑澤之沈者鄭玄云為其就禽獸魚龜自然之居而害之也○今案周禮注及陳俞本龜作鼈」禁虣而去盜「周禮司市云以刑罰禁虣而去盜鄭云刑罰憲徇扑也○王文簡校照陳俞本向改徇是也」禁偽而除詐「又司布云以賈民禁偽而除謹案異服非言異於國內常服禁謂誅之○今案陳俞本皆增入鄭注刪謹案以下然異服三旬乃永興引申語不可刪」禁原蠶「周禮燛質職禁原蠶者鄭曰原再也天文辰為蠶書蠶為龍精月直大火則浴其種是蠶與馬同氣物莫能兩大禁原蠶者為傷馬○王文簡公校使改火周改同名改者今案夏官馬質職注同陳本增入淮南王蠶經非舊鈔面目」 \\n 禁物靡「周禮司市云以政合禁物靡而均市鄭云靡侈靡也物靡者易售而無用禁之則市均也○今案地官司市同」圭璧金璋不粥於市「王制云鄭云尊物非民所宜有也戎器軍器也粥賣也○陳本無注」錦文珠玉不粥於市「王制曰鄭云不示以奢貪也成猶善也○今案王制注同陳俞本皆脫此條」 \\n 禽獸魚鼈不中殺不粥於市「鄭注王制云殺之非時不中食也○王文簡校刪非字恐誤今案王制注食作用」布帛精麄不中數不粥於市「鄭云凡以其不可用也○今案王制注同陳本無注」五穀不時果實未熟不粥於市「鄭云物未成不利人也○今案王制注同陳本無注」表裘不入公門「鄭云表裘外衣也○今案玉藻注及俞本同陳本注」振絺綌不入公門「鄭云振讀為袗袗單衣也葛之麄者曰綌○今案近本玉藻注單作繟無衣字及葛之句俞本讀誤潰陳本無注」奇服怪民不入宮「周禮閽人鄭云奇服衣非常也怪民狂易也○今案天官閽人注及陳俞本同」不掩弱不暴寡「淮南子曰帝治天下明上下五等貴賤使強不得掩弱眾不得寡人民相保而不失也○今案近本淮南子脫御覽七十九引淮南子等上脫五字保下有命字失作天餘同陳俞本脫貴賤句下見文子精誠篇」 \\n 不墮山不崇藪「國語曰周靈王二十二年穀洛鬬將毀王宮室王欲雍之太子晉曰不可晉弭古之長民者不墮山不崇藪不防□不竇□夫山土之聚也藪物之歸也川氣之導也澤水之□也○王文簡校濕改澤尊改導今案國語周語下及陳俞本宮下無室字雍作壅餘同」 \\n 民不遷農不移「□□云晏子對於齊侯曰在禮家施不及國民不遷農不移王賈不變也○今案此見左氏昭二十六年傳俞本改注晏子春秋陳本刪此條小注及下條標目竟將下條小注移注此下誤甚矣」 \\n 春無奪農夏無奪巧「春秋云太公曰民有三機知之者昌不知者亡春無奪農夏奪巧秋無佉歛冬無奪藏此民之三機也○孫氏校屯改此今案陳俞本上三機作三械下三機作王機又陳本以上條不遷二句為標目皆非也本鈔論改篇亦引知之者日二句」 \\n 獺祭魚然後人入澤梁■〈豸？寸〉祭獸然後田獵「王制云賴祭魚然後虞人入澤梁■〈豸？寸〉祭獸然後田獵鵪化為鷹然後設罻羅草木零落然後入山林鄭云梁絕水取魚也○今案王制注同陳本只留標目俞本刪鄭云以下」 \\n 昆蟲未蟄不以火田「王制鄭云昆明也明蟲者得陽而生得陰而藏○今案俞本同陳本無注」不煞胎不殀夭「禮記不麛不卹不煞胎不殀夭不覆巢鄭云重傷未成物也殀斷煞也少長曰夭胎壞也○今案俞本同陳本無注考今本鄭注無胎懷也句餘同」障谷無貯粟「公羊傳云云伙易樹子無以妾為妻何休云無障谷無障斷川谷專水利也無貯粟有無當相易○今案公羊注及陳俞本易作通餘同又陳俞本將下貯粟句別為一條非舊鈔面目」 \\n 謹關梁塞蹊徑「月令云孟冬之月謹關梁塞蹊徑鄭注梁橋橫也蹊徑禽獸之道也○今案禮記月合蹊作溪俞本刪□字陳本無注」塞阱杜擭「周禮雍氏職云秋令塞阱杜獲鄭云□穿地為塹所以禦禽獸也作鄂也堅地■〈石？井〉淺則設柞鄂其中秋而杜塞阱擭敕川之陷害人也○孫氏校獲改擭王文簡覆校民改氏御改禦今案秋官雍氏注同陳俞本柞誤作餘同」 \\n 幾酒「周禮萍氏云幾酒注云察沽買過多○今案秋官注司陳俞本有增注」謹酒「又萍氏云鄭云使民節用酒也○今案秋官注及陳俞本同」不得以地相與「穀梁鄭伯以璧假許田禮天子在上諸侯不得以地相與○王文簡校由和改田禮今案見穀梁桓公元年傳陳俞本有增改」不得以屬通「穀梁云鄭伯夷使其弟選來盟諸侯之尊兄弟不得以屬通其弟云者以其來我也○今未穀梁桓十四年傳及陳本俞本無夷字選作兄弟作弟兄來我下有舉其貴者四字餘同」 \\n 不與世子同名「禮記云鄭云避潛傲也其先之生則亦弗為改也○今案陳本無注俞本脫亦弗二字考曲禮注傲作倣」五大不在邊五細不在庭「春秋傳云楚子問於申無字曰棄疾在蔡何如對曰臣關五大不在邊五細不在庭親不在外羈不在內今棄疾在外鄭丹在內君其少戒○今案見左氏昭十一年傳」裔不謀夏夷不亂華「又云會齊侯於祝其孔丘相犂彌言於齊侯曰孔丘知禮而無勇君若使萊人以兵劫之○王文簡校改齊分改以今案見左傳定公十年」始禍者死「又云晉趙稷涉賓以邯鄲叛邯鄲午荀寅之甥也○今案見左傳定十三年俞本有增注」越職即死「韓子云韓昭侯醉而臥典冠者見君寒加衣其上昭侯覺乃罪典衣為失事典冠為侵官侵官甚於寒故明主畜臣不得越職越職則死○孫氏校標目趙改越今韓子二柄篇臥作寢陳俞本亦有增改」 \\n 倒筴側龜於君前有誅「禮記云倒筊側龜於君前有誅鄭注云臣不豫事不敬也○今案禮記曲禮注同陳本筴誤萊」振書端書於君前有誅「又鄭云臣不豫事不敬也振去塵也端正也○今案曲禮下注同陳本無注俞本與上合注為一條」命婦過市罰一帷「周禮地官司市注云內子過其部之市市者人之所交利之處命婦則使之罰帷者市眾也○三文簡校都之下補一市字今案以下三條陳俞本併合為一且有增刪」命夫過市罰一葢「周禮司市鄭云大夫過其都之市市人之所交利之處命夫則使之出罰也○氏校標目婦改夫王文簡覆校小注補出罰二字」夫人過市罰一幕「周禮司市職云君過市刑人赦夫人過市罰一幕鄭云夫人過其國市也市者人之交利之處夫人則使之出罰葢罰幕也○王文簡校補司市二字」宅不毛者有里布「周禮載師注云謂不樹桑麻也不毛者罰以一望二十五家之泉則錢也取其流市則謂之市以其轉易不窮則謂之泉布者也○今案陳本俞本同考地官載師注無則錢以下當是永興自加引申語」 \\n 田不耕者出屋粟「周禮云凡田不耕者出屋粟鄭云空田者罰三家之稅粟以供吉凶二服及喪器○今案此亦見載師職俞本同」不耕者祭無盛「周禮閭師曰凡庶民不耕者祭無盛鄭云掌罰其家事盛黍稷也○今案陳俞本同」不畜者祭無牲「又閭師云凡庶民不畜者祭無牲牲羊豕屬木庶民不畜者祭不得用也○王文簡校以原鈔無性下空二格據陳俞本補注云二字非也今案牲牛以下非閭師注文所交二格當脫謹案二字蓋虞字興目加引申語也」 \\n 不蠶者不帛「周禮閭師職云凡庶民不蠶者不帛注云掌罰其家事不帛不敢衣帛也○今案閭師注敢作得陳俞本脫敢字」不績者不衰「又云庶民不蹟者不衰注云喪不得衣衰也所以□不勉也○孫氏襄改衰王文簡覆校積改績今案地□閭師注及陳俞本同」無君者不貳采「禮記云無君者不□采鄭云大夫去泣室服玄端也○今案見記玉藻陳俞本貳作二」士不衣狐白「禮記避君也狐之白者以少為貴也○今案避君以下是玉藻鄭注文白者下有少字岳本惠校本貴作尊陳本無注俞本以少句作為少意也」莫予夆自求辛螫「毛詩義云荓夆掣曳也戒羣臣曰汝無敢掣曳我者為論詐不可信若是自求苦毒也○今案陳俞本及周頌小毖篇夆作蜂又俞本我作戎餘同毛傳掣作廩阮氏校勸記引爾稚粵夆掣曳也句為證知舊鈔之作夆作掣乃毛詩之最古本也」 \\n ○急假十五 \\n 尚書不上皆■〈扌丐〉急「傅咸相諭草云黃紙故事鋪不上皆取急與自頃多輒皆移病前門有今以後尚書鋪不上門■〈扌丐〉急○今案嚴輯全晉文據書鈔引同張溥百三家本傳咸集不上門作上不非也陳俞本與作于頃作須亦非」 \\n 請急跨月有違憲制「元喜起居注云白云王龍之彈著作佐郎王燮法坐十月十四日正直請急二朝○今案陳本俞本刪白云二字龍作韻嘉誤喜餘同」禁旅請急無經宿文「及云御史中丞劉武之奏彈強弩將軍陶文朗請急二日半經之正輒彈表辭省尋禁旅之官雖請急出三十五里外○今案陳俞本同」隨所欲之適任取日多少「范甯啟■〈扌丐〉眾官管假解故事云伏見內外眾官皆陳假紛紜煩黷無己臣謂宜去疾病假解之故制一年令賜假日隨其所欲之適任其取日多少○今案陳俞本假誤改外眾誤外正脫紜字之故誤故之年誤外令賜誤陽任其誤其任又陳本注內適誤逼餘同嚴輯范甯集據書鈔御覽引■〈扌丐〉作斷管假解作受假無疾解二字賜下有表字餘同」 \\n 顧榮得還欣然自得「文士傳曰顧榮觀中國日弊乃求病急還南既造江渚欣然自得○今案初學記引文士傳求病作併求餘同說郛本脫南字陳本南作中」李登得假「風俗通曰濟北李登為從事吏病得假歸自嫌不甚贏瘦謂雙生弟甯曰我兄弟相似人不得別汝差類病者代我底府後為人所言事發覺時相弊久弟大怒曰濟北而乃欲相為也○今案御覽六百三十四引得作能汝下無差字底作至無事字及時相以下餘同陳俞本事發覺作廢事見餘同」 \\n 毛據請假「范甯斷啟二千石急假事云淮南太守毛據尋後請假臣則失甚多且建國以來急制所不及○今案陳俞本淮作江餘同御覽六百三十四引范甯啟論急假凡四段獨未收此條」 \\n ○黜免十六 \\n 河水溢三公黜「京房易妖占云河水溢三公黜○今案陳俞本刪易妖占以下」三公以災異免「謝承後漢書安帝即位太尉徐防以災異寇賊策免就國几三公以災異免始自防也○今案亦見類聚四十六引華嶠後漢書□□□□□□□陳本刪安帝以下姚輯汪輯太□書所據俞本引」 \\n 成王黜廷理「說苑云楚令尹子文族有子法者廷理拘之間其合尹之族乃釋之子文召廷理責之致族人於廷理曰不是刑也吾將死○王文簡校什改釋名改召放改族是也今案說苑十四至公篇乃作也而將死下有成王於是黜廷理云云」 \\n 晏子逐高僚「晏子云高僚仕於晏子三年無故晏子逐之左右陳曰高僚事子三年習無以爵位而逐之其義可乎晏子曰嬰仄陋之人也○今案陳本俞本左右陳作□者□作□餘亦有增改□□千里校本晏子內五第二十九章有晏子逐高巒事與本鈔及陳俞本亦有微異」 \\n 柳下惠三黜「論語○今案見□子」安仁再免「潘岳閒居賦云○孫氏校人改仁今案文選閒作閑」無賴被斥「漢武故事云西王母降東方朔於未牖之中窺母母曰此兒無賴久被斥退故止此也○今案陳俞本久誤人又無止此可考古今說海木漢武故事及守山閣本漢武內傳□□窺母被謫事推文亦閒與此古本不同」 \\n 鳴舌免官「典略云梁太后臨朝使梁冀十治山陵尚書欒巴上書欲叨合懷民冢太后詔曰巴小子弄口鳴舌遂免巴官○今案○○○欽定圖書集成銓衡典卷一百一引典略同」 \\n 陳遵置酒跳梁「漢書陳遵為河南太守弟級為荊州牧當之官俱過長安富人左氏飲酒作樂陳崇劾奏之○今案漢書游俠陳遵傳同陳俞本級作急」廖立視屋憤咤「蜀志廖立先主徵為侍中後主襲位徙長水校尉立自謂才名宜為亮之貳舉頭視屋憤咤作色○今案蜀志十廖立傳同陳俞本多增改」李密作詩奏免「王晉書李密無援遷漢中太守心恨賜見東堂作詩末章曰人亦有言有因有緣官無中人不如歸田○今案陳俞本改注今晉書心恨作懷賜見作賜俴見卷八十八李密傳」 \\n 謝瞻種蔥免官「義熙起居注十二年有司奏太常謝瞻遣四人還家種蔥免官○今案陳俞本刪起古注三字及遣字餘同御覽九百七十七引義熙起居注年下無二字瞻作澹餘同」 \\n 上司空印綬「漢書何武為九卿後母在郡遣使迎母會成帝崩吏恐道路逢賊盜後母留止哀帝亦欲改易大臣遂策免武○今案漢書八十六何武傳及陳本俞本留止下有左右或譏武事親不篤九字餘同」 \\n 收丞相印綬「漢書王鳳怨王商陰求其短使人上書言王商陰事制詔勿治鳳固爭之遣使者收丞相印綬商免相三日發病嘔血而死○今案陳俞本制詔作制曰無發病二字餘同近本漢書王商傳無遣字無刀治句」 \\n 上印就第「漢書傅喜傳太后求稱尊號與成帝母齊尊傅喜與丞相孔光大司空師丹共執正議太后大怒○王文簡校云案傳乃傅之譌今更正今案漢書卷八十二同」 \\n 上印綬還□「東觀漢記丁□為大司馬頗害董賢寵及丞相王嘉死明甚□之上重賢吹極其位恨明如此遂冊免明上印綬還第○王文簡校□改嘉立改上今案聚珍本姚輯本東觀記及俞本為大上有代傳喜三字害下無董字重上有寖字餘同陳本改注前後幸傳」 \\n 特進歸第「又云竇融將兵牧涼州竇憲兄弟並列位威鎮四海○今案聚珍本姚輯本東觀記竇融傳有為涼州牧句竇憲傳有以特進見句其以等進歸第據范書則是竇憲傳附景事今聚珍姚輯本脫」 \\n 庶人終家「漢書諸葛暨傳云晝復上書告光祿勳周堪光祿大夫張猛上不直豐之耆老不忍加刑免為庶人絳於家○王文簡校令農改憐豐今案漢書卷七十七同」 \\n 廢為庶人「晉中興書穆帝紀云斗平二年廢西中郎將○今案陳俞本脫此條亦見今晉書卷八穆帝紀無廢為庶人句餘同」免歸田里「謝承漢書○今案陳俞本同亦見范書和帝紀」免徙合浦「漢書王莽與隆交隆不甚附哀帝崩莽秉政使大司徒孔光奏隆為冀州牧冤陷無辜不宜處在中土免官徒合補○孫氏校從改徙今案見漢書卷七十七母將隆傳陳本無注俞本隆交上增傅字非也陷上脫冤字餘同」 \\n 徙歸故郡「東觀漢記竇□長子穆穆子勳並尚公主融年老子孫驕慢乞骸骨歸第詔許之融卒謁者奏穆父子自謂夫勢帝令將家屬歸本郡○今案聚珍本姚輯本東觀記脫年老以下陳俞本皆改注范書」 \\n 西歸故里「東觀漢記馮衍○今案聚珍本姚輯本東觀記馮衍傳脫此句陳俞本改注范書」寮位儡其降替名節漼以墮落「潘岳西征賦云寮位儡其降替名節漼以墮落○孫氏校降改隆從文選及陳俞本也王文簡覆校云案降字為長李善本作隆非也儡壞敗之貌正是形容降替也今案文選又墮作隳」 \\n 門可設羅「漢書汲黯傳云先是下邽翟公為廷尉賓客填門及廢門可設羅○孫氏校抹去下字非是今案漢書五十汲黯傳與原鈔同陳俞本是下邦作是時餘同」反服私門「潘岳西征賦云甄大義以明責反初服於私門　王文簡校表改責今案文選西征同陳俞本以明作於明」 \\n ○去官十七 \\n 趙溫去官「東觀漢記趙溫為京兆郡丞嘆曰大丈夫生當雄飛何能雌伏○孫氏校非改飛今案陳俞本脫郡字餘同聚珍本東觀記及御覽二百五十三引何作安姚輯本本鈔同」周規去官「會稽典緣周規為湘俴二月太守行縣以草道穢敕縣除之規以防農借損夫力拒而不聽遂棄官而去○今案陳本刪二月以下俞本脫道字借誤時餘同」投板棄官「范曄漢書少厲清節○今案見范書黨錮范滂傳陳本刪少厲以下俞本脫此條」上還舉板「荊州先傳云董正少有美姿太守舉孝廉正負笈單步○今案陳俞本同」即投傳去「豫章云孔恂為別駕○今案陳俞本同考御覽二百六十三引豫章列士傳同亦見本鈔別駕篇引」投劾而歸「東觀漢記崔篆以明經徵太保甄豐舉為步兵校尉篆曰伐國不問仁人軍陣不訪儒士遂投劾而歸○孫氏校本改舉防改訪今案俞本劾作□陳本改注范書考聚珍本東觀記崔篆傳及御覽二百四十二引與舊鈔同」 \\n 乃以疾歸「汝南先浿傳云黃憲舉孝廉○今案陳俞本同」稱病歸家「文士傳云高岱有操郡將盛憲以為上計吏岱辭不行謂司卿曰懷書千卷隱光藏暉○今案陳俞本郡作都又俞本病作疾」奉送章綬內外莫知「王晉書云魏舒為司徒先行後言○王石華校郭改魏黃改莫今案亦見今晉書奉作表內外句作莫有知者餘同陳俞本皆改注今晉書」 \\n 北堂書鈔卷第三十二 \\n  \\n 　"}
{"章节": "●北堂書鈔卷第三十三    政術部七", "正文": "　 \\n ●北堂書鈔卷第三十三政術部七 \\n 　 \\n  \\n 隋祕書郎虞世南撰南海孔廣陶校註薦賢十八 \\n 薦賢十八 \\n ○薦賢十八 \\n 三年一貢士「儀禮云纁二束帛五諸侯三年一貢士國之治道三年成也○今案陳本脫纁二以下俞本脫國治以下考儀禮鄉飲鄉射注皆有三年貢士之文亦無纁帛五字及治道八字」三歲而貢士「鄭云大國三人次國二人小國一人是也○今案陳俞本同考標目一句見禮記射義鄭云以下見射義注引舊說」貢於天子「禮記云古者天子之制諸侯歲獻貢士於天子鄭注云歲獻獻國事○王文簡校据射義改言字作古者今案陳本無注俞本脫鄭注以下」貢之天朝「虞預晉書云何槙為弘農郡上書薦處士楊■〈呂？頁？呂〉修子仕為郡吏○王文簡校云案槙字當作楨据初學記二十今案陳本注初學記卷二十引無修子二字仕誤生又吏下有楨一見便待以不臣之禮遂貢之天朝十五字此標目之出典也又本鈔楨作槙者北宋轉鈔時避仁宗諱王據初學記改湞已易宋鈔面目矣」 \\n 貢之宰相「荀爽與郭叔都書云陳季方才德秀出超世逸羣金相玉質文章虎變遂貢之宰相○今案嚴輯荀爽集據書鈔引同陳俞本脫與郭五字德作能餘同御覽六百三十一引虎變誤席美餘同舊鈔」 \\n 薦之宰相「趙穆別傳云汲郡趙君平年三十七四薦之宰府不就元康二年太守羊伊以為四科之貢宜盡國美遂扶舁激喻以光榮舉君才門寒素奏充詔書宜進品三○王文簡校云原鈔舁誤羿据初學記訂今案陳本無注初學記二十引脫平字及君才以下二年作三年榮舉作歲貢」 \\n 薦於府門「先賢傳云和遵奏公名器○今案陳俞本皆脫和遵以下」薦升公朝「論語公叔文子○王石華校標目分改公今案見論語憲問篇集解引孔注」薦之朝廷「漢書何武○今案見漢書八十六何武傳」抱玉朝君不如貢賢「琴操云史魚者衞靈公之相薦蘧伯玉於靈公公諾未用史魚曰臣聞抱玉朝君不如貢賢○今案平津館本琴操卷下諫不違歌同陳俞本多刪改」限年後舉失賢才多「崔氏傳云崔瑗上疏以孝廉限年後舉失賢才○今案陳本脫多字舉失作失舉」拔茅征吉「易泰卦初九爻王注云相牽引之皃也○王文簡校太改泰今案陳本無注」 \\n 薑桂因地「宋玉集序云宋玉事楚懷王友人言之宋玉玉□□小臣王議友人友曰薑桂因地而生不因地而辛女因媒而嫁不因媒而親也○今案陳俞本改注新序友曰以上作宋玉因其友以見楚襄王主待之無以異宋人讓其友人書只有因地四句又附小玉報友人書云云與本鈔亦微異」 \\n 薦白屋「韓子趙武薦三十六人皆就賓位○王文簡校云本鈔子誤于據初學記引韓子訂今案非子外儲說左及初學記卷二十引薦三作薦四餘同陳本無注」薦賢能「吳書華覈傳陳便宜及貢薦賢能解釋罪過書面餘上○今案亦見吳志華覈傳賢作良同陳俞本皆改注吳志」推賢士「范曄後漢書鄧騭節儉推進賢士置幕府○孫氏校至改置今案見范書四十六鄧禹附騭傳」貢賢一「鍾離意別傳揚州剌史夏君辟意曰剌史得京師書聞從事有令問刺史何惜王家之爵不貢賢士乃表上尚書先為茂才○今案御覽二百六十五引脫茂才句」舉遺逸「王逸臨豫州教云為我答能舉遺逸於山藪黜奸邪於邦國給穀五百斛○孫氏校點改黜解故斛今案張溥輯百三家本及陳俞本皆脫為我四字給穀五字」達吏「周禮太宰云七曰達吏鄭云察舉勤勞之小吏○今案陳本脫小字」除吏「漢書田蚡傳曰武帝初即位是時丞相田蚡入奏事語移日所言皆聽人或起家至二千石權移主上上乃曰君除吏盡未○今案見漢書卷五十二陳俞本有增改」達賢「黃石公三略云達賢者福流子孫也○今案陳俞本脫福流句考陳仁錫本董石公下路有此文惟達作進未合本鈔若作進則與下條標目無別斷不然矣」進賢「白虎通云諸俟所以貢士於天子者進賢勸善也天子聘求者貪賢也○王文簡校謝改諸云據初學記今案初學記二十御覽六百三十二引貪賢作貪義又御覽勸作稱」表賢「范曄後漢書魯丕傳丕為州吏務在表賢○今案陳俞本同范書五十五本傳州吏作青州剌史賢下有明字」表能「荀悅漢記未立典有五志一曰達道二曰章法三曰一古今四曰著功動五曰表能○今案陳俞本同考明本前漢紀卷一道下有義字法下有武字一古作通古能上有賢字」薦吏揚善「漢書張湯傳云為廷尉奏事薦吏揚人之善○今案漢書卷五十九及陳本同」舉賢置之「禮記禮器注云古者將有大事必選賢誓眾重事也○今案此見禮器舉賢而置之句鄭注」舉無失才「王隱晉書山濤為吏部居選職周徧百官舉無失才○今案俞本居選職作舉選餘同陳本改注今晉書」推舉皆賢己「漢書安國為人多大路知足以當世取舍而出於忠厚所推舉皆廉士賢於己者○今案漢書五十二韓安國傳同」所舉甚得人「漢書馮奉世云先是時漢使數出多辱命奉世威震西域宣帝日賀將軍所舉甚得人○今案漢書卷七十九甚得作得其使字在數出下餘同陳俞本多注」外舉不避讎「呂氏春秋晉平公問和奚曰南陽無令其誰可對曰解孤可公曰非子讎邢對曰君問可非問讎又問曰國無尉其誰可對曰午也可公曰午非子耶對曰君問可□□臣子公曰善遂用之○今案呂氏春秋孟春紀□後作□黃羊遂用之句下有孔子聞之曰善哉外舉不避讎內舉不避子十七字又本鈔三十七公正篇引內舉一段亦作祁黃羊」 \\n 內舉不失親「春秋傳曰范宣子因叔向樂王□見叔向曰吾為子請叔向弗應其人皆咎叔向○孫氏校因改因名改咎王卜所校升改叔咎下補叔向二字今案見左氏襄廿一年傳」 \\n 不如音「漢書王鳳傳鳳病天子自臨問之執其手垂泣曰將軍炳如不可言平阿侯譚次將軍矣鳳曰譚等雖與臣至親皆增奢無以率導百姓不如御史大夫音故以死保○今案陳俞本同漢書九十八元后傳垂作涕僣奢作奢潛」 \\n 玄堪此任「晉中興書謝安時氐賊強盛侵寇無已求文武良將可以鎮遏北方者安丘玄可堪此任○孫氏校從陳俞本改氐作符失原鈔而目矣今案御覽五百十三引脫盛字文選注三十引氐作盜無遏字陳俞本改注今晉書」 \\n 田光進荊軻「燕丹子云光謂荊軻曰太子傾心於足下荊曰有鄙志嘗謂心向意等沒身不顧情有乖異一毛不拔○今案問經堂本燕丹子卷一及俞本向作合又俞本脫等字餘同陳本改注史記荊軻傳非是」 \\n 翟黃薦樂羊「韓子云田子方從齊之魏望見翟黃乘軒出奚乘此車曰君謀伐中山臣薦樂羊而中山拔○今案韓非子外儲說左篇無見字陳本無注俞本但注薦樂羊守中山一句」 \\n 桓範薦管寍「□範表云使寍病不能乘養不聽羈柄鳳拂范戲之史○今案嚴輯桓範文薦管寍表據書鈔未改本引同陳本無注俞本不驎羈作不猶羈麟又刪范戟句」 \\n 山濤舉氾源「山濤書云舉為太子舍人源有德素久沈滯○今案類聚四十九引山濤表源下有見稱二字」子胥論兵以薦孫武「吳越春秋云孫子者吳人也□為兵法幽世人莫能知子胥明識人知孫子可以折衝乃七薦孫子○孫氏校胷改？今案吳越春秋卷二隱幽作辟隱能知作知其能陳本多增改」 \\n 虞丘辭位進孫叔敖「新字云楚莊子罷朝而晏樊姬問故莊王曰旦與賢相語不知日晏也虞丘辭位進孫叔敖○今案新序雜事篇晏也下有樊姬謂虞丘未嘗進賢數語陳本罷朝四字作晏朝旦誤但日下脫晏字又刪辭位二字」 \\n 陳平須魏倩韓信賴蕭公「張敞與宋邑書云陳平雖賢須魏倩而後進○今案俞本只注朱邑六字考漢書朱邑傳載張敞與邑書同」用公山於前擢正禮於後「吳志劉傳陶丘洪薦□□□舉茂才剌史曰前年舉公山奈何□舉正禮乎洪曰若明使君用公山於前擢正禮於後所謂御二龍於長塗騁騏驥於千里不亦可乎○今案吳志卷四同本七十九秀才篇引奈何作今年」 \\n 若治國家有其管夷吾乎「國語□晉植公使□淑牙為宰辭曰臣君之唐臣也□治國家者其管夷吾乎○孫氏校從陳俞本標目若□□□矣今案見國語齊語同」 \\n 若欲爭天下非信無與計事「漢書韓信傳讓何相聞□之不及以閭自追之上怒如夫左右手何來謁曰臣非敢之追亡者耳上曰詳也何曰信國士無雙若欲爭天下非信可與計事者○今案漢書卷三十四若欲作必欲陳俞本亦改必欲」 \\n 侍衞則孫尹其人「山濤敕事云太子左衞率缺待衞威重石崇孫尹皆其人也○今案陳本脫啟事以下太鈔六十五太子左右衞率篇兩引山濤啟事人作選餘何」薛宣明習文法「漢書薛宣傳云宣知翟方進有宰相器深結厚焉後代宣為丞相宣免二□薦宣明習文法○孫氏校習改翟今案漢書卷八十三同」蘇武明習故事「漢書張安世武明習故事宣帝即召武為右曹典屬國○孫氏校補帝即召三字補右字今案漢書卷五十四蘇武傳同」薛宣達於從政「漢書云谷永上書薦薛宣曰御史大夫內承本朝之化外佐丞相惣理天下竊見少府宣材茂行潔達於從政○孫氏校承改丞今案漢書八十三薛宣傳上書作上疏餘同」 \\n 魯肅才宣佐時「吳志周瑜傳薦魯肅才當廣求其比以成功業不可令去也○孫氏校踰改喻今案見吳志卷九魯肅傳才下有宜佐時三字」寇恂文武備足「東觀漢記鄧禹更始時大司馬朱□在□陽上欲南定河內問鄧禹禹曰寇徇文武備足有牧民御眾之才○今案御覽四百四十二引無禦眾二字聚珍本東觀記卷九寇恂傳與原鈔同姚輯本脫」 \\n 鄧殷道識文武「山公啟事云太尉長史鄧殷道○今案陳本無太尉以下俞本小注無道字本鈔六十八長史篇引山公啟事作通議有文武餘同」桓譚才學洽聞「記宋□□沛國○今案聚珍本卷十三同姚輯本東觀記有脫誤俞本脫節國二字陳本改注范書」賀循才鑒清遠「陸機薦□□表○今案張溥百三家本陸機集同陳俞改注今晉書」趙岐博古「孔融薦趙臺□○今案范書□□傳亦言為孔融所薦但無博古之文陳俞本皆引范書百餘字然竟不及孔融書薦句更寬濫矣」朝□至行「魏志□帝中書郎吏部尚書○今案俞本朝□作闕既考魏志無□既傳則俞本非也惟卷二十四□暨傳有明帝詔但無舉中書八字耳疑舊鈔朝字乃韓字之譌」裴楷通理「山濤啟事云雍州剌史郭奕□衞將軍王濟皆誠亮有美才侍中之最高者也○今案此標目與小注應分二條本鈔五十八侍中篇引山濤啟事河北條小注同御覽二百十九引山公啟事云右軍裴楷□理有寸義與此條標目同舊鈔當分二條轉寫者誤合為一耳陳本但留標目改注今晉書非也俞本竟刪通理句亦非」 \\n 裴楷清通王戎簡要「世說云文帝問鍾會裴楷清通王融簡要○今案世說所鑒篇同不免本鈔尚書吏部篇引」生斯養門拔羣特立「嵇合與羊平書曰處士生斯門□羣特立○今案俞本同陳本及嚴輯嵇含集皆脫此條」清真寡欲物不能移「世曰山公舉阮咸為吏部郎○氏校以原鈔□誤中遂於中上增郎字非是今案本鈔尚書吏部郎篇引同惜陰軒本世說新語識鑒篇郎下有目曰二字物上有萬字」 \\n 確然難動有社稷之節「桓範薦徐宣文云○今案御覽六百三十一引同」秉節持重有不可奪「東觀漢記杜詩云大司徒□□好學○今案聚珍本東觀漢記卷十三伏湛傳載杜詩薦湛流與本鈔同御覽六百三十一引東觀記脫秉節二句俞本大上有竊見二字」 \\n 敦風篤俗達學弘道「又士傳云張華薦成公綏表云竊見處士東都郡成公綏○今案御覽六百三十二引文士傳無表字郡字餘同陳俞本作邃學弘達又陳本改注今晉書」 \\n 性與道合思若有神「孔融薦彌衡表云伏見處士年二十三目所一見輒傳於口耳所啟聞不忘於心○今案文選禰衡表三作四傳作誦啟作暫俞本無注」 \\n 魯璠之遺英楚和之秘曜「王鑒薦丹陽馮訪云竊見云云○今案陳俞本刪竊見二字餘同」帝王之瑰寶清廟之偉器「陸雲薦張贈文云蓋聞聖王承天御士殷薦明德思和人神是帝堯昭喚而道協人天誠帝王之瑰寶清廟之偉器○今案張溥百三家本御士作御世餘同陳本脫蓋聞以下」 \\n 東南之遺寶宰相之奇璞「陸機薦戴若思文云○今案張溥百三家本相作朝非是陳俞本怕作相」奕世不刊之文斷金之良佐「竇章薦馬融文云○孫氏校據陳本食改奕」利見顯衢必能騰躍天路「楊方薦張道順文云○今案陳俞本衢誤衡躍作跳又陳本但注東觀漢記四字俞本揚上亦增東觀漢記四字方作文順下脫文字」擢登三事必能翼宣盛美「續漢書陳蕃薦徐孺子姜肱袁閬京兆韋著潁川李曇等善人天地之紀也若使擢登三事必能翼宣盛美○今案本鈔登誤金閬誤閤據御覽六百三十引續漢書校改姚輯汪輯本續漢陳蕃傳脫」 \\n 龍躍天衢增四門之穆穆「孔融薦禰衡表云奮翼雲漢○今案宋刻文選天衢下接雲漢句又奮作振初學記二十引奮天衢下接雲漢句又奮作振初學記二十引奮翼作奮」 \\n 紆迹儒官必足弘振禮樂「王絢啟云國子博士戴逵遠臬素業近約瑜湻若使紆迹儒官發蒙書子必足弘振禮樂○今案俞本脫發蒙句近字留一空格餘同陳本刪此條」 \\n 奉法作政有周邵風「范曄後漢書第五倫薦謝夷吾云○今案范書卷一百十二及陳本邵作召」明略威重任國柱石「漢雜弗辛慶忌為酒家令太守大將軍王鳳薦慶忌曰臣不宜久處其右乃拜為光祿大夫□金吾○孫氏校補忌字直改宜今案翰范新書前集卷六引漢雜事有標目二句及載金吾句陳本改注漢書非也」 \\n 有智謀諸將鮮及「東觀漢記□禹傳上破邯鄲詠王郎飲北發突騎禹曰吳漢有智謀諸將鮮能及者○今案御覽四百四十二引東觀漢記及聚珍本同姚輯本脫上字脫欲北九字脫能者二字陳本├北發以下」 \\n 有才義宰士之雋「山公啟事云太尉掾滿奮司徒掾何朂○今案本鈔六十八掾篇引及嚴輯山公啟事一卷同陳本刪太尉以下雋作儁」喜立於朝陛下之光輝「漢雜事云傳喜為將軍傅太后與政事○今案御覽六百三十一引漢離事政事句下有喜數諫之句無標目立朝二句陳本俱注傳喜二字俞本與作預將軍上有右字餘同」 \\n 使衡立朝必有可觀「孔融薦□衡表○今案文選同」授以千里之路「應璩薦貢偉伯文云貢琳字偉伯○今案陳本授作按但注應璩二字藝文類聚引貢琳作費諱張溥百三家本貢作賁偉作瑋路作塗俞本貢作賈」歸以公相之位「海內先賢傳孫皓字季明偽郡功曹太丘陳寔為西門亭長度寔為海內高名在位之臣歸以公相之位○今案御覽六百三十二引海內先賢傳明作和高名下無在位二字陳本刪太丘以上十一字又為西以下六字餘同俞本孫作鍾明亦作和」 \\n 舉授之政國可使寍「說苑云楚令尹虞丘子言于莊于曰○今案陳本同考說苑至公篇是虞丘子舉孫叔敖事寍作治本鈔作寍者唐鈔避高宗諱也」表為祭酒「魏志云潁川盛志才籌畫士也太祖甚器之早卒薦郭嘉太祖表為祭酒○孫氏校以本鈔畫改作藎非也案藝文類聚引盛作盧餘同近本魏志荀彧傳有戲志才事與此徵異陳本脫早卒以下籌畫士作籌忠藎亦非」 \\n 薦為廷尉「時漢書云橋玄素與南陽太守陳球有隟及在位薦球為廷尉○今案陳本橋誤高類聚五十三御覽六百三十引續漢及感輯汪輯本琳皆作球照訂餘同」 \\n 為世儀表宜備司空「典略云樊稚上疏云○今案陳俞本但注典略二字」果勁不撓宜為御史「山公啟事云孔顥有才能果勁不撓宜為御史中丞○今案陳本脫中丞二字翰苑新書前集卷三引山公啟事宜為句作可御史中丞事」質直威重宜備諫官「書張禹奏曰司空掾彭宣孝弟○今案陳本同俞本刪孝弟二字考漢書張禹彭宣等傳俱無此文本鈔六十八掾篇引則作鮑宣蓋鮑宣嘗為大司空西曹掾也考弟下有廉潔二字」 \\n 方毅廉直宜拜尚書「續漢書李固上疏云陛下有尚書猶天有北斗○今案姚輯本脫汪輯本續漢李固傳同陳俞本改注范書」得人懽心任為大將「王郎上武略云幽州剌史王雄少有令節長涉通變天性仁勇果歿有略○今案陳俞本郎作朗又陳本脫少有以下餘同本鈔朗作郎者宋鈔避始祖諱也嚴輯王朗集脫此條」 \\n 器識郎拔誠可洗馬「陸機薦郭納表云伏見承陽合郭納屬度簡贍器識郎拔可太子洗馬舍人○今案陳本刪表云以下俞本贍作□無太子舍人四字張溥百三家本納作訥承作蒸膽亦作□又各本郎俱作朗義詳上條」 \\n 左雄宜在喉舌「續漢書虞記以左雄有公忠節□之曰代見議郎左雄數上封事宜在□舌○今案類聚五十三引朕公字御覽六百三十引公忠作忠公餘同姚輯續漢與類聚同汪輯本脫陳本改注范書」 \\n 慶忌宜在爪牙「漢雜事云辛慶忌為光祿寺丞何武上封事云大將不預設則無以應卒○孫氏校率改卒今案陳本大將作夫將」周樹服勤請宜部職「鍾離意別傳云意為公曹非周樹白事誕期朝中皆知意心□列在首曹議者必謂報樹也○今案陳本脫此條俞本列在作列署」羊祜秉德可久其事「山濤歌事云太子少傅高選羊祜秉德尚克己復禮可久其事○今案翰苑新書前集四引山公啟事少傅作保傅餘同陳本但注山濤二字俞本脫高選二字尚義作義能」 \\n 處別駕任當展驥足「蜀志云寵統守耒陽令免官魯肅遺先主書曰龐士元非百里才處冶中別駕當展其驥足耳○今案蜀志卷七龐統傳同」未滿之年宜先用「山濤啟事云荊州宜有郎王祖以病出義陽郡鄧遐有才義未滿之年宜先用之○今案陳俞本脫此條本鈔尚書郎總篇引祖作垣之遐作選嚴輯山公啟事宜恆作宜都王祖作王恆」 \\n  \\n 　"}
{"章节": "●北堂書鈔卷第三十四     政術部八", "正文": "　 \\n ●北堂書鈔卷第三十四　政術部八 \\n 　 \\n  \\n 任賢十九　禮賢二十 \\n ○任賢十九 \\n 君好士則賢士至「新序云晉平公遊西河中流而歎曰嗟乎焉得賢士與共此樂乎舡人周乘進對曰君言過矣今君好士則賢士至矣○孫氏校從陳俞本周乘改固桑今案近本新序雜事篇亦然又遊作浮今仍原本」 \\n 善用才者棄其邪「春秋左傳曰鄭駟歂殺鄧析而用其竹刑君子謂子然於是不忠苟有加於國家者棄其邪可也○孫氏校所改竹今案見左傳定公九年」 \\n 善用木者不以膚寸之盤節而捐干雲之梓善用人者不以名行之不著而遺治世之才「抱朴子云善用木者不以膚寸之盤節而捐于雲之梓班將匠所以搆大廈○今案俞本脫班將以下餘同陳本捐作指但注抱朴子三字」援方任能「春秋傳云衞文公大布之衣大帛之冠務材訓農通商惠工敬教勸學授方任能○今案左傳閔二年同陳俞本誤能」拔賢舉善「汝南先賢傳云薛勤聰哲仕郡為功曹○今案陳俞本同」舉賢用之「韓子云鄭人遺燕相書灼火不明因謂燭者舉燭燕相得書曰舉燭高明○今案近本非子外儲說左上篇及陳本俞本鄭作郢高作尚考御覽五百九十九引及本鈔一百三書記篇引皆作鄭作高與此條舊鈔脗合」 \\n 必聘賢士「漢書韓延壽傳為潁川守上禮義好古教化所至必聘其賢士納諫爭姦人莫敢入○孫氏校躬改聘今案見漢書卷七十六陳俞本入下有界字又俞本上作尚同」 \\n 招聘隱逸「范曄漢書岑濫傳為魏郡守招聘隱逸與參政事視事三年輿人歌之○孫氏校濫改彭蓋沿陳俞本之誤也今案范書十七此是岑彭之元孫岑熙事濫乃熙字之訛也又守上有太守三作二餘同陳俞本亦作二年」 \\n 甄拔隱屈「王隱晉書山濤為冀州剌史○今案陳本同本鈔七十二刺史篇引王晉書隱屈作隱士餘同」董昆清約守貧置上計吏「會稽先賢讚云昆字文子○今案陳俞本刪文子四字考范書董均字文伯」顧和體履平貴請為別駕「王丞相集以顧和為別駕宜得其才○今案陳俞本同」 \\n 龐統州里所信召為公曹「荊州先德傳云周瑜為南郡太守以龐統有重名召為公曹○今案陳俞本同考御覽二百六十四引荊州先賢傳重名下有州里所信句公作功同」 \\n 任旭立操清儉請為公曹「□□□書是也□□□人□□□□□□□□□之□前蔣秀嘉其名請為公曹○孫氏□□陳俞□□□□□□恐非今案御覽二百六十四引中□□□□□□字嘉其三字陳俞本改注今晉書」 \\n 陸續為功曹郡內大治「□□□□□□□□□□□□□□陸機七□雅寺千里化○今案俞本同陳本有增注」王基為別駕流稱青上「□志□基傳○今案魏志卷廿七左基傳同」置鍾離意為功曹威儀嚴肅「鍾離意則博□州以意者□□□○今案陳俞本脫□字御覽二百六十四引魏□意□傳同又本鈔署字每作置此條標目作置卜注作著考五篇署置也其義本通」 \\n 用岑晊為功曹褎善詘惡「英雄傳記云成□為有□守耳今絰為功曹○今案陳俞本皆改注范書岑晊傳」以趙勤為功曹委以郡事「東觀漢記趙勸南陽人太守桓虞用為功曹委以郡事○今案俞本同陳本無注御覽二百六十四引盧作虞用作召聚珍本姚輯本東觀記趙勤傳南上有為字無用為二字盧亦作虞據訂」 \\n 署華譚從事以為賓客友「王晉書華譚傳幼而好學揚州剌史周浚引為□事○今案今晉書五十二華譚傳幼而作及長賓客句作詩以賓友之禮陳俞本皆改注今晉書又御覽二百六十五引中興書亦有署華譚從事一條可作旁證」 \\n 周沈寂補儒林祭酒「孔集周沈寂為儒林祭酒○今案陳俞本無注周作用寂作竅」拔孟嘉為勸學「□嘉刖傳云庾亮○今案俞本及本鈔中正篇引同御覽二百六十五引孟嘉別傳拔作□陳本脫□□二字」辟李固為內郎「後漢書梁商傳於是京師貪□□□□輔○孫氏校內改中今案陳俞本下□中然隋高祖之父諱忠永興兼避作內本鈔如此者甚多孫校偶未檢耳又考范書梁商傳內郎作是事中郎□□」 \\n 檄為文學「管輅傳云趙孔曜薦□於冀州刺史裴□□□雅性寬大與世無忌於是□為文學○今案魏志廿九裴注引管輅別傳薦輅九字作至冀州見裴使君學下有從事二字」 \\n 召署戶曹「□□□為□□令民桓扶溫良恭儉為鄉里○今案陳俞本脫此條考御覽二百六十八及三百四十一引鍾離意別傳皆南瑕丘令句無桓扶以下又御覽二百六十四引有召意署功曹句」 \\n 辟郇恁「東觀漢記郇恁字君大○今案陳俞本脫此條聚珍本東觀漢記郇恁傳君大下有東平王蒼辟為祭酒八字姚輯本亦與本鈔同」舉劉毅「王隱晉書劉毅僑居平陽太守杜恕甚重之舉為功曹○今案御覽二百六十四引王隱晉書脫甚重之三字餘同陳本亦無甚重之字及僑居字」其所辟命皆海內長者「范曄後漢書云王□為太守辟命○今案見范書王龔傳同陳俞本守作尉」拔用武官無非俊┌「世語云□俟玄□□□人為中護軍拔用武官無非一時俊傑○今案魏志卷九夏侯尚傳注引世語及陳本命本皆無一時二字」政事所施意為節度「鍾離意傳○今案陳俞本同」文武之事一以委昭「吳志張昭傳昭舉茂才南渡江孫策在建業命為長史升堂拜母文武之事一以委昭○今案吳志卷七及陳本俞于在建業作創業又陳俞本刪茂才七字」任以郡職「承後漢書劉平為濟南郡丞太守劉育甚重之任以郡職○今案御覽二百五十三引謝書同姚輯汪輯本南皆作陰餘同俞本脫陳本改注范書」陰代其政「東觀漢記韓稜為功曹性直甚畏太守葛興風病稜陰代其政扶持二年○今案聚珍本姚輯本東觀記脫此陳俞改注范書」風聲大行「張璠漢記陳寵為廣漢守風聲大行入為大司農○今案御覽二百六十四引張璠漢記守上有太字入作徵本鈔入字乃宋人影鈔時所改棄避仁宗諱也汪輯本亦據御覽引姚輯脫」 \\n 州境獲寍「王晉書云王祥瑯邪人並為別駕常以服事州境獲寍○今案陳本王祥作王仲秤脫瑯邪四字及常以八字考今晉書王祥傳並為作檄為常以句作委以事」 \\n 寡人之有仲父猶飛鴻之有羽翼「管子曰桓公在位管仲立有二鴻飛過公曰云云○今案見管子霸形篇及本鈔用賢篇宰相篇」孤之有孔明猶魚之有水「蜀志諸葛亮傳云徐庶謂先主曰諸葛孔明者臥龍也○今案蜀志卷五同」高選長史委任責任「王隱晉書曰王戎代王渾為司徒○今案類聚四十七引王隱晉書長史下有西曹祿三字」南陽宗資主畫諾「范曄漢書宗資為汝南太守任功曹范滂郡為謠曰○孫氏校補畫字今案見范書黨□傳陳俞本與下條合注」弘農成瑨但坐嘯「范漢書云岑晊傳高才人○孫氏校縉改瑨今案范書無絕人二字」 \\n ○禮賢二十 \\n 用下敬上謂之尊賢「孟子○今案見萬章篇」西面以求臣則朋友之才至北面以求臣則師傅之才至「說苑云燕昭王問郭隗云寡人地狹人寡○孫氏校以本鈔脫傅字據陳本改賓師恐非今案說范君道篇作師傅陳本又西北二字互易尤非」賢己者可得處禮之也「呂氏春秋周公曰不如者吾不與處累我也與我齊者吾弗與處○今案呂氏春秋先識覽篇與我齊句下有無益我者也句陳本已照增」國之才人無不事「春秋云公子鮑禮於國人宋饑竭粟貸之自七十云云○今案左傳文十二年才作材」九九薄能因為禮之「說苑云齊桓公設庭燎為士之欲造者期年而士不至東鄙有以九九之衡見者○今案說苑卷八尊賢篇東鄙作東野□人餘同」一介之善莫不加禮「范曄漢□孔融為□□□□□甄子然□孝存知名早卒□□○今案見范書卷一百孔融傳陳本介作分」朝隘巷之□「戰國策云□□□中山中山之君□傾蓋與車而朝窮閭隘巷之士者七十□也○今案見□□策宋策庇作疵餘同陳俞本疵作□觀下說中山二字」見窮閭之士「韓子云趙文侯使李云□○今案韓子外□□左上篇文侯作主父李下有疵字同陳俞本脫使李字」卑體下士「漢記倪寬事○今案御覽四百七十五引漢雜事有云倪寬為人卑髓下士陳俞本皆注前漢書」謙恭下士「漢書云于定國下士○今案見書卷七十一亦見本鈔下葉」 \\n 賓客所歸傾心折節「東觀漢記袁紹○今案亦見范書卷一百四聚珍本姚輯本觀記無袁紹傳」折節侍士坐不重席「典路云荀生○今案陳本同考魏志荀彧傳注引典略及本鈔三十七公正篇引重作累生作彧」周公下白屋之士「家語○今案見家賢君第十三陳俞本皆改注說苑」 \\n 齊桓下布衣之士「韓子云齊桓公有處士三往弗得見○今案陳俞本刪有處以下考韓非子難一篇有小注二句亦脫布衣五字」賓客千人與文等「史記孟嘗君在薛招致賓客千人與文等○今案史記孟嘗君傳千上有數字與上有無貴賤一四字陳本已照增」平原君側行襒席「史記鄒衍重於齊適趙平原君側行□席○孫氏校以原道遂刪道存趙非是今案見史記孟子荀子列傳」燕太子側堦迎光「田光見太子太子側堦○今案史記荊軻傳無側堦二字陳俞本多增注」倦不敢息「呂氏春秋魏文侯見段于木立倦而不敢息○今案見呂氏春秋慎大覽篇陳俞本多增注」 \\n 仇□逾恭「史記平原君魏有隱士曰侯嬴年七十家貧公子出迎執轡逾恭○今案史記信陵君傳逾作愈又魏上□□君三字係沿上數條而誤」楚王郊迎至舍「說苑云田忌去齊奔□□□郊迎至舍○今案□□□尊賢篇陳本同」齊王延之於門「戰國策曰先生王升造齊宣王四而入見於王謁者延入門○今案見戰國策齊策升作斗吳師道補注云王斗一作王升是元人所見本有作升者也陳俞本皆已改作斗矣」魏王郊迎「孔叢子魏王遣使者聘孔子順曰寡君久聞下風願委國先生○今案見孔叢子陳士義篇亦見本鈔四十九宰相篇」曹參避堂「漢書曹參相齊聞有蓋公善治黃老言使人厚幣請之既見蓋公為言治道貴清靜而民自定參於是避正堂舍蓋公焉○孫氏校原改厚今案漢書卷三十九同」擁篲先駈「史記□衍子重於齊如燕昭王擁篲先駈○今案見史記孟子荀卿列傳陳本篲誤彗」駕車而往「會稽典錄云范蠡本楚宛三戶人被髮佯狂文種笑曰吾有賢聖之資○孫氏校楚改范今案御覽四百七十四引會稽典略資下有車而往句餘亦同」虛左往迎「史記信陵君傳魏有隱士曰侯贏年七十家貧公子大會賓客虛左往迎之○今案史記信陵君列傳同」虛館以候「魏志管寍遇天下大亂至於遼東迎公孫度度虛館以候之○今案魏志卷十一迎公作見公」以朝車迎之「呂氏春秋齊桓公使人告魯曰管夷吾寡人之讐齊境桓公以朝車迎之○今案見呂氏春秋不苟論」備禮以待之「漢書揚雄○今案陳本同」躧履起迎「漢書雋不疑進退以禮名聞州郡武帝使者勝之素聞躧履起迎○今案見漢書卷七十一雋不疑傳」屣履造門「范曄後漢書鄭玄傳國相孔融深敬君○今案范書鄭元傳君作元本鈔國誤因俞本遂訛為鄭因傳謬甚」攬履而起「魏志邴原至門下通謁上甚驚喜攬履而起○今案魏志卷十二邴原傳注引邴原別傳甚作大攬作擥」衣不及席「續漢書皇甫規○今案俞本同陳本不作下姚輯續漢書皇甫規傳脫此條汪輯本據御覽四百七十四引席作帶夾注云書鈔禮賢引作席」聞粲在外到履迎之「魏志王粲傳蔡邕見而奇之賓客盈坐聞粲在外云云○今案魏志卷廿一外作門到履作倒屣考到倒古今字」晏聞弼來到履迎之「世語云何晏為吏部郎時賓客盈坐王弼未弱冠往見之乃到履迎之○今案御覽六百十七引世說郎作尚書到作倒餘同到倒古今字也」誠副饑虛之心「魏志邴原至門下通上驚喜攬履而起迎原曰誠副饑虛之心○今案魏志邴原傳注引邴原別傳攬作擥」待以師友之禮「吳書虞翻曰孫策得昭甚喜○今案吳志張昭傳注引吳書喜作悅又無虞翻二字餘同陳木脫此條又案虞翻二字疑沿下條而誤」接以師友之道「東觀漢記班彪避地河西大將軍竇融數接以師友之道○今案御覽二百六十五引東觀記西作南移上無數字餘同聚珍本東觀記十六彪傳正作西姚輯木脫」待以交友之禮「吳志虞翻傳曰太守王朗敢策復命翻為功曹待以交友之禮○今案吳志虞翻傳同」築碣石「史記鄒衍子重於齊如燕昭王擁篲先駈請列弟子之坐而受業築碣石宮親往師之○孫氏校策改築今案見史記孟子荀卿列傳」起客館「公孫弘為丞相○今案見漢書卷五十八陳俞本皆注前漢書」欽賢之館以待大賢翹才之館以待大才「雜記津侯以布衣為宰相營客館以招天下之士其一曰欽賢之館○今案見說郛本所輯西都雜記陳本則注作西京雜記」置郭隗上賓「說苑燕昭王曰寡人學而無師郭曰○今案見說苑君道篇陳本改注國策」舍昆辨上舍「戰國策曰靖郭君善濟昆辨昆辨為人多疵○今案戰國策齊策及陳本昆辨作貌辯餘同陳本疵又作疵吳師道校戰國策宋本補注云呂覽疵作訾古今人表作昆辨師古注引此齊策又一本標云修文御覽北堂書鈔同據此則元人舊鈔正作昆辨也足訂陳本之誤」 \\n 特設一榻「□承後漢書□□字孺子○今案大選注三七引謝書同汪輯本据御四百七十四引亦同姚輯本徐穉傳脫改北條」為設几杖「范曄漢書鄭玄傳云○今案見范書卷六十五」修曾子之舍「□□論云魯人攻費曾子□於費君○今案近本論脫考說苑尊賢篇費作鄺君下有歸□二字舍下有而後迎之四字陳俞本改注說苑」軾于木之閭「新序云魏文侯軾段于木之閭○今案見新序雜事篇」持黃金千斤聘以為相「韓詩云楚湘王黃金聘莊子○今案此條有誤陳本改注韓詩外傳楚莊王聘北郭先生事」 \\n 賜黃金百鎰為趙上卿「史記虞御說趙孝成王一見賜黃金百鎰再見為趙上卿○今案見史記平原君附傳」三謁並羊酒□「會稽都尉任賢欲與救遵相見謂鍾離意曰郝子雲霞上文○今案此條有誤陳俞本刪」奉書致羊酒「魏志張□養志不仕廣平太守盧毓到官三日綱紀云丞前致版謁珔云云○今案魏志十一管寧附傳及陳本丞作承餘同」愛士好賓盛修肴膳「續漢書崔瑗愛士好賓客○今案姚輯本汪輯本續漢書皆脫崔瑗傳陳俞本改注范書」勞謙接納坐無空席「王晉書云王渾勞謙接納坐無空席門不停賓於是江東之士莫不愛敬○今案御覽四百七十五引王隱晉書之士作諸士愛敬作敬愛餘同陳俞本改注今晉書」文信待賓「太史公呂不韋○今案史記呂不韋傳無惟秦始皇本紀載文信侯事待作招致」田伯好士「韓詩○今案陳俞本同」淮南士「淮南其中高士八人○今案此條有脫誤陳俞本注漢書淮南王安事然亦無高士句」公子愛客「魏陳思王詩云○今案陳俞本同」愛敬君子而不恤小人「蜀志張飛○今案蜀志卷六張飛傳同」士雖貧徒步皆與鈞禮「漢難事于定國雖貧○今案御覽四百七十五引漢雜事同」士無貧賤與之抗禮「東觀袁紹○今案陳俞本改注范書貧作聚珍本姚輯本東觀記無袁紹傳」入與共食出與同衣「說苑云子罕之貴子常也○今案說苑尊賢篇及陳俞本常作韋」 \\n 出則同輿坐則同席「蜀志先主傳曹公還訐表先生為左將軍禮之愈重出則同輿坐則同席○孫氏校與改輿坐改左今案蜀志卷一同」同席而坐同簋而佷「魏書○今案蜀志先生傳注引魏書劉平刺備事」同輿而載共帳而寢「吳志太子孫登善布衣之禮與諸葛恪等同輿云云○今案吳志十四孫登傳及陳俞本善作略用」 \\n 隗囂與馬援共臥「范曄後漢書○今案見范書馬援傳」關張與先主同牀「蜀志○孫氏校補關字今案見蜀志卷六」權肅□欽「吳王魯肅○今案□□飲誤食據吳志卷九魯肅傳及陳本作飲訂本鈔榻篇亦引作對飲」蓋覆□基「吳志劉基為孫□飲於舡植雨權以蓋覆基○今案吳志卷四劉繇傳同」 \\n 晏之所與同食「魯連子云所與同食天下士至○今案陳俞本及玉函山房輯本皆脫」子羔有所自食「又云齊伐魯宋桑伯子□□將曰子羔為成大夫而善養天下士○今案陳俞本及玉函山房本皆脫」不釋服而往遂以襚之「禮記○今案見禮記檀弓下篇陳本脫禮記二字」 \\n 寫范蠡之狀「國語云勾踐伐吳○今案見國語越語下」禮徐穉之墓「吳志顧邵字孝則起家為豫章太守下車禮徐解之墓○今案吳志卷七顧邵傳禮作祀餘同陳俞本亦作禮」 \\n 北堂書鈔卷第三十四 \\n  \\n 　"}
{"章节": "●北堂書鈔卷第三十五    政術部九", "正文": "　 \\n ●北堂書鈔卷第三十五政術部九 \\n 　 \\n  \\n 隋祕書郎虞世南撰南海孔廣陶校註德化二十一德感二十二遺愛二十三 \\n ○德化二十一 \\n 王政化之為貴「說苑云政有三品王者之政化之霸者之政威之強國之政脅之王者各有所施化之為貴犬○孫氏校以原鈔矣誤美照陳本刪之非也今案本鈔論政篇亦引三品句考說苑理政篇國作者末作貴矣」 \\n 德者化由興「又云政者三品如上言○今案說苑政理篇云夫刑德者化之所由也與上文三品另為一段不必相蒙陳俞刪注照引理政篇是也」君子之德風小人之德草「論語○今案見顏淵篇」脩己以安百姓「論語○今案見憲問篇」居敬以臨其民「論語○今案見雍也篇」子欲善而民善「論語○今案見憲問篇」 \\n 以仁為首以惠為先「劉梁碑云君遷桂楊太守班序以正以仁為首云云○今案嚴輯劉梁碑文據書鈔引惠改義餘同陳俞本皆作惠又陳本君誤召」養之以仁教之以「新序曰子夏曰子產相鄭牧民養之以仁○今案陳俞本同」篤義多恩「典略云趙喜為平原守百姓為作歌○今案陳俞本亦同御覽四百七十七引魚豢魏典略無百姓句其下云百官大會光武問喜何如咸稱有政跡會罷諸人言喜篤義多恩非獨能臨人也」 \\n 正清民和「晉中興書諸葛恢為會稽守二年政清民和為諸侯郡首宜進其位○今案陳俞本無為諸二句餘同亦見今晉書七十七諸葛恢傳守作內史二作三民作人無侯字餘同」 \\n 及於寬政「春秋陳公子完奔齊齊俟使敬仲為卿辭曰羈旅之臣○今案左氏昭二十二年傳」為政寬恕「東觀漢記云魏霸為鉅鹿太守性清約○今案本鈔脫性字據聚珍本東觀記及御覽二百六引補姚輯本祇有為鉅鹿五字陳俞本改引范書」政唯仁■〈⺮閒〉「范曄漢書吳祐為相民有相爭訢者閉閤自責○孫氏校柘改祐為改唯王石華覆校閔閤改閉閤今案范後漢九十四吳祐傳云遷膠東侯相祐政唯仁■〈⺮閒〉以身率物民有云云閉上有輒字」 \\n 撫以恩信「東觀漢記祭彤為遼東守撫夷狄以恩信皆畏而愛之○今案聚珍本姚輯本東觀記脫撫夷以下亦見范書五十祭彤傳同陳俞本直改范後漢非是」以寬服民「春秋子產有疾謂子太叔曰我死子必為政唯有德者能以寬服民○今案左氏昭二十年傳與俞本同陳本標目作治民小注作服民」惠在養民「家語子游問孔子○今案陳俞本同近本家語正論解養作愛餘同」不言而治「漢書原涉為谷口令不言而治○今案漢書九十二原涉傳同本鈔為誤先脫俗字照訂」 \\n 口無惡言「范漢書□茂遷密合○今案後漢五十五卓茂傳同」仁化「又云劉昆為弘農太守為政三年仁化大行○今案後漢書劉昆傳同陳俞本脫弘農四字」恩化「魏志劉馥為揚剌史空城建立○今案魏志十五劉馥傅單馬造合肥空城建立州治數年中恩化大行」施教導民上下和洽「史記孫叔敖○今案史記循吏傳孫叔敖為楚相云云但洽作合陳俞本亦合洽」民服德化宿惡奔迸「吳錄云王譚曲阿人為正成長○今案御覽十九引吳錄無曲阿人三字武成長作成武令陳本亦刪此三字俞本及本篇下引均與此同惟下條譚作鐔耳」吏民向化「漢書黃霸為潁川守宣布詔令百姓鄉化○今案漢書八十九循吏黃霸傳同其下有八年無重罪囚吏民鄉於教化云云」一郡慕化「益部耆舊傳云張霸為會稽太守○今案御覽二百六十二引同」仰如日月「荀氏家傳云藐為榆次合有鳳集其境○今案為下郤太守二字脫令字據本鈔德感篇引訂然德感篇亦脫家字集其作凰集陳俞本令下添引為政有德句同」潤同江海「王晉書應舉為南平郡守郡人歌曰○今案御覽四百六十五引王晉書舉作詹陳俞本與本鈔同」百姓愛之「又云鄭柔廣平守○今案陳俞本同考文選注二十引王隱晉書作郭袤為廣平太守百姓愛之與本鈔作鄭者小異」生為立祠「晉書荀勗為安陽令○今案陳俞本改今晉書亦同」民有訟田移病思過「漢書韓延□化東郡三年令行禁止民有兄弟訟田延壽移病閉閤思過○係氏校因標目田誤思照陳俞本改者非是今案漢書七十六韓延壽傳同」吏有相訢閉閤自責「范漢書吳祐為膠東相民有訢云云○今案詳本篇上政唯仁簡條下」蒲鞭相恥「後漢書劉寬為南陽太守愛民如子○今案近本范後漢五十五劉寬傳為作遷下有溫人多恕吏人有過但用蒲鞭罪之示辱而己陳俞本愛作遇餘與本鈔同」葦杖示刑「陳□王賦○今案陳俞本同」休囚於家「陳留風俗傳云蒙人焦貢為小黃令○今案○○○欽定圖書集成□□典卷三百八十九引陳溜風俗傳無休囚句餘同陳俞本脫人貢二字直誤作蒙焦謬甚」放囚還家「曹攄傅云除臨淄合放囚如期竝至○今案翰苑新書前集卷十引臧榮緒晉書如期句作至期而還亦見今晉書良吏曹攄傳同陳俞本竝脫人名」遣徒斂親皆先期至「范漢書鍾離意傳○孫氏校徒相誤徒敏今案近本范書七十一意傳防廣為父報讐繫獄其母死聽廣歸殯殮果還入獄陳俞本將標日皆先句改果還四字」遣徒歸家應期而還「陳留耆舊傳虞先為緇陽令每伏藏遣徒歸家云云○今案初學記十二引陳留耆舊傳徒作囚先作延餘同陳本脫緇陽二字每下有一年二字俞本虞上有傳字緇誤細餘與陳同」 \\n 子賤治單父民不忍欺「史記西門豹傳云子產治鄭○今案史記滑稽列傳附褚先生西門豹傳鄭下有民不能欺句即接標目二句其下又接西門豹治鄴氏不敢欺二句陳俞本祇注史記二字」 \\n 延壽為東郡守民不忍欺「漢書韓延壽傳為東郡守莫敢以辭訟自言者推其至吏民不忍欺給○今案見卷七十六本傳陳俞本祇注漢書二字」竪子不戲狎班白不提挈「史記鄭子產為大夫昭君之時為相竪子云云○今案見史記循吏列傳索隱謂子不相昭君原鈔與史記皆言相昭君必非誤矣陳俞本竟刪為大夫以下七字豈以原鈔為誤耶」 \\n 小大不為非「新序云子產□民□之道三合與道而行○孫氏校標目人改大今案此有脫誤陳俞本刪子產以下」小人知恥「蔡邕胡伯始碎文云○今案見蘭雪堂本蔡邕集胡公碑同」風俗和平囹圄空虛「新序云子產相鄭七年而教宣風行國無刑人○孫氏校補相字行字今案陳俞本同」 \\n 吏民富寔獄訟止息「漢書龔遂至渤躬帥以儉勸民務農○孫氏校補務字王石校躭師改躬帥今案見漢書八十九循吏龔遂傳陳俞本至作為」市不預賈「史記子為相一年僮不犂畔二年市不預賈○今案本鈔脫僮字脫犂字脫二年一句據史記循吏列傳補陳俞本祗注子產二字」市無二賈「王晉書甘卓為相州剌史○今案亦見今書甘茂傳相作湘無標目句陳俞本與本鈔同」天下無冤民「漢書于定國為廷尉務□□矜朝廷稱之曰張釋之為廷尉天下無冤民○今案漢書七十一于定國傳哀矜作哀鰥寡本鈔脫務在二字據補陳俞本刑注」獄無重囚「漢書黃霸為潁州守治獄八年○今案見漢書八十九年循吏黃霸傳陳俞本標目作罪無重囚」道不拾遺「韓子云子產相鄭伍年云云○今案本鈔四十九宰相篇亦引陳俞本與本鈔同考韓非子外儲說左上鄭下有為政二字有國無盜賊句即接標目又史記循吏列傳則作子產相昭君三年道不拾遺」 \\n 田者讓畔「漢書黃霸為潁州守○今案州字據上條黃霸傳訂陳俞本仍作川」錦詣吏「益部耆舊傳云○王石華校諸改詣今案類聚五十引益部耆舊傳閻憲事陳俞本脫耆舊二字」遺粟繫樹「魏志桓階傳為趙郡太守○今案陳俞本同近本陳壽魏志桓階傳脫」 \\n 狗吠不驚「華喬漢書岑熙為東郡太守為歌之曰我有枳棘岑君伐之我有蝥賊岑君遏之狗吠不驚獨於斯時續漢書劉寵傳為會稽守○今案御覽二百六十引及汪輯本華嶠書為歌作人歌同又御覽八百三十五引及汪□本續漢書守下有□不夜吠句妣輯本皆脫陳俞本刪為歌以下」 \\n 生男字吳「范曄漢書吳祐為膠東相安丘男子繫獄祐問邿無子聽囚妻○今案范書九十四吳祐傳男子有毋已長以□自繫祐問長未有子即逮長妻同宿獄中冬盡行長曰妻若生子名之吳生云云陳俞本增引甚多」 \\n 生男名駱「會稽典錄駱俊□書拜陳相汝南有賊起○今案本鈔俊靈誤駿虛脫陳相二字汝誤武據○○○欲定圖書集成官常典卷六百六十九引訂又起不有俊為之保障句男下有女字陳俞本脫靈帝以下」 \\n 以江為字「江祚別傳為南安太守民感其德生子多以江為字○今案陳俞本脫傳二字南安太三字餘同考御覽二百六十二引江祚別傳南安誤安南感作思為作名子又卷三百六十二引感亦作恩為作名」 \\n 以孟為字「吳書孟宗為豫章守民感其德是時生子云云○今案陳俞本子下作故名」男名賈男女名賈女「謝承漢書賈彪補新息長養子數子○今案姚輯汪輯本謝書男作子數千作千數陳本注賈彪二字俞本與本鈔同」百姓借寇君「東觀漢記寇恂為穎川守賊不入界○今案文選卷五十九安陸昭王碑注引及聚珍本東觀記賊不句作賊悉降百姓遮道曰願從陛下復借寇君一年姚輯本脫俞本界作境餘與文選注同陳本改引范後漢謬甚」 \\n 吏民請董和「器志黃和為益州牧○今案蜀志九董和傳州牧下云轉為巴東屬國都封吏民老弱相擕乞留和者數千人陳俞本皆作成都令餘有增引」 \\n 戍卒願留一年以贖太守罪「漢書魏相遷河南守人有告相賊煞不辜河南卒戍者三千人願留一年以贖太守罪○今案漢書魏相傳作卒成而師古注亦作戍卒陳俞本略增引本鈔此下複衍一條已刪」 \\n 衛卒請留一年以報寬饒德「漢書寬饒諫大夫○今案見漢書七十七蓋寬饒傳」老小攀車「東觀記第五倫為會稽守代到百姓攀車○今案類聚七十一引及聚珍本姚輯本東觀記代到作為事徵三字車作□無老小二字陳俞本小作少車下有以留之三字餘亦同」吏民攀轅「華陽國志云嚴遵為陽州牧去官吏民塞路攀轅○今案廖刻顧校本華陽志卷一遵作王思牧作刺史去作遷陳本脫官字俞本去官作遷去餘均與本鈔同」老弱號哭「東觀漢記侯霸有法名○今案文選五十九安陸昭王碑注引云霸保守臨淮更始元年遣謁者徵霸百姓號呼哭泣聚珍本東觀記法作能餘與文選注開原俞本亦作能」五夷號泣「續漢書种暠為益州剌史遷漢陽太守吏民五夷男女號泣○孫氏校仲改种今案陳俞本司考類聚五十御覽二百五十六引均無遷漢以下左輯本脫末二句惟姚輯續漢益作果餘與原鈔悉同然左傳內亦有為益州剌史一則有無□胤未敢臆斲也」 \\n 百姓揮涕「陳留風俗傳○今案　欽定□□集成職方典卷三百八十九引陳留風俗傳同與本篇上文休囚於家條下所引同一事」王侯泣涕「范漢書班超為詔還國○今案范書七十七班超傳國下云還至于關王侯以下皆號泣陳□□增引更詳」鄴有聖令為史公「呂氏春秋魏襄王時史起為□今瀉鹵生稻梁○今案陳俞本同小注疑有脫誤考呂氏春秋先識覽令下有相與歌之曰鄴有聖合時為史公決漳水灌鄴旁終古斥滷生之稻梁又去鈔三十九興利篇引作決反漳水灌鄴傍終古斥滷生稻梁又百五十五豐稔篇亦引」 \\n 賴遇賢令彭子揚「謝承後漢書海賊欲向郡太守請彭循守吳合民歌之曰云云○今案陳俞本脫民歌句考御覽三百五十二引同又本鈔三百九十方黔篇引循作脩姚輯謝書亦然」 \\n 桑無附枝麥穗兩歧張君為政樂不可支「東觀漢記張堪為漁陽太守敘民種作童謠歌○日今案類聚五十引涷觀記支作為人作教民種田姚輯本據類聚惟聚珍本與原鈔俞本悉同陳本歧誤作岐注脫教民以下俞本與本鈔悉同」 \\n 我有枳棘岑君伐之我有蝥賊岑君遏之「華嶠漢書岑熙傳為東郡守人歌日○氏校補遏下之字今案本鈔及陳俞本蝥均誤蛑據本篇上狗吠一條及汪輯本御覽二百六十引改餘同」王世容治無雙省徭役盜賊空「吳錄云五鐔為武城長歌日○今案陳俞本同類聚十九引吳錄謂譚字世容武城作成武長作合本篇上引亦作譚作武成長」百姓歌來暮「東觀漢記兼范為蜀郡守舊制禁民夜作范乃毀削先令但嚴使儲水○今案類聚五十引及聚珍本姚輯本東觀記先作前水下有百姓歌之云廉叔度來何暮陳本毀改除水下添而已兩字俞本脫舊制以下」 \\n 巷路歌來晚「謝漢書賈琮○今案陳俞本改引范後漢非是考類聚五十引謝承書有司舉賈琮百姓歌之曰賈父來晚使我先又姚輯汪輯本謝書百姓以下與類聚同」 \\n 既見君子德音孔膠「毛詩○今案小雅隰桑篇」雨雪瀌瀌見睍曰消「毛詩○今案小雅角弓篇」 \\n ○德感二十二 \\n 風不搖條「博物志云文王以太公為灌壇俴○今案俞本同陳本脫灌壇二字考明吳琯本稗海本博物志令下祇有疾風暴雨從太公邑外過二句又學津本搜神記卷四亦有文王以太公為灌壇令期年風不鳴餘餘與吳校博物志同類聚六十四引亦有風不句可知同載一事而吳氏諸本脫非古本之竄誤也」 \\n 反風滅火「陳留耆舊傳劉昆為江陵令民有火災昆向天叩地霈然下雨○今案類聚八十引陳留傳天叩地三字作火叩頭雨下有詔問反風滅火句陳俞本地作頭霈誤濡餘與本鈔同」甘雨輒澍「謝承漢書百里嵩為余□剌史境內旱嵩出巡○今案御覽卷十引及姚輯汪輯本謝書內作遭餘同陳俞本脫境內六字」甘雨即降「桂陽先賢傳張喜為平與令天□積柴自燒甘雨即降○今案趙本水經二十一汝水注引桂陽先賢二喜作熹燒作焚廿作□□□本輿誤興」應時澍雨「范漢書周陽為緱氏令天旱自責稽首流血○今案陳俞同」積薪自焚火起而雨「濟北先賢傳云戴封為西華今天旱云云○今案陳俞本脫天旱二字餘同」 \\n 請以身禱雨下滂沛「漢為先賢傳云公沙穆為弘農合界有螟虫請以身禱同雲四集雨下滂沛○今案御覽六百三十八引海內先傳螟作蝗餘同陳俞本刪漢為二字陳本又刪公沙四字合界二字俞本小注改作霶霈餘同」 \\n 以身填堤波稍還邿「漢書王尊遷東郡太守河水盛溢乏浸瓠子堤○今案見漢書七十六王尊傳陳俞本稍有增引」縣獨不雹「東觀漢記韓稜為下邳令○今案初學記卷二引及姚輯太聚珍本東觀記不作無俞本亦與本鈔同陳本改引范後漢非是」鄒獨無災「又云會稽鄭弘為鄒縣合魯春雨霜鄒穀獨無災○今案陳俞本脫又云二字直不知為何書矣又脫魯春二句考聚珍本東觀記十八鄭弘傳同姚本脫」子產治鄭蒺藜不生「梁冀別傳云子產治鄭鵝梟不鳴○今案　欽定圖書集成禽蟲典卷五十引作至無蒺藜句陳本生下接鴟梟句亦作至俞本脫此條」張君惠政桑無附枝「記張堪為漁陽太守有惠政教民墮作童謠歌日○孫氏校標目照陳木惠改為亦可不必也今案詳上德化篇」惠及鳥獸「范漢書魯恭為中牟令天下災蝗不入中牟恭息桑下雉止其傍不驚親曰蟲不犯境竪子有仁心○今案范書五十五魯恭傳境下有化及句陳本引甚詳」山無豺狼「搜神記王業為荊州剌史○今案陳俞本同考學津本搜神記十一業字子香史下有苛慝不作山無豺狼二句」牛入界逃疫「宋暉為臨淮守縣界無牛疫○今案范書未暉傳章懷注引東觀記同本鈔疫誤疾據訂陳俞本作建武十六手四方牛大疫臨淮獨不都郡人多牽竹入界聚珍本姚輯本從之」 \\n 虎出境渡江「續漢書宋均為九江守○今案御覽二百六十引及汪輯續漢書出境作遂東陳俞本改引范書」鳳凰集境內「黃氏家傳藐為榆次令為政以德有鳳凰集境○今案陳本同考翰苑新書前集卷十引苟氏家傳亦同又本篇上德化篇引無為政句集作集其」鸞鳥止學宮「東觀漢記王阜為重泉令吏民句化○孫氏校照陳俞本官改宮今案類聚九十九引官作廳無吏民句即接標目聚珍本姚輯本東觀記止作集于官作宮餘同」痤兔棲床下「范漢書譚儒為東郡守恤孤老雉兔棲床下○今案陳俞本皆作漢記」鳩巢屋上「益□雪景毅為上令又為白水合○今案御覽九百二十一引□部耆舊傳有云景毅為益州太守鳩巢於廳事陳俞本脫傳字脫上令又為鹽字」蝗不入茂陵「益部傳楊球為茂陵令□下入界○今案見類聚卷一百引益部耆舊傳陳俞本球作餘同」蝗不入密界「范漢書卓茂為密令○今案見范書五十五卓茂傳原太增引」 \\n 蝗虫消死「搜神記何教為無錫今○今案詳本鈔七十八縣令篇又學津本搜神記十一虫作蝝陳俞本與本鈔同」蝗入輒死「東觀記喜夷為壽陽令○今案陳俞本脫考聚珍本東觀記二十一喜弟傳與本鈔脗合」蟲飛不集「謝漢書謝夷吾為壽張合○今案見類聚一百引同陳俞本合下增引水平十五年蝗發泰山流徙都國薦食五穀過壽張界飛逝不集云云姚輯汪輯本謝書據本傳注引與陳俞司」 \\n 蝗飛盡去「濟北先賢傳戴封為西華令○今案亦見本篇上積薪條下俞本濟誤北齊謬甚」螟不犯境「范漢書魯恭為中牟令○今案詳本篇上惠及條下」去珠復還「謝漢書孟嘗為合浦令○今案見類聚八十四引同姚輯汪輯本謝書令作太守餘亦同」荊州三虎「抱朴子云王美疏荊州卒白虎三頭創□於輛車○今案長白繼氏輯抱朴子佚文不□此祇附見嚴可均跋中謂不能定為內篇外篇也又云疏疑作為陳俞本竟□去疏荊州三字輛誤轜考輛與轜通陳俞又由需誤轜耳」 \\n 曰南雙鴈「交州記昔日南有雙鴈隨太守○今案陳俞本同亦見類聚九十一引會稽典錄」 \\n ○遺愛二十三 \\n 子產卒仲尼出涕曰古之遺愛也「春秋○今案左氏昭二十年傳□□可疾事」思其人愛其樹「春秋左氏傳詩曰蔽若甘棠○今案見定九年本鈔傳下舊有馹字□□□傳文原有鄭駟歂句則馹為駟為譌無疑因知此引亦必有脫文矣」思其人至其鄉「觀記東平正東巡狩○今案小注有脫字考類聚三十四引東觀記有章帝幸東平祭東平王墓云思其人至其鄉姚輯本亦然聚珍本章帝作上餘同陳俞本與本鈔同」 \\n 所居民富所去見思「漢衵循吏○今案見漢書八十九循吏傳序」生有榮號死有奉祀「漢書循吏傳○今案漢書及陳俞本死有作死見又陳俞與上合為一條」 \\n □□□□「云土鞅奔秦秦伯問晉大夫其誰先已其欒氏乎○今案見左氏襄公十四年傳原鈔脫去標目誤竄入上條注下已移正陳俞本竟刪之非是」悅其化其樹「毛詩○今案見召南甘棠鄭箋」百姓追思歌之至今「漢書趙廣漢為京兆尹○今案漢書七十六趙廣漢傳陳俞增引」 \\n 周人懷召伯之德甘棠為之不伐越王思范蠡之功鑄金以存其像「襄陽記諸葛亮初亡○今案蜀志卷五亮傳注引襄陽記亡下有向充上表曰云云」大夫哭於朝商賈哭於市「韓子云子產病死也○今案陳俞本同」處女泣於室農夫哭於野「說苑云子死○今案陳俞本同近本說苑脫此條」向方而道哭抱手而憂行「賈誼新書鄒穆公死○今案陳俞本同考新書扐秋篇向作鄉鄉上有士民二字」丁壯號哭老人兒啼「史記鄭子產相鄭而死○今案陳俞本皆作為鄭相考史記循吏傳鄭下有二十六年四字本鈔同」婦人捨簪珥良人弛琴瑟「說苑云子產相鄉死○今案說苑貴德篇子產死鄭人丈夫舍玦珮婦人舍珠沮夫婦巷哭三月不閭竽瑟之聲」婦人抶珠瑱丈夫釋決靬「賈誼新書云鄒穆公死○今案新書春秋篇抶作扶決作玦陳俞本亦作扶照改玦」耕人輟耘紡婦遺縈「張衡大司農鮑德誄云○今案百三家本張衡集脫此二句嚴輯張衡文據類聚引亦脫此二句陳俞本縈作索餘同」遨童不謳歌舂築不相杵「賈誼新書鄒穆公死○今案近本新書春秋篇遨誤傲」童子不歌謠舂者不相杵「史記商君傳趙良見商君曰晉五段大夫之初亡也○今案史記商君列傳初亡也三字作死陳俞本增引」沽者不讎其酒屠者罷列而歸「賈誼新書鄒穆公死○今案漢魏叢書本新書春秋篇沽者作酤家讎作害列誤烈陳俞本與本鈔同考史記高祖紀如湻注曰讎亦售也是二字可通」市人為散舉市皆哭「荊州記羊祜在荊州○今安陳俞本同」大小感恩旦夕臨哭「記鄧訓為鳥桓校尉死○今案聚珍本姚輯本東觀漢記鄧訓傳恩作悅無哭字且作護羌校尉時事為桓則□其前官耳陳俞本改注范漢書祇有旦夕句」懷其恩信舉國號哭「范漢書耿秉死○今案范書耿秉傳脫恩信句餘同」過塚拜謁仰天號哭「張璠漢記云祭彤為遼東守及卒○今案姚輯汪輯本張璠漢記脫祭彤傳俞本改注范書謂烏桓鮮卑追思彤無已常過云云然無遼東句」民為立祠歲時奉祭「漢書文翁為蜀郡守選郡小吏受業博士○今案漢書八十九循吏文翁傳祠下有堂字奉祀作祭祀不絕陳俞本奉改致選作為無受業句」民共立祠至今不絕「漢書朱邑為桐鄉嗇夫○今案見循吏禾邑傳」南陽為立祠「漢書召信臣○今案見漢書循吏召信亞傳」汲民為立祠「崔瑗云○今案陳俞本亦見下文」 \\n 百姓蒼祭戎夷野祀「襄陽記諸葛亮初亡今案蜀志卷五諸葛亮傳注引襄陽記同」百姓道祀「范漢書王蒙為洛陽令死亡○今案陳俞本刪死亡二字餘同」吏民立祠「魏祠○今案陳俞本魏祠作魏公餘同竊謂公字謬也考魏志賈逵傳云為豫甲刺史吏民追思刻石立祠則當作魏志為是」西土樹碑者皆拜「王晉書扶風王峻○今案陳本同俞本改引今晉書峻作駿見卷三十八宣五王傳又文選注二十八引臧榮緒晉書亦作巨土作雍□州餘同又世說新語引晉諸公□西土作西士」 \\n 吏民立碑頌德記迹「崔氏傳云瑗為汲令○今案與本篇上汲民為立祠同一事陳俞本改引後漢崔瑗傳」見碑悲感「襄陽傳云羊祐○今案詳本鈔碑篇引褒陽記及州圖記陳俞本改引今晉書羊祐傳」見樹哀泣「王晉書孫晷卒○今案今晉書八十八孫晷傳無標目句陳俞本與本鈔同而刪去王字何也」 \\n 北堂書鈔卷第三十五 \\n  \\n 　"}
{"章节": "●北堂書鈔卷第三十六    政術部十", "正文": "　 \\n ●北堂書鈔卷第三十六政術部十 \\n 　 \\n  \\n 隋祕書郎虞世南撰南海孔廣陶校註清淨二十四明察二十五威嚴二十六疾惡二十七勤官二十八稱職二十九守職三十 \\n ○清淨二十四 \\n 治貴清淨「漢書曹參相齊召長老問所以安百姓○今案漢書卷三十九曹參傳同」理民好靜「史記汲黯云○今案汲黯傳云黯學黃老之言治官理民好清靜」 \\n 清淨少欲「東觀漢記甄宇○孫氏校卻改欲今案聚珍本姚輯本東觀記卷十六甄宇傳同」曹參為相不事「漢記○今案陳本改引漢書曹參傳考明本前漢紀卷五有云曹參為相不治政事」王丞相未令不看事「郭子云○今案玉函山房輯郭子謂據書卷三十六引無王事其夾注云按此上下不具姑依錄之而陳本亦與本鈔同」五日一聽事「仲長統昌言云宋均為九江守云云夏以旦冬以中○孫氏校北改江今案玉函輯本昌言謂據書鈔引無五日句中上有日字嚴輯昌言則據此影宋本引同」逍遙無事「袁山松後漢書周璆為高唐令○今案御覽卷四百七十四引袁後漢書高唐作樂城汪輯本袁山松書謂御覽引作樂成書鈔引作高唐陳本與本鈔同」朝廷清淨官曹無口「崔瑗與葛龔書云僕在河內少他負罰以盜賊少○今案陳本□作事竝脫注嚴輯崔瑗文據書鈔注引同但脫標目二句」 \\n ○明察二十五 \\n 先王求明察之官「左傳云鄭人鑄刑書叔向使詒子產書曰昔先王議事以制不為刑辟懼民之有爭心也猶求聖哲之上明察之官○今孫氏校補事以二字今案見左傳昭六年」外寬內明「漢書黃霸為潁州守○今案見漢書卷八十九循吏傳」厥德文明「東觀漢記郭賀為荊州剌史百姓歌之曰○今案聚珍本東觀記卷十七郭賀傳同姚輯本脫百姓以下」 \\n 為政清明「汝南先傳云黃浮為濮陽令為政清明號為神君○今案御覽二百六十八引為作治陳俞本皆作為」為事清明「王晉書云山濤為吏部郎文帝與書曰足下為事清明○今案類聚四十八引王晉書及陳俞本為皆作在又本鈔六十尚書吏部篇引□作在疑在字為任之訛」進善黜惡「魏志徐邈為梁州剌史○今案魏志廿七徐邈傳剌史下有進善□□□化大行二句」表章善惡「廣州先賢傳云黃豪拜司隸○今案陳俞本同」吏不容姦「□□諸葛亮○今案蜀志卷五諸葛亮傳云至於吏不容奸人懷自厲」民不能欺「典略云西門豹之治鄴聰明□□○今案陳俞本截去聰明二字」罔敢匿「司馬傳云岐從河南丞○今未陳本刪岐從五字」獄無冤民「三輔決錄云茂陵何比子通□□公孫洪舉比□為廷尉古平云云○今案陳俞本無注考大□□記卷二百九十一引決錄茂陵作汝南洪作宏舉作辟二酉叢書輯本決錄亦據廣記」 \\n 官曹無停事「應璩與毋丘沖恭書云客館不留賓○今案本鈔及陳俞本皆脫曹字百三家應集及嚴輯應璩文據書鈔引亦有曹字照嚴氏訂補」丙吉議小兒「風俗通云陳留有富公年九十無婦取客女為婦一接事訖便絕生得男其女曰我父老復無□○今案陳本刪注俞本一上有夫字脫訖字絕字生上有得字餘同均注風俗通今本不載七字考御覽八百三十六引其女田以下作我父死時年尊何一夕便有子邴吉曰老翁兒無影亦復畏寒乃取同歲兒裸之老翁兒獨呼寒行日中無影云云」 \\n 不疑收方遂「漢書雋不疑傳○今案漢書卷七十一本傳不疑收方遂詐□衞太子事」盜而不罪哭而見殺「秦子云孔文舉為北海相有遭父喪哭泣墓側色無異□○今案類聚卷八十五引作色無憔悴文舉殺之又有母病瘥思食新麥乃盜鄰麥進之文舉特賞日無有來討勿復盜也盜而不罪者以為勤于母飢哭而見殺者以為形慈而心若云云陳俞本皆脫」 \\n 咸稱神明「漢書黃霸為潁川太守咸□□明盜□目少○孫氏校州改川曰改日今案漢書亃卷八十九循吏黃霸傳同陳俞本無盜賊句咸稱上改引二句」謂之神明「漢書度尚除□□黨長縣中謂之神明○今案御覽卷二百六十七引無為字陳俞本亦然又黨作慮姚輯汪輯本續漢書度尚傳無除字黨亦作□」稱為神君「范漢書荀□補朗陵侯相○今案見范書九十二荀淑傳陳俞本脫」孫有明君「益之博聞尚書即有人拾遺囊下取○今案已脫書名益之以下六字亦有□□無從引訂陳俞本均刪去」志在理察枉訟「續漢書張禹□□州□史□江行部皆以子□靈○今案御覽卷六十引續漢書及汪輯本作皆以江有子胥之神□□□涉禹厲聲曰子□如其有靈知吾云云陳俞本已吙改姚輯續漢書張禹傳□作濟部誤□餘同」 \\n 入境高褰襜帷「張璠漢記賈琮為冀州剌史○今案□張□漢記□唯作車□□作□考此下威嚴篇引亦作車檐但不作荊耳陳本標目同而改引後漢作注然仍作冀也」 \\n 民之情偽盡知之矣「春秋楚人圍宋公孫固如晉告急○今案標目二句見左氏僖廿八年傳小注二句見僖廿七年傳據北則原鈔此引是合兩年傳又也陳本祇左傳兩字」 \\n ○威嚴二十六 \\n 有威可畏「左傳北宮文子言於衛侯曰楚令尹無威儀民無則焉○今案見昭三十一年」威而不猛「論語堯曰」威能震敵「桓階別傳曰為趙郡太守上曰云云○今案陳俞本脫趙郡上曰四字考御覽卷二百六十二引桓陸□□與□□同」威能討姦「范曄漢書張堪世祖召見□□計吏樊□□堪者在蜀其亡足惠下威能討姦○今案見范書卷六十一張堪□陳本足作以俞本吏下有問前後太守能否句餘同」畏如雷霆「王逸論云○今案見意林卷四引王逸正部論同陳俞本如作以」誅暴立威「原觀漢記杜詩字君公為南陽太守○今案本鈔脫南字據御覽卷二百六十引補聚珍本同姚輯本脫陳俞本改注宋暉為臨淮守六字實將吏畏其威條下注文一句誤移於此謬矣」 \\n 州郡畏威「漢書朱博傳云遷冀州剌史行部吏民數百人遮道自言○孫氏校吳改冀首改道並補部民二字今案漢書卷八十三本傳同其下有州郡畏傳威嚴句陳俞本增引至七行」吏畏其威「東觀漢記朱暉為淮太守斥遠佞人吏畏其威○今案御覽卷二百六十引無斥遠句姚輯本東觀記人作惡脫末句餘同聚珍本與御覽同陳俞本刪去為臨五字餘與本鈔同」 \\n 民不敢欺「典略云董安于治晉賜舉于刑罰而民不敢欺○今案陳本無嚴於以下俞本無□字餘與本鈔同」公卿憚之「漢書陳咸為中丞總領州郡奏事□第諸州刺史○今案漢書卷六十六陳萬年傳咸萬年子也諸下無州字剌史下有內執法殿中公卿以下皆敬憚之十三字俞本咸誤威脫課第二字餘與本鈔同陳本將下條晉中興書誤移于此設無影宋真本後之讀者豈不又增一層疑竇耶」 \\n 舉朝憚之「晉中興書卞壺為尚書令○今案今晉書卷七十卞壺傳舉朝句作正色于朝四字初學記十一引晉中興書及俞本與本鈔同陳本既誤耐本注移入上條又將上條漢書二字改注此下可謂一誤再誤」 \\n 姦猾縮首「土焱章聲教流聞○今案陳俞本土上增吳志二字聲上刪章字然考吳志士爕傳實無此文」姦匿自弭「楚國先賢傳曰賚司隸於時諺曰○今案御覽卷四百九十六引諺曰下作黃尚為司隸姦慝自弭俞本無黃司七字陳本又將下條前漢孫寶□□移此」收杜穉季「漢書孫寶傳云為京兆尹○今案漢書卷七十七孫寶傳收作取俞□□□□脫」□陳呂壼「襄陽記云李衡字叔平本襄陽卒家校事呂壼操弄柄權大臣莫有敢言衡乃目陳呂壼奸短○今案胥志卷三孫休傳注引襄陽記壼作壼餘同陳俞本脫」王甫死杖下「續漢書陽球為司隸校尉奏中常侍王甫□□等權□□政□□□云云○孫氏校□改洛今案原鈔椎字乃雒之稱蓋光武以後改洛為雒也考汪輯本脫標目句餘同姚輯本續漢書脫中常侍三字又脫死杖句俞本陽改楊奏誤秦餘亦同陳本改引范書陽球傳非是」 \\n 玻柱取張朔「范漢書李膺為司隸張□弟朔為野王令貪殘無道因匿兄讓第舍藏合柱中膺破柱改塑煞之○今案范書卷九十七李膺傳同陳本增引頗多」號為取龍「益諸耆舊傳云張則弟兄有今名鄉黨曰三留為祥符守民號為取龍○今案俞本無曰三留三字祥符守作祥蚵今無民字鄉黨二字移在號字上餘同陳本無注」號曰蒼鷹「書郅都事景帝敢直諫面折大臣○今案漢書卷九十酷吏郅都傳同陳俞本雖引漢書而與本鈔注文無涉」吏如良鷹「漢書趙勤好學為郡督郵鄴令新野令太守桓虞歎曰○今案俞本野令下有皆不遵法勤入界遣吏陳罪還印綬去十五字餘同陳本脫」不敢朝飲羊「孔子家語仲尼為大司寇沈猶氏不敢朝飲其羊○今案家語相魯第一原鈔脫其羊二字茲據本鈔卷五十四大司寇篇補陳俞本皆脫其字故孫校又據陳本祇添一羊字也」 \\n 桃李不潛掇「韓子云子產治鄭○今案韓非子外儲說左上鄭下作五年道不拾桃棗蔭于街者莫有綴也」不惡而嚴「周易君子遠小人○今案見遯卦大象」 \\n 嚴刑必斷「應劭云王章巒上檢下嚴刑必斷○今案俞本同陳本無巒上八字」何闊逢諸葛「漢書諸葛豐為司隸嚴直京師為語曰○孫氏校聞河潤改間何闊今案近本漢書卷七十七諸葛豐傳嚴直二字作剌舉無所避惟俞本異本鈔悉同但多引師古注三句非也陳本脫為司以下十字同俞本」 \\n 屬縣解印四十餘城「汝南先賢傳云周乘為交土剌史上言交州邊城長史喚百姓願為聖朝掃清一方太守聞乘之威即上疾乞骸云云○今案俞本土作州言作聞喚作口太守作屬縣乞骸作乞印四十餘城陳本脫上言以下又按本鈔土字喚字似誤餘較俞本更詳」 \\n 郡縣聞之莫不震慄「張璠漢記云賈琮為冀州剌史將入界高褰車襜曰剌史將人當遠視廣聽何為而垂帷乎郡縣聞之云云○今案姚輯張璠漢記當上無將入二字又脫郡縣二句汗輯本冀作剌亦脫將入字餘與原鈔同陳俞本亦作荊餘詳本鈔上明察篇引」 \\n 奏二千石必先露章「漢書何武舉奏○今案漢書卷八十六何武傳同陳俞本增引頗多」二千石阿縱皆舉免之「魏志賈逵為豫州剌史○今案魏志卷十五賈逵傳史下有到宮數月乃考其二千石以下阿縱不如法者皆舉奏免之」百寮嚴憚罔不肅然「益部耆舊傳云羅衡為萬年令○今案御覽卷二百六十八引無百寮句罔不作縣界陳俞本與本鈔同」白巾出府「漢書未傳遷瑯邪太守○今案見漢書卷八十三朱博傳其下有斥罷諸病吏白巾出府門郡中大驚三句陳俞本亦同」不敢舍郵亭「漢書黃霸為穎川太守有所司察擇長年廉吏遣行屬令周密吏出云云○今案漢書卷八十九循吏傳同陳俞本改引郵亭以下文行」 \\n ○疾惡二十七 \\n 見惡如農夫之務去草焉絕其本根勿使能植「春秋蜀任有言為國家者見惡如夫○今案左傳隱六年植作殖餘同陳俞本亦作植」疾惡若仇「謝承漢書張儉為山督郵清潔中正云云○今案文選卷三十七卷五十六皆引謝承書仇作讐無山賜督郵四字陳俞本儉作佺督郵二字作合中正句作御政清潔姚輯注輯本謝書脫此傳」 \\n 疾惡如讐「王晉書傅咸有節○今案見今晉書卷四十一傅咸傳節上有大字餘同」戮于兩觀尸朝三日「家語孔子為魯司寇朝政七日而誅亂政大夫少政卯戮之於兩尸于朝三日○今案家語始誅第二陳俞本作兩觀之下餘同」捕郡內豪猾「漢書王溫舒為河內守○今案漢書卷九十酷吏王溫舒傳內作中隋時改之兼避高祖父諱木」問貴戚放橫「東觀漢記周紆强為洛陽令見吏問大姓吏曰南許里諸李紆厲聲曰本問戚放橫荅馬竇等○今案聚珍本姚輯本已脫考范書卷百零七周行傳作徵拜洛陽令下車先問大姓主名吏數閭里豪強以對紆厲聲曰本問貴戚若馬竇等輩云云陳俞本亦改引范書足知彼所據之本此注必舛脫矣」 \\n 近臣奢僭充皆舉劾「漢書江充為謁者使匈奴還拜為直指綉衣使者督三禁察踰侈云云○孫氏校補使字者字督字今案漢書卷四十五江充傳同」陳相罪惡玄收具考「後漢橋玄傳豫州剌史周景行部到玄謁因言陳相羊昌罪惡○今案范書卷八十一橋玄傳罪惡下有云景署而遣之玄悉收昌賓客具考臧罪」誅鋤姦黨門夜不閉「益部耆舊傳云羅衡為萬年合○今案御覽卷二百六十八引四在□□下餘同陳俞與本鈔同」窮竟其姦道不拾遺「漢書嚴延年為涿郡守大姓西高氏東高氏自郡吏以下皆畏延年分考兩高窮竟云云○今案見漢書卷九十酷吏嚴延年傳陳俞本有增引」斥佞惡「東觀漢記朱暉為臨淮太守○今案陳俞本同此上威嚴篇引惡作人下有吏畏其威句考聚珍本東觀卷十八朱暉傳太守下云表善黜惡抑強絕邪又與本鈔小異惟姚輯本同」 \\n 沙汰郡吏「王晉書劉毅僑居平陽太守○今案御覽卷二百六十四引守下作杜恕舉為功曹月餘沙汰郡吏百餘人云云陳俞本改引今晉書非是」饕餮流放潔士盈朝「攸南先賢傳許子將為郡功曹徐盤節進食才○今案陳俞本刪除盤以下餘同考魏志卷二十三和洽傳注引汝南先賢傳云徐孟聞許劭高名請為功曹下接標目二句是本應作孟節進句亦有脫誤」 \\n 樊曄為天水盜無出獄「東觀漢記○今案聚珍東觀記十五□曄傳云曄為天水郡盜有犯其禁者率不生出獄云云姚輯本同陳俞本改引范後漢亦計」何竝為潁川侯縣於市「漢書何竝為潁川太守○今案漢書卷七十七何竝傳為潁川太守治鍾威趙季李欵三人獄威止雒陽吏格殺之亦得趙李它郡持頭還竝皆縣頭及其具獄于市云云又按侯當是持字之譌陳俞本刪之恐非」 \\n ○勤官二十八 \\n 民生於勤勤則不匱「春秋云欒武子曰楚自克庸其君無日不討國人訓之○孫氏校甯改庸許改討今案左傳宣十二年訓之下有箴之曰三字又於作在陳俞本亦然」 \\n 嗚呼夙夜罔或不勤「尚書太保訓於王曰○今案旅獒篇」克勤于邦「尚書舜曰來禹○今案近本大禹謨舜曰作帝曰」勤恤民隱而徐其害「國語曰周穆王將征犬戎祭公謀父諫曰昔商王帝辛大惡於民庶民弗忍欣戴武王以致戎於商牧是先王非務武也勤恤民隱而徐其害賈逵注曰恤民憂也隱病也○孫氏校其改昔攸改欣餘改徐達改逵竝補辛字今案國語周語上陳俞本刪賈逵注二句」 \\n 自朝至昃不遑暇食「尚無逸篇云文王自朝至子日中昃不遑暇食用威和萬民孔安國傳云從朝至日映不瑕食思慮政事相皆和萬民○今案俞本同陳本刪小注」 \\n 日昃坐朝幽枉必達「范曄書明帝論云明帝日昃坐朝幽枉必達○今案范書卷二明帝紀論昃作晏陳俞本昃作仄」治民祗懼不敢荒寍「苟著無逸云周公曰我聞曰昔在殷正中宗治民祇懼不敢□寍孔安國傳云中宗太戊為政敬身思懼不敢荒怠目安也○今案陳俞本改荒作康殊謬」朝夕恪勤守以惇篤「國語曰周穆三將伐犬戎祭公父諫曰我先三不窋不敢怠業朝夕咨勤守以惇篤奕世咸德不忝前人賈逵恪敬也勤勞也○孫氏校耳改守恭改忝今案國語周語上陳俞本作勤恪」 \\n 王事靡監不遑啟處「毛詩采藢日王事靡鹽不遑啟退鄭箋曰鹽不牢固也不暇敢處處猶固也○今案小雅采薇箋牢作堅無不暇句陳俞本全刪小注本鈔周也不將不注文十二字誤竄入此已照刪永興改作牢以避隋高祖諱」 \\n 王事靡鹽繼嗣我日「毛詩秋杜云王事云云鄭箋嗣續也王事無不牢固我行沒牆嗣其石言常苦無休息也○今案小雅鄭夔半作堅是永興改避文帝諱俞本又改牢作勞則不知其意矣」 \\n 夙興夜寐無忝所生「毛詩小苑云云毛萇傳曰忝辱也謹案夙早也所生父母也君之與臣若能早起夜臥則不其先祖治其政事也○今案□南山之作謹案以下是永興申月語陳本刪俞本尚存之」 \\n 夙興夜寐洒掃庭內「毛詩柳云毛萇五洒□也箋云戒羣臣掌事者以此也○今案大雅蕩之什抑之篇」夙夜在公「毛詩有秘云夙夜在公箋云時臣憂念君事早起夜寐在於公之所但明儀明德也○今案俞本刪但明句考近本魯頌箋儀作義阮校勘記云定本集注皆云議明德也段玉裁則云但明明德也阮從段說而本鈔儀字或即議字之譌」 \\n 夙夜匪懈「毛詩烝民云鄭箋云夙早也匪非也○今案大雅蕩之什陳俞本刑鄭箋」匪懈于位「毛詩假樂云百辟卿上相于天子匪懈于位民之攸暨毛萇傳曰既息也鄭日百辟畿內諸侯卿士卿之有事者也媚愛也王以恩意及羣臣故皆愛之不懈於其職位民之所以休息由此也○今案陳俞本皆改匪作不因近本大雅假樂篇作不解于位也□阮氏校勘記云釋文以匪解作音或其本不作匪然阮氏仍从作不之說蓋其所據是石經本而書鈔與釋文均作匪更足為古本之一證也」 \\n 不敢怠遑「毛詩殷武云不敢怠遑命于下國封建厥福箋日遑暇也天命乃觀下民之內有嚴明之君能慎罰不敢怠墮自暇于政事則命之于下國以為天子也○今案近本商頌篇無之內二字填上有明德二字墮作惰下作小餘同俞本慎下有賞字餘與本鈔同」 \\n 繩勉從事「毛詩十四之交繩勉從事不敢告勞鄭箋云詩人賢者見時如是自勉以從王事雖勞不敢自謂為勞畏刑罰也○今案小雅繩作黽陳俞本亦然考釋文黽又作與黽同故古本从人旁轉寫者誤作糸旁耳」 \\n 朝夕從事「毛詩北山云偕偕之子朝夕事毛萇傳曰偕偕強杜之貌也士子有王事者也箋云朝夕從事言不得休息也○今案小雅谷風之什近本箋息作止俞本仍作息」 \\n 古訓是式威儀是力「毛詩蒸民云鄭箋云故訓先王之遣典也式法也力猶勤也勤威儀者恪居官次不解于位也○今未大雅蕩之什」居之無倦「論語顏淵曰子張問政子曰居之無倦行之以忠鄭注身居正位不可懈倦使民必以誠信○今案近本論語是顏淵篇不是子路而何晏集解無此鄭注陳俞竟刪此條」精力於職事「漢書張安世精力於職事休沐未嘗出○今案漢書卷五十九張安世傳無事字陳本照刪俞本仍本鈔之舊」勤心有補益「范漢書史游傳云為黃門合勤心有所補益○今案見范書宦者史游傳俞本游誤粥餘同」盡瘁事國「毛詩北山毛萇傳云盡力勞瘁以從國事○今案小雅北山篇傳瘁作病俞本仍作瘁」盡心奉職「東觀漢記周榮傳云榮為尚書令盡心奉職不怠○今案聚珍本姚輯本東觀記卷十九周榮傳職下有夙夜二字陳俞本於不下添敢字非是」不入內舍「謝漢書云嵇詔字文肅為范令不入內舍常臥廳事上○今案姚輯謝承漢書脫俞本嵇字尚留不示□陳本竟刪嵇詔字文肅為六字令讀者也不知何人為范令矣謬甚」常伏閤下「華僑漢書馮豹字仲文為尚書郎勤力不懈每奏事不以富伏省□下或□□至明帝聞而嘉之乃加賞賜○今案姚□汪□本華漢書或作每餘同俞本亦然陳本刪奏事以下十字非是」 \\n 冠劍不解「東觀漢記□□字文高每常直事駐□而傳漏雖居閑鏁署冠劍不解於身為郎二十歲未嘗被奏二署服其重慎○今案御覽卷二百十五引桓作□□□嘗而傳作待居作在無鏁字十下有三字二署□三署陳俞本亦作三署餘與本鈔同又聚珍本觀記十一□□傳仍作當車作馬餘與御覽同逃輯本脫雖居字餘亦與御覽同」 \\n 抱書而寐「魏氏春秋云高柔為□奸令史既處法平允又夙夜匪懈至擁膝抱文書而□□□見而哀之徐解裘覆之而去自是辟焉○孫氏校診改柔是也今案魏志卷廿四高柔傳注引魏氏春秋與陳本皆寐作寢餘同又御覽卷四百三十一引正作聯本同惟原鈔作軫與本鈔尚書令史篇引同亦不必從耳」 \\n 不離省闥「東觀漢記黃香為尚書郎嘗獨宿臺上晝夜不離省闥上聞善之○今案御覽卷二百十五引獨下有止字聚珍本東觀記十九黃香傳及陳俞本亦然餘同姚本脫此條」 \\n 沈迷薄領「劉楨詩云職事相填委文墨紛□敢□□迷薄領間回回自昏亂○孫氏校□□□並補回回二字今案陳俞本相作煩陳本又墨誤黑餘同」白日接賓夜省文書「□□□□□□常白日接賓夜省文書○今案吳志卷十九├├傳賓下有客字陳俞本照添入餘同」馳翰未遑食日昃不知晏「劉楨詩云與上篇連○今案陳俞本同」 \\n ○稱職二十九 \\n 吏稱其職「漢書宣帝紀贊云孝宣之治信賞必罰元成間鮮能及之吏稱其職民安其業可請中□侔德殷宗周宣矣○今案見漢書卷八陳俞本略有增引」官人稱允「諸公贊云山□為吏部尚書官人稱□○今案俞本同陳本小注允誤職餘同」官脩其方「左傳云蔡墨對魏□子曰夫物有其官官脩其方□夕思之一日失職則死及之○今案見左傳昭廿九年標目脩誤循並據本鈔卷二十七論政篇引改」能業其官「又云子對叔向云昔金天氏有裔子曰杲為立冥師生允格臺駘臺駱能業其官宣汾洮障大澤以處太原帝用嘉之封諸汾川○孫氏校而改向商改裔元改允略改格彰改障□改汾今案見左傳昭元年陳俞本刪能上臺駘二字餘同」 \\n 佐天子理陰陽「漢書陳平傳周勃為右丞相文帝問勃曰一歲決獄錢穀出人幾何勃不知汗出命背上問平平曰有主者上曰君所王何事平曰主臣上佐天子理陰陽順四時下遂萬物之宜外鎮撫四夷上曰善○孫氏校史改決是也又遂字原鈔誤在臣字下氏竟刪之非也今案今本漢書作各有宜者王氏續書雜志據書鈔及類聚職官部御覽職官□一以證漢書各字之誤」 \\n 拔真寔斥華偽「先賢行狀云毛玠為尚書典選拔真實斥華偽長吏還者乃垢面柴車○孫氏挍玢改玠遲改選有改者括改垢今案本鈔諸曹尚書篇引先賢行狀選下有字餘同又考魏志卷十二毛玠傳注引真作貞陳俞本亦然此宋影鈔改之兼避仁宗諱耳」 \\n 匡政理拾遺補闕「范漢書陳蕃為汝南功曹匡政理拾遺補闕○今案范書九十六陳蕃傳無此條陳俞本作漢記」執憲御下舉正非法「東觀漢記樊準字幼陵為御史中丞執憲御下舉正非法百姓官僚震悚○孫氏校震懷改震慄從陳本也今案御覽卷二百廿五引無執憲句無姓宮二字慄作悚陳俞本與本鈔同惟改悚為慄耳嫚輯本無字幼陵三字仍作慄餘與御覽同聚珍本卷十一作悚」 \\n 居位持重為任職臣「王晉書魏舒傳云山濤薨四年□舒領司徒有頃即真舒居住持也為任職臣○孫氏校補山字真字正改任今案今晉書卷四十一魏舒傳無四年二字無標目二句陳俞本竟照今本刪四年二字謬矣」 \\n 舉得其罪「漢書田□年為河東太守以尹翁歸為督郵河東二十八縣分為兩部穗部份北翁歸部汾南所舉應法得其罪辜屬縣莫有怨者○今案見漢書卷七十六尹翁歸傳陳俞本皆作河南太守陳本誤作田延年傳尤謬」 \\n 罰當其過「韓詩外傳云季孫之治魯也□人必當其罪罰人必當其過子貢曰魯不若子隆之治鄭民歸之如水就下死哭皆如喪父母今竊聞夫子疾則國人駭以死相賀以生相恐非暴何如也○孫氏校其罪下刪子貢曰十字衍文也今案近本韓詩外傳卷三作夫子疾之時則國人喜活則國人皆駭餘同陳俞本多增改」 \\n 契為司徒百姓和親夔主賓客遠人畢至「典略云契為司徒百姓和親夔主賓客人畢至○孫氏校兩親字改睦據陳本耳今案類聚卷四十七引典略正作親餘同」 \\n 耿恭為校尉烏孫遣子「東觀漢記耿恭為戊己校尉屯後主部金蒲城謁□□寵為戊己校尉屯前主部柳中城恭至部移檄烏孫示漢威德大昆彌以下皆遣子入侍○孫氏校段末刪後征七字蓋從下條竄入也今案聚珍本東觀記卷八耿恭傳無屯後至至中城廿三字無大字部移作即移侍下有金蒲城數字陳俞本上司作戊校尉下句作己校尉兩主字皆作王門作闕餘同」 \\n 郭展為太僕廄馬充丁「晉諸公鑽云郭展為太僕留心於養生是以廄馬充丁其後征吳得以濟其事○今案通典職官七引晉諸公讚丁作多征上脫其後二字餘同陳俞本脫留心以下七字無以字餘亦同」 \\n 田叔刺三河奏事稱意「漢書田叔傳武帝時仁以壯勇為衞將軍舍人後使剌三河還奏事稱意拜為京輔都尉月餘遷司直○今案漢書卷三十七田叔傳其少子田仁事陳俞本皆同標目應作田仁田小注叔字而誤耳又本鈔帝誤常照訂正」 \\n 鍾會管記室時謂子房「魏志鍾會在大將軍府管記室為心腹之任時人目之為子房○今案魏志卷二十八鍾會傳目之為三字作謂之餘同俞本房誤隆陳本脫」 \\n 孫惠為記室書檄立成「王晉書東海王越云孫惠以策于東海王越詭其姓名自南岳逸民勉以勤王匡主三十三略辭義甚美越榜道以求之惠即出以為記室參軍專掌文疏豫參謀議每造書檄或驛馬催之應命立成皆有文采○今案今晉書卷七十一孫惠傳無策千字無其姓名自四字民作士無勤王字無三十三略八字餘同陳俞本標目惠字誤會小注勉誤動又脫匡主以下六字脫越榜以下九字脫專掌下八字皆有句作皆稱旨」 \\n 牟融為司農稱為名卿「東觀漢記牟融字子姬為大司農性名敏稱為名卿○今案類聚卷四十九引東觀記姬作憂敏作進聚珍本姚輯本東觀記牟融傳敏作遶餘與類聚同陳本脫字子姬三字俞本姬又作晏敏皆作遠餘同」 \\n 袁安為河南尹名重朝廷「續漢書袁安為河南尹在職十餘年京師肅然名重朝廷○今案姚輯汪輯本續漢書袁安傳無在職二字無京師以下陳俞本皆十下無餘字餘同」 \\n 翁歸曉文法「漢書尹翁歸少孤為獄小吏曉習文法○孫氏校晚改曉今案見漢書卷七十六尹翁歸傳陳俞本同」王基明制「魏志王基為荊州剌史明制度整軍農脩校南方稱之○孫氏校循改脩教改校今案魏志卷廿七王基傳農下有兼字陳本與本同俞本小注基下有字伯興三字餘同」 \\n 挈瓶之智守不假器「左傳云晉人來理杞田季孫將以成與之謝息為孟孫守不可曰人有言雖有挈瓶之智守不假器禮也夫子從君而守臣喪邑雖吾子猶有猜焉謹案挈瓶瓦器也執守又器小役喻小智也○今案見昭七年理作治餘同陳俞本將永興謹案刪改杜注謬甚又本鈔因唐人影寫改治作理避高宗諱耳」 \\n 君子得輿「易剝卦上九爻辭云君子得輿小人剝廬案廬舍也明在上之位惟須有德之君子則為下民所載小人居上則剝徹侵削不能為之蔭庇也○今案廬舍也句是正義文明在以下是王弼注而其詞仍異俞本戴作載餘同陳刪引由」 \\n 飲食衎衎「易漸卦六二象辭云飲食衎衎不素飽也謹案衎衎饒樂也素空也明六二之爻將位處正如人有才能得居位食俸祿非素飽也○孫氏校以末句原鈔作非素食之因在之下增義也二字今案陳本脫注俞本脫謹案二字脫之爻二字未句作非素飽也餘同孫校未知所據姑從俞本」 \\n ○守職三十 \\n 守道不如守官「左傳云齊侯田子沛招虞人以弓不進使執之辭曰昔先君之田也旃以招大夫弓以招士皮冠以招虞人臣不見皮冠故不敢進乃舍之仲尼曰守道不如守宮君子韙之○今案見昭二十年」 \\n 不在其位不謀其政「論語述而云孔安國曰欲各專　於其職也○今案述而篇此文惟泰伯篇孔注同亦見憲問篇」君子思不出其位「易艮卦象辭云君子以思不出其位謹案艮為止象聖賢君子則艮所止各止其位也○今案俞本所止作所處餘同」敬恭朝夕恪居官次「左傳季氏以公鈕為馬正慍而不出閔子騫見之曰子無然禍福唯人所召公鉏然之敬恭朝夕恪居官次○孫氏校審改馬洪氏覆校云案後漢書□秉傳章壞注文選檄吳將校部曲李善注引左傳俱作閔子騫蓋唐本如此今案近本襄公廿三年傳恭作共騫作馬陳俞本皆同又阮氏校勘記謂無作騫之文考讀書叢錄亦有閔子作閔子騫一則歷歷可證似不宜擅改也」 \\n 小國供職「又云楚子合諸侯千申問禮於子產對曰小國供職政敢不薦守君子子產善相小國○今案見左氏昭四年傳陳俞本增引頗多」諸侯正封「又云天子經略諸俟正月古之制也○今案見左氏昭七年傳」世不失職「左傳云少皞氏有四子曰重曰該曰修曰熙實能金木及水使重為勾芒該為蓐收修及熙為玄冥世不失職遂濟窮桑也○今案昭廿九年四子作四叔陳俞本亦作四叔」據法守職「韓詩外傳云據法守職而不敢為非者人吏也○孫氏校入改人史改吏今案漢魏叢書末外傳卷五同又見本卷五十五太史篇引亦同」奉職佳吏「吳志呂蒙字子明嘗以部曲事為江夏太守蔡所白蒙無恨意及豫章太守顧邵卒權問所用蒙因薦遺奉職佳吏○孫氏校刪及字非也又世改曲為改無卯改邵佳改佐今案吳志卷九呂蒙傳又本鈔卷三十七公正篇引皆作及故仍之」 \\n 真守法臣「韓子云楚王急召太子楚國之法車不至茅門天雨庭中有潦太守遂驅車至茅門廷理舉策擊其燛敗其駕太子人為正泣日必誅之王曰前有老先主而不偷後有儲主而不屬矜矣是真吾守法之臣也益爵二級開後門出太子勿復過也○孫氏校於改驅繫改擊賊改敗女改必是也老主照陳本改先主非也今案近本韓非子外儲說古上茅作茀庭作廷策作殳偷作踰陳俞本亦作庭餘與近本同又本鈔卷四十三刑法篇引仍作茅至驅誤於擊誤繫敗誤販必誤女孫校已改正惟老主照改陳本改先主非是」 \\n 善守先代「左傳云楚子合耑俟于申問禮於左師左師曰小國習之大國用之敢不薦聞獻公合諸侯之禮六君子謂合左師善守先代之法○今案見昭五年無之法二字」 \\n 典司宗祏「又云鄭厲公入使謂原繁曰且寡人出伯父苶裏言人又不念寡人寡人憾焉對曰先君桓公命我先人典司宗祏社稷有主而外其心其何貳如之苟主社稷國內之民其誰不為臣臣無二心天之制也謹案厲公反國疑原繁故原繁言已世為宗廟守臣宗祏者宗廟□神主以石也○孫氏校屬厲補其何貳如四字今案見左氏莊十四年傳」 \\n 妻為組善吳起使歸「韓子云吳起示其妻以組曰子為我識組令如是組已就而效之其組異善吳起日使子而令之如是而今也異善何取其妻曰用財一也加務善之吳起曰非語也使衣之而歸之○今案近本韓子外儲說右上□何取作何也又首句吳起誤作吳子蓋其沿上文吳子而誤陳俞本皆然近本改之謬矣」 \\n 帝至尚書陳矯跪問「魏志陳矯傳云明帝車駕卒至尚書陳□跪問曰陛下欲何之帝曰案行文書耳矯曰此自臣□□非陛下所宜臨也若臣不稱其職則請就黜近陛下而還帝慙回車而返○孫氏校平改卒陞改陛補案字宜字今案魏志卷廿二陳矯傳書下有門字返作反陳俞本亦然」 \\n 執技事上不移官「禮記王制云凡執技以事上者不移宮鄭玄注云欲專其事亦為不德○今案本鈔技誤杖已照訂」出納之吝謂之有司「論語堯曰孔安國注云謂財物當與人而吝於出納惜難之此有司之任耳非人君之道也○今案堯曰篇孔注當上有俱字於上有嗇字餘同」 \\n 北堂書鈔卷三十六 \\n  \\n 　"}
{"章节": "●北堂書鈔卷第三十七    政術部十一", "正文": "　 \\n ●北堂書鈔卷第三十七政術部十一 \\n 　 \\n  \\n 隋祕書郎虞世南撰南海孔廣陶校註公正三十一 \\n ○公正三十一 \\n 夫公正治化之本德教之基也「應厚哭州將賤云夫公正治化之本德教之基也叔向數叔魚之罪石碏討石厚之亂祁奚稱解孤之賢臧紇思孟孫之愛春秋嘉之敦崇世教經乎百王歷乎盛衰其義不改也○今案俞本同陳本但注應厚六字」 \\n 治天下必先公則天下平矣「呂氏春秋云昔先王治天下必先公公則天下平矣試觀於上志得天下者眾矣其得必以公其失必以偏注曰上志古記公正也平也偏私也不正也○今案呂氏春秋孟春紀平也作平和也陳俞本脫公正也以下」 \\n 天下理者常無私矣「呂氏春秋云治天下者固必通乎性命之情通乎性命之情者常無私矣夏不衣裘非愛裘曖有餘也冬不用翣非愛翣清有餘也故聖人不為私非愛也注曰翣扇也清寒也○今案經訓堂本有意篇脫通乎六字也下有節乎己也四字翣作？？翣餘同陳俞本費作貴又刪注曰以下」 \\n 古之公也篤今之公也薄「任子云古之公也篤今之公也薄古絕骨肉篤也今疏天下絕骨肉故親離○今案此條有譌絕陳俞本但注任子二字玉函山房輯本亦但有標目二句」 \\n 水至平而邪者取法鏡至公而醜者亡怒「習鑿齒漢晉春秋諸葛論云夫水至平而邪者取法鏡至公而醜者亡怒水鏡之所以能窮物而不怨者以其無私夫水鏡無私猶以免謗况大人君子懷樂生之心流矜恕之德乎○今案陳俞本脫漢晉七字」 \\n 直繩者枉木所憎清公者奸慝所讎「抱朴子名實篇直繩者枉木之所憎清公者奸慝之所讎也○今案本鈔枉誤桂據平津本陳俞本訂正「天無私覆地無私載「呂氏春秋云天無私覆地無私載日月無私燭行其德而萬物得遂長焉注曰遂成也○今案孟春紀高誘注同」總天下當與天下同心「徐野民晉紀云劉弘字季和為荊州刺史住襄陽上以為襄陽顯郡初資名未允以弘？？耳夏侯陟為之弘曰夫總天云云理一國當與一國推實吾惣荊州十郡安得十女？？耳然後為治○今案陳本但注晉紀劉弘四字俞本住襄陽作上表以皮初任襄陽？？耳作壻陟作涉餘同御覽四百二十九引徐晉紀住作在此句下有上言皮初為襄陽內史一句？？耳亦作壻餘與舊鈔同古人呼壻為？？耳今不必改」 \\n 奉三無私以勞天下「周生烈曰天無私覆地無私載日月無私照子賢則流不人道無私也禮曰云云○今案二酉叢書張輯周生烈子脫惟玉函山房輯本同」無偏賞無頗「尚書洪範孔安國傳曰偏不平頗不正言當循先王正義以治民蕩蕩言開辟也平平言辨治也○今案陳俞本刪無頗二字及小注考洪範頗作陂先言無偏無陂下言偏無賞釋文云陂舊本作頗」 \\n 不私其身不外其民「任子云太王不私云云故曰百姓之身猶吾身也為戎狄之病□國之富杖策而去民追慕之如水○今案陳俞本玉函山房輯本私上有務字狄作翟追慕句」 \\n 以公滅私民其允懷「尚書周官孔安國傳曰從政以公平滅私情則民其信歸之○今案南昌本同」常無私於上均恩澤於下「漢書劉向傳曰向諫成帝云聖人即天地以曜物云云協和萬邦黎民無怨用能興隆胤嗣與天無窮也○今案近本漢書及陳俞本同」不賞私勞不罰私怨「春秋左傳云仲尼曰周任有言為政者不云云○今案見昭五年」益時者雖讎必賞犯法者雖親必罰「蜀志諸葛傳云諸葛亮之為相國也撫百姓抑機軌灼官職從權制開誠心布公道盡忠益時云云○今案陳俞本及蜀志卷五柳機作示儀犯法下有怠慢二字」平役均賦抑強扶弱「王彪臨會稽政教云平役均賦則民皆來蘇抑強扶弱則眾無冤獻矣○今案陳俞本作王彪之無政字獄作訟」柔亦不茹剛亦不吐「毛詩云惟仲山甫云云○今案見大雅蒸民」 \\n 公正無私「孔子家語澹臺滅明字子羽有君子之姿以容貌望之其才不充然其為人公正無私取與去就以詰為名○今案家語弟子解三十人望之作望其才姿作資餘同陳俞本亦作望其才無取與以下」 \\n 公平無私「韓詩外傳云正直者順道而行順理而言公平無私不為安肆志不為危易行也○今案新安周氏校本學津討原本外傳卷七易作激」公正不私「漢書朱邑傭云惇於故舊然姓公正不可交以私天子器之○今案漢書八十九惇作篤」公直無私「呂氏春秋云石奢公直無私楚昭王使為政廷有殺人首者乃其父也請死於王曰不私其親不可謂孝事君枉法不可謂竭忠反伏鑕而死○今案呂氏春秋離俗覽石奢作石渚竭忠作忠臣」 \\n 能正其志「周易明夷卦彖辭云內難而能正其志箕子以之謹案箕子紂之諸父正志秉節不回紂之為惡興芅骨肉故言內難也○今案近本周易同謹案以下則永興引申語也」 \\n 正直順事「毛詩羔羊退食自公委蛇委蛇箋曰退食減膳也自公從公謂正直順於事也委蛇委曲自得之□也○今案見召南羔羊篇」正而不譎「論語憲問夫子曰齊桓公正而不譎燛融注伐楚以正論責包茅不貢問昭王南征不返是正而不譎也○今案集解采馬注正論作公義包作苞不貢作之貢不人返作還玩氏校勒記云皇本北監作包」 \\n 正身率下「晉諸公贊李□為吏部尚書正身率下職不傾撓故能行其所見遂定□例○今案類聚四十八引晉諸公贊脫下傾字餘同」執法守正「東觀漢記永平中車出信陽侯陰就于車騎突鹵簿車府合齊國徐匡鉤就車收送獄詔書譴匡自繫獄吳良上言信陽侯無人臣禮匡執法守正而下獄恐政化由是而隳矣於是詔出匡左遷昴丘長○今案陳本刪永平以下俞本姚本突字空一格隳作墮昴作昂御覽二百三十引良誤亙昴即聚珍東東觀記十七徐匡傳突字在干字下亦作墮作即」 \\n 剛正直繩「王隱晉書傅咸傳張華建議起咸為司隸校尉固辭不免每三云師師嚴憚○今案俞本同陳本脫傳字今晉書大同小異獨不言張華」志在奉公「漢書蓋寬饒傳云寬饒為人剛直高節云云○今案見漢書卷七十七」奉法不當「說苑楚合尹虞丘子舉孫叔敖□□執而戮之虞丘子喜人見於王言孫叔敖果可使持政奉國法而不黨施刑戮而不亂可謂公平○今案王謨本至公篇執上有為合尹少焉虞丘子家干法等句作骫」 \\n 奉法不避「東觀漢記祭遵傳曰遵奉行法命從征河北為軍市俴舍人中兒犯法遵殺之上怒命收遵主簿曰遵奉法不避是教令行也上乃貸之以為剌奸將軍○今案聚珍本無奉行句舍人作上舍陳俞本無奉行八字中兒上無人字姚本東觀令行作令所行誤貰餘與陳俞本同」 \\n 刺舉無避「漢書諸葛豐字少季琅邪人以明經為郡文學有名特立剛直為司隸校尉剌舉無避京師為之語曰閒何闊逢諸葛○今案陳俞本脫字少六字有字及京師三句考漢書七十七諸葛豐傳名上脫有字餘同」 \\n 無所阿避「史記石奢傳云楚昭王相也堅直廉正無所阿避行縣道有殺人者追之及至其父也縱其父而還自繫焉使人言於王曰殺者臣之父也夫以父立政不孝也廢法縱罪非忠也臣罪當死王曰追而不及不當伏罪子其治事矣奢曰不私其父非孝也不奉王法非忠臣地王赦其罪恕也伏誅而死職也遂不受令自刎而死○今案史記循吏傳及至作乃字王法作主法恕作惠餘同本鈔夫以上有縱其父而還句追而六字作殺人者臣之父皆沿上文而誤今訂正」 \\n 無所屈撓「東觀漢記申屠剛傳云剛為尚書令謇謇多直言云云○今案聚珍本姚輯本東觀記申屠剛傳及類聚四十八引同御覽四百二十七引為作遷」不避貴戚「史記尹齊傳云齊東郡人以刀筆稍遷至御史事張湯湯數稱以為廉武使督盜賊所斬伐不避貴戚遷為關內都尉○今案見史記酷吏列傳」不避強禦「東觀漢記鮑永傳云永為司隸校尉鮑恢為從事並抗直云云詔曰貴戚且斂手以避三鮑○今案聚珍本東觀記卷十四從上有都官二字姚輯本無鮑恢以下陳本俞本已注范書」 \\n 不畏豪族「謝承後漢書王閎傳云吳郡王□字公選為冀州剌史不畏豪族號曰王獨坐○王石華校據陳本開改閱誤今案桃輯謝書脫閎傳類聚五十引畏作交無字公三字惟汪輯本俞本與原鈔同」 \\n 不以私欲撓意「□□□□□□節等士□□□□在於臺閣不以私欲撓意○今案陳俞本同魏志卷十裴注引典略在於作其在」言事無所依違「東觀漢記第五倫傳云倫為司空奉法不撓云云○今案御覽二百八引及陳俞本法作公聚珍本姚輯本東觀記第五倫傳亦然」正色立朝「春秋公羊傳云宋督將殺殤公孔父生而存則殤公不得殺也於是攻孔父之家殤公知孔公死已必死趨而救之皆死孔父正色而立於朝則人莫敢致難於君者孔父可謂義形於色矣何休注內有其義外形於顏色也○今案公羊桓二年殺作弒何休解詁亦同」 \\n 正色當階「續漢書趙熹傳云熹為太尉受遺詔典喪禮時承王莽之亂國無舊典皇太子與諸王雜坐同席熹乃正色橫劍當階扶下諸王以明尊卑○王石華校壽改熹今案御覽一百四十八引壽作嘉時作新范書作趙憙陳俞本壽作熹雜坐誤離止當階作殿姚輯續漢書趙熹傳與陳俞本同汪本當亦作殿餘興本鈔同又案熹與燾相近傳鈔者先誤熹又轉誤壽也」 \\n 當朝正色「會稽典錄云魏朗字少英上虞人轉功曹書□正旦與掾吏上朝時功曹史吳翁被裘以加朝服則以裘非臣服非翁不敬敕辛徹去府君嘉期云云有不撓之節遂退翁以朗代之○今案陳俞本脫正旦八字加朝下脫服字餘同御覽二百六十四引典錄佐上脫書字□吏作掾史曹史作曹吏吳翁作顧翕凡翁字皆合翕被作披餘同」 \\n 雅然正色「傅咸中郎將曹府君碑云伊公立朝雅然正色既侍皇帷讜言帝側○今案百三家本傅咸集陳俞本帝側作常則又陳本公立作父文」直道而行「益部耆舊傳云任昉字文始遷司隸校尉閉門自守不與豪右交通循法正身云云由是戚斂手○今案俞本閉作杜餘同陳本有刪節」惟官是視「于寶晉紀云郄誌為尚書右丞奏推吏部尚書左丞崔洪洪曰我舉郄丞而還奏我是挽弩自射也詵聞曰崔侯為相舉才我以才受惟官是視各明至公何故私言也○今案陳俞本皆改注今晉書考初學記十一引王書上右字作左為相作為國私言也作其言乃至於此也餘同又本鈔諸尚書左右丞篇引于寶晉紀王作左丞作私言與此舊鈔脗合」 \\n 書法不隱為法受惡「春秋左傳云趙穿煞靈公於桃園太史書曰趙盾煞其君以示於朝宣子曰不然對曰子為政卿亡不越境反不討賊非子而誰宣子曰嗚呼我之壞矣自貽伊戚其我之謂乎孔子曰董狐古之良史也書法不隱趙宣子古之良大夫也為法受惡○今案宣二年及陳俞本煞靈作攻靈盾煞作盾弒政卿作正卿王氏經義述聞謂煞靈二字舊鈔為長不當改煞為攻」 \\n 董狐奮筆「□王世紀云周監二代禮文取備史官有法法是董狐奮筆趙孟受惡○今案俞本取作最無法是二字陳本刪周監十四字」劉暾索紙「晉諸公贊云暾字長升為侍御史尚書郭彰呵暾不敢絕君角暾厲色曰天子法官而李截角彰何以□□索紙瘈之彰伏坐上不敢與校眾解而止暾嚴直名望聞於內外○今案陳俞本何下無以字坐下無上字名望作之望」 \\n 南史執簡」左傳云齊崔杼弒其君太史書而死者二人其弟又書乃之南史氏聞太史盡死執簡以往聞既書矣乃還○今案見襄二十五年」司隸舉節「漢書諸葛豐傳法官之文云豐為司隸校尉侍中許章以貴戚見幸後於道適逢之豐舉節收章章突入殿內更相表奏成帝詔去豐節司隸去節自豐始也○孫氏校云司隸舉節四字應大寫以此混入上條注中更正之今案漢書七十七諸葛豐傳無法官五字貴戚作外屬殿內作宮門」 \\n 按太后外孫「漢書義縱傳云長安令直法行治不避貴戚以捕按太后外孫修成子仲上遷為河內都尉○今案見九十酷吏傳」治皇客「陳留耆舊傳云虞延為外后家洛陽合陰后有客馬成○今案此條有譌脫陳本刪陰后以下俞本改注范書」鞭太子傅令「梅陶自敘云余為中丞鞭皇太子傅令親友莫不致諫余笑而應之曰堂高由於陛下皇太子所以得崇於上由吾奉正法豈其枉道曲媚家人皇太子特見延請賜清宴○今案陳俞本應之下無曰字崇上句脫得字於字餘同初學記十二引無令字正法作王憲宴作讌」 \\n 為檄召鄧通「漢書申屠嘉傳云嘉為丞相鄧通方愛幸嘉入朝通居上旁有怠慢之禮嘉罷朝坐府中為檄召通責曰小臣戲殿上當斬通頓首出血不解上遣使持節召通而謝丞相曰此吾弄臣釋之○王石華校什改釋今案漢書四十二同」 \\n 奏請誅晁錯「漢書申屠嘉為丞相五歲文帝崩孝景即位二年晁錯為內史貴幸用事門東出不便穿一門南出太上皇廟堧垣也嘉聞錯穿宗廟垣為奏請誅錯上曰錯所穿非真廟垣且又我使為之錯無罪罷朝嘉謂長史曰吾悔不先斬錯乃為所賣至舍因咽血而死○今案卷四十三申屠嘉傳咽作歐陳本作嘔俞本刪上曰以下」 \\n 王駿奏匡衡「漢書王駿傳云駿為司隸校尉奏免丞相注衡遷少府○今案見漢書七十二本鈔匡作匡者宋人轉鈔避太祖諱也」解光奏王根「漢雜事云哀帝時司隸校尉解光奏曲陽侯王根三世據權五將秉政根行貪邪兄子貺不思報國聘故掖庭貴人上遣根歸免貺庶人○今案俞本同陳本改注漢書元后傳」 \\n 宋公違命無畏誅其僕「春秋左傳云子田孟諸宋公為左孟子朱及文之無畏為左司馬令夙駕載燧宋公違命云云以徇或謂子舟曰國君不可戮也子舟曰當官而行何彊之有敢愛死以亂官乎謹按子舟無畏○今案左氏文十年傳及陳俞本左盂作右盂誅作扶」 \\n 楊干亂行魏絳戮其僕「春秋左傳云晉侯之弟楊干亂行於曲梁魏絳戮其僕晉侯怒謂羊舌赤曰合諸侯以為榮也楊干為戮何辱如之必殺魏絳對曰絳無二志事君不避難有罪不逃刑其將來辭何辱命焉言終魏絳至○孫氏校典改曲形改刑今案見襄三年傳」 \\n 趙孟干行獻子戮之「國語趙宣子言韓獻子於靈公以為司空□曲之役趙孟使人以其乘車干行獻子執而戮之眾成曰□厥必不沒矣其主朝升之而弘戮其車其誰安之宣子召曰吾聞事君者比而不黨吾言汝于君懼汝不能也舉而不能黨孰大焉事君而吾何以從政吾固以是觀汝汝勉之苟從□□注宣子趙盾干犯也行三軍○今案國語及陳本司空作司馬固作故苟從下有是行也臨長晉國者非語其誰十二字又近本注與比注文少異疑是鄭賈注之佚文」 \\n 虞丘于法叔敖戮之「說苑楚合尹虞丘子言於莊王曰臣聞奉公行法可以得榮能淺行薄無望上位臣為合尹十年矣國不加法獄訟不息孫叔敖秀才多能其性無欲君而授之政即國可使寍莊王從之以孫叔敖為令尹少焉虞丘之家于法叔敖戮之虞丘子喜入言於王○今案俞本同王謨本至公篇加法作加治才誤嬴寍作治喜作憙餘同本避治字者唐人轉寫避高宗諱也亦見本篇奉法不黨注」 \\n 梁冀帶劍張凌奪之「謝承後漢書張凌字處仲為尚書凌初為梁冀弟胤所舉孝廉正月初歲百官朝賀冀恃豪勢不恤王憲帶劍入省陵叱冀使出敕羽林虎賁奪其劍不應即劾奏冀罪胤謂凌曰昔舉君適以自罰也○今案俞本凌作陵叱誤比使出誤入作伐陳本改注范書御覽四百十二四百二十九引亦作陵胤作不疑汪輯叱作呵句餘與御覽同姚輯謝書張陵傳脫豪字使字長辭四字惟罰字不誤餘與俞本同魯思案語謂此梁不疑事不疑梁冀子非弟陵為梁楷子當從范書謝書恐譌云」 \\n 桓譚鼓琴宋弘讓之「東觀漢記宋弘薦桓譚才學洽聞機能莫及其楊雄劉向之流乃召譚給事中上每案輒令鼓琴好其繁聲弘聞之悔其薦舉正朝服坐府上遣吏召之至不與席而讓之曰吾薦之者欲令輔國家以道德而今數進鄭聲以亂雅樂故非忠正○今案聚珍本東觀記宋弘傳無能字薦之者作薦子無德字末句作非碩德忠正也姚輯本則脫譌不成句類聚四十四引亦大同小異俞本洽誤治機能十一字作其能幾及楊雄劉向乃作於是雅下說樂字餘同惟陳本改注范書本傳其事雖同然已非本鈔面目矣」 \\n 亭長白奴鄧弘賞之「東觀漢記傳云弘字叔紀和熹后兄也奴醉繫長壽亭長將詣第白之弘見亭長賞錢五千厲聲曰健直當然○今案類聚三十五引無叔二句將詣句及厲聲以下聚珍本東觀記卷八鄧弘傳熹作羹厲聲作勵之餘與原鈔同姚本脫長將六字陳俞本醉作辭無詣第句又陳本作厲之俞本作勵之」 \\n 不吐剛而諂上不茹柔而黷下「傅玄漢陽太守爕銘曰敦方足以正眾耶肅清足以濟殊俗云云○今案傅節子輯本同陳俞本脫傅玄二字爕字」公法不阿親「說苑云人臣治官事則不言營私處公門則不言貨利當公法不阿親薦舉不避讎忠於事君是之公○今案陳俞本同王謨本親下有戚字薦舉作奉公舉賢避下有仇字」行公去私惡「呂氏春秋云桓公行公去私惡用管仲而為五百長行私惡用竪刀而虫生於尸○今案近本呂春秋孟春紀及陳俞本行私句作行私阿所愛生於尸作出於刀惟俞本作出於尸」 \\n 不可于以私「漢書云尹翁歸字子兄為東海太守過辭于定國定國家在東海欲屬托邑子兩人令坐後堂待見定國與翁歸語終日不敢見其邑子既去定國乃謂邑子曰此賢將往汝不任事且不可干以私○今案漢書七十六本傳及陳俞本將下無往字」 \\n 堯舜至公「呂氏春秋云堯有子十人不與其子而授舜舜有子九人不與其子而授禹至公也○今案見呂氏春秋孟春紀」老耼至公「呂氏春秋云荊人有遺弓不肯索曰荊人遺弓荊人得之何索焉孔子聞之曰去其荊而可矣老耼聞之曰去其人而可矣老則至公矣○孫氏校公改弓今案亦見孟春紀」解狐舉讎「韓子云解狐薦讎於趙簡子以為相其讎往拜解狐引弓迎而射曰不為怨汝故推於吾君○今案韓子外儲說左篇簡□□□□晉中興書云上言賊□□□□□□□□□□□□□□強盛朝廷求文武良□可以鎮遏北方者安曰惟有兄子玄郄超聞而喜曰安違眾舉親明也玄不負所舉才也○孫氏校此改北今案御覽五百十二引上言作時氐喜作歎餘同文選注三十引上言作盜無郄超以下陳俞本已改注今晉書」 \\n 內舉不失親「呂氏春秋云孔子曰祁黃羊云云外舉不避讎可謂公也矣親謂舉子祁午讎謂解狐也○今案見呂氏春秋孟春紀親謂以下是永興引申語也本鈔薦賢篇引祁黃羊作祁奚陳俞本改注左傳」 \\n 范滂不署文學「謝承後漢書范滂傳云滂字孟博汝南人太守宗資署功曹滂外甥西平李頌濁穢為鄉曲所棄中常侍唐衡書求屬仕官資敕功曹召署文學滂不聽極久衡有書誚資資怒召功曹書佐朱零零入聞使五伯亂捶仰訊之疾言范滂清議猶利刃割截腐肉願明府可笞殺不為氻廢固也○今案御覽四百二十七引求屬上無書字人聞以下作問不召頌意狀零以告滂汪輯本謝書求屬四字作屬宗資無訊之字割字固字餘與原鈔同姚輯本脫誤頗甚陳俞亦改引范書是汪氏輯此謂凡引書鈔多據朱氏潛采堂之大唐類要亦可信也陳俞本已改注范書」 \\n 荀彧不可議郎「典略云荀彧有羣從一人才德實薄或謂彧曰以君當事不可以某為議郎邪彧笑曰官者所以表才也若如未定其謂我何其持心平實如此○今案魏志十裴注引典略德作行未定作來言平實作平正陳俞本若如句作若汝不任其謂上有人字無持心句」 \\n 呂子明薦蔡遺「吳志呂蒙傳云蒙字子明嘗以部曲事為江夏太守蔡遺所白蔡恨意及豫章太守顧邵卒權問所用蒙因薦遺奉職佳吏○今案見吳志卷九」鍾離意白周樹「鍾離意別傳云音為功曹常非周樹白事誕歎朝中皆知心恨中部平永缺意牒白賊曹吏周樹結髮佐吏果於從政行如玉石折而不曉清宜部職○孫氏校便改傅缺改缺今案陳俞本清作請又陳本恨作限嚴輯本清作謂」 \\n 桓公置射鉤而使管仲相「左傳云呂卻畏偪將焚公宮而殷晉侯寺人披請見公使讓之曰蒲城之役君命一宿女即至其後余從狄君以田□濱女為惠公來殺余君命女三宿女中宿至雖有君命何其速也夫祛猶在汝其行乎對曰君命無二古之制也除君之惡淮力是視備人狄人余何有焉今君即位其無蒲狄乎齊云云君若易之何辱命焉公見之以難告杜預曰告謂呂郄欲焚公宮謹案晉文公初奔蒲晉獻公使寺人披如蒲文公踰垣而走披斬文公祛所以云夫祛猶在○今案僖二十四年殺晉作弒晉餘同謹按以下是永興引申語也」 \\n 好不廢過惡不去善「左傳云晉圍柏人荀寅士吉射奔齊初范氏之臣王生惡張柳朔言諸昭子曰夫非而讎乎對曰私仇不及公云云義之經也臣敢違之及范氏出張柳朔謂其子爾從主勉之我將止死主生授我矣吾不可以僭之遂死於柏人也○今案左傳哀五年同」 \\n 所爭者私情所陳者國事「范後漢書袁紹傳云官渡之敗審配二子為曹操所擒逢紀與配不睦紹以問之紀對曰配天性烈直每所言行慕古人之節不以二子在南為不也紹曰君不惡之邪紀曰先所爭者私情今云云紹曰善乃不廢配也○孫氏校臣改陳記改紀詞改問今案見范書一百四上」 \\n 先國家後私讎「史記藺相如傳云相如拜上卿位在廉頗之右頗曰相如素賤我必辱之相如每朝常稱疾不起後見頗引車避匿舍人責之相如曰吾念秦不敢加兵於趙者徒以吾兩人在耳今兩虎共鬬勢不俱生吾所以為此者以先國家之急而後私讎也頗聞之肉素賤句作我見相如疾作病不起作不欲與廉頗爭列餘同」 \\n 不以私事害公義「說苑云晉文侯問於咎犯誰可使為西河守者對曰子羔可曰子羔非汝之仇與曰君問可為守者非問臣之仇也子羔謝之咎犯曰薦子者公也吾不以私事害公義子其可去矣顯吾射子矣○今案王謨本至公篇及陳俞本子羔可句上有虞字」 \\n 不以私好害公義「東觀漢記陰興傳云興字君陵盡忠竭思云云興與張宗鮮于褎不相善而知其有用猶稱其所長而薦之張氾杜禽之徒興與厚善以其華而少實但私以貨財終不為言也○今案聚珍本姚輯本東觀記及陳俞本相善作相好薦作達無之徒二字以貨作之以」 \\n 文王不朝保申跪而加笞「說苑云荊文王得如黃之狗箘簬之矰田於雲夢三月不返得丹之姬淫昏三年不聽朝保申謂曰先王卜以臣為保吉王朞年不聽朝王之罪當笞王伏臣將笞王王曰願請變更而無笞保申曰臣承先王之命不敢廢王命王伏申束細簫箭五十跪而加之王背如此者再謂王起矣王乃殺如黃之狗折箘簬之矰逐丹之姬兼國三十今荊國廣大至於此者保申之功也○今案王謨本說苑正諫篇田作畋丹誤舟淫下無昏字王伏作聞伏無蕭字陳俞本昏三年作期年細下無藎字又俞本脫巨將二十九字及王起以下陳本廢下無王命二字餘同」 \\n 郎君升危咸遂杖二十「吳錄云包咸吳郡人黃府君署戶曹府君行春咸留守郎君掾樓探雀血咸數責之以春月不宜破卵升危非子道也遂杖二十○孤氏校節改郎今案陳俞本同　欽定圖書集成歲功典十四引吳錄戶曹作主簿府君作太守」 \\n 殺弟者剌史哭卿者道將「干寶晉紀云苟晞為兖州剌史姨母有子坐事姨母向晞流涕叩頭及中外怭乞活終不聽死後器之甚悲曰云云也○孫氏校據陳俞本殺弟哭卿改殺卿哭弟今案御覽二百五十八引干晉紀無流涕字終字餘同陳俞本又姨母作從母」 \\n 飲者私恩按事公法「續漢書蘇章傳云章字孺文為冀州剌史故人為西河太守章行部案其姦臧乃請太守設酒太守喜曰人皆有一天我獨有二天少頃章曰今日與故人飲者私恩也明日冀州剌史案事者公法也遂正其罪○孫氏校補臧字章改事今案姚輯汪輯本脫蘇章傳陳本西河作清河」 \\n 雖同歲子所不能赦「汝南先賢傳云黃浮為濮陽令同歲子為椽犯罪當死一郡望浮為主浮曰周公誅二弟石碏討其子今云云遂竟治之○今案陳俞本為掾句作同時子為市掾餘同御覽二百六十八引一郡句作一郡盡為之請無遂竟句餘同」 \\n 周公殺管叔「春秋左傳云放游楚於吳將行子產咨於太叔太叔曰吉不能亢身焉能亢宗彼國政也非私難也子圖鄭國利則行之又何疑焉周公殺管仲而蔡蔡叔夫豈不愛之王室故也吉若獲戾子將行之何有於諸游杜預注曰太叔游楚之兄弟也亢蔽也蔡放也謹按吉太叔名○孫氏校元改亢升改叔今案昭元年杜注兄弟作兄子陳本刪杜以下俞本刪謹按二字」 \\n 叔向數叔魚「左傳曰仲尼曰叔向古之遺直也治國制刑不隱於親三數叔魚之惡不為末減義也可謂直矣杜預曰未薄減輕也○王石華校以本鈔標目重上改正今案見左氏昭十四年傳」 \\n 子文公心致族廷理「說苑云楚今尹子文之族有干法者廷理開而釋之子文召廷理而責之曰吾族犯法甚明而使廷理緣吾私心釋之是不公之心明於國也一國之柄以私開之與吾生無義不若吾死遂致其族人於廷理曰不是理也吾將死之廷理懼遂刑之○今案王謨本卷十四至公篇開作聞緣上有因字無義作不以義餘同陳本刪令尹以下俞本開作聞無是不公十七字及理懼六字亦見本鈔廷尉篇」 \\n 孟玉亢直不恤其親「風俗通曰樂安周孟玉為大將軍掾弟子奕使客殺人捕得太守盛亮陰為宿留周自劾去詣府亮與相見不乞請又不辭謝亮告賓客曰周孟王欲作亢直不地其親我何能枉王憲遂斃獄中弟婦不哭死木而哭孟玉也○今案漢魏叢書本十反篇及陳俞本脫奕字王憲作憲乎」 \\n 曰磾殺弄兒「漢書金日磾云日磾子二人皆為武帝弄兒後壯大不謹自殿下人戲日殫適見之惡其淫亂遂殺之○孫氏校害改宮獻改戲今案見漢書卷六十八」 \\n 陶丹責任子「晉中興書曰陶丹吳時例任妻息丹子操任在武昌私遷視丹遣人責久曰朝廷以我為邊將取汝為任而敢越法移行速還所任竟不見也○今案陳俞本刪中興二字吳時六字所任作前任」 \\n 忍所私以行大義「呂氏春秋云墨者鉅子腹鞟居秦其子殺人秦王曰先生之年矣非有他子寡人已令吏弗誅對曰墨者之法殺人者死傷者刑此所以禁殺傷人天下大義也王雖以賜而令吏弗誅腹鞟不可不行墨者之法遂殺之子人之所私也云云○孫氏校鞟字旁著圈示隋前古本也○今案陳俞本及近本呂氏春秋孟春紀鞟作■〈黃享〉」 \\n 任公平而塞私謁「王晉書李重傳云重字茂曾遷尚書吏部郎諛朝眾以抑奔競云云是以羣才罔不畢舉又特留心隱逸海內莫不歸心○今案俞本同陳本刪傳云以下今晉書四十六李重傳略同」 \\n 公會相見退無私面「吳志葛瑾傳云孫權遣瑾使蜀通好劉備與其弟亮但公云云○今案吳志卷七同」不受私謁「東觀漢記楊震傳云震性公廉云云○今案御覽四百二十五引同聚珍本東觀記二十楊震傳無性字姚輯本有性字陳俞本改注范書」不私書「東觀漢記樊淮字幼陵為州從事臨職公正云云○今案御覽二百六十五引准作準公作介聚珍本東觀記十一樊準傳州作別駕二字餘與原鈔同姚輯本臨誤監餘與聚珍同陳俞本改注范書」 \\n 不通書記「范後漢王龔為太尉在位恭慎自公事外云云○今案陳俞本同考范書五十六王龔傳為作拜自公以下作自非公事不通州郡書記餘同」斷絕書屬「謝承後漢書史弼傳云弼遷河東太守弼知多權勢請托乃預敕云云常侍侯覽果遣諸生齎書詣之積日不得通乃托以他事謁弼弼怒曰太守乘荷重任當選士報國爾何人為詐無狀即考殺之○今案姚輯汪輯本謝書史弼傳脫此條陳俞本改注范書」 \\n 得屬托書一無所發「魯國先賢傳云孔翊字元恕為洛陽合置水前庭得屬托書皆投水中一無所發○孫氏校廢改發今案俞本同陳本及類聚五十引皆脫字元恕三字」 \\n 所薦來謝絕不為通「漢書張安世傳云安世嘗有所薦其人來謝云云○今案見書五十九」因書於令距而不受「續漢書袁安傳云安字邵公質性清嚴不交異類為功曹奉檄記謁從事從事因安致書於今安曰公事自有郵驛私請則非功曹所持距而不受○孫氏校施改檄補安日二字今案姚輯本續漢無記字及距而句汪輯本亦無記字餘同陳俞本與汪同」 \\n 致貨因市皆以掛壁「魏志陳泰傳云泰為匈奴中郎將京邑貴人多致貨物因市奴婢泰皆以掛壁及徵為尚書悉以還之○今案魏志二十二多致句作多寄寶貨餘同本刺史篇引因市九字作泰使奴婢以□壁其義較長」 \\n 陳平為社宰里老善之「史記陳丞相世家云平為宰分肉甚均里老曰善陳孺子□□宰平曰嗟乎使平宰天下亦如此肉○今案近本史記□老作父老陳俞本作里長老本鈔八十七社稷引作里父老」 \\n 任安為人分眾人皆喜「史記云邑中人俱出獵任安常為人分麋鹿雉免部署大小劇易處眾人喜曰無傷也分安分平○孫氏校為大改為人今案史記田叔附傳大小作老小當壯陳俞本已照改」 \\n 周澤收妻自劾「東觀漢記周澤傳云澤敬宗廟常病在舍妻子憐其老病窺問所苦澤大怒收妻詣獄因自劾○今案聚珍本姚輯本東觀記周澤傳脫此條范書本傳敬上有盡字窺作闚餘同陳俞本已改注范書」 \\n 劉毅自表解齋「千寶晉記云劉毅為司隸校尉曾齋而疾其妻出省毅表解齋○今案御覽五百三十引曾作常省毅作看之餘同陳俞本改注今晉書」鍾離獨委珠「范後漢書鍾離意傳云意為尚書上以贓珠賜諸尚書皆拜意獨委於地明帝問委珠者何也對曰陛下以贓珠賜忠臣故不受○王石華校賦改贓孫氏校諸改珠今案俞本同范書七十一陛下二句作此臧穢之寶誠不敢拜陳本已照改」 \\n 紀山不視眩玉「華陽國志云陳紀山為司隸校尉嚴明正直西域眩玉分公卿以為嬉云云京師稱之○今案陳本同顧校廖刻本華陽志卷一域作虜」晏嬰辭茵席之臣「晏子云景公朝寒公曰請進暖食對曰嬰非奉餽之臣也敢辭公曰請進服裘對曰嬰非茵席之臣也敢辭○孫氏校餞改餽今案全椒吳氏仿宋本奉上茵上皆有君子餘同」 \\n 陳完辭未卜其夜「春秋左傳云陳公子完奔齊齊公曰以火繼之辭曰臣卜其晝云云不敢君子曰酒以成禮不繼以淫義也以君成禮弗納於淫仁也○孫氏校貌改完大改火今案見莊二十二年」 \\n 太子嗜魚太公弗與「賈誼新書昔周文王使太公傳太子發太子嗜鮑魚而太公弗與曰禮鮑魚不登乎俎豈有非禮而可養太子哉○今案見新書禮篇」太子賂遺鄭眾不受「東觀漢記鄭眾傳云眾字仲師建武中太子及山陽王因虎虎賁將梁松請眾欲為通引籍賂遺縑帛眾悉辭不受謂松曰太子儲君無外交義漢有舊防諸王不宜通賓客松以長者難逆眾曰犯禁觸罪不如守法而死太子及王皆奇之○今案御覽四百二十七引東觀記無引賂辭賓各字無奇之句聚珍本東觀記十六鄭眾傳賁下有中郎二字餘與御覽同姚本脫陳俞本皆改注范書」 \\n 吳質統事崔林不及奉箋「魏志崔林傳云文帝踐阼出林為幽州剌史北中郎將吳質統河北軍事涿郡太守王雄謂林別駕曰吳中郎將杖節統事州郡莫不奉箋而崔使君初不與相聞若以邊事不修斬卿使君寍能護卿耶別駕以白林林曰剌史視去此州如脫屣寍當相累耶此州與胡虜接宜鎮以靜擾之則動其逆心將為國家生北顧憂故不欲致煩耳○今案陳俞本箋作牋又俞本脫胡虜句以下陳本將為作特為考魏志二十四亦作牋作特無致煩句」 \\n 周谷能欺孫權更不用「吳志先主傳云孫權少時守陽羨長有所私用策或科覆功曹周谷輒易簿書使無譴問權臨時悅之及後以其能歎更薄不用○孫氏校生改主料改科國俗改周谷今案近本吳志先主傳無此文」 \\n 掾屬言甘露鄭敬獨曰樹汁「汝南先賢傳云新蔡鄭敬字次都為郡都尉高臺廳事前槐樹有白露類甘露臺問掾屬皆言是甘露敬獨曰明府政未能致甘露但樹汁耳臺不悅因托疾而去○今案陳俞本無字次都三字類甘露作穎甘者又陳本政誤正說郛本汝南先賢傳臺作懿」 \\n 太守敕除道周規拒而不受「會稽典錄云周規餘姚人為臨湘令長沙太守丹陽徐祝二月行縣以草穢敕縣除道路規以妨農作時損夫力拒而不聽徐以責督刺規遂棄官而去○今案陳俞本脫餘姚人三字及責督句」 \\n 以言受進終不謁「東觀漢記吳良傳云良字大儀齊國人為郡吏歲旦與掾史入門下掾王望舉觴上壽諂稱功德良終於下坐敦然作進曰望佞邪之人欺諂無狀願勿受其觴太守斂容而止冥罷醇良為功曹良恥云云○今案俞本儀作義掾史作掾吏■〈孛攵〉作勃姚輯本亦然陳本改注范書御覽九百三十八引大同小異聚珍本東觀記十七吳良傳舉觴至無狀甚詳本鈔是括引原傳耳餘同」 \\n 以清減責辭疾不聽「范後漢書宦者傳云刺史二千石遷除皆責助軍治宮錢大郡至二三千萬時鉅鹿太守河內司馬直新除以有清名滅責三百萬被詔至帳然曰為民父母而乃割剔百姓以稱時求辭疾不聽○今案范書一百八及陳俞本治作修被上有直字帳上無至字剔作剝」 \\n 市無阿枉百姓悅服「東觀漢記第五倫傳云倫為督鑄錢掾領長安而倫平詮衡正斗斛市無云云○今案御覽八百三十五引無平詮二句及悅服句姚輯本亦然聚珍本觀記十八第五倫傳與原鈔悉同」 \\n 奪伯氏邑沒齒無怨「論語或問管仲曰人也奪伯氏駢邑三百飯疏食沒齒無云云○今案見憲問篇」吾心如秤不作輕重「諸葛亮書曰吾心如秤不能為人作輕重○今案御覽三百七十六四百二十九引同」以方正稱「東觀漢記云吳良為司徒長史以清白方正稱○今案御覽二百九引良誤梁聚珍本姚輯本東觀記吳良傳與原鈔悉同陳俞本改注范書」號為廉平「王晉書李胤傳云胤為吏部尚書清慎選舉云云○今案類聚四十八引王晉書尚書作郎清誤精陳俞本改注今晉書」貴其公亮「魏志崔琰傳云魏國初建未立太子臨淄侯植有才而愛太子孤疑以函令密訪於外唯琰露板答曰春秋之義立子以長加五官將仁孝聰明宣承正統植琰之兄女壻也太祖貴其公亮○孫氏校蕃改淄受改愛陝改琰加改如今案魏志十二及陳俞本同」 \\n 北堂書鈔卷第三十七 \\n  \\n 　"}
{"章节": "●北堂書鈔卷第三十八    政術部十二", "正文": "　 \\n ●北堂書鈔卷第三十八政術部十二 \\n 　 \\n  \\n 隋祕書郎虞世南撰南海孔廣陶校註廉潔三十二 \\n ○廉潔三十二 \\n 以廉為本「周禮小宰職云以官府之六計弊羣吏之治五曰廉法鄭玄注曰以廉為本守法不失○今案近本周禮官上有聽字本鈔與陳俞本均無俞本更添引一曰至廉辨五句」以清名為基「陳留耆舊傳曰高順為東萊太守其妻謂之曰君累為宰守積有年何能不少儲蓄以遺子孫順曰我之勤身云云以二千石遺之不亦可乎○今案原鈔及陳俞本累下皆無為字餘同惟本鈔太宰中篇引有為字已據添入且順作慎身作苦考魏志卷二十四高柔傳注引累下又有經字歲年作年歲高順亦作高慎此則宋人影鈔時改順以兼避孝宗諱也」 \\n 不貪為寶「春秋傳云宋人或得玉獻諸子罕子罕弗受曰我以云云爾以玉為寶若以與我皆喪寶也不如人有其寶○今案見襄十五年陳俞本同近本左傳不如作不若」 \\n 不利為利「呂氏春秋云孫叔敖將死屬其子曰我死王必封汝汝無多受利地越之問有寢之丘此其地不利而名甚惡荊人鬼越人徒可長有也其子受之至今不失孫叔敖可謂以云云○今案陳俞本同考近本呂氏春秋孟冬紀越荊作楚越丘下有者字荊人六字作荊人畏鬼而越人信機收句作知不以利為利矣」 \\n 在朝清廉「東觀漢記郭丹傳云丹為司徒云云公正○今案御覽卷二百七引朝下有名字聚珍本姚輯本東觀記郭丹傳及陳俞本亦然餘同」在職公廉「漢書馮奉世傳云馮立字聖卿通春秋為五原太守在職公廉與野王相似吏民嘉美野王立相代為太守歌之曰太馮君小馮君兄弟繼踵相因循政如魯衞德化鈞○孫氏校丘改立戊改代今案見漢書七十九在作居本鈔已有節錄陳俞本則補引全文俞本聖卿作聖通」 \\n 廉潔奉公「東觀漢記祭遵傳云祭遵為征虜將軍云云光武嘆曰安得憂國奉公如祭遵秋○今案御覽卷二百三十九引東觀記末句作如祭征虜者乎與陳俞本同惟陳俞公下均有之臣二字聚珍本東觀記卷九祭遵傳亦然姚輯本脫」 \\n 廉潔下士「漢書趙廣漢傳云云州舉茂才○今案漢書卷七十六本傳作以廉潔下士為名舉茂才舉上無州字陳俞本土下作有名譽仍有州字」為人廉直「漢書申屠嘉傳云文帝以申屠嘉為丞相嘉云云門不受私謁○今案見漢書卷四十二本傳及陳俞本同」儉約自居「晉中興書庾冰傳云冰天性清慎常以云云子襲嘗貸官絹十疋冰怒捶之市絹還官○今案陳俞本同考今晉書卷七十三庚冰傳子上有中字餘亦同」清脩自守「南海先賢傳云劉盛遷南郡□令云云市被菜食州郡表列揚受九真太守○今案原鈔郡下因缺字空一格陳俞本遂刪去遷南郡三字改作令二字餘同」清潔自守「漢書尹翁歸傳云翁歸為扶風大治常為三輔最在公卿之間云云語不及私溫良謹退不以行能蹻人甚得名譽病卒家貧無餘財天子賢之賜金百斤奉其祭祀○孫氏校補無餘財三字今案漢書卷七十六本傳謹作搛家下無貧字陳俞本常為作常以餘同」 \\n 治身清潔「魏志王觀傳云觀字偉臺為南陽太守云云率下以儉寮屬承風莫不自厲○今案魏志卷二十四本傳潔作□率作帥厲作勵陳俞本潔亦作素餘同本鈔」清白廉素「荊州先德傳云呂又為尚書令躬屬親萬機云云不蓄婢妾車馬之好以節儉檢行○今案陳本刪親字留屬字俞本刪屬字留親字檢行均作自守餘同」廉潔過人「晉中興書吳隱之傳云隱之字處默云云為廣州剌史州北界有一水名貪泉父老云飲此水者皆使廉土變貪隱之始踐境先至水所酌而飲之在州清操逾厲詔曰吳隱之孝友清節人祿均九族菲已素儉○今案俞本引中興書目自廉潔過人起至逾厲止與本鈔同又本篇下覆引處默以上刺史篇亦引父老以下數句均同又初學記八引中興書御覽七十引晉安帝紀皆有飲水賦詩事推陳本改引今晉書作補非是」 \\n 清恐人知「晉陽秋云晉武帝謂胡威曰卿清孰與父清對曰臣不如父也帝曰何為不如對曰臣父清恐人知是以不如父也○今案類聚卷五十引晉陽秋作臣父清畏人知之臣清畏人不知之無是以句又御覽卷四百二十五引作臣父清恐人知臣情恐人不知是臣不如遠矣陳本何為上有以字人知下有臣清惟恐人不知句餘同本鈔」 \\n 以清白稱「東觀漢記高翊字季迴以儒學徵拜大司農以清白方正見稱○今案類聚四十九引及陳俞本以字上均有在朝二字惟類聚無見字又與陳本並脫字季迴三字又聚珍本東觀記十六作高詡餘與類聚同姚輯本迴作明」 \\n 清廉見稱「謝承後漢書張盤傳云丹陽張盤字子石以操行云云為廬江太守京師諺曰聞清白張子石○今案陳俞本及汪輯本謝書同姚輯謝漢書盤作磐又脫丹陽二字」 \\n 周繹廉吏「東觀記周繹傳云北地太守廖信貪污下獄詔以信田宅奴婢錢財賜廉吏太守周繹光祿易堪○今案聚珍本東觀記卷十七作周澤姚輯本及陳俞本仍作繹然皆無光祿易堪四字」 \\n 許允清吏「魏志云許允為吏部郎中先入後出明帝望其衣敗曰清吏○今案魏志夏侯元傳注引魏氏春秋脫中字先入後出作文書先至年限在後餘同陳俞本亦無中字無先入四字」子文逃祿「國語曰昔闕子文三舍令尹無一日之積恤民故也成王每出子文之祿必□王止而後復之謂子文曰人生求富而子逃之何也對曰夫從政者所以庇民也民多曠者而我取富是懟民以自封也死無日矣我逃死非逃富賈逵曰子文楚合尹關彀於菟曠空也○孫氏校以原鈔懟民誤對民因陳本改勤民非也又聞改鬬正改止毗改曠達改逵殺改彀今案見楚語下之謂作人謂陳俞本同然均刪逵曰以下」 \\n 劉實冰清「王隱晉書劉實傳云實性冰清州里候以酒肉難逆其意共飲吙而其皆還例不入門○今案俞本州里六字作每還鄉里鄉人載酒肉以候之實十三字而其皆還作而返其餘陳本冰誤水餘同然皆脫例不入門句考今晉書卷四十劉實傳冰清作清潔而其句同陳俞本」 \\n 畏四知「范後漢書楊震為荊州刺史知其民王密舉茂才除昌邑令震復為東萊太守路經密境密夜懷金四十斤奉公公不受密曰暮夜無知震曰天知地知我知汝知何無知密慙而退○今案范書卷八十四楊震傳及陳俞本皆作十斤其四字必沿上文四知而誤暮夜句皆作無知莫若於夜地知皆作神知末句下皆添苑曄贊曰震畏四知二句」 \\n 三不惑「張璠漢記云楊秉字叔節為太尉常曰我有三不惑酒色財天下稱為名公○今案本鈔及俞本皆叔誤升並脫尉字據本鈔卷五十一太尉篇引改正考御覽卷二百七引又作叔卿汪輯本同又姚輯本脫字叔節三字餘亦同陳俞本皆脫天下句而添引范氏贊曰秉去二惑二句」 \\n 以儉化俗「謝承後漢書趙咨傳云咨為東海相人遣其雙枯魚噉之二歲不盡云云○今案本鈔及陳俞本皆脫不盡兩字據御覽卷二百四十八補正餘同姚輯本趙咨傳原鈔同汪輯本據書鈔御覽引相作令」 \\n 廉讓率下「東觀漢記鄧彪傳云彪字智伯為太尉在位清自廉讓以云云○今案陳俞本同御覽卷二百七引鄧作劉聚珍本東觀記卷十八鄧彪傳以字在廉字上餘與原同姚輯本亦然」 \\n 趙儼為驃騎叉手上車「魏略云太和內舊置四征有官廚財籍遷轉之際無不因緣取之趙儼自征西微為驃騎又手上車○孫氏校則改每非也今案本鈔財誤則並脫籍字又本鈔及陳俞本因下俱脫緣字謹據本鈔卷六十四驃騎將軍篇引改正考魏志卷二十三趙儼傳注引亦同惟無太和內三字又置作故耳」 \\n 陸納拜尚書「晉中興書陸納傳云納為吳興太守徵拜尚書臨發止有被襆餘悉還有○今案御覽卷四百三十一引無為吳五字止有以下作載被襆而已其餘皆封還官陳俞本改引今晉書尚書上有佐民二字餘亦略同」 \\n 乘薄笨車「魏略云時苗為壽春令其始之官乘薄笨車黃牸車牛及布被衣囊居官歲餘牛生一犢及去留其犢謂主簿曰令來時無此犢犢是淮南所生也○今案魏志卷二十三常林傳注引魏略笨作軬牸下無車字被下無衣字陳俞本亦同惟軬仍作笨及作皮無其始之官四字末句又脫一犢字」 \\n 乘折轅車「東觀漢記張堪傳云堪字君游南陽人去蜀郡云云白布被囊○今案類聚卷七十引東觀記車誤舉與本鈔卷百三十九車總引均無白字陳俞本則有白字然俱不引去蜀以上六字惟聚珍本卷十五與原鈔悉同姚輯本脫南陽人三字」 \\n 乘柴車「范曄後漢書趙壹傳云壹為□□諸計吏皆盛飾壹獨乘柴車車屏○孫氏校一改壹記改計今案見范書卷一百十下同陳俞本吏作時飾下有車馬雜模四字屏下均多引十一句」 \\n 舡輕載土「宣城記云涇縣江矩吳時為廬江太守有清朝徵還舡輕載土時歲暮逐除者就乞所獲甚少矩乃語之逐除人見土而去○孫氏校紀或記遂改逐今案本鈔太守中篇引有清稱作清儉考御覽卷三十七引宣城記云下無涇縣二字見下無土字陳俞本脫上一江字矩吳作吳矩餘同」 \\n 舫小而漏「世說周顗罷臨川郡還都未及住王丞相往見之有暴雨至舫舫既浹小而又大漏殆無坐處王曰胡威之清何以過此○孫氏校道改過今案惜陰軒本世說德行篇顗作鎮及下有上字住下有治青溪潛四字見作看至舫作卒至既狹作至狹陳俞本舫既四字作船既小餘同」 \\n 家貧為史步檐上下「魏志會稽典錄云陳循字奉道烏傷人家貧云云○今案類聚卷五引會稽典錄循作脩餘同又考魏志注未嘗引會稽典錄本鈔魏志二字蓋沿下條而誤陳俞本刪之是也又陳俞本脫奉道六字循亦作脩」 \\n 不止亭傳露宿樹下「魏志會稽典錄云太守寺出按行常預敕吏卒行各持鐮自刈馬草不上亭傳露宿樹下將從不過十餘人也○今案魏志卷十六杜畿附恕傳注引魏略常作皆吏作督郵行作水將作所餘同本鈔會稽典錄四字係沿上條誤入陳俞本刪魏志二字反留會稽典錄四字非矣陳本各作客傳作轉亦誤」 \\n 坐無完席「謝承後漢書薛惇傳云惇字子禮為北海長史坐無完席妻謂惇曰君為長史既無俸祿供給子孫復無完席惇因以善席與妻自坐敗席○孫氏校云陳本几俱作完已改今案本鈔席篇引已作完矣考俞本；亦同惟御覽卷三百九十三引謝書坐上脫史字君為四字訛作自居二字無供字末句席字作者又汪輯本有史字餘與御覽同姚輯本薛悼傳脫為長史三字脫供字席亦作者餘與原鈔同」 \\n 常席羊皮「東觀漢記李恂傳云恂為兖州剌史所種園小麥葫蘇悉付從事一無所留清約率下常云云布被○孫氏校補兖字今案類聚卷五十引無園字一字常字蘇作蒜陳本刪剌史以下三句俞同本鈔惟恂下有字叔英三字清上有以字姚木脫此條聚珍木卷十九亦無園字蘇亦作蒜」 \\n 冬坐羊皮夏坐板榻「謝承後漢書□□傳云□字伯武為琅邪郡悉出舍□供設付□云云以桑盃盛獎水羊茂傳云茂字季寶豫章人為東郡太守冬坐白羊皮夏處丹板榻常食乾飯出界買鹽豉○今案姚輯謝書高弘傳同姚輯本羊茂傳季作叔儀同佐輯本亦作叔又郡作相丹作單夾注云一作丹據御覽卷四百二十五引本鈔設下衍席杯器三字席字沿上條杯字囚下句致誤已刪正惟高弘傳末句姚注本及俞本皆有妻子不歷首舍大字」 \\n 受俸米不受錢「會稽典錄云陳修為豫章太守受俸米不云云○今案陳俞本同」受俸常取赤米「東觀漢記第五倫字伯魚為會稽太守常蔬食衣布云云○今案陳俞本改注范書非也考類聚七十二引東觀作會稽郡作臥布被常下有求字又御覽四百三十一引作常衣布俸下有祿字又御覽及聚珍本姚本皆無伯魚蔬食等字」 \\n 計日受「續漢書云楊秉字叔節為刺史二千石計日受俸餘祿不入私門故吏百萬遺之閉門不受以廉清稱○孫氏校補受字今案姚輯汪輯本續漢書已脫惟輯謝書楊秉傳有為刺史至不受句只無末句但吏字作孝廉二字陳本與本鈔同而改題後漢書非也」 \\n 甕缻無儲「陳留耆舊傳云高順歷二縣令東萊太守老病歸家草屋蓬戶甕缻無儲○今案陳俞本亦缻誤珁餘同考魏志卷二十四高柔傳注引陳留耆舊傳■〈土瓦〉作缶順作慎知本鈔缻字其缶旁脫去四筆誤為土耳慎字乃宋人避孝宗諱詳本卷上文」 \\n 敝衣薄食「謝承後漢書羊續傳云續字興祖為南陽太守郡內多尚奢麗續深病之常云云車馬羸敗○孫氏校丞改承洪氏覆校尚下刪奢字是也今案姚輯謝漢郡內以下脫陳俞本但題後漢書無字興祖三字為上有時字」 \\n 粗衣惡食「魏志司馬朗傳云朗遷兖州剌史政化大行百姓稱之雖在軍旅常云云儉以率下○今案魏志卷十五本傳及陳俞本皆組作麤餘同」布衣蔬食「魏志國淵傳云淵為太僕卿常云云○孫氏校以原鈔國誤周旁勒之今案魏志卷十一本傳及陳俞本僕下作居列卿位又無常字」十月無被「京兆舊事云長安縣孫農家貧為郡功曹云云有藁一束暮臥其中平旦收之○今案本鈔被篇引作孫晨陳俞本旦上無平字餘同考御覽卷七百七引無縣字農亦作晨有下作夜臥蒿束畫收之又二酉堂本三輔決錄亦有此文」 \\n 身服布被「漢書公孫弘傳云弘為丞相封侯身服布被○今案見漢書卷五十八及陳俞本同」臥麄布被「謝承後漢書劉寵傳云寵為司徒云云○今案類聚卷四十七引亦作麄御覽卷二百七引作組陳俞本引作麤姚輯汪輯本謝書同考祖麤本通俗亦作麄」布衾凋弊「謝承後漢書羊續為南陽太守妻與子秘俱往郡舍續自取資臧惟有布衾凋弊麥數斛而已續謂秘曰吾俸若此使歸○今案本鈔有脫誤陳俞本續自以下作不納妻自將秘行其資藏又凋弊作弊祗調三字麥上有鹽字續謂作顧敕吾下有自字此下作何以資爾母乎使下有與母俱三字考姚輯謝書脫誤更甚矣汪輯本亦脫」 \\n 衣弊履空「會稽典錄云徐弘字聖通為右扶風都尉家無餘產妻子紡績云云鄉人嘉其高操○今案陳本脫妻子四字餘同俞本通下作太□空作穿妻子句在衣弊句下」 \\n 衣不周身「豫章彥士傳云羊茂為功曹病用被不覆軀云云郡將與大被衣袴皆不受也○孫氏校據陳本用被改布被嚴氏續校云按羊茂事又見一百三十四被篇亦作用被不可改今案陳俞本袴作褲衣上被上皆有布字病下無用字又案御覽二百六十四引豫章列士傳被上無用字」 \\n 衣不重帛「晉中興書郄超傳云超遷中書舍中治身清苦衣不重帛○今案陳俞本皆作劉超見今晉書本鈔郄字或為劉字之譌然陳俞於中興書前又先引文子數句而作尸子其衣篇酒食總篇均引此亦作尹文子是互異也考初學記十一引中興書亦作劉治作理餘同」 \\n 幘毀不改傅墨用之「謝承後漢書巴祇傳云祇字敬祖為湯州剌史奉祿不使有幘毀不復改易以水澡傅膠墨用之○今案御覽卷六百八十七引無俸祿句末作墨傳而用之又卷二百五十六引有俸祿句無膠字俞本作膠墨傅之姚輯汪輯本謝書亦然又毀下有壞字餘同陳本巴祇傳誤作羊續傳謬甚」 \\n 布裯穿敗糊紙補之「謝承後漢書羊續傳云續為廬江太守計日受俸以作乾飯云云○今案姚輯本謝後漢禂作陶無□字廬江作南陽脫計日二句初學記卷廿一引亦作南陽布裯二句作臥一副布綯敗糊紙補之注本同御覽卷四百九十七引同初學記惟胡作糊並注絢與裯同俞本為上有字興祖太山人六字計日二句作半月一炊餘同本鈔陳本標目正同而小注書名下僅得隱暹二字將下條注誤移此耳」 \\n 十日一炊「謝承後漢書尹暹傳云暹字公可為徐州剌史以小釜云云陳脩為豫章太守云○今案本鈔及陳俞本尹誤隱據　欽定圖書集成考工典卷二百五十引書改工但無字公可三字俞本可作向汪輯姚輯本同但汪本作馮向傳陳脩事本篇下官薪一條再引作會稽典略此特脫去書名陳禹謨不察竟刪去謝承漢書尹暹事而添上典略書名只引陳脩一段味為孟浪矣」 \\n 并日而炊「會稽先賢傳贊云董昆字或通餘姚人情約守貧云云茹菜不厭○今案陳俞本茹均誤茄餘同」并日而食「魏志云裴潛為兖州剌史家人大小或云云○今案魏志卷二十三本傳及陳俞本同」食脫粟飯「謝承後漢書未寵字仲臧為太尉家貧食脫粟飯臥市被朝廷賜錦被梁米○今案俞本臧作藏與陳本末句皆添不敢當之五字同考類聚卷四十六引臧作威米作肉御覽卷八百十五引及汪輯本亦然姚輯謝書未寵傳作藏作肉亦有末五字又本鈔卷五十一太尉篇引亦作肉亦有末句」 \\n 長食乾飯「謝承後漢書左雄字伯豪為冀州剌史不舉烟火云云○今案御覽卷八百五十引無不舉句長作常然本鈔卷七十五刺史篇引亦作長又姚輯汪輯木謝書段末有十月一炊四字餘同惟汪本長作常」 \\n 恆食乾糧「會稽典錄云陳脩為刺史云云每至正臘僵臥不起同寮飲食虔請不往其志操如此○王石華校處改虔孫氏校止改往今案陳俞本作陳脩家貧為吏不下有一字餘同記纂淵海卷二引不下有肯字餘同陳本」 \\n 食麥飯「謝承後漢書云豫章宋度字叔平為定陵令素云云○孫氏校夌改麥是也今案陳本俞本汪輯本皆同考藝文類聚所引謝書脫去度字兩字又素下有杯字而姚輯本亦有杯字但分宋度宋叔平為兩傳誠恐誤耳」 \\n 食糟「□□嶠後漢書云□松家貧為郎常獨宿臺上無被云云□明帝每入臺輒見松問其故而喜之○今案陳俞本姚輯本均作樂松姚本注云范書見鍾離意傳松作崧又陳俞宿上有直字餘同汪輯本亦有直字」 \\n 食豆■〈麥孚〉「桓階別傳階為趙郡太守俸盡云云上聞之數戲曰卿家醬頗得成否耶○今案本鈔太守中篇引作醬■〈麥孚〉御覽卷二百六十二引作醬酻陳俞本均誤■〈豆孚〉」食不二味「東觀漢記李洵為兖州剌史清約率下云云○今案御卷四百三十一引及聚珍本陳俞本同姚輯本脫此條」食不重殽「英雄記云幽剌史劉虞云云藍縷繩履○今案本鈔一百三十六屨篇引與陳俞本殽皆作肴履與本條同惟御覽卷二百五十八引英雄記作餚作屨」食不過一肉「張璠漢記荀爽為三公云云脫粟飯坐皮褥○今案爽誤奕已照本鈔卷一百三十四褥篇引改考類聚卷七十及陳俞本姚輯汪輯本均同但陳俞本璠誤蕃耳」私童樵採「晉中興書褚裒字季野為江州刺史在政雅素每崇清約雖居官恆使云云○今案御覽卷二百五十六引為作除在作蒞雅作貞沍作常童作僮陳本脫字季野三字並俞本脫在政句童亦作僮」 \\n 不燃官燭「謝承後漢書云巴祇為楊州刺史夜與士對坐處暝暗之中不燃官燭○今案姚輯本謝書同類聚卷八十引謝書夜與六字作客坐考巴祗傳已見本篇上文陳本巴祇誤已桓暝誤明俞本亦誤巴桓」 \\n 不燃官薪「會稽典略云陳修為豫章太守十日一炊云云廳事席薦編絕不改布被覆形簞瓢蔬食○今案御覽卷四百三十一引會稽典錄無廳事以下又卷七百九引廳事八字無席字編下添至字陳俞本脫十日句脫席字餘同」 \\n 惟飲郡水「臧榮緒晉書鄧攸字伯道為吳郡守云云及去如初○今案陳俞本改引今晉書見卷九十鄧攸傳郡水作吳水初下有到也二字」徹去什器「東觀記黃香字文強遷魏郡太守俗每交代添設儲峙輒數千萬香未入界移敕悉出所設什器及到頗有即徹去到官之日不祭竈求福閉門絕客○孫氏校峙改歭非也今案陳俞本同考聚珍本觀漢記卷十九本傳強作彊遷作為餘同」 \\n 瓦器「范後漢書杜密穎川人字周甫居六卿瓦器布被益部耆舊傳云趙典字仲經為太常上卿而布被瓦器○今案范書黨錮杜密傳無瓦器句餘同俞本太常下有身處二字與類聚四十九引益部耆舊傳同陳本只引耆舊傳亦與俞同」 \\n 不與民爭利「東觀宋弘為司空嘗受奉得鹽令諸生□諸生因賤不糶弘怒悉不與民爭利○孫氏校嘗改當沿陳本之誤也今案御覽卷八百二十八引令作遣聚珍本姚輯本東觀記奉作俸餘同考俸奉二字本通見史記蕭何世家」 \\n 不與孤寡爭粒「語林何公為揚州常有搗米以賑孤寡乃有十萬斛虞存為冶中面見帳下空素求糴此數萬斛付帳下何公云義不與孤寡爭粒河名宏字以道○今案御卷二百五十八又卷四百廿六引語林以道作次遁俞本斛上有餘字為治作於治帳下作帳中入三字餘同陳本小注只有語林何宏云五字馬氏玉函山房語林輯本多有同異」 \\n 不治產業「蜀志鄧芝為犬將軍衣食資仰於官云云晉中興書阮放為吏部郎在銓管之任甚有稱譽性情約云云○今案鄧芝一條見蜀志十六鄧芝傳阮放一條見御覽二百十六引晉中興書陳俞本脫晉中以下」 \\n 不別治生「諸葛亮表云臣初奉先帝資仰於官不自治生今成都有桑八百株薄田五十頃妻子衣食自有餘饒於臣在外任無別調度隨身衣食仰給於官云云以長尺寸○孫氏校補株字寸客格改饒權改於今案陳俞本五十作十五妻子作子弟餘同考蜀志本傳載亮表祇有今成都以下數句妻子亦作子弟仰給作悉仰」 \\n 逐婦燔機「史記云公儀休為魯相食茹而美拔其園葵而棄之見市好而逐出其家婦燔其機曰我今農士女工安所儲其貨乎○今案見循吏傳逐作疾我作欲女工作工女儲其作讎其陳俞本見好三字作見其家織好布六字餘同史記」 \\n 賣田自給「魏志和洽字陽士明帝以為太常清貧守約至賣田宅云云○今案見魏志卷二十三本傳及陳俞本同」珠璫以封上「吳錄云袁溥字君游吳人也太守黃君高其德行舉孝廉為尚書郎遷左丞出補淮陵其女英得壞牆中珠璫百餘枚溥書上之詔以賜浦○今案陳俞本溥作傅淮作江陳刪字君游三字餘同考御覽卷七百十八引吳錄作袁博出遊其女瑩得懷墟齊璫珥百枚於是封上之餘同」 \\n 委珠璣而不拜「鍾離意別傳云為尚書明帝以贓珠賜之諸尚書皆拜受意獨委於地而不拜帝問之對曰以贓珠賜忠臣故不拜帝喟然嘆曰忠乎○今案御覽卷四百二十六引意別傳無帝嘈以下陳本注見前」 \\n 公廉不受私謁「東觀楊震性云云子孫常蔬食步行故舊及長者或欲合為震不肯曰使後世稱為清白吏子孫以此遺之不亦厚乎○今案陳俞本聚珍本姚輯本及御覽卷四百二十五引皆無及字餘同」 \\n 公廉不受饋遺「漢書尹翁歸為江東市吏云云百賈畏之○今案見漢書卷七十八本傳江作河饋作餽下無遺字小注宋祁曰受餽下有遺字陳俞木已脫遺字並刪江東二字」 \\n 秋毫無取「東觀張堪字君遊南陽人試守蜀郡與吳漢并力討公孫述遂破蜀漢先遣入成都鎮撫吏民時珍寶珠玉委積無數堪錄簿上官稱秋毫無所取○今案聚珍本姚輯本東觀記本傳無南陽句無稱字所字俞本有南陽人三字遣下有堪字餘同陳本改引范書非是」 \\n 一無所取「晉中興書陶侃遣張堪入成都鎮撫吏民應詹在軍城既陷諸將競取物詹家至貧而一無所取莫不歎其清介○孫氏校云據陳本注陶侃破杜彌應詹亦隨侃在軍城既陷云云此與本條前半少異今案陳俞本皆將本篇下莫不歎其清介一條小注移此亦少異其實遣張堪入城都鎮撫吏民十字乃沿上條誤入著」 \\n 不掠財物「續漢書李忠字仲都東萊人從光武攻下屬縣至苦陘上會諸將問所得忠獨云云○今案姚輯續漢書未收從光武以下汪輯本未收東萊以下陳俞本改引范後漢上作世祖得下有財物二字忠獨句作惟忠獨無所掠餘同」 \\n 使馬如羊不以入廄使金如粟不以入懷「續漢書張煥字然明永壽元年遷安定屬國都尉郡界以寍羗豪帥感奐德上馬二十匹先零遣酋長又遺金渠八枚奐召主簿於前以酒酬地曰云云悉以馬金還之○孫氏校卷豪師改羌豪帥板改枚並補定零兩字今案御覽八百九十引續漢書無字然明七字無遣字又卷八百九十四引亦有字然明三字姚輯汪輯本煥作奐然明作雅通又脫永壽句郡界句及印字遣字陳本改引范書俞本注事詳都尉」 \\n 舉袖受金「魏略云田預為護烏丸校尉并州刺史鮮卑數來客見多以牛?輒送官胡以為所與顯露之乃懷金四十斤預舉袖受之胡去悉付外詔褒之同昔魏懷以納狄朕甚嘉之○今案御覽卷八百一十及事文類聚續集卷二十五引魏略均節烏五字節鮮卑廿三字懷上有胡密二字四十作三十餘同又本鈔卷六十一護羌校尉篇引亦作三十並有牛馬同又本鈔卷六十一護羌校尉篇引亦作三十並有牛馬二句陳俞本預作豫四十仍作三十而增引更多考唐代宗諱豫或其時傳鈔者以兼避字代之耳」 \\n 賚金還奉「謝承後漢書豫章張冀字仲宗為廣陵守舉孝子吳奉為孝廉奉賚金為禮冀閉門不受奉以囊盛金夜投冀園中而逝冀追不及賚金至廣陵還奉○孫氏校字陵字今案陳俞本姚輯汪輯本賚作齎餘同考御覽卷八百一十引冀作載賚下脫金字投字誤移盛字下」 \\n 遺錢不敢拒閣內埋之「三輔决錄云公孫晨字元公鉅鹿太守寶之子家貧職箕為郡公曹口騎將軍馬防聞名餽錢四百萬晨不敢拒受而鑿閣內埋之○孫氏校內丙理改內埋史改决補百晨二字今案俞本無職箕二字騎改其末句作受而埋之閤內陳本及二酉堂輯本決錄皆刪字元公以下十四字餘同俞本」 \\n 送錢四百萬悉皆不受「臧榮緒晉書鄧攸為吳邵守數賑貸貧民郡常有送迎錢數百萬悉不受去如初○今案陳俞本改引今晉書考卷九十本傳無數賑句無去如初三字末作去郡不受一錢餘同又標目四字應作數實沿上條小注而誤」 \\n 劉寵各受一錢「後漢書劉寵字祖榮為會稽太守政治嚴明徵入為將作大匠若邪山谷有五六老父年七十許相率兵送錢人賚百錢來拜謝寵為各選一大錢受之清如此○今案范書卷一百六及姚輯本彪書華書謝書皆有劉寵傳然各有異同陳俞本亦有節」 \\n 張盤取柑付外「謝承後漢書張盤字子固丹陽人為廬江太守尋陽令嘗餉官柑一奩其小男年七歲口就取一枚與之盤奪取付外卒以鹵枚與之盤奪兒柑鞭卒曰何故行賂於吾子○今案御覽卷九百六十六引謝書盤作磐固作石官柑一奩作一奩甘下俱作甘姚輯汪輯本亦磐俞本脫官字陳本空一格然皆脫取付外以下十一字」 \\n 饋魚不受「韓子云公儀休嗜魚為魯相國人爭饋魚公儀子不受曰夫人之惠必有下人之色色下於人將枉於法法枉則免相無日矣○今案陳俞本起句作公儀休相魯而嗜魚末句作法枉則免於相矣餘同改近本韓子外儲說右下作公孫儀國人句作一國爭買魚而獻夫受句作夫即受魚有下五字作疊句末作枉于法則免于相」 \\n 受魚懸之「謝承後漢書羊續為南陽太守好啖生魚府丞焦儉以三月望餉鯉魚一尾續不違意受而懸之于庭少有皮骨明年三月儉復饋一魚續出昔祐魚以示倫遂不復食○今案　欽定圖書集成歲功典卷一百六引謝書尾作頭違誤為饋作致餘同考姚車？丘汪輯本謝書及陳俞本皆同集成然遂字下陳俞有終身兩字又御覽卷九百三十六引焦作侯」 \\n 脂膏不潤「東觀漢記孔奮字君魚右扶風人為姑臧長老母珍膳妻子但食蔥菜為眾所笑謂之弱劣嘲奮曰置脂膏中不能自潤而奮不改其操也○今案姚輯本及類聚八十二引脫誤太多聚珍本卷十五珍作極食蔥菜作菜食無為眾二句置作直餘同陳本改引范書」 \\n 酌泉而飲「晉中興書吳隱之字處默遷廣州剌史北界有一水名貪泉義已見上詩曰古人云此水一飲直千金試令夷齊飲終當不易心○孫氏校而改吳二改心今案初記卷八引詩曰句上有題石門為四字古人句作石門有貪泉又直作懷陳本改引晉書注見前」 \\n 文子相三君而無私積「春秋左傳云季文子之忠於公室也相三君而無一日之私積恤民故也○今案見襄公五年季孫行父卒云云陳本相三句作相二君矣而無私積其下另引國語十八字」魏舒無宅「王晉書魏舒字陽元徙司徒年邁致仕有遜讓意而居宅乃漸以俸秩飲餘為第一所○今案類聚卷四十七引王晉書無字湯元三字徙作為邁作過遜讓作議謙無敵字餘同陳俞本改引今晉書漸作僅餘亦同」 \\n 張翕步還「華陽國志張翕字子陽為陰平郡守自乘二馬之官一馬死一馬病翕曰吾將步還矣○孫氏校字改志今案御覽卷二百六十二引陰平作平陰還作行餘同陳本上十字只作張翕為郡俞本子作叔餘亦同」 \\n 牛產犢以遺之「曹嘉之晉紀云羊祜子既為青州剌史牛產犢及還以宮舍所生之而去○今案類聚卷九十四引曹晉紀同御覽卷二百五十六引羊祜四字作羊既還作遷餘同陳俞改引今晉書作羊篇事」 \\n 胡床留以挂柱「魏略云裴潛為兖州剌史嘗作一胡床及其去也留以桂柱○孫氏校偕改潛桂改柱今案見魏志卷二十三裴潛傳注引魏略同但無剌史二字陳俞本亦同惟陳加案語數行」家無餘產「范漢書郭丹為司徒而云云子孫困貧○今案明本范書卷五十七本傳餘作遺貧作匱陳俞本亦然」家無餘祿「潘岳賈充誄云年踰知命位人臣云云貴而皆貪○今案嚴輯潘岳集賈充誄據書鈔引同俞本亦同」在位者服其清「鄧粲晉紀王敦籍周顗家笥奩中有敗絲數簏糟酒五甕米數斛云云○孫氏校云按數字丁原闕疑是簏字故補之今案陳俞本皆改引今晉書笥奩句作收得素簏數故盛故絮而已十一字酒上無糟字斛作石字清下有約字餘同御覽卷四百二十五引鄧晉紀亦微有異」 \\n 莫不歎其清介「晉中興書陶侃破杜闕應詹亦隨侃在軍城既陷諸將競取諸物詹家至貧而無一所取云云○今案本篇上一無所取條小注已引應詹以下數句陳本亦注見前」 \\n 妻子不歷官舍「謝承後漢書羊茂字季寶為東郡太守嘗食乾飯出界買鹽云云○今案姚輯汪輯本謝書季作叔又姚本無東字餘同本篇上冬坐羊皮二句注正作東字所引最詳俞本亦同」 \\n 在官不迎妻子「謝承後漢書巴祇字敬祖云云俸祿不使有餘○今案巳見本篇上文又御覽卷二百五十六引及陳俞本同注輯本官作任」閉門不納妻子「謝承後漢書羊續為南陽太守妻與子秘俱到官云云因謂秘曰吾有馬一匹賣以買棺牛車一乘載喪歸勿受郡送○今案范書稱續妻與子秘到官續閉門不納尚與本鈔合姚輯注輯本謝書與子作與婢因謂作病困謂係由陳俞本採入耳」 \\n 妻子饑寒「蜀志鄧芝為大將軍不治產業云云死之日家無餘財○孫氏校艾改芝今案見蜀志卷十六本傳俞本同陳本脫末二句」妻子饑乏「吳志呂岱為并州刺史年不饋家無餘貲云云孫權聞之嘆息○今案吳志卷十五呂岱傳并作交饋作？？內又無無餘資三字陳俞本仍作并餘同吳志考本鈔卷七十二刺史篇引亦作？？內及無家無四字且缺扞字」 \\n 妻息素食「臧榮緒晉書鄧攸選吏部尚書牧馬於家庭云云內外肅然○今案陳俞本無內外肅然句餘同考類聚卷四十八引王隱晉書亦無肅然句息作自餘同又今晉書卷九十鄧攸傳無攻馬以下」 \\n 妻子衣食不充「魏志徐邈為涼州剌史賞賜皆散士卒云云天子嘉之拜司空○今案魏志卷二十七本傳及陳俞本同」子弟耕而後食「祖逖別傳逖為豫州刺史剋已務施不蓄財產家僮子弟云云○今案陳俞本引今晉書財作資子弟句作子弟栟耘負擔樵薪餘同」夫人裳不加綵「范後漢祭遵為征虜將軍云云○今案范書卷五十祭遵傳作緣陳俞本引八句」妻子不衣帛「襄陽耆舊傳胡宜子叔方為江夏南郡太守清勵有節云云○今案俞本妻下無子字帛下尚有魏朝以其清班示天下九字陳本脫」妾不衣帛「左傳晉執季文子欒武子曰季孫於魯相三公矣云云馬不食粟不可謂忠乎乃舍季孫國語曰季文子相宣成無衣帛之妾無食粟之馬○今案見成五年晉人執季孫行父一段陳俞本同」 \\n 妾無副服「諸葛亮答李嚴書云吾受賜八十萬斛今蓄財無餘云云○今案嚴輯葛亮集據書鈔引同張氏百三家本脫萬字陳俞本十作于亦脫萬字餘同」子嘗步行「漢書蓋寬饒字次公身為司隸云云自戍北邊蘇林注曰子自行戍不取代之也○今案見漢書卷七十七荒寬饒傳陳本俞本同考注上應有蘇林二字據補」唯有賜衣「魏志胡質為荊州剌史□實節儉所在見思嘉平三年薨家無餘財淮有賜衣書篋而已○今案魏志卷二十七胡質傳沈實四字作注沈實內察不以其節檢物十一字三年作二年餘同陳俞本同魏志而仍作三年」 \\n 無絹為斂「晉中興書□□臨卒謂長吏曰吾將近矣恨報國之志不振死之日斂以□□□以宮物也及卒云云世以為稱○今案今晉書卷七十三□□傳振作展為斂作為衾為稱作此稱之陳俞本□改用今齊書文而仍□晉中興書謬矣」 \\n 廉士甚可愍書柩？其魂「漢書薛宣為□翊地湯令舉廉吏獄掾王立未及召立妻獨受因家錢六千立不知慙恐自殺宣聞之移書池陽日縣舉廉吏獄掾王立家私受財而立不□殺身以自明立誠寨土甚可愍惜其以府決□掾書立之柩以？其魂○孫氏校吏改沃？改顯稱囚字今案見漢書卷八十三薛宣傳陳俞本同考？即古文顯字唐人傳改避中宗諱也」 \\n 北堂書鈔卷第三十八 \\n 喜慶六年五月十二日讀在金陵五松書□□人摻□為此愧不能及庶益勉之讀函要勿以為類書獺絮也呈仍書 \\n  \\n 　"}
{"章节": "●北堂書鈔卷第三十九    政術部十三", "正文": "　 \\n ●北堂書鈔卷第三十九政術部十三 \\n 　 \\n  \\n 隋祕書郎虞世南撰南海孔廣陶校註施惠三十三賑卹三十四興利三十五方略三十六摘伏三十七勸課三十八異績三十九 \\n ○施惠三十三 \\n 雲行雨施「易繫見龍在田德施普也雲行雨施平也○今案此非繫辭繫字應作文言陳俞本改作曰字」博施於民「論語子貢曰如有云云而能濟眾何如可謂仁乎子曰何事於仁必也聖乎堯舜其猶病諸孔安國曰君能廣施恩惠濟民於患難堯舜至聖猶病其難也○今案見雍也篇原鈔濟誤度脫難字照補」 \\n 施其惠散其利「周禮旅師職云以質劑致民施其惠散其利鄭立注謂卹民之也以餉衣食曰惠以作事業日利○今案近本周禮地官旅師餉作賙陳俞本照改惟艱作囏陳俞本及本鈔賑卹篇引鄉師仍作艱」 \\n 其養民也惠其使民也義「論語云子產有君子之道四焉孔安國注子產大夫公僑也○今案見公冶篇」惠在愛民「孔子家語子游問於孔子曰夫子亟言子產之惠可得聞乎孔子曰惠在愛民而已子游曰愛民之謂德教奚翅施惠哉○今案近本家語正論解四十一及陳俞本子亟作子之極惟之謂作謂之則陳俞與本鈔同」 \\n 康濟小民「尚書蔡仲之命曰云云孔女國傳云康安也汝為政當安小民之居也○今案近本孔傳脫康安也三字陳本刪注俞本與本鈔同」治有政惠「范後漢張訓遷丹陽云云○今案陳俞本陽下有太守二字」外播惠政「應璩與梁州剌史劉文爽書曰足下內挹叔夷之清節外播二南之惠政德教加於百姓要道過於侏離之鄉○今案百三家本應璩集離作國鄉作卿餘同其夾注云書鈔末句有誤嚴輯應璩文據書鈔引與百三家同陳本刪德教以下俞本侏禽四字改諸國之卿」 \\n 民懷其惠「東觀朱暉為臨淮太守云云○今案御覽卷二百六十引東觀記及聚珍本姚輯本為作遷」吏民所愛「范後漢劉寵除平陵令以仁惠為云云母疾棄官去百姓將送塞道○今案范書卷一百零六劉寵傳同」愛利為行「漢書朱邑字仲卿廬江人少為桐鄉嗇夫廉平不苛以愛利為行未嘗笞辱人也○孫氏校辱之改辱人今案漢書卷八十九循吏朱邑傳同」大小感悅「東觀鄧訓為護羗校尉諸胡俗皆恥病死臨困輒以刀自刎劃聞有疾困者輒使醫藥療治差者甚多云云訓卒家家立祠每有病輒禱求福○今案御覽二百四十二引東觀記刎作剌有疾困作其困差者以下作愈者非一小大莫不感悅及訓病卒旦夕臨者數十人俞本訓下有字子平三字與陳本皆無死字刎亦作刺療治作瘳之卒下有遂字立上有為字餘與本鈔同聚珍本卷八鄧訓傳與諸本亦互有同異「視民如傷」左傳云逢滑曰臣聞國之興也親民如傷是其福也視民如土芥是其禍也○今案哀元年吳侵陳事陳俞本福也下有及其衰也句又視作以如土作為土餘同」 \\n 視民如子「賈誼新書鄉穆公親賢以定國云云漢書邵信臣為上蔡長云云遷南陽太守治民如上蔡○今案見賈誼新書春秋篇又漢書八十九召信臣傳為上作遷上治民作其治餘同」薄征緩刑「周禮大司徒職云大荒大札則令邦國移民通財弛力云云○今案周禮地官陳俞本財下皆添舍禁二字餘同」省除煩苛「華嶠漢書劉寵字祖榮拜會稽太守云云徵為將作大匠○今案類聚卷四十九引華漢書同姚輯汪輯本省除作政不又姚本祖作祀陳本刪字祖三字及徵為句」手牛作議所活甚多「東觀徐寵為廷尉云云○今案聚珍本姚輯本及御覽卷二百三十一引東觀漢記徐作陳尉下有有疑四字活下有者字陳俞本與本鈔同」冬月斷囚夫妻垂注「會稽典錄云盛吉字君達拜廷尉至冬月罪囚當斷夜省刑狀其妻執燭吉手持丹筆去妻相向云云○今案類聚卷四十九引會稽典錄無字君三子無夜省句餘同」愍哀病徒「東觀曹褒為城門校尉云云親自省致醫藥粥糜好者知感○孫氏校照陳俞本致改治今案聚珍本姚輯本亦作治又無好者句又御覽四百十九引東觀漢記曹褒遷將作大匠時疾疫褒巡行病徒為致醫藥經理饘粥多蒙濟活是致字不可改」 \\n 義葬流民「蔡邕潁川太守王立義葬流民頌云哀此骼骴惋彼孤魂遭水為泥逢化塵斂以時服葬於洛濱○今案嚴輯蔡？？邕文據書鈔引同陳俞本骼作■〈骨吾〉惋彼作寬體餘同」 \\n 仁足惠下威能討奸「東觀張堪世祖召見諸郡計吏問前後太守能否蜀郡計掾樊顯曰張堪昔在蜀其仁足惠下威能計姦○今案聚珍本姚輯本脫考類聚卷七十引及本鈔卷百三十九車總篇引太守作守令足作以又車總篇召作自陳本守贊云天下信之如日月仰之如雲雨云云禮讓行於士女○今案百三家本傳玄集嚴輯傅玄文及陳俞本皆刪昔為中山太守六字餘同」 \\n ○賑卹三十四 \\n 君子周急「論語子華使於齊冉子為其母請粟子曰吾聞之也云云不繼富○今案見雍也篇」救患恤鄰「左傳曰晉薦饑使乞糴於秦秦伯謂百里與諸乎對曰天災流行國家代有云云天之道也行道有福於是輸粟於晉自雍及絳相繼命之曰汛舟之役○今案僖十三年傳患作災餘同」 \\n 分貧賑窮「左傳云楚子使然丹簡上國之兵於宗丘且撫其民分貧賑窮長幼孤老疾收介特救災患宥孤寡赦罪戾詰奸慝舉淹滯禮新序舊錄動合親任良物官○今案昭十五年傳作孤幼然陳俞本與本鈔同又本鈔收誤牧特誤博寡誤置任誤序已照訂正」 \\n 恤孤賑困「管子云九惠之政一曰養老二曰慈幼三曰恤孤四曰養疾五曰合獨六曰問疾七曰通窮八曰賑困九曰接絕○今案俗本管子入國五十四改作教養老作老老陳俞本均照改且兩疾字均作病王氏讀書雜志以為下疾字應改問病方與上文四曰疾有別姑附其說」 \\n 賙民艱阨「周禮鄭師職云以歲時巡國及野而賙萬人之艱阨鄭玄注曰艱阨飢乏也○今案近本周禮地官鄉師艱作囍人作民陳俞本均作艱俞獨改民此唐人傳鈔避太宗諱也」 \\n 哀窮矜賤「裴秀新詩云姬文發號令哀窮先矜賤齊景吐德音益治一國半注曰景在外壽宮見長年負薪而飢色悽然傷心命吏養焉晏聞之再拜而駕曰君吐此音益治國半也○今案陳本脫令字移先字在號下為句又矜誤務擅添哀字作哀哀務窮賤為句又刪益字一字改嬰稱治國半為句小注脫在外四字益又改宜俞本矜字尚不誤餘與陳同」 \\n 賜貧窮賑絕「禮記月令季春之月命有司發倉廩云云注賑救也○今案陳本無注俞本刪注賑救也四字改鄭注云賑猶救之七字」出貨財賑困乏「董仲舒五行逆順云火者夏主成長本朝舉賢良選茂才官得能任得力賞有功封有德云云正封疆則天從人而甘露降也○今案抱經堂本春秋繁露卷十三及陳俞本無主字長下有也字能上力上皆有其字疆下有使四方思柔於火句則天從作則火順餘同」 \\n 巡孤寡供乏困「左傳云子西曰昔闔閭在國天有災癘親巡孤寡而供乏困在軍熟食者分而食之○今案左傳哀二年災作菑陳俞本亦然又末句作分而後敢食餘同」 \\n 恤鰥寡賑不足「新序云楚人有獻魚楚王者曰今日獲魚食之不盡故來獻左右曰鄙哉辭也楚王曰子不知漁者知之今行之於是乃遣使恤鰥寡合孤獨發幣帛而賑不足罷去後宮不御者以妻鰥夫○今案新序雜事篇獲魚作漁獲合作存賑作振陳俞本增引少異」 \\n 私財為饘粥「王薈為吳郡內史其年大饑荒薈出私財為百姓饘粥活之○今案陳俞本亦脫書名未句之字作甚多餘同」私粟賑餘弊「虞氏家記曰虞潭為南康內史年荒狀斗粟四兩銀糊口不繼踰二旬有軍人喪其一半潭乃以私米二千七百斛云云○今案陳俞本時上有於字脫狀斗以下十九字餘下有其字弊作敝餘同」 \\n 載米乞貧民「東觀記梁高饑年穀貴有餓餒輒遣倉頭以車載米鹽菜錢於四城散乞貧民○今案姚輯東觀記梁高傳倉作蒼脫鹽字散乞作外給與三字陳俞本與姚同聚珍本無梁高傳」 \\n 出米贍貧民「會稽錄云駱俊字孝遠烏傷人孝靈帝擢拜陳相出倉見穀以贍貧乏者○今案本鈔卷三十五德化篇引典錄及　欽定圖書集成引作駱俊作陳相御卷四百七十七同然御覽孝遠作遠孝無烏傷人三字俞本俊誤駿陳相作丞相餘與本同陳本俊字不誤但刪字孝以下十字亦作丞相」 \\n 出粟以貸「左傳宋饑年平公出粟以貸使大夫皆貸司城氏貸而不書為大夫之者貸宋無飢乏人○今案左氏襄二十九年傳無年字乏字餘同」以穀給民「王隱晉書云華譚字令思廣陵人為剌史司馬王戎聞在政有稱其時軍民饑荒以穀三百斛與譚使給飢民○今案今晉書卷五十二華譚傳刺史作令馬作徒餘略異陳俞本均從今晉書改餘引亦互有同異」 \\n 開倉賑民「王晉書郭默為東郡太守值歲荒民飢輒開倉賑給出郡自上待罪朝廷嘉默憂國卹民詔書褒歎比之汲黯班告天下若郡縣有此比者皆聽出之○孫氏校補郭字荒字今案御覽二百六十一引王晉書郭作鄭無出郡二字歎誤勸無班告以下餘同陳俞本出郡作乃舍都亭上作表脫卹民二字出之作出給餘亦同」 \\n 賑貸貧民「晉中興書鄧攸為吳郡守輒賑貸貧民送錢數百萬不受○今案亦見今晉書卷九十鄧攸傳賑作振餘同類聚八十五引王晉書亦有鄧攸賑吳郡事俞本賑下有卹脫送錢以下陳本注見前」 \\n 出裘衣寒者「賈誼云楚昭王當房而立愀然有寒色曰寡人朝饑饉時酒二觴衷裘而立猶憯然有寒氣將奈何我元元百姓是日出府之裘以衣寒者求倉之粟以賑飢者三年闔閭襲郢昭王奔隨諸當房之賜者請還死寇闔閭一夕五徙臥不能賴引師而去昭王乃復當房之德○今案新書諭城篇衷作重求作出引作曳陳俞本亦然但殤皆作酣陳徙誤從俞則脫將奈何我四字餘同」 \\n 解裘老人「戰國策云襄王立田單相之過淄水有老人涉淄而寒出而不能行坐沙中田單見其寒欲使後車分衣無可分者解裘而衣之○今案本鈔卷百二十九裘篇引相上無為字道作不下無能字使上有欲字今照刪補又考近本齊策出下無而字淄作菑非也惟標目當援上條例裘下應補衣字耳」 \\n 五羖贖百里奚「史記云穆公以五羖羊皮贖百里奚於楚號為五羖大夫○孫氏校叛改羖今案見史記秦本紀」左驂贖越石父「史記云越石父賢在於絲絏中晏子出遭之陰途解左驂贖之載歸弗謝入門久之越石父請絕晏子懼攝衣冠謝曰晏雖不仁免子於厄子何求絕之速也越石父曰吾聞君子屈於不知己而申於知己者方吾在縲絏中彼不知我也夫子既已感悟贖我而無禮固不如縲絏晏子於是延之為上客○今案史記管晏列傳無陰字途作塗門作閨懼作戄然陳俞本皆照改又贖我下添引是知己知己五字餘同」 \\n 外御妻貧人「管子云桓公之平陵人家有年老而自養者公問其故對曰吾有子九人家無以妻之悉出贅而未返也桓公□外御者五人妻之○孫校公下補出字今案陳俞本家上無人字年上有九子二字出贅作居傭餘同考近本管子無此文惟說苑貴德篇人家作家人無上有貧字出贅作使傭外上作取字餘同」 \\n 乘輿濟溱洧「孟子曰子產聽鄭國之政以其乘輿濟人於溱洧孟子曰惠而不知為政○今案離婁篇」 \\n ○興利三十五 \\n 為民興利務在富之「漢書召信臣字翁卿遷南陽太守好云云躬勸耕農行視水泉開溝瀆起水門提閼凡數十處以為灌溉歲歲增之多至三萬頃信臣為民作水約束刻石立於田畔以防分爭○今案漢書卷八十九循吏召信臣傳堤作提灌溉作溉灌增之作增多民作下有均字陳俞本開下有通字以為作以廣增之作增加作下亦有均字頃下有民得其利句」 \\n 為百姓興利郡以殷富「漢書召信臣為南陽太守郡中莫不耕椗力田百姓歸之戶口增倍荊州剌史奏召信臣云云上賜黃金三十斤○今案漢書本傳三十作四十陳俞本與本鈔同」富民之術日引月長「魏志劉馥子靖出為河南尹應據書與靖曰入作納言出臨京任富民云云○今案魏志卷十五劉馥傳同」必先富民「管子云凡為國之道必先富民民富則易治民貧則難治治國常富而亂國必貧也○今案見管子治國篇四十八必作常而陳俞本與本鈔同」入利民「春秋云晉侯出走襄王云云○今案左氏襄二十七年傳」開澮興造民賴其利「崔氏集云崔瑗為汲令有澤田不殖五穀瑗乃為開溝會興造稻田於是薄鹵之地更為沃壤民賴其利○孫氏校據陳本補集字滯改澤今案御卷二百六十八引崔氏家傳無有澤七字餘同俞本薄滷作蒲萑餘與本鈔同陳本乃下接標目二句餘刪又本鈔脫溝字稻誤福沃壤誤沷■〈土康〉今悉據御覽訂正」 \\n 稻田歲增民賴其利「魏志云鄭渾為沛郡太守郡界下隰興陂遏稻田頃畝歲增云云刻石頌之號曰鄭陂○孫氏校過改遏今案魏志卷十六鄭渾傳及陳俞本隰皆改濕同」 \\n 開治稻田百姓殷富「東觀張湛為漁陽太守云云八千餘頃百姓殷富○今案類聚卷五十引為作遷餘同聚珍本及陳俞本皆作為」興鴻都陂常以豐熟「東觀鄧晨為陳留郡云云益地數千頃溉郡稻常以豐熟兼流給他郡○今案聚珍本東觀記卷十一鄧晨傳及陳俞本都皆作郤唯聚珍無益地八字姚本脫」教民糞種「氾勝之區田云昔湯有旱災伊尹作區田云云乃負水澆稼收至畝百石勝之試為之收至畝四十石○今案聚珍本齊民要術引無末十一字陳本誤作氾勝之奏俞本尚作書惟皆脫區田云三字又作下皆脫田字餘同」 \\n 教民牛耕「續漢書任延字長孫為九真太守教民牛耕□作田器民以利之產子多名曰任○今案姚□汪輯本續漢書任廷傳與陳俞本均脫產子句餘同」治作水耕教化大行「張璠漢記杜詩篇為南湯太守云云號曰比母○今案御覽卷八百三十三引及陳俞本姚輯汪輯本耕皆作排惟御覽無號曰句」因流為排利益三倍「魏志韓暨為監治謁者舊冶作馬排每一熟石用為馬匹更作人排又費功力暨因長□□為水□計其利益二倍於前○孫氏校補匹字甚改其今案本鈔設官部亦引考魏志卷二十四韓暨傳熟作孰無故字陳本巳照改」 \\n 決反漳水灌鄴傍終古斥鹵生稻梁「呂氏春秋云魏襄王時史起為鄴令決漳河灌田民大怨欲籍史起不敢出界而避之乃使他人水灌行民大得其利相與歌曰邦有聖令為史公云云○今案見先識覽乃上有王字人下有遂為之三字水灌作水已為史上有字無反字生下有之字疏本無之字餘同又見本鈔卷三十五德化篇引卷五十五豐稔篇引亦無反字」 \\n 田於何所池陽谷口且溉且糞長我禾黍「漢書溝恤志木始二年趙中大夫白公奏穿渠引涇水首起谷口尾入櫟陽注謂中溉田四千五百餘頃因名曰惠渠民歌曰田於何所池陽谷口鄭國在前白渠在後舉鍤為雲決渠為雨涇水一石其泥數斗且糞且溉長我禾黍○今案本鈔□誤畝惠誤白鍤誤臿據漢書卷廿九溝□志訂正陳本□有增引」 \\n 曩之鹵田化為甘壤「蔡邕京樊君頌曰云云熙怡悅豫相與謳歌○今案陳本同俞本頌誤傳餘亦同考百三家邕集樊君作樊惠渠曩仁作昔日歌作談類聚卷九引亦作昔日嚴輯察邕文亦靈書鈔引歌改談餘同」 \\n 益蓄菱芡「漢書襲遂為渤海太守見其俗奢侈好末技一田作乃躬率以儉約勸民農桑令口種一樹榆百本薤五十本蔥一畦韭二母彘五母雞夏春不得不趨田畝秋冬收斂益蓄果實菱芡勞來猶行郡中皆有蓄積吏民富實○孫氏絞各改令起改趨脩改循今案漢書卷八十龔遂傳薤作□難上無母字蓄作畜陳本亦無母字餘同俞本脫令口以下至母雞又本鈔吏誤利實誤貴今據漢書訂改」 \\n 育養漆園「魏武集選令云嶺南太守傅方到郡以來時酒云云之樹念存軍國用心□微出意憂事莫能方於此也○今案陳俞本作魏志無時酒二字刪出意以下然本鈔已有脫誤」 \\n ○方略三十六 \\n 方略耳目發伏禁姦「張敝集序云敞為京兆尹云云○今案亦見漢書卷七十六陳俞本均作漢書俞本為上有張敞字子高河東平陽八十字餘同」治有方略為民興利「漢書召信□舉高第遷上蔡長□民如子遷南陽太守其治如在上蔡信臣為人勤力有方略好為民興利務在富之○今案漢書卷八十九循吏召信臣傳俞本長作宰餘同」 \\n 長於計策功費約省「漢官儀云成帝時王延世以校尉領河隄語曰東郡決河流漂三州校尉延世陽防立塞改為河平元年淮延世云云以延世為光祿大夫秩二千石○今案平津館本輯漢官儀尚據陳本引作二州下有夾注云語當作詔餘同俞本則作二作餘亦同」 \\n 以一警百吏民恐懼「漢書尹俞歸字子兄為東海太守其治云云改行自新○今案漢書卷七十六尹翁歸傳陳本小注將吏字誤移新下民下又添皆字改誤政俞與本鈔同」 \\n 以便宜從事「漢書龔遂字少卿為渤海太守上問以何息盜賊遂日臣聞治亂繩不可急惟緩之然後可治臣願丞相御史且無刻臣以文法得一切便宜從事上許焉○今案漢書循吏龔遂傳使上無以字刻作拘陳俞本亂繩上添入治亂民猶四字餘照漢書改」 \\n 有蒞任之方「晉中興書瑯琊諸葛錄云諸葛折字道明為會稽太守臨行上為置酒謂之曰今日會稽昔之關中足食足兵在於良守以君有蒞任之方是以相屈也○今案陳俞本同考類聚卷六引無瑯琊五字忻作恢無字道明三字良作太餘同又本鈔優賢篇引蒞任二句」 \\n 西門豹為河伯投巫於河「史記西門豹為鄴縣到鄴會長老問民問所苦長老云苦為河伯娶婦後因河伯娶豹親往焉謂三老是女不堪娶合巫嫗入報河伯復投三弟子趣之豹曰巫及弟子皆不能有事乃投三老亦不還欲挾掾豪長人報之皆叩頭破額是後復言為河伯娶婦○今案史記滑稽列傳附褚先生補有事作白事陳本頗有增引」 \\n 宋均為唐山娶巫家女「東觀漢記宋均為九江太守有唐山神祠嫁娶皆取民間男女百姓患之長吏莫敢改焉均乃移書曰自今已去當為唐山娶巫家女其後乃絕○今案聚珍本姚輯本東觀記唐下有后字民間作百姓俞本均下有字叔庠三字唐下作有兩山名曰唐后山祠下有眾至共為四字文下有不復要娶巫家女句為下無唐字餘與聚珍同」 \\n 印綬示劫「張敬為太原太守有三人劫邵界持三人為質敞詣所諭曰釋質太守釋汝乃解印綬以示之曰大夫不相欺賊釋質自首遂縱之自劾詔報復其冠履如故○今案此脫書名考漢書卷七十六張敞傳無此文陳俞本皆作典錄為質下作敞聞之自往詣劫所曉諭之曰餘同」 \\n 破械遣因「魏志田豫為汝南太守先是郡人侯音反前太守敗其黨五百餘人皆當死豫悉見慰諭破械遣之諸囚叩頭願自効相報即語羣賊解散○今案魏志卷廿六田豫傳諭作喻無相報二字陳俞本汝南作南陽皆上有表奏二字即下有相告二字同魏志」 \\n 石犀厭水「蜀王本紀云江水為害蜀守李水作石犀五枚二枚在府中一枚在市橋下二枚在水中以厭水精因曰石犀里○今案本鈔守誤水二下脫校字府下脫中字厭上脫以字精因誤積困照嚴輯王本紀據書鈔及類聚卷九十五御覽卷八百九十引訂改俞本水中作淵中陳本改引華陽國志」 \\n 聽民輸芋「汝南先賢傳云袁安字召公為陰平長民□□後調不入云云惠澤流著○今案御覽卷九百七十五引後調四字作入不畢三字無惠澤句陳俞本脫字召公三字無後宇芊下有頭字餘與本鈔同」 \\n 桴鼓希鳴市絕偷盜「漢書張敞字子高守京兆尹署偷長為吏遣歸休置酒小偷悉來賀飲醉偷長以□汙其衣裾吏坐里閭閱出者汗赭輒收縛之窮治所犯由是云云○今案漢書卷七十六張敞傳絕作無陳本脫遣歸五字餘同」 \\n 除藻飾割浮費「汝南先賢傳云應華為將作大匠發摘姦伏云云凡所省息七萬○今案類聚卷四十九引應下有仰字陳俞本脫凡所以下餘皆同」賴遇賢令「謝承後漢書彭修字子陽海賊丁義欲向郡郡內驚惶莫敢奸禦太守間修養勇請守吳合身義相見宣國威德賊帥將解民歌之曰時歲倉卒盜賊縱橫大戟強弩不可當云云彭子陽○孫氏校諸改請師改帥平改卒今案本鈔卷三十五德化篇引脩作循考御覽卷三百五十二引無海賊下十五字無身與下十三字亦作循餘同陳俞本姚輯本帥將解作遂解去汪輯本莫敢作不能」 \\n 風俗頗革「范後漢書周舉遷并州剌史太原俗云子推三月咸言不舉火土人每至冬輒一月寒食不敢舉烟爨老少不堪舉到乃作弔書以置子推之廟言盛冬殘損人命非賢者之意以宣示愚民還使食於是眾惑稍解風俗頗革○今案范書九十一周舉傳三作亡殘上有去火二字陳俞本略有增改」 \\n ○摘伏三十七 \\n 發姦摘伏「漢書趙廣漢守京兆尹云云如神○今案見漢書七十六趙廣漢傳」伏禁姦「張敞字子高河東平陽人為京兆尹方略耳目云云○今未見漢書七十六張敞傳」發摘姦伏京師稱有神算「范後漢書王渙為洛陽令能云云○今案范畫卷百零六王渙傳摘作擿陳俞本補下有歎字俞於算下多引為將作太匠句」明於摘伏吏民謂之神明「范後漢書度尚為上虞長為政嚴峻明於云云○今案范書六十八度尚傳摘亦作擿伏下有姦非二字陳俞本與本鈔同」善為鉤距以得事情「漢書趙廣漢字子都守京兆尹善云云鉤距者設欲知馬價則先問羊又問牛後及馬參伍其價則知貴賤○孫氏校間改知焉改馬今案見漢書七十六趙廣漢傳本鈔又都誤陽脫尹字茲據漢書補王」 \\n ○勸課三十八 \\n 敬教勸學「左傳文公大布之衣大帛之冠務財訓農通商惠工云云受方任能元年革車三十乘季年乃三百乘○孫氏校標目補學字案見閔二年傳」正學為基「潛夫論云凡為治之大體莫善於抑末而務本夫為國者以富民為本以正學為基民富乃可教正乃得義也○王石華校諭改論今案邵本潛夫論務本篇為治作為人陳俞本皆無大字」 \\n 起學成都「漢書文翁為蜀郡守選郡縣小吏十餘人遣詣京師受業又起學宮於是學於京師者比齊魯文翁終於蜀吏民立祠○今案漢書卷八十九循吏傳陳本遣誤造又下有修字是下有蜀地二字餘同」 \\n 執經教授「魏志杜畿為河東太守冬月修戎講正又開學官親自云云郡中化之○孫氏校補戎字問改開今案見魏志卷十六杜畿傳陳俞本執皆作持餘同」 \\n 崇肅肅之儀揚濟濟之化「張衡南陽文學儒林書贊云南陽太守上黨鮑君愍舊士校官之弛壞儒林之陵遲乃命匠修而新之崇肅肅之儀揚濟濟之化○今案陳俞本舊土校官四字作文學餘同考百三家張集亦作文學惟弛壞儒林作弛廢懷儒恐誤餘亦同」 \\n 一農不耕民有飢者一女不織民有寒者「管子云一農不耕云云○今案管子揆篇兩有字下皆有為之二字又輕重甲篇無兩有字皆作或為二字陳俞本耕皆誤辨餘同」 \\n 一年之計莫若樹穀十年之計莫若樹木終身之計莫若樹人「管子云云○今案見權修篇」勞農勸民「禮記月令篇云孟夏之月令野虞出行田原為天子云云○今案俞本民下有謹案重農故勞勸三句此永興引申語影鈔偶脫耳」命農勉作「禮記月令孟夏之月云云無休於都○今案本鈔卷八務農篇亦引」巡其稼穡「周禮遂師職云巡其稼穡而移用其民以救其詩○今案周禮地官其時下有事字俞本已照添人」 \\n 農無廢業野無空地「新序云子產相鄭云云○今案陳俞本同」使習壤者相澤仁才者播種「陳思王籍田論云云○今案嚴輯全魏文據書鈔引同」星言夙駕說于桑田「毛詩定之方中云云○今案詩衞風」晝爾于茅宵爾索綯「毛詩七月篇云云○今案詩豳風」登金商之館察田夫之私著「陳思王籍田論云寡人御輦云云○今案陳俞本同考嚴輯全魏文籍田論據書鈔引御改玉登下添於字餘同」能明農事者置黃金一斤使蠶不病者置黃金一斤「管子云云○今案陳俞本石考管子山權數第七十五病上有疾字餘同」田修種理賜之以巨觴田蕪種穢戮之以柔桑「陳思王籍田論云云○今案陳俞本無兩種字嚴輯全魏文籍田論據書鈔引賜戮上皆添必字」龔遂良令渤海種榆「漢書龔遂治渤海躬率以儉約令種榆○今案漢書卷八十九循吏龔遂傳無良字陳俞本照刪」王景賢守廬江種桑「東觀建初八年王景為廬江太守乃教民種桑養蠶○今案聚珍本東觀記卷十八王景傳同陳俞本姚輯本標目賢守二字改教字小□□下有麻桑而三字餘同」教民織履「東觀蘭陽茨充為桂陽郡俗不種桑無蠶織之利民墮窳少麄履盛冬皆以火充令屬縣教民種桑柘養蠶織履數年之問大賴其利○今案御覽卷八百二十三引茨誤范郡作太守大作人餘同聚珍本卷十五仍作茨餘與御覽同考本鈔卷百三十九車總篇引充他事及范書衞颯傳引皆作南陽茨充亦為桂陽太守俞本脫南陽二字茨作口麄作鹿蓋脫去分字耳又脫感字令上有為字陳本有刪節」 \\n 教民紡績「崔寔正論云五原土地有麻不知紡績衣掌毛氊毳冬則積細草伏臥其中寔乃斥賣其資儲峙二十萬○洪氏校防改紡孫氏校以原鈔峙下衍得則精細八字旁勒之今案亦見後漢書卷八十二崔實傳土地有作土宜紡績作織績無衣韋句伏作而其資字無二十萬字末有為作紡績織任練縕之具以教之句陳俞本皆改引本傳而詳略微異」 \\n ○異績三十九 \\n 治有殊政「東觀郭賀為荊剌史云云顯宗巡狩賜以三公之服鱉冕之旒○今案聚珍本姚輯本東觀記及陳俞本鱉皆作黻餘同」治有異跡「范後漢王渙為洛陽令云云○今案范書循吏王渙傳脫異跡句餘同「潁川八年治有異政」 \\n 漢書黃霸臨潁川云云鳳凰頻見其境○今案漢書卷八十九循吏黃霸傳八上有前後二字治有下作郡中愈治是時鳳凰數集郡國潁川尤多陳俞本與本鈔同」膠東九治有異政「范後漢書吳祐傳云祐為膠東相云云○今案范書卷九十四吳祐傳無治有句陳俞本與本鈔同」治績尤異「王隱晉書太康十年詔曰陽平太守梁柳云云賜粟千斛秩中二千石○今案陳俞本同」前有趙張後有三王「漢書云王言傳成帝欲大用之出王駿為京兆尹試以政事先是京兆尹有趙廣漢張敞王專王章至駿皆有令名故京師稱曰前有趙張後有三王○今案漢書卷七十六王吉傳附王駿傳令作能陳俞本改引書纘本鈔脫欲用四字又說五尊四字據漢書補」 \\n 吏民稱之「漢書趙廣漢守京兆尹吏民稱之不容於□長老傳云自漢興以來治京兆者未能及之○今案漢書卷七十六本傳無於字云字作以為未能及之作莫能及陳俞本亦作莫能及餘與本鈔同」 \\n 北堂書鈔第三十九 \\n  \\n 　"}
{"章节": "●北堂書鈔卷第四十     政術部十四", "正文": "　 \\n ●北堂書鈔卷第四十　政術部十四 \\n 　 \\n  \\n 隋祕書郎虞世南撰南海孔廣陶校註奉使四十 \\n ○奉使四十 \\n 凡其使也必以旌節「周禮行夫職云掌邦國傳遽之小事美惡而無禮者凡其使也必以旌節雖道有難而不時必達鄭注傳遽若乘傳騎馹而使者也美福慶也惡喪荒也此事之小者無禮行夫主使之有難謂疾病不時至也必達王命不可廢○今案近本秋官行夫職美作媺馹作驛陳本已照改俞本改注大行人職文非舊鈔面目矣」 \\n 皇皇者華君遣使臣也「毛詩四牡篇序云四牡勞使臣之來有功而見知則悅謹案此是文王為西伯使臣往來之眾固知其勤苦而勞來也○今案俞本全脫陳本刪毛詩以下考君遣使臣是皇皇者華詩序勞使臣十二字是四牡詩序應分二條謹案以下是永引申語而文王為西伯句又本於四牡孔正義」 \\n 入國而問俗「禮記曲禮篇云鄭注謂所好與所惡也○今案陳本無注」使於四方不辱君命可謂士矣「論語子路篇云子貢問曰何如斯可謂之士矣子日行己有恥云云○今案陳本無注」使於四方不能專對雖多亦奚以為「論語子曰誦詩三百授之以政不達使於四方不能專對云云○今案見子路篇陳本無注」結二國之好「左傳秦伯使西乞術來聘襄仲辭玉對曰不腆敝器不足辭也主人三辭賓客曰不腆先君之弊器使下臣致諸執事以為瑞節要結好命所以藉寡君之命云云是以敢致之○孫氏校邑改器節改結今案見文十二年傳」 \\n 採代方言「方言云遣輶軒使者採絕代方言○今案陳本同亦見載本聚珍本方言卷首」遣輶軒之使「風俗通云周秦嘗以歲八月云云採異恣方言還奏籍之於秘室也○今案近本風俗通脫此條海錄碎事十二引風俗通嘗誤帝籍作藏」馳四乘之傳「史記司馬相如傳云卭筰之君嘗聞南夷與漢通得賞賜願為內臣妾請吏比南夷天子問相如曰卭筰井駹者近蜀道易通秦時嘗為郡縣至漢興而罷今誠復通為置郡縣愈於南夷天子以為然後拜相如為中郎將建節往使副使王然于壼充國呂越人云云因巴蜀吏幣物以賂西夷○孫氏校舟改？落改貽郎中改中郎今案史記司馬相如傳同」 \\n 申盟載好「蜀志陳震傳云孫權稱尊號以為衛校賀權踐阼震入吳界移關候曰之與西驛使往來冠葢相望云云日新其事國典異制懼或有違幸斯誨之○今案蜀志九載好作初好衞校作衞尉斯譌作斟誨陳本亦作衞作斟本鈔下文引亦作尉惟初學記引作斯誨與舊鈔合疑是隋時古本」 \\n 南北通好「吳錄云張儼使于晉皓謂儼曰今南北通好以君有出境之才故相屈行○孫氏校力改才今案本鈔脫吳錄云三字據陳本及類聚引補」循行風俗「續漢書周舉傳云顥帝時詔遣八使云云皆選素有威名者乃拜舉侍中杜橋守光祿大夫周翊前青剌史馮歡尚書奱巴侍御史張□兖州刺史郭遵太守長史劉班並守光祿大夫分行天於是人使同拜天下號曰八浚於是奏劾貪稷表舊清公朝廷□之○今案御覽七百七十八引續漢脫與侍中三字又□作栩青誤貴太守作太尉陳俞本已改注范書□輯續漢書周舉傳脫此條汪輯本作栩作太尉郭作甄偎作猾餘與原鈔同」 \\n 循行州郡「李郃州傳云郃居漢中和帝即位分遣使者循行郡觀風俗皆微服單行使者二人到益州投公舍宿公察其人異焉時月下露坐出酒與談公仰視星問曰二君京師時寍知二使者何日發部二人驚相視問公何以知之郃指星曰有二使□來向益郡○孫氏校補服字公指改郃指今案陳俞本月下作日驀談作啖餘同御覽七百七十九引郃別傳循下脫行字益州益郡皆作益部月下作夏月視下脫星字本鈔星篇亦引作來向益部」 \\n 任之以事不制以辭「說苑云趙王遺使者之楚戎之曰必如吾言使者曰臣間明君使人也任之以事不刪以辭遭吉則賀之遭凶則弔之○今案陳本同王謨本說苑卷十二奉使篇無臣間字凶上無遭字」 \\n 以安社稷專之可也「春秋公羊傳云禮大夫受命不受辭出境可可以安社稷利國家者則專之可也何休注曰外事不素制下豫設故云不受辭也○今案公羊十九年傳境作竟」 \\n 時聘以結諸侯之好「周禮大行人職云時聘以結云云殷覜以除邦國之慝○今案周禮秋官同」間問以諭諸侯之志「周禮大行人職云聞問以諭云云鄭注此王使臣於諸侯之禮也間歲一問諸侯謂存省之屬也○今案周禮秋官同」慶賀以贊諸侯之喜「周禮大行人職云賀慶以質諸侯之喜鄭注贊助也○今案陳俞本同」致禬以補諸侯之災「周禮大行人職云致禬云云鄭注致禬凶禮之弔禮禬禮也諸侯國有災疾故用不足故王遣使以財谷補其災忠○今案陳本刪諸侯以下俞本災疾作疫疾救用作國用谷作補救考秋官大行人注無諸侯以下蓋是永興引申語」 \\n 聞喪徐行不反「公羊傳云公子遂如齊至黃乃復何有矢也大夫以君命出間喪徐行而不反何休注曰間父母之喪不忍疾行又為君當使人追代已以喪喻疾者喪向不反况於矣耶○今案見宣八年代已作代之」 \\n 壇帷復命於錢「左傳云公孫歸父以喪仲之立也有寵欲去日桓以張公室與公而聘於晉欲以晉人去之冬公薨季文子言於朝日使我殺嫡立庶以失大援者仲也夫遂逐東門氏子家還及笙壇帷復命於錢○孫氏校惟改帷今案左傳宣十八年及陳本錢作介」 \\n 衣繡持斧「漢書雋不疑傳云武帝末郡國賊盜羣起暴勝之為直指使者衣繡持斧逐捕賊盜督課郡國東至渤海以軍興詠不從命者威振州郡○今案漢書卷七十一繡下有衣字賊盜作盜賊陳本已照改」 \\n 錦車持節「漢書西域傳云烏孫公主使者馮嫽常持漢節為公主使行賞賜於城郭諸國敬信之號曰馮夫人與烏就屠相愛都護鄭吉使馮夫人說烏就屠不如降漢烏就屠曰願得小號宣帝徵夫人自問狀遣謁者竺次期門甘延壽為副送馮夫人夫人乘錦車持節詔烏就屠為小昆彌賜印綬○今案漢書卷九十六下公主使者作楚主侍者與烏上有為烏孫古大將驤右大將十字餘同陳本作公主侍屠餘與近本漢書同」 \\n 風舉龍堆「班固功德論曰乞朝廷詔明空使朱軒之使風舉於龍堆之表○今案百三家本無今朝七字風作鳳嚴輯全後漢文與舊鈔同陳俞本軒作輪」揚虎視之威厲秋鷹之爪「華覈表云今雖遣大夫循行風俗銜命糾察揚虎視之威厲秋鷹之爪則在人之畏威結舌莫肯言人短也○今案陳本莫肯作未肯」枉屈麟鸞奉法王室「蔡邕與故郡將子橋伯尉書云故郡將枉屈麟鸞奉法王室○今案蘭雪堂本脫陳本法作計嚴輯蔡邕集此書用陳本」挺刃交兵陳說其間「孔子登葨山謂二三子各言德志子貢進曰願使齊楚合戰莽洋之野兩壘相當旗鼓相望塵埃連接挺刃交兵賜陳說其間○今案此脫書名考家語致思篇第八及陳俞本莽八攻戰篇與舊鈔悉合特壘誤疊耳蓋隋以前古本如此」 \\n 磨厲鋒鍔思不辱命「吳錄云張儼字子節吳人弱冠知名以博文多識拜大鴻臚使於晉□謂儼曰今南北通好以君有出境之才故相屈行對曰皇皇者華臣蒙其榮懼無古人延訪之美磨厲鋒鍔思不辱命○今案吳志三裴注引吳錄文作聞蒙上脫臣字懼誤耀訪作譽餘同陳本多刪脫」 \\n 辯於辭習於禮「說苑曰晏子使吳王謂左右曰吾聞晏子有事晏子蓋北方之辯於辭習於禮者今儐者客見則稱天子明日晏子有事行人曰天子謂見晏子蹙然者三曰臣受命敝邑之君將使於吳王之所不焂而迷惑入於天子之朝敢問吳王惡乎在然後吳王夫差請見見以諸侯之禮○今案王謨本陳本吾聞八字作吾聞晏嬰惡乎在作惡乎存」 \\n 能專對有智謀「吳書沈珩字仙仲吳都人少綜經藝善左傳春秋權以珩有智謀能專對乃使至魏文帝問曰吳嫌魏東向乎珩曰不嫌也曰何以曰信信恃舊盟言歸於好是以不嫌若渝盟自有備豫矣○孫氏校班改珩言改信持改恃今案吳志孫權傳注引吳書仙仲作仲山都作郡綜作總左傳四字作春秋內外傳餘同陳本脫字仙仲六字餘同裴注」 \\n 孔子適齊「孔叢子云孔子適齊景公讓盒孔子降一等景公三辭然後登既坐公曰夫子降德辱臨寡人以為榮也兩登降以自絕於寡人寡人未知所以為罪孔子曰君惠顧外臣君之賜也然以匹夫敵國君非所敢行雖君私之其若義何○孫氏校會領改惠顧思改私今案孔叢子記義篇而登四字作而降階以遠五字餘同陳本已照改」 \\n 晏子使楚「晏子春秋云晏子使楚楚王謂左右曰嬰習辭者吾欲病之坐定而縛一人來王問何為對曰齊人也坐盜嬰曰聞協生淮北為枳葉徒相似其味不同水土之異也今民生於齊不盜入楚則盜水土使之為盜也王曰寡人反自致辱○孫氏校昔改對坐改生枲改葉今案晏子春秋內篇雜下及陳本脫坐定二字自取辱作取病焉俞本有坐定二字」 \\n 湻于到楚「說苑齊使湻于髠到楚髠形體短少楚王薄賤之對曰臣無長腰中有七尺劍欲斬無狀王王曰吾戲子耳即與髟几共飲○今案陳俞本賤之下有田齊無人也而使子來二句餘同」 \\n 公孫觀秦「呂氏春秋云孟嘗君使公孫觀秦見昭王王曰薛地大小對曰百里昭王笑曰百里之地而欲難寡人乎公孫曰孟嘗君不臣天子不友諸侯今辱使者退自刎也必以其血汗其衣王謝曰常善事孟嘗君矣○今案呂氏春秋季冬紀及陳俞本不臣上有好土二字又不友句下有三人二字血汗句下有七人二字」 \\n 叔孫如晉必葺其牆「左傳云叔孫婼如晉書曰晉人執我行人叔孫婼言使人也叔孫所館者雖一日必葺其牆屋去之如始至枕預注曰葺補治也不以當去有毀壞○孫氏校右改傳管改館入改日嘗改葺今案見昭廿三年傳」 \\n 棄疾如晉禁蒭牧採樵「春秋云楚公子棄疾如晉鄭伯勞諸祖辭不敢見固請見之如見王禁芻牧採樵不入田不樵樹不採藝不相匡不強匄誓曰有犯命者君子廢小人降○孫氏校祖改柤晢改誓不改有甫芻字今案見昭六年傳陳本多增注」 \\n 陸賈使南越「史記帝王本紀孝文元年召陸賈使南越讓尉佗自立之意佗甚恐為書謝自稱曰蠻夷大長老夫臣佗頓首願長為蕃臣遂奉貢職○今案帝王本紀四字衍文也考史記文帝紀及陸賈傳皆無此文惟南越尉佗傳之意作為帝無遂字餘同」 \\n 相如使西夷「史記司馬相如為中郎將建節西夷略定使卭補筰字舟龍改？駹今案司馬相如傳揄作榆」趙咨使魏文帝善之「吳書趙咨字德度南陽人傳聞多識應對辨捷權為吳王擢至中大夫使魏文帝善之謝咨曰吳王頗能學問乎曰吳王浮江萬艘帶甲百萬任賢使能志存經略雖有餘閑博覽經傳不效書生尋章摘句也○今案陳俞本吳志卷二孫權傳注引吳書謝作嘲閑作閒」 \\n 費禕使吳舉坐稱之「荊州先德傳云諸葛亮以費禕有俊才宜遣使吳權好嘲戲以觀人時瑯琊諸葛恪□陽謝景廣陵范填各知名皆在坐各發異端之論以難禕應機輒對舉坐稱之○今案陳本陽謝七字作羊衜等俞本作羊衜廣陵范填餘同御覽七百七十八引先德傳無權好廿一字舉坐誤坐席」 \\n 展喜犒師「春秋齊孝公伐我北鄙使展萬犒師受命於展禽齊侯未入境喜從之曰聞君親舉玉趾將辱弊邑使下臣犒執事○今案左傳僖二十六年」倉唐奉使「說苑魏文侯封太子擊於中山三年使不往來趙倉唐曰君何以不遣人使大君太子曰願之久矣未得可使者對曰臣願奉使侯何所好太子曰侯嗜最鳧好北犬於是遣倉唐緤北犬奉晨鳧文侯悅曰擊愛我哉乃復太子擊故曰倉唐一使文侯為慈父擊為孝子○今案說苑奉使篇遣人上脫不字所好作嗜好大君作大國考本鈔下文引有不字亦作大君蓋隋時古本如此陳本已作大國」 \\n 奉使如魏「吳錄孫皓遣紀陟弘璆奉使如魏入境而問諱入國而問俗壽春將王布示之燛射既而問之曰吳之君子亦能斯乎陟曰此軍人騎士肄業所為士大夫君子未有為之者布大慙○今案吳志三嗣主傳注引于寶晉紀所為作所及餘與吳錄同陳俞本已改注于寶晉紀惟脫紀字弘字」 \\n 奉命使吳「蜀志陳震字孝起建興三年入拜尚書遷尚書令奉命使吳孫權稱尊號以震為衞尉賀權踐阼○孫氏校逮與改建興今案見蜀志卷九」獻民於荊王「韓詩外傳越王勾踐使廉稽獻民於荊王荊王使者曰越夷國也臣諳欺其使者荊王曰越王賢人也其使者亦宜賢子慎之使者出見廉稽曰冠則以禮見不冠不見廉稽曰夫越亦周室之列封也不得處大國則處江海之陂與魚鼈為伍文身翦髮而後處○孫氏校例改列補封字今案新安周氏本學津討原本外傳卷八同」 \\n 執梅遺梁王「說苑越使諸發執一枝梅遺梁王王之臣曰韓子顧謂左右曰惡有一枝梅乃遺列國之君乎請為二三子慙之出請諸發曰大王有命命客冠則以禮見不冠否諸發曰彼越亦天子之封也處垂海之際而蛟龍又與我爭焉是以翦髮文身爛然成章如龍子者將避水神也今大國有命冠則見不冠則否假令大國之使時過弊邑弊邑之君亦有命曰客必翦髮文身然後見之於大國何如意安之願假冠以見如不安願無變國俗梁王聞之被衣出見諸發乃逐韓子○孫氏校補諸字弊字客改安倍改俗永改衣補乃逐二字今案說苑奉使篇及陳本垂海作海垂如龍作似像龍」 \\n 臣願奉使「說苑魏文侯封太子擊於中山三年不往來趙倉唐曰君何以不遣人使大君太子曰未得可使者對曰臣願奉使○今案詳本篇上倉唐奉使注」臣請使之「書高紀云漢王曰孰能為我使淮南使之發兵背楚留項王於齊數月我之取天下可以全隨何曰臣請使之與二十人俱使淮南○孫氏校執改孰皆改背今案陳本同考漢書高帝紀無此文惟見卷三十四英布傳」 \\n 登車攬轡「後漢書范滂字孟博汝南征羗人少厲清節為州里所服舉光祿四行冀州饑荒盜賊羣起乃以滂為清詔使按之滂登車攬轡慨然有澄清天下之志○孫氏校先改光今案范書九十七氾范滂傳及陳本按之作按察之」 \\n 受命埋輪「後漢書張綱安帝元年遣八使循行風俗皆耆儒多知惟綱年少受命之部而綱獨埋輪於洛陽都亭曰豺狼當道安問狐狸乃奏梁冀河南尹雋不疑十五事皆臣子所切齒也○今案范書八十六及陳本多知作知名」 \\n 令負弩先駈「史記司馬相如為中郎將馳四乘之傳因巴蜀吏幣以賂西南夷蜀太守已下郊迎令負弩先駈蜀人以為寵○今案史記司馬相如傳弩下有矢字」守令望解印「續漢書范滂少厲清節為州里所知服舉光祿四行時冀州饑荒盜賊羣起乃以滂為清詔使及至州境守合自知贓污望風解印綬而去其所舉議莫不壓服○今案御覽七百七十八引續漢書無知字光祿四行作孝廉壓作厭陳俞本刪服舉十八字舉議作牛奏壓服作壓塞眾議又陳本並脫清詔句姚輯續漢范滂傳與俞本同汪輯本無服字舉奏二句同陳本餘與原鈔悉合」 \\n 夜縋而出見於秦伯「左傳晉侯秦伯圍鄭晉軍函陵秦軍氾南逸之狐言於鄭伯曰國危矣若使燭之武見秦軍師必退鄭伯許之夜縋而出見於秦伯曰秦晉圍鄭鄭既知亡矣若亡鄭而有益於君敢煩執事越國以鄙遠君知其難也焉用亡鄭以陪鄰鄰之厚君之薄也若含鄭以為東道主行李之往來供其乏困君亦無所害夫晉何厭之有既東封鄭又欽肆其西封也○孫氏校胡改狐蜀改燭補敢字又補君亦無所害五字今案見僖三十年傳」 \\n 登諸樓車遂致君命「左傳晉使解揚如宋使無降楚曰晉師悉起將至矣鄭人囚而獻諸楚楚子厚賂之使反其言不許三而許之登樓車使呼宋人而告之遂致其君之命楚子將殺之使與之言曰既許不穀而反之何故非我無信汝則棄之速即爾刑對曰臣聞之君能致命為義臣能承命為信信載義而行之為利謀不夫利以衞社稷民之主也受命以出有死無二寡君有信臣下臣獲考死又何求楚子舍之歸○孫氏校照陳本無二改今案見宣十五年傳」 \\n 見犀而行「左傳楚子使甲舟聘於齊曰無假道於宋申舟以孟諸之沒惡宋曰鄭昭宋聾晉使不害我則必死王曰煞汝我伐之也見犀而行杜注曰犀申舟子也以子託王示必死○孫氏校籠改聾今案見宣十四年傳」 \\n 見溷而行「春秋宋樂祁言於景公曰諸侯唯我事晉今使不往晉其憾矣他日公樂祁曰唯寡人悅子之言子必往陳寅曰子立後而後行唯君亦以我為知難而行○王石華校云案知難而行下應有乃云云三字今案定公六年傳而行下有乃見溷而行句」 \\n 介子剌樓蘭「漢書傅介子使樓蘭與其王屏語因剌之立死其左右皆散走子告以王負漢天子使我無敢動者遂持其首還詣闕○今案見漢書七十傅介子傳負漢下有罪字使我下有來誅王三字陳本已照增」 \\n 會宗刃昆彌「漢書成帝時段會宗立小昆彌兄未振將明年末振將殺大昆彌而病死漢使段會宗到昆彌召蕃王手刃斬之還封關內侯○孫氏校以兩段字誤作改更正今案漢書七十段宗傳手刃斬之作手劍擊殺陳本多刪脫」 \\n 唐蒙通夜郎「漢書西南夷傳云番陽令唐蒙上書曰南越王黃屋左纛地東西里名為外臣實一州主今以長沙豫章往來水道多絕難行聞夜郎所有精兵可得十浮江特出其不意此制越一奇也誠以漢之強巴蜀之饒通夜郎道為置吏甚易上許之乃拜蒙以中郎將將千人從巴符關入遂見夜郎侯諭漢威德迺聽蒙約○孫氏校符改筰今案漢書九十五西南夷傳及陳本章往下脫來字萬上無餘字浮江作浮船■〈牜羊〉牁巴符作巴莋孫已改筰然仍以符字為是詳王氏讀書雜志」 \\n 段郴迎單于「應劭漢官儀建武二十四年遣中郎將段郴迎單于五原塞○今案平津輯本漢官儀同」下惠見齊侯解兵「說苑昔齊起兵攻魯魯患之柳下惠見齊侯齊侯曰魯侯懼乎曰不懼齊侯忿然而怒曰不懼何也下惠曰臣之君所以不懼者以其先人出周南門刳羊相約曰自後子孫敢有相攻者令其罪若刳羊矣臣之君固以刳羊不懼矣不然百姓非不急也齊侯乃解兵三百里○今案說苑奉使篇侯作君罪若下有此字陳本相攻作鬬攻」 \\n 子貢為使簡子按兵「說苑云趙簡子將襲衞使史黯往視之期以一月六月而後反簡子曰何其久也黯曰謀利而得害由不察也蘧伯玉為相史鰌在焉孔子為客子貢為使其多賢矣簡子按兵不動也○孫氏校云雨史魚一本俱作史黯又六下補日字補害由二字今案說苑奉使篇為使下衍令字多賢上有佐字餘同陳俞本六月作六日餘同近本奉使篇惟孫從陳本作六日恐非」 \\n 和合二國惟有鄧芝「蜀志鄧芝傳先主薨諸葛亮乃遣鄧芝修好於孫權權果狐疑芝曰蜀有負險之固吳有三江之阻共為脣齒進可兼并天下退可鼎足而立大王若委於魏江南之地非大王有也權與諸葛亮書曰和合二國惟有鄧芝○今案陳俞本同蜀志十五鄧芝傳負作重」 \\n 引刃自刎蘇武何異「吳書馮熙為中大夫使於魏魏使陳羣誘之送至摩陂欲困苦之熙懼見迫不從必危身辱命乃引刃自刎御者覺之得不死孫權垂泣曰此與蘇武何異哉竟死於魏○孫氏校補馮熙二字迫字云字仰貴與蘇武改御者覺之得今案吳志孫權傳裴注引及陳本刃作刀刎作剌本鈔下文引仍作引刃自刎」 \\n 以單車之使適萬乘之虜「李陵與蘇武書云足下以單車之使適萬乘之虜丁年奉使皓首而歸○今案文選同」周流絕域十有餘年「王逸子云或問張騫可謂名使者曰周流絕域十有餘年自京師以西安息以東方數萬里百有餘國或逐水草或逐城郭經歷之知其習始得大蒜蒲萄苜蓿○孫氏校麻改蒜今案陳本周上脫曰字里下脫百字御覽七百七十九引王逸子習下有俗字」 \\n 風告單于「漢書匈奴傳云天子巡邊親至朔方勒兵十八萬騎以見武節而使郭吉風告單于既至匈奴匈奴主客問所使郭吉卑禮好言曰吾見單于而口言單于見吉吉曰南越王頭己懸於漢北闕下令單于即能前與漢戰不能亟南面臣於漢何但遠走亡匿於漠北苦無水草之地為語卒單于怒立斬主客而留吉遷辱之北海上○孫氏校補朔字吉字鳳改風今案漢書九十四上即能下無前字漠作幕陳本已改幕」 \\n 威振西域「漢書馮奉世傳前將軍韓增舉奉世使持節送大宛諸國客至伊修城都尉安宋將言莎車與旁國共攻殺漢所置莎車王從鄯善以西皆絕不通奉世與其副嚴昌計以為不亟擊之其勢難制必危西域遂以節告諸國王因散其兵進擊莎車攻拔其域莎車王自煞傳其首詣長安諸國悉平威振西域○孫氏校馮改韓補善字補長安諸三字今案漢書七十九因散作因發陳本已照改」 \\n 虜欲令拜不為屈「東觀傳北匈奴遣仗求和親上遣鄭眾使匈奴眾至北庭虜欲令拜眾不為屈單于大怒因守閉不與水火眾按刀自誓單于恐○今案姚輯本聚珍本記皆脫御覽四百三十八引東觀無傳北二字因守作圍守閉下有之字按作拔陳本傳作時餘同御覽」 \\n 啗以重利不為回「吳書馮熙傳熙穎川人權之為車騎熙歷東曹掾使蜀以中大夫使於魏魏文帝以陳羣與熙同郡使羣誘之啗之以重利熙不為回送至摩陂欲困苦之熙懼見迫不從必危身而辱命乃引刃自刎御者覺之得不死○今案吳志卷二裴注引吳書及陳本回作迴餘詳本篇上引刀自刎條下」 \\n 單于壯其節「漢書蘇武傳帝遣武以中郎將使持節送匈奴使留在漢者而副中郎將張勝及假吏常惠等既至匈奴單于方欲遣使送武會緱王與長水虞常等謀反常私候張勝勝許之會單于出獵其一人亡告單于及發兵與戰緱王死虞常生得張勝以狀語武武曰事如此必及我虞常果引勝單于怒召武受辭武謂常惠等曰屈節辱命雖生何面目以歸漢引刃自刎氣絕半日復生單于壯其節○孫氏校維改緱及改返補常字今案漢書五十四及陳本遣使作發使復生作復息」 \\n 持漢節不失「漢書張騫漢中人為郎募能使者騫以郎應募使月氐與堂邑氏奴二千人俱出隴西經匈奴匈奴得之傳詣單于曰月氐在吾北漢何以得往留騫十餘歲與妻有子然騫持漢節不失○今案陳本及漢書六十一月氐作月氏二千人作甘父經作徑妻作子妻」 \\n 持節至匈奴「三輔故事婁敬曰臣願為高車使者持節往匈奴庭與其分土敬至曰自海以南冠蓋之士處焉自海以北控弦之士處焉割土盟子然後來還○今案御覽七百七十九引無來字餘同陳本脫與其以下俞本與其七字作與其主約曰控弦作羶絃盟子作盟之二酉叢書張輯三輔故事亦據御覽引其案語謂自海以下當是丹書鐵券內語云」 \\n 捕羣盜活萬人「漢書外戚傳王賀字翁傳為武帝繡衣御史逐捕盜黨及吏人畏儒賀悉不誅以奉使不稱免歎曰吾聞活千人有封子孫吾所活者萬餘人後世其興乎○今案此見漢書九十八元后傳不是外戚傳」 \\n 持節歸南陽「東觀郭丹傳丹從師於長安買待入函谷關乃慨然嘆曰丹不乘使者車終不出關更始二年三公舉丹賢能徵為諫議大夫持節歸南陽丹自去家十二年果乘高車如初志焉○孫氏校置改買今案聚珍本十七郭丹傳無終字關上有此字初作其陳本亦作其志姚輯本同」 \\n 發倉粟賑貧民「史記汲黯為謁者河內失火燒千餘家上使黯往視之還報曰家人失火比屋延燒不足憂也臣過河內貧餓死水旰或父子相食臣謹按便宜開河內倉粟貧民上賢而釋之○今案陳俞本貧餓五字作貧人傷水旱萬餘家又陳本釋誤失餘同今史記汲鄭列傳河內作河南」 \\n 賜裝千金「漢書陸賈傳尉佗平南越因王之高祖使賈賜佗印為南越王賈至大悅留燕飲數日曰越中無足與語生來令我日聞所不聞賜賈囊中裝直千金他送亦千金卒拜佗為南越王令為臣奉漢約歸報高帝大悅拜賈大中大夫○孫氏校安國改南越曰改日今案陳本大中作太中漢書四十三他作它囊作橐」 \\n 遺珠一石「蜀志宗豫傳豫字德艷南陽人也豫將命使吳孫權問豫曰東之與西譬如一家而西增白帝之守何也豫對曰東益巴丘之兵西增白帝之守此皆事勢宜然俱不足相問權執豫手涕泣而別曰君銜命結二國之好今君年長孤亦衰矣恐不復相見遺豫大珠一石○今案俞本執作捉餘同蜀志十五亦作捉兵作成衰矣作衰老石作斛」 \\n 北堂書鈔卷第四十 \\n  \\n 　"}
{"章节": "●北堂書鈔卷第四十一    政術部十五", "正文": "　 \\n ●北堂書鈔卷第四十一政術部十五 \\n 　 \\n  \\n 隋祕書郎虞世南撰南海孔廣陶校註 \\n 亂政四十一貪冒四十二掊克四十三暴虐四十四 \\n ○亂政四十一 \\n 不宄不物謂之亂政「左傳云公將如棠觀魚臧僖伯諫○今案隱公五年傳」夏有亂政「又云鄭入鑄刑書於鼎夏殷周皆有○今案左氏昭六年傳鄭人鑄刑書叔向曰夏有亂政而作禹刑」秦為亂政「漢書張耳傳云○案見漢書三十二」晉政多門「左傳云盟於平丘子產爭承云云○今案昭十三年傳陳俞本標目政誤有」政在家門「又云齊侯使晏嬰請繼室於晉○今案左氏昭三年傳」上暴下慢「繫辭○今案易繫辭上作上慢下暴陳俞本已照改」下凌上替「左傳○今案見左氏昭十八年傳」廢時亂曰「尚書○今案見胤征書序」以亂濟亂大敗天下「董仲舒傳○今案史記儒林傳無」編戶騷動天下思亂「薛瑩靈帝贊云○今案姚輯本薛瑩後漢書脫汪輯本與原鈔同陳俞本亦然考惠氏後漢補注引云天下一作人人」 \\n 天下騷動起為盜賊「續漢書靈帝時○今案御覽九十二引續漢書靈帝號曰中使恐動州郡多受財賂下即接標目二句汪輯本與御覽同姚輯本脫此條」三輔苦之罵詈道路「光武紀云○今案陳俞本同」世亂則學校不修「詩子衿篇○今案見詩國風子衿詩序」孔子之道抑孫吳之術興「劉歆移書○今案陳本同俞本氏作子考文選移書讓太常博士與原鈔同」焚滅詩書圖籍散亂「史記秦始皇云○今案史記百三十太史公自序第七十同」天下學士逃難「尚書○今案陳俞本刪尚書二字」太史終古出其圖法奔商「呂氏春秋○今案見先識覽亦見本鈔五十五太史類引陳俞本注互有詳略」太史屠黍以其圖法歸周「呂氏春秋○今案亦見先識覽晉太史屠黍見晉之亂也以其圖法歸周本鈔卷五十五太史類亦引陳俞本注互有詳略」蕩析離居罔有定極「尚書○今案見盤庚篇」 \\n 長戟詣闕「漢書息夫躬傳○今案見漢書四十五詣作指陳俞本皆作詣」火燒官府「獻帝春秋云○今案御覽卷九十二引獻帝春秋同」蕩覆王室「典論云董卓煞帝□后云云○今案陳俞本董卓上有初平之元句煞帝作殺主餘同」京室為虛「薛瑩記靈帝贊云○今案陳俞本同御覽九十二引及汪輯本薛後漢書虛作墟餘同姚輯本脫」邊境雷動四野風起「息夫躬傳○今案見漢書四十五境作竟」 \\n 四方州郡各擁強兵「獻帝春秋傳云○今案見御覽九十二引獻帝春秋同」瓜分臠切塵消鼎沸「袁山松後漢書云○今案類聚十一引及姚輯汪輯本袁書皆同惠定宇後漢書補注收作光武紀贊是也」山無峻榦澤無洼水「淮南子云夏桀之時○今案本鈔與陳俞本皆榦作斡洼誤注時誤法陳俞又峻誤嵈考覽冥訓俱作榦作洼作時又本四十二亡徵篇引亦然據訂」黃巾盛於北海山寇暴於并冀「典論云○孫氏校尸？役改寇今案本鈔巾又誤布嚴輯典論據書鈔引作巾據訂陳俞本亦作巾北海作海嶽」帝躬擐甲冑稱無上將軍「范曄後漢時望氣者以為京時○今案范書靈帝紀僅有稱無上將軍五字餘無陳俞本亦然并據范書上下文多引一句而刪原注耳考見汪輯本華嶠後漢書標目悉同惟脫小注是原鈔書名及注皆有舛誤也」 \\n ○貪冒四十二 \\n 上貪於利則下叛「鄭玄注禮記大學篇云○今案俞本同陳本脫注考近本鄭注作則下人侵群」先財後禮則民利「禮記篇云○今案坊記先財下有而字」 \\n 貪以敗官「左傳云晉邢侯與雍子爭鄙田○孫氏校刑改邢今案見昭十四年傳陳俞本小注均脫鄐田二字豈成句耶」貪人敗類「詩柔桑篇云○今案詩大雅」 \\n 貪愛不祥「左傳○今案僖十四年傳秦饑慶鄭曰貪愛不祥怒秦不義本鈔及陳俞本愛皆誤受據傳訂」貪貨棄命「又云貪貨棄命亦君所惡也○今案左氏襄廿三年傳上有齊侯襲莒華周對曰二句陳本無注俞本惡誤賈」貪婪無厭「傳云○今案陳俞本同近本左氏昭廿八年傳婪作世厭作饜」專利不厭「又云申侯有寵於楚文王○今案左氏僖七年傳本鈔寵誤使據訂」好利不顧「詩清人篇序云○今案毛詩鄭風清人序」多饗大利猶思不義「左傳云子服景伯○孫氏校補思字今案見哀十五年傳」安官貪祿「說苑云安官貪祿營於私家不務公事○今案見臣術篇陳俞本同增引」居官貪祿「鍾離意云意為尚書交阯太守張悝居官祿○孫氏校補祿字今案御覽四百二十六引鍾離意別傳祿作亂餘同陳俞本脫此條」祿不讓至已斯亡「詩角弓篇云○今案近本小雅角弓篇祿作爵至下有子字陳俞本亦作祿俞更脫已字均無注」違不出境則利祿也「禮記表記云○今案陳俞本同本禮記上句作三違而不出竟」聚斂積賽不知「左傳云縉雲氏有不才之子○今案見文十八年傳」蓄聚不厭積貨滋多「國語子常相楚無令名於四方○今案見楚語下陳俞本不作無貨作禍常誤韋」有豐富者誣以大罪「續漢書云侯覽兄事○今案陳俞本皆改引范書考御覽四百九十二引及汪輯本漢書侯覽傳作覽兄參為益州剌史事罪作逆本鈔百三十九引亦然小注云下四字乃永興語也」 \\n 聚斂無厭取譏當世「晉中興書云謝萬安石弟○今案陳俞本同御覽六百廿七引中興書脫萬字作弟石非也」懷璧以賈害「左傳云虞叔有玉虞人求旃○今案桓十三年傳」親富不親仁「左傳云陽虎奔齊請伐魯鮑文子諫○今案見定九年傳陳本標目作為富不仁本鈔富亦誤父脫下親字據傳訂想陳亦同誤或遂率意改之耳」非人其吉惟貨其吉「尚書冏命篇云」不聞令德而聞重幣「左傳云范宣子為政諸侯為之幣重子產寓書曰○今案襄二十四年傳本鈔幣誤弊宣誤寬據傳訂俞本小注亦誤弊」 \\n 公聚朽蠹三老凍餒「左傳云齊使晏嬰於晉叔向曰○今案見昭三年傳」入錢五百萬以買司徒「九州春秋云靈帝時賣爵○今案說郛本九州春秋爵作官下有廷尉崔烈四字即接標目二句陳俞本改注范後漢」輸錢一億萬位至太尉「范曄云曹嵩貨中官靈帝時輸西園錢云云○今案范書卷百八宦者曹勝傳附嵩傳陳俞本同」許芝每爭肉「魏志云許芝每祭肉爭一斤猶恨其少○今案俞本爭一作取百餘同」慕容水「傳云慕容評恆賣水與軍人也○今案陳俞本刪傳云二字而又不注書名」 \\n 廢為殘賊莫知其尤「詩四月篇云云○今案此與下條皆四月篇疑秋日二句亦此小注當時引詩或見自秋而春感時物而傷亂也後人誤為另條耳否則秋月二句與貪冒無涉不應入此篇陳本無注亦分二條」 \\n 秋日淒淒百卉具腓「詩四月篇云○今案詳上條○」 \\n ○掊克四十三 \\n 初稅畝「穀梁云云古者公田什一籍而不稅○今案穀梁宣十五年傳無公田二字注文也」多賦斂「說苑云晉平公好樂多其賦斂○今案見正諫篇」田萊多荒「詩柔桑篇云○今案詩小雅十月之交篇有田卒汙萊句大雅柔桑篇有具贅卒荒句近本序傳亦無為古注無疑而俞本竟改注楚茨篇亦無此四字未知其何所據也」杼軸其空「詩大東篇○今案見小雅」重賦於民「貢禹傳云○今案見漢書七十二貢禹傳」侵刻小民「王莽傳云匈奴侵○今案漢書王莽傳中云匈奴侵犯西域為元元害與本鈔徹異」頭會箕斂「漢書張耳□云○今案見漢書三十二陳俞本增引」民饑重斂「管子云桓公見黃鵲○今案陳俞本刪去桓公五字」賦斂甚數「太公兵法云武王問太公勝○案小注舛脫陳俞本刪云武以下」賦斂羗胡「東觀漢記馬防云○今案御覽六百二十七引及聚珍本姚輯本東觀記同陳俞本改引作靈帝中平二年收天下田畝十錢陳俞本改引范後漢收作稅餘亦同」責治宮錢「靈帝紀云○今案姚輯續漢書靈帝紀脫此條考汪輯本遷除皆責治宮錢與原鈔同惟本鈔及陳俞本宮皆誤官據訂」役無止時徵四海「傳玄擬馬防云○今案陳俞本役上有繇字注作傳玄擬班氏詩考傳以禮校輯本傅子未收此條」海內虛耗戶口減半「漢書昭帝紀贊云○今案見前漢卷七」 \\n ○暴虐四十四 \\n 不戒視成謂之暴「論語堯曰」不教而殺謂之虐慢令致期謂之賊「論語○孫氏校雪改虐今案見堯曰篇」殺人不忌為賊「左傳云晉邢侯與雍子爭田○今案見昭四年傳本鈔邢誤邦據傳訂」夏王減仁滅德作威「湯誥云○今案書湯誥無減仁二字陳俞本照刪」商王罪人以族「尚書秦誓上」斬艾百姓「左傳云齊人輸范氏粟○今案見衰二年傳」百姓凜凜若崩厥角「尚書泰誓中○今案本鈔泰誤秦已改正」小大戰戰罔不懼于非辜「尚書仲虺之誥○今案陳本改于作於俞本刪罔不二字」棄五帝之恩刑壞三王之法籍「淮南子云○今案近本覽冥訓棄非捐棄壞作推蹶陳俞本作德壞作摧餘與本鈔同」 \\n 民結於怨「尚書泰誓○今案泰誓下云結怨於民陳俞本照改」降災下民「泰誓○今案見書泰誓上」罔密文峻姦軌不勝「漢書景帝贊云○今案見漢書卷五」 \\n 害虐烝民「書多方篇○今案陳俞本同但近本多方篇無此句」毀乘忍「書中候也○今案陳俞皆脫」民不勝痛「漢武故事○今案陳本脫漢事二字」 \\n 民泣於道「漢書王莽傳云○今案卷九十九中云民人至涕泣於市道」封豨其土■〈豸契〉貐其民「揚雄長揚賦云○今案文選長揚賦作封豕作窫窳陳俞本已照改窳字考爾雅釋獸猰貐食入者釋文鍥或作猰貐或作窳陳俞亦未深耳」視民如仇「左傳云子西曰今聞夫差云云○今案見哀元年傳吳師主簿陳俞本仇作讎」污吏為虐「感情符云人主今急○今案此春秋緯也陳俞已脫」毒痡四海「泰誓○今案泰哲下」剝喪元良「泰誓○今案泰誓中」殘賊天下「泰誓○今案陳俞本作尚書中候是也考開元占經卷六引尚書中候有此語係夏桀事泰誓二字係沿上條誤衍」道路以目「國語厲王暴虐云○今案見周語上」海內無聊「荀悅漢紀論云武帝奢侈○今案見孝元帝紀下」敖虐是作「書益稷○今案益稷篇敖作傲陳俞本與本鈔同」亟行暴虐「書微子篇○今案泰誓有敢行暴虐句陳俞本將亟改敢不應仍注微子謬矣今考微子孔安國傳有亟行暴虐自召敵讎不懈怠二句陳俞未考耳」囚箕子「史記殷本紀○今案史記陳俞本皆同」煞季厯「紀年云文丁殺周王云云○今案明吳琯校本竹書紀年云文丁十一年周公季厯來獻捷王殺季厯陳俞本有增引」殺管修「左傳云楚作亂云○今案哀十六年傳楚白公作亂葉公聞其殺齊管修也而後人」煞人奪其餉「書仲虺之○今案見孔安國傳」煞人恐弗勝「韓詩外傳云龍逄諫桀王云○今案外傳卷四桀牛飲龍逢諫曰今君殺人若恐弗勝原鈔桀下衍紂字因下文致誤已刪」煞人以興謗「左傳云楚沈尹戍言於子常云云○今案昭廿七年傳」偶語詩書棄市是古非今者族「史記始皇本紀云○今案近本史記是作以餘同陳俞本照改」焚炙無罪「墨子云殷紂焚炙無罪○今案陳俞本同近本墨子明鬼下篇焚炙作楚毒」斮朝涉之脛剖賢人之心好殺孕婦好剖人心「泰誓○今案前朝二句見泰誓下文泰誓上祇有刳剔孕婦四字好殺二句孔傳亦無疑是別書陳本分而為二將好殺二字改刳剔復仍下句未知何據也俞本刪下二句」炮烙始於熱斗「淮南子曰糟丘生於象箸炮烙始於熱斗○今案近本訓丘作邱箸作楮始作生斗作升陳俞本熱作熨餘與本鈔同」銅柱加於炙炭「帝王世紀云紂為銅柱以膏塗之○今案陳俞本炙作■〈難上灬下〉餘同考御覽八十三引世紀塗之下接加於爇炭之上句」爛金為格骨肉成泥「桓子所論云紂爛金為格溢洒為他骨肉成泥○今案陳俞本格改烙餘同考問經堂輯新論第四篇謂御覽卷八十四引亦作烙池下有宮中相殘句又注云書鈔無此句亦作烙殆據陳本耳嚴輯全後漢文新論琴道篇據書鈔四十一引仍作格不作烙」 \\n 醢鬼侯「帝王世紀云文王與鬼侯並為紂三公○今案陳俞本標目鬼作九俞注作九侯人為紂三公考御覽三百八十一引帝王世紀仍作鬼侯」炙翼侯「帝王世紀云炙翼侯○今案陳俞本同」脯鬼侯以饗諸侯「禮記明堂位篇亂天下云○今案古近本禮記皆同而陳俞本又改鬼作九不解其改」酌梅酒以賜文王「帝王世紀云酌梅酒以賜文王也○今案陳俞本同」用鄫子於次雎之社「左傳云宋公使邾文公用鄫子於次雎之社○孫氏校雕改雎今案見僖九年傳陳俞本邾誤剡謬」 \\n 用隱太子於岡山「又云楚子滅蔡用隱本子於岡山申無宇日不祥○孫氏校罔字改宇今案左氏昭十一年傳」虐而好劍鑄必試之「又云莒子庚轝云○今案左氏昭二十三年傳俞本庚作庾」燒鋸斷頭「又云○今案左氏十年傳」舍我穡事而割正夏「尚書湯誓○今案原鈔誓誤誥已更正」 \\n 率割夏邑「又云湯誓○今案見尚書」劓割夏邑「又多方篇○今案見尚書」以虎充市而視驚「世紀云桀之為○今案陳俞本皆視下有者字桀作紂考御覽八十二引帝王世紀之為二字作淫虐有才充作入餘同」赭衣半道所謂天賦「○今案陳本刪俞本無注賦作賊」 \\n 微文深詆煞者甚眾「史臧宣傳云宣為御史云云○今案陳本同俞本臧作咸據古本近本史記酷吏列傳減宣傳作遷至御史及治淮南反獄所以微文云云然本鈔六十二御史中丞篇凡三引臧宣皆不作減或古本如此不可擅改」 \\n 晝夜驗治竟致死事「張敞傳云敞守京兆尹云云○孫氏校臉改驗意到改竟致今案見漢書卷七十六」寍見乳虎無值甯戚怒「酷吏傳云甯戚為都尉云云○今案近本史記酷吏傳戚作成為下有關字陳俞本照改成」流血成川號曰屠伯「王隱書云荀晞為青州刺史○今案陳俞本與類聚卷六引王晉書皆同本鈔七十二刺史篇再引作荀晞」民之無辜并其臣僕「詩正月篇云云○今案見詩小雅」 \\n 蟊賊蟊疾靡有夷屆「詩瞻仰云○今案見大雅」 \\n 北堂書鈔卷第四十一 \\n  \\n 　"}
{"章节": "●北堂書鈔卷第四十二    政術部十六", "正文": "　 \\n ●北堂書鈔卷第四十二政術部十六 \\n 　 \\n  \\n 隋祕書郎虞世南撰南海孔廣陶校註 \\n 亡徵四十五亡國四十六 \\n ○亡徵四十五 \\n 山崩川竭亡之徵也「史周本紀幽王二年○今案陳本俞本同據史記亡下有國字」國家將亡必有妖孽「中庸○今案見禮記中庸篇」國家將亡神又降之「左傳云有神降於莘惠王問也○今案莊公三十一年傳」夏之亡也回祿信於聆隧「國語云云○今案隧誤隨考國語上作聆隧據訂又韋昭解云聆隧地名宋庠補音云聆音琴餘同陳俞本添引注文」商之亡也夷羊在牧「又云○今案見國語陳俞本同俞本牧下又添野字」鬼哭山鳴「帝王世紀云殷紂六月雨雪或雨赤血云云○今未御覽十三引云帝紂六月大風雨飄牛馬或鬼哭或山鳴陳俞本脫雨字餘與本鈔同」黃神嘯吟「淮南子云夏桀之時西老折膝○今案陳俞本刪西老句考覽冥訓老作姥膝作勝高誘注云西王母折其頭上戴勝餘同」五星錯行「本紀云桀時云云伊洛水竭也○今案俞本作世紀時下有攝提移處句餘同」三川皆震「史記周本紀云幽王二年西周云云○今案史記同」桀失玉鏡「尚書帝命驗云○今案陳俞本誤作帝書命云考本鈔廿一失政篇亦引玉鏡事」秦失金鏡「尚書考靈曜云御覽今案本鈔廿一失政篇又百卅六逆篇皆引」亡金虎「河圖云金虎喻秦也○今案陳俞本秦下有君字」亡玉羊「易緯云太山失金雞西岳亡玉羊○今案聚珍本易是類謀同」漢有三七之阨「漢武故事○今案御覽八十八引三作六阨作厄法餘同陳俞本改漢作秦阨作戹餘亦同」漢家運衰「漢書哀帝紀云○今案見漢書卷十一」赤精漸微「漢南紀序云○今案晉江從事張瑩撰漢南紀書七無可引校」天奪之監「左傳云虢公敗戎于桑田士偃曰虢必亡矣○今案僖二年傳士作卜陳俞本又誤作郭」天降時喪「尚書多方篇云○今案本鈔與俞本方誤士考多士無多方有據以更正」檿弧箕服實亡周國「史記周本紀幽王嬖褒姒○今案周本紀云宣王之時童女謠曰檿弧云云下有棄女子出為褎是為褎姒幽王愛之生伯服等句」楚矢箕服是喪國亡「璅語云幽王娶褎姒○孫氏校以原鈔嬖誤聚因改娶非是今案玉函山房輯本古文瑣語及陳俞本又亡作王然所據陳本耳」其細己甚是其先亡「左傳云吳札家聘請觀於周業為之□鄭○今案見襄二十九年傳甚下原有民弗堪也句俞本刪是其句照改陳本尚仍本鈔之舊」伐智而專事「周書云曲集之君云○孫氏校典焦改曲集今案見汲冢周書史記解陳俞本增引」愎諫而好勝「韓子云微子篇○伐案近本韓非亡徵篇第十五作狠剛而不愎諒而好勝原鈔□即徵之譌子則亡之譌耳」狠而無親「周書云昔者縣示之君狠而不聽○今案陳俞本作周書史記解親下有者亡二字即接昔者二句考見逸周書卷六十一不作無餘同」狠剛而不和「又云○今案與此上第二韓非亡徵篇同傳鈔者與周書一條前後誤置耳近本韓非和誤利陳俞本與原鈔合」大心無悔國亂自多「韓子云云○今案亦見亡徵篇」 \\n 期而不當言而不信「世紀云殷有長者王親往○今案陳俞本注有作紂餘刪」喜淫辭不周於法「韓子云喜淫辭不周於法好辯說而不求其用矣○今案亦見亡徵篇近本與陳俞本脫辭字則不辭矣古本足補韓非之闕」聽毀譽不待參驗「又云用一大為門戶可亡也矣○今案亦見亡徵篇毀譽作以爵驗下即接注文用一人云云陳俞本改以爵二字不如古本遠甚」恃勢援而簡近鄰「又云云可亡也矣○今案亦見亡徵篇作恃交援而簡近鄰怙強大之救而悔所迫之國者可亡也東鈔交作勢陳俞本亦改交」簡侮大臣無禮父兄「又云○今案亦見亡徵篇陳俞本兄下添引勞苦百姓殺戮不辜者可亡也等司餘同」新臣進而故臣退不肖用而良臣伏「又云無功貴而勞苦賤如是○今案亡徵篇所作親用下有事字良臣作賢良伏下接注句是下作則下怨可亡也陳俞本故臣作故人餘與近本同」 \\n 挫辱大臣而狎其身刑戮小民而逆其使「又云懷怒息恥而身專習○孫氏校身下刪退不二字補戮字傳思改專習今案亡徵篇標目接注息作恩習下作則賊生可亡也陳俞本照改」羣臣易慮「又云太子已置而娶于強敵以為后妻○今案亡徵篇妻下作太子危好是則羣臣易慮陳俞本改本鈔脫已字敵誤適脫妻字據訂」臣怒生變「周書云有巢氏有亂至而貴任之臣怒生變○今案汲冢周書史記解陳俞本有增引」以智法以私襍公「亡徵云云○今案見韓子陳俞本同」淺薄易見漏泄無藏「又云○孫氏校薄不誤刪而字又補見字今案亡徵篇泄下亦有而字乃合近本與陳俞本同」恃懾而弱守蚤見而心懦「又云○孫氏校懦改懾移蚤下而弱兩字於上句又需懦今案亡徵篇心下有柔字陳俞本亦照增」多怒而好用兵「又云主云云○今案亡徵篇作主多怒而好用兵簡本教而輕戰攻者可亡也」貪攻而取無厭「又云○今案近本亡徵篇作饕貪而無饜近利而好得可忘也陳俞本照改」 \\n 后妾淫亂主母畜妖「又篇云○今案近本亡徵篇與陳俞本皆妾作妻妖作穢」后妻賤而婦妾貴「又篇云如上言○今案亡徵篇婦作婢陳俞已改」女子用國刑餘與事「又篇云不為人君久孝而慕匹夫之□○今案亡徵篇君作主之下有孝字即接不顧社稷之利而聽主母之令女子云云者可亡也陳俞本亦同」婢妾之言聽受之知用「又篇云如上言○今案亡徵篇受之句作愛玩之智用陳俞本已改」輕其嫡正而庶子稱衡「又篇云君不肯而側多大國之交也○今案近本亡徵篇嫡作適注作大子尊顯多大云云可亡也陳俞本亦作適」太子卑而庶子尊「韓子云云○今案亦見亡徵篇陳俞本同」 \\n 大臣兩重父兄眾強「亡徵篇云父兄大臣○今案陳俞本強下作內黨外援以爭事勢者可亡也」嬰兒為君大臣專制「又云種類不壽而主數易廿云云○今案亡徵篇易作即餘同」權專於臣刑專於民「周書樂專於君云云○今案見周書史記解」減爵祿禁罰不行「又云鄶公佪儉云云○孫氏校鄫改鄫楚改禁今案周書史記解又公作君」貴人相妬大家降盛「亡徵篇云云○今案近本人字家字皆作臣盛下作外籍敵國內困百姓陳俞本亦照改」國小而家大勢輕而臣重「韓子亡徵篇云云○今案近本勢作權陳俞本亦改」 \\n 令將大重任守大尊「又篇云軍出令將大重邊地任守大尊○今案亡徵篇尊下有專制擅命可亡也二句」大臣甚貴朋黨眾強「又篇云如此則耕戰之士困而末作之民利者可亡國也○今案亡徵篇明作偏強不作壅塞主敬而擅國者可亡也為一條又云公家虛而大臣實正□貧而寄寓富下接此注文為一條今本鈔是誤合兩條為一上脫注下脫目耳陳俞本已改為二」 \\n 官職可以重求爵祿可以貨得「又篇云如此者可亡也○今案亦見亡徵篇」罷露百姓煎靡貨財「又篇云好為宮室臺榭陂池車馬衣服器用玩好云云可亡也○今案近本亡徵篇及陳俞本皆無為字車上有事字車下無馬衣二字器下無用字豈成句郎究以原鈔為是」 \\n ○亡國四十六 \\n 亂其紀綱國乃滅亡「書五子之歌篇云○今案近本五子歌國乃作乃底陳俞本照改」赫赫宗周滅為亡國「潘岳西征賦云○今案文選及陳俞本同」 \\n 桀以奢亡紂以淫敗「說苑云晉平公為馳逐車龍旂象○今案此注脫誤陳本刪之考說苑二十反質篇龍旂三字作龍旌眾色挂以犀象田差對曰臣聞桀以云云」頭懸赤旗「王孫書云桀紂之為君也○今案玉函山房輯本王孫子一卷據書鈔引同本鈔百二十旗篇亦引」赴火而死「史記云周伐紂紂兵敗赴火而死○今案殷本紀同」成周西傾「湯子法言云從赧以成周而西傾○今案右研齋重刻宋本法言卷十一淵騫篇從作順餘同陳俞本祇注楊子二字」宗周既滅「詩雨無正云云靡所止矣○今案見詩小雅」 \\n 奔南巢「世紀云桀之敗○今案御覽八十二引帝王世紀同」避宣室「漢書王莽傳云○今案漢書九十九下王莽避火宣室陳陳俞本有增引」倒戈而戰「世紀云武王率諸侯伐紂云云○今案御覽八十三引帝王世紀同」瓦解而走「淮南子云武王伐云云○今案泰族訓云武王左操黃鉞右執白旄以麾之下接標目句」 \\n 煞豨飲血「漢書王莽傳云○今案漢書九十九下王莽赦囚與誓事」搏心大哭「王莽傳云○今案漢九十九下莽知敗率羣臣南郊告天事」係頸以組奉符璽「史記云高祖降秦王子嬰○孫氏校頭改頸今案高祖紀秦王子嬰素車白馬係頸以姐封皇帝符節降軹道旁云云是小注高祖句乃永興按語耳」輿襯自縛詣軍壘門「蜀志後主傅魏大興兵令征西將軍鄧艾○今案蜀志卷三後主降魏雪」賜陽人地「史記秦本襄王元年以陽人地賜周君○今案史記同」為歸漢王「王肅云劉聰以愍帝為歸漢王置監國守衛○今案此條脫去書名疑是注文陳本祇注愍帝二字俞本與本鈔同」願黔首而誰聽惟請死而獲可「潘岳云兵在頸而顧問○今案文選西征賦首而作黎其餘同」竟橫噬於□口輸文武之神器「潘岳西征賦云○孫氏校需改虎建章徹改神器徵改征今案建章撤三字從下文第二條竄入此者需當作□」周之亡伊洛無侯掾「陳思王甄城故殿令云○今案俞本標目作周之亡則伊洛蕪與下句相對將小注移在下條」漢道衰則建章撤「義見於前」天下無主四十九年「古史考云周赧王卒也○今案平津校刻章輯古史考謂御覽皇王部引云王赧卒後天下無主四十九年以歲所紀之陳俞本改引史記王義豈忘其為唐張守節撰書成於隋不及見耶如比類者謬不勝舉」 \\n 三后之姓於今為庶「左傳云史墨對趙簡子云○今案見昭王十二年傳」戎成不退饑成不遂「詩雨無王篇○今案見詩小雅」 \\n 北堂書鈔卷第四十二 \\n  \\n 　"}
{"章节": "●北堂書鈔卷第四十三    刑法部上", "正文": "　 \\n ●北堂書鈔卷第四十三刑法部上 \\n 　 \\n  \\n 隋祕書郎虞世南撰南海孔廣陶校註 \\n 刑法惣一 \\n ○刑法惣一 \\n 刑者法五行「白虎通云刑者所以云云○今案白虎通五刑篇同」法者象四時「舌子云灋者法天地之位象四時之行以治天下○今案管子版法解六十六灋者作版法者陳俞本無注」象天道而作刑「刑法志云書所謂象刑也○今案陳俞本作刑作刑刑非也考漢書刑法志象刑也作象刑惟明者餘同」因天討而作刑「刑法志云○今案書刑法志作下有五字陳本標目亦無五字小注引有五字」五刑者五常之鞭策「白虎通云○今案御覽卷六百三十六引同」刑罰威獄「漢書刑法志云○孫氏校法改罰今案見漢書卷二十三」刑罰威獄使民畏忌「左傳云太叔對趙簡子曰刑云云○孫氏校法改罰今案見昭二十五年傳」刑者成也一成不變「禮記文王世子篇○孫氏校刑字旁著圈並云按刑字今本禮記作侀可據此正之今案近本禮記文王世子篇無此二句王制篇有云刑者侀也侀者成也一成而不變」 \\n 刑者教也質罪示終「孝經鉤命訣云云○孫氏校例改教今案陳俞本亦作教玉函山房輯鉤命訣祇據書鈔一引亦同」刑以正刑「臧榮緒刑法志云云○今案本序以音近而訛此臧晉書之刑法志也陳俞本皆法誤德俞又正作止」刑以輔教「尸子云為刑者云云服不聽也○今案平津館本尸子輯佚此條祇據書鈔一引陳俞本僅得標目一句」刑以明威「漢書云作刑云云罰以法惡○今案近本漢書卷二十三刑法志有上句陳俞本刪下句改引制禮以崇敬句在作刑上」刑期無刑「書大禹謨篇云」刑以正邪「左傳云晉伐鄭楚子救鄭○今案成十六年救鄭下有申叔時曰句」設刑罰者明有懼也「白虎通云云故天下順從皆所以全民命○今案見五刑篇懼也下接故天二句漢魏叢書本脫下二句」嚴斷刑罰以威其淫「左傳云云○孫氏校法改罰今案見左傳昭公七年傳」刑罰所以懲過「書呂刑篇云云○今案呂刑罰懲非死孔安國傳云刑罰所以懲過陳本罰作法」刑罰所以助治「白虎通云聖人治天下必有刑罰者所云云○今案王謨本白虎通卷四五刑篇者作何助上有佐德二字陳俞本罰皆作法餘同王謨本」明于五刑以弼五教「書大禹謨篇云云」 \\n 惟敬五刑以成三德「書呂刑篇云云」糺之以刑「國語云賜管子對曰勸之以賜糺之以刑罰為民紀統○今案國語齊語糺作糾餘同本鈔糺誤紀又凡糾皆作糺故易誤紀陳俞本皆誤紀」齊之以刑「孔藂云仲弓問古之刑教云云○今案裘校孔叢子刑論篇同」明慎用刑「周易旅卦象辭也○今案周易以下七字永興自注也」明慎刑「後漢書□永傳云為青州剌史務在旌表賢戉云云○今案范書劉永鮑永傳及謝書永第五永傳皆無」聖君任法「管子曰聖君任法而不任智○嚴氏校改管子為申子附注云按申子聖君任法而不任智見類聚五十四及御覽六百三十八今案此實見管子任法篇嚴校據類聚御覽以為出申子但管子遠在申子之前嚴氏改引之不特非舊鈔面目抑亦數典忘祖矣」 \\n 聖人立法「韓子云云○今案類聚卷五十四引下有賞足以勸善三句近本韓子脫」正法直道「管子曰云云罪煞不疑○今案見版法篇近本疑作赦陳本亦作疑」 \\n 明法正義「申子云君子必有明法正義○今案類聚卷五十四引申子同下有若懸權衡以稱輕重所以一羣臣也二句」法立則私善不行「慎子曰有道之國云云○今案守山閣本慎子佚文謂類聚卷五十四御覽卷六百三十八引故有道之國法立則私議不行又云書鈔四十三引作私善陳本亦作善」使法民莫之犯「韓子董安于為趙上地之守行石邑山中使法無赦民莫之犯○今案韓子內儲上篇安作閼餘同陳本亦作閼類聚卷五十四引趙上地句仍作安邑作阜」有道之君而重變法「韓子曰治大國而數變法則民苦之貴虛靜○今案韓非子解老篇靜下接標目句近本而作不陳本及類聚卷五十四引皆無不字與本鈔同」置法不變「管子曰黃帝之治天下置法不變使民安泰○氏校吏改使今案見任法篇近本管子作使民安其注者也無泰字」以道變法「慎子去守法不變則衰以道變法者君長也○孫氏校注內補法字今案守山閣本慎子佚文從類聚卷五十四引同」刑德制臣「韓子曰人主者治法不變云云○孫氏校民改臣今案標目句見二柄篇近本韓非已脫小注治法不變句陳本無注」刑令制民「商君書立法令者民之命○今案陳仁錫校本商子畫策篇云以刑制刑能制天下者必先制其民者也又分定篇云必行法令者民之命也據此商子既分二篇則本鈔標目與小注亦似應分二陳本改標目為法令治民下注商子二字」 \\n 齊民以綜真偽「傅玄七社云善惡相蒙故齊之以刑○今案陳俞本皆刪七社二字傅節子輯傅鶉觚集云社當作謨」張法以制陸梁「阮子云漁人張羅於淵以制吞舟之魚明主張法天不以致□梁之士○今案御覽卷六百二十八引阮子羅作網法丁有於字致陸作制強士作人考意林卷四引阮子與御覽同惟陳本與本鈔同」 \\n 敬宗廟尊社稷「韓子云荊正有茅門者法曰羣臣大夫公子入朝馬蹄踐霤者○今案韓非外儲說右上荊下有莊字者作之夫下有諸字者下有斬其輈戮其御所以云云又本鈔卷三十六守職篇亦引此事」 \\n 立朝廷「管子云欲民之可御則法不可不重○孫氏校以御上衍其不二字重下衍之字刪之今案倭刻明本管子權修篇不重下接法者將立朝廷者也句淮重字仍作審近本同王氏讀書□志引書鈔重字以正今刻管子之誤陳本刪注」 \\n 理人情「劉恭嗣難丁敝曰夫人以禮興刑以律治人情也○今案陳本刪注俞本本鈔同」國之脂澤「韓子云賞罰者國之脂澤粉黛也○今案韓非顯學篇同陳俞本亦同本鈔卷二十七亦引國之粉黛四字」國之大信「馮奉世傳云○今案漢書馮奉世傳附子野王傳云刑賞大信不可不慎」民之鞭策「尸子云刑罰者民之鞭策○今案孫校本尸子輯佚云見後漢書虞詡傳注又意林卷一又御覽刑法部今考鮑刻御覽六百三十六引竟訛作尹子」法嚴如火「傅玄七社云法嚴如火烈○今案陳俞本小注法下加之字亦刪七社二字傅節子輯本謂杜當作謨亦補之字」罰擬秋霜「抱朴子云人君云云而無詭時之嚴○今案枰津本抱朴外三十九廣譬云故人君賞猶春雨而無霖淫之夫下接本鈔二句但人字與陳俞本皆作明」抑暴扶弱難犯易避「刑法志云元帝詔曰夫刑罰者所以云云○今案近本漢書卷二十三刑法志刑罰作法令餘同陳俞本已照近本改」釋法思治堯不能正一國「韓子用人篇云○今案近本韓子上句作釋法術而心治思心陳本亦作思」同罪異罰非也「左傳云曹伯之竪曰不與衞皆復非信也○今案見僖八年傳」 \\n 夏有亂政而作禹刑「又云鄭人鑄刑書○今案見昭六年傳」商有亂政而作湯刑「又云鄭人鑄刑書叔向使詒書曰○今案同上」周有亂政而作九刑「又傳云○今案同上」三辟之興皆叔世也「同上注」為禁令者急于未然「物理論云云寬于已發譬之于河隄千里憂在蟻穴○今案俞本同陳本無譬之二句」 \\n 為法者宜舉其要「傅子云塞蟻孔而河決息掩一車轄而覆乘止○今案陳俞本同嚴輯傅子文據意林引傅子法下有全字掩作施又注云書鈔作掩」 \\n 鞭朴不可施於家刑罰不可廢於國「又云○今案注又云二字應是傅子而聚珍輯本并無此條陳本俞本則皆注刑法志今考漢書刑法志同」刑肅俗弊「禮用篇云刑云云則民不歸○○今案見傳子禮用篇」法重民惡「說苑云殷法棄疾於街者刑云云○孫氏校威改灰是也今案近本說苑脫考韓子內儲上篇有此文」 \\n 德薄任刑「文子曰道俠任智云云○孫氏校補□字今案守山閣木文子卷下自然篇狹下薄下皆有然後二字」強國爭刑「管子云夫強國者云云○今案俞本作爭強國爭刑合」惟刑之卹「書舜典篇云云」五帝有流殛放殺之誅三王有大辟刻肌之法「東觀梁統傳云云是以五帝三王之刑除殘去亂○今案聚珍本東觀漢記記卷十二梁傳殺作竄餘同姚輯本脫陳俞本亦作殺法作刑」皋陶作刑「呂氏春秋云云○今案見審分覽」伯夷作刑「世本云伯夷作五刑○今案御覽卷六百三十六引同二酉叢書張輯世本作篇謂據書鈔引無五字御覽有五字抑知標目與小注有詳略不同耳」八刑萬民「周禮曰大司徒職云以鄉八刑糾萬民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰亂民之刑○孫氏校補造言四字今案見司徒職」 \\n 五刑糾萬民「周禮大司寇聯云以五刑糾萬民一曰野刑上功糾力二曰軍刑上令糾守三曰鄉刑上德糾孝四曰宮刑上能糾職五曰國刑上愿糾暴○孫氏校徒改寇舒改野公改功會改令議改愿恭改暴今案周禮秋官同」 \\n 司刑掌五刑之法以麗萬民之罪「周禮司刑職云司刑云云○今案見官」五服三就「書舜典篇云」五刑五用「咎繇謨篇云」大刑用斧鉞「漢書刑法志云○今案書卷二十三刑法志云大刑手甲兵其次用斧鉞」大罪陳原野「刑法志云○今案漢書刑法志罪作者陳下有諸字」出入不以道義者其刑墨「書大傳云非事而事之云云而誦不詳之辭者其刑墨○今案以下五條周見禮司刑注引大傳同御覽卷百四十八引及俞本詳作祥」革輿服制度者其刑劓「書大傳云○今案詳上」踰城郭而盜者其刑臏「又云○今案詳上」男女不以義交者其刑宮「又云○孫氏校補以字今案陳俞本以字餘詳上」 \\n 降叛寇賊刦掠者其刑死「書又云○今案詳上但周禮司刑注引大傳掠作略陳俞本仍作掠」煞王親者辜之「周禮掌戮職云云親為緦麻也○今案見秋官陳本煞改殺」 \\n 言偽而辨學非而博以疑眾煞「禮記王制篇云云鄭玄注云皆謂虛華捷給○孫氏校志改煞今案陳本刪注言上添引行偽而堅句」析言破律亂名改作以亂政煞「禮記王制篇注云左道若巫蠱及俗禁也○今案本鈔以字上脫執左道三字」假於鬼神時曰卜筮以疑眾煞「禮王制篇云」淫聲異服奇伎奇器以疑眾煞「王制篇云○今案陳本淫上多引作字」擅立■〈門外卦内〉絕憐好則幽「尸子云娶同姓以妾為妻變太子專罪○今案平津館本尸子罪下接擅立八字■〈門外卦内〉作闕幽下有改衣服易刑則放八字俞本擅立作大夫餘與平津本同陳本只引改衣八字餘脫」 \\n 有爵者煞之以甸師「周禮掌戮職云凡煞人者戮諸市惟王同族興有爵者煞之於甸師氏○今案近本秋官掌戮職戳諸作踣諸」公族有罪磬於甸人「禮文王世子篇云云○孫氏校聲改磬今案陳俞本亦誤」刑人於市「禮記王制篇云爵人於朝與眾共之云云與眾棄之」 \\n 北堂書鈔卷第四十三 \\n  \\n 　"}
{"章节": "●北堂書鈔卷第四十四    刑法部中", "正文": "　 \\n ●北堂書鈔卷第四十四刑法部中 \\n 　 \\n  \\n 隋祕書郎虞世南撰南海孔廣陶校註 \\n 聽訟二象刑三肉刑四贖刑五 \\n ○聽訟二 \\n 子曰聽訟吾猶人也必也使無訟乎「論語顏淵篇云」凡聽五刑之訟必原父子之親立君臣之義「禮王制篇」明辟以聽訟「○今案禮記王制篇與下句非連文本陳本皆誤連為一條茲移正」聽之棘木之下「禮王制篇云」五聲聽獄訟「周禮小司寇職云以五聲聽獄訟」三剌聽獄訟「周禮司剌職云掌三剌三宥之法以贊司寇聽訟○王石華校刻改剌」兩造具備師聽五辭「書呂命篇○今案陳俞本命皆作刑與下應連文」五辭簡孚正于五刑「書呂命篇云云○今案陳俞本此下並引五刑五罰二條」知法者省刑「漢書刑法志云古之知法者云云○孫氏校罰改法今案見漢書卷二十三」惟良折獄哀敬折獄「呂命篇云○今案書呂刑此句非連文俞本尚知分二條」片言折獄「論語顏淵篇云」察其情形「魏志胡質傳云○今案魏志卷二十七胡質傳同」動不失情「易豐卦象辭云○今案見王注又此下十一條陳本皆脫小注」察其要辭「書康誥云○今案此見康誥要囚服句孔傳」明于單辭「○今案書呂刑云明清于單辭原鈔誤連下條非是今特移正之」非從惟從「呂刑篇云○孫氏校補惟從二字」惟察惟法「呂命篇云○今案即書呂刑」 \\n 悉其明致其愛論輕重測淺深「禮王制篇云云○今案禮記云意論輕重之序慎淺深之量以別之悉其聰明致其忠愛以盡之」附從輕赦從重「同上○今案亦見王制篇」罪疑惟輕「書大禹謨篇云」刑故無小「同上○今案本鈔誤作刑無故小四字已照尚書訂正」眚災赦肆怙終賊刑「舜典篇云○今案近本尚書及陳本均作肆赦」閱實其罪「書呂刑篇○今案俞本下引呂刑注」意苟不惡釋而無罪「董仲舒決獄云○今案陳俞本脫決獄二字」 \\n 意惡功遂不免於話「漢書薛宣傳云云○孫氏校要改惡今案見漢書卷八十三」不可曲生意「漢書雜事云時公府掾郭詔兄弟重義○今案陳俞本改引後漢郭躬云君王法天刑不可委曲生意」不假以喜怒「漢書王制篇云」以怒增刑「漢雜事篇云博士申威○今案陳俞本同」疑獄氾于眾之「王制篇云○今案近本禮記及陳本皆作疑獄氾與眾共之」罪疑者令羊觸之「論衡云○今案見論衡是應篇」決獄觀璧「賈子云梁人有疑獄不能決乃召陶朱公曰臣有二璧也○孫氏校以周改乃召今案見賈誼新書連語篇」治獄如水「桓子新論云云○今案瀋陽孫氏輯新論及嚴輯全後漢文新論皆祇據書鈔引此條」穆公明于聽獄「尸子云秦云云斷刑○今案陳本同俞本刑下有曰寡人不敏教不至八字考鮑本御覽卷六百三十六刑法部引作尹子刑下作之日揖士大夫云云然棠蔭館本古吳陳仁錫本崑山歸氏本尹文子皆無此文又平津本尸子卷下補佚則載御覽此條仍作尸子或孫氏所見本如是其實諸本皆合詳見本篇下餘祇尸尹耳」 \\n 定國治獄精明「于定國傳云云○今案漢書卷七十一」丙吉處度得所「風俗通陳留富公年九十無子娶田家女為婦一交接便氣絕後庄得男其女爭財太守丙吉決之○今案陳俞本同王謨本脫考御覽八百三十六引公作老便作即丙作邴」 \\n 何武原情得理「又云沛郡富家公資二千餘萬男女爭之何太守決之○今案本脫資二千萬四字據御覽六百三十九引風俗通訂俞本亦同所載更詳陳本無注」 \\n 于公所決皆不隱情「說苑云丞相西平侯于定國者東海人也其父號曰于公為獄吏曹掾決獄平法未嘗有冤○今案見說苑貴德篇陳俞本吏下有決字俞本海下更有下邳二字」郭弘所決退無怨情「郭躬傳云躬字仲孫父弘治小杜律太守寇恂以弘為決曹掾治獄平○今案范後漢卷七十六郭躬傳治獄下作三十年用治平諸為弘所決者退無怨情云云陳俞本治作律餘同」 \\n 陳寵平治無所不服「漢雜事云寵為司徒天下之訟所平皆伏○今案御覽二百九引漢雜事僅有司徒句陳俞與本鈔同」長婦盜兒詰責具服「風俗通云穎川有富家兄弟兩婦爭子三年不決丞相黃霸決之○孫氏校眼改服今案御覽卷六百三十九引風俗通同陳俞本皆脫兩字」後人爭縑悉畀本主「薛宣能決獄○今案陳俞本畀皆誤婦」在家之女從父之制既醮之婦從父之戮「王隱晉書何曾傳云○今案唐修晉書何曾傳無此語考魏志何夔傳裴注引于寶晉紀載河曾之議有此四語家作室制作刑餘同」文姜去氏「孔藂云梁人聚後妻後妻殺夫其子又殺之○今案陳本無注俞本同其下有季彥曰昔文姜與弒魯桓春秋去其姜氏數句」禽獸處之「搜神記云漢靈帝時燕代有三男共娶一婦生四子范延壽斷子從母也○孫氏校從改延今案陳俞本同近本搜神記卷六斷子句作斷之曰此非人類當以禽獸從母」定公失席「禮記檀弓篇邾婁定公之有殺其父者有司以告公瞿然而失席○今案近本檀弓及俞本殺皆作弒」穆公不敏「尸子云秦穆公明于聽獄斷刑之日朝不同言乃揖士大夫曰寡人不敏教不至○今案陳俞本無之日下十一字諸本所引己詳本篇上又標目敏字誤作失笑亦因上條而衍」 \\n 決獄不當援刀自刎「淮南子云越王如是○今案人間訓有越王勾踐一決獄不辜援龍淵而自切其股血流至足以自罰也云云是標目自刎二字即自罰無疑陳本改割亦誤」 \\n ○象刑三 \\n 唐虞象刑「書大傳云○今案陳恭甫疏證本卷一俞本注書大舜云象以典刑殊謬」畫衣冠異章服「刑法志云文帝○今案見漢書卷二十三」犯墨者蒙帛巾「書大傳云唐虞象刑云云○今案陳本無注俞本同考陳刻尚書大傳卷一據書鈔引帛作皂」犯劓者赭其衣「書大傳云唐虞刑云云○今案陳恭甫疏證本同本鈔卷百二十九衣篇亦引犯劓句赭其下有布字」犯臏者以墨朦其臏「又云○今案同上考陳刻本尚書大傳卷一據書鈔引作以墨幪其臏處而畫之餘同陳俞本亦然但臏作髕」犯大辟者布衣「又云○今案同上原鈔脫布字本鈔卷百二十九衣篇亦引大傳此句衣上有布字照訂陳俞本亦然」畫跪當鯨「慎子○今案守山閣本慎子逸文云有虞之誅以幪巾當墨以草纓當劓以菲履當刖以艾韠當宮謂見御覽卷六百四十五又於幪巾句下注曰書鈔四十四引作畫跪當鯨是此句已不多見矣」 \\n 草纓當劓「又云有虞之誅也以云云○今案詳上條」履菲當刖「又云有虞之也云云○孫氏校潔改菲嚴氏覆校云菲履當刖見御覽六百四十五今案慎子詳上孫校是據陳俞本改嚴校引履菲作菲履又將菲字旁著兩圈茲從之」艾必當宮「虞刑○氏校云此必同■〈革畢〉不可改今案守山閣本輯慎子佚文必作韠陳俞本亦然又虞刑二字改引晉刑法志非也」 \\n ○肉刑四 \\n 害輕全重去死取生「曹議肉刑論云李勝云蛇蝮螫手則士斷其腕繫號在足則虎跑其蹯云云○今案俞本與類聚卷五十四引皆作曹羲肉刑論且脫蛇蝮以下考御覽卷六百四十八引博物志云李勝曹義建肉刑議亦脫蛇蝮以下考陳琳檄吳將校部曲文土上有壯字虎上有猛字螫作在腕作節號作蹏又云所全者重所棄者輕此標目第一句及小注後半之出典也又王隱晉書載曹彥肉刑議有云於死為輕減死五百為重重不害生此小注前半出典疑原鈔此文當分二條」 \\n 劓象七政「書刑德放云劓屬于象七政日月五星應政變易○今案玉函山房輯尚書刑德放與俞本皆脫屬于二字以上墨象一條小注比勘則劓下應有之字又陳俞本均誤作德刑攷豈不知其緯書耶」 \\n 臏象七精「又云臏象七精宿變易即氣色生也○今案同上玉函輯本亦同文選西征賦注引刑德放又作臏屬象七宿精」墨象斗度「又云墨之屬于斗度變往名○今案同上玉函輯本刑德放祗有墨象斗華四字考陳俞本均作度玉函凡以上三條皆不注所出書名故未知其何據」臏去節目「禮統云臏刑法金也○今案御覽卷六百四十八引禮統云臏刑法金勝木去其節目也而陳俞本改作節木謬矣」大辟法水滅火「白虎通云大辟者謂死也取法水滅火也○今案陳俞同考王謨本五刑篇脫滅火句本鈔死刑篇引取法作如字餘同」宮者法土之壅水「又云宮者女子淫執者宮中不出○孫氏校法下增土字刪之字今案王謨本執者作執置無法土句陳俞本者下有置字不下有得字同」臏者法金之剋木「又云脫其臏也取法云云○今案御覽卷六百四十八引亦同近本脫」事者法木之穿土「又云劓其鼻法也法木之穿土○今案御覽卷六百四十八引亦同近本脫」墨罪五百「周禮云墨其額也取法火之勝金○今案見司刑職御覽卷六百四十八引作白虎通考近本五刑篇脫陳俞本亦作周禮」宮罪五百「又云掌五刑之法宮罪五百男子割其勢女子閟宮○今案同上」刖罪五百「周禮司刑職云掌五刑之法刑罪五百鄭注斷足也○今案見秋官」煞五百「又司刑煞罪五百鄭注云死刑也○今案見周禮陳俞本皆改煞作殺」墨者使守門「掌戮職云墨者使守門○今案見周陳俞本並引鄭注」劓者使守關「又云劓者使守關鄭玄注劓截鼻無妨以貌醜遠之○孫氏校閞改關今案見周禮」宮者使守內「又云宮者使守內鄭玄注云以其人道絕也○今案近本周禮掌戮注同」 \\n 刖者使守囿「又云刖者使守囿鄭注云斷足驅禽獸無急行○今案見周禮陳俞本驅下皆有衞字」 \\n ○贖刑五 \\n 金作贖刑「書舜典云」誤者之試「張斐律序云贖罰誤者之試○孫氏校標目者字今案陳俞本同嚴輯張斐文據今晉書刑法志載律序作贖罰者誤之誡」 \\n 墨辟疑赦其罰百鍰「書呂命篇云○今案本鈔呂刑每作呂命前篇數見」劓辟疑赦其罰惟□「○孫氏校以原鈔惟下有罪羗二字遂刪惟字改罪羌作倍差誤矣今案呂刑篇淮下有倍字本鈔罪羗二字乃其罰倍差之譌也當別為一條如孫校是混合為一且以倍差屬於劓辟失之遠矣」 \\n 罪羌「書呂命篇云孔傳曰刖足曰剕倍差倍之又倍五百數也○今案此標目當作剕辟疑赦其罰倍差八字特轉寫者脫誤作罪羗且混入上條耳今移正陳本全脫俞本已增標目惟剕誤刖」 \\n 宮辟疑赦其罰六百鍰「呂刑篇宮辟疑赦其罰六百鍰孔安國傳云宮淫刑也男子割勢婦人幽閉次死刑也○今案陳俞本脫注」大辟疑赦其罰千鍰「又篇云大辟疑赦其罰千鍰孔安國曰六兩曰鍰黃鐵者也○今案同上」甲兵贖死「管子曰桓公謂管仲曰吾欲從事於諸侯可乎對曰未可齊國寡申吾使甲兵贖死制重罪入甲兵輕入盾革小罪入半鉤也○今案標目四字見管子中匡篇餘見小匡篇惟寡申作寡甲兵是也吾使句作吾使輕重罪而移之於甲兵此乃近本如此若本鈔所云則是隋時本也餘同陳本注改引中匡非也俞本脫齊國四字盾作楯鉤作鈞餘同」 \\n 贖死金二斤「晉律云贖死金二斤注曰謂其贖五歲以下一等減半四歲以下一等滅半也○今案御覽六百五十一引晉律無注曰以下俞本注同陳本注脫」贖囚金四兩「又云贖罪囚罰金四兩也○今案同上陳俞本無注御覽卷六百五十一引晉律贖上有失字」諸侯不敬皆贖論「又云凡諸侯上書言及云云○今案同上俞本亦同陳本無注」 \\n 八議得減皆收贖「又云諸侯應八議以上請得減收留贖勿髠鉗笞也今案上俞本亦同陳本無注」入錢五十萬「漢書武帝紀云秋九月令死罪入贖錢五十萬減死罪一等○今案見漢書卷六陳俞本引秋上有天漢四年四字餘同」買爵三十級免死「漢書惠帝紀云民有罪得買爵三十級免死罪○今案見漢書卷二本鈔惠誤武照訂陳俞本同并兼引應劭注」 \\n 北堂書鈔卷第四十四 \\n 嘉慶六年五月十四日校于金陵 \\n  \\n 　"}
{"章节": "●北堂書鈔卷第四十五    刑法部下", "正文": "　 \\n ●北堂書鈔卷第四十五刑法部下 \\n 　 \\n  \\n 隋祕書郎虞世南撰南海孔廣陶校註 \\n 杖刑六徒刑七流刑八死刑九族刑十獄十一幽囚十二　律令十三 \\n ○杖刑六 \\n 鞭作官刑「書舜典云孔傳曰為辨治官事之刑○今案今本孔傳云以作為治官事之刑阮氏校記曰毛本云以鞭為治官事之刑鞭字是也惟俞本辨作辦餘與本鈔同」 \\n 朴作教刑「舜典云孔傳曰楚朴也為教官之刑也○今案今孔傳云朴榎楚也不勤道業則撻之與本鈔異惟命本與本鈔同」夏楚收威「禮學記云夏楚二物收其威○今案俞本末有也字餘同」用威如狼「釋名曰槌而死曰掠掠狼也用威如狼○今案釋名狼也作良也俞本同陳本脫狼上掠字餘與本鈔同」 \\n 蒲鞭「續漢書劉寬為南陽太守遇民如子吏有罪以蒲鞭示其恥也○王石華校寬字旁注一買字未詳今案御覽卷二百六十引續漢書吏下有人字罪作過以蒲句作但用蒲鞭罰之示辱而已汪輯本據御覽引姚輯本劉寬傳脫此條陳俞本與本鈔同」 \\n 法杖「晉令云應得法杖者以小杖過五寸者稍行之應杖而脾有瘡者臀也○今案俞本脾作髀臀上有緩字餘同御覽六百四十夷引晉令有應得法鞭一條可以借證陳本刪應杖以下」 \\n 竹箠長五尺「刑法志云請笞者箠長五尺其本大一寸其末薄半寸皆平其節○今案見漢書卷二十二俞本同陳本末上添竹也二字餘同」生荊長六尺「晉令云杖皆用荊長六尺制杖大頭圍一寸尾三分半○今案陳本同俞本制杖誤制丈」生革去四廉「又云鞭皆用牛皮生革廉成法鞭生革去四廉○今案御覽卷六百九十九引晉令脫皮下生字陳俞本成誤或餘皆同」立秋施鞭扑「馬融云立秋乃施鞭扑○今案玉函山房輯馬融禮記月令斷薄刑句注據陳本引此條餘無別說俞本扑誤朴餘亦同」笞者無更人「刑法志云請笞者無得更人○今案見漢書卷廿三」丁邯不就郎杖之數十「三錄注云丁邯字叔春選邯為郎托疾不就詔問實病否邯對曰實不病恥以孝廉為令史職耳世祖怒曰虎賁減頭杖之數十詔問欲為郎不曰能煞臣者陛下不能為郎者臣也詔出之○今案續漢書百官志卷三注引決錄無字叔春三字實病否作實病羞為郎乎餘同又本鈔同書諸曹郎篇引作問病愈為郎否餘同俞本脫錄下注字實下不字虎賁減頭四字餘同陳本刪詔問以下又二酉堂本決錄選邯下有補字無減頭二字未作詔出不為郎」 \\n 白褎表山濤詔杖五十「王隱書山濤傳曰武帝以山濤為司徒頻讓不許濤出遂家在丞白褎奏濤違詔詔杖褎五十○今案類聚卷四十七引王隱晉書遂作徑餘同陳俞本褎皆誤裒俞則遂作徑陳又誤遙五誤數」 \\n 張儀掠笞數百「史記張儀傳云從相飲亡璧意儀盜之京笞數百○王石華校補相字意字今案見史記卷七十又本鈔掠誤指據史記改」傳咸受罰太重「傅咸傳云楊濟與咸書曰昨遣人相視受罰太重相念杖瘡不耐風寒常煖為佳蘇治瘡上急故寄注之○洪氏校注改佳補念字常字寄字今案御覽六百五十引楊濟與咸書杖瘡作杖痕寒下有當飲酒合體中六字上急作急痛餘同俞本亦作杖痕寒下作宜深慎護陳本刪相念以下」 \\n 違拒上命財加罰黜「傅咸答楊濟書云○洪氏校遣改違改違如改加今案御覽六百五十引傳盛答楊濟書財作纔本鈔六十諸尚書左右丞篇引亦作財財纔古通字陳俞本罰誤罪」上梢雲根下拂地足「世說云桓宣武在荊州欲以德被江漢恥以威刑肅物合史受杖正從朱衣上過桓武年少從外來云上梢雲根下拂地足意譏其不著宣武云患其重也○今案世說政事篇梢作梢根作眼餘同御覽卷六百五十引世說梢作稍餘同陳俞本作捎餘有增引」 \\n ○徒刑七 \\n 城旦三歲「刑法志罪人獄已決完為鬼薪白粲一歲為隸臣妾一歲免為庶人○王石華校？改完春漏改春滿祭改粲今案見漢書卷廿二陳俞本有增引」司寇二歲「又云如上言○今案見漢書刑法志」任人以事「周禮司圜職云掌收教罷民凡害人者不使冠飾而加明刑任之以事○今案見秋官本鈔罷誤罰冠誤寇明誤朝據周禮及下條引訂改」役諸司空「司寇職云以嘉石平罷民凡萬民之有罪未麗於法而害於州里者桎梏而坐諸嘉石役諸司空○王石華校加改嘉今案見周禮秋官未上有過而兩字陳俞本已照補」男子入於罪隸「司厲職云其奴男子入於罪隸女子入於舂槀○今案見周秋官」圜土罰人而不虧財「周禮司圜職云凡圜土之刑人也不虧體其罰人也而不虧財○今案見秋官」 \\n 收教罷民「又云掌收教罷民鄭司農注引謂惡人不從化○今案見周禮秋官司圜職本鈔惡誤思己據鄭注訂正俞本脫鄭司農注五字陳本刪注」聚教罷民「周禮大司寇職云以圜土聚教罷民○王石華校士改土」中罪二年而赦「又司圜云掌收教罷民能改者中罪二軍而赦之○今案見周禮秋官赦作舍者下有上罪三年而舍句陳俞本於此條上另補上眾一條又考鄭注云舍釋之也」下罪一年而赦「司圜職云改者下罪一年赦之○今案周禮赦亦作舍陳俞本皆改舍」髠頭衣赭「風俗通云秦始皇遣蒙恬長城徒士犯罪依土鮮卑山後遂繁息令皆髠頭衣褚亡徒之明重也○洪氏校刪後遂句以下恐非今案御覽卷六百四十也引風俗通繁作繫重作効俞本徒士以下九字作徒卒罪髠負士赭衣即接後遂繁息二句無末句陳本城下作徒卒髠頭赭衣餘皆刪去」 \\n 秋落之象「張裴云髠刑者秋落之象也○今案御覽六百四十九引張裴偉序作髠者刑之威然凋落之象」英布為黥徒「漢書黥布傳云人相當黥而王後坐法徒驪山後封九江王○今案漢書本專人作客徒作論翰當黥作當刑餘同俞本與本鈔同陳本照書增引」曹宗為城旦「曹參傳云參世孫宗坐簡入宮門免為城旦○今案漢書曹參傳坐簡句作有罪二字免作完陳俞本與本鈔同」許厯完士「王粲云許厯為完士一言改秦合之四歲刑士也○今案俞本飲作今餘同陳本刪末句」劉禎輸作「典略云太子嘗請文學眾人皆伏而劉禎獨平視太祖聞之乃收禎滅死輸作○今案蒙求集注下引典略學下有酒酣令夫人甄氏出拜九字餘同陳俞增數字」 \\n ○流刑八 \\n 五流有宅三居「書舜典云五流有宅三居孔傳云五等之罪亦有三等之差四裔九州中國也○今案近本孔傳云五刑之流各有所居五居之差有三等之居大罪四裔次九州之外次千里之外惟俞本與本鈔同」 \\n 分北三苗「又云分北三苗○今案見尚書舜典俞本祇注一書字」流宥五刑「書注田謂君不忍刑放宥之於遠也○今案與孔傳異而俞本同」舜牧共工「曹植忿志云舜牧共工也○今案陳俞本照尚書牧改流刪去小注非是」禹疏儀狄「淮南子云儀狄造酒禹嘗而美之曰後世必有以酒亡國者乃疏儀狄○今案近本淮南泰族訓造作為美作飲甘脫後世句末作遂疏儀狄而絕旨酒」流共工於幽州「書舜典云流共工於幽州放驩兜於崇山竄三苗於二危殛鯀於羽山四罪而天下威服○今案陳俞本因此上舜收一條改注尚書恐與此重出又將此注改引大戴禮使舊鈔面目全非矣」 \\n 居檮杌於四裔「傳云○今案見左氏詔九年傳陳俞本添引傳文」放三苗於三危以變西戎「大戴禮云宰我請問帝堯○今案孔巽軒校本大戴禮故作殺補注云史記殺作遷陳俞本已改殺」放驩兜於崇山以變南蠻「又云宰我請問帝堯孔子曰放共工於幽州以變北狄云云○今案孔巽軒本亦作放驩兜淮共工上放作流俱見五帝德篇今本鈔三句同作放威隋時所見本如是」不韋遷蜀「司馬遷荅任安書云不韋遷蜀世傳呂覽○今案又選及本鈔晉述篇引與陳本皆同」淮南遷蜀「文帝紀云六年淮南王又注蜀青衣○今案陳本同考史記文帝紀六年有司言淮南王與太子奇謀反羣臣請處王蜀嚴道功都帝許之又漢書文帝紀亦無青衣二字」蔡邕徙朔方「蔡邕徙朔方報楊復書云昔此徒者故城門校尉梁伯喜南郡太守馬季長或至三歲近者歲餘多得旅返自甘罪戾不敢慕此○今案百三家本蔡邕集同陳俞本改引後漢本傳」 \\n 禦魑魁「左傳云□杌禦魑魅也○今案見左氏文十八年傳」徙不毛「諸葛朗云徒不毛之地○今案俞本朗作亮陳本無注」 \\n ○死刑九 \\n 象天之刑「書刑德攷云大辟之屬二百象天之刑○今案古微書引云刑德放一作攷玉函山房本亦作攷餘同陳俞本攷上添教字非是」如水滅火「白虎通云大辟謂死也如水滅火○今案陳俞本同考王謨本五刑篇脫如水句本鈔肉刑篇引白虎通如作法」磔之於市「刑法志云中元二年改磔曰棄市應劭注曰先死刑皆磔之於市今改曰弃市○王石華校補注曰二字今案見漢書卷五景帝紀刑法志無陳俞本亦誤」肢體分散「釋名曰車□曰鐶轘敢也○今案陳俞本同畢本釋喪制篇及御覽卷六百四十五引釋名磔作裂」失道之刑「孔藂云齊王行車磔之刑羣臣諫不聽子高見齊王曰聞君行車磔之刑竊為下吏之過齊乃除車磔之刑○今案裘本孔叢子對魏王篇亦誤作車裂」上不及天下不及地「晉律注云梟斬弃之□□者斬頭也今上不及天下不及地也○今案陳俞本同」考得其情命竟於獄「釋□□死囚曰考竟考得其情竟其命於獄也○今案畢本釋喪制篇及御覽卷六百四十六引死囚作獄死餘同陳俞本皆脫考竟二字」任商法易教「韓子曰太公望東封於齊海上者召任商太公往見焉三邿馬於門任商不報太公誅之周公曰任商天下賢者也何為誅之太公曰商也義不臣天子不支諸侯吾恐其法易教也○王石華校報下增見也二字沿陳本之誤也今案近本韓子外諸說右上篇任商作狂矞陳俞本亦照改餘郥字□微異耳」 \\n 少正卯順非而澤「孟子曰孔子為魯攝相十日而誅少正卯門人進問孔子曰人惡有五而盜竊不與焉一曰心奸而險二曰行僻而堅三曰言偽而辨四曰記醜而專五曰順非而澤北小人榮雄不可不誅○王石華校既改記今案孟子二字陳俞本皆改作家語桀作姦考見家語始誅篇第二俞有刪節」 \\n 丁公為臣不誠「季市傳云丁公為頃王將嘗逐窘高祖高祖曰兩賢豈相阨哉丁公乃引兵還反頃王滅高祖有天下丁公謁見高祖以□□□軍中二為臣不思使項王夫天下遂斬之曰使後為人臣無效丁公也○今案史記季布傳無高祖有天下句又使後下有世字俞本無逐字亦無有天下勻餘同陳本為臣以下作為項王臣不思斬之且誤作後謬甚」 \\n 誅伯鯀於羽郊「韓子曰堯欲傳天下與舜伯鯀諫曰不祥也執以天下傳疋夫堯不聽舉兵誅之於羽郊　今案近本外儲說右篇與作於也作我傳疋夫作傳之於疋夫子兵句作舉而誅殺鯀於羽山之郊惟俞本與本鈔悉同陳本改引竹書紀年何也」 \\n 斬防風於會稽「韓子云禹遇譏□於會稽之上防風後至高斬之○今案見近本子□邗篇遇作朗陳俞本已改」晉文斷顛頡之脊「商鞅云晉文公斷顛頡之脊以殉或為其晚至故也○今案陳仁錫校本商子刪賞篇云顛頡後至遂斷顛頡之脊以殉晉國之士皆懼然俞本與本鈔同陳本改引左傳謬甚」 \\n 魏絳戮楊干之僕「左傳云晉侯弟楊干亂行於曲梁魏絳戮其僕○○王石華校行曲二字今案左氏襄三年傳同」管蔡挾武庚作亂周公殺之「史記管蔡世家云武王封叔鮮於管封叔度於蔡二叔挾武庚作亂故周公誅之也○王石華校補作亂二字扶改挾今案石華照陳本改也考史記亦然」鄧析操兩可之說子產誅之「列子云鄧析操兩可之說設無窮久辭當子產執政作竹刑鄭國用之數難子產之治子產屈之俄而戮而之○今案列子力命篇□之下作子產執而戮之俄而誅之陳俞本刪鄭國以下作子產戮而誅之一句」 \\n 威王烹大夫「史記田敬仲世家云齊威王召阿大夫語之曰自子之守阿譽曰吾使人視阿田野不闢人民貧餒昔日趙攻郡于不救魏取薛陵子不知是子厚幣吾左右以求譽也是日烹阿大夫及左右嘗譽者於是羣臣棟擢莫敢飾非務盡其情齊國大治疆於天下○今案陳本照俗本史記作譽言曰聞王氏讀書雜志引此舊鈔以校史記謂聞當作至應無言字且類聚治政部上御覽封事部一職官都六十四治道部四刑部十一引此皆言字今又按史記餒作苦鄄作甄魏作衞厚幣作幣厚羣臣作齊國情作誠無彊於句陳本鄄字不誤餘已照改及刪於是下五句俞本亦作譽言日聞餘則節錄」 \\n 簡子沈鸞徼「春秋曰趙簡子沈鸞徼於河曰吾嘗好聲色徼致之○今案陳俞本引作呂氏春秋据今本徼作繳」 \\n ○族刑十 \\n 三族者先黥劓菹骨肉「刑法忘云當三族者皆先點則斬其左右趾笞殺之梟其首及□其骨肉於市其誹謗罵詈者大道又先斷舌故謂之具五刑也○王石華校補具字今案見漢書卷廿三罵詈作瞿詛無大道二字陳本脫趾字俞本笞誤恥皆刪大道二字餘同」 \\n 罪人以族「書泰誓云今簡王受不敬上天降災下民沆湎於酒色恣行暴虐罪人以至於父母妻子兄弟也○王石華校令改今今案俞本民下照經又改抗酒冒色敢行暴虐罪人以族三句本鈔三句非經非注祇父母六字是孔傳未知當時引某家注疏頗似史記以訓詁代正字之例」 \\n 誹謗者族「漢書高帝紀云漢王元年沛公還霸上十一月召豪傑曰父老苦秦苛法久矣誹謗者族偶語者棄市○今案見漢書卷一上惟史記高祖紀無十一月三字陳本召誤占餘同」 \\n 以古非今者族「秦始皇本紀云三十年丞相李斯奏曰臣請史官非秦記皆雜燒之有以古非今者族○今案史記始皇本紀十下有四字又無雜字陳俞本均誤作十三年而刪雜字」 \\n 威以參夷之刑「張衡東都賦云秦始皇利觜長距云云○今案見張衡東京賦本都字誤也陳本已改正」垣平夷三族「漢書文帝紀云後元元年冬十月新垣平反遂夷其三族云○今案漢書同史記作十七年事俞本同陳本作中元年」荊軻沈七族「鄒陽傳云荊軻為燕刺秦始皇不利而死其七族坐之沈沒七族謂上至曾祖下至曾也○今案史記鄒陽列傳云然則荊軻之湛七族應劭注曰荊軻為燕刺秦始皇不成而死其族坐之湛沒漢書卷五十一本傳然則軻湛七族應劭注同宋祁云湻化本作荊軻張晏注云上至曾祖下至曾孫又考湛與沈同陳俞本改作文選劭注非是」 \\n 溫舒罪至五族「漢書王溫舒傳云為右輔行中尉人有告變受員騎錢及他奸利事罪自族自殺其父母妻族家各坐也○今案漢書卷九十酷吏王溫舒傳自殺下作其時兩弟及兩婚家亦各自坐它罪而族無其父句陳俞本已照改」 \\n 高后除三族罪「高后紀云元年正月詔曰今除三族之刑○今案見漢書卷三高后紀陳俞本令誤合」 \\n ○獄十一 \\n 皋陶造獄「急就章云皋陶獄○今案津逮本史游急就篇章第二十八」三王有「白虎迺云周禮三王始有獄夏日夏臺桀拘湯殿曰羑里周曰囹圄○今案又見御覽卷六百四十三引風俗通亦同「圜土內之」 \\n 周禮比長職云若無授無節唯圜土內之○今案見地官陳俞本皆改引鄭注」員者象斗「春秋元命苞云獄者刻确○今案玉函山房輯元命苞獄者句謂據書鈔引圜者句見初學記卷二十又御覽卷六百四十三引陳本确誤■〈石甫〉」振賁獄「漢書云貢於治火事屬水衡尉也○今案陳俞本火皆作水餘同考漢書十九百官公卿表上有水衡都尉屬官一段無上句疑有脫誤」東市獄「舊儀云東市獄屬京兆尹西市獄屬左馮翊○今案平津本輯漢舊儀祇據書鈔一引」郡互？？獄「○今案原鈔將下條漢舊儀至太僕四句誤注於此隙本亦然不知下條實脫標目誤合為一耳考漢書宣帝紀注御覽刑法部引漢舊儀云郡邱獄治天下郡國上計者屬大鴻臚云云乃此條之注也」 \\n 未央廄「舊□云大夫薛畎主治廄立署良屬太○僕今案此條脫標目謹從原注擇未央廄三字為目考初學記攻理部引舊儀主治句作主理大廄三署惟平津本夾注鈔悉同」 \\n 司空詔獄「舊儀云司空詔獄治列侯二千石□司□○今案平津本輯漢書儀祇據書鈔一□司作宗陳俞本亦然」若慮詔「王商傳云孟康曰若盧獄名○今案見漢書卷八十二」掖庭秘獄「漢書曰鄮輔上言不宜立趙婕妤為皇后上使侍□史收博輔繫掖庭秘獄○今案見漢書卷七十七劉輔傳」 \\n 太子家獄「舊儀云太子家獄治太子官屬太子太傅也○今案平津本輯?據書鈔一引同」獄屋完固「晉令獄屋皆當完固厚其草蓐功無令漏溼○今案陳俞本皆脫功字御覽卷六百四十三引脫無令句」憤氣生虫「東方朔別傳云孝武皇帝時行上甘泉至長陵平阪上馳道中有虫覆地而赤如生□狀頭目齒鼻盡具上令朔視之還曰怪哉上曰謂何也曰秦始皇拘繫無道悲哀無所告愬仰天嘆曰怪哉感動皇天此墳氣之所生也故名之曰怪哉是地必秦之獄處也丞相按圖果秦獄也○今案御覽六百四十三引東方朔別傳長下無陵字中下有央字無道作無罪肺作肝覆下無地字餘同本鈔一百三髦頭篇引而赤以上有陵字餘同御覽本鈔一百五十七阪篇引亦作長陵平陂陳俞本行上作上行脫平阪上三字脫頭目句肺亦作肝無所四字作之若餘同」 \\n ○幽囚十二 \\n 囚者栝摹「周禮掌囚職云凡囚者上罪梏拲而桎中□桎梏下罪梏王之同族拲有爵者桎○今案見秋官掌囚云拲者兩手共一木也俞本有增引」係用徽纆「周易坎卦云上六係別徵纆寘于叢○棘王石華校纏改纆」荷校滅耳「噬嗑卦上九爻辭云謹案荷擔荷也校枷也受沒刑之人為惡既積刑罰上重遂至滅沒耳也○今案荷澹荷也以下非王注非正義乃永興釋爻辭之文俞本不應刪謹案二字」屨校滅趾「又云屨校滅趾無咎謹案足著於減又在於足趾罪輕能目懲戒不復更行故無咎也○今案同上」拘者滿圄「晏子曰景公籍重而獄多拘者滿圄又曰為代于足脩當市死者又脩為也○今案全椒吳氏仿宋本晏子內二第一章籍作藉然陳俞本皆作籍惟又曰以下未詳陳俞亦之」楚囚鍾儀「傳云楚子重侵陳救鄭晉侯觀於軍府見鍾儀問之曰南冠而縶者誰也有司對曰鄭人所獻楚囚也使脫之○王氏石華校以原鈔縶誤擊遂改作繫非也今案左氏成九年傳作縶據訂」 \\n 秦囚孟嘗「史記孟嘗君傳云為秦相或說曰孟嘗發而父齊族今相秦必先齊而後秦昭王不□□殺之上狐白裘乃免也○今案記父當作又四下有孟嘗二字陳俞本亦同此脫誤」 \\n 囚清室「漢書灌夫傳云有特召□□夫不敢係居清室○今案漢書志五十二本傳蚡召長吏曰今日召宗室有詔劾灌夫罵坐不敬繫居定陳俞本已照漢書改本鈔囚上原有周勃二字然勃傳無此文勃必劾之訛囚必繫之化因上條標目而誤」 \\n 劉輔繫秘獄「漢書劉輔傳前已言訖○今案見漢書卷七十七又詳上獄篇掖庭秘獄條下」囚于士弱氏「左傳云衞獻公如晉晉人執而囚之於士弱氏○今案左氏襄廿六年傳」梏之疏屬山「山海經云貳負之臣曰危與貳魚煞窫窳帝乃梏之疏屬之山梏其右足大道反縛兩手與髮繫之山木之上○今案見明吳氏本山海經之海內西經無大道二字梏其作桎其陳俞本刪大道以下」 \\n 吏侵周勃「絳侯世家云周勃為丞相十餘月乃免相就國後有人上書告勃反捕勃繫獄治之勃恐不知置辭吏稍侵辱之○今案史記絳侯世家作逮捕勃治之無繫獄二字陳俞本已照改」 \\n 囚獄上書「韋曜獄中辭云孫皓以曜不臣積忿收曜付獄上書免○今案陳俞本作吳志韋曜傳積下有前後嫌三字上書免作曜因獄吏上辭見三國志卷六十五與本鈔稍異」 \\n ○律令十三 \\n 律者以罪名「杜預律序云律者八正罪名令八序事制二者相須為用也○今案御覽卷六百三十八引律序兩八字皆作以序作存百三家杜集亦作以陳本及嚴輯全晉文據書鈔引仍作八作序」 \\n 令者令民知事「管子曰令者令民知事也○今案管子七臣七主篇者下作所以令人知事也」定分止爭「管子曰律者定分止爭也○今案同上者下仍有所以兩字」 \\n 使不相犯「釋名云令者領也領理之使不相犯也○今案御覽卷六百三十八引同舉本釋典藝篇領理作理領又相犯之上有得字謂據宋臨安陳道人本補陳禹謨本將之字誤移在犯下」 \\n 咎繇遺訓「傅子云律咎繇遺訓也○今案見聚珍本傅子附錄」百王不易「風俗通云皋陶謨虞始造律蕭何成九章此關諸百王不易之道也○王石華校以本鈔脫謨字並刪虞字非木今案陳本謨誤謀脫關諸二字謹據御覽卷六百三十八引訂類聚卷五十四引亦同」 \\n 黃帝五法「太史公素王妙論云黃帝設五法布之天下○今案陳本刪太史公三字考御覽卷四百七十二引與本鈔同」漢祖三章「高祖紀云高祖入咸陽召諸縣豪傑曰父老若秦苛法久矣吾當與關中約法法三章耳○今案史記高祖紀豪傑上有父老二字與作王約上有與父老三字漢書高紀亦然或當時節引字句微異而陳本竟改引刑法志每每如此誠不可解」 \\n 鄭鑄刑書晉作執祑「張裴律序云鄭注刑書晉作執祑申韓之徒各自立制○今案類聚卷五十四引祑作秩陳本亦作秩二字本通陳并脫申韓二句」政事之經萬機之緯「張斐律序云律合者政事之經萬機之緯也○今案亦見類聚五十四引律序陳本脫云下律字」金科玉條「楊雄劇秦美新懿律嘉量金科玉條注曰科條謂所犯施法律也金玉者珍之也○今案此揚雄集舊注在清以前者今文□李善注與此微異陳本照文選改謬矣」未清本末「杜預奏事云被教以臣造新律事律吏□景李覆等□律皆未清本末之意也○王石華校秦改奏破改被今案百三家杜焦及陳本嚴輯全晉文據類聚卷五十四引皆作李復餘同由此知本鈔覆字必是轉寫之譌」 \\n 懸之象魏「劉劭云刪言舊科採漢律為魏律懸之象魏○今案陳本脫刪言句考御覽六百三十八引劉劭律略無言字餘同」銘之鍾鼎「杜預奏記云古之刑書銘之鍾鼎刊之金石所以塞異端絕異理也○今案俞本但注見杜預奏事五字陳本作法云記不知何書又脫刑字鍾誤中刊又誤鍾餘同考御覽卷六百三十八引晉書云杜預定律令為之注解乃奏之曰古之邢書云云惟刑作鑄餘同」 \\n 蕭何次律令「漢書高祖紀云漢興蕭何次律令韓信申軍法○今案見漢書卷一下」蕭何九章「風俗通云如上言也○今案陳本同考近本風俗通脫惟見類聚五十四及御覽六百三十八引亦見論衡謝短篇」取宜於時「刑法志云高祖人關蕭何捃摭秦法取其宜於時者作律令九章○今案見漢書卷二十二捃作攗無令子陳本已照改」班下施用「王隱書云荀勗與賈充共定律令班下施用各加祿賜○今案類聚卷五十四引王書與陳本皆同」是繩墨之斷非窮理之書「杜預云帝王法書者蓋是為繩墨之斷○今案百三家杜集上律令注解奏斷下有例字理下有盡生二字」律見兩科是失省刑之意「漢書云一律見南科是失省刑之意○今案見漢書馮野三傳陳本俞本皆同」輕重不齊姦吏因緣為市「□□上疏云法律令輕不齊○今案陳俞本均刪注文」明君慎令「申子云君之所以尊者令合之不行是無君也故明君慎之○今案類聚卷五十四引申子慎之作慎令」三尺律令人事出其中「朱博云博遷廷尉典職決疑恐為官屬所輕曰三尺律令人事出其中也○今案漢書卷八十三朱博傳輕作誣陳本中作內無注」今古一也「鹽鐵論云夫善言天者令之於人二尺四寸之律今古一也○今案鹽鐵論詔聖第五十八合作合餘同南昌萬校本附注云漢武帝曰善言天者必有徵於人陳本令改合增引頗多」 \\n 北堂書鈔卷第四十五 \\n  \\n 　"}
{"章节": "●北堂書鈔卷第四十六    封爵部上", "正文": "　 \\n ●北堂書鈔卷第四十六封爵部上 \\n 　 \\n  \\n 隋祕書郎虞世南撰南海孔廣陶校註惣篇一親戚封二 \\n ○惣篇一 \\n 明主之所貴者爵也「商君書云夫明主之所貴者唯爵也○今案類聚五十一引商君書同本鈔及陳本誤作禹書又夫作大明下脫主字俞本刪」主之勸者爵「商君書云凡人主之所以勸民爵者官爵也○今案近本商子農戰篇及類聚五十一引同陳本注脫爵字」爵祿者人臣之銜轡「淮南子云爵祿者人臣之銜轡也○今案近本淮南主術訓上作權勢者人主之車輿下作轡銜則非也陳本與本鈔同」爵尊祿重圖難犯危「管子云爵不尊祿不重者不與圖難犯危以其道也○今案陳本刪以其四字考管子法法篇十六道下作為未可以求之也餘同」爵以馭貴「周禮太宰職云一曰爵以馭其貴○王石華校軍改宰今案周禮天官」爵以辨貴「禮記中庸篇云序爵所以辨貴賤也○今案陳本辨作辯」以賢制爵「周禮大司徒職云以賢制爵則民慎德○今案周禮地官陳俞本無大字」以德詔爵「司土職云以德詔爵○今案周禮夏官」爵有德封有功「白虎通云景風至則爵有德封有功○王石華校風改封今案見八風篇本鈔脫則字已照補」以著其德「白虎通云必封諸侯何重民之至也○今案陳俞本同考白虎通卷一封諸侯篇必下有復字」論功封爵「晉百官表注云高祖定天下論功封爵一百三十有三人大侯邑至萬戶小者五六百戶○今案陳本同俞本刪大侯以下」任事然後爵之「禮王制篇云任事然後爵之注曰爵者謂正其秩次○今案禮記王制事作宜俞本同陳本刪注」人美然後爵之「禮表記云稱人之美者則爵之○今案禮記表記美作善陳俞本亦作美然後字作則」修天爵則人爵從之「孟子云有天爵者有人爵者仁義忠信樂善不倦天爵也○今案見告子篇」爵罔及惡德惟其賢「書說命中篇云言非賢不爵○今案陳本無注本鈔言非句係孔傳文當時未知梅書之偽也」我有好爵吾與爾靡之「周易中孚卦九二爻辭云我有好爵吾與爾靡之○王石華校標目補之字今案釋名云靡本又作縻陳本已照改縻字」王三錫命懷萬邦也「易師卦九二象云謹案錫猶賜也○今案邦下脫也字照補陳本脫注」利建侯「易屯卦謹案侯君也此明屯難之時宜順建立君以安寧○今案陳木脫注」建萬國「易比卦象辭云先王以建萬國親諸侯○今案本鈔脫象字已照補」建侯樹屏「書康王之誥篇○今案陳本脫注」開國承家「師卦上六爻云大君有命開國承家○今案陳本脫注」以藩王室「書微子篇云率由與常以蕃王室○今案陳本脫注」蕃衞天子「史記高祖功臣袁序云書曰協和萬國遷於夏商○今案史記商下有云歷三代千有餘載自全以蕃衞天子陳俞有增引」上以尊天子下以子百姓「出虎通云必有封詔侯何以重民之至○今案趙校本白虎通封公侯篇有作復天子下有備藩輔三字以子下有養字姓下作施行其道」取象剛柔「晉百官表注云王者之制公侯伯子男五等○今案本篇上論功條下引官下應有表字照補陳俞本石」取法於雷「後光武紀建正二年正月益封諸侯吳漢鄧禹各四縣議日越古○今案范漢書卷一上光武紀古下作帝王封諸侯不過百里取法於雷陳本增引」封諸侯以夏養賢也「白虎通云封爵論養賢也○今案趙校本白虎通封公侯篇封諸侯以夏何陽氣盛養故封侯盛養賢也」繼世以立諸侯象賢「禮郊特牲篇注云賢子孫取法其先父德行○今案本鈔脫特牲注行四字已據近本補」爵人於朝與士共之「白虎通云爵人於朝者上不私人以官與眾共之義也○今案白虎通爵篇上作示士作眾陳俞本已改示惟標目作士小注作眾與本鈔同」封諸侯於廟不自專也「○今案此條見白虎通陳俞本未誤連下條」□□□□「禮記祭統云古者明君爵有德於太廟君降立於阼階南南面所命北面史由君右執策命之○今案舊少此條脫去標目誤連上條陳俞本竟刪去近本祭統面作鄉」名山大澤不以封「禮王制篇云四海之內九方千里州建百里之國三十七十里之國六十五十里之國百有二十名山大澤不以封其餘以為附庸小國白虎通云不以封者與百姓共之不使一國獨專也山林之饒水泉之利千里相通所以均有無贍不足也○王石華校贖改贍今案陳俞本刪禮記注存白虎通注考見白虎通封公侯篇」 \\n 巖險之邑不以封「魏書云相國晉王奏曰巖險之色不以封○今案陳俞本同」斬一將封侯「袁子云今有卿相之才居三公之位修其理攻以寧國家未始封侯○今案書治要卷五十引袁子正書設宮篇理政作治政以下有安字始作必侯下尚有而今軍政之法斬一牙門將者封侯二句陳本注袁子云王字俞本注詳類聚又本鈔始改理者唐人傳鈔避高宗諱」 \\n 從無爵封侯「王粲爵論云近世賞人不由等級從無爵封為列侯○王石華校以原鈔近誤通因改作後蓋沿陳俞本之誤也今案漢魏百王家本三侍中集通作近等作筭今據改近字」 \\n 大者食邑小者食鄉亭「解詁云列侯金印紫綬以賞有功功大者食邑小者食鄉亭○今案陳本誤作解語殊謬考類聚封爵部御覽封建部皆引漢官筭詁邑上有縣字」大邑萬家「史記高□功臣表字云□興功臣受封者百有餘人○今案史記此下有是以大侯不過萬家小者五六百戶句標目邑字陳俞本改作侯是也餘有增引」地劣百里「商君書云般湯封於贊茅文王于岐山地方百里○洪氏校勒劣字王石華覆校云劣字好又旁著一□今案陳仁錫本商子賞刑篇劣作方又方上無地字陳俞本均作地方無小注又本條小注下巳明明云地方百里諸木亦然石華乃取劣字何耶」 \\n 立社於國「漢雜事云天子大社以五色土為壇封諸侯各以其所封方之色以立社於其受土也○今案陳本脫漢字餘同考類聚卷五十一引五色下脫土字受土也作國故謂之受茅土」臣其吏民「漢官解□云大小隨邑縣鄉所食也○今案陳本官誤書詁□□語餘同平津本解詁祗據書鈔一引」國為己土眾皆我民「陸機云立五等則知國為己上眾皆我民民安者也○今案民安四字必有脫誤陳俞本刪去非也敷文閣本土衡集作民安巳受其利餘同」大小相維「周禮職方氏職云凡國都大小相維○今案周禮大上作凡邦國」萬國相維「功臣表序云高帝即位八載始論功定封爵之等誓曰使黃河如帶太山若礪國以永存爰及苗裔於是申以丹書之信重以白燛之盟○今案陳俞本祗注功臣表云四字其上應加漢書高惠高后文七字王氏讀書襍志謂曾引舊鈔以校漢書使黃河如帶句係誓詞當四字為句乃書鈔與類聚封爵部引漢書皆有黃字者特後人依俗本漢書加之耳云云今考史記漢紀同此誓詞果無黃字人無論功白馬各句且標目一句史漢皆無是目與注應分二條誤合為一無疑」 \\n 國以永存爰及苗裔「功臣表序云封爵之誓曰云云見上○王石華校求改永田改曰」五等之制始以皇唐「陸機云五等之制始於皇唐郡縣之治創於秦漢○今案陳本治作始餘同俞本標目作制始黃唐注見陸機論四字考嚴輯全晉文陸機五等論皇亦作黃係據今晉書本傳引」立爵五等「晉百官表注云周道興隆三聖制法立爵五等封國八百親親建國則周公宅魯康叔啟衞賢賢表德則太公封齊○今案御覽卷百九十八引晉百官表注同」制土三等「制土三等「白虎通云制土地三等何因土地有高下中三等○今案趙校本白虎通封公侯篇制土下無地字中下無三等字惟陳本與本鈔同」五等法五行三等法三光「白虎通云爵五等者法五行也土三等者法三光地○今案趙校本爵篇爵下有有字法上有以字土作或俞本但注書名陳本脫土字餘與本鈔同」能移善於眾謂之公「周書云能移善於眾與百姓同謂之公○今案周書太子晉解六十四同陳本脫善字」樹名生物謂之侯「周書曰能樹名生物與天道俱謂之侯○今案王謨輯刻本周書太子晉解六十四脫生字物與誤作與物餘同陳本注逸周書三字２井引白虎通非也」齊眾時作謂之伯「周書云○今案江郱陳逢衡補注周書卷二十同惟齊作率盧文招校云書鈔卷四十六引作齊陳本亦然」孳孳恤下曰子「環濟要略云孳孳恤下子之稱○今案類聚卷五十一引要略云子猶孳也孳地下之稱也廣韻六止注與類聚同見玉面山房本引而不及書鈔何也」任治政事曰男「環濟要略云男任也任治政事受王命以為君也○今案類聚卷五十一引要略無政字又廣韻卷廿二覃注亦無政字無任也二字見玉函本引皆不及書鈔疏矣陳本與本鈔同」 \\n 剖符之封析珪而爵「司馬相轡諭巴蜀檄文云觸白刃冒流矢人懷怒心如報私仇故有剖符之封析珪而爵○王石華校而改為沿陳俞之誤也今案文選及百三家本相如集作而爵本鈔標目而誤之小注仍作而可證」 \\n 金章朱綬「晉百官表注云諸公三等諸公周官也金章朱綬朱質四等云文質百四十官也○今案陳本同但刪朱質以下」金章紫綬「百官表注云縣侯漢官也自縣以下通號列侯金章紫綬朝服官品三等者也○今案陳本同但刪朝服以下」公執桓圭「周禮大宗伯職云玉作六瑞以等邦國公執桓圭○今案見卷官」侯執信圭「周禮大宗伯識云玉作大瑞以等邦國侯執信圭○今案同上」伯執躬圭「太宗伯職云玉作六瑞以等邦國伯執躬圭○今案同上陳本加引鄭注」子執穀璧「大宗伯職云玉作六瑞以等邦國子執穀璧○今案同上」男執蒲璧「大宗伯職云玉作六瑞以等邦國男執蒲璧○今案同上陳本與上合為一條加引鄭注」五命賜則「大宗伯職云以九儀之命王邦國之位名也王之大夫四位五命賜則○王石華校補國字位字今案周禮春官五命作則鄭注云玄謂則地未成國之名王之下大夫四命出□加一等五命賜之方五十里據康成此注則五鈔名也以下蓋當時引鄭注而訛脫至此耳」 \\n 以五為節「周禮典命職子男五命其國家宮室車旗衣服禮儀皆以五為節○今案見春宮陳本增引數行」 \\n 七命賜國大宗伯云以九儀之命正邦國之位七命賜國○今案陳本引鄭注作補」以七為節「周禮典命云○今案周禮疏卷二十一同」八命作牧「大宗伯職云○今案見周禮陳本亦引鄭注作補」九命作伯「大宗伯職云○今案陳本引鄭注作補」受命器於王室「左傳云晉荀躒如周籍談為介○今案見昭十五年傳」錫介圭以作寶「詩嵩高篇云錫爾介圭以作爾寶箋云圭長一尺二寸○今案大雅崧高篇據釋文及阢記俱無作嵩者本鈔錫誤賜寶誤保巳訂正陳本照原詩二句分兩條無注俞本與本鈔同惟脫箋云二字」 \\n 金路九就同姓以封「周禮巾車職云金路鉤樊纓九就同姓以封○王石華校字今案周禮掌王之五路書鈔分引為四條但誤作禮記已照更正陳俞皆有增引」 \\n 象路七就異姓以封「周禮巾車職云象路未樊纓七就建大赤異姓以封○今案本鈔七誤五赤誤帛已更正」革路龍勒以封四衞「周禮巾專職云王之五路革路龍勒纓五就建大帛以封四衡○今案本鈔脫革路二字已照補」木路鵠纓以封蕃國「周巾車職云木路前樊錫纓建大麾以封蕃國○今案本鈔樊誤焚已訂改」子弟封者為侯「蔡邕獨斷云諸侯王之子弟封者為諸侯也○今案嚴輯全後漢文蔡邕獨斷云皇子封為王者稱曰諸侯王又云漢制總名諸侯王子弟封為侯者謂之諸侯」異姓者為徹侯「獨斷云異姓諸侯封者為徹侯避武帝諱改曰通侯○今案嚴輯獨斷云羣臣異姓有功封者稱曰徹侯或曰列侯」小國隨時會見「獨斷云其小國侯以肺腑宿衞親公主○今案嚴輯獨斷其作次主下作子孫奉墳墓在京者亦隨時會見陳本同」 \\n ○親戚封二 \\n 王者始起封諸父昆弟「白虎通云王者始起封諸父昆弟示與己共財之義政可以共出也○今案見封公侯篇無示字政可句誤故可以共土也陳俞本照改故土二字」 \\n 天下太平乃封親屬「白虎通云天下太平乃封親屬者示不私也○今案見封公侯篇」封建親戚「左傳云王將以狄伐鄭富辰諫曰不可臣聞之太上以德撫民其次以相及○王石華校秋改狄檢改撫今案僖二十四年傳」並建母弟「左傳云召伯盈逐王朝奔楚使告於諸侯曰昔式王克商成王靖四方康王息民並建母弟○今案昭二十六年傳」割名都以建周親「范曄後漢書章帝紀云章帝割裂名都以崇建周親○今案范後漢卷三同」推私恩以分子弟「史記王子侯表序云制詔御史諸侯王或欲推私恩以分子弟邑○王石華校補欲字今案原鈔小注脫邑字照史記補」褎有德「史記諸侯年表云太史公曰殷以前尚矣周分五等然伯禽康叔封於魯衞各四百里褎有德也○今案史記諸上有漢興以來四字陳本分作封」愛所愛「韓詩外傳曰周兼制天下立國七十二姬姓獨居五十二夫是謂之能愛其所愛也○今案外傳卷四周字作文王餘周陳俞本各有增引」犬牙相制「漢文帝紀云高興崩丞相陳平共誅諸呂迎代王中尉宋昌進曰高帝封王子弟地犬牙相制所謂磐石之宗也○今案史記同俞本節去進曰以上陳本增引甚多」封域相近「晉起居注云武帝詔曰全封相近吾傷口之也○今案末有脫字陳俞本刪曰字以下」輔衞鎮撫四海承衞天子「諸侯年表序云正王成康所封數百國衞王室以鎮撫四海用承衞乎天子也○今案史記漢興以來諸侯年表序無國字又原輔衞下脫王室二字已照補又室下有漢興十字今不便妄增陳俞本刪王室以上注別引二句」 \\n □□□□「史記年表云武王成康所封數百之國同姓等地上不過百里下三十里以輔衞王室○今案原鈔脫去標目陳俞本並注刪之考史記漢興以來諸侯年表序興之□二字又等字作五十五下第四條引亦然」 \\n 蕃輔京師「諸侯年表□云□□時前後諸侯□□□□□名山陂海或納於漢諸侯稍做大國不過十餘□卜□不□□十里上以奉貢賦下以供祭祀以蕃□京師○王石校補刪地二字及供祭祀三字今案史記漢興以來諸侯年表序賦作職陳俞本然俞於師下有索隱二句陳更有增引」 \\n 大宗維翰「詩□篇云○今案詩大雅」宗子維城「詩板篇云○今案詩大雅」同姓五十五「諸侯年表序云武王成康封數百四而同姓五十五○今案史記及本篇上兩引皆作成康本鈔誤作康叔已照改又此與上兩條皆有國字非衍文矣足證今本史記之脫」淮南之四子「漢書淮南衡山傳云孝文憐淮南王有四子也○今案漢書卷四十四孝文八年封王四子為侯事陳俞本有增引」齊王子七人「漢書文帝紀云四年封齊桓惠王子七人為列侯○今案漢書卷四陳俞本小注王下有肥字」成王封太叔「傳云子產對叔向日及成王威而封太叔也○今案陳俞本刪考左氏昭元年傳威字作滅唐」封周公於曲阜「世記魯周公世家云封周公以少昊之墟曲阜之地○今案陳俞本照今本史記魯世家刪之地二字」封康叔於河淇「史記衞康叔世家云以殷餘民封康叔於居於河淇間故商墟也○今案史記於衞作為衞君三字陳俞本亦然」周公宅魯康叔啟衞「晉百官表注云周道興隆三聖制法立爵五等封國八百視視建國則周公宅魯康叔啟衞○王石華校百改懿沿陳俞本之誤也今案本鈔又五誤立八誤以建上說一親字已照本鈔惣篇立爵五等一條訂改」 \\n 桓公封鄭「史記鄭世家云鄭桓公友者周厲王少子宣王庶弟也宣王二十年支初封於鄭○今案史記作二十二年陳俞本亦然本鈔十下應脫二字」周章君吳「史記吳世家云武王克商求泰伯仲雍之封後得周章已君吳國因而封之○今案史記商作殷封字國字陳俞本已照改」封之於畢「史記魏世家云畢公高與周同姓武王封之於畢○今案史記陳俞本同」封之韓原「史記韓世家曰韓之先與周同姓姬氏後苗裔事封於韓原曰韓武子至景侯虞始列為諸侯○今案陳俞本刪至景以下考史記虞作虔索隱云紀年及世本皆作景子名度」 \\n 建爾元子俾侯于魯「詩閟宮篇云王曰叔父建爾元子俾侯千魯大啟爾宇為周室輔毛萇云玉成王也元子首子也箋云叔父謂周公也封首子伯禽也○今案俞本同陳本刪注」 \\n 周公拜前魯公拜後「公羊傳云世室屋壞周公稱太廟魯公稱世室羣公稱宮曷為謂之世室世世不毀也周公何以稱太廟於魯封魯公以為周公也周公拜於前魯公拜於後曰生以養周公死以為周公主何沐注云若周公死當以魯公為祭祀主按齊於王也○王石華校曷下補為字毀下補也字公廟改公主於王改於主今案公羊文十三年傳於前於後作乎前乎後若作如無末句陳俞本均照近本公羊多引傳文刪云注文又案休注內原有半天子之文是末句齊於王三字本此石華又將此王字改主字恐非」 \\n 授桐葉而封於唐「呂氏春秋云成王與唐□虞燕居授桐葉以為珪而與叔虞喜以告周公公請曰天子封虞耶成王曰余與虞叔戲耳周公曰天子無戲言言則史書之遂封於唐注云翦桐葉以為珪而授虞也史記晉世家云史佚請擇日遂封唐唐在河汾之東木○王石華洨補天子二字今案呂氏春秋審應覽篇授梧作援梧翦桐句珪下有冒字又翦作削餘同晉世家以下見史記卷三十九陳本標目作封虞小注增引亦稍異且不引史記」 \\n 克庸祗德邦之於蔡「書蔡仲乙命篇云惟周公位冢宰流言乃致辟管叔於商囚蔡叔於郭鄰蔡仲克庸祇德周公以為卿士叔卒乃命諸王邦之於蔡○今案察仲之命篇邦之下無於字陳本無注俞本與本鈔同」 \\n 骨肉之親粲然不殊「漢書宣帝紀云詔曰象有罪封有爵骨肉之親粲然不殊其封故昌邑王為海昏侯如湻曰粲或作散殊或作誅○嚴氏校云此條如湻注今本無之蓋小顏刪之今案漢書卷八宣紀封有爵作爵封之陳本脫如湻注俞本仍在但增引師古注非舊鈔面目矣」 \\n 北堂書鈔卷第四十六 \\n  \\n 　"}
{"章节": "●北堂書鈔卷第四十七    封爵部中", "正文": "　 \\n ●北堂書鈔卷第四十七封爵部中 \\n 　 \\n  \\n 隋祕書郎虞世南撰南海孔廣陶校註功臣封三　死王事子孫封四追封五異域降附封六 \\n ○功臣封三 \\n 將率之士使為諸侯「禮樂記云武王克殷將迕之士使為諸侯○今案禮記樂記率作帥陳俞本仍作率」地兼五侯「史記表序云周封公侯伯子男封太公地兼五侯尊勤勞也○今案本鈔記下誤功臣二字考史記應作漢興以來諸侯年表序地字在侯下陳本略增引」大國四縣「東觀漢記丁恭傳云上封功臣皆以列侯大國四縣丁恭議曰古帝王封諸侯不過百里取法於周○王石華校以鈔列侯句下重出不過二句又將下條蕭何十二字竄入刪之是也今案聚珍本東觀記卷十六丁恭傳皆以作皆為於周作於雷陳本改引范書」 \\n 常全關中「漢書蕭何傳云關內侯鄂千秋曰蕭何常全關中以待陛下此萬世之功奈何欲以一旦之功而加萬世也○今案殿本漢書卷三十九作鄂秋時宋祁曰浙本作鄂千秋陳俞本曰上有進字曰下有陛下數亡山東句也上更有功字餘與本鈔同」 \\n 永寍河右「魏志張既傳云詔曰卿勳非但破胡乃永寍河右○王石華校趙改但今案魏志卷十五右下有使吾無西顧之念句陳俞本略有增引」攻徐破之賜趙城「史記趙世家云趙氏之先乃與秦共祖造父事周穆王攻徐破之遂賜以趙城○今案史記無乃字又誤作造父幸於周繆王陳本照今本史記改俞本尚與本鈔同」將兵救周賜以岐西「史記秦本紀云西戎伐周秦襄公將兵救周平王封襄公為諸侯賜之岐西之地於是始與中國諸侯通也○今案原鈔本紀誤作世家傳三字已照訂正又史記岐下有以字中二字國下有與字通下有使聘享之禮句陳俞本亦照改而略增引」 \\n 入臨淄取祭器「史記樂毅傳云毅破齊入臨淄取寶物祭器輸之燕燕昭王大悅至濟上勞軍行賞封毅於昌國號為國昌君○王石華校王改至今案史記入上有攻字寶下衍財字陳俞本添攻字而刪財字陳又淄誤菑」 \\n 登天山取陳蘭「魏志張遼傳云遼以功封都亭侯太祖論諸將功曰登天山以取陳蘭盪寇功也○今案魏志卷十七張遼傳作蘭成陳俞本均照蓋謂陳蘭梅成二人也」 \\n 夏侯淵所向無前「魏志夏侯淵傳云淵以功封都亭侯太祖曰淵常出關右所向前賜淵五子皆爵關內侯○今案魏志卷九淵傳都亭作博昌亭常出作虎步疏木刪引本傳數句惟俞本作子五入餘與本鈔同」 \\n 于禁淯水之難「于禁傳云太祖曰于禁淯水之難吾其急也益封壽亭侯○今案魏志卷十七于禁傳陳俞本略有增引」張遼合肥之役「魏志張遼傳云文帝詔曰合肥之役遼以步軍八百破賊十萬□古未之有也其分遼邑賜于一人為關內侯○今案魏志卷十七遼傳軍作卒邑下有百戶二字陳俞本已照改□」 \\n 守節秉義以安宗朝「漢書霍光傳云光與丞相□共立武帝孫病已詔曰大將軍光守節秉義以安宗廟社稷益封萬七千戶○今案漢書卷六十八義作誼無社稷二字陳俞本不照原鈔節引光傳各自不同」 \\n 曹休錄前後功「曹休傳云太祖曰吾家千里駒木錄前後功封為東都亭侯○王石華校休改家今案魏志休傳無都字陳俞本照刪」陳平凡六出奇計「漢書陳平傳云平凡六出奇計輒益邑几六邑益之也○洪氏校轍改輒今案漢書卷四十陳平傳作邑對末句陳本上下多引數句亦無末句或永興申明語」蕭何發踪「蕭何傳云高祖以蕭何發踪功多益封為都侯所食邑多功臣議之○今案漢書卷卅九蕭何傳踪作縱師古曰者乃作蹤蹟之蹤非也陳俞本皆作引漢書又考史記蕭何世家發蹤指示功人也其上文有蕭何功最盛封為酇侯食邑多功臣皆曰云云」 \\n 張戉決勝「張良傳云封功臣張良未嘗戰鬬帝曰運籓帷幄之中決勝千里之外皆子房之功乃封為留侯○今案史記留侯世家封上作漢六年嘗下有有字鬬□字陳俞作引漢書亦同」荀攸謀謨「魏志荀攸傳云太祖稱荀攸前後□謨昔高祖使張良自澤王萬戶今孤亦欲君自擇所封乎○今案見魏志卷十荀攸傳注引魏書齊作邑乎作焉同」知水草處□無飢渴「漢書張騫傳云武帝以騫從大將軍知水草處軍無飢渴封為博望侯焉○今案漢書卷六十一張騫傳軍無句作軍得以不乏劉獻云水草處宜有知字宋祁云湻化本無知字俞本皆照改」 \\n 大興□□□國攻饒「魏志任峻傳峻為典農中郎將大興屯田軍國致饒表封為都亭侯○今案魏志卷十六作任俊傳大興作建置」羌胡畢至「東觀記竇融傳詔曰融允執忠孝□微救危羌胡畢至兵不血刃斫宜加封○今案聚珍本東觀漢記卷十融傳允執作執志至作畢禁所宜四字作其封融為安豐侯又類聚卷五十一引祇有羌胡二句姚輯本所宜句與聚珍本同」 \\n 荒戎入貢「魏志徐邈傳云西域流通荒戎入貢以功封都亭侯○今案魏志卷二十七徐邈傳同」介子誅樓蘭「漢傅介子傳云介子請於將軍霍光曰樓蘭龜茲數反請願往刺之遂遣介子賚金□至樓蘭王隨介子人帳中屏語壯士從後剌之持首詣闕封義陽侯食邑七百戶○王石華校補傳字及詣闕二字今案漢書卷七十傳介子傳請於作謂字反請作反復金帛作金漢書陳俞本已改」 \\n 延壽使西域「漢書甘延壽傳云使往西域與陳湯共漢書漢書郅支單于封為義成侯○今案漢書卷七十陳俞本略增引」仲升定西域「東觀漢紀云班超字仲升定西域五十餘國詔封超為定遠侯○王石華校叔改升今案聚珍本東觀記卷十六班超傳同類聚卷五十一引詔作乃又脫定字」景丹歸故鄉「東漢紀云景丹櫟陽人帝謂丹曰今東王故鄉也富貴不歸故鄉如衣錦夜行故以封卿也○今案亦見聚珍本東觀漢記卷九景丹傳王故鄉作故王國錦作繡餘同陳本改引後漢略有同異」 \\n 孫資封本縣「魏志以孫資參贊功封本縣○今案見魏志卷十四劉放弣傳贊作陳本贊誤軍俞本無參贊二字亦作軍功」衞青封為三侯「漢書衞青傳云上曰大將軍青率成士大捷獲匈奴王十餘人宜封三子侯青因讓曰臣子在襁褓未有勤勞○今案書率上有躬字宜封句分作三句因讓作固謝史記亦然俞本已照改并增引」 \\n 夏侯惇子孫畢侯「夏侯惇傳云文帝追思惇功欲使子孫畢侯分邑千戶關內侯○今案魏志卷九夏侯惇傳闕上有賜惇七子二係□皆等九字」舉粥熊勤勞封繹於楚「史記楚世宋云粥熊事周文王早卒成王時舉文武勤勞者封其後於楚○今案今本史記楚世家事周作子事又作舉文武勤勞之後嗣而封熊釋於楚」思張賀恩惠封彭祖陽都侯「漢書張安世傳云安世兄賀為掖庭合而宣帝以皇曾孫收養掖庭及壯大賀敘詩書為娶許妃及宣帝即帝位追思賀恩欲封其家賀子早死子安世小男彭祖又小與上同席研書並封侯以報之○王石華校標目於改封補都字小注補娶許妃三字今案見漢書卷九十五」 \\n ○死王事子孫封四 \\n 周苛守滎陽死事子成為高景侯「漢書高文功臣表云周苛以內史擊秦勞為御史大夫守滎陽詈項羽死事子成為高景侯○王石華校榮改滎今案漢書卷十六無勞字俞本刪大夫以上十一字」 \\n 紀成戰好畤死事子通為襄平侯「漢書高惠文功臣表云紀成以將軍擊秦戰好疇死事封子通○今案漢書卷十六成作城俞本亦作誠略增引」孫印擊匈奴死事子單為缾侯「漢書功臣表云孫印以北地都尉擊匈奴死事文帝封子彈為侯○王石華校印改卬未知何今案漢書卷十六高應文功臣表正作孫印陳俞本亦然」樛樂擊南越死事子德為龍侯「漢書景武功臣侯表云謬樂以校尉擊南越死事封子德為龍侯○今案漢書卷十七作謬樂作子廣德俞本與本鈔同」食其死事子痊為高梁侯「漢書高惠文功臣表云酈食其破秦以列侯入漢使約和諸侯說齊王死事封子痊為高梁侯○今案漢書卷十六無漢字痊作疥陳俞本梁下皆有其事無漢　字但陳作痊俞作疥王氏漢書□志引舊鈔以校漢書亦與本鈔同」 \\n 夷吾死事子周為商陵侯「漢書景武功臣表云趙夷吾以楚太傅王戊反不聽死事封予周為商陵侯○今案見漢書卷十七陳俞本亦同」龐德罵關羽死封子為侯「魏志龐德傳云德為門材所得罵羽死太祖悲之封其二子為侯○今案魏志卷十八龐德傳子為下有列字陳俞本各有增引」馬賢子同命封侯「東觀漢順帝紀云永和六年十二月詔□□□馬賢前伐西夷克敵深人父子三人同命其以漢中南漢書之武陽亭封賢孫承先為武陽亭侯食租稅○今案聚珍本東觀漢記卷三順帝紀同姚輯本脫俞本標目封下加孫為二字」 \\n ○追封五 \\n 追尊陰睦為宣恩侯「東觀漢紀陰誠傳云建武三年追尊貴人父睦為宣恩侯睦皇后父也○今案聚珍本卷十一陰睦傳三作二陳俞本同但無末句又聚珍卷六陰皇后傳云君孟名睦后之父也」 \\n 追封梁竦為褎親愍侯「東觀漢和帝紀云永元九年詔曰詔制三公大鴻臚曰孝莫大於尊親其義一也追命外祖父以篤親親其追封諡皇太后父梁竦為褎親愍侯以慰母心○今案聚珍本卷十二梁竦傳有外祖二字據補惟祖下無父字又無梁字陳俞本褒裒元誤和以慰上有好爵顯服四字姚輯本梁竦傳永元誤永恒餘與聚珍本同又本鈔以此文入和帝紀此蓋隋時所見古本如此近本入梁竦傳亦非」 \\n 樊重追封壽張「東觀漢紀云樊重世祖即位追尊樊氏封為壽張敬侯○今案聚珍本東觀卷十一樊重傳無尊樊氏三字陳俞本已刪去」陰興追封鮦陽「東觀漢紀云陰興傳曰興夫人薨會葬詔使五官中郎將持節至墓賜印綬詔追封加諡興曰鮦陽翼侯○王石華校刪字旁勒非也今案本鈔脫印綬二字據聚珍本東觀卷十一陰興傳訂俞本姚輯本同陳本改引後漢」 \\n 宋陽追封當陽侯「東觀漢紀宋陽傳云安帝永寧元年遣大鴻臚持節至墓賜印追封當陽侯○今案聚珍本東觀卷十八宋陽傳元作二脫印綬句陳俞本姚輯本亦脫惟姚本仍作元年」 \\n 藉建追封東鄉侯「東觀漢順帝紀云中常侍藉建遇姦追臣追封為汝陰東鄉侯○今案聚珍本姚本東觀記藉建傳無遇姦四字陳俞本亦刪又本鈔以此文入順帝紀亦隋時所見古木如此近本入籍建傳恐非」 \\n ○異域降附封六 \\n 春秋潞子之爵「漢書景武功臣表序云昔書稱蠻夷率服詩云筡淮既平春秋列潞子之爵許其慕諸夏也○今案漢書卷十七率作帥平作來師古曰倈古來字陳俞本徐淮四字作徐方來同」 \\n 漢興弓高之封「武功臣表序云漢興至於孝文時乃有弓高襄城之封雖自外來本功臣之後也○今案漢書卷十七同來作倈陳俞本已照改」雜夷內附嘉而稱爵「應劭注漢書武功臣表序云雜夷內附春秋嘉之稱其爵列諸盟會者也○今案漢書卷十七應劭注唯夷作離狄會者作會間陳俞本已照改又本鈔脫書武臣稱其諸六字又從下入漢匈奴九字均據漢書刪補」 \\n 匈奴降漢侯之勸後「漢傳云匈奴王徐盧等五人降漢景帝欲侯之以勸後亞夫曰彼背王降之不可上曰丞相謙不可用乃皆封侯○今案漢書卷四十周勃傳附亞夫事背王作背其主陳俞本背誤皆謬甚」 \\n 匈奴先賢單于降封歸德侯「漢宣帝紀神爵二年匈奴先賢單于降封歸德侯○今案漢書卷八無歸德二字作列侯又卷十七景武功臣表有歸德靖侯先賢撣」 \\n 鮮卑軻比能降拜歸義侯「魏志烏桓鮮卑傳云鮮單軻比能明帝將部眾來降拜義侯○今案魏志卷三十鮮卑傳到比能通貢文王立為附義王延康初又遣使獻馬文帝立為歸義王陳俞本刪明帝二字餘與本鈔同」 \\n 南越桂林監諭民降封湘成侯「漢景武功臣喪云湘成侯監居翁以南越桂林監問漢兵破番禺論甌駱民三十萬降遂封侯焉○今案漢書卷十七歐作甌已照改又三作四又卷九十五南粵傳作湘城亦作甌駱亦作四十陳本作毆俞本作歐皆作四遂封馬三字作八百三十戶」 \\n 徐盧以匈奴王降侯容城「漢正功臣表云容城侯徐盧以匈奴王降封焉○今案見漢書卷九十七陳俞本封下有七百戶三字無焉字」得南越相呂嘉封臨蔡侯「南越傳云南越郎都稽得南越相呂嘉封臨蔡侯○今案見漢書卷九十五南粵傳本鈔郎都稽三字誤狄尉二字□誤加已照訂其狄尉二字實從下條誤入此俞本與本鈔同但侯下有千戶二字陳本改引漢書功臣表北是」 \\n 得南越王建德封海常侯「漢書南越王云南越狄尉司馬蘇弘得南越王建德乃封海常侯○王石華校將臨蔡海常二條先後移置從俞本也今案俞氏撰唐類□?次第不足為據又考漢書卷九十五南越傳狄做校又本鈔蘇誤藉考卷十七景武功臣表亦引此二條作臨蔡侯孫都海常侯蘇弘據以訂正陳本改引功臣表」 \\n 煞東越王餘善封東成侯「漢書閩越傳越故建成侯敖與繇王居殷謀煞東越王善餘封居殷為東城侯封敖為開陵侯○今案漢書卷九十五閩越傳作居股作東成又卷十七景武功臣表亦作居股作東城齊召南兩漢考證據史記表作居服作東成陳本改引功臣表俞本敖作教殷作股越作粵城作成餘契本鈔同」 \\n 煞朝鮮王右渠封澅清侯「朝鮮傳云尼谿則參使人煞朝鮮王右渠來降封參為澅清侯○今案見漢書卷九十五朝鮮傳又見卷十七景武功臣表陳俞本同」斬西子王封下鄜侯「閩越傳云故甌駱左黃同斬西千王封為下鄜侯○今案見漢書卷九十五閩越傳又見卷十七景武功臣表俱作西于王本鈔于誤子已照訂陳俞本亦作于」誅成已封？？？陽侯「朝鮮傳云朝鮮相路人降道死右渠大臣成己又反路人子最告論其民誅成己最以父功封？？？陽侯○今案漢書卷九十五朝鮮傳作泹陽又卷十七景武功臣表作涅陽與原鈔司陳俞本皆照朝鮮傳作泹王氏讀書襍志則以涅為是」 \\n 北堂書鈔卷第四十七 \\n  \\n 　"}
{"章节": "●北堂書鈔卷第四十八    封爵部下", "正文": "　 \\n ●北堂書鈔卷第四十八封爵部下 \\n 　 \\n  \\n 隋祕書郎虞世南撰南海孔廣陶校註德行封七　恩澤封八外戚封九　尊賢繼絕封十徙封十一　遜讓封十二婦人封十三爵封十四 \\n ○德行封七 \\n 王者即位先封賢者「白虎通云王者即位先封賢者憂賢急也○今案白虎通封公侯篇賢急作人之急陳俞亦然」盛德之封以尊有德「白虎通云盛德之士亦封之所以尊有德也○今案見白虎通攷黜篇陳俞本脫亦字」名冠天下當受重賞「東觀漢紀云建武元年詔曰故密令卓茂束身自修執節湻固夫土誠能為人所不能為則名冠天下當受天下重賞今以茂為太傅封為褎德侯○今案聚珍本東觀記光武紀湻作？？？褎作宣姚輯本脫陳俞本附案語改褎為宣是斷從近本非也范書卓茂傳亦作褒」 \\n 導以經術「漢書蕭望之傳云制詔御史國之將興尊賢重傅望之傅朕八年導之以經術厥功茂焉賜望之關內侯食邑六百戶○王石華校肖改蕭今案陳俞本據今漢書改導為道」 \\n 示我德行「東觀記云桓榮傳明帝詔曰五更沛國桓榮以尚書輔朕十有餘年示我以德行其賜爵關內侯食邑五千戶○今案聚珍本卷十六東觀桓榮傳及陳俞本輔作受以德作顯德千作百姚輯本亦然又陳本其賜二句作乃封之三字并附注范書數行均非是」 \\n 張禹以師賜關內侯「漢書張禹傳云禹善說論語初元年詔令授太子由是遷光祿大夫元帝崩成帝即位以師簡爵賜關內侯食邑六百戶代王商為丞相改封安昌侯○今案漢書八十一年作中簡爵賜作賜爵無說字改字宋祁注云一善下疑有說字陳俞脫戶代以下餘同近本漢書」 \\n 孔霸以師號褎成君「漢書孔光傳云光父霸治尚書選授太子經遷詹事高密相○今案漢書卷八十一相下有云元帝即位以師賜爵關內侯號褎成若俞本同陳本附案數行與本鈔無涉」 \\n 以丞相石慶積行封為牧邱侯「○今案本鈔此條混入上條注中陳本刪去俞本改為標目無注並刪以丞相三字今考漢書四十六石慶傳有此文」箕子之朝鮮因以封之「書大傳云正王勝殷箕子之朝鮮因以封之○今案御覽七百八十四引同」 \\n ○恩澤封八 \\n 人君所寵皆賜之封「晉中興書王等開注序云漢制凡人君特寵皆賜之封邑○王石華校錫改寵今案陳俞本刪王等五字凡字餘同」以舊恩而封彭祖「漢書宣帝紀云故掖庭合張買有舊恩而封賀子彭祖為陽都侯○今案見漢書卷八同陳俞本於封賀之下增入所子弟子侍中中郎將九字非是」閱故事乃封楊賜「華嶠後漢書云帝徙南閱喙故事得所上張角奏及前侍講注篇乃感悟詔封臨晉侯○王石華校補閱字楊字今案姚輯汪輯本堯嶠書脫此條陳俞本改漢書楊賜傳脫後字徙字詔上有下字」 \\n 即墨大夫官無留事「史記齊世家云威王召即墨大夫而語之曰自子之居即墨也毀日至使人視即墨田野闢人民給宮無留事封之萬家之邑○今案近本史記及陳俞本脫之邑二字毀下衍言字餘同」 \\n 河東太守為天下冣「魏志杜畿傳云為河東太守十有六年常為天下冣文帝即位賜爵關內侯○今案魏志卷十六同」張釋勸王諸呂「漢書外戚恩澤侯表云以謁者張釋勸王器呂封為建陵侯○今案見漢書卷十八陳俞本表下有注字謁上有大字」鮑吉龍潛之舊「魯國先賢志云桓帝即位詔曰吉與朕有龍潛之舊封西鄉侯○今案御覽二百一引魯國先賢傳同嚴輯漢桓帝封鮑吉詔據書鈔引亦同俞本刪陳本脫即位二字」董猛固讓封邑「晉起居注云惠帝永平元年詔曰中侍郎董猛固讓封邑其封為武安侯○今案御覽二百一引晉□居注無郎字餘同俞本但作侍中董猛陳本改中時尤□」封欒大為樂通侯「漢書外戚恩澤侯表云孝武以方術封欒大為樂通侯○今案本鈔及陳俞本表俱誤傳陳俞又脫書字」封千秋為富民侯「漢書田千秋傳云□□時田千秋上書說衞太子冤上亦頗知太子皇恐感悟上謂千秋曰父子之間人所難言此高廟神靈使公教朕也轉拜大鴻臚數月為相公又封為富民侯○今案漢書卷六十六及陳俞本說作訟皇作惶朕作立相公作丞相」 \\n 丞相有封自弘為始「漢書公孫弘傳云漢帝以列侯為丞相上於是下品曰以齊城之平津鄉戶六百五十封丞相弘為平津侯其後漢以為故事至丞相有封實自弘始也○今案漢書卷五十八及陳俞本齊城作高成其後以下三句無漢字有字實字又近本漢書帝作常」 \\n 三公封侯自林為始「魏志崔林傳云林為司空封安陽□侯邑三百戶二公之封列侯自林為始也○今案魏志卷二十三及陳俞本三百作六百始上無為字餘同又本鈔惣載三公薦引脫邑戶句餘同」 \\n ○外戚封九 \\n 后父據春秋褒紀之義帝舅緣大雅申伯之恩「漢書外戚恩澤侯表云薄昭竇嬰上官衞霍之侯以功受爵其餘后父據春秋褒紀之義帝舅緣大雅申伯之恩浸廣博矣○王石華校之改褒純改紀今案漢書卷十八及陳本之恩作之意浸作？？？帚？惟陳本小注又作之恩與標目岐出非也」 \\n 與定天下侯者二人「漢書外戚恩澤侯表序云漢與外戚與定天下侯者二人故誓曰非劉氏而王有無功而侯者天下其共誅之○今案漢書卷十八而王作不王有無作若有亡餘同陳同近本漢書俞本刪」 \\n 逮高祖而侯者三人「漢書外戚傳云高祖呂后父呂公單父人也高祖為漢王元年封呂公為臨泗侯呂后為人剛毅佐高帝定天下兄二人俱為將從征伐長兄擇為周呂侯次兄釋之為建成俟逮高祖而侯者三人○王石華校鄰改擇驛改釋今案漢書卷九十七上及陳俞本將上有列字餘同」 \\n 四人為王六人為侯「漢書紀云惠帝崩太子立為皇帝年幼太后臨朝稱制大赦天下乃立子呂台產祿台子通四人為王封呂六人為侯○今案漢書卷三及陳俞本侯上有列字餘同」呂氏所立三王「漢書高后紀云秋七月皇太后崩上將軍祿相國產等頓兵秉政恐為大臣所誅因作亂時朱虛侯章知其逆謀乃使人告兄齊王令發兵西與太尉勃丞相平為內應以誅諸呂曲周侯酈商予寄與祿善使人刻商令寄紿說祿曰高帝與呂太后共定天下劉氏所立九王呂氏三王皆大臣議今太后崩帝少足下不急之國守藩乃為上將將兵留此為大臣諸侯所疑何不歸將印以兵屬太尉請梁王亦歸相國印與大臣盟而之國齊兵必罷足下高枕而王千里此萬世之利也祿然其計使人報產○今案漢書卷三及陳俞本頓作顓謀上無逆字」 \\n 王氏田氏三侯「漢書外戚傳云孝景帝王后武帝母也父王仲母□記為仲妻也生信兒與兩女而仲死臧更嫁田氏生男粉勝□兒卜筮曰兩女當貴乃內太子宮太子愛之文帝崩景帝即位王夫人生男時薄皇后無子卒立王夫人為皇后男為太子封后信為侯景帝崩武帝即位為皇太后尊母□兒為平原君封田蚡為武安侯勝為周陽侯王氏田氏俟者三人○今案見漢書卷九十七上陳俞本增刪太多」 \\n 五人同封「漢書元后傳云何平二年上悉封舅譚為平阿侯商為成都侯立紅陽侯根曲陽侯逢高平侯五人同日封世謂之五侯○今案漢書卷九十八同陳本五侯下刪注補字實則皆舊鈔原文由此知禹謨所得書鈔亦多殘脫遠不及孫嚴本矣」 \\n 五國並建「東觀漢紀記桓帝紀云延熹七年十月幸雲夢到新野公主壽張敬侯王廟乙丑詔曰善存□絕實□德貞武騎都尉樊演高祖父重以光武皇帝元舅助中興追封壽張侯諡曰敬祖父茂封冠軍平望鄉侯五國並建其二絕者祠之○今案陳本改注范書非也俞本王廟作主廟善存作存善餘同聚珍本觀漢記卷三作廟脫乙丑二字餘同俞本姚輯本作主廟餘與聚珍同」 \\n 封楊駿為臨晉侯「王□晉書封陽□□臨晉侯時人竊言封侯稱臨晉後必專國○今案陳本改注今晉書非也御覽一百九十九引王隱書時人以下作識者議之曰后父始封而以臨晉為侯兆於亂也」 \\n 穰侯成陶邑之封「韓子云穰侯攻濟五年泰不益尺寸之地反戒□邑之封應侯以攻韓八年成其汝南之封故戰勝則□□□益地則私封立○今案陳本改注史記非也俞本韓誤袁汝字空一方圈考韓非子□法篇反成作乃臧成其作滅其餘同惟寸誤土耳」 \\n ○尊賢繼絕封十 \\n 王者受命必興滅國繼絕世「白虎通云王者受命必興賊國繼絕世何為先生無道□煞無重及嗣子幼弱為強所奪子孫皆無罪二而絕重其先人之功故復立之漢書外戚恩澤候表序云自古受撣及中興必興滅繼絕修廢舉逸然後天下歸仁四方之□行焉○今案白虎通封公侯篇及陳本強下有□字□□四又漢書卷十八及陳本□作命餘同俞本脫漢書以下」 \\n 內恕之君樂繼絕世隆名之主安立亡國「漢書功臣表序云內恕之君樂繼絕世□名之主安立□國○今案漢書卷十六功□上有文字餘同」追存賢聖「漢書外戚恩澤侯表序云武王剋殷迫存賢聖至乎不及下車○王石華成事改下今案漢書卷十八及陳本同」修祀六國「外戚恩澤侯表漢□□高祖□亂修祀六國求□四皓過□則寵無忌之墓適趙則封樂毅之後○王石則寵校云改六射改聘今案見漢書卷十八」尊賢不二代「禮記郊特牲云天子存二代之後猶尊賢□□□不過二代○王石華校下改子今案陳俞本無□」封陳以備三恪「左傳云昔虞閼父為周陶正□王賴其器□□其神明之後以元女大姬配朗公而封諸□□備三恪○今案左傳襄廿五年同陳本脫閼字元女下又衍女字」封黃帝之後於薊「□□□云武王克殷未及下車而先封黃帝之後於焉○王石華校蒯改荊今案陳本以下四條皆無注俞本俱刪去□□鈔面目又今樂記□先字」封帝堯之後於祝「禮樂記云武王克殷先□帝堯之後於祝○今案□記無先字」封帝舜之後於陳「□記云武王克殷未及□車□□□之後於陳○今案近本樂□同」封夏后之後於杞「樂記云武王克殷未及下車求夏后氏之後得東樓公封之於紀史記世家亦具如其言也○今案□□四條俞本刪陳本無注又求夏以下不見樂記及注□惟見史記陳杞世家」 \\n 封山陽公奉漢記「帝王世紀云漢孝獻皇帝延康元年□□□初元年封□□公奉漢祀○王石華校以原鈔孝獻□季建祇將建字旁勒今案陳本同俞本刪孝字皇字本孝獻二字今已訂正」 \\n 封陳留王奉魏祀「帝王世紀云魏常道鄉公咸熙二年禪晉太光元年封陳留王奉魏祀○王石華校帝改常今案陳俞本同御覽九十四引帝王世紀脫元年以上」 \\n 成帝紹蕭何之封「漢書文功臣表序云成帝紹蕭何之封○今案漢書十六無之封二字陳本據今漢書又增入上下文非本鈔之舊矣」哀平修曹參之後「漢書文功臣表序云哀平之世修周勃曹參之後○今案俞本刪陳本及漢書卷十六後作屬」封霍光曾孫陽等復故爵「漢平帝紀云封故大司馬博陸侯霍光從父昆弟曾孫陽宣平侯張敖玄孫慶忌絳侯周勃玄孫恭舞陽侯樊噲玄孫之子章皆為列侯復故爵○今案漢書十二及陳俞本恭作共復下無故字」 \\n 賜酈商孫明友等關內侯「漢書平帝紀云賜曲周侯酈商等後玄孫明友等百一十三人髑關內侯食邑各有差○王石華校興改曲今案見漢書卷十二」 \\n 石苞國祚莫繼以孫行為公「晉起居注云惠帝元康元年詔曰故樂陵公石苞國祚莫繼其特以苞孫行為樂陵公○今案俞本同陳本刪惠帝五句」王基爵祚再絕以孫恢紹公「晉起居注云惠帝詔曰司空王基爵祚再絕其以故安陽振次男恢紹封振基子也○今案陳本刪惠帝以下俞本封作爵振基誤振繼」 \\n ○徙封十一 \\n 舂陵下溼減邑內徙「東觀漢紀舂陵宗室傳云舂陵孝侯仁以舂陵地勢下溼有山林毒氣上書求減邑內徒元帝許之徙南陽猶以舂陵為國名遂與眾弟鉅鹿都尉四往家焉○王石華校減改減今案聚珍本姚輯本脫御覽五百十五引東漢記脫遂與以下文注引孝誤考陳俞本脫仁字亦脫遂與十二字又陳本舂誤春」 \\n 樊宏封壽張「東觀漢紀樊宏封長羅侯建武十有三年徙都尉封謝侯十五年徙封壽張侯薨○今案聚珍本姚輯本樊宏傳及俞本徙都作從都脫薨字餘同陳本脫建武以下十五字及薨字」 \\n 陰傅徙封期思「東觀漢紀陰傳封隱強侯七年以隱襁屬西徙封於丹陽為期思侯○今案俞本同聚珍本卷十一隱作？？隱又小注云傅范書作博屬西句下有闕文陳本及本鈔陰博俱誤陰丹蓋沿丹陽二字而誤耳」 \\n ○遜讓封十二 \\n 數辭地位「竇融傳云融數辭地位會詔曰知公欲讓職還土今相見不宜論也○今案范書五十三竇融傳地作爵餘同陳本刪改太多」固讓爵土「東觀漢紀樊興傳云帝欲封興置印綬於前興固讓曰未有先登陷陣之功而一家之人並蒙爵士令天下觖望上嘉興之讓不奪其志○今案聚珍本姚輯本觀漢記陰興傳之人作數人類聚五十一御四百二十四引觀漢記亦然餘同陳本遂改注漢書陰興傳」 \\n 固辭歷年「晉起居注云咸寧二年詔曰故南城侯羊祜固辭歷年身歿讓存遺操益厲此亦夷叔所稱賢者也○今案類聚五十一引晉起居注脫咸寍六字叔作齊本鈔下引亦作叔俞本改注晉書非是陳本作漢書羊祜傳尤謬」 \\n 遁亡七年「東觀漢紀劉愷傳云請讓封與弟詔曰愷致國於弟遁亡七年所守彌固乃辟為郎○今案御覽四百二十四引東觀記辟作徵餘同聚珍本東觀十七劉愷傳亦然陳俞本改注漢書非是」 \\n 子臧奔宋「左傳云會于戚討曹成公也諸侯見子臧賢於王而立之子臧曰前志有之聖達節次守節為君非吾節也遂逃奔宋○今案左傳成十五年見上有將字臧下字陳本與近本左傳同」 \\n 子馮居鄭「史記宋□子世家云宋穆公和既立而病召大司馬孔父曰先君宣公舍太子與夷而立寡人寡人死必立與夷乃使公子馮居鄭○今案史記世家同陳俞本寡人皆作我」 \\n 棄室而耕「左傳云吳子諸樊既除喪將立季札札辭曰曹公之卒諸侯不義曹君將立子臧臧去之君子曰能守節也誰敢奸君有國非吾節也棄其室而新○今案見左傳襄十四年俞本刪陳本多增改」 \\n 挂經而逃「東觀記丁琳傳云琳卒子鴻上書議國於其弟盛既葬乃挂絰於家廬而逃去○王石華校經改絰今案聚珍本姚輯東觀丁琳傳均脫此條惟御覽五百十五引觀記琳作綝無逃字餘同本鈔下數條引亦作琳陳喻改注漢書丁琳非是」 \\n 晏子都昌辤而不受「晏子云景公封晏子以鄒昌晏子辤而不受曰嬰貧而不恨者以善為師也○今案晏子春秋內篇雜下善誤若不受曰之下有數句陳俞本照增入非鈔面目矣王氏讀書雜志據本鈔以證俗本晏子春秋之訛甚是」 \\n 呂強都鄉辭讓懇惻「續漢書云呂強為小黃門靈帝時封為都鄉侯強辭讓懇□帝乃聽之○今案姚輯本脫御覽二百一引續漢書小作中餘同汪輯本據御覽陳俞本改引范書非是」鄧陟間闕上疏「東觀漢紀亦陟傳云永初元年以定策增封鄧陟三千戶讓不獲遂逃使者間闕上疏自陳情焉○王石華校陟改騭今案聚珍本東觀記卷八鄧陟傳夾注陟訓子范書作騭無永初四字逃下有避字無情焉二字餘同又類聚二十一引間關作閉關餘同聚珍陳俞本改注范書作間關詣闕」 \\n 魯連辭謝者三「史記魯仲連傳云連既說秦軍為卻乎原君欲封仲連仲連為者三曰吾與其富貴而屈於人寍貧賤而輕世肆意者也○今案俞本同陳本刪吾與二句甚近理惟又增入本傳三行則非也考史記魯仲連傳與其二句係在下聊城之役與卻秦軍事相隔二十餘年又器作詘」 \\n 致國於弟「東觀記劉愷丁琳等傳云二人皆讓封於弟見前○今案校語詳木篇上桂絰而逃注」功歸參佐「魏志王基拔壽春轉征東將軍進封東武俟上疏固讓歸功參佐○王石華校補注內佐字今案魏志二十七王基傳同陳俞本拔壽春三字作淮南初定」延壽上書讓減戶邑「漢書張延壽國在陳留別邑在魏郡租入歲千餘萬延壽自以斗功德何以久堪先人大國數上書讓臧戶邑天子以為有讓○今案漢書五十九張延壽傳同陳俞脫天子句」 \\n 叔敖謂子無受肥饒「淮南子云楚莊王封孫叔敖孫叔敖辭而不受後病將死謂其子曰吾死王必封女女無受肥饒之地受沙石之間果封其子肥饒固辭不受○今案陳俞無兩女字陳本並脫受沙以下考淮南子人間訓與舊鈔同」 \\n 起受印侯死有餘罪「漢書平當傳云上使使者召欲封當當稱病篤不應召室家或謂可強起受侯印為子孫計當曰吾之居大位已有素餐之責矣起受侯印還臥而死死有餘罪今不起者所以為子孫也○今案漢書七十一同陳俞本病上脫稱字」 \\n 子在襁褓何敢受封「漢書衞青傳云青度西河至高闕駈封青三子固辭謝曰臣幸得待罪行伍間賴神靈軍戰大捷皆諸校尉力戰之功也今幸已益封臣青臣子在襁褓中未有勤勞上幸列地封為三侯非所以勸士力戰之意也子三人未敢受封也○今案漢書五十五駈作敺行下無伍字餘同陳俞本刪增堪多」 \\n 身死之後勿議傳國「東觀記張純傳云純臨死謂家人曰吾無功於時猥蒙爵上身死之勿議博國之事○今案類聚五十一引東觀記及聚珍本姚輯本東觀記張純傳臨死作臨終人作丞脫之事二字餘同陳本改注范書非是」 \\n 身歿讓存遺操益厲「晉起居注云咸寍二年詔曰故南臧侯羊祜固辭歷年身歿讓存遺操益厲此亦夷叔之所稱賢者也○今案此條詳本篇上固辭歷年注」 \\n ○婦人封十三 \\n 典籍無婦人分土之制「魏氏春秋云黃初三年帝欲封太后父母尚書陳羣奏日按典籍之文無婦人分土命爵之制在禮婦人用未爵耳○今案御覽一百九十八引魏氏春秋無父子餘同陳俞本用作從」 \\n 婦人之封亡國亂政「孫盛晉陽秋論云婦人之封亡國亂政○今案俞本亡誤六陳本改用魏志婦人與政亂之本一段非舊鈔面目矣」陰安侯「漢書文帝紀云文帝入代羣臣上疏請與陰安侯議蘇休注云高帝兄伯妻頡羹侯母邱嫂也○今案漢書卷四同史記文帝紀注母邱上有終字俞本蘇誤籍脫毋邱二字陳本改竄尤多「林光侯」漢書文帝紀云文帝至代邸羣臣上議曰臣謹請頃王后如湻注曰頃王后封陰安侯時呂須為林光侯○王石華校項改頃今案見漢書卷四」明雌侯「孔衍漢魏春秋云許負河內溫乙婦人漢高祖封為明雄亭侯○今案山堂考索後集卷二十四引漢魏春秋脫河內七字餘同陳俞本脫漢字亭字」酇侯「漢書文帝紀云文帝至代邱羣臣上議如湻注曰蕭何夫人亦為酇侯○今案見漢書卷四陳俞本改注王子侯表」平原君「漢書外威傳云武帝即位封皇太后母贓見為平原君○今案漢書卷九十七上封作尊餘同俞本皇誤王」博平君「漢書霍光傳云霍山謀令太后為博平君置酒文顏曰宣布外祖母也○今案陳俞本改注漢書外戚傳非也此原鈔一條見漢書卷六十八」修成君「史記外戚世家云王太后在民間時所生女武帝號為修成君○今案見史記卷四十九陳俞本女下有金氏二字本鈔武帝號三字誤竄枉王太后上今訂正」功顯君「漢書王莽傳云封莽母為功顯君○今案見漢書九十九上」開封君「東觀記順帝紀云大將軍夫人躬先率下淑慎其身超號為開封君即大將軍梁冀之妻也○今案聚珍本東觀記脫此條姚輯東觀卷八月此文脫順帝紀三字躬人作躬先據改又下作禮餘悉同俞本亦作禮躬下空一方圈同陳本脫率下二字脫即大句」 \\n 新野君「東觀漢安帝紀云號皇太后母鄧夫人為新野君○今案聚珍本姚輯本觀記脫此條亦見范書卷五安帝紀」安樂鄉君「晉中興書妃后傳云成帝□贈后母裴氏為安樂□君○今案陳俞本脫妃后傳三字及策字御覽二百二引中興書云成蔡皇后杜氏母裴氏為高安鄉君與本鈔小異」萬歲鄉君「王隱晉書羊祜傳云武帝封祜妻夏侯氏為萬歲鄉君○今案今晉書三十四羊祐傳亦同」司徒之妻有禮與之石窌「左傳云陳于案齊師敗績齊侯自徐關入見保者日勉之齊師敗矣避女子女子曰君免乎曰免矣銳司徒免乎曰免矣曰苟君與吾父免矣可苦何乃奔齊侯以為有禮予之石窌先問君後問父以為有禮辟司徒主壘壁者石窌邑名也○今案見左傳成三年先問君句以下是杜注文也」 \\n 翟母免高祖之難封之延鄉「陳留風俗傳云封丘者魏地也故燕之延卿六國時復南屬魏高祖與項氏戰厄于延鄉有翟母者免其難故以延鄉為封？縣以封翟母焉○王石華校照陳本改封丘為延丘非是今案類聚五十一引陳留風俗傳脫魏地至屬魏十五字餘同陳本刪改極多」 \\n ○爵封十四 \\n 商君為法「徐野民注秦本紀云商君為法於秦戰斬一首者賜爵一級其欲為官者五十石其爵名一為公土二為上造三簪梟四不更五大夫六公大夫七官大夫八公乘九五大夫十左庶長十一右庶長十二左更十三中更十四右更十五少上造十六大上造十七駟車庶長十八大庶長十九關內侯二十為徹侯漢書儀云公士為國君列士也傳子云造成也古者成土升於司空曰造土雖依此名皆步卒也漢舊儀云簪梟馬博子云梟者古之梟名駕車馬者其形如簪故曰簪梟漢舊儀云不更生一車四為傅子云車古不復與凡更卒同大夫乘兵車也傅子云以為大夫者在車右也漢舊儀云官大夫領他車馬公大夫領行伍兵公乘與國君同車風俗通云乘者單夬之高爵博子云臨戰得乘公車故曰公乘漢舊儀云五大夫賜爵王大夫以上次年德者為官長率風俗通云大夫衣溱帶不為正傅子云自左庶長至大長皆將軍也所得將庶人更率也故以庶更名焉大庶長將軍也左右庶長即左右偏裨將軍也商君為秦備其品為十八級皆因古義自一爵以上至不更四等齊士也卿大夫以上至五大夫五等皆大夫也凡九等依九命之義自左庶長以上至大庶長九卿之義也然則大夫以下品皆放右此朝之制而異其名所以殊軍國者也○王石華校補十八大庶長句是也照俞本戰斬改斬戰士誤矣今案二十為徹侯以上皆見史記徐廣注惟五十石誤五千石餘同漢舊儀以下則虞永興自加引證之語也陳本刪注泰本紀四字及漢舊儀云公士以下又別引師古注非也俞本戰斬作斬戰士五大夫作五卿大夫司空作司徒五大夫賜爵王大夫以上作六官大夫賜爵五大夫以上放台作傲右餘同考漢書世系表師古注五大夫一條無鄉字是俞本非也又徐注一段本鈔更下脫五字乘誤垂庶上脫左字左更誤左庶長上造誤長造」 \\n 漢武寵「□□□書食貨志云置賞官名曰武功爵臣瓚注曰武功爵一級曰造士二級曰閑輿衞三級良士四級日元戎一五級曰官首六級曰秉鐸七級曰千夫八級曰樂九級曰執成十級曰政戾庶長十一級曰軍衞此武帝所制以寵軍功也○王石華校當改賞康改秉改改政今案漢書卷二十四下同俞本食誤殖置誤買陳本刪改尤多非也」 \\n 入粟受爵「漢書晁錯傳云上書曰夫能入粟以受爵皆有餘者也取於有餘以供上用則貧民之賦可損所謂以有餘補不足令出而民利者也令入粟受爵至五大夫以上乃復一人耳文帝從錯言令人入粟受爵○今案漢書晁錯傳無惟見食貨志陳俞本以有作損有餘亦多剛易」 \\n 買爵免死「漢書惠帝紀云元年令人有罪得買爵三十級以免死罪應劭注曰一級直錢二千凡為六萬○今案陳俞本令人作冬民六萬下衍一句餘同王氏讀書雜志引本書鈔令上有冬十二月四字人作民本鈔改人者唐鈔避太宗諱也」 \\n 北堂書鈔卷第四十八 \\n  \\n 　"}
{"章节": "●北堂書鈔卷第四十九    設官部一", "正文": "　 \\n ●北堂書鈔卷第四十九設官部一 \\n 　 \\n  \\n 隋祕書郎虞世南撰南海孔廣陶校註惣載篇一　宰相篇二 \\n ○惣載篇一 \\n 設官分職以為民極「周禮天官職云惟王建國辨方正位體國經野設官分職以為民極○今案周禮天官及陳俞本同」立官以德治「曲禮云天子立六官三公九卿二十七大夫八十一元士以聽天下之外治者也○今案陳本曲禮作昏義餘同」建官以經治「李重雜契議云古聖王建官垂制所以體國經治而功在簡要者也○今案陳本脫雜字考類聚四十五引李重雜奏議要作易餘同」建官惟賢「書武成篇云建官惟賢孔安國傳官以賢才也○今案俞本同陳本刪注」立官必方「呂氏春秋云先王之立官也必使之無方則不相隱高注云方正也○今案呂氏春秋季春紀立下有高字使之下無無字同陳俞本依近本呂氏春秋惟刪高注以下」授事以尊賢「禮記文王世子篇云宗人授事以官尊賢也○今案陳本刪去小注俞本宗人作以人」賢才以級進「仲長子云公卿大夫莫不先歷三七之官雖有賢才皆級次進官之有級猶階之有等也○嚴氏校云按御覽二百三引仲長子昌言作皆以級次進焉又引官之有級猶階之有等今案嚴輯仲長子昌言一卷據書鈔引同陳俞本脫先歷句官之五子陳本訛作官猶知級非也」 \\n 治亂在官「楊泉物理論云人主務在審官擇人者也○今案平津館輯本據類聚御覽引物理論同俞本擇誤釋」唐虞稽古建官惟百夏商官倍亦克用乂「尚書周官篇云唐虞稽古建官惟百夏商官倍亦克用乂孔安國云稽考也堯舜考古以建百官也乂治克能也禹湯建官二百亦能用治也○今案俞本同陳本但注能用治也四字考今孔傳脫稽考也及乂治克能也二句」 \\n 舜命九官周分六職「李重雜奏議云舜命九官周分六職秦承古制漢仍秦舊倚丞相任九卿○今案類聚四十五引雜奏議承作采餘同陳本承作乘」太昊龍師龍名「左傳云郯子曰太昊氏以龍紀官故為龍名杜預注曰太昊有龍瑞故以龍紀官伏羲氏一號太昊五經要義曰太昊之世授龍圖之瑞春官曰青龍夏官曰赤龍秋官曰白龍冬官曰黑龍中官曰黃龍也○今案左傳昭十七年杜注脫一號句陳本刪一號以下九句考青龍赤龍各句又見杜氏通典職官」 \\n 少昊鳥師鳥名「左傳郯子云我高祖少昊之立也鳳鳥適至故紀為鳥師而鳥名鳥氏厤正□也玄□□分者也少昊有□鳥之瑞故鳥紀官○今案左傳昭十七年無末二句陳本刪司分以下改引杜注亦非原鈔之舊」 \\n 帝嚳氏以人紀官「左傳云郯子曰自顓頊氏以來不能紀遠乃紀於近為民師而命以民事則不能紀遠故也帝王世紀云帝嚳以人事紀官以勾芒為木正以祝融為火正以蓐收為金正以玄冥為水正以后土為土正是五行之宮分職為而治也搜神記又云帝顓頊平九黎之亂始亡五行之官者也○今案陳本及王傳昭十七年故上無紀遠二字陳本又刪帝王世紀以下考御覽八十引帝王世紀職下無為字榦同顓頊平九黎之亂亦見御覽七十九引帝王世紀」 \\n 典治六材「曲禮下篇云天子之六工口土工金工木工石工草工典治六材○今案禮記曲禮治作制草上有獸工二字陳禹謨從近本改」典司五眾「曲禮下篇云天子之五官曰司徒司馬司空司七司寇典司五眾鄭注云眾謂羣臣也○今案陳本剛鄭注以下」典司六職「曲禮下篇云天子之六府曰司土司木司水司草司器司貨典司六職○今案陳本同」 \\n ○宰相篇二 \\n 屋在乎柱國在乎相「列女傳云齊孤逐女者齊即墨之女也狀甚醜三逐於鄉五逐於里齊相婦亡造襄王之門而求見王輟食而起與之語對曰夫屋之堅在柱國家安不安在相王曰吾國相若何對曰王之國相比目之魚也外比內比然後能成其事王曰何謂對曰朋其左右賢其妻子是謂內比外比王曰善□□□相以逐女妻之居三日四方之士多歸於齊而國以治也○今案俞本同阮刻宋本列女傳卷六及陳本妻之下但有齊國以治四字餘同陳本魚又誤色」 \\n 有三有五有倍貳「左傳云趙簡子問於史墨曰季氏出其君而民服何也對曰物生有兩有三有□有倍貳故天有二□地有五行王有公諸侯有卿貨其貳也天生季氏以魯侯民之服焉不亦宜乎按兩謂天地也○今案陳俞本無兩謂句且有增改左氏昭三十二年傳佑作路亦無兩謂可蓋是虞永興自加引申語」 \\n 天子之相三一相處乎內「左傳云天子三公者何天子之相也天子之相則何以三曰自陝以東周公在之自陝以西召公主之一相處於內也○今案見公羊隱五年薄陳俞本皆刪左字陳本補曰虎通一段尤與本鈔能涉」 \\n 黃帝得六相「管子云皆考黃帝得蚩尤而明乎天道得太常而察子地利得奮龍而辨乎東方得□□而□平南方得大封□辨乎西方有后土而辨乎北方黃帝□六相而天下治神明之至也○王石華校六相改蚩尤今案陳本大封誤本封御覽七十九及本鈔十一用賢篇引奮作蒼十子全書本管子五行篇奮作奢」 \\n 舜得友五人「尸子云舜之得友五人曰雄陶續耳柏楊束不識秦不空一國之賢者也○今案平津館輯本尸子束作東者作人又附注云漢書古今人表作東者不警秦不虛御覽又引得六人雄陶下有方回又陳本亦作東作人」 \\n 聞風便委國「孔業云魏王遣使者聘子順曰寡君久聞下風願委國先生如肯降節豈惟魏國是賴其亦社稷神祗實受慶於是乃之魏君臣郊迎之○今案孔業于陳士義篇實下有永字餘同本鈔三十四禮賢篇引委國先生以上亦同陳本多刪改」 \\n 跪行授以相「說苑云楊因見趙簡子曰臣居鄉三逐事君五去聞君好士改走來見簡子聞之輟食而歎跪行左右諫簡子曰夫美女醜婦之仇也遂出見之因受以為相而國大治也○今案王謨本尊賢篇作簡主右諫下有脫文陳俞本已照補」 \\n 若金作礪「尚書說命上篇云說傅之築爰立作相王置諸其左右命之曰朝夕以轅台德若金用汝作礪苦濟巨川用汝作舟楫若歲大旱用汝作霖雨啟乃心沃朕心○今案傅築句俞本依今本改作說築傅巖之野陳本全刪小注」 \\n 猶鴻有翼「管子云桓公在位管子適侍二有二鴻飛過公曰寡人有仲父猶鴻之有羽翼也○今案見管子霸形篇適侍立作立有間猶下有飛字本鈔用賢篇引亦作猶飛鴻」 \\n 一則仲父易為君「呂氏春秋云有司請事於齊桓公以告仲父若是者三贊者曰一則仲父二則仲父易哉為君桓公曰吾得仲父之教曷為其不易也○今案呂氏春秋審分覽篇贊作習教作後餘同陳俞本據近本於吾得上妄補未得一句非是惟愈作贊者鈔脗合」 \\n 百揆時敘「書舜興云虞舜納于有揆百揆時斂賓于四門四門穆穆○今案陳本注俞本妄增明揚句」四方享德「書洛誥篇云公勿替刪四方其世享孔安國傳云勿去以廢法則四方世世享公之德也謹按公謂周公也○今案陳本無注俞本刑誤則」正事之臣「書酒誥篇云王苦曰爾尚克羞饋祀爾乃自介用摠鼓乃允推王正事之臣孔安國傳云汝能以進□成□□□飽考中德為用逸則此乃信任王者正事大臣矣○今案陳本無注俞本刪孔傳以下又同作乃」 \\n 羽翼之佐「謝承後漢書云非腹背之毛羽翼之佐也○今案姚輯謝承書此條附卷末陳俞本同」社稷之器「蜀志蔣琬傳云諸葛稱社稷之器非百里之才○今案見蜀志卷十四本傳」以尹天下「左傳云衞子魚曰昔武王克商成王選建明德以藩屏周周公相室以尹天下之望○今案左傳定四年蕃作藩之望作於周為陸阮校勘記云石徑宋本蕃作蕃陳俞本刪之望二字」 \\n 以治天下「鬻子云禹治天下得皋陶杜子業尸子黔尹子機季子甯然子湛卿子玉得七大夫以佐其身天下大治湯得慶誦伊尹湟里且東門□南門□西門疵北門測得七大夫佐天下大理○今案陳俞本及守山關本鬻一卷尸作□黔作黯尹子機作既子唯作輕測作側餘同陳疽又作疵」 \\n 夾輔王室「帝王世紀周平王元年鄭武公與晉文俟股肱周室夾輔平王王率諸侯戮力一心東遷洛邑○今案陳俞本同御覽八十五引世紀車上脫一王字」毗輔王室「王昶薦劉銓大云明公允謀阿衡毗輔王室亮采側微日夕不暇招羅隱逸英彥盈庭○今案王昶上本鈔有帝王世紀周平六字係沿上條誤入已刪之陳俞本仍之非也又陳俞招誤相」 \\n 為王者佐「呂氏春秋云武王克殷郊係墮五人御於前莫言為之曰吾所以事君非係也武王自為係孔子聞之日此五人者為王者佐也○今案經訓堂本呂氏春秋不苟論□作至為之作之為畢校注云疑是為之係三字陳俞本克亦作至肯為作為係餘同」 \\n 保乂王家「尚書□語篇云○今案俞本同陳本無注」保茲天子「毛詩蒸民篇云○今案俞本同陳本無注」天子□毗「毛詩南山篇云○今案見小雅節南山篇陳本注俞本及本鈔南上脫節字」王躬是保「毛詩篇民篇云○今案俞本同陳本無注」左右商王「毛詩長發箭云○今案俞本同陳本無注並誤連下條」股肱周室「左傳云王使劉定公賜齊侯命曰昔伯舅太公佐我先三股肱周室師保萬民王室之不□翳伯舅是賴裴喜對齊侯曰輔成王者也○今案左傳襄十四年佐作右無裴喜以下餘同陳俞本裴喜以下改增命汝環國可」 \\n 弼亮四世「尚書畢命篇云○今案俞本同陳本無注」光輔五君「左德云楚子木問范武子對曰夫子之家事治言於晉國無隱情其祝史陳信於鬼神無愧辭子木歸以告王王曰尚矣哉能歆神人宜其光輔五君以為盟主○今案見左傳襄二十七年陳俞本有增改」 \\n 相三君而無私積「左傳云季文云之忠於公室也相三君矣而無私積○今案見左傳襄五年陳俞本三作二」三相楚而踰卑「孫卿子云繒丘之封人見楚相孫叔敖曰今相國不得羅楚之士民何也孫叔敖曰吾三相楚而心踰卑每益祿而南踰博位滋尊而踰謹是以不得罪楚之士民也○今案荀子堯問篇及陳俞本謹皆作恭諭皆作愈餘同」 \\n 格於皇天「尚書君奭篇云○今案俞本同陳本無性」格於上帝「尚書君奭篇云○今案陳本無注俞注同上」德光上下「尚書洛誥篇云○今案今本洛話作德能光于上下」威服諸侯「淮南子云景陽淫酒坡髮而御於婦人威明諸侯注曰景陽楚相也○今案淮南子氾論訓彼作披相作將陳俞本亦作□坡披古今字」治國制義「國語云桓松使鮑叔為宰辭曰臣之不若夷吾寬惠和民不吉也治國家不失其伯不若也制可治於四方不若也執抱鼓立於軍門使百姓皆加勇不若也○今案國語齊語及陳俞本和皆作柔」 \\n 安國家全社稷「說苑云梁相死惠予欲之梁渡河而墮水中船人戒之曰子欲何之而遽也曰梁無相吾欲相之船人曰子居船楫之聞而禍無我則死矣何能相梁乎惠子曰再川長楫之間關吾不如子至於安國家全社稷子之比我蒙蒙如未視之狗耳○今案陳俞本王謨本說苑雜言篇吾欲下有往字巨川長楫作子□□楫餘同亦作子居搜檝」 \\n 填國家撫百姓「史記高帝紀云與國家撫百姓饋饟不絕吾不如蕭何○今案史記高祖紀及陳俞本填作鎮鎮鎮古今字」富國安主「太公金匱云宰相不富國安主調陰陽和羣臣樂萬民非吾宰相也○今案陳俞本同亦見羣書治要三十一引六韜文韜篇」匡主濟民「蜀志云下邳陳登謂先主曰今欲為使君合步騎十萬上可以匡主濟民成五霸之業○王石華校蕭改霸今案蜀志卷一先在傳同陳俞本霸作伯業下又妄增二句非也」寍東夏平秦亂「左傳云祁午□□文子曰子相晉國寍東夏平秦亂師徒不損國家不疲諸侯無怨天無大災有分名矣○今案左傳昭元年損作頓疲作罷餘同□□本亦作罷又祁作祈塤作煩旦有妄增」 \\n 國無盜賊道不拾遺「韓子云子產相鄭為政五年國無盜賊道不拾遺史記子產為相一年竪子不戲狎班白不提挈耕子不掣畔二年市不二價三年門不夜閉四年田器不歸不令而治○王石華校家改無夫改拾今案韓子外儲說主上同本鈔三十五德化篇引韓子亦同史記循吏傳耕作童不二作不豫價下有道不捨遺勻餘同陳俞本多妄增俞又刪史記以下皆非也」 \\n 桃李莫援「呂氏春秋云子產相鄭十八年刑三人煞三人桃李之垂於行者莫之敢援錐刀之遺於道者莫之敢舉也○今案呂氏春秋慎大覽篇及陳俞本煞三作段二又陳本脫兩敢字俞本刪錐刀二句」 \\n 淵池不稅「說苑云公僕相魯魯公死左右請閉門公儀休曰淵池吾不稅蒙山吾不默苛令吾不布吾巳閉心矣何閉於門也○王石華校奇改苛今案說苑政理篇及陳俞本魯公作魯君淵池作池淵」 \\n 酒肉不輟鐘鼓不解「尸子云周公之化酒肉不輟於前鐘鼓不解於懸聽樂而治國無勞事焉飲酒任賢舉智無事焉○王石華校據陳本刪飲酒二句又塗去之化二字皆非今案陳俞本又輟作徹治國作國治無勞作勞無任作而餘同」 \\n 勞不坐乘暑不張蓋「史記趙良說商君曰五段大夫○今案見史記商君列傳」衣帛之妾無食粟之馬「國語魯語曰季文子相宣成然也○今案俞本同陳本刪相宣五字又案然也二字是虞永興引申語」茹羹拔葵布好逐婦「史記公儀休為魯相食茹而美拔其葵垚？木之見而而逐其婦○今案陳俞本中注中作園葵餘同考史記循吏傳見市作見其家織布好此本鈔標目好字之出典也陳俞未見及」 \\n 一夫不得所為巳罪「尚書說命篇曰○王石華校據陳本改所作引非也今案比見說命下篇孔傳陳俞本未注出俞本所下衍引字」天下不得其所若己推之「鹽鐵論云禹稷布衣思天下不得其所苦已推之○今案陳俞本衣下有之士二字考鹽鐵論刺權篇布上有自字推之作推而□之□中餘同」武丁時有甘盤「尚書君奭篇云○今案陳本無注俞本君誤召」太戊時有尹陟「尚書君奭篇云○今案陳本無注俞注同上」管仲相桓公九合諸侯一匡天下「論語憲問篇云○今案俞本同陳本無注」五羖相秦繆三置晉國之君一救荊國之禍「史記商君傳云趙良說酉君曰○今案史記商君列傳及陳俞本同」 \\n 田氏相齊君盈則已降「列子曰田氏相齊君盈則已降改則已施民皆掃焉○今案陳本微誤飲考列子楊未篇斂上有君字餘同俞本刪」仲尼相魯敵國憂「晏子去仲尼相魯景公患之謂晏子曰鄰國有聖人敵國之憂也今孔子相魯為之苦何○今案全椒吳氏做宋本晏子外又第六章無為之二字餘司陳俞本亦然又於若何下增數行非是」 \\n 子產相鄭無諸侯患「遻苑云子產相鄭務簡公之身內無國中之亂外無諸侯之患○今案說苑政理簡篇同」顓頊十五佐黃帝「鬻子云昔顓頊年十五而佐黃帝○今案守山閻本鬻子同本鈔十一手賢篇引亦同陳俞本有增□」帝嚳十五佐顓頊「鬻子云昔帝嚳年十五而許顓頊為政○今案守山閣本及本鈔用賢篇引皆無為政二字」荊公子十五相荊「說苑云刪公子年十五而相荊仲尼閏之使人往視之選曰廊下有二十五俊士堂上有二十五老人仲尼曰合二十五之智勇以治天下其國免乎○今案陳俞本國作固陳本刪公子作介子推考王謨本尊賢篇年上作介子推行四字勇作力國作固」 \\n 甘羅年十二相秦「史記甘茂傳云甘羅年十二事秦相文信侯呂不韋後秦爵為上卿復以安田宅賜之○今案史記甘茂傳及陳俞本同」伊尹放太甲「孟子曰太太甲顛覆湯之典刑伊尹放之於桐三年太甲悔過以聽伊尹之訓復歸於亳也○今案見孟子心俞本同陳本無注」周公抱少主「呂氏春秋云文王造之未遂武王遂之未成周公且抱少主以成之故曰成王也○今案呂氏春秋慎大覽篇及陳俞本同」復子明辟「尚書洛誥篇云○今案俞本同陳本無注」 \\n 致政成王「禮記明堂位篇云周公七年致政成王以周公有勤勞於天下封周公於曲阜地方七百里○今案明堂位勤作勳俞本無七年二字陳本無注」 \\n 北堂書鈔卷第四十九 \\n  \\n 　"}
{"章节": "●北堂書鈔卷第五十     設官部二", "正文": "　 \\n ●北堂書鈔卷第五十　設官部二 \\n 　 \\n  \\n 隋祕書郎虞世南撰南海孔廣陶校註惣載三公三 \\n ○惣載三公三 \\n 尚書曰立太師太傅太保茲惟三公論道經邦爕理陰陽孔傳曰師天子所法傳傳相天子保保安天子於德義此惟三公之任佐王論道以經緯國事和理陰陽言有德謀官不必備惟其人言公之官不必備員惟其人有德乃處之少師少傅少保曰三孤此三官名曰三孤孤特也言畢於公也二公弘化寅亮天地弼子一人副貳三公弘大道以輔我一人「○洪氏校子未二字改傅是也又從陳本劃分二條非也王石華校其人下刪言三公十一字衍文耳今案尚書周官篇孔傳無德謀句卑於公下有尊於卿三字大道下有化字餘同陳本孔傳作孔子此下別為一條不考甚矣」 \\n 河圖祿運法曰舜以太尉受號為天子五年二月東巡狩至於中州與三公諸侯黃龍五采負圖出置舜前「○今案陳俞本同御覽九百二十九引祿運法脫受號以下十六字餘同」尚書刑德教曰益為司馬卨為司徒禹為司空聖帝即位三公象三能矣「○今案陳俞本教作考閟宮疏引作刑德攷又脫司空以下」 \\n 韓詩外傳曰三公者何曰司空司徒司馬司馬主天司空主地司徒主人故陰陽不晨辰失度責之司馬山陵崩絕川谷不流責之司徒五穀不殖草木不茂責之司空「○今案陳俞本同學津討源本韓詩外傳卷八地作土調作和絕作竭又本鈔大司馬篇引亦作主土」禮記曰孟春之月天子率三公九卿諸侯大夫躬耕帝藉「鄭玄曰帝上帝藉天子藉田千畝以供上帝之粢盛」天子三推公五推卿諸侯九推「推耒發土」三公九卿皆御「御進也○今案禮記月令鄭注脫此文餘同」 \\n 春秋演孔圖日諸侯為外蕃三公為中輔「○今案玉函山房本古微書本□孔圖及陳俞本同」春秋元命苞曰魁下六星兩兩而比曰三台主闓德宣符德立題「宋均曰皆升文昌三台也立題題三帝之德行主其職矣」能之為言耐也天官器人各以其材因而任之則分職治其象以見符「宋均曰能今之台字也而今之能字也符驗也○今案開元占經六十七引元命苞魁下五句台作能闓德下有聞聲二字符下無德字玉函山房輯本據書鈔引作德立題闓無符驗句餘同俞本亦脫符驗句餘同舊鈔原本誤分二條上條□□均廿二字下條刪宋均曰三字及符驗也三字」 \\n 春秋漢含孳曰三公象五岳九卿法河海「○今案范書劉盆子□注及御覽二百六引漢□華同」公羊傳云三公者何天子之相也「○今案見公羊隱五年」 \\n 孝經援神契曰五岳視三公四瀆視諸侯「○今案玉函山房輯本據范書注引援神契同」 \\n 許慎五經異義曰今尚書夏侯歐陽說天子三公一曰司徒二曰司馬三曰司空九卿二十七大夫八十一元士凡百二十在天為山川古周禮說天子立三公曰太師太傅太保無官屬與王同職故曰坐而論道謂之三公又立三少以為之副曰少傅少師少保是謂三孤冢宰司徒宗伯司馬司寇司空是為六卿之屬大夫士庶人在官者凡萬二千石臣謹案周公為傅召公為保太公為師周公太公無為司徒司空文知師保傅三公官名也五帝三王不同物此周之制也「○王石華文三在天□應作在天為星辰在地為山川今案陳俞本□□□□陳本無臣謹二字俞本無臣謹案三字餘同陳恭甫異義□□□□□□□石華同又無石臣二字」 \\n 許慎五經異義曰古周禮說天子無爵三公無官同號於天何爵之名參職於天子何官之有「○今案陳本同作冒餘同又□□□作異義疏證據曲禮下正義引無三公句及參職二句名作有」 \\n 五經異義曰王者已有州伯所以復設二伯何欲使絀職也三歲一閏天道小備故二伯絀職也何以為二伯乎曰以三公在外稱伯東西分為二所以稱伯欲抑之也三公臣之最尊者也又以王命而行天下為其威故抑之明有所屈伯也「○今案陳俞本欲抑上有何字行上無而字餘同」韋昭辨釋名云公貢也才德兼於人人咸貢薦於上而王用之也辨云公猶直也取其正直無私也故公字從公「八音背厶古之私字背私則為公者也○今案陳俞本釋下脫名字公猶下脫直也二字取下脫其字餘同玉函山房輯辨釋名上而王作王而八音背以下俱大寫」 \\n 漢書太師太傅太保是為三公記曰三公無官言有其人然後充之舜之於堯伊尹於湯周公召公於周是也「○今案漢書十九上百官公卿表同陳本脫周召句」 \\n 漢書曰鄒陽上書於陵子仲辭三公為人灌園「○今案見漢書卷五十一鄒陽傳」 \\n 漢書曰丙吉為丞相嘗出逢清道羣鬬者死傷橫道吉過之不問前行逢人逐牛問行幾里矣掾吏獨謂丞相失問吉曰民鬬殺傷長安令京兆尹職所當禁歲竟丞相課其殿最奏行賞罰而已宰相不親小事非所當於道路問也方春少陽用事未可以熱恐牛遠行困暑故喘此時氣失節恐有所傷害也三公典調和陰陽職所當憂「○今案漢書七十四丙吉□以熱作太熱遠作近困作用當七無所字王氏讀□□□志引本鈔以熱字所當字以證近本漢書之失陳本憂漢書漢書亦作太熱作近行餘同」 \\n 漢書丞相孔光初為御史大夫時董賢父恭為御史事光及賢為大司馬與光並為三公上故令賢私過光光雅恭謹知上欲尊寵賢及聞賢當來也光警戒衣冠出外門待之望見賢車卻入賢至中門光又入閣待下車乃出拜謁送迎甚謹不敢以賓客鈞敵之上聞之喜立拜光兩兄子為諫議大夫「○今案漢書佞幸董賢傳出待句無外字之字待下作既下諫議大夫作諫大夫常侍餘同陳俞本諫誤謀夫下有常侍二字餘同近本漢書」 \\n 漢書新都侯王莽為大司馬秉國政事專權彭宣上書言三公□□承君一足不任覆亂美實臣性淺薄年齒耄數伏疾□昏亂遺忘願上大司空長平侯印綬乞骸骨歸鄉里俟填溝壑「○王石華校補遺字今案漢書七十一彭宣傳□國事二字性上有資字耄作老眊俟作竢陳俞無辜字義同近本漢書」 \\n 皇甫謐帝王世紀曰三公者智運乎天道應變而不窮辨於萬物之情者也其言足以調陰陽四時而節風雨如是舉以為三公之事「○今案陳俞本智作知而不窮作同又李固奏記有其言二句四上有正字見御覽二百六」 \\n 謝承後漢書曰鄭弘為臨淮太守行春有兩白鹿隨車夾轂而行弘恠問主簿黃國鹿為吉凶國拜賀曰聞三公車幡畫作鹿明府當為宰相後弘果為太尉「○今案陳俞本誤佐雨上脫有字拜上脫國字餘同又俞本幡作轓與初學記十一引合又類聚九十五引幡作輜四十六引幡作圖姚輯汪輯謝書鄭弘傳有兩六字作大旱覽車致雨白鹿方道十字亦作轓當作必餘同又注本六作天」 \\n 謝承後漢書曰靈帝欲以羊續為太尉時拜三公者皆輸東園禮錢千萬令中使督之名為左騶其所之往輒迎致禮敬厚加賜賂續乃坐使人於單席舉縕袍而示之曰所資惟斯而已故不登三公位而徵為太常卿「○今案姚輯汪輯謝承書羊續傳及陳俞本同」 \\n 謝承後漢書曰胡廣在台輔三十餘年厯專六帝禮任甚優每遜位辭疾及退位田里未嘗滿歲輒復升進凡一履司徒三登太尉及為太傅其辟命皆天下名士與故吏陳蕃李咸並為三司蕃等每朝會輒稱疾避廣時人榮之「○今案陳俞本厯作經退位作逸退同范書七十四台輔作公台退位作免退及為作又為餘同翰范新書前集卷一引謝承書台輔三十作公台二十凡一履下有司空再作四字姚輯謝書胡廣傳厯亦作經餘與原悉同汪輯本一下有為司空再作五字餘與陳俞同」 \\n 謝承後漢書曰黃憲同郡陳蕃為三公臨朝而嘆曰叔度若在不敢先佩印綬矣「○今案姚輯汪輯本謝承書及陳俞本同」 \\n 又曰陳謙字伯謙為御史中丞同郡宣豐自為休健大夫時為衞尉司徒位缺尚書欲案以補之咨問於謙謙正坐不答豐亦因士大夫謂謙謙曰位不可妄假人三司位重上和陰陽下訓五品豈可得處宣豐何人而欲居稷卨之官傳語者愧而退「○今案姚輯汪輯謝承書及陳俞本無自為休建六字餘同」 \\n 司馬彪續漢書曰楊彪字文先博覽眾書有恭孝稱至司徒太尉見漢祚將終自以累世三公恥後為魏臣乃稱腳攣不復行魏文即位賜几杖延請之又使著鹿皮冠拜光祿大夫秩中二千石朝見位次三公「○王石華校待改行今案陳俞本同翰范所書前集卷一引續漢至司徒上有位字魏志文帝紀注引恥下無後字腳作足姚輯續漢書楊彪傳兩段分引不及原鈔之詳汪輯本亦脫博覽三句餘與文紀注同」 \\n 范曄後漢書曰虞詡薦龐參有宰相器能順帝以為太尉錄尚書事是時三公之中參名忠直數為左右所陷毀以所舉用忤帝旨「○今案范書八十一寵參傳及陳俞本亦同」 \\n 又云安帝即位太尉徐防以災異寇賊策免就國凡三公災異免始自防也「○今案陳本同范書七十四餘防傳脫三公句」 \\n 司馬彪九州春秋曰崔烈廷尉鄉靈帝時開鴻都門榜賣官爵烈時入錢五百萬得為司徒拜日天子臨軒畢會帝顧謂倖者曰恨不小靳可至千萬程夫人於後曰崔公冀州名士豈肯買官賴我得是烈問其子鈞曰吾居三公於議者何如鈞曰大人少有英稱厯位卿守訥者不謂當為三公而今登其位論者嫌銅臭耳烈怒舉杖擊之鈞走烈罵曰子受父撾而走孝乎鈞曰舜之事父小杖則受大杖則走非不孝也烈恥而止「○王石華校以原子受誤孔平據陳俞本改作死卒非也今案陳俞本尉鄉作尉卿於後作於侍應得是句下有反不知姝耶五字論者上有失望二句御覽二百八引九□春秋英□作高名論者作海內子受二字尚不誤」 \\n 魏志曰高柔字文惠為廷尉魏初三公無事又希與朝政柔上疏曰天地以四時成功元首以輔弼興治成陽任阿衡之佐文武憑旦望之力逮至漢初蕭曹之疇並以元勳代作心膂此皆明王聖王任臣於上賢宰相良輔股肱於下也今輔弼之徒各宴息安養鮮有言誠非朝廷崇用大臣之義獻可替否之謂古者政刑有疑輒議於槐棘之下自今之後朝有疑義及刑獄大事宜數以咨訪三公朝朔望之日又可時延入講論得失博盡事情庶有裨益天聽弘益大化帝嘉納焉「○今案魏志廿四高柔傳及陳俞本任阿作仗阿輔弼之徒作公輔之臣宴作偃納言作進納時延作特延裨益作裨起餘同」 \\n 魏志曰文帝即王位鍾繇復為大理及踐阼轉太尉封平陽鄉侯時司徒華歆司空王朗並先世名臣文帝罷朝謂左右曰此三公者乃一代之偉人也後世殆難繼矣明帝即位進封定陵侯增邑五百戶遷太傅繇有膝疾拜起不便時華歆亦以高年疾病皆載輿上殿是後三公有疾遂以為故事「○王石華校□改繇聖改偉是也惟又據陳俞本刑戶字謬矣今案魏志十三鍾繇傳同陳俞本脫戶字又俞本刪膝疾以下非是又載輿一句亦見本鈔輿篇引今據補」 \\n 魏志曰崔林為司徒封安陽亭侯三公封列侯始此「○今案陳本同通典職官類及本鈔四十□□□封篇引司徒作司空魏志廿四同」 \\n 蜀志蔣琬字公琰夜夢有一牛頭在門前流血滂沲意惡之呼問占夢趙直直曰夫見血者事分明也牛角及鼻公字之象君位必當至公大吉徵也「○今案蜀志卷十四及陳俞本同」 \\n 王晉書曰庾峻弟純字謀夫門宗最知名博學有思理為世名儒早有公望「○今案今晉書五十庾純傳夫作甫思魏作才□名儒作□□又無知名句及公望句陳俞本則有知名二句峻作■〈山延〉餘同今晉書」 \\n 吳鈞齊春秋曰柳世隆字彥緒宋太尉元景弟子也器望清華音吐雅潤宋孝武聞而奇之謂元景此將來三公後為虎威將軍上庸太守孝武又謂元景曰卿昔以此職遂至公輔今復以加世隆令卿門三台不絕也「○今案陳俞本□之□□□元景公字□同考□□□□四本傳亦有三公一人是將來事也二句足證陳俞之誤」 \\n 環濟要略云公者謂太師太傅太保也師王所尊也傅助王事保安也保王身也凡此皆內與王道論中參六官之事三公者象鼎三足共承其上也殷時有阿衡伊陟佐之太甲改為保衡皆三公官也有三少少師少保少傅是為三孤副助三公者也孤者不掌官桀然孤特也「○今案玉函山房輯本要略及陳俞本伊陟作伊擊餘同初學記十一御覽二百六但引三公鼎足二句」 \\n 晉八王故事曰太康七年正旦日蝕詔公卿大臣各上封事其咎安在汝南王亮與司徒舒司空瓘上言三公之任天地人也乾道不普故水旱為災人倫失序故奸雄不禁乃者荊州之域妖災仍興任城國都水流變赤延三朝之始曰有蝕之孟陽節過堅冰未消臣等瑣才叨擾高位可謂小人而乘君子之器宜就顯戮以答天意謹免冠徒跣上所假章曰夫陰陽失度朕干天道刑政失中之所致也其使冠履勿復道「○今案陳俞本雄作兇擾作優又陳本□誤城餘同說郭輯本人王故事其咎作咎其雄作究叨擾作聽優披下脫詔曰二字餘同」 \\n 應劭漢官儀曰今太尉司徒下書州郡事文皆稱公蓋蒼頡作書自環者謂之私背私者謂之公春秋九命作宰天子御坐即起其興為下凡拜天子臨軒六百石以上悉會知事卿贊御史授公三讓然後乃受之漢禮儀曰天子稱尊號曰皇帝言曰制補制言曰詔稱民有言有辭曰陛下今皆施行詩云肅肅王命仲山甫將之邦國若不仲山甫明之詔令之三公三人以承君蓋由鼎有足故易曰鼎象也「○今案陳本知□作直事明誤周帝言帝者餘同俞本刑蓋薈至受之六十一字漢禮儀以下又別為一條非也平津館輯本漢官儀郡下無辜字知作直餘同又通典職官類引其興作在與」 \\n 徐廣衣服儀制云三公安車駕三特進駕二「○今案陳俞本同」徐廣車服儀制曰太康七年詔衣舊三公既拜為之小會「○今案陳俞本同」 \\n 漢名臣奏議曰張禹奏臣聞天有三光以成其化方今三公之官不備丞相獨綱領天下萬事最重多明不盡獨見誠非一人之所也「○今案陳俞本議作事重作眾餘同嚴輯全後漢文卷三十一漢名臣奏據書鈔引同」 \\n 史記曰丞相橒里子疾者滑稽多智秦人號曰智囊事秦武王以為丞相使以車百乘入周周以卒迎甚敬之昭王即位樗里益尊「○王石華校平改卒今案史記七十一樗甘列傳及陳本同」史記曰甘茂學百家之說秦武王使茂定蜀還而以茂為左丞相樗里疾為右丞相「○王石華校補家字今案史記樗甘列傳及陳本同」 \\n 史記曰穰侯魏冉秦昭王母宣太后弟也昭王十六年而冉相秦魏人范雎譏穰侯越三晉以文齊以時干說昭王昭王用雎雎言宣太后專制穰侯用權於諸侯乃免相就封穰侯出關輜重車千乘「○王石華拔舟改冉政改攻今案陳本及史記穰侯列傳用權作檀瓘輜重句作輜車千乘有餘餘同」 \\n 史記曰李斯為丞相置酒於家百官皆前為壽門車騎以千數斯喟然歎曰吾聞之荀卿曰物禁太盛斯乃上蔡布衣閭巷之黔首上不知其駑下遂擢至此當今人臣之位無居臣上者可謂富貴極矣物極則衰吾未知所稅駕也「○今案史記李斯列傳及陳本門下皆有廷字」 \\n 又曰趙高為丞相欲為亂恐羣下不聽乃先設計持鹿獻於二世曰馬也二世笑曰丞相誤耶謂鹿為馬問左右左右或言鹿或言馬言鹿者高陰中以法「○今案史記秦始皇本紀計作驗陳本亦然又多增改」又曰元鼎五年秋丞相有罪罷制詔御史萬石君先帝尊之子孫孝其以御史大夫石慶為丞相「○今案史記萬石君傳同陳本增注漢書趙周事非舊鈔回目」 \\n 又曰韋丞相賢者魯人以讀書術為史至大鴻臚有工相之當至丞相有男四人使相之弟二子玄成貴當封丞相曰我今為丞相有長子安從得之後竟為丞相病死而長子有罪不得嗣而立玄成徉狂不肯立竟立之有讓國之名「○王石華校副改嗣今案史記張丞相附韋賢傳史作史陳本亦作吏徉作佯」 \\n 又曰魏相者濟濟人以文吏至丞相其人好武皆令諸吏帶劍前奏事或不帶劍者入奏事借劍而後敢入「○今案史記張丞相附魏相傳同」 \\n 又曰匡衡為御史大夫歲餘韋丞相死衡代為丞相封安樂侯以十年之間不出長安城門而為丞相豈非遇四時而舍也哉「○今案史記□丞相□傳及陳本舍作命□下四字」 \\n 皇甫謐帝王世紀曰伊尹為丞相仲虺為左相「○今案俞本同陳本虺誤尼通典引世紀不誤」 \\n 漢書相國丞相皆秦官金印紫授佐天子佐理萬機秦置左右丞相文帝二年復置一丞相有兩長史秩千石哀帝元壽更名大司徒「○今案漢書百官公卿表佐天子作掌丞天子餘同陳俞本脫萬機以上」 \\n 又曰王陵為人少文任氣好言為右丞相高后欲立諸呂為王問陵陵曰高皇帝刑白馬而盟曰非劉氏而王天下者共擊之今王呂氏非約也太后不悅問左丞相陳平及絳侯周勃等陵曰先帝盟諸君不在耶今高帝崩太后女主欲王呂氏諸君縱欲背約有何面目見高帝於地下乎平曰面折廷諍臣不如君全社稷定劉氏君不如臣陵無以對之「○今案漢書卷四十王陵傳任下有直字盟上有唼血而三字欲下有阿意二字封作應餘同」 \\n 又曰文帝朝而問右丞相周勃曰天下一歲決獄幾何勃謝曰不知又問曰天下一歲出入幾何九謝曰不知汗出洽背愧不能答上問左丞相陳平平曰自有主者上曰主者為誰曰陛下即問獄責廷尉問錢穀責內史上曰苟各有主者而君主何事也平謝曰主臣「張晏曰若今人謝曰惶恐也孟康主臣主羣臣言人主也」 \\n 陛下不知其駑下使待罪宰相夫宰相者上佐天子理陰陽順四時下遂萬物之宜外鎮四夷諸侯內親附百姓使卿大夫各得其職任也上稱善勃大慙出而讓平曰君獨不素教我乎平笑曰君居其位獨不知其任也且陛下即問長安盜賊數欲強對耶於是絳侯自知其能不如平遠矣謝病請免相而平顓為相「○今案漢書卷四十五陵傳內史上有治襄二字鎮下有撫字任字移在得字下餘同孟康注是節錄張晏注今漢書脫」 \\n 又曰樊噲為左丞相先黥布反時高帝嘗病臥禁中詔戶者無得入羣臣絳瓘等莫敢入十餘日噲等見上流涕曰始陛下起豐沛定天下何其壯也今天下已定又何憊也陛下病甚不見臣等議事欲獨與一宦者處陛下獨不見趙高之事乎帝笑而起「○今案漢書卷四十一樊噲傳□作計欲作願處作絕乎餘同」 \\n 又曰張蒼陽武人也從攻南陽坐法嘗斬解衣伏質身長大肥白如瓠王陵見其美乃言沛公赦之及貴父事陵陵死後蒼為丞相洗沐常先朝陵夫人上食然後敢歸家蒼為相十餘年又免相後老口中無齒食乳女子為乳母年百歲乃卒「○今案漢書四十二張傳□坐法二字其美作而怪其美士史記張丞相傳亦同惟及貴以下皆無之陳俞本後下脫老字」 \\n 又曰王商字子威涿郡人為丞相有威重長八尺餘身體弘大容貌過人單于來朝引見白虎殿商坐未央廷中單于前拜謁商商起離席與言單于仰觀見商大畏之遷延卻天子問之漢曰此真漢相也「○王石華校羣改郡史改央今案漢書王□□□□鴻仰觀見商作仰視商貌陳俞本亦作仰觀□□□俞本脫身體二句非也」 \\n 又曰王駿為少府會御史大夫缺薛宣為少府月餘遂超御史大夫並居位八歲病卒□方□□□□大夫數月薛宣免遂代為丞相眾人為□□□□□□「○今案陳俞本脫侯字餘同漢書卷七十二八歲作六歲」又曰王嘉字公仰哀帝□為丞相為人剛直嚴毅有威重上甚敬之「○今案漢書八十六王嘉傳及陳俞本同」 \\n 北堂書鈔卷第五十 \\n  \\n 　"}
{"章节": "●北堂書鈔卷第五十一    設官部三", "正文": "　 \\n ●北堂書鈔卷第五十一設官部三 \\n 　 \\n  \\n 隋祕書郎虞世南撰南海孔廣陶校註太宰四太尉五大司馬六　大將軍七 \\n ○太宰四 \\n 太宰古官金章紫綬「晉百官表注云太宰古官金章紫綬五時朝服進賢三梁冠佩山玄玉官品第一也○王石華校標目童改章今案俞同陳本注刪古官二句」 \\n 冢宰之官以成道太尉之官以成望「家語古之御天下者以六官總治焉冢宰之官以成道太尉之官以成聖注曰太宰治官所以成道者也○今案家語執轡篇及陳本太尉作司馬本鈔五十二司空篇引亦作司馬是也俞本仍作太尉」 \\n 統理百官均平四海「尚書冢宰統百官均平四海孔傳天官統理萬物總御眾官合天下職乙○今案俞本同陳本無注考書周官篇孔傳有標目均平一句本鈔小注孔傳以下三句則非今本孔傳原文或是虞永興引申語耳」 \\n 百官總己「書伊訓百官總己以聽冢宰孔傳伊尹制百官以三公攝冢宰也○今案俞本同陳本無注」贊王聽治「周禮天官太宰職云王眂治朝則太宰贊王聽治鄭注治朝在路門外羣臣治事之朝王眂則助王平斷焉○王石華校乎改平今案近本周禮及陳俞本贊治句無太宰字及王字」正百官「禮表記邇臣守和宰正百官鄭注邇近也和調和君事者冢宰主治百官○今案表記注同陳本無注俞本邇作爾調下刪和字」正百工「尚書蔡仲之命惟周公位冢宰正百工孔傳謂武王崩時也○今案俞本同陳本無注」掌邦治「周禮天官職惟王建國體國經野設官分職乃立天官冢宰使率其屬而掌邦治鄭司農注云邦治謂總六官之職○今案天官冢宰注同陳俞本脫司農字及總字」主國政「周書官冢宰掌邦治孔傳天官卿稱太宰主國政治也○今案陳本無注俞本注內國字」布治於邦國「周禮天官職云太宰掌以正月之吉始和布政於邦國都鄙乃懸治象之法於象魏使萬民觀治象浹日而斂之○今案周禮太宰及陳俞本布政作布治浹作挾此條治改政者唐鈔避高宗諱也」 \\n 乃施典於邦國「周禮天官職太宰乃施典於邦國而建其牧立其監設其參傅其伍陳其殷置其輔鄭注乃者更申勑之也侯伯加命作州長謂之牧監一國參謂卿三人五大夫五人也鄭司農云殷治律輔為民之平也○今案天官太宰同陳俞本刪司農以下」 \\n 乃施法於官府「周禮天官職云太宰乃施法於官府而建其王立其貳設其考陳其殷置其輔鄭注正謂冢宰司徒宗伯司馬司寇司空貳謂小宰小司徒小宗伯小司馬小司寇小司空考成也○王石華校補貳上其字補空貳二字今案俞本同陳本及周禮太宰職考作故」 \\n 乃施則於都鄙「周禮天官太宰職乃施則於都鄙而建其長立其雨設其伍陳其殷置其輔○今案本鈔此條脫小注與下條州合照陳俞本已改正」以六典治邦國「周天官職太宰之職掌建邦六典以佐王治邦國一曰治典以經邦國二曰教典以安邦國三曰禮典以和邦國四曰政典以平邦國五曰刑典以詰邦國六曰弗典以富邦國○王石校以原鈔本誤作典政典刑典事巳照周禮更正今案周禮太宰同本鈔脫樣目與上條混合陳俞不誤今特據陳俞本標目以訂之」 \\n 以八柄詔王「周禮天官職太宰以八柄詔王馭羣臣一曰爵以取其貴二曰祿以取其富三曰予以馭其幸四曰置以馭其行五曰生以馭其福六曰奪以馭其貧七曰廢以其罪八曰誄以馭其過○今案周禮太宰及陳俞本同」 \\n 以六職辨邦治「天官職小宰以官府之六職辨邦治一曰治藏以平邦國二曰教職以安邦國三曰禮職以和邦國四曰政職以服邦國五曰刑職以詰邦國六曰事職以富邦國○今案本鈔脫以官至刑職九句據陳俞本補正」 \\n 以六屬舉邦治「又云小宰以官府之六屬舉邦治一曰天官二曰地官三曰春官四曰夏官五曰秋官六曰冬官○王石華及太宰改小宰今案周禮小宰及陳俞本同」 \\n 以六聯合邦治「又曰小宰以官府之六聯合邦治一曰祭祀之聯事二曰賓客之聯事三曰喪荒之聯事四曰軍旅之聯事五曰田役之聯事六曰斂施之聯事○王石華校太宰改小宰今案周禮小宰及陳俞本施作弛考施弛古字通用」 \\n 以八成經邦治「又云小宰以官府之八成經邦治一曰聽政役以比居二曰聽師田以簡稽三曰聽關里以版圖四曰聽稱責以傅別五曰聽祿位以禮命六曰聽取興以書契七曰聽賣買以質劑八曰聽出入以要會○王石華校後改役聞下補里字今案周禮小宰及陳俞本取與作取予餘同」 \\n 以八法治官府「又云太宰以八法治官府一曰官屬以舉邦治二曰官職以辨邦治三曰官聯以會官治四曰官常以聽官治五曰官成以經邦治六曰官法以正邦治七曰官刑以糾邦治八曰官計以弊邦治○今案周禮太宰及俞本同陳本官屬誤屬官」 \\n 以八則治都鄙「又云太宰以八則治都鄙一曰祭祀以馭其神二曰法則以馭其官三曰廢置以馭其吏四曰祿位以馭其土五曰貢賦以馭其用六曰禮俗以馭其民七曰刑賞以馭其威八曰田役以馭其眾○今案周禮太宰及陳俞本貢賦作賦貢餘同」 \\n 以六計弊羣吏「又云小宰以官府之大計弊羣吏一曰廉善二曰廉能三曰廉敬四曰廉正五曰廉法六曰漾辨○王石華校補注內弊字今案周禮小宰及陳俞本同」 \\n 以六敘正羣吏「又云小宰以六敘正羣吏一曰以敘正其位二曰以敘進其治三曰以敘作其金曰以敘制其貪五曰以敘受其會六曰以敘聽其情○王石華校交改受補聽其情三字今案周禮小宰及俞本同陳本云誤去」 \\n 以九兩繫邦國之民「又云太宰以九兩繫邦國之民一曰牧以地得民二曰長以得民三曰師以賢得民四曰儒以道得民五曰宗以族得民六曰主以利得民七曰吏以治得民八曰友以任得民九曰藪以富得民○今案周禮太宰及陳俞本同」 \\n 以九貢致邦國之用「又云太宰以九貢致邦國之用一曰祀貢二曰嬪貢三曰器貢四曰幣貢五曰材貢六曰貨貢七曰服貢八曰斿貢九曰物貢○王石華校游改斿今案周禮太宰及陳俞本同」 \\n 以八統馭萬民「又云太宰以八統詔王馭萬民一曰親親二曰敬故三曰進賢四曰使能五曰保庸六曰尊貴七曰達吏八曰禮賓○今案周禮太宰及陳俞本同」以九職任萬民「又云太宰以九職任萬民一曰三農生九穀二曰園團毓草木三曰虞衡作山澤之材四曰藪牧養蕃鳥獸五曰百工飭化八材六曰商賈阜通貨賄七曰嬪婦化治絲枲八曰臣妾聚斂疏村九曰閒民無常職轉移執事○今案周禮太宰及陳本同俞本化作庀」 \\n 以九賦斂財賄「又曰太宰以九賦斂財賄一曰邦中之賦二曰四郊之賦三曰邦甸之賦四曰家削之賦五曰邦縣之縣六曰邦都之賦七曰關市之賦八曰山澤之賦九曰幣餘之賦○王石華校據陳俞本邦甸改郊甸誤甚今案周禮太宰與原鈔同」 \\n 以九式均財用「又云太宰以九式均財用一曰祭祀之式二曰賓客之式三曰喪荒之式四曰羞服之式五曰工事之式六曰幣帛之式七曰芻秣之式八曰匪頒之式九曰好用之式○今案陳俞本同近本周禮太宰均下有節字」 \\n 計羣吏「又曰太宰三歲則大計羣吏之治而誅賞之鄭注云大無功不徒廢則必罪之有大功不徒置必賞之○王石華校當改賞今案周禮太宰同陳俞本脫鄭注以下」制國用「王制云冢宰制國用必於歲之杪五穀皆入然後制國用○今案禮記王制陳本注俞本歲下脫之字」收舉五穀「禮月令季秋之月乃命冢宰農事備收舉五穀之要藏帝籍之收於神倉祗敬必飾○今案禮記月令同陳俞本刪小注」播時百穀「尚書帝典曰棄黎民徂飢汝后稷播是百谷謹案王珪之齊職儀云虞夏尊稷為天官○王石華校以小注作播是百谷與標目歧異竟旁著四圈何也今案陳俞本此條皆無注近本尚書徂作阻餘同御覽二百六引齊職儀亦同」 \\n 西陽王以宗室加禮「晉起居注云成帝成康元年以太宰西陽王羕宗室之王長軍特加禮敬依安平王故事設床帳於殿也○今案陳俞本刪成帝二字室下刪之王二字殿作後餘同」何太傅以耆艾進位「王隱晉書何曾字熲考以太傅領司徒不可以久勞耆艾其進位太宰朝會乘輿劍履上殿如漢蕭何田千秋□鍾兼故事○今案類聚四十五引王隱晉書何曾至司徒十一字作何曾屢上書遜位詔以司徒所掌煩務十五字又脫田千秋三字餘同陳本依類聚改惟收勻又作蕭相國何千秋魏太傅鍾繇則更不辭矣」 \\n ○太尉五 \\n 太尉古官金章紫綬「晉百官表注云太尉古官也金章紫綬五時朝服武冠□山玄玉官品第一河圖錄運法云堯坐舟中與太尉舜聽河觀鳳凰御圖以授堯春秋運斗幅云舜以太尉即位不得已而為天子者也○王石華校仙改山御改啣今案俞本刪陳本但留晉百官表注五字考類聚四十六御覽二百七引晉百官表注有古官句通典藏官類引有金章句佩山句又堯坐舟中一條亦見類聚四十六引春秋合誠圖又御覽八十一引運斗福有太尉句本鈔卷四應運篇亦引太尉句」 \\n 掌武事「漢書百官表云太尉秦官也又云古官也掌武事應劭注云自上安下曰太尉武臣悉以為稱灌嬰周亞夫嘗為之○今案俞本□陳本但注漢百官表云五字考漢書百官公卿表無古官也三字無太字無灌嬰以下八字餘同類聚四十六引漢書百官表有灌嬰八字稱作號餘同」 \\n 郊祀之事則亞獻拜太子授璽綬「續漢百官志云太尉凡郊祀之事主亞獻大喪告謚南郊志云掌邦政拜皇太子以上授其璽綬也○今案陳本標目脫下句小注脫志云掌邦以下今本續漢志與陳本同俞本於太子授璽綬刖注漢百官表拜又作冊灰考漢書百官公卿表仍無此文」 \\n 定大疑通事「又云太尉掌統四方兵事者大造大疑則與司徒司空通論之國政有過則通諫爭之○今案續漢百官志無統字政有過作有過事陳本據舊本改」贊傑俊遂賢良「呂氏春秋云十二紀孟夏之月命太尉贊傑俊遂賢良舉長大○今案經訓堂本呂氏春秋卷四孟夏紀俊作儁餘同陳本無注」興仁隆化「古今通語云興仁隆化幽贊神明奉度順道使災不生者謂太尉之心也○今案陳本語誤典脫謂太句俞本語亦誤典仁誤神脫之心二字餘同御覽二百六引通語神明以上實作語作仁與舊鈔合又本鈔司徒篇司空篇宗廟篇皆引作通語」 \\n ■〈糸罡〉維皇室「魏志明帝寢疾劉放孫資深陳宜召太尉司馬宣王以■〈糸罡〉維皇室○今案魏志十四劉放傳同陳俞本脫深陳宜三字」九州用綏羣公咸理「崔駰太尉箴云制軍詰禁王旅惟式九州用綏羣公咸理○今案張溥百三家本及陳俞本理作治餘同本鈔改理者詳本卷上又陳本增入上下文非原鈔之舊」上清三元下寍九域「摯虞隴西王為太尉策云惟君為世家親則宗臣君其上清三元下寍九域永欽洪節以康濟宇宙敬哉○今案陳俞本脫摯虞二字王下有泰字策作冊餘同張溥百三家□虞集脫此文御覽二百七引冊隴西王太尉文正作摯虞但有規則宗臣句餘與本鈔異此古近本之迴別也」 \\n 牟融六年典職「□□漢官章帝詔曰牟融典職六年勤勞不怠其以融為太尉○今案類聚四十六引及陳本官下有儀字是也」趙峻三世掌機「應劭漢官云□帝丁酉策書太尉趙峻王世掌機衡有苦匪石不可轉其心也○王石華校以原鈔傳誤□遂照陳本改貳今案類聚四十六引漢官儀有若以下作有匪石不貳之心餘同御覽引機衡又作樞衡陳本據類聚改」 \\n 無陳諫諍「東觀漢記□虞為太尉□陳□□中常侍樊豐等謂之收印綬歸本郡震到洛陽都亭顯謂子及門生曰吾蒙恩居上司姦臣狡猾而不能□□人傾亂而不能禁帑藏空□常賜不節而不能塞何面以見日月遂仰鴆面死○今案聚珍本卷二十楊震傳嬖女作寵嬖藏下無空字仰鴆作飲酖餘同陳本亦作仰作寵嬖又脫□□□餘亦言增改姚輯脫顧子及三子脫帑藏三句餘與聚珍同」 \\n 臨朝蹇諤「謝丞集云永平之初太尉鄭弘臨朝蹇諤日旱忘食○今案俞本同陳本弘作洪」周勃重厚少女「漢書高帝紀云上曰周勃厚重少文然安劉氏者必勃也可令勃為太尉○今案陳本脫紀字帝作祖餘同」華歆清素寡欲「曹植輔臣論曰清素寡欲聰敏特達志存太虛安心玄妙處平則以和養德遭變郥以義斷事華太尉□之謂也○今案張溥百三家本曹集及陳本聰作明以義斷事□以斷蹈義餘同□輯陳思王文亦作以斷蹈義無之謂二字餘同」 \\n 王龔在位恭慎「續┌王龔為太尉在位恭慎自持非公事不通州郡書記其所辟命皆海內之長者也○今案御覽二百七引續漢書及陳本皆脫持字姚輯續漢脫王龔傳汪輯據御覽引」鄧彪在位清白「東觀記鄧彪字智伯為太尉在位清白以廉謹率下○今案類聚四十六引東觀記及陳本以廉下作公廉二字御覽二百七引以廉句作廉讓以率下又鄧誤劉聚珍本東觀十八鄧彪傳謹作讓餘悉同本鈔改謹者宋人傳鈔改避濮安懿王諱也姚輯脫字智伯三字餘亦同」 \\n 鄭弘曲躬自卑「謝承漢書鄭弘字巨君為太尉□舉第五倫為司空班次在下每正朔□見弘必曲躬自卑上知之後置雲母屏風分隔之由此以為故事○今案御覽二百七引謝承書班次在作位在後作遂餘同類聚四十六及陳本亦作遂無字巨君及將字餘同姚輯謝書鄭弘傳無字巨君三字將作時無必字上知之作上問知其故後亦作遂隔之作隔其間餘同汪輯有字君巨三字餘與姚同」 \\n 郄鑒沖心愈約「晉中興書郄鑒字道徵進位為太尉雖在三公位而沖心愈約勞自處誦玩憤典咸康中寢疾上疏遜位○今案御覽二百七引晉中興書脫字道徵三字自處作日仄典作索公上脫三字陳俞本改注今晉書非是」 \\n 楊秉不惑酒色「張璠漢記楊秉字叔節為太尉嘗曰我有三不惑酒色財也故天下稱為名公○今案本鈔三十八巖潔篇引張墦漢記同御覽二百七引節作□汪輯本亦然姚輯本陳俞本皆同惟脫字又節三字」 \\n 劉寔不治產業「王晉書劉寔字子真拜為太尉時不治產葉居無第宅食衣取祿曰皆外□□舊其家無餘財○今案陳俞本刪字子真三字食衣以三□及□下時字餘同今晉書四十一劉寔傳無產業句食衣□□作□得俸祿瞻□親故餘同」 \\n 脫粟布被「□後漢書卡□為大□□□□□□□臥市被離□□之□□□□□皆不敢當○今案藝文類聚四十六御覽二百七引□□書及姚輯汪輯本朱寵傳與陳本皆脫知之二字餘同」 \\n 菲食惡之「菲食惡衣弊車嬴馬立朝有不可干之色也○今案已闕書名陳本但注夫姓氏三字俞本菲上增入為太尉三字而其上又留二方格有不可七字作正色不可干也六字餘同」 \\n 仲舉嘆黃憲「後漢書陳蕃字仲舉拜太尉臨朝嘆曰黃憲若在不敢先此印綬也○今案范書黃憲傳及陳俞本先比作先佩餘同又俞本後漢上增入謝承二字」道徽舉謨「晉中興書高平郄鑒進位為太尉孫盛晉陽秋云郄鑒宗舉蔡謨自代○今案太尉以上見御覽二百七引晉中興書孫盛以下亦見今晉書卷六十七陳俞本皆改注今晉書陳本並刪太尉句」 \\n 固讓不就「後漢書鄭洪為太尉固讓不就西曹掾曰天子已白陵廟宜當拜○今案此見姚輯謝承後漢書洪作弘餘同范書脫固讓句陳本刪西曹以下」稱疾乞退「魏志華歆拜太尉稱疾乞退遂讓位於管寍帝不之許臨當大會乃遣繆襲奉詔輸旨日君其力疾就會以惠子一人將立席机筵命惣己以須君到朕後御坐又詔襲須歆必起乃還歆不得已乃起○今案魏志十三華歆傳及陳本疾作病惣上有百官二字餘同」 \\n 年老固辭「王晉書劉寔字子真拜太尉自陳年老固辭不許寔不滿七尺精學不倦雖居官職至於皓首不釋卷也○今案今晉書四十一劉寔傳無七尺句精作篤官職作職務釋卷作卷弗離手餘同陳本亦改注今晉書無七尺句以下」 \\n 篤疾請代「晉陽秋云咸寍五年太尉御覽□疾病請太常蔡謨目代○今案詳上文道微舉謨一條下」病免賜俸終身「東觀漢記鄧彪字智智劉寵參王龔及李修皆以□□賜彪此二千石俸終厥身○今案聚珍本及陳俞本皆無劉寵至病免十二字餘同姚輯祇有末八字又此作以二作三」 \\n 告老以侯就第「于寶晉紀劉寔為太尉告老詔以侯就第居三司之上賜几杖不朝宅一區國之六政將諮於宅室也○今案今晉書劉寔傳將諮句非將就諮焉餘同俞本作詔陳本併注於年老固辭條下且亦改今晉書矣多刪節」 \\n 寇賊策免「華書安帝即位太尉徐□以災異寇賊策免戚□三公以災免自徐防始也○今案類聚四十六引華嶠後漢書同姚輯汪輯華書末句作始自防也」災異策免「東觀云寵三為太尉災異策之中免○今案姚輯本及俞本脫陳本無注考聚珍本東觀記二十龐參傳災上有以字無之中二字餘同是本鈔龐誤龐三應作參也」以日蝕免「又云太尉張酺朝洪徐防趙書隨延寵桓並以日蝕免○今案陳俞□作弘喜作熹無□延四字聚珍本東觀漢記卷十九張□傳十八鄭弘傳十九徐□傳十三趙□傳皆云以日蝕免」 \\n 以流星免「張璠漢記太尉皇甫嵩以流星免○今案姚輯汪輯本脫此條陳俞改注范書」 \\n ○大司馬六 \\n 古之御天下以六官司馬之官以成聖「家語云古之御天下者以六官□治焉冢宰之官以成道司徒之官以成德司馬之官以成聖司寇之官以成義司空之官以成禮○王石華校卿改御今□家語執轡篇及本鈔司空篇引同」 \\n 金印紫綬「應劭漢官云成帝綏和元年賜大司馬金印紫綬置官屬瓞中二千石位次丞相○今案平津館輯本脫陳本改注漢書百官表俞本刪」絳服玄玉「晉官品令司馬官品第一武冠絳朝服佩山玄玉○今案通典□官篇引晉令同」以冠將軍之號「應劭漢官云武帝元狩四年置大司馬以冠將軍之號而無印綬○今案平津館輯本據書引同」位在司徒上「漢書百官公卿表云哀帝元壽二年置大司馬位在司徒上晉公卿禮秩云大司馬古兵官也魏氏大司馬大將軍各自為官在三司上者也○今案哀帝一見漢書卷十九上禮秩一條見通典職官篇引禮秩陳本刪晉公卿禮秩以下」 \\n 祿比丞相「又云成帝綏和元年賜大司馬金印紫綬置官屬祿比丞相○今案漢書百官公卿表同」平尚書事「漢官解故云司馬中外以親寵殊平事尚書宰尹樞機勉用八政播時百穀○今案平津館輯本漢官解□據書鈔引同陳本無注俞本刪殊字又事字在尚書下餘同」司馬主天「詩外傳三公司馬主天司空主土司徒主人○今案見韓詩外傳卷八亦見本鈔五十揔載三公篇」司馬主兵「白虎通云司馬主兵不言兵而言者馬陽物乾之所為行兵用焉不以傷害為文故言馬□○今案白虎通封公侯篇脫不言兵而四字文作度餘同陳本陽下脫物字陽上刪馬字用焉作用馬餘同」 \\n 施邦國之政「周禮大司馬職云以九機之籍施邦國之政職方千里曰國畿其外方五百里曰侯畿又其外方五百里曰男畿又其外方五百里曰衞畿又其外方五百里曰夷畿又其外方五百里曰鎮畿又其外方五百里曰蕃畿○今案周禮夏官侯畿下有甸畿句男畿下有采畿句衞畿下有蠻畿句陳俞本已增入」 \\n 平邦國之亂「尚書周官云司馬掌邦政統六師平邦國孔傳云夏官卿主戎馬之事掌以征伐統正六軍平治王邦及四方國之□者○今案尚書孔傳同俞本刪陳本無注」 \\n 掌九法平邦國「周禮大司馬□云掌建邦國之九法以佐王平邦國制畿封國以正邦國設儀辨位以等邦國進賢興功以作邦國建牧立監以維邦國制軍詰禁以糾邦國施貢分職以任邦國簡稽鄉民以用邦國均字平則以安邦國比小事大以利邦國鄭玄注猶舉也作起也起其勸善樂業之心使不隳廢也簡謂比數之也藉猶計也○王石華校通改建邪改邦補則字大字今案周禮大司馬□□□□餘同」 \\n 以九伐正邦國「又云以九伐之法正□□□□□□則箐之賊賢害民則伐之□□□□□□之野荒民歌則削之負固不照則使之煞其□□□王之放煞其君則殘之犯令陵政則□□□□□□□之○王石華校異改暴檀改壇今案周禮大司馬煞其親戚作殺其親□同」 \\n 主戎馬之家「尚書周官云司馬統六師平邦國孔傳司燛□主戎馬之事○□□伐統正六軍平治王邦及四方國之亂者○今案□□□上平邦國之亂一條」教治兵之法「環濟要略云夏官司馬□□□□軍旅治兵之法○今案俞本同陳本刪改四時以下玉函山房輯本要略合書鈔本篇違命二句供作一條惟法下衍職字非是」仲春教振旅「周禮大司馬職云仲春教振旅司馬以旗致民平列陣如戰之陣鄭注以旗期民於其下也兵者守國之制凡師出曰治兵入曰振旅皆習戰也四時各教民以其一焉春振旅兵入收眾皆專事於農平猶正也○王石華校牧改致又牧改收今案近本周禮及陳俞本仲作中制作備專農句無皆字專字餘同考中仲古通字」 \\n 仲冬教大閱「又云仲冬教大閱鄭注春辨鼓鐸夏辨名號秋辦旗物至冬大閱大簡軍寔○今案周禮及陳俞本仲作中餘同」大揔武事「辨釋名云大司馬馬者武也大武事馴馬為武者取其健行也○王石華校□改釋今案玉函山房輯本辨釋名及陳本健作遠餘同類聚四十七引無訓馬以下」以整武事「□□□云高祖定天下立大司馬以整武事○今案陳本同平津館輯本物理論據類聚廣韻引整作統」統六師建九法「尚書周官云司馬掌邦政統六師建邦國九伐之法以佐王平邦國○今案俞本刪陳本無注考嘗周官無九伐二句淮見孔正義引周禮文耳然則建邦上當增孔正義云四字」 \\n 平諸侯正天下「晉百官表注云司馬武官也周禮事邦攻者所以平諸侯以正天下也○今案俞本同陳本刪司馬正官也五字餘同今晉書職官志有北五字」 \\n 涼風至白露下合組甲厲士眾「管子云涼風至白露下天子命左右司馬合組甲厲土眾以眾為伍所以待天地之不親者木○今案類聚四十七及陳本引至士眾句止合作全餘同近本管子五行篇合組作衍組厲士眾作厲兵以眾作合什不親作殺敝餘同」 \\n 違命則征害民則伐「環濟要略云夏官司馬職若有違命則征之暴賢害民則伐之也○今案陳俞本同玉函山房輯本要略以職字下屬為句並合上文治兵二句為一句讀不明矣」予王爪牙「毛詩祈父云祈父子王之爪牙毛萇云祈父司馬職掌封疆之兵甲鄭注所父時人以其職號呼之故曰祈父書云若疇祈父謂司馬也我乃王爪牙也士當為王聞守之衞也○今案俞本刪陳本無注考司馬職句時人四句皆見詩孔正義非毛傳鄭箋文疑傳寫本之竄亂也」 \\n 宰尹樞機「漢官解故云司馬中外以親寵殊平事尚書宰尹樞機勉用八政播時百穀○今案詳本篇上平尚書事一條下」寇賊奸軌責之司馬「尚書大傳蠻夷猾夏寇奸軌則責之司馬○今案陳本同考御覽二百九引及陳恭甫輯本大傳軌皆作宄二字通用」大司馬容光玄滬觀鳳「河圖祿運法云黃帝坐玄滬與大司馬容光觀鳳凰啣書○王石華校風改鳳今案陳本祿作錄脫運法二字觀鳳勻作臨觀鳳凰餘同御覽二百九引河圖祿運法滬作扈□下有悶上二字餘周」 \\n 周公為司馬白魚入王舟「侯□歌詩云周公為司馬白魚入王舟○今案陳俞本同」名應圖讖「東觀云識曰孫咸征狄今以平狄將軍孫咸行大司馬專咸以武名官應圖讖云○今案聚珍本及俞本同類聚四十七引收二句作以名應讖姚輯作以應圖讖餘同陳本名誤為應誤治」 \\n 入毗皇家「曹植輔至論云文武並亮權智持發晉不過制儉不損禮入毗皇家帝之股肱出作侯伯實撫東夏者曹大司馬也謹案大司馬曹仁也○今案嚴輯全三國文據書鈔引同張溥百三家本持作時出作改出則陳本亦作時又增案語百餘言非原鈔之舊」 \\n 景舍辭不受賞「春秋外傳大司馬景舍帥軍伐蔡蔡侯奉社稷而歸之楚發其賞舍辭也○王石華校師改帥伐改發今案通典職官類引外傳同陳本脫外字」安世懼不敢當「漢書張安世傳云霍光薨□□上封事言張安世上欲用之安世瞿不敢當上曰君□□尚誰可耶數日拜大司馬車騎將軍安世尊為公侯身衣弋綈夫人自績紡○今案漢書卷五十九同陳本公侯作諸侯」 \\n 吳漢在朝唯公「續漢書吳漢傳上即位漢為大司馬海內無事乃得安其性忠厚於事上華□漢書云吳漢在朝廷唯公○今案姚輯汪輯本續漢書及俞本安下有然字同陳本刪海內十五字又姚輯汪輯本華嶠書同姚附注云唯公此句見白帖甚不成語」 \\n 張奮名為清白「華□漢書張奮字雅通拜大司馬在泣名為清白○今案陳俞本同姚輯汪輯本華書脫字雅通三字拜作為餘同」穰苴文能附眾「史記司馬穰苴者田完之裔燕晉侵齊齊師改績晏嬰乃薦田穰苴雖田氏庶孽然其人文能附眾武能卻敵願君試之景公詔與語兵事以為軍師燕師聞之而解攘苴引兵還乃以稿苴為大司馬○今案史記司馬穰苴列傳卻作威軍師作將軍餘同陳俞本卻敵誤敬國又脫十一二句」 \\n 子孟可屬社稷「漢書霍光字子孟上年老寵姬鉤弋趙婕妤有男上心欲以為□命大臣輔之察羣臣唯光任重可屬社稷乃使黃門畫周公□成王朝諸侯圖以賜光以光為大司馬大將軍以輔少主○王石華校嫗改姬今案漢書六十八霍光傳及陳俞本門下有畫者二字侯下無圖字餘同」 \\n 位極人臣「王晉書陳騫以本太尉加黃鉞為大司馬位極人臣○王石華校越改今案今晉書二十五陳騫傳亦同陳俞本刪王字餘同」石苞加羽葆鼓吹「王晉書石苞太始之初拜大司馬加侍中羽葆鼓吹之樂○今案類聚四十七引王晉書無加侍以下考今晉書石苞傳無之樂二字餘同陳俞本改注今晉書加上增一句惟不刪之樂二字則亦與今晉書歧異」 \\n 威震海內「漢書為大司馬大將軍政事一出於光威震海□□十三年百姓充實四夷賓服○今案漢書六十八霍光傳及陳俞本同」陳騫賜袞冕之服「王晉書陳騫字休旅為大司馬劍仕在朝廷賜騫袞晚之服詔聽留京城以前太尉府為大司馬府增置祭酒帳下官騎大鼓吹○王石華校補南府字臣改官今案晉書三十五補騫傳無字休旅三字在朝廷作入朝餘同陳俞本刪王字字休旅字在朝廷字及詔聽以下」 \\n ○大將軍七 \\n 將軍漢官金章紫綬「晉書百官表注云大將軍漢官也金章紫綬○今案俞本同陳本無注」晉以為卿號「續漢書百官志大將軍始自秦晉以為卿號武帝以衞青為大將軍置大司馬官號以冠之其後霍光王鳳皆然○今案續漢書百官志一同陳本刪武帝九字俞本刪武帝以下」 \\n 趙始受大名「漢官將軍周官也趙王乃以李牧為將軍破秦始受大名王剪灌嬰為之○今案陳俞本漢官下補儀字平津館輯本同」如三公「續漢書百官志頫帝以皇后父梁商為大將軍如三公府置長吏司馬中郎掾屬二十九人○今案俞本無屬字餘同近本續漢志父梁商作父兄弟相繼無府置二字馬下有皆一人三字郎下有二人二字同陳本刪府置以下餘從近本」 \\n 次丞相「應劭漢官云將軍周官也漢與置大將軍位丞相上晉公卿禮秩云景帝為魏侍中叔父孚為太尉不欲居上也○今案平津館輯本漢官儀同晉禮秩以下略見通典大將軍篇及今晉書職宮志陳俞本通改注蔡質漢儀非是」 \\n 位在三公上奏在丞相下「辨釋名曰大將軍位在三公之上昭帝時霍尤為大將軍猶在丞相下晉公卿禮秩云陳騫為大將軍位次三司下瑯琊王伯為大將軍復在三司上○王石華校伸改伸今案陳本亦然並脫瑯琊二字餘同玉函山房輯本章昭辨釋名同禮秩以下見通典職宮類引亦作伷」 \\n 安帝適舅為之「續漢書百官志安帝以適舅耿寶為大將軍常在京師○今案志及陳本通作屬餘同考適嫡古今字」漢時貴戚為之「韋昭辨釋名大將軍漢時資戚為之或錄尚書事故錄在三公七非常者也○今案陳俞本刪故錄以下」鎮撫四夷「武紀□詩云大將軍鎮撫四夷者也○今案陳本刪大將軍以下俞本軍下有曰字者也作未易哉古詩漢□卷一與俞本同惟未易作不易」威震州郡「續漢書云吳漢為大將軍持節撥□更治幽州牧苗曾不肯應謂漢斬曾威震州郡將其兵詣上○王石華校袞改突今案姚輯汪輯本及陳俞本同」漢祖具禮拜韓信「漢書韓信傳云高祖拜韓信為大將軍蕭何曰王素慢無禮今拜大將如呼小兒設壇場具禮乃可○今案□□卷三十四同陳俞本有增改又本條之末有為太尉班在公下不宥受公乃固辭大將軍不受十九字已脫□□未□所屬故附記于此」 \\n 軍內拜衞青「漢書衞青為車騎將軍□□以摧右賢王引兵至塞天子使□□持大將軍印於軍內拜青○今案漢書衞青傳摧作□□作中餘同本鈔改內者永興兼避文帝父諱也」 \\n 臥內拜曹爽「魏志爽字昭伯為武衞將軍明帝寢疾引人政內拜大將軍受政假黃鉞○王石華校志改字補昭字今案魏志卷九曹爽傳黃作節餘同陳本亦作節」 \\n 衞青九卿皆拜「漢書衞青至塞天子使使持大將軍印拜青位次上公九卿以下皆拜○今案近本漢書衞青傳無位次以下餘同陳本無注俞本上公作在公上」韓信一軍皆驚「韓信傳云高祖拜韓信諸將皆驚拜禮畢上坐王曰丞相數言將軍何以教寡人信曰王入武關秦民無不欲大王王秦者大王當王關中漢王大喜自以為得信晚遂聽計○今案陳本併注上文具體條下俞本刪拜禮畢以下本鈔晚誤脫據今史記漢書本傳改」 \\n 梁商賜官騎「續漢書百官志注順帝以皇后父梁商為大將軍官騎及□次○王石華校適改商今案見續漢志注引梁冀別傳」吳漢不離公門「漢書吳漢為大將軍為人質厚少文無造次之能不能以言自達諸將多薦舉者召見其後勤不離公門上親信之先進故將皆怨曰吳將軍晝夜不離左右殊不可為也○今案陳本據范漢書改然多有不同俞本達下有鄧禹及三字多下有知之數相四字勤下有謹字餘同疑此條當出八家後書而今已佚者」 \\n 曹直恭以奉上「曹植輔臣論曰智慮深奧淵然難測執節平敵中表條暢恭以奉上愛以接下曹大將軍也謹按大將軍曹真也○王石華校照陳本愛改議今案俞本與本同張溥百三家本及嚴輯全三國文亦皆作愛惟嚴輯文條暢作維藩是與諸本異處」 \\n 北堂書鈔卷第五十一 \\n  \\n 　"}
{"章节": "●北堂書鈔卷第五十二    設官部四", "正文": "　 \\n ●北堂書鈔卷第五十二設官部四 \\n 　 \\n  \\n 隋祕書郎虞世南撰南海孔廣陶校註司徒八司空九太師十太傅十一太保十二　開府儀同三司十三特進十四 \\n ○司徒八 \\n 王者象地立司徒「晉百官表注司徒唐虞官也王者象地立司徒使掌邦教○今案俞本同陳本脫邦字」司徒之官以成德「大戴禮云古之御天下者以六官治焉冢宰之官以成道司徒之官以成德宗伯之官以成聖司寇之官以成義司空之官以成禮○今案俞本脫古之以下陳本改家語考大戴禮盛德篇古之十一字作古之御政以治天下者宗伯之官下有以成仁司馬之官七字」 \\n 司徒主吏「晉百官表注云司徒令揔治天下之吏其屬官如太宰也○今案陳本云司以下俞本令作則治作主」司徒掌邦教「周禮大司徒職云乃立地官司徒使帥其屬而掌邦教鄭注云教所以親百姓訓五品擾亦安也○今案見地官司徒序官據本安句則邦教下應有以佐王安擾邦國句」司徒掌民事「續漢書百官志云司徒公一人掌民事凡四方民事功課歲盡則奏其殿最而行賞罰○今案見續漢書百官志一陳本改後」司徒主人「白虎通司徒主人不言人言徒何徒眾也重民眾○今案陳俞本脫不言六字近本白虎通封公侯篇何作者重民下脫眾字」郊祀之事省牲視濯「續漢書百官志司徒公一人凡郊祀之事掌省牲視濯○今案續漢百官志一同陳本無注」養生送死則議其制「又云司官一人掌民事養生送死則議其制建其度○今案見續漢書百官志一陳本續改後又刪司官以下「建國度其地」 \\n 周禮大司徒職云凡建邦國以士圭土其地而制其域鄭注云士其地猶言度其地也○今案地官大司徒注同」造都制其域「○今案舊鈔此條脫去注文並誤連下條考周禮大司徒都下有鄙字」辨十有二土「周禮大司徒云以土宜之法辨十有二土之名物鄭注十有二土分野十有二邦也上繫十二次各有所宜也謹案名物地所生有名之物者也○今案舊鈔此文誤連上條今移正」 \\n 辨十有二壤「又云辨十有二壤之物而知其種以教□□□藝注云壤亦土也葢變言耳以萬物自生焉則言土土猶吐也以人所耕所而樹藝焉則言壤壤和緩之貌○今案周禮大司徒注同」 \\n 知九州之地域「又云以天下土地之圖周知九州之地域鄭注周猶遍也○今案周禮大司徒注同」辨九等之地征「又云以土均之法辨五物九等制天下之地征鄭注均平也五物五地之物也九等辭剛赤緹征稅也謹案壤墳竭澤鹹瀉勃壤墟彊堅輕粟之地土之惡者九等之名者也○今案壤墳十五字非鄭注乃永興引申語舊鈔在緹下非也今移置謹案之下」 \\n 以上會之法辨物生「周禮又云以土會之法辨五地之物生一曰山林二曰川澤三曰丘陵四曰墳□五曰原隰鄭注會計也以土計貢稅之法○今案大司徒注同」施十有二教「又云十有二教一曰以祀禮教敬則民不慢二曰以陽禮教讓則民不爭三曰以陰禮教親則民不怨四曰以禮樂教和則民不乖五曰以儀辨等則民不越六曰以俗教安民不偷七曰以刑教中則民不虣八曰以誓教卹則民不怠九曰以度教節則民自知足十曰以世事教能則民不失職十一曰以賢制爵則民慎德十二曰以庸制祿則民興功鄭注陽禮鄉射飲酒也陰禮婚姻也儀謂君南面臣北面也俗謂土地所生習也偷謂朝不謀夕也卹謂災厄相憂也度謂宮室輿服之制也世事謂士農工商之事也制爵可謂聞之矣○今案周禮大司徒不慢作不苟災厄作災危卹作恤輿作直陳俞本已照改本鈔司空篇引作車服祭祀篇引作不荀」 \\n 頒職事十有二「又云頒職事十有二于邦國都鄙使以發萬民一曰稼穡二曰樹藝三曰作材四曰阜蕃五曰飾材六曰通材七曰化材八曰斂財九曰生材十曰學藝十一曰世十二曰服事鄭注樹藝謂園圃育草木也阜蕃謂藪牧養蕃鳥獸也世事謂以世事教能也服事謂為公家服事也鄭玄注生材謂養竹木者也謹案作材謂取山澤之材以貢獻也飾材謂一曰頁修飾金玉一之屬以為器也斂材謂百草根可食謂非政者以其徧足○今案周禮大司徒通材作財斂財作材育草作毓草謹案以下是永興引申語草根二句有誤阮氏校勘記云毓字宋本嘉靖本作育此則與舊鈔合陳俞本已改毓並刪謹案以下」 \\n 敷五教「尚書舜典云帝曰咨百姓不親五品不遜汝作司徒敬敷五教在寬鄭注五常之教務在寬者也○今案近本尚書咨作契王西莊輯五教句鄭注只據史記五帝本集解引未收北文陳本無注」 \\n 明七教「禮王制云司徒明七教以與民德○今案陳本無注」敷五典擾兆民「尚書周官云司徒掌邦教敷五典擾兆民孔傳敷布五常之教以安和天下之眾民○今案陳本無注」以八刑糾萬民「周禮大司徒職云以鄉人刑糾萬民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰人之刑○今案地官大司徒亂人作亂民陳本已照改然本鈔或作人者因唐鈔避太宗也」 \\n 齊七政以防淫「禮王制云司徒齊七政以防淫一道德以同俗○今案近本王制七作八本亦作八」修六禮節性「禮王制云司徒修六禮以節民性○今案陳本無注」 \\n 以五禮防民偽「周禮大司徒職云以五禮防萬民之偽而教之中使其行得中也○今案使其句是鄭注文陳本刪此六字」以六樂防民情「又云以六樂防萬民之情而教之和鄭注樂所以蕩萬民之情思使其心之和也○今案陳本脫鄭注以下近本大司徒注萬作正之和作應和」以本俗安民「又云以本俗六安民一曰媺宮室二曰族墳墓三曰聯兄弟四曰聯師儒五曰聯朋友六曰同衣服鄭注師儒鄉里教以道藝也同猶齊也民有富不得獨異○今案地官大司徒注同」 \\n 以保息養民「又云深息六養萬民一曰慈幼二曰養老三曰振窮四曰恤貧五曰寬疾六曰安富鄭注保息謂安之使蕃息也○王石華校改寬為貧未知所據今案大司徒注同陳本刪鄭注以下」 \\n 教民孝弟「續漢書百宮志云司徒公一人掌民事教民孝弟遜順謙儉○今案見漢書百官志一」示民軌儀「晉起居注云武帝太始六年詔曰昔舜命九官散聚五教所以崇弘王化示民軌儀也○今案陳俞本敬敷作契司又陳本脫弘字」理人倫「古今通□云異宮通爵共位別職和五品理人倫使風行俗平萬國咸寍者謂之司徒也○今案御覽二百六引通語品作教餘同陳俞本脫異官八字和作訓」統人倫「荀氏家傳云組字大章中宗為晉王將徵公為司徒以問太常賀循循曰組舊望清重遷訓五品以統人倫實克眾望○今案御覽二百八引荀家傳同陳俞本改注今晉書」用理蕃維「崔駰司徒箴云帝堯命禹五品之訓用理蕃維在位□□○今案俞本位下增以也二字餘同百三家本駰集嚴輯駰文皆脫此條陳本補注崔駰司徒箴他語二十二句郤與標目不相應」 \\n 摠論人物「王晉書何曾字熲考以太保領司徒曾固讓詔曰司徒舊宰相之職自右及今總論人物訓治之本也○今案陳俞本刪曾固四字及舊上司徒二字今晉書宰作丞訓作化」 \\n 養老恤孤崇德黜惡「禮記王制篇云司徒養老以教孝恤孤獨以逮不足尚賢以崇德簡不肖以黜惡○今案俞本同陳本刪禮記以下今王制老上有者字尚作上黜作絀」 \\n 戴育庶物安撫萬民「晉百官表注云司徒掌邦教戲育庶民安撫百姓○今案陳俞本同」百姓不親則責司徒「尚書大傳曰百官不親五品不訓則責之司徒之任也○今案陳恭甫校定本大傳無之任也三字俞本亦刪此二字」萬民飢寒則飭司徒「大戴云財□不蕃萬民飢寒風俗淫僻百姓荒亡人民散敗則飭司徒○今案俞本同陳本敗下衍也字考大戴禮盛德篇荒作流」思訓五品以康四海「晉起居注云武帝太始六年曰朕承鴻業昧於大道思訓五品以康四海司空苟顓翼亮先皇遂輔朕躬其以顗為司徒○今案陳俞本□□□□□王又陳本小注思訓誤司□」 \\n 宜贊三事以敷五教「王晉書山濤以左僕射為司徒詔曰濤道高德茂器宇淵濟宜贊三事以敷五教○今案俞本同陳本徒誤□今晉國四十三山濤傳小異」國人美德「毛詩緇衣美武公也父子並為周司徒善於其職國人宜之故美其德以明有國善善之功焉緇衣之宜兮弊子又改為兮毛萇曰緇衣黑色也卿士□朝之正服改更也有德君子宜世居卿士之位也○今案緇衣序及毛傳同陳本刪明有句以下」 \\n 黃帝得祝融「管子昔者黃帝得祝融辨南方使為司徒○今案見管子五行篇」王命君牙「周書君牙云穆王命君牙作周大司徒○今案作周二字今書序作為周陳本注」仲尼素王顏淵為司徒「論語摘輔象云子夏曰仲尼素王顏淵為司徒○今案詳本鈔司空篇」 \\n 門人日親鄧禹司徒「漢書鄧禹傳制曰前將軍禹與朕謀謨帷幄孔子曰有吾有回門人日視斬將破軍卒定山西百姓不親五品不□汝作司徒○今案此見范書四十六□上當補後字文范字陳俞本未校正」 \\n 憂念王室「東觀云袁安為司徒每朝會憂念王室未嘗不流涕也○今案陳本及御覽二百七引東觀及聚珍本東觀記袁安傳同」宣力肆勤「蔡邕立鼎鑱序曰延公登於玉堂朝廷乃制詔曰其以司空喬玄為司徒公允迪厥德宣力肆動○今案百三家本邕集嚴輯本邕文玄鼎作中鼎朝作前喬作橋餘同陳本作鍾鼎延作進無允迪以下蓋據類聚四十七引訂也」 \\n 數陳得失「華嶠漢書魯恭字仲康拜司徒數有忠言陳王得夫恭在位選辟皆妙至列卿數十人○今案陳本姚輯本汪輯本華書無字仲康三字皆妙作高第卿下有郡守二字」 \\n 深陳本務「三晉書石苞為司徒深陳農桑本務明其考誤居位五年天下稱之○今案陳俞本晉上脫三字餘同考今晉書三十三石苞傳意同辭異」篤行湻備「華嶠漢書鄧禹字仲華拜大司徒年二十四內文明篤行湻備○今案姚輯本汪輯本篤作德湻作純」德實克塞「曹植輔臣論德實克塞於內制□縱橫於外解疑釋滯剖散繫結者正司徒也謹案王司徒朗也○今案陳俞本無實字蹤字延洧字制作智餘同百三家本嚴輯本制彌作智謀又百三家本槃結作盤錯嚴輯本作盤詰」 \\n 簡亮持重「王晉書魏舒字陽元山□薨領司徒有頃即真舒居位簡亮持重為任直臣○今案俞本直作職餘同陳本已改注今晉書」奉公無私「袁□漢書候霸字君房作大司□□嚴有威容奉公無私○今案姚輯本汪輯本袁書及陳俞本皆脫字君房三字鈔亦脫房字據范書補徒誤為□諸本改」清廉公正「東觀云郭丹為司徒在朝清廉公正○今案陳本同御覽二百七引東觀及聚珍本東觀□傳皆清上有名字」祿賜施故人「魏志華歆字子魯司徒祿賜以施親戚故人家無擔石之□○今案魏志十三魯作同陳本刪字子魯三字及親戚二字」祿賜散九族「王晉書魏舒字陽元為司徒祿賜散之九族○今案俞本同陳本改注今晉書」劉寵臥布被「後漢書劉寵為司徒臥粗布被○今案陳本祖作麄考姚輯謝承後漢書劉龍傳粗作麤餘同」王良妻布衣「續漢書王良字仲子東海人為大司徒鮑恢為司徒長史以事至東海□其家見良妻布衣徒跣曳柴從田中歸○今案御覽三百七引續漢琅作祝良謝書亦然惟姚輯本汪輯本續漢仍作王良皆脫此條陳俞本已改注范書」 \\n 鄧禹常遠名勢「後漢書鄧禹拜司徒年二十四內文明常欲遠名勢人莫知之○今案陳本及范書四十六無莫知句」王戎委任責成「王晉書王戎字濬仲代王渾為司徒高選長史西曹掾委任責成○今案陳本及類聚四十七引王晉書無字□仲三字餘同」華歆國之儁老「魏志華歆傳云拜為司徒卿相嘗並賜沒入生口唯歆出而嫁之帝每息下詔曰司徒國之儁老今大官重膳而司徒蔬食甚無謂也持賜之御衣○今案魏志十三華歆傳卿相作公卿餘同陳本刪卿相以下十九字」 \\n 韓暨老而益勤「魏志云韓暨為司徒詔曰暨澡身俗德志節高年踰八十守道彌固可謂純篤老而益勤者也其以為司徒○今案陳俞本及魏志二十四高下有潔字」 \\n ○司空九 \\n 唐虞之官金印紫綬「漢百官公卿表云司空唐虞官也金印紫綬○今案漢書百官公卿表云唐虞之際禹作司空又云成帝更名大司空金印紫綬與本鈔微有異同」 \\n 御天下者以六官司空之官以成禮「家語云古之御天下者以六官摠怡□冢宰之官以成道司徒之官以成德宗伯之官以成仁司馬之官以成聖司寇之官以成義司空之官以成禮○今案見家語執轡第二十五」 \\n 祿比丞相「漢書成帝紀云綏和元年更大司空祿比丞相○今案比見漢書百官表上與成帝紀少別今成帝紀更作益祿比作奉如」俸同司徒「晉百官表注云司空唐虞官也章□□佩品俸皆與司徒同也○今案陳俞本皆刪司空以下」司空使法錯刑清事均民聚「古今通語云司空使國無枉治法錯刑清事均民聚者謂之司空○今案俞本治法作法治陳本刪云司以下御覽二百六引通語治作理餘同」司空度地居民興事任力「禮王制篇云司空執度度地居民量地遠近興事任力鄭注度丈尺也○今案禮記王制注同」掌邦土「尚書周官云司空掌邦土居四民時地利孔傳冬官卿主國空土以居民土農工商四民順天時分地利也○今案周官孔傳作工商四人」掌邦事「禮王制云司空執度度地鄭注司空冬官卿掌邦事者也○今案三制注同」平水土「尚書舜典云四岳□□禹作司空帝曰俞咨禹汝平水工惟時懋哉孔傳云懋勉也○今案舜典孔傳同」別五土「家語孔子為叵空乃別五土之性而物各得其所生之宜者也○今案見相魯篇第一」決九川「典略曰禹為司空決九川通九澤定九州使各以其職來貢方五千退至於荒服○今案類聚四十七御覽二百八引典略無方五以下陳本亦然」制五服「楊雄為司空藏曰分制五服畫為萬國乃主地官空惟是職昔帝命禹率茲水土原隰彌平庶城建安四方遐邇靡國不庭○今案百二家本子雲集此箴乃主作乃立無著帝以下陳本畫誤盡餘與百三家同」 \\n 營城郭建都邑「鄭注冬官考工記云司空掌營城郭建都邑立社稷宗廟造宮室車服器械監百工者唐虞已上曰共工○今案近本周禮注同陳本百工下脫者字」上和乾光「漢官解故云下理川道上和乾光之謂司空○今案陳本同俞本故作詁餘同平津輯本詁川作神之謂作謂之」下率世俗「典略云推獎上疏曰今司空缺宜求能臣上以翼聖朝下以率世俗者切見劉愷率禮不得為世表儀廉足以厲貪清足以激濁宜為司空○今案陳俞本無流曰以上切見以下翼作佐餘同本鈔推獎二字疑是樊淮之譌」 \\n 李通以讖記「華□漢書李□字次元以讖記說光武為大司空而有議懼欲避世數充骸骨乃許以持進奉朝請○今案初學記十一引次作文無而官議句以下陳本刪字次元三字亦脫有議以下姚輯本汪輯本華書李通傳亦然」 \\n 王梁作玄武「華漢書王梁傳云梁為野王令赤服符曰王梁主衞作玄武光武以野王本衞地玄武水神司空水土之官於是擢王梁拜大司空○今案初學記十一兩引一脫光武句一光武作上字地下有徙字姚輯華書脫王梁傳汪輯不脫但服作伏亦據初學記陳本已改范書」 \\n 先王尚德聃季為司空「春秋衞使祝佗私於萇弘曰以先王觀之則尚德也昔武王克商成王定鼎於□□武王之母弟入人周公為太宰衞叔為司寇聃季為司空五叔無官豈非尚德乎哉○今案左傳定四年衞叔作康叔豈非句作豈尚年哉陳俞本已照改」 \\n 仲尼素王子路為司空「論語摘輔象云仲尼為素王以顏淵為司徒子路為司空○今案陳俞本玉函山房輯本同御覽二百七引摘輔子路作子貢」朱博數月超司空「書朱博字叔元以京兆尹數月超為大司空○今案陳本脫字叔元三字漢書卷八十三未博傳叔元作子元」荀爽百日至司空「范漢書荀爽固辭微聘不得已乃行起家百日至司空荀天家傳董卓秉政詔邊使者於所在拜爽光祿勳到府三日策拜司空起岩穴九十五日而為台司世人號為白衣登三公○今案范書荀爽傳自被徵命及登司空九十五日無百日之文又御覽二百八引荀氏家傳秉政十四字作徵公公三字餘同」 \\n 徐邈固辭不受「魏志徐邈字景山拜司空漢曰王公□□之官豈可以老□忝之遂固辭不受○今案見魏志二十七」陸玩陳讓不聽「晉中興書吳郡陸□字上瑤為司空皆陳讓不聽既拜嘆息謂賓客曰以我為三公是天下□人矣談者以為知言玩雖居公謙虛不辟椽屬○今案類聚四十七御覽二百八引中興書無吳郡二字皆作北無雖居二句又類聚引作士珤珤古寶字也陳本已改注今晉書」 \\n 伏恭儒者榮之「華□書伏恭帝□辟雍拜伏恭為司空儒者以為榮○今案陳本同類聚四十七御覽二百八引及姚輯汪輯華書伏恭傳家下有於行禮中四字」陳寵論者大之「華漢書陳寵字昭公為司空通容以明無所不受論者大之寵奏議溫惇有智號為明相○今案陳本同姚輯本汪輯本容誤客」裴秀定官制「王晉書裴秀字彥□為司空刪定官制損益多善其所裁篇無違者又作禹貢地域圖事成奏上藏於秘府為世名公○今案陳本脫字彥卿□字及刪定十七字初學記十七引王晉書作字季彥餘與陳同」 \\n 荀顗定禮儀「荀氏家傳□為司徒文帝平蜀之後使公定禮儀公遂刪定為舊文行正□為　後之典書成奏上藏於秘府○今案御覽二百八引□家傳奏下脫上字司徒作司空初學記十一引亦作空無之義二字餘與原鈔同本鈔入司空篇則空字是也□下文引亦作石空」 \\n 張純務無為「東觀記云張純字伯仁為大司空務於無為○今案陳本脫字伯仁三字為作違誤也類聚四十七引東觀記云杜林代張純為司空務於無為此文亦誤聚珍本采類聚此段而附注辨之云范書光武紀二十三年杜林薨張純為大司空蓋□代朱□純復代林也此文有誤云云據聚珍本此注證之書鈔益知類聚之誤矣」 \\n 任隗以玄默「袁崧漢書任隗為司空以玄□□真不求名譽然內修義行人以□□之○今案姚輯本汪輯本袁書均作義行內修無然字餘同」陳羣至德純粹「曹植□□□□□達容中至德純粹則眾心不□進吐善謀則眾□不務□□司空也謹案司空陳也○今案陳俞本百三家本□□□□□四字及眾心眾議二句餘同嚴輯曹植文□引疏上空二格容中二字在□下心作諸□作□又附注云此二句轉寫有誤嚴氏此言鈔與孫本異豈據後來所續得竹菴之本歟」 \\n 荀顗德望清重「荀氏家傳顗為司空德望清重年耆多疾不數朝見○今案初學記十一御覽二百八引荀家傳同」宋弘秉政恭約「袁崧漢書宋弘字子仲為司空秉政恭約輕財重義有公儀子之風不與民爭利○今案陳俞本姚輯汪輯本袁書皆無字子仲三字姚本又□下脫子字汪本不脫」鄭袤秉道沖粹「□起□□□帝□□□□行純正□□□粹退有清和之風進有素絲之節宜登三階之□袞職之闕其以袤為司空○今案御覽二百八引漢書起漢書注秉作履登作齊初學記十一引逶作漢書餘與御覽同陳本書作履秉作守節同」 \\n 奉公不撓「東觀云第五倫字伯魚帝徵為司空奉公子撓言議果決無所依違○今案聚珍本東觀記脫果決二字□作事姚輯本脫字伯魚三字餘與聚珍同」當朝正色「□氏家傳陶敦字又通經□兌子司空於時權臣□命當朝正色慨然有匡粥之志防範非禮不動以此為世家所憚○今案理廷句有誤防範句有脫字俞本脫此條陳本刪字文通以下」 \\n 性疾朋黨「漢書何武字君公成帝時為大司掌性疾朋黨問文吏必於儒者問儒者必於文吏以相參檢其所居無赫赫名云後常見思○今案見卷八十六何武傳」數犯嚴諫「東觀云任隗字仲和拜司空永元初外戚秉權朝臣畏竦莫敢抗者惟隗與袁安同心合意數犯嚴諫□竇憲并諸免官爭□○今案聚珍本姚輯本東觀合意作畢力無舉實以下陳俞本永元誤永平餘同聚珍本」 \\n 何武號為煩碎「漢書何式字君公為司空多所舉奏號為煩碎不稱賢公後哀帝策免武曰舉錯煩奇不合眾心考聲不□□名流行其上大司空印綬○今聚漢書八十六何武傳考作孝餘同」 \\n 陳羣譏其拱默「魏□陳羣字長文為司空前後密陳得失上封事輒削其萬輪者□其居位拱默正始中詔撰羣臣上書朝士乃見羣諫事皆嘆息○今案魏志二十二本傳有司空以上八字前後密陳以下別見尤傳裴注所引魏書」 \\n 彭宣疾病乞歸「漢書彭宣字子佩轉大司空王莽專權宣上書有疾病昏亂上印乞骸骨歸鄉里得見親故竢填溝壑○今案漢書七十一彭宣傳無得見四字餘同」 \\n 王朗稱疾讓位「魏志王朗字景興文帝踐阼為司空黃初中稱疾宿讓位楊彪詔曰求賢未得君幡然稱疾無乃居其室出其言不善見違於君子乎其勿辭朗乃起○今案魏志十三無病字幡作翻」 \\n 乞上印綬「東觀記云巢堪為司空十四年自乞上印綬賜千石俸舄其身○今案姚輯東觀脫聚珍本東觀及陳本皆脫終其身三字」自陳老疾「□漢書第五倫章帝初五□□自遠郡徵代牟融為司空五倫奉公守法每上事革不亦□□臣奏記輒封上之曰臣任憂深責者多無私心自陳老病以于石俸終身○今案姚輯本汪輯本華書均脫此條陳本無徵字責下增有字餘同俞本改注范書」 \\n 坐免太守「東觀云馮猶為司空坐免隴西太守鄧融免官○今案俞本姚本東觀記猶作模坐下無免字陳本亦作模融下無免官二字」坐賣國恩「東觀記云未浮為大司空坐賣國恩以為威福○今案聚珍本姚輯本東觀朱浮傳無坐字」水害責之「尚書大傳溝瀆□遏水為民害則責之司空○今案陳恭甫校定本大傳同」 \\n 地震免之「魯國先賢傳孔子仲淵為司空以地震免之○今案陳俞本孔子作孔氏」 \\n ○太師十 \\n 太師古官金印紫綬「漢書百宮表云太師古官也平帝元始元年初置金印綬位在太傅上○今案陳本及今漢書同」先聖之德太師之任也「大戴禮天子不論於先聖王之德不知君國畜民之道不見禮義之王不察應事之理不博古之典傳不閑威儀之數詩書禮樂無經學業不法凡是其屬太師之任也○今案大戴禮保傳篇及陳本同」 \\n 天子所師「尚書云立太師太保太傅茲惟三公之任佐王道論以經緯國事和理陰陽○今案之任以下是周官篇孔傳之文亦見本鈔太傅太保兩篇引」天子是毗「詩節南山篇尹氏太師惟周之氐秉國之鈞四方是維天子是毗俾民不迷毛萇曰氐本也鄭云毗輔也尹氏大師之官持國之政維制四方上輔天子下教化民使無迷惑言任之至重也○今案小稚毛傳同」 \\n 訓導帝躬「應劭漢官儀云孝平皇帝元始元年孔光以太師見授太師詔曰太師光聖人之後道衞通明宜居四輔職訓導帝躬○今案平津館輯本漢官儀光聖人作元聖惟漢書八十一孔光傳載太后詔與本鈔合」 \\n 尊為太師「史記齊世家云周文王得呂尚於璠溪以為師謂之太公武王嗣位號曰師尚父成王即政尊為太師毛詩大明云唯師尚父時為鷹揚也○今案陳本無齊世家二字及毛詩以下考近本史記齊世家無磻溪二字無尊為表師事」 \\n 惟國之重「應劭漢官儀云孝平皇帝元始元年太后詔曰太師孔光今年老有疾竣又大臣惟國之重書曰不遺耇老國之將興尊師重傳其令太師勿□十□一賜食賜靈壽杖黃門令為太師於省中施坐置几太師入省用杖焉○今案平津館本漢官儀及陳本不遺句作無遺老成勿作無食作餐」 \\n 孔光德行醇淑「□□漢官儀云孝平皇帝元始元年太后詔曰太師光先師之子德行醇淑○今案陳本太師下脫光字平津館本辭作純」趙典篤學博聞「續漢書百官志趙典篤學博聞宜備國師○今案陳本同考續漢書□□宮志無惟見范書五十七□□□」 \\n ○太傅十一 \\n 太傅古官「應劭云太傅古官也位在三公上○今案類聚四十六引應劭漢官同」金印紫綬「漢百官志云太傅高祖六年初置王陵為之金印紫綬○今案續漢百官志此文考漢書百官公卿表祖六作后元陳本志作表亦作后元置作用刪為之二字本鈔下文引亦作百官表」 \\n 服進賢冠佩山玄玉「晉百官表注云太傅給五時朝服進賢三梁冠□山玄玉官品次第一○今案陳本刪云太以下俞本脫此條」位在三公上「又云太傅古官也光武徵故密令卓茂為之位在三公上不置長吏掾屬十人秩百石御屬一人令史十二人○今案陳本脫不置以下」與三公絕席「續漢書張禹伯達遷太傅朝夕進食朝見時贊與三公絕□○今案姚輯本達誤遠遷作□汪輯本不誤」天子不厚於德太傅之任也「大戴天子無恩於父母不惠於庶民無禮於大臣不中於制獄無經於百官不衷於喪不敬於察不信於諸侯不戒於於戎事不成於賞罰不厚於德不強於行賜與侈於近臣憐愛於疏卑賤不能懲忿窒慾不從太師之言凡是之屬太傅之任也○今案元本明本大戴禮保傅管戒作誡成作誡□作鄰之屬作其屬孔巽軒補注謂鄰與遴吝古通陳本亦作憐凡是凡事餘與元明本同」 \\n 傅相天子「尚書周官云立太師太傅太保茲惟三公論道經邦變理陰陽孔傳傅相天子此惟三公之任佐王論道經緯國事和理陰陽言有德乃堪也○今案本鈔太保篇引同」 \\n 傅之德義「大戴禮云傅之德義○今案元本明本保傅篇之作其孔巽軒補注云書新書並作之盧本同」坐而議政「漢書百官公卿表太傅周三公也蓋□天子坐而政無所不統○今案見漢書卷十九上」掌以善道「續漢書百官志太傅一人掌以善道□專掌也世祖以卓茂為之後每帝即位輒置太傅錄尚書事薨輕省人也○今案續漢一官志一道作導專掌作常職無人也二字陳本已照改」 \\n 阿保不傾「曹植輔臣論云蓋精微聽察理析毫分規矩可則阿保不頓羣言系於口而研極是非典誥總乎心而唯所用之者鍾太傅也○今案類聚四十六引及陳本百三家本曹集極作摭又陳本鍾誤鐘嚴輯曹植文據書鈔引毫作豪極作覈此與孫本不同者據竹菴藏本歟」 \\n 宗國用寍「王保庶太傅箴云保輔之賢明宗國用寍輔佐之不忠禍及於躬無日父子無聞昔有潘崇無曰父子無二或容江克志不可解恩不常恃一藥不嘗罪貴許止一不恃惡延宗子○今案陳本不恃作不侍餘同御覽二百六引王廙之保傅箴佐作弼父子無二作至親無二無志下可以下」 \\n 高祖初置以王陵為之「漢百官表太傅高祖六年初置王陵為之哀帝元壽二年復置以孔光為之○今案漢書百官公卿表祖六作后元無孔光句餘同」成王即位周公為太傅「史記周本紀成王即位周公畢公並為太傅容二人為之也○今案陳刪容二人句考周本□成王時但言召公為太保周公為太師無周畢為太傅之文」鄧禹元功之首「□□漢宮之明帝□辰策書曰高密侯鄧禹元功之首其以禹為太傅○今案平津館輯本同」鄧彪元功之族「應劭□□□云和帝丁酉策書曰故本尉鄧彪元功之族而□讓□□□內歸仁為羣賢元首今以彪為太傅錄尚書事百宮總己以聽朕庶得專位內之事也○今案陳本脫海內二句及百官以下御覽二百六引漢官儀賢下無元字餘同本鈔錄尚書篇引亦無元字」 \\n 三世在位為國元老「東觀章帝紀云□曰行太尉事趙喜三世在位為國元老其以喜為太尉○今案聚珍本姚輯本東觀紀章帝紀及俞本皆脫陳本喜作熹御覽二百六引東觀作熹」黃髮罔愆「應劭漢官云□帝策書曰太傅張禹二廿在位黃髮罔愆忠孝彌驚其以禹為太傅○今案本鈔錄尚書篇引□作諐諐古愆字也餘同」子康執節純固「應劭漢官云世祖中興卓茂甲申策書曰束髮自修執節純固斷□伙他技其□休休夫士誠能為人所不能為則名冠天下當受天下之大賞今以茂為太傅封宣德侯東觀記云卓茂字子康○今案類聚四十六引漢官儀及陳本大賞作重賞餘同東觀以下聚珍本卷十同」 \\n 伯始朗解朝章「華漢書胡伯始為太傅時年八十而心力就免壯繼母在省傍無几言不稱老伯始練達事體朗解朝章雖無蹇苞之風□有補闕之益故京師為之語曰萬事不理問伯始天下中庸有胡公○今案姚輯本汪輯本華書皆脫就免滂無等字皆有誤陳本朗作明刪心力三句八十下增四字」 \\n ○太保十二 \\n 太保古官「應劭漢書儀云太保古官也保養也○今案平津館本漢官儀同」金印紫綬「漢書百官公卿表云太保孝平皇帝元始元年置金印紫綬○今案見卷十九上」天子處位不端太保之任也「大戴禮云天子處位不端受業不敬言語不序聲音不中律進退即席無禮升降揖讓無□□旋俯仰瞻視無儀妄顧咳唾趍行不得正色比□□□□瑟凡此其屬太保之任也○今案元本明本大戴禮□□篇即席作節度妄作安無正字色下有不字琴下無□□陳本無正色八字餘與元明本同孔巽軒補注云節□□為即席安字誤新書作妄瑟上新書有肆字」 \\n 保安天子「尚書周官云太師太傅太保茲惟三公論道□邦燮理陰陽孔傳保安天子之德義者也此三公之任住王論道以經緯國事和合陰陽言有德乃堪也○今案□本周官孔傳同」掌諫王惡「周禮保氏職云掌諫王惡鄭注諫者以禮義王之○今案近本保氏注同」周成時周召為漢平帝初用王舜「王晉書王祥瑯琊人武帝太始元年拜太保詔曰太保耆艾元老高行清辨朕所毗倚以隆道宏治者也○今案舊鈔此條小注與標目不符俞本全脫陳本將□目分二條而王舜事補注東觀記惟又刪王□此段則非也考今晉書三十三王祥傳辨作粹餘同似此則小注當別為一條不必刪去類聚四十六引曰以下別引他語」 \\n 衞瓘明允篤誠「晉起居注云太保衞瓘明允篤誠有匪躬之志其給千兵騎百人○今案初學記十一引同」貳公弘化寅亮天地「尚書周官云少師少傅少保曰三孤貳公弘化寅亮天地衝予一人孔傳此三官名曰三孤孤特也言卑於公尊於鄉置此三人也副貳三公弘大道化敬信天地之教以輔□一人之治也○今案陳本無注今周官孔傳弼子句作以輔我一人又案以下四條皆是三孤不應入太保篇永興蓋附錄耳」 \\n 天子宴業反其學此少師之任也「大戴禮云天子居處出入不以禮冠帶衣服不以制御器在側不以度縱弄雜采不以章忿怒喜悅不以義賦與集讓不以節凡此其屬少傅之任也○今案大戴禮保傅篇分少師之任少俴之任少保之任舊欽此條標目是少師小注是少傅當分二條也近本保□篇業反作瞻字弄作上下陳太已照改孔巽軒大戴注據新書戴上文宴業反作燕辟廢縱弄作從美王氏經義述聞亦據賈子從美二字以正俗本大戴禮之誤」 \\n 天子居處不以禮此少傅之任也「此注與前注同也○今案此見大戴禮保傅篇陳本將上條小注移置此條下」天子宴私安而易少師之任「又云天子宴私安而易□□□飲酒而醉食肉而飽飰而強饑而嗷暑而喝寒而□寢而莫宥坐而莫待行而莫先疾而莫後天子自為開戶自取玩好自執器冊承顧環面御器之不舉不藏凡此其屬少保之任也○今案近本大戴禮保傅篇及陳本飽作□□作飽□作？曷作喝待作侍先下無疾而二字開下有門字承作亟餘同孔巽軒補注本據新書餕作飽開下無門字據通解喝作暍皆與舊鈔脗合足以正俗本大戴禮之譌者」 \\n ○開府儀同三司十三 \\n 儀同三司「東觀記云鄧騭延平元年拜為車騎將軍儀同三叵有開府之號始自也○今案陳本同聚珍本及類聚四十七引脫開府五字司下仍疊儀同三司句姚輯本脫有開二句又聚珍姚輯均騭作陟元作九」 \\n 班同三事「又云馬防章帝建初三年防為車騎將軍班□三事竇憲以特進禮見依三公並未開封呂布以奮武將軍如三事○今案聚珍本東觀漢記卷十三馬防傳無班同句卷十竇憲傳禮見作見禮卷二十一呂布傳武作威餘同考事文類聚新集卷三引及姚輯本東觀記亦有班同三事句翰苑新書前集卷七引北堂書鈔亦有馬防班同三事六字此宋人所見書鈔真本與此本脗合」 \\n 置舍人「王晉書太始七年鄭褎以侯就第拜儀同三司置舍人官騎其賜牀帳簟褥等○今案類聚四十七引王晉書褎作襄褥誤縟無等字餘同舊鈔遺舍人下誤竄入下今移正又御覽二百四十三引褎作袤陳本從之」 \\n 給親信「又云元康元年詔曰中書監張華厯代心腹情所憑賴酬其勳績使儀同三司給□信□百人○今案御覽二百四十三引晉起居注及陳本同本鈔賴酬以下竄入上條注中今移正」 \\n 黃權以車騎開封「又云太始八年詔曰使持節都督荊州諸軍事衞尉將軍羊祜厯位又武有佐命之勳其以祜為車騎開封如三司之儀○今案陳俞本黃權改羊祜詔下曰字考今晉書三十四羊祜傳無詔曰二字無厯位二句餘同標目黃權句疑是別為一蜀志黃權傳延熙二年權遷車騎將軍儀同三司陳俞本刪之非也」 \\n 張華虛沖挹損「又云張華字茂先惠帝元年詔曰中書□光祿大夫張華厯世腹心情所憑賴虛沖挹損難為高尚其以為光祿大夫儀同三司○今案陳俞本脫字茂先三字厯世八字今晉書三十八無此詔」 \\n 王戎清虛履道「又云王戒字濬仲晉惠帝元康元年詔曰尚書僕射光祿大夫戎清虛履道謀猷沖遠仍厯外任宣力四方入掌機衡官材允敘將澄清風俗整一羣望官崇其職乃可贊成王化其以王成為光祿大夫開府儀同三司○今案陳俞本仍作敡整作顯今晉書四十三無此詔」 \\n ○特進十四 \\n 漢制官品第二「漢書百官公卿表云特進官品第二漢制皇后之父率為此官晉執圭璧□公○今案陳本刪漢制以下近本漢書百官表無此文考御覽二百四十三引作書百官表類聚四十七引作百官表注無晉執六字餘與原鈔同」 \\n 執璧繼公「傅咸集云特進品第二執皮帛□待臣之下執璧以有舊制今致特進宜執璧繼公○今案嚴輯傅咸文□進品之上有公品第一執圭坐侍至之上餘同陳本二作一執上有初字坐侍十字作坐傅臣不四字光謬類聚四十七引無品第二字以作已無啟字繼公字餘同」 \\n 功德優盛賜位特進「漢朝雜事云諸侯功德優盛朝廷所敬異者賜位特進在三公下無秩晉公卿禮秩漢制皆以侍進加崇諸侯無有禮秩○今案類聚四十七引漢雜事及陳本脫無秩二字晉公卿以下陳本別為一條」 \\n 見禮如三公「漢書諸侯王位以特進給事中朝朔望見禮知三公漢雜事云永平四年竇篤衞尉乞骸骨特進就朝位置從事十人見禮如三公也○今案漢書百官公卿表此文續漢書百官志五略同一二疑有脫誤陳俞本刪漢雜以下餘同」 \\n 舉吏如五府「後漢永光三年以衞尉竇融為特進舉吏如五府也○今案范書竇融傳無為衞尉事林明仲云此是竇篤事見范書竇篤傳永光作永元如五府三字又見章懷注本傳雖無永元之文故其時正永元三年也餘同陳俞本衞尉作太尉非也」 \\n 賜安車「漢書云張禹字子文以特進為天子師就第賜安車朝服賜養牛上樽酒國家每有大政必與定議○今案見卷八十一張禹傳」給吏卒「王晉書武帝以羊琇為太僕卿遜位拜特進加散騎常侍給吏卒服馬○今案俞本脫陳本刪武帝以三字為太僕六字類聚四十九引王晉書無加散以下」鄧禹罷三公位特進「東觀云建式中□禹罷三公以列侯就第位特進○今案見聚珍本卷八姚輯本卷二鄧禹傳」曹洪以驃騎位特「魏志云后父毛嘉以列侯位特進曹洪以驃騎位特進○今案毛嘉特進見魏魏志五明悼毛皇后傳曹洪特進見魏志九曹洪傳」 \\n  \\n 　"}
{"章节": "●北堂書鈔卷第五十三    設官部五", "正文": "　 \\n ●北堂書鈔卷第五十三設官部五 \\n 　 \\n  \\n 御史大夫十五　諸卿揔十六太常十七　宗正十八衞尉十九　光祿勳二十廷尉二十一 \\n ○御史大夫十五 \\n 御史大夫宰相之副「漢書朱雲傳貢禹為御史大夫華陰守丞嘉上封事曰治道在於得賢御史大夫宰相之副九卿之右不可不選平陵朱雲兼資文武忠正有智略可使以六百石秩試守御史大夫以盡其能○王石華校正上補忠字百上補六字是也今案漢書六十七作御史之官宰相之副本鈔下文亦作之官」 \\n 銀印青綬佩水蒼玉「漢書百官公卿表云御史大夫秦官位上卿銀印青綬佩水玉掌副貳丞相○今案漢書十九上無水蒼句無貳字陳本已照刪本鈔下文引亦有貳字」 \\n 上卿「應劭漢官云御史大夫本秦官也次上卿○今案初學記十二引漢官次上有位字陳本已改漢書」九卿之右「漢書朱雲傳云華陰守丞嘉上封事曰御史之官宰相之副九卿之右不可不選也○今案詳本篇上文」位次丞相「應劭漢官云大司空朱博奏言高皇帝置御史大夫位次丞相○今案平津館輯本同陳俞本已改漢書」副貳丞相「漢書百官公卿表云御史大夫秦官掌副貳丞相○今案詳本篇上文」趙堯奇士代位「史記周昌傳齊人方與公謂御史大夫周昌曰君之史趙堯年雖少奇士也且代君之位及昌相趙高祖以御史大夫印弄之曰誰可以為者視趙堯曰無以易堯遂拜之○今案史記周昌傳齊人作趙人奇士作奇才陳本誤作趙昌傳」 \\n 張■〈區攴〉長者處官「漢書張■〈區攴〉武帝元朔中為御史大夫■〈區攴〉為吏未嘗言按人專以誠長者處官官屬以為長者○今案見漢書四十六陳俞本■〈區攴〉誤歐」張蒼明習計遷「漢書張蒼為秦官柱下御史明習計籍領主上計遷為御史大夫○今案陳本俞本柱下句無御字御史大夫四十二張蒼傳與舊鈔合」延年治甚有能徵「漢書杜延年字幼公周之子也明法律為西河太守治甚有能名徵為御史大夫延年居父官府不敢當舊位坐臥皆易其處○王石華校津改律其改甚今案漢書六十杜周附延年傳有名句無能字餘同陳俞本已照刪」 \\n 周昌直言蕭曹皆卑下之「漢書周昌拜御史大夫昌等人有強力敢直言自蕭曹等皆卑下之昌嘗從燕時入奏事高帝逐得騎昌頃問曰我何如主也昌曰陛下桀紂之主也上笑之然尤憚昌○王石華校然下補尤字今案漢書四十二強上無有字燕上無從字陳本皆照刪又陳下作卑之俞本作下之皆脫一字」 \\n 張湯奏事丞相充位而已「漢書張湯為御史大夫每朝奏事語國家用曰旱天子忘食丞相充位而已○今案漢書五十九充上有取字」公孫願罷蒼海「漢書公孫弘字元為御史大夫是時又東置蒼海北築朔方弘諫以為罷弊中國以奉無用之地願罷蒼海專奉朔方上許之○今案漢書五十八無字學元三字陳本多刪改」 \\n 魏相奏去副封「漢雜事云事上書為二封署其一曰副領為尚書者先發副封有不善屏去不奏魏相為御史大夫奏去副封以防壅蔽○王石華校雜字改雜事今案御覽二百二十五引漢雜事封下無署字先發五字作先發之惟初學記十二引亦無署字餘與原鈔同」 \\n 長卿直言諫爭「漢書薛廣德字長卿遷御史大夫為人溫雅有蘊藉及為三公直言諫爭○今案漢書七十一蘊作醞陳俞本已照改」少翁數言得失「漢書貢禹傳禹字少翁為御史大夫列於三公自禹在位數言得失書數十上○今案見漢書七十二」諸侯皆疾晁錯「漢書晁錯遷御史大夫請諸侯有罪過削其地取其枝郡瘈上上令公卿宗室集議而莫敢難獨竇嬰爭之由是與錯有隙諸侯皆疾晁錯○今案漢書四十九取作削枝作支皆疾四字作讙譁史記晁錯傳作收其枝郡又作皆疾晁錯」 \\n 羣臣多附安國「漢書韓安國字長孺為御史大夫匈奴請和親安國日千里而戰即兵不獲利得其地不足為廣有其眾不足為強不如和親羣臣多附安國議於是上許和○今案見漢書五十二」 \\n 兒寬無所匡諫「漢書兒寬為御史大夫以稱意任職久無所匡諫於上官屬易之○今案見漢書五十八久上有故字本鈔匡作匡者宋人轉寫避太祖諱也」卜式不習文章「漢書十式為御史大夫明年當封禪式不習文章貶秩為太子太傅以兒寬代○今案見漢書五十八」張■〈區攴〉請免以為上大夫「漢書張■〈區攴〉為御史大夫上具獄事有可卻卻之不可者不得已為之泣涕面而封之其愛人若此年疾請免天子亦寵以上大夫祿歸老於家○王石華校補面封之三字今案漢書四十六泣涕作涕泣餘同陳俞本■〈區攴〉作歐」 \\n 卜式貶秩為太子太傅「漢書卜式為御史大夫言郡不便鹽鐵而舡有算可罷上由是不說明年當封禪惑又不習文章貶秩為太子太傅○今案見漢書五十八」 \\n ○諸卿揔十六 \\n 法可海「春秋漢含孳云三公象五岳九卿法河海二十七大夫法山陵○今案陳本同御覽二百二十八引漢含孳無山陵句」括河海「謝漢書李淑諫更始曰夫三公上應台宿九卿下括河海○今案陳本同御覽二百二十八引海作內姚輯汪輯本謝書台作垣宋人轉鈔改避欽宗諱也餘同惟姚作李淑傳汪作劉玄傳」 \\n 不失四時「說苑云九卿者不失四時通溝渠捕隄防種樹木美五穀於是通於地理舉為九卿○今案俗本說苑臣術篇補作修無種木美三字陳本已照改惟御覽二百二十八引說苑與舊鈔脗合」 \\n 萬國慶賴「韋昭辨釋名云卿慶也言萬國皆慶賴之也○今案陳本脫韋昭辨三字考御覽二百二十八引辨釋名同本鈔也下舊有卿彰也二句係由下條誤入今刪正」彰善明理「白虎通云卿之為言彰也彰善明理也○今案陳本理作治餘同本鈔作理者唐人轉寫避高宗諱也近本白虎通爵篇脫彰也二字殊覺不辭惟御覽二百二十八引鈔合」 \\n 背邪向正「應劭漢官卿分職各帥其屬以倡九牧阜成兆民孔傳六卿各帥其屬官大夫士治其所分之職以倡導九州牧伯為政大成兆民之性命皆能其官則政治○今案尚書周官帥作率導作道本鈔下文引亦作率」 \\n 通不通利不利「說苑云九卿者不失四時通溝渠補隄防種樹木美五穀於是通於地理者也能通不通利不利如是者舉為九卿○今案詳本篇上文亦見近本臣術篇及御史大夫二百二十八引」 \\n 參三公「帝王世紀曰九卿者所以參三公也○今案御覽二百二十八引世紀同」 \\n 位九棘「周禮朝士職云朝士掌外朝之法左九棘孤卿大夫位焉鄭注樹棘以為位者取其赤心而外剌象以赤心三剌也○今案秋官注同」掌建邦治以考事典經綸國以考留獄「王昶考課事云卿考課一曰掌建邦國以考制治二曰九功時敘以考事典三曰經綸國體以考奏議四曰共屬眾職以考□攝五曰明慎用刑以考留獄○今案嚴輯王昶集與舊鈔小注同本鈔標目四句不相貫有竄亂也陳俞本課上脫考字功誤卿制治上脫以考二字」 \\n 六卿分職「尚書周官云六卿分職各率其屬以倡九牧孔傳六卿各率其屬官治其所分之職皆能其官則政理也○今案周官孔薄理作治本鈔改理已詳上文」六卿分掌「韋昭辨釋名云六卿分掌諸官卿孤不掌傑然特立也○今案陳俞本同玉函山房輯本傑作桀」漢正九卿「韋昭又云漢王九卿一曰太常二曰光祿動三曰衞尉四曰太僕五曰廷尉六曰鴻臚七曰宗正八曰司農九曰少傅者也○今案陳本玉函山房輯本同」置十二「劉僎釋名漢置十二卿一曰太常二曰太傅三曰太僕曰衞尉四曰光祿動五曰宗正六曰執金吾七曰大司農八曰少府九曰大鴻臚十曰廷尉十一曰大長秋十二曰將作大匠○今案陳俞本同御覽二百二十八引劉撰二字作竟昭辨三字無曰衞尉句大匠下有辨曰二字接上漢正九卿一條畢校本因收入釋名補遺一卷謂劉僎自是劉熙又改為二曰太僕三曰衞尉」 \\n 賤不臨貴以為上卿「說苑曰齊桓公使管仲治國對曰賤不能臨貴桓公以為上卿不治對曰貧不能使富桓公賜之齊市租又不治對曰疏不能威近桓公以為仲父齊國大安○今案說苑尊賢篇市上有國字威近作制親餘同御覽二百二十八引威近作成近成乃威之誤足證舊鈔威近二字於今本也陳俞本已改制親」 \\n 知其君子以為上卿「說苑云秦繆公見百里奚牛肥公問之對曰臣飲食以時是以肥也公知其君子以為上卿○今案見說苑臣術篇」虞卿再說「古史考云虞卿躡步擔簦說趙君一說贈金百鎰再說以為上卿○今案陳本及平津館本古史考步作蹻趙君作趙孝成王」司馬安四至「漢書汲黯娣子司馬安善巧官四至九卿○王石華校官改宦今案從陳本也漢書卷五十作巧官」 \\n ○太常十七 \\n 舜咨秩宗「應劭漢官古官也書曰伯夷典朕三禮帝曰咨伯汝作秩宗百官公卿表云太常謹按伯夷也○今案陳俞本改謹案二字為古官也三字平津本輯漢官儀遂從其說但本鈔此文尚書及百官表皆是應劭所引謹按以下則永興引申語似不可相混」 \\n 秦曰奉常「漢書百官公卿表云太常卿一人秦曰奉常○今案見漢書卷十九上」 \\n 翼翼太常寔為宗伯「揚雄太常箴曰翼翼太常寔為宗伯穆穆靈祇寢廟奕奕○王石華校虛改靈今案陳本百三家本子雲集皆作靈」治五禮「周禮春官敘云乃立春官宗伯使帥其屬而掌邦五禮鄭謂五禮吉凶軍賓嘉之禮也○今案春官敘宮注作賓軍阮氏校勘記以為當作賓軍惠氏校宋本則以為當作軍賓與舊鈔脗合」 \\n 典三禮「應劭漢官太常古官也書云伯汝常存故稱太常以列侯為之重宗朝也○今案陳俞本無古官句稱下無太字餘同平津本漢官儀據范書光武紀注引伯汝四字作伯夷欲令國家盛大社稷常存二句」 \\n 常天地神祗「周禮春官大宗伯職云宗伯掌建邦之天神人鬼地祗之禮以佐王建保邦國鄭注建立也保安也所以立安邦國者也主吉禮凶禮賓禮軍禮嘉禮○王石華校補鬼地二字佐王二字立也二字今案春官祗作示主吉禮三字作主謂二字而再出吉於下文別為申解與舊鈔小異」 \\n 掌社稷郊畤「漢官解詁曰太常掌社稷郊疇事重職尊故在九卿之首古文儒林藝皆說○王石華校補解詁六字今案陳本脫古文以下平津輯本分古文二句別為一注見舊鈔引又類聚四十九引解詁脫掌字亦無古文二句」 \\n 掌宗廟「漢書百官公卿表奉常秦官掌宗廟禮儀景帝更名太常王莽改曰秩宗○今案見漢書卷十九上」太常典天地「晉中興康帝建元元年訓云太常典天地兼掌宗廟其為任也重矣是以古今選建未常不妙簡時望兼之儒雅遠通天人洽暢神祗○王石華校補書字元元二字今案御覽二百二十八引中興書無遠通二句陳本亦然又陳俞本兼之作兼收俞本建元作建武謬矣考建武非康帝紀年乃元帝紀年耳」 \\n 掌祭祀「續漢書百官志太常掌禮儀祭祀及行事贊天子大射養老大喪皆奏其○今案續漢百官志二贊上有常字奏其下有禮字」主郊廟「尚書舜典帝曰俞咨伯汝作秩宗孔傳秩宗主郊廟之官秩敘也○今案尚書孔傳同陳本無注主作立」掌禮儀「續漢書百官志太常掌禮儀也○今案見續漢書百官志二」 \\n 主引贊「續漢書百官志太常主引贊助祭皆平冕七旒○今案陳本同近本續漢志脫此文本鈔下文引祭下有事字」治神人和上下「尚書周官宗伯掌邦禮治神人和上下孔傳主國禮治天神地祗人鬼之事及國之五禮以和上下尊卑等列○今案陳本無注考周孔傳今作天地神祗阮氏校勘記云纂傳作天神地祗與舊鈔合」 \\n 統百官諧萬民「周禮太宰職三曰禮典以和邦國以統百官以諧萬民鄭注曰禮典宗伯之職也○今案陳本同」助祭平冕七旒「續漢書百官志太常主引贊助祭事皆平冕七旒○今案詳本篇上文」行陵赤車千乘「魏志王朗曰西京太常行陵幸車千乘○王石華校改赤為幸今案陳本及魏志王朗傳注引魏名臣王朗奏亦作幸卓」定儀法「史記叔孫通列傳高帝崩孝惠帝即位乃謂叔孫通曰先帝園陵寢廟羣臣莫習徙為太常定宗廟儀法及稍定漢諸儀法皆叔孫通為太常所論著也○今案近本史記習上有能字王氏讀書雜志引舊鈔莫習二字及漢書類聚諸書以正今本史記之誤」 \\n 言禮樂「續漢書張奮字雅通拜太常言禮樂常當改作上善之後上書稱痺病不任行乃以太常禮職願與大司農換職○今案初學記十二引續漢書無字雅通三字及上書以下本鈔下文引有字雅通句及任行句換職句陳本多改易考姚輯汪輯本皆微異而汪本雅作稚撫職作免職」 \\n 常引正大義「華嶠後漢書劉愷字相豫為太常論議□□常引正大義諸儒為之曰難經伉伉劉太常○今案類聚四十九御覽二百二十七引皆無字相豫三字議下不空格姚輯汪輯華書及陳本皆然御覽義誤議」 \\n 設職官粮限「續漢書張奐字然明拜太常為太常設職官粮限施行奐素立清節當可否之間強禦不敢奪也○今案陳俞本脫字然明三字立作有粮作科皎作可無為太常三字御覽二百二十八引無為太十字素立作有字無當字姚輯續漢與陳俞同汪輯脫比條」 \\n 韓暨多所匡政「魏志韓暨字公至遷太常時新都洛陽制度未備暨多所匡政○今案俞本同魏志二十四及陳本皆作匡政匡字缺筆詳本篇上」虞松考正舊儀「晉起居注元康六年以後不常親郊經雜事難制度廢弛太常虞松考正舊儀死不悉備○今案陳俞本及嚴輯虞松集附注引晉起居注郊下有社字無經雜四字餘同惟俞本死作無」 \\n 賀循議兄弟不為後「晉中興書會稽錄云賀循字彥先拜太常時宗廟始建舊儀多闕或以惠懷二帝應各為世事下太常循議以禮兄弟不相為後不得以承代為世○今案陳俞本脫稽四字字彥先三字初學記十二引無時宗以下亦見今晉書六十八賀循傳同」 \\n 蔡謨奏宜臨軒作樂「晉中興書濟陽錄云蔡謨拜太常威甯四年臨軒門下奏非祭祀燕饗則無設樂謨奏宜有金石顯宗納焉臨軒作樂自此始也○今案陳俞本無錄云二字御覽二百二十八引中興書無濟陽四字甯作康燕作宴」 \\n 杜業數言得失「漢書杜業有才能以列侯選為太常數言得失不事權貴後坐法免○今案俞本同陳本脫以列三字後坐四字又云案侈本不載」周澤數有直言「?記云周澤字□都少修高節清介特立拜太常果數有直言朝廷嘉其清廉○今案御覽二百二十八引無字口都三字清作耿陳俞本果敢六字作果敢直言數有據爭餘與御覽同姚輯本聚珍本東觀作穉都餘與陳俞同」 \\n 官屬稱有恩「漢書杜有陵為太常治諸侯縣每冬月斷獄常具酒省食官屬稱有恩○今案陳俞本脫每冬十字又陳本云案今本不載」朝野嘆淵學「晉中興書會稽錄云賀循字彥先拜太常每存問議先朝舊事以此比校循所奏絕不符同朝野咸嘆循之也○今案陳俞本每存問議作與刁協同議又俞本興下脫書字餘同陳本脫會稽四字及校循二句舊誤四亦見今晉書六十八但無每存以下」 \\n 桓榮東面几杖天子親自執經「華嶠漢書桓榮字春卿遷太常明帝尊以師禮甚見親重乘輿幸太常府榮東面坐設几杖天子親自執經既罷悉以太官供具賜太常家其恩禮若此○今案俞本脫尊以十四字明帝下有令字餘同陳本已改范書初學記十二引嶠書府下有令字無天子親自以下姚輯本華書無令字與初學記同汪輯本禮誤理原鈔悉同」 \\n 王祥南面几杖帝北面乞言「王隱晉書王祥拜太常高貴鄉公人學命祥為三老祚南面几杖以師道自居帝北面乞言祥於是乃仰為明王聖帝之軌君道之要俯以訓帝百辟聞之莫不砥礪向學○今案山堂考索前集二十二引王隱晉書仰為作仰維無百辟二句餘同又今晉書三十三王祥傳於是以下微有異同陳俞本已改引今晉書」 \\n 柔而能整「王隱晉書云鄭默字思元遷太山濤欲舉一親為博士見默語曰卿以尹翁歸令吾不敢復言謂其柔而能整也○今案亦見晉書四十四鄭默傳一親下更有親字陳本己改注今晉書」 \\n 儒素有學「山公啟事云侍中彭權儒素有學義宜太常選也○今案陳俞本脫侍中二字義字嚴輯山公啟事據御覽引有侍中彭權遷當選代二口仍未收此條」趙典布被瓦器「益部耆舊傳趙典字仲任為太常雖身處上鄉而布被□器○今案陳本脫字仲任三字御覽二百二十八引益部耆舊傳任作經類聚四十九引亦脫字仲任三字餘同」 \\n 和洽賣田自給「魏志和洽字陽士明帝以為太常賣田自給帝聞之加賜穀帛○今案見魏志廿三」病不任行「續漢書張奮字雅通病不任行願與大司農換職免○今案詳本篇上文無免字然汪輯本作免職字句亦不盡同免下疑脫官字陳本奮誤奐」病不堪徒「晉中興書河東錄云鄧牧字伯通為太常病不堪徒○今案陳俞本堪徒作能從改注今晉書」坐廟酒酸「漢公卿表任越人為太常坐廟酒酸論之者也○今案漢書百官公卿表任上有廣安侯三字論下無之者也三字餘同」坐宗廟事免「魏志王肅字子雍遷太常坐宗廟事免○今案見魏志王朗附肅傳」以陵下太廟免「王晉書張華為太常以陵下太廟屋棟折免晉諸公贊云張華為廟地發屋○今案王隱書一條亦見今晉書三十六無陵下二字陳俞本已改今晉書諸公贊一條俞本同陳本脫」 \\n ○宗正十八 \\n 宗正秦官職掌親屬「漢書百官公卿表云宗王秦官也職掌親屬○今案漢書十九上無職字」元始更名「漢書百官公卿表云宗正秦官平帝元始四年更名宗伯○今案見漢書卷十九上」建安始置「魏志建安二十一年始置宗正之官○今案陳俞本同考魏志卷一武紀則始置句係裴注引魏書」序王國適庶錄宗室名籍「續漢書百官志宗正秩守中二千石掌序錄王國適庶之次及諸宗室親屬遠近郡國歲計上宗室名籍○今案續漢書百官志三無秩守二字計上有因字通典職官類同初學記十二引之誤人無因字脫籍字餘與續漢志同」 \\n 劉般夙夜不怠「東觀記云劉殷遷宗正在朝廷竭誠盡節勤憂國事夙夜不怠數嘉謀○今案初學記十二御覽二百三十引及陳俞本脫廷字誠作忠聚珍本亦然姚輯本脫本鈔改誠者永興避隋文帝父諱也」 \\n 劉平仁孝著聞「東觀記云劉平字公子以仁孝著聞永平三年為宗正○今案初記十二御覽二百三十引及聚珍本東觀記同姚輯本子作予陳本已改引范書」 \\n ○衞尉十九 \\n 掌宮門屯兵「漢書百官公卿表衞尉秦官也掌宮門衞屯兵景更名中大夫令後元年復為衞尉○今案見漢書十九上」掌宮門衞士「續漢書百官志云衞尉掌宮門衞士公車令北宮衞士左右都侯宮掖門司馬皆屬焉○今案見續漢百官志二」衞禁不時「柏梁詩云周衞交戟禁不時○案陳本及初學記十二引又馮輯漢詩紀卷一同」警夜巡晝「張衡西京賦云衞尉八屯警夜巡畫○王石華校移警字在晝下誤矣今案文選及百三家本本初學記十二引皆作警夜巡晝」典宿衞「東觀記云□喜字伯陽為為衞尉性周密盡心事上內典宿衞夙夜匪懈恩寵甚厚母歿故乞身行服帝不許○今案聚珍本十三喜作憙無故字內典句又遠在下文姚輯本作趙憙無故字帝作顯宗餘與原鈔悉同陳俞本脫字伯陽三字又俞本脫故字陳本脫母歿以下」 \\n 奉宿衞「又云竇固字孟孫為衞尉奉兩宮宿衞上而見重當世仁厚恭謹下而賑施宗旅甚有名稱○今案俞本脫上字仁厚字下而作下士餘同姚輯東觀記同陳本脫上而六字下而六字聚珍本脫上字仁厚字下而作下上」 \\n 坐宮闕內為廬垣下「漢宮故衞尉主坐宮闕之內為區廬於垣下各有員部○今案平津館輯本據類聚引故作詁無坐字為區句作於垣下為廬考御覽二百三十引亦然陳本已照改」竇固恭謹「東觀記云竇固字孟孫為衞尉仁厚恭謹甚有名稱○今案詳本篇上文」趙喜周密「又云趙伯陽為衞尉行太尉事性周密盡心事上夙夜匪懈○今案聚珍本姚輯本皆有太尉句餘詳本篇上文」辛毗以清貧聞「魏志辛毗為衞尉以清貧間與徐邈胡質皆以憂國忘私不營產業晉起居注河南尹裴楷才行清茂轉衞尉○今案魏志二十五辛毗傳同陳俞本貧誤平又脫晉居注以下」 \\n 趙孝治行欲寵異之「華嶠漢書趙孝字常平拜長樂衞尉弟禮為御史中丞上嘉孝兄弟怡行欲寵異之常使禮十日一至衞尉府大官送供具令相對盡權禮終孝以衞尉官屬送喪歸葬天下榮之○今案俞本及姚輯本案語引與汪輯本常平作長平治作篤常使禮作詔禮終下有帝令二字以衞尉官屬作從官屬餘同陳本脫字常平三字餘與俞同」 \\n 馬光畏慎特親異之「東觀記云馬光字叔山為衞尉上以光謹敕畏慎特親異之○今案聚珍本東觀記脫為衞以下陳俞本已改范書」 \\n ○光祿勳二十 \\n 掌門戶「漢書百官公卿表郎中令秦官掌殿掖門戶武帝更名光祿勳○今案見書十九上」摠領從官「柏梁詩曰光祿動曰總領從官柏梁台○今案陳本同馮輯漢詩紀卷一官誤宗學記十二引與原鈔同」衞宮省「東觀記馬防字公平為光祿勳宿省上數幸防府賞賜飲食行每日出上征討四方合防居守京師撫百姓治宮室起學官○今案俞本及姚輯本聚珍本皆無行每以下陳本無上數以下考上征五句係由下條誤入每日句又有脫文也」 \\n 居守京師「續漢書李通字次元為光祿勳時上征討四方令通居守京師撫百姓治宮室起學官○今案陳俞本及姚輯汪輯本續漢書時上作帝每撫上有鎮字治作修」 \\n 經兆宮室限以禁界「楊雄光祿勳箴云經兆宮室畫為中外廊殿門闥限以禁界○今案陳本及百三家本子雲集同初學記十二引界作衞餘同」內奉宿衞外摠三著「漢書杜林字仲子為光祿勳內奉宿衞外摠三著周密敬慎選舉稱平即有好學輒見朝夕滿堂士以此高而慕仰之○今案初學記十二白帖七十四引仲子作伯山無郎有以下又白帖內奉作內則陳俞本脫字仲子三字又俞本脫內奉四句陳本亦作內則無士以句淮姚輯汪輯本續漢亦作字作山仰作附餘與原鈔悉同」 \\n 時亮天工四門順軌「傅玄太常趟咨畫贊云升光祿時亮天工四門順軌○洪氏校趙下刪書喜字盡改畫是也今案陳俞本亦衍喜字畫作進又脫升光祿三字百三家本嚴輯本傅玄集皆無升光祿三字」 \\n 以清廉稱「東觀記孫堪字子雅為光祿勳以清廉稱與周澤相類○今案陳俞本及姚輯東觀記脫字子雅三字堪作湛御覽二百二十九引亦作甚惟聚珍本作堪夾注作字子穉餘悉同」以明經拜「又云劉昆字桓公以明經徵拜為光祿勳○今案陳俞本脫字桓公三字姚輯本脫以明經以下聚珍本及御覽二百二十九引無明經句又聚珍本無拜字」選置惟允「庾冰集用樂謨詔草云光祿又卿列首且職典吏署選置惟允其以謨為光祿勳○今案初學記十二引無選置以下嚴輯本庾集置作貢餘同陳俞本脫草字又俞本脫九卿五字陳本用誤申且誤具」 \\n 選舉稱平「東觀杜林字仲子為光祿勳周密敬慎選舉稱平郎有好學輒見誘進○今案詳本篇上文」石建奏事謹慎「漢書石奮傳云石建為郎中令奏事下讀之警曰書馬者與尾而為五今乃四不足一譴死矣其謹慎皆如此類也○今案見漢書四十六」魯恭選舉不失「續漢書魯恭字仲廉遷光祿勳選舉清平不失次序○今案陳俞本及姚本汪輯本續漢書無字仲廉三字及不失句」孟宗德行純素「孟宗別傳為光祿勳宗嘗大會宗先少酒偶有強者飲一杯便吐察者以麥飯聞詔曰麥飯意公答曰臣家足有麥飯耳特性所好是以食之上曰德行素純如此○今案初學記十二御覽二百廿九引孟宗別傳察者以下作傳詔司察宗吐麥飯察者以聞上乃嘆息曰至德清純如此陳本已照改」 \\n 唐詹游優文籍「臧榮緒晉書云應詹字思遠遷光祿卿諷議於時優游文籍愛好才士文辭粲然○今案陳本改今晉書見本傳」張湛正諫「續漢書張湛字子孝拜光祿勳數正誄威儀不如法度者湛常乘白馬每有異政上言白馬生且復諫矣○今案本鈔五十六引東觀記張湛傳作光祿大夫餘與此續漢書盡同陳俞本斁正十字作光武臨朝或有惰容湛□陳其失三句汪輯讀漢據陳俞引」 \\n 陳蕃切諫「東觀記云陳蕃字仲舉為光祿勳上疏切諫曰鄙□云盜不過五女門以女能貧家也今後宮之女數千食肉衣綺豈不貧困乎○今案陳俞本聚珍本皆無字仲三字又聚珍本困作國陳俞本無困字姚輯本亦脫困字惟案語內引作字仲舉餘同」 \\n 安世隱人過失「漢書張安世為光祿勳郎有醉小便考上主事白行注安世曰何以知其不覆□□耶如何以小過成罪郎□□□□有兄自言安世曰奴以恚怒誣□衣冠告署道□其□□過失皆此類也○王石華校過改適今案漢書本傳及陳本皆作適惟御二百二十九引作撻恐誤蓋適音摘興謫同詩人交徧適我正用此適字又今本漢書淫官上脫有字王氏讀書雜志歷引初學記御覽以正今本之誤」 \\n 鄭默遇人以恩「王隱晉書鄭默字思元轉光祿勳賢仲博愛不以聲色矜人雖卒徒廝養之人皆遇之以恩○王石華校冲改中今案石華從陳俞本也考御覽二百二十九引王晉書仍作寬冲」 \\n 楊賜按專政之所致「謝承後漢書楊賜字伯欽拜光祿勳嘉德殿前有青赤氣中使問賜祥異□福所以博學碩德之儒故密咨問賜曰為明主所咨問豈得不盡情極言其要上疏曰接春秋讖云天投電海內鼠今妾嬖閹尹共專國政之所致也○今案初學記十二御覽二百二十九引無德之二字電作蜺賜曰至疏曰二十字作宜極陳其意嘗上疏陳謫十字餘同陳本已照改汪輯本謝書引御覽姚輯本脫」 \\n 王肅知棄甲之所變「魏志王肅字子雍為光祿動有二魚集武庫有司以為吉祥曰魚生於淵而見於屋介鱗之物失其所也是將其殆有棄甲之變乎其後果有東關之敗○今案魏志十三見作亢介鱗作鱗介本已照改」 \\n 周仁無所言「漢書周仁景帝時為郎中令常衣弊衣弱□故為不清潔以是得幸入臥內上於後宮秘戲仁常在旁終無所言上時問人仁曰上自察之亦無所毀也今案漢書見卷七十應詹傳」 \\n 三曰拜司空「續漢書苟爽字慈明為光祿勳視事三日策拜司空○今案御覽二百二十九引續漢書作三月汪輯本亦引御覽惟范書則作三日陳俞本已改范書□□□卷十裴注引張璠漢記亦作三日姚輯本脫」 \\n 即日為護軍「王晉書應詹傳詹字思遠□光祿勳王敦作逆帝問如何答曰陛下宜奮赫斯之威臣等負戈前駈不願俟命以討逆社稷之計也即日以詹為護軍將軍○今案俞本不願作願不無將軍二字今晉書七十無不願司及即日二字陳本已改今晉書」 \\n ○廷尉二十一 \\n 廷尉掌刑辟「漢書百官公卿表示廷尉秦官掌刑辟景者更名大理正帝復為廷尉應劭注曰尚書咎繇作五刑士獄官之長也○今案漢書十九上無應劭此注考漢表下文有王莽改曰作士一句應劭云云當是彼注今本漢書□□耳」 \\n 平刑罰「續漢書百官志廷尉掌平刑罰○今案續漢百官志二作掌平獄陳俞本但改小注與標目自相岐出」景帝名大理武帝改名廷尉「漢書百官公卿表云秦官景帝中六年更名大理武帝四年改為廷尉哀帝元壽二年復名大理魏志文帝黃初元年改為廷尉○今案百官表一條漢書卷十九上同魏志以下見魏志卷二改下有大理二字陳本但注漢書」 \\n 獄官之長「應劭注漢書百官公卿表廷尉古官尚書咎繇作士正五刑上獄官之景帝中六年改名大理武帝建元四年改名廷尉王莽改名作士○今案此見漢書百官公卿表正文惟士獄官之長五字乃應劭注耳」 \\n 天下之平「後漢書張釋之文帝行出有一人從橋下走乘輿馬驚釋之治當罰上怒釋之曰廷尉天下之平也傾之而天下用法皆為之輕重民無所失其手足○今案漢書五十出下有中□橋三字傾之作一傾無作安陳本已照改」 \\n 奏讞疑事「漢書張湯為廷尉奏讞疑事必先為上分別其原上所是受而著讞法廷尉契合楊主之明韋注曰在板契者謹案令文著於板契也○今案近本漢書五十九疑下脫事字必下有奏字契作挈王氏讀書雜志據舊鈔必先二字及御覽二十九引以正俗本漢書及陳本增奏字之謬又契挈古通字洪筠軒較漢書引溝恤志之契租挈一句說文衣部之樂浪挈令織句以見挈古通契是也」 \\n 理疑獄「漢官解故云廷尉當理疑獄○今案平津輯本故作詰」吳公治第一為廷尉「漢書賈誼傳文帝初立聞河南守吳公治平為天下第一乃徵吳公為廷尉○今案見漢書四十八」吳雄斷獄平為廷尉「華漢書吳雄字季高以闕法衞律斷獄平桓帝時為廷尉○今案初學記十二類聚四十九引無衞字陳本亦然又桓作順姚輯汪輯本華書亦無衞字皆作桓帝時以廷尉致位司徒惟姚脫斷獄平三字」 \\n 相承為廷尉三世「華書又云雄子許孫恭三世相承為廷尉為法名家○今案類聚四十九引許作訢初學記十二引□作祈無相承二字為法作以法為陳本亦作訢姚輯汪輯本華書亦作訢□與初學記同」 \\n 家世為廷尉七人「華書又云郭躬字仲景係為廷尉家世掌法凡郭氏為廷尉者七人○今案初學記十二引脫景字世作代法下有律字類聚四十九引及陳本無字仲四字姚輯汪輯本華書據初學記引仍作世」 \\n 皋陶為大理天下無虐刑「文子云皋陶喑而為大理天下無虐刑有貴乎言者也○王石華校補賠字是也今案陳俞本亦作有守山關本文子情誠篇有作何鐵華館影宋本文子與原鈔悉同類聚四十九引亦同」 \\n 釋之為廷尉天下無冤民「漢書張繹之為廷尉天下無冤民于定國為廷尉民自以不冤○今案見漢書七十一」盛吉為廷尉天下稱平「□氣後漢書盛吉字君達為廷尉自掌憲罪內當斷夜省坐求共妻執濁吉特丹筆夫婦相向垂涕○今案初學記二十蒙□□注下引自掌三字作每至冬節四字無字唯三字夜省四字其妻作妻夜涕作泣又初記十二引掌憲句悉同陳本持作將姚輯謝書與初學記二十同汪輯本亦脫夜省四字亦作泣餘與原鈔同」 \\n 傅賢為廷尉治獄稱平「謝承後漢書傅賢遷廷尉在位四年治獄稱平○今案御二百三十一引及汪輯本謝書同姚輯本脫在位二句」犯蹕罪金盜環棄市「漢書張釋之字季為廷尉文帝行出渭橋有一人從橋下走出乘輿馬驚釋之奏此犯蹕當罰金上怒曰此人驚吾馬釋之曰今法如是更重之是法不信於民也後有人盜高廟座前玉環者釋之奏當棄市大怒曰吾屬廷尉族是而君以法奏之非吾所以共承宗廟意也釋之曰法如是足矣○王石華校云按此注有誤又云陳本有詰責廷尉四大字今案此條脫去標目混入上條注中石華欲從陳本非舊鈔面目矣舊鈔原有犯蹕八字竄入帝行之下足為全段綱領顯係標目今移正考漢書張釋之傅同」 \\n 奏免太守切讓三老「謝承後漢書范延壽為廷尉燕趙間有三男子共娶一妻生四子後分子縣丞相不能決獻之於廷尉延壽上言男子貴信婦人貴貞今三男一妻比之禽獸生子屬母於是以四子附母尸男子棄於市奏免郡太守令長切讓三老無師道也○今案初學記十二引謝書獻作讞縣下無丞相二字無上言至一妻十五字無棄字及切讓句師道作帥化之道本鈔下文引亦作縣丞相陳本無後分十四字奏免七字姚輯汪輯本書皆脫」 \\n 務在哀「會稽典錄云盛吉字君達拜廷尉吉性仁多恩務在哀矜○今案初學記十二引及說郛本典錄性仁以下作性多哀憐餘同陳本脫字君達三字仁多作多仁照類聚也」 \\n 務在寬恕「魏志王朗字景興為大理務在寬恕○今案見魏志十三」務從輕比「謝漢書傅賢遷廷尉垂念刑罰務從輕比每冬斷獄遲迴流涕○今案初學記十二引及姚輯汪輯本謝書罰作法冬下有至字」所活甚多「東觀記云張禹字伯達作九府吏為廷尉府北曹吏斷獄處事執平為京師所稱明帝以其明達法理有張釋之風超遷非次拜廷尉○今案聚珍本東觀記十一無作九府吏四字斷法二字餘同姚輯本無字伯七字斷法二字餘同陳本亦脫字伯七字廷尉府三字北誤比又脫斷法二字遷非次三字及達上明字」 \\n 劉頌明法理「晉武帝詔云黃門郎劉頌真平居正兼明法理可議郎守廷尉○今案陳本同俞本真作貞本鈔改真者宋人轉寫兼避仁宗諱也又文選晉紀總論注引干寶紀有劉頌忠正一條可作旁證」 \\n 掌法寬平「華漢書郭躬字仲孫遷廷尉躬家世掌法寬平決獄務在哀矜罪疑從條奏諸應致法及可從輕者四十一事○今案姚輯汪輯本華書法下有律字無寬平以下陳俞本已改范書」 \\n 持法清峻「會稽典略云黃昆遷廷尉持法清畯○今案御覽二百三十一引會稽典略黃作董陳俞本峻作正又案上文稱典錄此下人作典略同一書耳」無私賓客「書云傅賢遷廷尉自掌法官無私門賓客○今案陳俞本脫自字官字御覽四百五引脫字餘同初學記十二引門作間無賓客二字姚輯謝書與初學記同汪輯本與原鈔同」 \\n 不發私書「會稽典略云黃昆字文通遷廷尉閉門不發私書○今案陳俞本脫字文通三字御覽二百三十一引會稽典略無閉門二字」卜福執謙「東觀記云卜福為廷尉執謙求退上以為太中大夫○今案陳俞本及聚珍本東觀記同姚輯本脫」傅賢廉直「謝漢書云傅賢遷廷尉素廉直公卿燕飲請不往自以家貧無以報其施也○王石華校改讌今案陳俞本脫清字自字御覽二百三十一引直作正飲作會家作為姚輯本謝書陳俞同汪輯本請上有要字無以報作無報答餘同」 \\n 釋之前跪繫生襪「漢書張釋之傳公卿會廷中立王生一襪解生顧謂張釋之曰為我繫襪釋之前跪繫之或讓王生日奈何廷辱廷尉使跪繫襪乎王生曰吾老且賤自度無以益張廷尉廷尉方今天下名臣吾故使繫襪欲重之○今案漢書五十方下無今字作結師古曰結讀曰係考史記釋之傳正作方今」 \\n 朝廷稱之「漢書于定國為廷尉其次疑平法務在哀矜鰥寡罪疑從輕加審慎之心朝廷稱之○王石華校決下補疑字今案見漢書七十一」官屬咸服「漢書朱博傳遷廷尉恐為官屬所誣召見正監典法掾吏謂曰廷尉本起於武吏不通法律幸有眾賢亦何試共撰前世決事吏議難知者數十事持以問廷尉得為諸君覆意之正監共條白焉博皆平處其輕重十中八九官屬咸服○王石華校重上補輕字覆意改意覆今案漢書八十三本作覆意石華改意覆係沿陳誤」 \\n 釋令尹之族「說苑云子文之族有干法者廷理拘之聞其令尹之族也而釋之子文召廷理而責之○今案陳俞本同考見說苑至公篇」以主意為獄「漢書杜周傳周為廷尉其治大抵放張湯而善候伺上所決欲客謂周曰君為天下決平不修參尺法專以人主意為獄獄者固如是乎○今案近本漢書六十伺誤司上所四字作上所欲擠者因而陷之上所欲釋者久繫待問而微見其冤狀五句又意下有旨字餘同陳俞本已照增」 \\n 李離過煞伏劍而死「韓詩外傳晉文公使李離為理過聽煞人自拘於廷尉請死於君曰君以臣為能聽獄決疑故使臣為理今過聽煞人罪當死臣不能以虛自誣伏劍而死○今案韓詩外傳卷二文公作文侯離為下有大字廷下無尉字聽獄作聽微陳本亦作大理」 \\n 石奮廢法刎頸而死「新序云石奮公正好義楚昭王使為廷理有煞人者奮追之其父也奮曰以父成政不孝也不行君法不忠施罪廢法而伏其辜僕之所守也遂刎頸而死○王石華校旁勒施字今案新序義勇篇施作弛奮作奢理上無廷字考施弛古通字不必改陳本改奢類聚四十九引及史記循吏傳載此事亦作石奢」 \\n 切讓三老「謝漢書范延壽為廷尉燕趙間有三男共娶一妻生四子後爭分子縣丞相不決具如前言○今案詳本篇上文」定國北面執經「漢書于定國字曼倩為廷尉乃延師學者秋身北面執經備弟子之禮○今案見漢書七十一」 \\n 北堂書鈔卷第五十三 \\n  \\n 　"}
{"章节": "●北堂書鈔卷第五十四    設官部六", "正文": "　 \\n ●北堂書鈔卷第五十四設官部六 \\n 　 \\n  \\n 隋祕書郎虞世南撰南海孔廣陶校註大司寇二十二　執金吾二十三大司農二十四　少府二十五太僕二十六大匠二十七鴻臚二十八大長秋二十九 \\n ○大司寇二十二 \\n 掌典刑邦國「周禮秋官職大司寇之職掌建邦之三典以佐王刑邦國詰四方一曰刑新國用輕典□曰刑平國用中典三日刑亂國用重典鄭注典法也○今案秋官注同」 \\n 以五刑糺萬民「又□大司寇之職以五刑糺萬民一曰野刑上功糺力二曰軍刑上命糺守三曰鄉刑上德糺孝四曰官刑上能糾職五曰國刑上愿糾暴○王石華校徒改寇方改力願改愿今案秋官糺作糾」 \\n 以兩造禁民訟「又云大司寇之職以兩造禁民訟入束矢於巿然後聽之鄭注造至也使訟者兩至人入束矢乃治之謹按矢取其直束百？也○今案秋官大司寇職入上人字謹按以下是永興引申語」 \\n 以兩劑禁民獄「又云大司寇職云以兩劑禁民獄入鈞金三日致于朝然後聽之鄭注劑今爰書也使獄者各齎爰書既兩爰書使入鉤金又三日乃治之○今案秋官注爰作券陳俞本已照改」 \\n 以嘉石平罷民「又云大司寇職以嘉石平罷民糺萬民之有罪過而未決於法而害於里州里者桎梏而坐嘉石文石也樹之外朝門左平成也成之使善也○王石華校刪文石以下非也今大司寇職文石以下係鄭注文又糺作凡決作麗」 \\n 以肺石達窮民「又云大司寇之職以肺石達窮民凡遠近惸獨老幼之欲有復于上而其長弗達者立於肺石三日土聽其辭以告於上而罪其長鄭注肺石赤石也謹按復白也○今案陳俞本脫謹按以下」 \\n 以邦典定之「又云大司寇之職凡諸侯之獄訟以邦典定之鄭注以六典待邦國之治也○今案秋官注同」以邦成弊之「又云大司寇之職凡庶民之獄訟以邦成弊之若禋祀五帝則戒之日涖誓百官戒于百族鄭注戒之日卜之日也百族謂府史以下也郊特牲曰卜之日王立於澤親聽視命戒百官也謹按涖臨視也○今案秋官注視命句下有命庫門之內句俞本誤作獻帝又陳俞本脫謹按以下」 \\n 涖其盟書「又云大司寇之職凡邦之大盟約涖其盟書而登於天府鄭注□臨也天府祖廟之藏者也○今案秋官注同」涖戮于「又大司寇之職大軍旅涖戮于社鄭注曰社主在軍者也書曰不用命戮于祉○今案俞本同陳本脫書曰以下」戮于兩觀之下「家語云孔子為魯司寇朝政七日而誅亂法大夫少正卯戮于雨觀之下尸于朝三日○今案見家語始誅篇第二」不敢朝飲其羊「家語云仲尼為大司寇沈猶氏不敢朝飲其羊○今案見家語相魯篇第一」 \\n ○執金吾二十三 \\n 典執金革「漢官解故云執金吾吾者禦也倎執金革以禦非常也○今案平津館輯本作解詁詁故古通字」徼循京師「漢書百官公卿表執金吾秦官名中尉掌徼循京師有兩丞候司千人太初元年更名執金吾○今案見漢書卷十九上陳俞本脫太初以下」 \\n 徼循宮外「韋昭辨釋名云執金吾掌徼循宮外司執奸邪至武帝更名為金吾為外卿不見九卿之列然以觸奸邪也○今案陳俞本及玉函山房輯本皆脫觸肝句」掌司非常「續漢書百官志執金吾掌宮外戒司非常水火之事月三統行宮外及主兵器也○今案續漢志四及陳本同」以禦非常「應劭漢官執金吾典執金革以禦非常○今案見平津館輯本同」司執奸邪「韋昭云執金吾掌徼循宮外及司執奸邪也○今案詳本篇上文」 \\n 禽討姦猾「漢官解故云執金吾禁禽討姦之事也○今案續漢志補注引漢官解云金吾徼於外以擒姦討猾陳俞本已照改平津館輯本從之」禁執典兵「漢官解故云執金吾執禁典兵○今案陳本平津輯本作解詁俞本誤解詰」從領宿衞「華漢書謀略拜執金吾行幸掌從領宿衞○今案姚輯汪輯華書皆脫此條陳俞本刪謀略拜三字及行幸二字」車馬甚盛「東觀記光武初過新野聞陰后美心悅之至長安見執金吾車馬甚盛因嘆曰仕宦須作執金吾取妻當得陰麗華○今案姚輯本脫聚珍本東觀記光烈陰皇后傳馬作騎陳俞本過作適餘同聚珍本本惟作陰后紀則非也後漢八家惟華書稱后餘皆稱列傳陳俞特未深考耳」 \\n 滿道「應劭漢官儀執金吾屬官府正庫令丞從騎二百人持戟五百二十人輿服導從光輝滿道羣僚之中斯最壯矣中興以來但專徼循不預國政○今案陳本脫屬官七字從騎作緹騎光輝句作光滿道路又脫中興以下平津本亦作光滿道路餘與舊鈔同又附注云府武當作有武見續漢志補注從騎當作緹騎見後漢書竇憲傳注張酺傳注」 \\n 從六百騎走六千人「漢書儀云執金吾車駕出從六百騎走六千二百人也○今案陳俞本皆作漢官儀平津館輯本從之」郅都法不避貴「漢書郅都為中尉嚴酷行法不避貴戚列侯宗室見之側目而視號曰蒼鷹○今案見漢書九十酷吏傳」陰識語不及國「東觀記陰識為執金吾對賓客語不及國其重慎如此○今案聚珍本東觀記國下有家字童慎作慎重姚輯本俞本亦作慎重餘同陳本已改范書」馬防性矜嚴「又云馬防字孝孫拜執金吾性矜嚴公正上言孝章義多見用○今案陳俞本上言二句作數言政事多見採用又陳本脫字孝孫三字姚輯東觀記兩引一作字孝孫一作字公平餘與俞本同聚珍本卷十二只作字公平餘與陳俞同又附注云范書作字江平東觀別傳作字孝孫云云此亦因未見影宋舊鈔故也」 \\n 崔琰有威重「魏志崔琰字季珪遷中尉珪聲姿高暢甚有威重太祖亦嚴憚也○今案見魏志十二」陰識正諫「續漢書陰識拜執金吾位特進入則極言正諫東觀云陰為執金吾入則造也○今案造也句有脫字陳俞本皆刪東觀以下考續漢一條姚輯汪輯本同東觀一條姚輯本聚珍本脫入則句」 \\n 朱浮切諫「續漢書朱浮為執金吾六年有日蝕之異浮上疏切諫○今案陳俞本及姚輯本汪輯本續漢書同」 \\n ○大司農二十四 \\n 虞金羲和「應劭漢官大司農古官也唐虞分命羲和四子敬授民時續漢書百官志云平帝末改大司農為羲和也○今案陳本同類聚四十九引應劭漢官同考今本續漢百官志無此文俞本因刪之非也」 \\n 秦曰治粟「漢書百官公卿表云大司農古官秦曰治粟內史掌穀○今案見漢書卷十九上」武帝更名「又云大司農秦曰治粟內史景市後元年更名大農令武帝太初更名大司農○今案見漢書卷十九上」孝武復置「臧榮緒晉書哀帝興寧二年省司農之職後孝武寍康復置○今案陳本後作至俞本亦作至康下有中字惟混入類聚中非也考明本類聚四十九實未引臧書知俞氏撰唐類函任意竄亂貽誤不淺」 \\n 掌金帛「續漢書百官志大司農掌諸路錢穀金帛也○今案續漢百官志三無路字陳本已照刪」司金穀「楊雄大司農箴曰惟時大農爰司金穀○王石華校以舊鈔此下有崔瑗一條係由下文竄入已刪正今案陳本百三家本子雲集惟作時惟初學記十二引作維時爰誤爭」國之淵「急就章云司農少府國之淵○今案陳本同考津逮秘書本見章第二十七初學記十二引淵作泉也」司農掌六府「崔瑗鮑德誄曰乃司大農掌是六府三事九功迺脩迺聚○今案陳本及初學記十二引此誄農作事又陳本九作允初學記誤尤」陳粟萬石揚以箕「漢武柏梁詩大司甚曰陳粟萬石楊以箕○今案初學記十二引箕作簸之二字陳本亦然馮輯古詩紀漢卷一柏梁詩以作呂餘同又注云一作筥」朱邑治行第一入為大司農「漢書朱邑字仲卿地節四年為北海太守邑以治行第一入為大司農○今案近本漢書八十九無地節句俞本刪地節十五字陳本地節上增宣帝二字無字仲卿三字」 \\n 梁習政治為最徵拜大司農「魏志梁習字子虞為并州二十餘年政治為天下最乃徵拜大司農○今案見魏志十五梁習傳」仲卿居處節儉「漢書朱邑字仲卿為大司居處節儉性公正不可干以私天子器之朝廷敬焉○今案漢書八十九朱邑傳干作交陳俞本已照改」子優居職脩治「續漢書牟融字子優遷大司農居職修治又善論議時公卿無出之者○今案姚輯本續漢書脫居職以下汪輯本脫遷大以下陳俞本無公卿句改東觀記」高詡在朝清白「東觀記高詡字季因以儒學徵拜大司農在朝以清白方正稱焉故道○今案初學記十二引及聚珍本東觀記因作回無焉故道三字類聚四十九引無字季因三字餘與初學記同姚輯本因作明又說清上以字及稱焉四字餘同」 \\n 鄭眾在位清正「華嶠後漢鄭眾字仲師為大司農在位以清正稱○今案姚輯汪輯本華嶠書同合璧事類後集卷三十五引北堂書鈔亦同」山東稱鄭莊「漢書鄭當時字莊為大司農每朝候上間說未嘗不言天下長者山東諸公以此翕然皆稱鄭莊○今案見漢書五十無皆字陳本脫間字」朝廷稱牟融「東觀記牟融字子優為大司農性明達朝廷稱為名卿○今案初學記十二類聚四十九引無朝廷二字又類聚牟誤辛達誤進陳本脫字子優三字聚珍本東觀記為作遷餘與原鈔同」 \\n 表陳盜賊所由「續漢書李固為大司農時上信宦官牧守多其宗親有詔特拜不由選試固乃上表具陳盜賊所由興官非其人焉○今案陳本脫時上信二十一字及興官六字御覽二百三十二引宦官作閹官所由作所以官非上增由字餘同姚輯本宦官兩字空二格官非句作良由牧守多非其人焉汪輯本據御覽」 \\n 諫以農業為務「魏志大司農司馬芝字子華先是諸典農民各求治生以要利芝入諫曰王者之治崇本抑末務農重穀臣以為不宜復以商事雜亂專以農業為務於國計為便明帝從之○今案魏志十二司馬芝傳民各入字作各部吏民作治生以要利十字又作奏餘同考合璧事類後集卷三十翰苑新書前集卷五引北堂書鈔皆作民各求治鈔印合足訂近本魏志之訛」 \\n 鄭弘科遣徒「漢書鄭弘字巨君遷大司農一月科遣諸徒七百人弘舉吏范固為尚書謂弘曰舊常一歲不遣數百明府一月遣近千人何其多也弘曰不應遣一人為多如是遣萬人為少者也○洪氏校云案此是後漢鄭弘范書無此段今案陳俞本一月上有在位二字餘同本鈔漢書上當脫一字考姚輯汪輯續漢書謝漢書鄭弘傳皆無此文然既非范書則必為八家佚文無疑矣」 \\n 鄭眾諫改弊「華後漢書眾字仲師為左馮翊徵為大司農是時朝議欲改弊眾諫以為不可詔切責至被奏劾執之不移○今案俞本姚本汪本華書改弊下有農田鹽鐵事五字餘同陳本弊誤葬」 \\n 湛重家貧妻裾穀「謝漢書湛重字文疊補大司農在位歷載冢至貧困妻子裾之食也○今案姚輯本謝書湛重傳無困字餘同又附注云范書闕疑有脫誤」 \\n 王思苛碎下吏嗷然「魏略王甸正始中為大司農為人苛碎年老目瞑而喜怒無度下吏嗷然不知所如○今案陳俞本脫年老句又陳本脫不知句考魏志十五梁習傳注引魏略苛作煩喜作瞋所如作何據」 \\n 延年盜錢自殺「漢書延年為大司農坐盜都內錢三千萬自殺○今案見漢書九十田延年傳」劉據被譴加捶「謝漢書劉據為大司農以職事被譴將加捶撻左雄諫曰九卿位亞三公行則鳴玉孝明永平始加僕罰非古制也於是始免撲捶○今案陳俞本姚輯本撻作撲則鳴作有佩永明作皇帝制作典於是句作其後九卿無復捶撲者餘同汪輯本脫」 \\n ○少府二十五 \\n 少府秦官銀章青綬「晉百官表注云少府一人秦官銀章青綬五時朝服進賢兩梁冠○今案陳本同亦見通典少府類」別為小藏故曰少府「應劭漢官少府別為小藏故曰少府秩中二千石大用由司農少用由少府故曰小藏○今案別為少藏句平津館輯本漢官儀作自別為藏少者小也二句餘同陳本脫秩中以下餘與平津本同蓋孫氏前半參用陳本也」 \\n 掌服御衣服「續漢書百官志少府秩中二千石掌中服御衣物也○今案續漢百官志三無秩字玄作諸」掌山海池澤「漢書百官公卿表云少府秦官也掌山海池澤之稅名曰禁錢以給供養有六丞屬有太官太醫導官上林等令皆屬焉○今案漢書十九上名曰禁錢句是應劭注非正文也陳本因刪此句」 \\n 統尚方御府「魏志王觀字偉臺為少府曹爽使張達斫屋材及諸私用物觀聞之錄奪以沒官少府統三尚方御府內藏弄玩之寶曹爽等奢放多有于求惲觀守法乃徙為太僕○王石華校設改沒從改徙今案魏志二十四屋上有家字錄上有皆字陳俞本已照增」 \\n 奉養是供「楊雄少府箴云實實少府奉養是供○今案百三家本同」經紀九品「楊雄箴云實實少府奉養是供經紀九品臣子攸同○今案陳本俞本百三家本作紀經」 \\n 考定百工「傅玄太尉楊彪銘曰蒞于少府考定百工○王石華校賢改玄是也今案陳俞本嚴輯本傅玄集同」公孫賀儒學為少府「漢書百官公卿表武帝建元六年公賀以儒學為少府○今案陳俞本同林明仲云考漢書百官公卿表建元六年無公孫賀為少府事惟征和元年有公孫遺守少府耳舊鈔此注恐有脫誤」 \\n 觟陽鴻名儒拜少府「東觀記云觟陽鴻字孟孫為世名儒永平拜少府○今案聚珍本姚輯本東觀記同陳俞本觟誤鮭」蔡義以光祿大夫為少府「漢書百官公卿表蔡以光祿大夫為少府○今案漢書十九下元鳳三年事」孔融以將作大匠為少府「書孔融字文舉建安中以將作大匠為少府○今案俞本同陳本姚輯本及通典職官引漢書無字文舉三字汪輯本中作元年以作為為作遷餘同」薛宣堪國器「漢雜事薛宣為少府谷永上書薦宣材茂行潔才堪國器○王石華校咨改谷今案御覽六百三十一引漢雜事無國器句餘同陳本亦然俞本改作身兼數器」王諶有容止「襄陽記王諶字元泰為少府有容止操行○今案陳俞本脫字元泰三字」楊阜數諫爭「魏書楊阜字義山遷少府常慨然以天下為己任數諫爭不聽屢乞遜位會卒家無餘財○今案陳俞本作侃然魏志二十五本傳亦作侃」常林性清白「魏志云常林字伯魏文帝時為少府林性既清白當官又嚴○今案陳俞本同考魏志二十三常林傳則林性二句乃係傳注引魏略非魏志正文」君高大儒「東觀記云年長字君高建武中拜少府太子中庶子王異尚書比為長所侵詔敕異曰少府大儒不失法度其見優如此○今案陳俞本及聚珍本姚輯本觀記無太子十四字敕撰兩字餘同」 \\n 義山通士「袁子云或問故少府楊阜豈非忠臣哉見人主之非則勃然怒而觸之人言未嘗不道也豈非所謂王臣蹇蹇匪躬之故歟答曰然可謂通士忠則吾不知也○今案俞本同陳本通作直類聚二十二引袁子亦作直無見人主六句」 \\n ○太僕二十六 \\n 掌輿馬「漢書百官公卿表云太僕秦官掌輿馬有家焉車府令丞考工令未央長樂大廄令皆屬焉漢官云太僕周穆王所置○今案漢書十九上無考工合長樂令穆王七字即見漢書應劭注此皆與舊鈔小異者平津館輯本漢官一卷太僕下無周穆句陳俞本多刪改」 \\n 掌車馬「續漢書百官志太僕秩中二千石掌車馬○今案見續漢百官志二」牧拭輿馬「漢武柏梁詩太僕云牧拭輿馬待駕來○王石華校駕來下刪冏為人字蓋舊鈔因下條誤入也今案陳本同初學記十二引柏梁詩駕誤驚一本誤警馮輯古詩紀漢卷一牧拭作修飾餘同」 \\n 車馬是供「楊雄太僕箴云肅肅太僕車馬是供童童和鸞駕彼如龍○今案類聚四十九引上二句同初學記十二引及陳本百三家本童童作鏘鏘如作時」正于羣僕「尚書同命云穆王命同為太僕正正于羣僕○今案俞本同陳本無注考同命句是書序文僕句乃冏命正文」？？互閑王御「傅玄太尉楊彪銘云太僕■〈疒外玄內〉閑王御○今案陳本嚴輯本傅玄集同俞本太僕上有賓于二字」王出入則前駈「周禮太僕職云王出入則自左馭而前駈鄭注前馬？壬如今導引也道而居左自馭不參乘辟王也○今案陳本同夏官注導作道初學記十二引亦作導」天子出則奏駕「續漢書百官志云太僕周官秩中二千石掌車馬天子出則奏駕大駕則執馭○今案陳本脫大駕句考百官志二無周官二字」視朝正位軍旅贊鼓「周禮大司馬職云太僕王視燕朝則正位凡軍旅田役贊王鼓救日月亦如之○今案夏官太僕視作□陳本己改眂惟注內軍下脫旅字」燕相其灋射贊弓矢「又云太僕王燕飲則相其灋王射則贊弓矢○今案見夏官」 \\n 周穆王命伯冏為太僕「尚書同命云周穆王命伯同為太僕正○今案詳本篇上文」夏侯嬰為沛公太僕「漢書夏侯嬰為沛公太僕掌車馬嬰自上初起常為太僕事惠帝二歲以太僕與東牟廢少帝以天子法駕迎代王文帝位復為太僕○今案漢書四十一掌車馬作常奉車又無二歲兩字陳本多改易」 \\n 祭彤旅力為太僕「東觀記云祭彤旅力過人入為太僕從至魯明帝指子路室曰此太僕室也○王石華校以原鈔指誤諸因改作詣非也今案類聚四十九引魯誤會餘同考本鈔十九歎美扁亦引作指可據彼訂正」 \\n 馬防高第為太僕「續漢書馬防以郡太守高第為太僕在乎內行脩潔也○今案陳俞本馬防改馮魴無內行句姚輯汪輯本續漢書無馬防傳惟有馮魴傳與陳俞同」執政廉平「漢雜事陳萬年為太僕執政廉平內修行潔○今案陳俞本同」在朝盡節「記云劉般字與伯為太僕在朝盡節夙夜不怠○今案陳俞本無字與伯三字聚珍本姚輯本東觀記作字伯興」蔣疊數言便宜「東觀記云蔣疊字伯重為太僕久在臺閣文雅通達明故事在九卿數言便宜奏議可觀○今案聚珍本姚輯本東觀記同陳俞本作奏義」 \\n 傅玄陳事精灼「王晉書云傅玄為太僕時比年不登羗虜擾邊詔公卿會議省中玄乃隨詔所問陳事精灼雖不盡施行而常見優容○今案俞本無省中二字陳事誤諫諍同亦見今晉書四十七無省中二字乃隨詔三字作應對二字精灼作切直陳本已照改而猶冒王隱晉書之名謬矣」 \\n 次孫清素「續漢書祭彤字次孫為太僕卿朝廷聞彤素清有道而衣無副有功效拜之曰賜錢百萬馬三疋衣被刀劍下至桮案什物上常嘆之以為任大之臣也○今案初記十二引無卿字及有功以下姚輯汪輯本續漢書副上有兼字什誤食任大之臣作可屬大任餘同陳本已改范書」 \\n 子尼恭儉「魏志國淵字子尼為太僕居列卿衣布衣食蔬食祿賜班之故舊宗族以恭儉自守○今案魏志十一卿下有位字衣市六字作布衣蔬食四字陳本已照改」 \\n 石慶以策數馬「漢書石慶為太僕御出上問車中幾馬慶以策數馬畢舉手曰六慶於兄弟最為簡易而猶如此也○今案見漢書四十六」郭展留心養生「晉諸公贊云郭展為太僕留心養生是以廄馬充丁其後征吳濟事○今案類聚四十九引諸公讚吳下有得以二字陳本注作晉書公卿表非也」減省諸費「東觀記云馬元字叔山拜太僕視事減省諸費歲千萬以上○今案陳俞本同聚珍本東觀記卷十二作馬光姚輯本與原同」安尉天下「續漢書趙岐字臺卿為太僕持節安尉天下○今案類聚四十九御覽二百三十引及姚輯汪輯本續漢書尉作慰餘同陳本作撫慰又脫續字」張問以簡直聞「魏志永寍中太僕東郡張問以簡直聞○今案陳俞本問作閤道作質考魏志無此文」梁松為請託免「續漢書梁松為太僕永平二年為松請託郡縣事覺免○今案陳俞本及姚輯本續初學記託作托汪輯本與原鈔同」 \\n ○大匠二十七 \\n 秦曰將作少府漢名將作大匠「漢書百官公卿表云將作大匠秦曰將作少府掌治宮室有兩丞景帝中六年改名將作大匠○今案見漢書卷十九上」掌治宮室「漢書公卿表云將作大匠掌治宮室○今案見卷十九上」掌作宗廟「續漢書百官志云將作大匠秩二千石掌作宗廟路寢宮室丞一人左右校令掌左右工徒土木之功并樹桐梓之類列于道側魏正始中職併少府○今案近本續漢書百官志四土木十四字在宮室之下又無魏正二句陳俞本亦多刪改」 \\n 經搆宮室「楊雄將作大匠箴銘云將作大匠經搆宮室牆以禦風宇以蔽日○今案類聚四十九引及陳本百三家本無銘字首句作侃侃將作又類聚蔽誤弊」欂櫨支持「漢柏梁詩大匠云柱攘欂櫨相支持○今案陳本同俞本欀作榱惟所撰唐類函乃以此文混入類聚中考明本類聚四十九亦無此文則俞氏謬矣」掌土木之功樹桐梓之類「漢書百官志云將作大匠掌土木之功并樹桐梓之類○王石華校旁勒并字係沿陳本之誤也今案續漢百官志四正作并字」除藻飾割浮費「汝南先賢傳應順字仲華為將作大匠除藻飾割浮費凡所省息七億餘萬○今案類聚四十九引汝南先賢傳無順字兩字仲誤仰餘同陳本脫字仲華三字及凡所二句」 \\n 工無虛張之繕徒無飢寒之色「東觀記云鄧豹字伯庠遷大匠工無虛張之繕徒飢寒之色○今案陳俞本聚珍本東觀記飢作饑姚輯本同」視事五年省費億萬「書應順字仲華為將作大匠發摘眾奸皆極其刑豪滑之吏累跡視事五年省費以億萬○今案陳俞本無摘字滑下無之字餘同翰苑新書前集卷六引順作謹累作屏無以字本下文引亦作累又姚輯汪輯本華書皆作華仲姚脫發摘十四字汪輯與原鈔同」 \\n 延年以勤賜秩「漢書馬延年為將作大匠成帝以其勤苦賜秩中二千石○今案陳本脫中字考漢書七十陳湯傳馬上有乘字師古注謂姓乘馬名延年」王彬以勤賜爵「晉中興書瑯琊王錄云彬字世儒為將作大匠以勤賜爵關內侯○今案陳俞本脫錄云二字字世儒三字又以勤賜三字作以其勤勞亦見今晉書七十六以勤二字作以營創勳勞」 \\n 李固遷大匠常推賢進士「續漢書云李固遷將作大匠常推賢進士○今案陳俞本及姚輯汪輯本續漢書同御覽二百三十六引無進字通典職官九及翰苑新書前集卷六引進作貢」魏霸為大匠皆懷恩竭節「東觀云魏霸字叔卿為將作大匠吏皆懷恩人自竭節作業無譴過○今案陳俞本無字叔卿三字聚珍本東觀記叔作喬姚輯本亦作喬作案過下有之事二字」百工畢力「謝漢書云陳球字伯真躬親作事為土卒倡百工畢力○今案陳本及姚輯汪輯本謝書倡作先又陳本無字伯真三字」猾吏累跡「華漢書應順為將作大匠發奸皆極其刑豪猾之吏累跡○今案詳本篇上文」巡行病徒自省藥「續漢書曹褒字叔通遷將作大匠時有病疫褒巡行病徒自省醫藥糜粥死者減少拜為河內太守○今案御覽二百三十六引褒誤裒病疫作疾疫無拜為句餘同范書曹褒傳自省十字作為致醫藥經理饘粥多蒙濟恬三句拜字作七年遷三字內作南陳本已照改而仍冒稱彪書乃俞本為其所欺姚輯汪輯本續漢書因亦收錄誤而益誤矣」 \\n ○鴻臚二十八 \\n 秦曰典客「漢書百官公卿表云鴻臚秦曰典客○今案見漢書卷十九上」漢置鴻臚「應劭漢官云鴻臚景帝置韋昭辨釋名云鴻臚本故典客武帝更為鴻臚大迆臚陳序也欲以大禮陳序於賓客也○今案應劭一條平津輯本同韋昭一條考初學記十二御二百三十二引同」 \\n 掌蠻夷「續漢書百官志云典客秦官秩中二千石掌諸侯及四方歸義蠻夷皇子拜授印綬○今案續漢百官志二典客四字作大鴻臚一人六字又拜下有王贊二字」主胡事「山濤啟事云鴻臚職主胡事前後為之者率多不善今缺當選御史中丞刁攸舊能可參○今案陳本善下衍了字可參作人也與初學記十二引山公啟事同類聚四十九引為之誤給之善誤差刁攸誤方收」 \\n 允正九儀「傅立楊彪鑱云賓于鴻臚允正九儀○今案俞本同嚴輯本傅玄集及陳本皆無賓于句」儐贊九賓「東觀漢記百官表云大鴻臚漢舊官主齋祠儐贊九賓之○今案陳本聚珍本同」撫柔遠賓「漢官解故云鴻臚贊通四門撫柔遠賓○今案陳俞本平津館輯本故作詁詁故古今字」懷柔遠人「張衡司空陳公誄曰後作鴻臚職掌九賓輯寍侯衞懷柔遠人○今案陳本嚴輯本張衡集同」韓宣稱職「魏略韓宣字子景為鴻臚始南陽韓暨以宿德在宣前為大鴻臚及宣在官亦稱職鴻臚中為之語曰大鴻臚小鴻臚前後治行相曷如○今案陳本同類聚四十九引無字子景三字及宣在七字始誤如魏志二十三裴潛傳注引魏略子景作景然相曷作曷相餘同」 \\n 刁攸能人「山濤啟事云鴻臚事多雜為之者多不善今缺當選御史中丞刀攸舊能人也○今案詳本篇上文」韋彪議貢舉「范漢書韋彪子孟達為大鴻臚是時郡國貢不以次功守賦者懈吏事陵遲彪上議曰夫忠孝之人治心近厚鍛鍊之吏治心近薄其要在二千石二千石賢則貢舉得其人也○今案范書五十六韋彪傳陵遲作寖疏治作持陳本已照改俞本亦改持字又吏事二字陳俞本作吏事并脫范字」 \\n 崔林求錄故事「魏書崔林字德儒為鴻臚時龜茲王遣侍子來朝朝廷褒賞其餘國各遣子林恐非真多為夷狄所笑乃移書燉煌求錄前世待遇諸國者事使有恆常王石校因國今案陳俞本諸國者作諸國豐約求作并又俞本儒作孺亦見魏志二十四崔林傳」 \\n ○大長秋二十九 \\n 掌皇后家「續漢書百官志秦曰將作宦者景帝更名大長秋秩二千石掌皇后太子家或用士人為之中興常用宦者○今案俞本同考續漢百官志四秦曰句作承秦將行宦者六字掌皇句作職掌奉宣中宮命陳本已照改」 \\n 非天子卿「韋昭辨釋名長秋自皇后官非天子卿釋云長秋主宮中凡物次春生秋成欲使宮中之祥如之故為名辨云皇后陰官秋者陰之始取其名長者欲其久也○今案陳俞本玉函山房輯本皆脫取其名三字陰官作陰宮又俞本次作以」 \\n 吳彥威恩徵拜「臧榮緒晉書吳彥字士則為交州剌史在鎮威恩宣著徵拜為秋卿○今案亦見晉書五十七吳作吾鎮下有二十餘年四字著下有南州甯靖□表求代二句秋卿作大長秋陳俞本仍作吳餘皆改從今晉書又不改書名是以房書冒臧書謬矣」 \\n 孫和以妾免官「晉陽秋云大長秋孫和上書求以妾為妻免官禁錮○今案陳俞本同」 \\n 北堂書鈔第五十四 \\n  \\n 　"}
{"章节": "●北堂書鈔卷第五十五    設官部七", "正文": "　 \\n ●北堂書鈔卷第五十五設官部七 \\n 　 \\n  \\n 隋祕書郎虞世南撰南海孔廣陶校註諸卿丞三十廷尉平三十一太史令三十二　廟令三十三公車令三十四　太官令三十五符節三十六太倉三十七車府令三十八　武庫令三十九市令四十 \\n ○諸卿丞三十 \\n 比千石揔署曹「續漢書百官志云太常丞比千石掌凡行禮及祭祀大小事揔署曹事○今案續漢百官志二無大字陳本已照刪俞本脫掌凡十字曹上有三字比上有秩字」 \\n 三公子為之「續漢書百官志云司農丞秩比于石漢宣德失建始邑為也○王石校旁勒宣德失建四字今案漢宣以下有誤石華勒之是也考續漢百官志三亦無漢宣以下陳俞本脫此條」 \\n 谷永數言得失「漢書云谷永字子雲為太常丞數上書言得失建始三年日?方正直言劉慶忌舉永待詔公車時對者數千人永與杜欽俱為上第皆以其書示後宮○今案見漢書八十五」 \\n 覆之決定疑義「陶氏家傳云之字孫宗為太常丞凡宗廟疑義多所決定時人為之語曰定禮決疑問陶覆之○今案陳俞本同御覽二百二十九引陶氏家傳語下脫曰字」 \\n 太常弘坐廟事繫獄「漢書韋賢子弘為太常丞賢以太常煩劇多過勸弘自免弘懷嫌不去官竟坐宗廟事繫獄○王石華校常改韋今案漢書七十三嫌作謙師古注云避嫌不肯也陳俞本亦作嫌」 \\n 衞翌賣偷石免官「山公啟事云衞翌為少府丞甚有頓益後坐賣偷石事免官今太子門大夫■〈垂夬〉不審可參選否也○今案陳本門下脫大字嚴輯山公啟事亦無大字翌作昱俞本脫此條」 \\n ○廷尉平三十一 \\n 秩六百石平決詔獄「續漢書百官志云廷尉平一人秩六百石掌平決詔獄○今案陳俞本同又案續漢百官志平一人之上有左字」宣帝召次公「漢書黃霸字次公宣帝聞其持法平乃召為廷殿正及夏侯勝非議下廷尉獄霸從勝授尚書獄中○王石華校標目次下補公字名改召是也今案漢書八十九循吏傳同」丞相舉比干「三輔決錄云何蔽字比干漢正時丞相公孫弘舉為廷尉右平獄無冤民號曰何公○王石華校敝改敞今案作敝作敞皆非也考東觀記何敞傳則敞乃比干五世孫范書亦同皆不得云敞字比干也御覽二百三十一引作茂陵何比干餘同二酉叢書輯決錄亦作何比干漢武時作元朔中舉作辟餘同據廣記引陳本刪敞字兩字俞本改何比干字少卿」 \\n 伯真明法律「謝漢書宗琳字伯真橋玄表琳明法律徵拜廷尉正○今案陳本同御覽二百三十一引宗作陳法律作律令姚輯謝書與原鈔同且別有陳球傳亦字伯真分為二人汪輯本作陳球餘亦與原鈔同」 \\n 顧榮明刑理「晉中興書吳郡顧錄云顧榮拜廷尉平時趙王欲誄淮南官屬下廷尉議罪榮具明刑理不宜濫賴榮濟者甚眾○王石華校時下補趙字今案御覽二百三十引無吳郡四字餘同陳本已改刪濫上有廣字」 \\n 子成輕比「謝漢書陳咸字子成為廷尉監議人常從輕比○今案陳本嚴輯本同俞本脫字子成三字御覽二百三十一引咸作威姚輯汪輯本謝書皆脫」子華宥疑「魏志司馬芝字子華遷大理正有盜官練置郡廁上吏疑女工芝切諫曰夫刑罪之失在于苛暴若不勝掠或至誣服誣服之情不可折獄今宥所疑以從寬義不亦可乎太祖從之○今案魏志十二置郡作置都無切諫二字以從句作以隆易從之義陳本已照改」 \\n 何比干存者千數「東觀漢書何敬傳云比干為廷尉以湯之殘酷見任增飭法律比干常爭之存者千數○王石華校標目改何敞非也敞乃比干五世孫今聚珍本東觀記十九甚為分明又為作遷以湯之三字作張湯以三字餘同陳本已改范書」 \\n 陳咸多所全活「謝漢書陳咸字子成為廷尉監執法多恩多所全活皆稱其恩○今案俞本執法作論報御覽二百三十一引成作威法作獄姚汪輯本皆脫」陸鸞求築評堂「晉起居注云廷尉監陸鸞求增築評堂圖畫先賢○今案通典職官七引晉起居注求上有上匚二字評作訊脫畫字賢下有像詔許之四字陳本畫誤書賢下有者字俞本亦有像字」 \\n 江統作正刑論「王隱晉書云江統字應元為廷尉正作正刑論○今案嚴輯江統小傳據書鈔引同」馬岐河南丞為廷尉正「魏書云江司馬岐從河南丞為廷尉正梁郡有繫囚多所連及數歲不決詔書徒獄於岐囚至詰之皆莫敢慝詐一朝決盡遂超為廷尉○王石華校旁勒江字今案江字係沿上條竄入考魏志司馬芝附子岐傳從作自慝作匿作竟餘同陳本已改魏志」 \\n 顧榮太子舍人轉廷尉正「晉中興書吳郡顧錄曰顧榮入洛以南士秀望累遷太子中舍人轉廷尉正○今案陳本改住今晉書見卷六十八考御覽二百三十一引中興書士作土無太子五字餘同」 \\n ○太史令三十二 \\n 太常屬官太史令「漢書百官公卿表云太常屬官有太史令一人○今案見漢書十九上」冠一梁秩六百石「漢舊儀云太史令冠一梁秩六百石丞二人三百石也○今案平津輯本漢舊儀補還據書鈔引同」不知先王之諱不知風雨之眚此太史之任「新書云不知日月之不得節不知先王之諱與國之忌不知風雨雷電之眚此太史之任○今案賈誼新書傳職篇得節作時節餘同陳本脫日月句電作霆」掌邦六典「周禮春官職云太史掌建邦之六典以逆邦國之治掌法以逆官府之治掌則以逆都鄙之治○今案陳俞本官府誤宮府」掌記瑞應「續漢書百官志云太史令掌凡國有瑞應災異掌記之○今案見續漢百官志志二」掌天時「續漢書百官志云太史令一人六百石掌天時星歷○今案見續漢百官志志二」 \\n 班告朔「周禮春官職云太史正歲年以序事班之以官府及都鄙班告朔於邦國○今案周禮太史職班作頒陳本亦改頒又陳俞本脫太史十六字增入鄭注」奏新厤「書儀云太史令凡歲將終奏新年厤凡國祭祀喪娶之事掌奏良日及時節禁忌○王石校襄改喪今案平津館輯本漢舊儀補遺據書鈔引同陳本作漢書百官志謬矣」明得失「毛詩序云國史明乎得失之迹○今案見關雎詩序」記時事「環濟要略云太史令取善記述者使記時事天下圖書計最典籍皆副焉秩六百石○今案御覽二百三十五引要略無秩六句餘同陳俞本亦脫秩六句又圖書六字作圖記載籍」 \\n 君舉必書「漢書蓺文志云古之王者世有史官君舉必書所以慎言行昭法職也○今案漢書卷三十職作式陳俞本已照改王氏讀書雜志以為職當作戒其義較長」有必書「大戴禮云天子既冠免於保傅則有司過之史有過必書之也○王石華校司下過字今案見大戴禮保傅篇」動則右史書之言則左史書之「禮記云動則右史書之言則右史書之○案陳俞本同考玉藻篇以勳屬左以言屬右與本鈔異」以副賞罰以輔法教「荀悅申鑒云古者天子事必告廟有二史左史記言右史記事先記臧否成敗存焉下及士庶苟有茂異咸在載籍或欲顯而不得或欲隱而名彰得夫一朝榮辱千載善人觀焉悖人懼焉先王重之以副賞罰以輔法教者也○今案陳俞本顯誤題餘同王謨本申鑒作右史記動苟有句作等各有異惟羣書治要四十六引仍作記事又彰作章觀作勸悖作淫」 \\n 董狐良史「春秋左氏傳云趙穿殺晉靈公太史董狐書曰趙盾殺其君孔子曰董狐古之良史也書法不隱○今案見宣二年傳」唐氏神史「春秋文耀鈞云楚有倉雲如霓唐史曰君慢令又簡宗廟以無禮見患七國俱謀背懷屠君於是立禮正推禱醮于廟堂之前曰唐史之策上滅蒼雲得神之史不以知道之原○今案陳俞本背作皆又俞本得神四字作謂之神史陳本滅作減無得之二字及知道句御覽二百三十五引文耀鉤合作命策作冊又脫以無禮二十六字及得神二字」 \\n 青史記摹「漢書藝文志云青史注曰古史官記事也○今案見漢書卷三十」人史據法「韓詩外傅云據法守職而不敢非者人史也○王石華挍改人史為太史今案陳俞本皆改作太史御覽二百三十五引亦然考趙氏周氏校本外傳卷五作人吏本鈔守職篇又引作入史入即人字之譌也外傳人史與人師人友人隸並言斷不作大可知蓋人史即掌書史者便當入太史篇矣」 \\n 右史朔望以聞「周書云維正月王在成周昧爽召三公右史戎夫曰今朕寤遂事奏余乃取遂事之要或畀戎夫主之朔望以聞○王石華校召三下補公字今案讀騷樓本周書史記解右作左今下有夕字驚下無奏字或畀作戒俾主之作言之陳逢衡補注書人表作右史御覽引作主之陳本脫維正以下但云今沒家周書不載非也俞本昧畀誤畢」 \\n 南史執簡以往「左傳云崔杼殺其君光太史書曰崔杼殺其君崔子殺之其弟嗣書而死者二人其弟又書乃捨之南史氏聞太史盡死執簡而往聞既書矣乃還○今案見襄二十五年傳」 \\n 渾天儀造地動儀「續漢書云張衡字平子遷太史令衡妙算機衡之正紀渾天儀造候風地動儀如有地動知震所在驗之以事合契若神○今案御覽二百三十五引算作善餘同姚輯續漢祇有地動儀三字汪輯本與御覽同陳俞本已改范書」 \\n 蒼頡始作文字「帝王世紀云蒼頡取象鳥跡作文字史官之作蓋自此始記其言行策而藏之○今案陳俞本象作像餘同鄉覽二百三十五引世紀蒼上有黃帝使三字策作冊「胡毋作博學章」漢書藝文志秦太史令胡母敬作博學七章○今案漢書卷三十同」 \\n 倚相能讀五典「左傳云楚左史倚相能讀三墳五典八索九丘○今案見昭十二年傳」 \\n 張衡留意天文「文士傳云張衡性精微有功巧藝特留意天文由是遷太史令○今案御覽二百三十五引文士傳同」張壽非漢歷「蔡邕集議云太史令張壽王狹甲寅元以非漢歷○今案陳本脫王挾九字俞本脫以字百三家本中郎集議上有歷數二字餘同」 \\n 終古出圖法奔商「呂氏春秋云夏太史終古見桀惑亂出其圖法而泣乃出奔商○今案呂氏春秋先識覽篇見桀句作夏桀迷惑暴亂愈甚」屠黎以圖法歸周「呂氏春秋云晉太史屠黎見晉之亂以其圖法歸周威公見而問焉○今案陳俞本黎作忝亂作驕威公句考呂氏春秋先識覽篇亦作黍有威公句御覽二百三十五引作屠乘」 \\n 王室多故桓公問史伯「國語云鄭桓公為司徒問於史伯曰王室多故余懼及焉○今案見鄭語」漢祚將終曹公語王立「張璠漢記云太史令王立言漢祚將終代漢者魏曹公聞之使人語曰天道深遠幸無多言○今案陳本無作勿御覽二百三十五引將終作終矣代作承姚輯汪輯本張璠漢記與御覽陳本同」 \\n 單颺占黃帝「魏志云黃龍見譙橋玄問太史令單颺單颺占曰其國有王者興○今案魏志二無占字陳俞本改范書」蔡衡辨大鳥「三輔決錄云辛繕降大鳥太史蔡衡曰五色多青者鷰也○今案陳俞本同事文類聚後集四十二御覽九百十六引同二酉叢書輯決錄降作棲餘亦同」遠不度古近不儀今「魏志高堂隆為侍中猶領太史令隆集上事曰太史許芝所舉韋抱遠不度於古近不儀於今每祭與吏爭肉自取百斤猶恨其少也○王石華校改魏為漢又刪每祭以下皆非也今案陳俞本脫所舉四字又陳本脫每祭以下考嚴輯高堂隆集據書鈔引與孫本同」 \\n ○廟令三十三 \\n 太常屬官有諸廟令「漢書百官公卿表云太常屬官有諸廟令有諸陵太祝令太樂令○今案見漢書卷十九上」醫令諸官「漢官儀云太醫令周官也兩梁冠秩千石丞三百石○今案平津輯本同」銅印墨綬「晉百官表注云太醫令一人周官也銅印墨賢一梁冠○今案俞本脫陳本晉下妄增書字考今晉書職官志亦無此文」景帝改為祠祀令「漢書百官公卿表云太祝令景帝更名為祠祀令武帝更曰廟祀令○今案見漢書十九上」明帝改曰大子令「續漢書百官志云明帝永平十三年曹褎奏尚書旋機鈴曰有帝漢德洽作樂名大子下詔改太樂日大予丞以應圖讖○今案續漢百官志二大子樂令下無此文考范書曹褎傳樂名下無大字丞作樂陳俞本予作序德上有出字餘亦小異」 \\n 掌守陵園「○今案續漢百官志二陵園此句係世祖廟令事舊鈔及陳俞本誤連下條今移正」□□□□「續漢書百官志云高廟令秩六百石守宗廟掌案行掃除無丞○今案見續漢百官志二舊鈔及陳俞本脫去標目故誤連上條今移正」掌祝辭「吉官太祝掌六祝之辭以事鬼神祗祈福祥求永貞○今案春官太祝職祇作示」掌讀祝「書百官志云太祝令秩六百石掌祭祝讀祝迎送神也○今案見續漢百官志二」 \\n 序神人「楊雄太樂令箴淘淘五常設為六樂笙磬既同鐘鼓羽籥用序神人協千國○今案俞本脫陳本無五常二句□作周嚴輯楊雄集據書鈔未改本引亦作周千作于淘作陶五常作五帝此與孫本不同豈據晚年所得竹菴本歟「典倡優」 \\n 桓子新論云昔余在孝成帝時為樂府令凡所典領倡優伎樂蓋有千人之多也○今案問經堂輯本昔下無余在一字時下有余字蓋有句作蓋且千人與陳本同嚴輯本無之多也三字餘同舊鈔」 \\n 掌伎樂人「續漢書百官志云太子樂令一人六百石掌伎樂人凡國祭祀掌諸奏樂及大饗用樂掌其陳序丞一人○今案續漢百官志二伎樂下無人字諸作請陳本已照改又太予誤作太子」 \\n 教習伎樂「晉起居注云成帝咸和平詔太樂令載綬教習伎樂勤勞賜米百斛布三十疋○今案御覽二百二十九引晉起居注習作官斛作石」 \\n ○公車令三十四 \\n 衞尉屬官有公車令「漢書百官公卿表云衞尉屬官有公車司馬令丞各一人○今案見卷十九上」銅印墨綬冠一梁「晉百官表注云公車司燛令一人周官也銅印畦絳服冠集賢一梁冠官品第七俸月二十七斛○今案陳俞本俸月作月俸又陳本集上脫冠字」領徵召「漢官儀云公車司馬令周官也秩六百石冠一梁掌殿司馬門徼夜宮中天下上事及闕下凡所徵召皆揔領之○今案御覽二百三十引漢官儀同陳本及平津輯本作夜徼領之作領也范書和帝紀注引天下七字作諸上書詣闕者皆集奏之二句」 \\n 掌闕門「續漢書百官志云公車司馬令一人六百石掌宮南闕門之事○今案陳俞本同續漢百官志二之事二字作凡吏民上章四方貢獻及徵詣公車者二句」釋之劾奏不敬「史記張釋之為車府令太子與梁孝王共車入朝不下司馬門釋之奏劾不敬由是奇釋之拜中大夫○今案史記張釋之傳同」周乘不畏強禦「周乘字子車拜為公車令不畏強禦以是見惡幸臣拜交趾剌史○今案舊鈔此條及陳俞本皆脫書名考御覽二百三十係引續漢書子車作子居惡作怨汪輯本續漢書周乘傳脫末句餘與御覽同姚輯本脫陳俞本趾作州見上無是字又俞本拜作召陳本召更誤君」 \\n ○太官令三十五 \\n 少府屬官有太官令「漢書百官公卿表云少府屬官有太官令導官太官之別主酒也○今案主酒句是永興引申語非漢書原文考續漢百官志三少府屬官太官令有湯宜丞主酒」秩六百石「漢書儀云太官令秩六百石掌鼎俎饌具世祖中興以新平孝廉年滿五十守宮令與謁者失職權者與之○今案陳俞本舊儀作官儀秩上有一人二字無世祖以下平津輯本漢舊儀補遺據本鈔引亦有一人二字無新平二字」 \\n 著兩梁冠「漢舊儀云尚書陳忠奏太官令宜著兩梁冠○今案平津館輯本?補遺一卷據書鈔引同」司王饔「楊雄太官分箴云時惟膳夫實司王饔舉司巨膳敢告侍夫○今案御覽二百二十九引此箴及陳俞本無舉司二口」掌御膳「續漢書百官志云太官令一人六百石掌御膳飲食○今案續漢百官志三無膳字陳俞本注內照刪而標目仍留膳字是自相矛盾矣」掌諸御米「環濟要略云□□令掌諸御米飛□也○今案陳本同俞本脫玉函山房輯本導作■〈道上禾下〉」主舂御米「續漢書百官志云導宮令一人六百石主舂御米及作乾糒導檡也○今案續漢百官志三同陳本脫及作以下」 \\n 掌八清之飲「應劭注漢書百官公卿表云太官令職在典邦王饔掌八清之飲陳六珍之饌慎口實之御防自敗之奸○今案陳俞本劭下無注字今漢書脫應劭注此文」正百品之羞「應注漢書百官公卿表云太官令職在正百品之羞納四棐之貢○今案陳本刪庄注二字俞本表云以上但作又云考漢書無應劭此注」謁者皆緗幘單衣「又云太官謁者皆著緗幘大冠白絹單衣○今案陳俞本同考漢書無應劭此注」奴婢皆緹■〈糹冓〉蔽膝「漢書儀云太官湯官奴婢各三千人置酒皆緹■〈糹冓〉蔽膝上食用金口器○今案陳俞本構作■〈糸冓〉平津輯本上食作綠幘」職在鼎俎不陳階位「應劭注漢書百官表云太官令職在鼎俎不陳階位○今案陳俞本書下衍儀字考今漢書無應劭此注」職役斯碎非文雅使「蔡邕書云太官令職役斯碎非文雅所使也○今案陳俞本同嚴輯本蔡邕文職作執」時苗壽春令為太官令「魏略云時苗為壽春令遷為太官令領中郡中正定九品之故也○今案陳本無九品句俞本故作政考魏志二十三裴注引魏略中郡作其郡之故也三字作於敘人才」 \\n 張登在職勤為太官令「王朗集云朗薦張登詔曰登忠義彰著在職公勤名位雖卑直亮宜顯饔膳近任當得此吏今以登為太官令○今案御覽二百二十九引王朗集及陳俞本公勤作功勤非也嚴輯王朗集亦沿陳誤」 \\n 鑪炭赤紅而髮不絕「說苑云晉文公饗炙而髮繞之宰曰佩刀砥礪利由干將切肉斷而髮不絕臣罪一也愛誅貫臠而不見髮臣罪二也鑪炭赤紅而髮不絕臣罪三也文公曰噫此有所在乃召次宰詰之果服也○王石華校旁勒愛誅二字今案近本說苑脫考子內儲下篇愛誅作援木餘大同小異陳俞本皆改注韓非子」 \\n 增冶吐炎而髮不銷「謝承後漢書魯國陳正字叔方為太官令時黃門郎宿與正有隙因進御食以髮穿貫炙光武見髮敕斬正正已陛見日臣有當死罪三黑山出炭增冶吐炎燋膚爛肉而髮不銷臣罪一也拔出佩刀砥礪五石虧肥截骨不能斷髮臣罪二也臣丞及庖人六目齊觀不如黃門一人臣罪三也詔敕收黃門○今案御覽二百二十九引宿字穿字已陛見三字又正作政拔作匣肥作肌詔敕句作詔赦之注輯本謝書太作大有宿字仍作正餘同御覽陳俞本誤作陳正叔黑山句作熾以爐炭姚輯據之非也又俞本一人作兩目陳本六目十字作六百而視不自臣始八字」 \\n ○符節三十六 \\n 少府屬官有符節令「漢書百官公卿表云少府屬官有□節令御府令尚方令書百官志云少府屬官有守宮考功令也○今案陳本御府作御史無續漢以下俞本守作守宮功作工考漢書百官表有符節令無御府尚方令續漢百官志三少府守官令一人本注云世祖改考工屬太僕」 \\n 秩千石「董巴漢中官傳云符節守宮令禁內署令秩千石兩梁集賢冠○今案俞本同陳本脫禁內句御覽二百三十引董巴漢中宮傳與本鈔作官者異又無符節令三字及兩梁句餘同」 \\n 領符璽郎「漢書儀云符節令領尚書符璽郎四人□今案平津輯本同俞本郎下有中字陳本改續漢志」主符節事「續漢書百官志云符節令一人六百石為節令一人六百石為符節臺率主符節事○今案見續漢百官志三」主作器械「漢書百官公卿表云少府屬官有考工室如湻注若盧官名也按周官冬官為考工主作器械者也○今案見書十九上冬官二句是臣瓚注」典作衣服「續漢書百官志云御府令典官婢作中衣服及補洗之屬○王石華校洗改浣今案續漢百官志三及陳俞本皆作浣」主御紙筆「又云守官令六百石主御墨紙筆尚書財用諸物及封泥○今案續漢百官志三墨字在筆下」 \\n 掌藝物「又云內署令六百石掌巾布諸藝物○今案續漢百官志三署作者巾作中諸上有張字藝作衣陳俞本已照改」掌器物「又志尚方令掌上方工作御刀劍諸好器物及金玉作器也○今案續漢百官志三上方作上手無及金句陳俞本皆作上手又俞本無尚方令三字陳本無及金六字」珍玩是聚「崔寔尚方令箴曰煌煌尚方古之王府夷頁是鍾珍玩是聚○今案陳俞本同」宣命重威「漢官儀云周禮有典瑞掌節之士蓋所以宣命重威為國信者也○王石華校書改蓋今案平津本漢官儀據書鈔引同陳俞本作漢舊儀」 \\n ○太倉三十七 \\n 司農屬官有太倉令「漢書百官公卿表云司農屬官有太倉令藉田令平準令○今案見卷十九上」秩六百石「續漢書百官志云平準令一人秩六百石○今案見續漢百官志三」銅印墨嬡「晉百官表注云太倉令一人銅印墨綬朝服進賢一梁冠品第七俸月二十斛品俸與上太醫令同也○今案陳本晉下妄增書字餘同」藉田令「杜預奏事云竊惟籍田令本意以籍田千畝十頃之田計其按行周旋不過數里○今案陳本及百三家本嚴輯本杜預集以籍上皆無意字」供宗廟粢盛「又云籍田合凡宗廟粢盛御用饍羞及羣神之調於是取所籍戶口足以當一縣之邑所供至重事貴臨履也○王石華校戶上補籍字是也今案百三家本嚴輯本杜預集之邑皆作一邑」 \\n 趙有名譽「漢書趙廣漢傳云廣漢廣潔下士有名譽州舉茂才拜平準令○今案陳本拜作為餘同漢書七十六名譽以上作以廉絜下士為名無州字拜字」宗不知書「梁冀別傳曰孫壽姊夫宗炘不知書因壽氣力為太倉令○今案孫壽為冀妻見御覽二百三十二引梁冀別傳餘同」 \\n ○車府令三十八 \\n 太僕屬官有車府令「漢書百官公卿表云太僕屬官有車府令太廄未央家馬三令○今案見漢書卷十九上」銅印畦綬官品第七「晉百官表注云車府令銅印墨綬朝服進賢一梁冠官品第七俸月二十斛○今案俞本俸上更有月字餘同陳本脫注字進賢五字作武冠二字」主乘輿車「續漢書百官志云車府令六百石主乘輿諸車○今案見漢百官志二」主乘輿馬「又云未央廄令六百石主乘輿及宮中諸馬○今案續漢百官志二宮中作廄中陳俞本已照改」通法舉「史記趙高傳云秦始皇聞高強力通法為中車府令○今案史記無趙高傳惟李斯傳有中車府令趙高一句秦始皇本紀有書已封在中車府令趙高行符璽事等句又有趙高教胡亥獄律令法事句與本鈔亦微異」 \\n 曹褎篤學舉「東觀漢記曹褎傳云褎篤學有大度舉孝廉拜車府令○今案聚珍本東觀記十八同姚輯本脫有大以下陳俞本褎誤裒」上官憂不在燛「漢書上官桀傳云桀遷未央廏令上嘗體不安及愈見馬瘦上大怒曰令以我不復見馬耶桀曰聖體不安日夜憂懼意誠不在馬言未畢淚數行下上以為忠臣也○今案漢書九十七上畢淚作卒泣無臣也二字陳俞本亦無臣也二字及言未畢三字」 \\n 劉訓兵據門「東觀漢記劉訓傳云訓字平叔拜車府令其夏東周郡國相驚有至京師吏民驚皆奔城郭上訓即夜詣省欲令將禁兵據門以禦之○今案俞本及聚珍本姚輯本東觀記無字平叔三字郭下無上字其夏作時字禁作近陳本郭上句下脫訓字與俞同」 \\n 徐匡執法守正「又云吳良傳云永平中車駕出信陽侯陰就于車騎突鹵簿車府令齊國徐匡鉤就車收奴送獄詔書遣匡自繫吳良上書言信陽侯驕慢無人臣禮匡執法守正而下獄臣恐攻化由是墮矣於是詔出匡左遷即丘長○王石華校出上補近字今案石華從陳俞本也但陳俞本已改引范書則非舊鈔面目矣考御覽二百三十引東觀記亦近字與舊鈔合又脫收奴二字墮作隳聚珍本姚輯本吳良傳皆脫此條」 \\n ○武庫令三十九 \\n 金吾屬官有武庫令「漢書百官公卿表云金吾屬官有武庫令○今案見漢書卷十九上」銅印墨綬朝服武冠「晉百官志注云武庫令銅印墨綬朝服武冠官品第七俸月二十斛○今案陳俞本無注字俸月作月俸」主兵器「續漢書百官志云武庫令六百石主兵器也○今案見續漢百官志四」職閑無事「漢書杜欽傳云欽為武庫令職閑無事欽所好也○今案見漢書卷六十」車駕出先駈「漢官儀云靜室令式道候秦官也令車駕出在前先駈靜清所徼車逆日以示重慎也○今案平津輯本據舊鈔引同陳俞本脫靜室九字車逆日三字又陳本宮令作官俴俞本作令官皆誤」 \\n 車駕出持麾「漢官儀云式道左右凡三惟車駕出迎式道持麾王宮行之乃開○今案平津館輯本據舊鈔引開作閉又附注云續漢志注引漢官儀作本有式道左右中候三人六百石車駕出掌在前清道還持麾至宮門宮門乃開云云此書鈔所引多譌當依彼訂陳俞本已改引百官志補注」 \\n ○市令四 \\n 內史屬官有長安市令「漢書百官公卿表云內史屬官有長安市令稟犧令○今案見漢書十九上」祭遵奉法「東觀漢記云祭遵從征河北為軍市令舍中兒犯法遵格殺之上怒命收遵時主簿諫曰今遵奉法不避是教令敷行也上乃親貰之以為剌奸將軍○今案御覽二百三十二引簿下有陳副二字無親字敷字餘同聚珍本東觀記卷九貰作餘與御覽同姚輯本脫從征句脫遵格二字敷作所餘與御覽同陳本亦敷作所」 \\n 元儒知人「王隱晉書石苞傳云苞買鐵鄴市市沛國趙元儒名知人見而異之便結交歎作販販見而作見苞雅作遠御覽八百十三引王隱書而作苞無名知句及歎其以下」 \\n 北堂書鈔卷第五十五 \\n  \\n 　"}
{"章节": "●北堂書鈔卷第五十六    設官部八", "正文": "　 \\n ●北堂書鈔卷第五十六設官部八 \\n 　 \\n  \\n 隋祕書郎虞世南撰南海孔廣陶校註大夫惣四十一　左右光祿大夫四十二太中大夫四十三諫議大夫四十四議郎四十五童子郎四十六士四十七　□□四十八□□四十九 \\n ○大夫惣四十一 \\n 為■〈⺮觔〉脈臣「六韜云二十七大夫者為■〈⺮觔〉脈之臣○今案陳俞本作觔脉平津館輯本作筋脈」為帝者佐「春秋漢含孳少微之北大夫位焉為帝者佐○今案古微書十二引漢含孳佐下接以主綱紀句」主綱紀「春秋漢含孳云少微之北大夫位焉以主綱紀○今案詳上條」法山陵「又云二十七大夫法山陵○今案范書劉盆子傳注引漢含孳同亦見本鈔五十卷三公篇」毗亮九卿「漢官儀云天子二十七大夫職在言義毗亮九卿無員多至數十人○今案本鈔下文引言義作言議員下有數字餘同平津館輯本亦作議」職參九卿「帝王世紀云大夫者所以參九卿也○今案陳俞本同」 \\n 掌論議「漢書百官公卿表云大夫秦官也掌論議有太中大夫諫大夫皆無員多至數十人○今案漢書十九上太下有大夫二字」掌應對「續漢書百官志云凡大夫數掌應對無常事唯詔命所使○今案見續漢百官志二」一國之高「文子云取一國之高以為二十七大夫也○今案俞本同陳本二十作廿字守山閣本文子上禮篇取作故華館影宋本文子亦作故餘與原鈔同」四方則之「漢官解故云光祿太中諫議大夫揖讓羣卿四方則之○今案續漢志補注引漢官解詁光祿太中諫議三等外尚有中散一等本鈔下文引亦是四等平津館輯本採書鈔北條改太中為大夫是只得光祿諫議二等沿陳本之誤」 \\n 登高能賦「毛萇詩傳云建邦能命龜田能施命作器能銘使能造命登高能賦師旅能誓山川能說喪紀能誄祭祀能語君子能此九者可謂有德者可以為大夫也○今案風定之方中傳大夫上有卿字餘同俞本器上脫作字銘誤詔德者作德音陳本改漢官儀」 \\n 通於人事「說苑云大夫者出入與民同眾取去與民同科通於人事○王石華校照陳本科改利今案近本說苑臣術篇亦科作利」進賢建能「白虎通云大夫為言扶也故傳云進賢建能者大夫也○今案白虎通爵篇扶也作大扶進人者也建作達者作謂之陳本已照改」溫故知新「漢官解故云正帝以中大夫為光祿大夫於古禮為天子之下大夫視列侯之上卿光祿大夫太中議諫大夫溫故知新率由舊章與參國體稽合同異皆能分明古今辨章舊聞○今案陳俞本大夫上無下字列侯作列國溫上有皆能二字又陳本脫率由句及分明二句考續漢志補注引解詁上卿句以上而於古數句則又是世祖中事又類聚四十九御覽二百四十三亦引溫故二句分明二句」 \\n 講論五始「按公羊傳云五始者元年春王正月公即位元者氣之始春者四時之始王者受命之始正月者政教之始公即位者一國之始也○王石華校云講論五始四字應大寫已照改今案公羊隱元年傳文稍異惟何注有受命政教三句考漢書王褎傳師古注有元者氣之始五句蓋引用古公羊家之說亦見玉海卷四十俞本仍竄亂」 \\n 才知深美「漢官儀曰登高能作賦可以為大夫感物造端才知深美可與國事故為列大夫古者諸侯卿大夫交接鄰國以微言相感當揖讓時必稱詩以喻其志別賢不肖而觀盛衰焉○今案陳俞本刪登高二句餘同平津館輯本據書鈔引有登高二句惟稱詩誤稱時」 \\n 職在言議「漢官儀云天子二十七大夫職在言議毗亮九卿無員數多至數十人○今案詳本篇上文」言法於世事在於仁「說苑云大夫者行猶輿繩不傷於言言足法於世不害於身通於關梁實於府庫如此者舉以為大夫事常在於仁也○今案陳俞本輿作舉法作達無足字近本說苑臣術篇亦作舉繩言足法三字作言之二字」 \\n 大夫之後不可徒行「論語先進云顏淵死顏路請子之車孔子曰以吾從大夫之後不可徒行也○今案陳本無注」大夫致仕賜之几杖「禮記曲禮云大夫七十而致仕若不得謝則必賜之几杖行役以婦人適四方乘安車自稱曰老夫於其國則名越國而問焉必告之以其制○今案曲禮名上有稱字陳本已照增」 \\n ○左右光祿大夫四十二 \\n 荀勗以左光祿開府「王隱晉書荀朂傳云朂字公魯為光祿大夫儀同三司開府辟召時諸州郡大水勖陳宜立都水使者門下啟通事令史伊羨趙威為舍人對掌文法詔以問朂朂云增文法之職適恐耗擾閣臣竊謂不可聽之也○王石華校群改辟大夫改大水今案亦見今晉書三十九無左字餘同陳本脫聽之也三字」 \\n 劉寔以右光祿開府「王晉書劉寔字子真以右光祿大夫儀同三司開府辟召○今案亦見今晉書四十一無辟召二字陳本照刪非也」武陔朝論歸美「晉諸公贊云武陔遷為右光祿開府公以身率職朝論歸美○今案俞本同陳本脫以字」賀循儒者為榮「晉中興書會稽賀錄云循字彥先拜左光祿大夫儀同三司帝親臨軒循病雖口不能言而猶指麾迎服章車駕親臨執手垂淚太子往還皆拜儒者以為榮○今案御覽二百四十三引中興書先作士左光作右光無儀同以下陳俞本儀上有開府二字迎服章作左右推去章服六字垂作流」 \\n 入朝不趨「晉諸公贊云扶風王入朝恆不遷世祖以至親晚乃敘用惠帝即位為光祿大夫秩比三司開府辟士劍履上殿入朝不趨○今案陳俞本脫入字大夫二字又陳本脫恆不十六字開府四字俞本脫恆不八字惠帝四字開府句作不開辟士」 \\n 太官致膳「晉中興書云琅邪顏含拜右光祿大夫賜床帳被褥太官四時致膳固不受于時王道帝師名位隆重羣僚宜為降禮馮懷以問於含含曰王公雖尊理無偏敬降禮之言或是諸君事宜鄙人老矣不識時務者也○今案亦見今晉書八十八羣僚作百僚雖尊作雖重于時下有論者以三字馮上有太常二字陳俞本已照改仍冒稱晉中興書何也」 \\n 秩二千石「漢書貢禹傳云禹字少翁為光祿大夫領尚書秩二千石祿賜愈多家以益尊自念終無以報厚德日夜慚愧而己○今案漢書七十二尊作富餘同陳本脫益尊句」 \\n 銀章青綬「晉百官表注云光祿大夫銀章青綬五時進賢兩梁冠佩水蒼玉官品第二俸月三十五斛○今案陳本同亦見今晉書廿四職官志第二作第三俸月句作俸日三斛餘同」 \\n 獻可替否讚揚德化「晉百官表注云光祿大夫右官也詩云三事大夫莫肯夙夜職掌言議獻可替否讚揚德化者也○今案類聚四十九引晉百官表注肯作不議下有毗亮論道句陳本脫古字餘從類聚」 \\n 存問耆老延登賢俊「續漢書百官志云光祿大夫掌弔襚祠贈及護喪事立嗣王也○今案續漢百官志二掌弔以下作凡諸國嗣之喪則掌弔無標目二句疑分二條陳本脫光祿以下」出則奉車「漢書霍光字子孟為光祿大夫出則奉車入侍左右出入禁門二十餘年小心謹慎未嘗有過甚見親信○今案漢書六十八門作閻陳俞本已照寫」出驂乘「漢書金日磾字公叔為光祿大夫日磾既親近未嘗有失上甚愛之賞賜累千金出則驂乘侍左右○今案漢書六十八公作翁餘同陳俞本皆刪字公叔三字」出入廬兒傳呼「漢書云杜陵王仲翁霍光以為光祿大夫仲翁出入從蒼頭廬兒傳呼甚寵○今案見漢書七十八蕭望之傳」致仕門施行馬「魏志云黃初四年楊彪為光祿大夫詔給吏卒門施行馬晉紀云致仕多遜位者給床帳簟蓐賜錢二十萬給吏卒門施行馬○今案陳本簟蓐作褥席餘同俞本但存晉紀一條考黃初四句見魏志文帝紀裴注引續漢書非陳志正文也晉紀以下亦見御覽二百四十三引王隱晉書劉毅以光祿大夫致仕門施行錢百三十萬亦可借證本鈔且有光祿句與本鈔篇目相合」 \\n 次丞相亞九卿「漢書谷永為光祿大夫秩中二千石位次丞相蜀志譙周字允南光祿大夫秩中二千石位亞九卿○今案近本漢書谷永傳但有為光祿大夫勻譙周以下見蜀志卷十二本鈔下葉亦引」 \\n 谷永才能徵拜「漢書谷永字子雲待詔公車為上策既為大將軍王鳳所說才能最高由是擢為光祿大夫永奏書謝鳳曰永斗筲之材質薄學朽無一日之雅左右之介將軍說其任言擢之皂衣之吏廁之爭臣之末○王石華校早改皂今案漢書八十五谷永傳才能作能實餘同」 \\n 陳宮文武擢拜「會稽典錄云上見天下郡郎制曰文武左右陳宮乃正中立上問此何郡郎不從行詔對曰有文石武未知所如又問何施答曰文為顏氏春秋武為孫吳兵法上擢拜大夫○今案陳俞本脫不從句」 \\n 晁錯亮第乃遷「漢書晁錯對策當錯有百餘人惟錯為高第乃遷中大夫謹按漢武改中大夫為光祿大夫○今案見漢書四十九陳本脫謹案以下」周堪領尚書「漢書周堪為河東太守詔曰先帝賢之命而傅朕出而試之三老官屬詠誦其美使者過郡靡人不稱今徵堪為光祿大夫秩中二千石領尚書事○今案漢書三十六劉向傳誦作頌餘同」 \\n 鄧晨監諸將「黃嶠漢書云鄧晨字偉卿拜光祿大夫數讌見說故舊平生為歡晨從容謂上曰僕竟辨之上大笑使持節監諸將汝南從幸度淮因領九江兵○今案姚輯汪輯本華書脫亦見范書四十五諸將汝南作賈復等三字度淮作壽春因領作留鎮無兵字同陳本已改注范書」 \\n 常惠勤勞「漢書常惠使匈奴并見枸十餘年昭帝時乃還嘉其勤勞拜為光祿大夫○今案見漢書七十」樊宏謙卑「華嶠漢書云樊宏字靡卿為光祿大夫位特進宏為人性嗛卑畏慎不求苟得○今案陳本姚輯本汪輯本華書無性字得作進」魯芝清約「錄云光祿大夫魯芝清約儉嗇耆艾不渝賜絹三百疋乃命不令虜希謝可特免也○今案乃命以下有譌脫陳俞本因刪去又陳本脫耆艾句」倪寬語經「漢書倪寬以侍御史見上語經學從問尚書擢為中大夫○今案見漢書五十八」房鳳明經「漢書王根薦房明經通達擢為光祿大夫○今案見漢書八十八」蔡義說詩「漢書蔡義傳召見義說詩甚悅之擢為光祿大夫給事中遷御史大夫○今案見漢書六十六」荀邃善論「荀氏家傳云邃字道明性清靖善談論遷光祿大夫○今案陳本脫性清三字俞本清作雅餘同御覽二百四十三引荀氏家傳邃作闓靖作靜餘同」論辨便宜大臣數屈「漢書嚴助良策武帝善之擢為中大夫令助與大臣辨論國家便宜大臣數屈尤親幸焉○今案見書六十四上」時訪大義據經以對「蜀志譙周字允南遷光祿大夫位亞九卿雖不與政事以儒行見禮時訪大義輒據經以對而後生好事者亦咨問所疑焉○今案見蜀志十二譙周傳義作議餘同陳本亦作議卿誤列又於段末附案語云本傳不載謬極今本傳明明有何謂不載耶」 \\n 主父言世務「漢書主父偃上書言世務書奏召見拜中大夫一歲四遷按漢武帝改中大夫為光祿大夫○今案漢書六十四上一歲作歲中按漢以下是永興引申語」吾丘對寶鼎「漢書吾丘壽王傳云壽王字子贛為光祿大夫汾陰得寶鼎羣臣皆上壽賀曰下得周鼎壽王獨曰非周鼎上曰朕得周鼎壽王獨以為非何也壽王對曰漢家自高祖周亦昭德行布恩施惠至於陛下功德愈盛天端並至天祚有德而寶鼎自出此乃漢寶非周寶也○今案見漢書六十四上」 \\n 言楚辭武甚悅「漢書朱買臣傳云買臣字子翁嚴助薦之召見誦春秋言楚辭武帝甚悅拜中大夫謹按漢帝改中大夫為光祿大夫○今案見漢書六十四上謹按以下是永興引申語」舉賢良武帝善之「漢書金日殫字公叔拜光祿大夫日殫既親近未嘗有先上信愛之賞賜累千金○王石華校云此係前出則驂乘條注與舉賢良無涉从陳本引董仲舒事為得今案陳俞本皆注漢書董仲舒是也考漢書六十八日殫拜光祿大夫係在武帝時但無舉賢良事耳」 \\n 灌嬰數力戰「漢書灌嬰數力戰拜為中大夫謹按漢帝改中大夫為光祿大夫○今案見漢書四十一謹按以下是永興引申語陳本刪謹按二句」王延世河決塞堤「漢書王延世成帝初河決遣延世塞堤三十日堤成上曰長於計策功費約省用力日寡其以延世為光祿大夫秩二千石賜關內侯黃金百斤○今案漢書廿九溝洫志作三十六日河堤成餘同陳本已照改「徐自為五原築障」 \\n 漢書匈奴傳云大初四年使光祿大夫徐自為出五原塞千餘里築列亭障至盧朐也○今案漢書九十四上千餘十二字作數百里遠者千里築城障列亭至盧朐陳本已照改」 \\n 長公當輿前諫「漢書夏侯勝字長公為光祿大夫昌邑王數出勝當乘輿前諫曰天久陰而不雨臣下必有謀上者陛下出欲何之王怒謂為妖言縛以屬吏○今案漢書七十五妖作祅」子橫當車斷鞅「汝南先賢傳郭憲字子橫上欲到三輔諫曰天下初定車未可巡行憲當車拔刀以斷鞅上不止到宏農兵起潁川上曰悔不用大夫言是乃還也○今案說郛本汝南先賢傳上欲五字作車駕西征隗囂巡行作以動止作從到宏農作遂上隴大夫作光祿無是乃句陳本已改范書俞本巡下有遂字潁誤類無是乃句於上曰句上補乃還二字餘同舊鈔」 \\n 汲黯數切諫「漢書汲黯字長孺為中大夫以數切諫不得久留內遷東海太守○今案見漢書五十」張湛數正諫「東觀漢記張湛字子孝為光祿大夫數正諫威儀不如法度者湛常乘白馬上有異政輒言白馬生且復諫矣○今案聚珍本東觀記十三上作帝姚輯本上作光武陳本脫威儀以下」 \\n 樊英委榮為光祿大夫「樊英別傳云詔曰英委榮辭祿不降其節志不可辱今以英為光祿大夫常以八月存高年致牛一頭酒三斛劉也○王石華校將下條標目毅字移置劉字之下抑知劉字已是從下竄入者可謂誤而益誤矣今案類聚四十九御覽二百四十三引英別傳無可辱句及存高年三字」 \\n 劉毅告老為光祿大夫○「今案舊鈔劉字誤竄上文注中又脫去注文且誤連下今移正又考御覽二百四十三引王隱晉書有此文陳俞本刪此條」□□□□「魏志常林字伯槐時論以林節操清峻欲致之公輔而林遂稱疾篤拜光祿大夫○今案見魏志廿三常林傳」卞壼乞解拜光祿大夫「臧榮緒晉書卞壺字望之患面創累乞解職拜光祿大夫○今案亦見晉書七十同陳俞本已改注今晉書又俞本壺改壺」 \\n ○太中大夫四十三 \\n 朝賀待以師禮「謝漢書陳囂字子公拜太中大夫年七十每朝賀帝待以師傅之賜几杖入朝不趨贊事不名以病乞骸骨以大夫位終○今案俞本姚輯本同姚輯本謝書太作大餘亦同陳本脫病乞二句」 \\n 致仕秩與卿同「王晉書華表字子偉名自退靜上表乞致仕詔以為太中大夫門施行馬秩與卿同○今案俞本脫名自四字上表句作以老病乞骸骨餘同亦見今晉書四十四子偉作偉容名自作清澹秩作祿賜陳本已改今晉書」 \\n 田豫食卿祿「魏書田豫乞遜位太傅司馬宣王以豫剋壯書諭未聽豫答曰年過七十而以尸位譬猶鐘鳴漏盡而夜行不休是罪也遂固稱疾篤拜太中大夫食卿祿○今案亦見魏志廿六剋作克諭作喻尸作居罪下有人字陳俞本已照改而仍？稱王沈魏書失之矣」 \\n 袁奧從卿列「晉錄云太中大夫新蔡男袁奧志高表行所宜優異可從九卿崇重之例給使四人○王石華校宜改誼謬甚今案俞本同陳本志高八字作行誼優異」數存問「東觀漢記張湛為太中大夫病中居東門候舍故時人號為東門君也天子數存問○今案陳本及聚珍本中居作居中為東作中東天子作帝俞本亦作帝餘與舊鈔同姚輯本東觀記脫天子二字餘與原鈔悉同」 \\n 數引見「又東觀記云張純字伯仁為太中大夫在朝廷累世明習故事建武初定典多缺每有疑義輒以訪問以斷是非一日或數四引見○今案俞本及聚珍本東觀記廷字以斷句作多所正定又俞本初下無定字聚珍本建武句作時字姚輯本作建武初與聚珍本同陳本已改范書」 \\n 文帝說賈誼「漢書賈誼年二十餘最為少每詔合□下諸老先生所未能言誼言之人人各如其意諸生於是乃以為能文帝悅一歲中超遷至太中大夫○今案漢書四十八其意下有所出二字餘同陳俞本已照增又悅下脫一字而歲中二字又改置超遷」 \\n 朝廷訪鄭典「續漢書云鄭興為太中大夫數上便宜多見用朝廷每有大議輒訪焉其論說依經守正眾莫能屈也○今案姚輯汪輯本續漢書同陳俞本大誤文」 \\n 召見宣室對政得失「漢書王嘉字公仲為長陵尉召見宣室對政事得失超遷太中大夫○今案見漢書八十六」徵詣明堂問治亂事「漢書云武帝以安車徵申公時公年八十餘對曰為治不至多言顧力行何如耳上方好文辭見申公對默然然已招致以為太中大夫○今案近本漢書八十八不至作不在陳本已照改王氏讀書雜志據此舊鈔至字及御覽一百十五引以正今本漢書之誤」 \\n 說詩高祖之前「漢書陸賈為太中大夫時時前說詩書高帝罵之曰乃公居馬上得之安事詩書賈曰居馬上得之安可以馬上治之乎且湯武逆取而順守之文武並用常久之策也○今案漢書四十三策作術陳俞本已照改」 \\n 勸講華光之內「續漢書劉寬字太饒拜太中大夫勸講華光之內○今案姚輯汪輯本續漢書脫此條惟汪本劉寬傳太饒作文饒陳俞本已改范書勸作侍」賜牀帷「臧緒晉書爰郡字文伯年老年骸骨詔聽如所請上拜太中大夫賜錢三十萬牀帷薦蓐祿與卿同遣殿中醫給藥也○今案陳俞本所下無請字蓐作褥又陳本脫殿中句俞本醫作侍」 \\n 賜安車「傅子云魏明帝以管甯為太中大夫賜朝服一具衣一襲被一領安穩犢車一乘○今案俞本同陳本改魏志非也嚴輯本傅子脫太中二字朝服但空二格惟傅節子輯傅氏家書與舊鈔同」 \\n 官名興禮「漢書賈誼以博士超遷一歲中至太中大夫誼奏漢興二十餘年天下和洽宜當改正朔易制度定官名興禮樂乃草具其儀法○今案見漢書四十八陳本脫易字」 \\n 行風俗多所舉稱「漢書蓋寬饒字次公為太中大夫使行風俗多所稱舉貶黜奉使稱意○今案見漢書七十七」在朝廷數上便宜「續漢書梁統字仲寍拜太中大夫在朝廷數上便宜言法令既輕宜遵舊典○今案姚輯本續漢書同汪輯本上作陳言作以為亦同」使南越尉佗稱臣「漢書陸賈使南越拜尉佗為南越王令稱臣以功拜太中大夫○今案見漢書四十三」會東郡盜賊請降「續漢書耿純字伯山拜太中大夫威信著於衞地東郡盜賊起與大兵會東郡聞純入界盜賊皆詣純詣降大兵不戰而還○今案記姚輯本威信句在太中句上無郡盜句汪輯續漢書亦句法筅後少異然與原鈔悉同」 \\n 橋玄謙儉下士「張璠漢記云橋玄字公祖謙儉下士不以王爵私親拜太中大夫及卒家無餘業當世知其名稱為忠臣○今案姚輯汪輯本張璠漢記無餘作貧乏產知其名作以此二字餘同陳俞本多刪改」 \\n 韓暨志節高潔「魏志韓暨傳明帝詔曰太中大夫韓暨澡身浴德志節高潔年踰八十守道彌固○今案見魏志二十四」曼倩敖弄公卿「漢書東方朔字曼倩為太中大夫給事中觀察顏色直言切諫上常用之自公卿在位朔皆敖弄無所為屈上以朔口?好作問之嘗醉殿中小遺殿上劾不敬有詔免為庶人○今案見漢書六十五陳本脫嘗醉以下」 \\n 文舉愛才樂酒「張璠漢記云孔融字文舉拜太中大夫雖居冢失勢其賓客日滿其門愛才樂酒常嘆曰坐上客常滿罇中酒不空吾無憂矣○今案俞本賓上無其字陳本居句作及退閑職類聚二十六引樂酒作樂土嘆曰上有若不足每四字上客作上賓姚輯汪輯張璠漢記與類聚同」 \\n 魯？道藝深明「續漢書魯？字叔陵遷中散大夫賈逵薦？道藝深明時見用復黃散大夫數事上善？罷朝時賜冠幘履衣袜各一襲○今案陳俞本及姚輯本續漢書皆誤平姚氏又附注云平即東觀記魯丕豈丕亦名平耶謹按姚說誤也丕古作？與平相似故轉寫易訛耳汪輯本不悞惟時作宜履衣作衣履脫袜各四字」 \\n 嵇康風姿清秀「臧榮緒晉書嵇康字叔夜風姿清秀高爽任真與宗室婚賜拜中散大夫○今案俞本宗上有魏字無賜字陳本已改今晉書見四十九卷」 \\n ○諫議大夫四十四 \\n 古之下大夫「漢官解故云世祖中興諫議大夫太中大夫中散大夫光祿大夫此四等於古皆為天子下大夫也○今案陳本平津本故作詁又陳本等上脫四字」大夫最高大「韋曜辨釋名云太中大夫在中最為高大者也○今案御覽二百四十三引辨釋名脫為字者字餘同陳本太中誤太史」何武賢良徵「漢書何武字君公王音舉武賢良方正徵拜為諫議大夫○今案漢書八十六無議字陳本已照刪」孔光經學舉「漢書漢光以經學舉拜為諫議大夫○今案見漢書八十一」 \\n 虞承不撓「謝漢書虞承字叔郎拜諫議大夫雅性忠蹇在朝堂敢犯顏諫爭終不曲撓散俸祿賑給諸生○今案初學記十二御覽二百二十三引謝書郎作明無敢字俸字蹇作謇汪輯本有俸字餘與初學記同陳本脫字叔郎三字餘亦與初學記同」 \\n 周舉高亮「續漢書吉舉字宣光梁商表為從事中郎商疾甚帝問遺言對曰臣從事中郎周舉清慎高亮不可不任拜諫議大夫○今案御覽二百二十三引及汪輯本續漢書脫不拜三字姚輯本脫不不任拜四字更不成句矣陳本已照御覽改」 \\n 言得失「漢書王吉字子陽遷諫議大夫是時宮室車服甚盛外戚貴寵吉上疏數言得失上以其言逆耳不甚寵異也吉遂謝病歸琅琊○今案漢書七十二逆耳作迂闊陳本已照改本鈔下文引亦作迂闊」 \\n 陳讜言「謝漢書陳翻字君成轉諫議大夫天性諒直數陳讜言武帝嘉之○今案初學記十二御覽二百二十二引陳翻作傅翻陳本及姚輯本汪輯本謝書亦作傅餘同」 \\n 陳宣明洛水必不入「楚國先賢傳云陳宣字子興拜諫議大夫建武十年洛水溢出造孟津城門校欲築塞之宣曰昔周公卜洛以安宗廟為萬世基盡不入城門今數為災異人主之過不可解塞之無益昔王尊尚修己以祠災異豈况朝廷中興之主水必不人言而水退也○今案陳俞本脫造孟津二字祠作穰豈况八字作况朝廷乎水必上有固知二字又陳本脫字子興三字盡作蓋」 \\n 陳禪諫人不宜設「謝後漢書陳禪宇紀山拜諫議大夫永寍中西南夷撣國獻幻人士火自支解易牛馬頭於元日作之帝共觀之禪獨離席舉手諫曰昔齊作侏儒之樂仲尼鄙之帝王之廷不宜設夷狄之技尚書陳忠劾奏禪曰昔西夷之樂陳於門今撣國萬里貢獻非鄭聲淫女之比詔左轉為玄菟都尉○今案陳俞本及姚輯汪輯本謝書中作元年元日作元會觀作視鄙作誅淫女作佞人都尉作障尉餘同」 \\n 天子納其善言「漢書貢禹傳云禹字少翁元帝徵禹為諫議大夫數虛己問政事是時年歲不登禹奏曰宮室制度從其儉者天子納其善言○王石華校照陳本者改省誤矣今案漢書七十二仍作儉者又納其善言作納善其忠」 \\n 好事從其遊學「漢書揚雄字子雲以耆老久次轉為大夫家貧嗜酒人希至其有好事者載酒從其遊學○今案見漢書八十七下」謙遜接人「漢書韋玄成字少翁以父任為郎少好學脩父業尤謙遜又家貧者益加敬田是名譽日博以明經擢為諫議大夫○今案漢書本傳家貧作貧賤博作廣陳本已照改本鈔改博者永興避隋煬帝諱也」 \\n 質樸守正「漢書夏侯勝字長公為諫議大夫給事中勝為人質樸守正簡易無威見時謂上為君誤相字於前上亦以是親信之○今案見漢書七十五陳本脫見時以下」 \\n 乘車出關「東觀漢記郭丹字少卿從師長安買符入函谷關乃慨然而嘆曰丹不乘使者車不出此關既至京師嘗為都講更始二年為諫議大夫持節使歸南陽自去家十有三年果乘高車出關○王石華校改嘗為常非是今案初學記十二御覽二百二十三引及陳本節下無使字聚珍本東觀記三作二餘同姚輯本與原鈔悉同」 \\n 安集關西「華後漢書鄭興更始立拜諫議大夫使安集關西○今案俞本及姚輯本汪輯本華書同陳本刪華字」從遊為歌「漢書王褎字子淵為諫議大夫褎從遊所幸之宮館輒為歌頌議者以為淫靡不急○今案見漢書六十四下」召入作賦「華陽國志云李尤字伯仁賈逵薦尤有楊雄之才明帝召入作東觀辟雍德陽諸觀賦銘拜諫議大夫○今案陳本仁誤任廖刻顧校影宋足本華陽志卷十中仍脫入字議字」人希至門「漢書揚雄字子雲為諫議大夫家貧嗜酒人希至其門○今案見漢書八十七下」寄止靈臺「三輔決錄云第五頡字子陵為諫議大夫洛陽無主人鄉里無田宅寄止靈臺中或十日一炊○今案說郛本決錄同初學記十二及陳本一炊作不炊二酉叢書輯本決錄據陳本引」 \\n 王吉病歸「漢書王吉字子陽遷為諫議大夫時宣帝頗修武帝故事吉上疏言得失上以其言迂闊不甚寵異吉遂謝病歸琅琊○今案見漢書七十二」江革告歸「謝漢書江革字次伯轉諫議大夫賜告歸天子思革篤行詔曰革前以病歸今起居何如使義以見穀千斛賜巨孝常以八月長□存問致羊酒以終厥身○今案姚輯本謝書篤行作至□吏作長史汪輯本亦作至餘同陳本照改至」 \\n 繫掖庭獄「漢書云劉□以美方□為諫議大夫會成帝欸立趙婕好為皇后輔上疏諫曰腐木不可為柱臣得以同姓拔擢尸祿不誠污辱諫爭之官不敢不盡死書奏以掖庭秘獄○今案漢書七十七大夫上無議字誠作忠陳本已照改考舊鈔改誠者永興避隋高祖之父諱也」 \\n 繫北寺獄「袁崧漢書云劉陶字子奇拜為諫議大夫靈帝世陶上疏言亂皆由於宦官詔收繫黃門北寺獄陶閉氣而死○今案姚輯汪輯本袁書拜下無為字無靈帝世三字上疏作疏陳餘同陳本已改范書」 \\n ○議郎四十五 \\n 議郎秦官「漢官儀云議郎郎中秦官也議郎秩比六百石特徵賢良方正敦樸有道第公府掾試博士者拜郎中也○今案平津輯本漢官儀卷上同」比六百石「漢官儀云議郎十二人秩比六百石不屬署不直事侍御史遷補博士諸侯王郎中令○今案平津輯本卷上同」吳良考試為議郎「東觀漢記東平王蒼上疏薦吳良上以章示公卿曰蕭何舉韓信設壇即拜不復考試今以良為議郎○今案類聚五十三引東觀記脫上疏字舉字薦下有吏字聚珍本姚輯本皆脫此條陳俞本已改范書」 \\n 蘇章高第為議郎「續漢書蘇章字孺文博學能屬文安帝舉賢良對策高第為議郎○今案姚輯汪輯本續漢書脫亦見范書六十一良下有方正二字陳俞本已改范書」 \\n 甄宇以儒學拜「東觀記甄字字□□子晉晉子丞周澤董魯平叔叔子軼並以儒拜議郎○今案陳本脫字下十七字俞本脫晉子丞十三字聚珍本姚輯本東觀記作字文聚珍丞作承餘同姚亦脫子晉以下」 \\n 張丞以方正拜「魏志云張丞字公先少知名以方正拜議郎○今案魏志十一丞作承少作亦陳俞本已改承」孔光明經學「漢書孔光字子夏經學尤明年未二十為議郎○今案漢書八十一及陳本同宋祁曰二或作三俞本則作四十」召馴能講論「?記云召馴字伯春以志行稱鄉里號之曰德行恂恂召伯春以月經有智讀能講論拜議郎○王石華校刪去讓字非也今案聚珍本東觀記無能字陳俞本智讓作志行又陳本行作義聞」 \\n 令說尚書「續漢書云桓榮字子春師學歐陽尚書上召見令說尚書上善其說拜為議郎賜錢十萬入授太子甚見尊重每朝會上輒令榮於公卿前說經因問長安時舊事上曰得卿幾晚○今案姚輯汪輯本續漢書師學作少學上善句作甚善之餘同陳本改范書仍？稱續漢書謬矣」 \\n 使祠陵廟「益部耆舊傳云李尤字伯仁為議郎安帝寢疾使尤祠陵廟肅慎齊□祝俱美上疾乃瘳○今案陳俞本乃瘳作有瘳」德行高妙「東觀漢記黃瓊字世英以德行高妙公車徵拜議郎豐之職也○今案陳俞本及聚珍本東觀記無豐職句姚輯本徵作欲亦脫末句」篤行清苦「謝後漢書石苞延傳為諸生篤行清苦學五經徵拜議郎○今案姚輯本謝書同」劉淑諸儒之表「謝後書劉淑字仲承舉賢良方正對策十二科為天下諸儒之表握為議郎○今案陳本及姚輯汪輯本謝書同」趙亨質稟純粹「晉起居注云太康中詔曰議郎趙亨質稟純粹思義通濟學之有舊方欲敘授而得此薦意常念之○今案陳俞本思義作思議餘同」 \\n ○童子郎四十六 \\n 謝廉通經「續漢書云左雄奏徵海內名儒為博士使公卿子弟為諸生有志操者加其俸祿及汝南謝廉河南趙建年始十二各能通經雄並奏拜童子郎於是負書來學雲集京師○今案范書五十八臧洪傳注引續漢書建下有章字餘同姚輯汪輯本亦然陳俞本續改後餘同」 \\n 伯達試經「魏志云司馬朗字伯達十二試經為童子郎監試者以其身體壯大疑朗退年朗曰朗之內外累世長大朗雖稚弱無仰高之風損年以求早成非志所為也監試者異之○今案魏志十五退作匿稚作穉陳本已改匿」 \\n 魏貌冠都布衣「續漢書百官志云轀車拂挽為公卿子弟六卿十人挽兩邊白素幘委貌冠都布衣也○今案陳俞本同考今本續漢志無此文」六品子弟「晉要事云咸康七年尚書僕射諸葛恢奏恭皇后今當山陵依舊公卿六品清官子弟為挽郎非古也帝奉曳國士為之役夫其悉罷之○今案陳俞本帝作豈有其悉作請悉」一時之秀「世說云徐育長甚有令名武帝崩選百二十挽郎皆一時之秀育長亦在其中○今案陳本二十作廿字其中說百中惜陰軒本世說紕漏篇徐作任秀下有產字考劉孝標世說注引晉百官名云任瞻字育長則徐字非矣」 \\n ○士四十七 \\n 無生得貴由士而起「白虎通云王字者所以稱士何以為人無生得貴者莫不由土而起故禮士冠經天子之元子土也鄭玄注云儲君何主猶云士也○今案元子士也以上見白虎通爵篇鄭玄以下非白虎通文亦非士冠記注陳俞本已刪」 \\n 通古今辨然否「白虎通云通古今辨然否謂之士人也○今案俞本無也字近本白虎通爵篇及陳本無人也二字」能治上官「周書云人生成人能治上官謂之士人○今案陳俞本同」使不辱命「論語云子貢問曰何如斯可謂之士矣子曰行己有恥使於四方不辱君命可謂士矣○今案見子路篇」 \\n ○□□四十八（兩類已闕） \\n ○□□四十九 \\n 北堂書鈔卷第五十六 \\n  \\n 　"}
{"章节": "●北堂書鈔卷第五十七    設官部九", "正文": "　 \\n ●北堂書鈔卷第五十七設官部九 \\n 　 \\n  \\n 隋祕書郎虞世南撰南海孔廣陶校註中書惣五十中書監五十一中書令五十二　中書侍郎五十三中書舍人五十四秘書惣五十五秘書監五十六　秘書丞五十七秘書郎五十八　著作郎五十九著作惣六十著作佐郎六十一 \\n ○中書惣五十 \\n 領尚書事「漢書儀云漢書置中書官領尚書事○今案平津本收入漢官儀卷上用陳俞本考初學記十一引無事字及書下官字然正作漢書儀與影鈔合足訂陳俞之誤」 \\n 掌尚書事「漢書百官公卿表云考武帝遊宴後宮以宦者掌尚書改為中書謁者令置僕射凡宦者之職皆曰中成帝建始四年罷中書官改中書謁者令為中謁者令○今案陳俞本改上有事字改下無為字又陳本脫罷中四字俞本收二句脫兩令字餘同今漢書百官公卿表只有成帝以下仍無罷中句考漢書成帝紀臣瓚注有云漢初中人有中謁者令孝武加中謁者令為中書謁者令置僕射與舊鈔大同小異」 \\n 掌機密「漢書儀尚書令并掌詔奏既置中書掌詔誥答表皆機密之事○今案陳本脫尚書令九字平津輯本漢舊儀用陳本時未得舊鈔故也」掌內事「環濟要略云中書掌內事密召下州郡及邊將不由尚書也○今案陳本脫召字也字御覽二百二十引要略尚書下有署字」非良才何可斯任「溫嶠上疏云中書之職酬對無方酙酌輕重豈唯文疏而已自非望士良才何可妄居斯任○今案詳本鈔中書令篇」非輕才所可獨任「王獻之啟琅邪文孝王為中書監表云中書職掌詔命當否是寄故非輕才所可獨任也○今案本鈔中書監篇引職上有重字無可獨二字」 \\n ○中書監五十一 \\n 監令同車「曹嘉之晉紀云中書監令常同車入朝至和嶠為令而荀勖為監嶠意強抗專車而坐乃使監令異車自嶠而始也○今案初學記十一引曹晉紀自嶠句作自此始也餘同陳本已改今晉書」 \\n 宰相參領「王獻之啟琅邪王為中書監表云中書重職掌詔命自大晉建國常令宰相參領中興以來益重其任故王□珍徽德音四塞○王石華校晉改音今案陳本及百三家本大令集珍作彌餘同」 \\n 機密之要宜得其才「王隱晉書張華字茂先為中書令加散騎常侍為中書監永平元年詔曰華體良清粹才識經濟前任中書有思謀之勤機密之要宜得其才以華為中書監加侍中○今案俞本良作量餘同陳本脫加散九字體良八字永下脫平字考今晉書三十六無永平以下」 \\n 當否是寄故非輕才「王獻之啟琅邪文孝王為中書監表云中書重職掌詔命當否是寄故非輕才所任○今案詳本卷上中書惣篇」加典著作又定律令「王隱晉書荀勖字公曾拜中書監加典晉作詔撰天帝紀又與賈充共定律令班下施用○今案俞本曾魯脫詔撰句陳本已改今晉書類聚五十四引王隱書只有與賈二句」 \\n 事多不泄子弟管之「傅暢晉贊云華廙字長駿為中書監時戎事多不泄廙啟世祖召受子薈筆草詔先時荀勖為監末年亦使息組書草詔傅祇為監病風年老復俠息暢書啟事前後相承以子弟管之自此議始也○今案御覽二百二十引諸公讚無字長三字戎字年老二字及此議句又筆草作答字餘同陳俞本廙啟四字作廙年老病風召受作令其無筆字組作但無傅祇十五字又陳本脫自此句俞本刪議字」 \\n 荀朂從遷發恚「王導表云乞得除中書監侍節專壹所司竭誠保傅惟力是視詔曰昔者荀公曾從中書令遷尚書令人賀之乃發恚○今案御覽二百二十引此表令遷作為竭誤謁陳本亦作監為無持節二字」 \\n 庾亮以姻婭地嫌「庾亮上疏云肅祖即位欲使為中書監亮以姻婭地嫌上疏曰臣領中書則示天下以私六合怭私其媚入皆有私則天下無公○今案見文選及御覽二百二十引晉中興書陳俞本改引今晉書非舊鈔面目」 \\n ○中書令五十二 \\n 處機近「晉中興書王珉字秀琰遷拜為中書科令詔曰新除侍中王珉才學博瞻理義精通宜處機近以察時務其以珉長兼中書令○王石華校察改參今案初學記十一引中興秀作季無遷拜七字新除四字博作廣據作樞察作參餘同陳本脫拜為二字科字有新除句長上有為字無字秀三字餘從初學記本鈔改博者永興避隋煬帝諱也」 \\n 掌機管「王洽集辭中書令表示竊以中書職掌機舌有由來矣漢武之世始建此職厯代時宜拜參遂重武帝朝荀勖張華並為其任中興以來宰相居也○今案俞本脫陳本拜參作置廢」 \\n 俱處機密「晉諸公贊云裴楷字叔則為中書令加侍中光祿大夫與張華俱處機密華楷一時名望而華獨開府時皆責之華不敢授尋進楷開府○王石華校和改叔今案陳俞本脫字叔則三字一時句作楷有時望今晉書三十五無一時以下」 \\n 宜居機密「擅道鸞晉陽秋云溫嶠字太真肅祖欲以為中書令手詔曰卿以令望中允之壞善于周旋且文清而旨遠宜居機密今以卿為中書令朝論亦咸以為宜也○王石華校旁勤戇論二字今案類聚四十八引檀氏晉陽秋翹淪作巿論今據訂正又中允作忠允考初學記十一及本鈔下文引皆作忠允無朝論句陳本肅祖句作宏甯初三字善作著亦無朝論句」 \\n 職居顯要「臧榮緒晉書云潘尼字正叔為中書令時三王戰爭皇家多故尼居顯要從容而已雖憂虞不及劬勞艱難備經也○今案亦見晉書五十五劬勞以下作而備難四字陳俞本三王上脫時字餘從今晉書改易而仍冒稱臧書謬矣如此類者亦不勝矣」 \\n 便居顯要「檀道鸞晉陽秋云王洽除中書令時年二十九將辭之從兄朗之又遺之書云晉大將軍事故吾年九山二在烏衣宅諸文臺門諧謝還共北窗？上悲嘆云令山二求為貧賤不可得弟今二十九便居清顯要任敢不敬以先旨為弟啟義讓之略也○今案俞本除作為朗作胡兄上無從字北上無共字餘同陳本脫時年八字晉大將四十字俞同御覽二百二十引檀氏晉陽秋亦無晉大將四十字略也作路焉」 \\n 酬對無方「溫嶠上疏云臣嶠才短學淺文義不通中書之職酬對無方斟酌輕重唯文疏而巳自非望士良才何可妄居斯任累辭得止○今案初學記十一引此疏望土望十御覽二百二十引良作艮輕重作重輕」 \\n 任國大事「檀道鸞晉陽秋云王恰字敬和拜中領軍加中書令詔曰敬和清哉貴今昔為中書郎吾嘗執手意甚親之今以為中書令欲使講論文章之事待之以不臣之便任國之大事耶宜催令拜遂固讓不受○今案本鈔下文引無任國句及固讓句宜作其餘同今晉書王洽傳頒上無中字不臣作友臣陳本已照改仍冒稱檀書非也又類聚四十八引檀氏晉陽秋吾嘗四字作吾時尚小數呼見七字又催作推」 \\n 尊寵任職「漢書司馬遷字子長被刑之後為中書令尊寵任職武帝以太史司馬談為太史公應劭曰斂中書令史公位在丞相之上天下計書先上太史公卻副上丞相○王石華校於任職下用橫動今案漢書六十二司馬遷傳只有任職句以上陳本因刪武帝以下但細考之漢書則武帝以下仍是遷傳及注文偶有密亂耳遷傅云談為太史公如湻注曰漢儀注太史公武帝置位在丞相上天下計書先上太史公副上丞相」 \\n 貴幸傾朝「漢書佞倖傳云石顯字君房與弘恭皆少坐腐刑為黃門以選為中尚書宣帝任中尚書官恭為合顯為僕射元帝世恭死關代為中書令貴幸傾朝百官也○王石華校私改弘題改顯今案漢書九十二任中下無尚字宋祁曰任中字下當有向字此宋氏未見隋時古本故以意揣測也陳本乃照刪尚字謬矣」 \\n 奕世令望「檀道鸞晉陽秋云王珉父洽永和中為中書令珉復居之時人以為必世令望○今案父□九字初學記十一引檀氏晉陽秋作為中書令父洽嘗為此官十字居作繼陳本脫復居句餘從初學記」 \\n 一時之美「劉謙之晉記云中書令王獻之辛贈太常以侍中王珉代之皆一時之美也○今案亦見今晉書六十五無一時句餘同」風流之冠「檀道蠻晉陽秋云中書令王獻之少而標巡不修常貫故為一時風流之冠○今案初學記十一引檀氏晉陽秋脩作循無故字餘同說郛本引作續晉陽秋修作尋亦無故字陳本已改作循」 \\n 閑於時事「薛瑩集云胡冲有刀筆閑於時事為中書令雖不能有所匡矯亦自守不苟求容媚也○王石華校補匡字榮改瑩今案陳本容誤客初學記十一御覽一百二十引薛瑩條列吳事脫有所二字餘同」 \\n 清雅正事「王敦集表云中書令領軍庾亮清雅正事可中書監領軍如故檀道陽秋云肅祖欲以溫嶠為中書令手詔曰卿以令望忠允之懷善於周旋且文清而旨遠宜居機密今以卿為中書令○今案陳本正事下無可字無擅道鸞以下御覽二百二十引王敦表正事作履正晉陽秋以下詳本篇上文」 \\n 講論文章「檀道鸞晉陽秋云王洽字敬和拜中領軍加中書令洽上疏讓詔云敬和清裁貴令昔為中書郎吾嘗執手意甚親之今以中書令欲使講論文章之事待之以不臣之義其催令拜○今案詳本篇上文」 \\n ○中書侍郎五十三 \\n 掌詔書「魏志黃初中改秘書始置通事郎掌詔章也○今案魏志劉放傳始置五字作為中書三字詔章作機密餘同」掌詔密「環濟要略云中書侍掌內密詔合僕射丞郎○今案陳本玉函山房輯本掌下有宮字御覽二百二十引郎下有令史二字」職典禁闈「曹毗集王沖祖誄云入管中書職典禁闈藻蔚華幄芳逸雲霧○王石華校握改幄今案陳本脫沖字嚴輯曹毗集脫此條本鈔下文引作幄作王藻」專掌西省「晉中興書云范甯為臨淮太字徵拜中書侍郎專掌西省居職多所獻替有益治○今案御覽二百二十引中興書同陳本居職二句改入自加案語之後非木又初學記十一引西誤四治作政」 \\n 張華掌書疏「張華別傳云大駕西征鍾會華兼中書侍郎掌書疏表檄文帝善之還即真者也○今案類聚五十八御覽五百九十七引張華別傳無即真句陳本已照刪本下文引晉諸公贊載此事有即真句」 \\n 孔演悉舊典「晉中興書魯國孔錄云演字舒元中宗命演為安東參軍記室晉國初補中書侍郎郎於時中興庶事草創演經學淵博又練悉舊典執制輒多取正○今案御二百二十引中興書作元舒無中宗十一字悉作識本鈔下文引亦作識軌上有朝儀二字又初學記十一引悉誤職」 \\n 華簡以文藻遷「王隱晉書華簡傳云簡子奉駿有智器文藻以遷中書郎○今案類聚四十八引王晉書以遷作官至陳本刪字奉駿三字」陸機以文學轉「王隱晉書陸字士衡以文學轉中書郎○今案俞本同陳本脫郎字亦見今晉書五十四作為中書郎」 \\n 詔命所出筆札見「陸機集序云機與吳王表曰臣以職在中書詔命所出而臣本以筆札見知○今案陳俞本脫而本二字又陳本知識之文選王文憲集序注引作見知嚴輯全晉文據書鈔引無序字」 \\n 書檄雲集初不立草「嵇氏世家云嵇含字思道為中書侍郎書檄雲集念初不立草○今案初學記十一引嵇世家脫字思道三字初上無含字陳本已照刪御覽二百二十引初誤作莫」奏議眾文多所施行「傅暢晉贊云張華大駕征鍾會兼中書郎奏議眾文多所施行久而即真○今案本鈔上文引張華別傳有此文陳俞本已照改仍刪即真句」大事及議多皆施行「王隱晉書李重字茂魯遷中書侍郎每大事及疑議輒參以經典處多皆施行○今案陳俞本皆脫字茂魯三字亦見今晉書四十六魯作曾無侍字」講論多見稱述「晉中興書云庾亮字元規為中書侍郎又領著作侍講東宮亮所講論多見稱述○今案亦見今晉書七十三無侍字講論作論釋陳俞本已改注今晉書」朝儀多取正焉「晉中興書云孔演字舒元與庾亮俱補中書侍郎於時中興肇建庶事草創演經學淵博又練識舊典朝儀軌制多取正焉元明二帝並親愛之○今案御覽二百二十引中興書作元舒儀誤議淵博作博通又見本鈔上文」 \\n 王濟少有俊才「文士傳云王濟字武子少有俊才起家為中書郎晉起居注云武帝詔云附馬都尉王濟好學問有文章器幹其以濟為中書侍郎○今案俞本脫晉起居以下陳本全刪此注改引今晉書非也本鈔下文引晉起居注附作駙餘同」 \\n 裴瓚風神高邁「沈約晉書云裴瓚字國寶以風神高邁選為中書郎出入禁門見者肅然改容○今案類聚四十八引沈晉書瓚作潛無字國寶三字選字肅上有皆字陳本已照改初學記十一及中書侍郎二百二十引皆作瓚惟晉書皆作宋書與類聚及本鈔異」 \\n 韓暨有至行「魏志云明帝詔舉中書郎吏部尚書盧毓舉韓暨敦厚有至行帝用之○今案魏志二十二厚作篤用之作乃用暨」王濟有文章「晉起居注云武帝詔曰駙都尉王濟忠篤好學問有文章器幹其以濟為中書侍郎○今案本篇上文引無忠篤二字」 \\n 孔演二帝並親「晉中興書魯國孔錄云演字舒元中宗晉國初選補中書侍郎演經學淵博元明二帝並親愛之○今案詳本篇上文」王濛四年無對「王濛別傳云濛為中書郎四年無法又遷為司徒左史少選四年頻蒲以濛難與比肩故也○今案初學記十一引王濛別傳左下有長字年頻作人頻陳本於選四下增人字餘從初學記」 \\n 躍鱗龍鳳池揮翰紫宸裏「卞伯玉赴中書詩云大方信苞容優渥遂不已躍鱗龍池揮翰紫宸裏○今案馮輯齊詩紀卷七同初學記十一引書下有郎字容作含」 \\n 藻蔚華幄芳逸雲霧「曹毗王藻誄云入管中書職典禁闈藻蔚華幄芳逸雲霧○今案本鈔上文引王藻作王沖祖餘同」 \\n ○中書舍人五十四 \\n 舍人古官「環濟要略云舍人古官也掌平宮中穀敷也○今案初學記十一引要略掌平七字作掌宮中之政出廩分財二句陳本玉函山房輯本均與初學記同」樊周並為「史記云樊噲周勃並為高祖舍人也○今案史記樊噲傳言為沛公舍人絳侯世家則但言為中涓不言為舍人」對掌文誥「荀朂集云晉武帝時門下辟通事令史伊羨趙成為中書舍人對掌文詰○今案御覽二百二十二引荀朂集辟通五字作啟令史三字陳本亦然又陳本趙成作頗咸誥作法」出內書命「晉中興書劉超字世喻遷中書舍人時臺省初建內外多事超出內書命以忠慎稱○今案初學記十一引中興書出內作出納陳本亦作納考內即古納字不必改也又初學記喻作踰」 \\n 撰正音「晉中興書東莞徐錄云邈字仙民以東州儒素少好學尤善經傳於時不宗始覽典籍招延禮學之士後將軍謝安舉邈應選補中書舍人在西省撰正五經音訓學者宗之○王石華校莧改莞乘改素是也今案初學記十一引中興書仙民作景山少好作性好餘同陳本禮學作禮樂」 \\n ○秘書惣五十五 \\n 秘府謂秘書「漢書藝文志云武帝建藏書之策置寫書之官於是天下文籍悉在天祿石渠之間廣內秘府之室謂之秘書成帝時劉向父子以本官典其事後則圖籍在東觀有校書傅毅馬融之徒為校書郎也○今案舊鈔此文有竄亂考漢書三十於是天下四句作下及諸子傳說皆充秘府二句無圖籍以下而歆之卒業又在哀帝時本鈔以向父子皆屬成帝時亦與今漢志異也廣內句又見漢志如湻注引七略非漢志本文東觀馬融等句明是後漢事考續漢百官志亦無之陳本增入今本漢志十行非影鈔之舊矣」 \\n 秘書為內閣「魏略云太和中秘書常以事移蘭臺自以為臺也而秘書署耳謂不得移推使當有所坐者秘書丞薛夏報之曰蘭臺為外臺秘書為內閣臺閣一也何不相移之有蘭臺屈無以折之○今案初學記十二引魏略常以作掌公得多誤得儀又脫太和三字推使字屈字錦繡萬花谷後集十一引常作嘗自誤目亦誤作得儀陳本脫太和三字推使十字」 \\n 職為近密「王肅表云臣愚以為秘書職於三臺為近密○今案詳本篇下文」儀依御史「王肅論秘書表云武帝初置秘書儀依侍御史臺文帝屢有優詔丞郎之選比郎秘書經遷中書而其名不易議不改名位與中書相比為連官不宜與他官為連者也○今案陳本脫其名十八字依下脫侍字本鈔秘書丞篇引至門郎句止依下亦無侍字嚴輯王肅集據御覽二百三十三引只有侍御史句餘脫」 \\n 綜經籍「晉起居注云惠帝永平九年詔曰秘書紑理經籍考核古今課試署吏四百人宜專其事者也○今案本鈔下文引九作元署吏下有領字初學記十二引晉起居注亦作元年領作須有二字核作校像本從初學記但無須字考惠帝無永平年號疑有誤」 \\n 崇儒術「王肅表云臣愚以為秘書職於三臺為近密中書郎在尚書丞郎上秘書丞郎宜次上書郎下不然則宜次御史下秘書丞郎俱秩四百石遷比尚書郎出亦宜為郡此陛下崇儒術之盛旨也○王石華校俱下刪佞字是也今案陳本愚誤遇三臺下衍上字俱秩下有中字出亦下有然則二字陛誤階無之盛旨三字嚴輯王肅集據通典初學記及鈔引臣下無愚字餘同本鈔秘書丞篇引俱秩十五字與此同」 \\n 典圖書「東觀漢記云桓帝延嘉二年初置秘書監典掌圖書古今文字考合異同皆統之也○今案初學記十二御覽二百三十三引典掌作掌典無皆統句聚珍本亦然又初學記嘉作喜竊謂作嘉作喜皆非也陳本作熹不誤之也誤之曰」 \\n 掌秘務「王肅論秘書表云昔時秘書掌國秘務進監令丞郎○今案陳本務改密進監以下通典二十六引此表亦然」考合異同「東觀漢記云桓帝延嘉二年初置秘書監掌書古今文字考合異同○今案詳本篇上文嘉字亦誤」考核古今「王隱晉書云惠帝永平元年詔曰秘書綜理經籍考核古今課試署吏須四百人宜專其事然後精詳中書自有職事務相連統攝寺事付丞理必未盡其後責秘書監也○今案初學記十二引王書核作校須字作領有二字無然後以下陳本已照刪改」 \\n ○秘書監五十六 \\n 兼掌史籍「王隱晉書賈謐字長淵元康末為秘書監兼掌史籍事○王石華校誼改謐今案亦見今晉書四十淵作深末句作兼掌國史陳本刪字長淵三字餘從今晉書仍冒稱王隱晉書謬矣」 \\n 宣明文籍「溫嶠表荀崧為秘書監云夫國史之典將明得失之跡以諷其上記功書過謂之實錄使一代之典煥然可觀今之秘書著作是也宜得平允文史之才以經之緯之散騎常侍光祿大夫西陵侯荀崧文質杉彬思義倫博且厯位先朝蒞事以穆宜掌秘奧宣明文籍臣等參之眾議謂崧可領秘書監○今案初學記十二御覽二百二十三引此表以諷八字今之至緯之二十一字光祿八字臣等十三字又倫作通文籍作史籍陳本是下脫也字脫平允二字荀字又作通博作史籍」 \\n 天文術數皆統之也「王隱晉書華嶠字叔駿為秘書監加散騎常侍典中書著作及治禮音律天文術數南省文章門下撰集皆統之○今案亦見今晉書四十四同陳本典中五字作班同中書寺為內臺中書散騎著作十四字皆下有典字」 \\n 幽讚符命國有述焉「傅暢晉贊云庾峻字山甫自司空長史遷秘書監幽讚符命天文地理國有述焉○王石華校國改因今案御覽二百三十三引晉公卿讚及陳本皆作因無字山甫三字初學記十二引亦作因」 \\n 有良史之才「王隱晉書華嶠字叔駿為秘書監詔曰嶠為書實錄有良史之才也○今案本鈔下文引為書作屬書餘同陳本已改今晉書」得文史之才「溫嶠表薦荀崧為秘書監云夫國史之興將明得失之跡記功書過謂之實錄今秘書著作是也宜得文史之才以辨經緯○今案本篇上文引興作典以辨句作以經之緯之」 \\n 華嶠文雅洽通「王隱晉書云華嶠字叔駿為秘書監詔曰嶠體道弘簡文雅洽通厯覽古今博文多識屬書實錄有良史之才者也○今案本篇上文引無體道四句餘同亦見今晉書無體道三句實錄作典實才作志陳本詔曰下有亭侯二字道作素雅治作學該厯作經博文作文博無屬書二句」 \\n 荀崧思義倫博「溫嶠表荀崧為秘書監云光祿大夫西陵侯荀崧文質彬彬思義倫博臣等參之眾議謂崧可領秘書監○今案本篇上文引同」王象撰皇覽「魏志云王象字羲伯為散騎常侍領秘書監撰皇覽○王石華校蒙改象今案魏文志紀只有撰皇覽三字魏志二十三楊俊傳注引魏略無秘書句餘同本鈔引裴注文多但稱魏志此亦其一也御覽二百三十三初學記十二皆引作魏志又初學記羲作義」 \\n 孫盛著晉陽秋「晉中興書太原孫錄云孫盛字安國為秘書監尊向好學既居史官乃著三國晉陽秋○今案本鈔下文引居作為餘同初學記十二御覽二百三十三引中書尊作篤陽秋上無晉字陳本改引今晉書」 \\n 荀勖手自撰次「王隱晉書云荀勖字公曾領秘書監太康二年汲郡冢中得古文竹書朂手自撰次吏部注寫以為中經經傳闕文多所證明○今案初學記十二御覽二百三十三引晉諸公讚脫字公曾三字古文二字吏部二字手作躬文選注四十六引王隱晉書太康十三字作又得汲家竹書六字手作身無吏部四字及經傳以下」 \\n 孫盛手不釋卷「晉中興書太原孫錄云盛字安國為秘書監尊尚好學自少及老手不釋卷既為史官乃著三國晉陽秋○今案本篇上文引無自少二句既為作既居陳本改今晉書俞本脫」 \\n ○秘書丞五十七 \\n 魏武建國置左右丞「魏志云武帝建國置秘書左右丞以劉放為左丞孫資為右丞○今案魏志十四劉放傳武帝建國作文帝即位陳本已改文帝是也御覽二百三十三引仍作武帝」職在三臺上「魏志云青龍中議秘書丞郎位次與博士議郎同職近日月宜在三臺上在尚書丞郎之下○今案魏志二字係沿上條而誤當作王肅論秘書表六字御覽二百三十三引肅表無在尚句餘同陳本因照刪本鈔下文引至日月句止亦作王肅表」 \\n 啟定四部「晉起居注云秘書丞桓石綏啟校定四部書○今案白帖七十四引晉起居注同亦見本鈔秘書郎篇」選比黃門「王肅論秘書表云武皇帝初置秘書儀依御史臺文帝屢有優詔丞郎之選位次比黃門郎○今案本鈔秘書惣篇引無皇字位次二字依下有侍字」位次議郎「王肅論秘書表云青龍中議秘書丞郎位次與博士議郎同職近日月○今案詳本篇上文」出宜為郡「王肅表云秘書丞郎俱秩四百石遷宜比尚書郎出宜為郡○今案詳本篇秘書物篇」何元幹特詔參秘書丞「虞預晉書何禎傳云禎字元幹為尚書郎少而好學特詔參秘書丞秘書本有一丞時尚未轉遂以禎為右丞右丞之置自禎始也○今案本脫禎傳云三字本上脫丞秘書三字時字為右丞誤作為左禎作俞本脫丞秘書以下及禎傳云三字考御覽二百三十三引魏略同陳本脫字宣齊三字字初學記十二引亦無字宣七字及嘗字」 \\n 嚴苞以高才「魏略云嚴苞以高才黃初中入為秘書丞數奏文賦帝異之○今案初學記十二御覽二百三十三引魏略異上有甚字又初學記引苞誤荀」嵇紹有文思「山公啟事云嵇紹為秘書郎雅有文思又曉音律帝曰詔如此便可為丞○王石華校補律字今案翰苑新書前集卷五引山公啟事文思作文才無音律句初學記十二引王隱晉書山公啟句在音律句之下蓋王隱書亦載山公啟事也」 \\n ○秘書郎五十八 \\n 魏武建國置秘書郎「魏志云武帝建國置秘書郎建安未劉劭為秘書郎○今案魏志劉放傳云魏國既建放與孫資俱為秘書郎又劉劭傳云建安中為計吏遷秘書郎」 \\n 秘閣之吏「魏志云王基字伯與為表州別駕召為秘書郎剌史王陵復請之還司徒王朗舉辟陵又不遣朗書劾州曰取宿衞之臣留秘閤之吏所希聞也○今案魏志廿七陵作凌閤作閣陳俞本已照改」 \\n 各掌一部「晉太唐起居注云秘書□□遣郎中四人各掌一部○王石華校原改康今案白帖七十四引太康起居注亦訛作太原御覽二百三十三引晉太康注遣作詔下有丞桓石綏啟校定四部書十字初學記十二引亦然」 \\n 正定脫誤「晉官品令云秘書郎掌中外五閤經書覆核閤事正定脫誤○王石華校旁勒核閤事三字今案初學記十二御覽二百三十三及二百三十四引品令五閤作三又覆核句初學記作覆校殘闋御覽一作覆校闕遺一作復校闕遺陳本從初學記惟闋改闕」 \\n 刪省舊文「王隱晉書鄭默字思元為秘書郎刪省舊文除其浮穢時陳留虞松為中書令謂默曰而今而後朱紫別矣○王石華校節改鄭今案白帖七十四引王隱言穢下有著魏中經句時陳九字作中書令虞松五字陳本已照改」 \\n 選比黃門「王肅論秘書表云武皇帝初置秘書儀依御史臺文帝屢有優詔丞郎之選比黃門郎者也○今案本卷上秘書丞篇引比上有位次二字秘書惣篇引無皇字依下有侍字」 \\n 左太沖專思求秘書郎「王隱晉書云左思字太沖專思三都絕人流之事自以所見不博求為秘書郎○今案初學記十二引王晉書都下有賦字餘同御覽二百三十三引亦有賦字人流句作杜絕人事」 \\n 劉隗才華除秘書郎「臧榮緒晉書劉隗字大連學涉有才華除秘書郎○今案涉字有誤亦見今晉書六十九學涉句作少有文翰除字作起家陳俞本已改今晉書」鍾會敏達夙成「魏志鍾曾字士季敏達夙成正始中除秘書郎○今案陳俞本除字作以為二字又陳本達誤惠今魏志廿八鍾會傳達作慧」郄正博涉墳籍「蜀志郄正字令先家貧好學博涉墳典能屬文遷秘書郎○今案蜀志郄正傳家作安涉作覽陳俞本皆已照改」王謐有美譽「晉中興書琅邪王錄云謐字雅遠弱冠有美譽除秘書郎○今案翰苑新書前集卷五引中興書及俞本無字雅遠三字陳本已改今晉書」周顗有重名「晉中興書汝南周錄云顗字伯仁少有重名○今案俞本無晉中四字翰苑新書前集卷六引中興書少有四字陳本已改今晉書」 \\n ○著作郎五十九 \\n 魏明皇帝署著作官「魏志云明皇帝太和中署著作之官○今案陳本之官作郎官通典職官類同」職閑稟重勢貴多爭「問暮集四言詩啟云臣少學博士登祭鄭湛謂可著作語秘書監華嶠嶠報書云著作郎職閑稟重勢貴多爭不暇表其才用臣遂糺思草無朝廷文翰武功勤勞久跡之事也○今案俞本間暮作閻纂餘同陳本脫間暮廿二字嶠報書三字及不暇廿六字」 \\n 典司文籍「晉元康元年詔云著作郎舊隸中書而秘書既典司文籍今改中書著作郎為秘書著作郎○今案陳本舊上脫郎字隸作屬典司作別典考御覽二百二十引晉今有云中書為詔令典作文書二句可作旁證」 \\n 記功書過「溫嶠表云夫國史之興將明得失之跡以諷其上記功書過謂之實錄使一代之典煥然可觀今之秘書著作是也宜得平允之才以辨經緯者也○今案本卷上著作監篇兩引一引興作典平允下有文史二字餘詳上文」 \\n ○著作惣六十 \\n 料簡四部「檀道鸞晉陽秋云孝武好覽文藝敕著作郎徐野民料簡四部見書凡三萬六千卷○今案陳俞本脫檀道三字及見字翰苑新書前集卷五引檀氏晉陽秋料簡作料祕閣」分作四部「晉中興書李克字孔度為大著作于時典籍俱亂克以類相從分作四部○今案御覽二百三十四引中興書無字孔度三字俱作混無相從二字陳俞本亦作混」王沈兼著作「魏志云王沈字處道以侍中兼著作晉紀云王沈正元中典著作書○今案魏志三十卷皆無王沈考今晉書三十九王沈傳有此二條撰晉作撰魏竊疑本鈔魏志二字由下條誤入也又本鈔下文引徐野民晉紀亦作撰晉書」 \\n 衞顗典著作「○今案舊鈔此條脫去注文考魏志二十一衞顗傳云受詔典著作陳俞本未誤」荀勖領著作「王隱晉書荀勖以中書監領著作○今案亦見今晉書三十九荀勖傳同陳俞本刪王隱二字」□□□□「晉中興書太康孫錄云孫盛字安國以秘書監領著作于寶以散騎常侍領著作孫綽以散騎常侍領大著作○今案陳本脫俞本句下有及陳壽並四字餘同考御覽二百三十四引中興書無干寶十字餘同初學記十二引有孫綽二句本鈔此文混入上條注中今據俞本移正」 \\n 李克為大著作「晉中興書李克字孔度有史才遷為大著作○今案本篇上文引史才句陳本亦然晉書二百三十四引中興書有大著作句」班固著作東觀「續漢書云班固字孟堅多議博文著作東觀○今案姚輯汪輯本脫陳本俞本改班固為楊彪又刪孟堅句餘同考翰苑新書前集卷五引續漢書正作班固但無多議四字耳」 \\n 庾亮侍講東宮「庾亮別傳云亮領著作侍講東宮○今案陳俞本同」王沈撰晉書「徐野民晉紀云王沈正元中典著作與荀顯阮籍撰晉書○今案亦見今晉書三十九本傳作撰魏書陳俞本已照改惟本上文引晉紀仍作撰晉書」陸機議晉書「王隱晉書陸機字土衡以文學為秘書監虞濬所請為著作郎議晉書限斷○今案初學記十二引王書同御覽二百三十四引學下無為字陳本脫虞濬所三字」五世著作一代良史「應亭集讓著作表云自司隸校尉奉至臣父五世著作不絕邦族以為美貴崔駰三世相繼其後無聞若乃談遷接武彪固踵跡向歆著美亦各一世之良史也○王石華校補三字繼字奏改催改崔是也今案初學記十二引應亨集至臣下無父字五世作五葉貴作談嚴輯本據舊鈔亦作美談餘同陳本脫向歆句御覽二百三十四引脫崔駰以下餘與初學記同」 \\n 何嵩善史漢「王隱晉書何嵩字泰綦善史漢為著作郎亦不能作晉書○今案陳本脫字泰綦三字作晉改作著御覽二百三十四引王晉書亦無字泰三字及不能句初學記十二引漢作法無郎字餘與御覽同」 \\n 謝沈有史才「晉中興書云謝沈字靜思何克庾水以沈有史才遷大著作作晉書三十卷著後漢書百卷才學在虞預右○王石華校旁勒克字非也今案陳俞本三十下有字又陳本脫字靜思三字御覽二百三十四引晉中興書無字掙思三字無作晉書三句」 \\n 張載通經史「王徵晉書云張載為著作佐郎才通經史能作晉書○今案陳俞本脫為著五字通誤不亦見今晉書五十五脫佐字及能作句又才通四字作博學有文章又本鈔有佐字則當移入下著作佐郎篇」 \\n ○著作佐郎六十一 \\n 元帝嘉郭璞以為佐郎「晉中興書郭璞字景純太興元孝奏南郊賦元帝嘉其才以為著作佐郎○王石華校商改南職改賦今案初學記十二御覽二百三十四引中興書字景純三字錄字元帝作中宗又御覽脫太興四字陳本賦誤職佐誤左」 \\n 華譚薦朱鳳擢拜佐郎「臧晉書云晉陵朱鳳吳郡吳震並有史才白首衡門譚為秘書監時薦此二人擢拜著作佐郎○今案初學記十二御覽二百三十四引晉中興書為句在晉陵之上門下更有譚後知之句餘同陳本已改晉中興書」 \\n 陳壽撰三國志「王隱晉書云陳壽字承祚好學喜著述除中書著作佐郎撰三國志○今案陳本喜作善亦見今晉書八十二無喜著三字中書二字初學記十二引張華別傳亦作善餘同」束皙創三帝紀「文士傳云束皙元康四年晚應司空辟入府匝月除佐著作郎著作西觀造晉書草創三帝紀○今案初學記十二引文士傳空下脫辟字匝月作月餘造作撰陳本已照改」 \\n 難晉書限斷「干寶晉紀秘書監賈謐請束皙為著作佐郎難陸機晉書限斷○今案初學記十二引于晉紀無佐字陳本誤作左郎」典文數術「石瑞記云太安元年前著作郎丘眾表稱世祖武皇帝擢臣負薪之中授承著作佐郎典治天下文義數術乃撰諸志也○今案陳本脫太安五字後承作受臣佐誤左餘同俞本脫」 \\n 北堂書鈔卷第五十七 \\n  \\n 　"}
{"章节": "●北堂書鈔卷第五十八    設官部十", "正文": "　 \\n ●北堂書鈔卷第五十八設官部十 \\n 　 \\n  \\n 隋祕書郎虞世南撰南海孔廣陶校註侍中六十二給事黃門侍郎六十三散騎常侍六十四通直散騎常侍六十五員外散騎常侍六十六散侍郎六十七給事中六十八　奉朝請六十九 \\n ○侍中六十二 \\n 侍中古官「環濟要略云侍中古官也或曰風后為黃帝侍中○今案類聚四十八、二百十九引要略同」周號常伯「又云侍中古官也周號常伯選於諸侯補闕常者言其道德可常遵也○今案類聚四十八引環濟要略及陳本玉函山房輯本皆脫選七字」侍中王喉舌萬機無□亂「應璩新詩云侍中王喉舌萬機無亂也○今案陳本璩作瑗百三家本應璩雜詩第二首亂上有不字恐非又注云廣文選作應瑒今依藝文類聚作應璩」 \\n 鵔鸃貝帶「漢書云孝惠帝時侍中皆冠鵔鸃貝帶傅脂粉○王石華校具帝改貝帶今案見漢書九十三佞幸傳序」金蟬左貂「應劭漢官云侍中周官也金蟬左貂金取堅剛百鍊不耗蟬取其居高食潔目在腋下貂取其內勁悍而外溫潤秦始皇破趙得其冠以賜侍中○今案陳本左作右續漢書志補注引目作口類聚四十八引左誤有鍊誤錄晉書輿服志引食潔作飲清溫潤作乃縟」 \\n 傅粉「漢書佞幸傳云孝惠帝時侍中皆冠鵔鸃貝帶傅粉脂○王石華校具改貝今案粉脂當作脂粉詳見　上文陳本無注」含香「應劭漢官云侍中刁存年老口臭上出雞舌香教令含之○今案陳本刁作方俞本注詳初學記考初學記十二無刁存六字平津館本身作迺又附注云類聚人部引作刁存與舊鈔合考初學記十二引亦作方存」 \\n 抱劍「魏劭漢官云侍中殿下稱制出則陪乘珮璽抱劍○王石華校郎改則蠻改今案陳俞本及文選恩倖傳論注引陪作參考文選東京賦藉田賦注引漢官儀仍作陪乘」 \\n 掌玉壺「孔叢子云孔臧與子琳書曰侍中安國羣臣近侍特見崇禮不供褻事侍郎悉執虎子唯安國掌玉壺朝廷之士莫不榮之○王石華校藝改褻今案初學記十二引孔叢及陳本無侍特二字及虎子句玉壺作御唾壺御覽二百十九無羣臣句餘與初學記同」 \\n 負國璽「晉官品令云大法駕出則正直侍中負傳國璽陪乘○今案本鈔下文引同陳本改注環濟要略但侍中負璽事本鈔下文亦有引環濟要略一條不當臆改」員本八人「應劭漢官云晉趙武靈王胡服秦始皇破趙得其冠以賜侍中高祖伐素復如之漢因秦置侍中舍八區論者因言員本八人或已冠者鄉授列傳○今案或已以下有脫誤俞本無此條平津館本漢官儀卷上代作滅舍八誤舍人無區論以下考初學記十二引漢官有侍中舍至八人十三字八區上多有字陳本只有漢因秦置侍中舍人八字餘脫」 \\n 比二千石「續漢書百官志云侍中比二千石○今案見續漢百官志三」入侍天子「漢書百官公卿表應劭注云侍中入禁中受諸曹尚書事入侍天子故曰侍中也○今案漢書十九上入侍二句乃是應劭注耳陳本已移正但又脫諸曹句」拾遺帝側「王廙洛都賦云次為侍中散騎寔惟門下拾遺帝側替否獻可○今案俞本同陳本改魏志他事」 \\n 入侍帷幄「環濟要略云侍中入侍帷幄受顧問拾遺左右者也○今案帳字帷字小注與標目不符應誤陳本皆作帷類聚四十八引要略亦作帷無入字」入侍左右「袁子正書云天子有所親使入侍左右謂之侍中非官多也漢遂由此置官王石華校入下補侍字今案陳俞本脫」出則參乘「環濟要略云侍中大駕出負璽以送之小出則參乘秩二千石○今案初學記十二引要略送作從小下無出字陳本脫千石句」次直護駕「晉官品令云大法駕出則次直侍中護駕正直侍中負傳國璽陪乘不置劍餘皆騎從御登殿散騎常對戕侍中居左常侍居右○今案正直二句詳上文陳本改注晉書職官志俞本改注通典皆有不同」 \\n 出常陪乘「漢書元帝以史丹為侍中出常陪乘○王石華校冊改丹今案漢書八十二史丹傳陪作驂」出擁華葢「曹植集王仲宣誄云載蟬珥貂朱衣揖帶入侍帷幄出擁華葢○王石華校照陳本婕上脫見字伏誤守」卒思近對「應劭漢官云侍中便蕃左右與帝升降卒思近對○今案初學記十二類聚四十八引蕃作繁餘同陳本亦然」拾遺左右「漢書云劉更生與侍中金敞拾遺於左右○今案見漢書卷三十六陳本脫劉更四字」 \\n 親近起居「魏略云舊儀侍中親省起居故俗因請之執席子○今案陳俞本舊作集又俞本席作虎考海錄碎事十一卷上引無因字席作■〈雨？市〉餘同蓋唐高祖之祖諱虎故唐人轉鈔多改作■〈雨？市〉因而訛為席字耳」 \\n 切問近對「漢官典職云侍中常伯選舊儒高德博學洞達仰瞻俯視切問近對○今案平津館本據續漢志補注引洞達作淵愨瞻作古又云御覽亦作占云云皆不及舊鈔瞻字也陳本作仰古則又由占字再誤矣」 \\n 顧問應對「應劭漢官云侍中周官切問近對拾遺補闕百寮之中莫密于此矣○今案標目作顧應小注作切近此條本有誤初學記十二類聚四十八作卒思近對此矣作茲字餘同本鈔上文引亦作卒思近對蓋切問二字當沿上條誤入耳平津館本遽行收錄何耶」 \\n 糺正補違「晉官品令云舊侍中職掌擯威儀盡獻納糺正補過文樂若有不正皆得馭除書表章奏皆掌署也○今案陳本脫本鈔違字過字標目與小注岐出當有誤俞本俱作違又無文樂字有字」 \\n 喻指公卿「漢官典職云侍中常伯選舊儒高德博學洞達仰瞻俯視切問近對喻指公卿員八人在尚書僕射下尚書上○今案平津館輯本指作旨洞達作淵愨瞻作占陳本改注蔡質漢儀俞本謂詳通典然亦無員八以下」 \\n 使辟公卿「應劭漢官云漢成帝取明經者充為侍中使辟百官公卿參議國正止殿行則負璽舊高切一人為僕射後改為祭酒○王石華校從陳俞本改止作上今案平津本據書鈔引國作可切作取餘同陳俞本國作可止作上無舊高以下」 \\n 侍帷幄與秘書「東觀漢記夏逵景伯拜侍中逵在朝侍帷幄兼領秘書近署甚見用○今案陳俞本聚珍本姚輯本東觀記在朝侍三字作內備二字納作信」侍清晏陳道德「續漢書湻于恭字益孫遷侍中數侍清晏所薦無不徵用進對陳善皆本道德上未不稱善在朝為羣臣表率聞於四方○今案陳俞本姚輯本汪輯本續漢書陳善作陳政在朝以下餘同惟汪輯本益作孟」 \\n 朝夕獻納「東觀漢記邵閭字季昭拜侍中出則陪乘入侍左右忠言善謀先納善法誡臣輔之朝夕獻納雖得于上身在親近不敢自恃敬之心彌篤○王石華校名改夕宗改忠今案陳本脫字季昭三字先納十字雖得四句俞本脫法誡二字臣作匡敬作兢兢下有故也二字聚珍本卷入姚輯本卷六善聖作聖善得上有內字餘與俞同又聚珍附注云先納句晏殊類要作皆先聖法象臣輔之言」 \\n 朝夕建議「謝漢書劉升字仲承為侍中朝夕建議竭忠於朝補矣二百餘事悉有篇章朝廷有疑事密詔問焉○今案陳本及御覽二百十九引謝書無字仲承三字又陳本朝廷以下御覽升作淑餘同俞本亦作淑朝廷九字作朝廷有勞四字姚輯汪輯本皆脫」 \\n 常論經書「華嶠後漢書桓郁字仲思敦厚篤學傅父業以尚書教授門徒常數百人選侍中帝以郁先師子有禮讓甚親厚焉常居中論經書問以政事反復乃行受章錄事不離左右明帝自制五經章句令郁校定於宣明殿中○今案俞本姚輯本華書思作思無反復二句餘同姚氏又附注云五經當作五行東觀記及范書皆同此誤陳本已全改范書汪輯本經改行自注云原引五經依本傳注引改餘與姚本同」 \\n 從容諷議「文士傳云張衡字平子拜侍中恆居帷幄從容諷議拾遺左右核和書作周宮解說衡不樂處遷為河間相○今案陳本初學記十二類聚四十八引及說郛本文士傳皆脫字平子三字及核和以下又類聚從誤儀說郛諷作風」 \\n 問事輒對「東觀漢記李育字元春為侍中時章帝西謁園陵育落乘問舊事育輒對由是見重○王石華校有改育陵改陪今案聚珍本卷十八姚輯本卷六東觀記及本鈔下文引□」 \\n 言語辯捷「吳志云張尚孫皓時為侍郎以言語辯捷見知擢為侍中○今案見魏志卷八張紘傳」楊奇靡事不對「謝漢書楊奇字公綽通經才性敏暢入滷侍中天子所問引經據義靡事不對○今案御覽四百廿七引謝書綽作偉無通經八字補作為餘同陳本姚輯本靡事句作靡不條對又陳本性作光汪輯本脫」 \\n 王粲問無不對「魏書王粲字仲宣拜侍中博物多識問無不對時舊儀廢弛器造制度粲恆典之○王石華校祭改粲桓改恒今案俞本同魏志廿一王粲傳及陳本器作興」 \\n 戴憑解經不窮「謝漢書戴憑字次仲拜侍中領虎貢中郎將正旦朝賀百僚舉會帝合羣臣諸王皆說經者更相難詰義有不通輒奪其席以益通者憑遂重坐五十餘席故京師為之語曰解經不窮戴侍中○今案陳本改注范書俞本脫領虎六字為之誤謂之餘同姚輯汪輯本謝書亦脫此六字脫諸王二字餘與本鈔同類聚五十五初學記二十五引亦微有異」 \\n 庾峻辯質無屈「臧榮緒晉書曰庾峻字山甫拜侍中出入王命加諫議大夫常侍世祖命講詩何劭論風雅正變之義峻起難往反深有理致四坐辯質俱無能屈○今案俞本脫加諫五字常侍下衍坐字又脫深有句辯質六字作莫能屈之陳本已改今晉書見卷五十庾峻傳」 \\n 國有疑常問得失「謝後漢書延篤為侍中自在機密常見進納上數問政事得失恒以經義古典開諫帷幄言不宣外○今案御覽四百五十二引開作默餘同陳俞本數作殿無開字又陳本脫密字姚輯汪輯本謝書亦數誤殿脫恒字開子幄下添之字惟汪本開改默然皆遠遜舊鈔矣」 \\n 宿儒顧問進楊厚「益部耆舊傳曰李固諫帝曰臣一日會朝中見諸侍中皆諸家年少無一宿儒可顧問者乃進楊厚黃瓊○今案御覽二百十九引益部傳同陳俞本脫臣字又陳本乃下脫進字」 \\n 博雅顧問以何劭「晉起居注云武帝太康四年詔曰何劭已厯試朝位博雅有拾顧問之才其以劭為侍中○王石華校以曰下衍義有四字塗去今案陳俞本同今晉書三十三無此詔書」張馴有智慧「謝後漢書張馴字子雋與蔡邕共定六經拜侍中典領秘書馴儒雅敏達有智慧○今案俞本姚輯本汪輯本謝書雋作儁又俞本標目慧誤惠陳本亦然并脫字子雋三字」 \\n 王濟有美才「山濤啟事云雍州剌史郭奕右衞將軍王濟怭誠亮有美才侍中之最高者也○今案本鈔薦賢篇左右將軍篇引山啟事同陳本亮有作有亮俞本作直亮御二百十九引右作左無誠字」 \\n 盧植天下之望「魏明帝先賢傳云盧植字子幹拜侍中逆臣董卓啟宮指欲廢帝獨植正色卓欲害植議郎彭伯羣與卓親入為卓議曰夫善人者天地之紀盧植侍中海內大儒天下之望今先害之則天下恐怖卓議遂止○今案御覽二百十九引明帝先賢傳啟指三字作議字無恐字餘同俞本多刪節陳本已改范書」 \\n 顏髦廊廟之望「顏含別傳云髦字君道形儀嚴整風貌端美大司馬桓公在赭圻君道為侍中奉使公股時桓公歎曰顏侍中廊廟之望喉舌機要○今案陳本及類聚四十八引頻含別傳脫在赭十五字又類聚引形儀作儀狀」 \\n 王粲識舊珮「摯虞決疑要注云漢末喪亂絕無玉珮侍中王粲識舊珮始復作之今之玉珮法於粲也○今案類聚四十八引要注及陳本同本鈔佩篇引無今之二句」顧和奏舊冕「晉中興書云顧和字□子遷侍中中興初儀服不備冕旒飾以翡翠珊瑚雜珠和瘈舊冕十有二旒皆用玉用雜珠非禮今不能得玉可用白琁珠於是始下太常改之○今案御覽六百八十六引中興書無侍中以上及用雜五字餘同陳俞本無字□子三字儀服句作舊章多闕又陳本琁誤旋俞本作璇」 \\n 從祀甘泉「益部耆舊傳云蜀郡張寬字叔文漢武帝時為侍中從祀甘泉至渭橋有女子浴于渭水乳長七尺上怪其異遣問之女曰帝後第七車張寬知我所來時寬在後第七車對曰天星主祭祀者齋戒不嚴則女子見○今案陳本子見作人見類聚四十八引益部傳無字叔文三字知我上無張寬二字初學記十二御覽三百七十一引有字叔文三字」 \\n 從幸黎丘「襄陽耆舊記云習都為侍中從光武幸黎丘與光武通夢見蘇山神光武嘉之拜大鴻臚主蘇嶺之祀○王石華校家改嘉今案陳本同俞本祀作祠類聚四十九引襄陽耆舊傳都作郁主祀作立祠」 \\n 西謁陪乘「東觀漢記李育字元春為侍中時章帝西謁園陵育陪乘問舊事育輒對由是見重○今案聚珍本十八姚輯本卷六東觀記及本鈔上文引同」南郊參乘「謝後漢書云劉陵字孟高為侍中車駕南郊陵參乘上起早升輿伏陵恭嗟曰陛下萬乘主宜立正配天雖尊神欲寢不當上為天地靈祇下為羣臣萬姓觀者乎上有媿色曰敬受侍中斯言以為後戒○今案陳本脫上起句以下俞本姚輯本汪輯本謝書均脫恭嗟二字又姚汪本服作伏據訂餘同」 \\n 馮魴三世「東觀漢記馮魴字孝孫父子兄弟並帶青紫三世侍中○今案陳本脫字孝孫三字聚珍本姚輯本東觀記世作代」張辟強年十五「漢書云張辟強留侯子年十五為侍中○今案漢書九十七上強作彊」桑弘羊年十三「又云桑弘羊洛陽賈人子以心計年十三為侍中○王石華校記改計今案陳本作十二考漢書廿四下食貨志及史記平準書皆作十三」問貂蟬不知左遷「應劭漢官云孝桓末侍中皇權參乘帝問招蟬何法不知其說又問地震云不為災還宮左遷議郎○今案陳本脫蟬字及云孝以下並注未詳二字平津館輯本乘下無帝字餘同俞本皇作皋蟬作璫」 \\n 作詩稽留奏免「魏陽秋云甘露二年帝幸辟雍命羣臣賦詩侍中知道作詩稽留有司奏免○今案陳俞本知作和」 \\n ○給事黃門侍郎六十三 \\n 名曰夕郎「漢舊儀云黃門郎屬黃門令日暮入對青鎖闈拜名曰郎○今案類聚四十八引舊儀無屬黃四字闈拜作門鎖作瑣陳本無拜字餘與類聚同初學記十二引作拜餘與類聚同平津館輯本作闈續漢志補注引名曰誤夕曰御覽二百廿一引作門拜曰作日」 \\n 主諸宦者「續漢書百官志云黃門令一人主省中諸宦者○王石華校省改者今案續漢百官志三」關通內外「應劭漢官儀曰給事黃門侍郎位次侍中得從左右關內外給事於中故曰給事黃門侍郎獻帝置六員○今案陳本位上侍郎二字作部字獻上脫侍郎二字平津輯本漢官儀據御覽引得從作侍故曰給事下有中字」 \\n 讚相威儀「晉官品介給事黃門四人與侍中掌文案讚相威儀典署其事○今案陳本同類聚四十八引齊職儀掌下有奏字餘同」掌操小蓋「續漢書陰興字君陵為侍郎興筋力過人每從出入常操小蓋障翳風雨險隘躬自履涉率先期門凡上所幸止先入清辟○王石華校慘改操今案陳俞本脫凡字又陳脫筋力句涉誤沙姚輯汪輯本無小字餘同」 \\n 次直護駕「晉官品令給事黃門四人大法駕出次直黃門侍郎從駕○今案陳俞本作令品」皆用姓族博選耆儒「謝後漢書云朱穆因違見復諫曰臣聞漢家舊典置侍中中常侍各一人省尚書事黃門侍郎一人傳發書奏皆用姓族自和熹太后以女主稱制不接公卿乃以閹人為常侍小黃門通命兩宮自此以來權傾人主窮困天下宜皆罷遣博耆儒宿德○王石華校卿改傾國改因遣老改選耆今案陳俞本御覽姚輯汪輯本謙上復字」 \\n 三世不徙「漢書楊雄傳博覽所不見為郎給事黃門三世不徙官○王石華校從改徙今案漢書八十七下無博覽六字陳本已照刪又三上有成裒平字無官字」永平不「東觀漢記云馬皇后志在克已輔上不以私家干朝廷兄為虎賁中郎將弟為黃門郎訖永平世不遷○今案聚珍本東觀志作至脫弟子餘同姚輯本脫此條陳本皇后二字誤作俊老至三字永上脫訖字」 \\n 張禹少子「漢書云張禹為太傅禹疾成帝親臨拜於床下有少子在側禹數視之帝知其其意拜黃門郎○今案見漢書八十一陳本親臨作臨視禹數句作目之二字」馬防小侯「東觀漢記馬防字子鉅為常從小侯上欲冠子鉅夜拜為黃門郎御章臺下殿陳鼎俎自臨冠之○王石華校改冠子鉅為冠防從陳本耳今案類聚四十引及聚珍本東觀記十二冠之下有禮字防下無字字陳本刪字子鉅三字冠子鉅作冠防於初學記十二引正作字子鉅冠子鉅與舊鈔脗合足見陏唐本如此」 \\n 劉歆年少「劉向集書戒子歆云今若年少得黃門侍郎顯處也新拜皆謝貴人叩謹慎乃可以免○今案百三家本劉向集拜作頓謹慎作謹戰戰慄慄餘同陳本顯作要新拜以下」竇固節操「東觀漢記竇固字孟孫少為黃門郎謙讓有節操○今案聚珍本東觀卷十同姚輯本亦同陳俞本脫字孟孫三字又陳本謙作諫」杜恕威嚴「三輔決錄云杜恕字務伯年二十四舉拜黃門侍郎每直省閤威儀矜嚴○王石華校刪郎博覽十二字是下條誤竄入者今案類聚四十八引無年二十四舉五字直誤宣二酉叢書輯決錄亦據類聚陳本脫字務伯三字餘與類聚同」 \\n 張華博覽圖籍「王晉書云泰始三年詔張華為黃門侍郎博覽圖籍四海之內若指諸掌○今案陳本及類聚四十八引王晉書無泰始五字類聚又華誤率餘同」石浚人物「臧榮緒晉書石浚字景倫清儉鑒識敬愛人物為黃門郎兩官為當時名士○今案俞本同陳本晉作漢」荀悅侍講「范漢書荀悅字仲預選黃門侍郎獻帝頗好文學悅從弟彧及孔融侍講禁中○今案范書九十二預作豫」董遇侍講「魏略云董遇字季直獻帝時遇為黃門侍郎旦夕侍講為天子所愛信○今案類聚四十八引魏略無獻帝四字初學記十二引旦作朝所作甚餘與原鈔同陳本講下無為字」郭况謹慎「東觀漢記郭况謹慎上書除黃門侍郎年十六○今案聚珍本姚輯本郭况傳脫此文考范書謹上有小心二字慎下無上書二字况下有以后弟三字年十八句在黃門句上陳本已照范書改仍冒稱東觀記誤矣」 \\n 任嘏淑慎「任嘏別傳云嘏字照光魏文帝時任嘏為黃門郎每納忠信輒手懷其本自在禁省事歸不書封文帝嘉其淑慎○王石華校補納字禁字幫改封今案陳本脫字照光三字類聚四十八引嘏別傳照作昭忠言作中年省下無事字初學記十二引作字昭先手懷誤書壞無其字事字不書作書不餘同」 \\n 馮參恂恂可觀「漢書云馮參字子升昭儀少弟也少為黃門郎給事中參為人矜嚴好修容儀止默恂恂其志可觀也以嚴見憚不得侍帷幄○今案漢書卷七十九子升作叔平其志作甚字止默作進止陳本脫字子升三字及以嚴二句其志二字餘從今漢書」 \\n 王黎軒軒得志「傅子云王黎為黃門郎軒軒然乃得志喧喧然乃自樂傅子難之曰子以聖人無樂子何樂之甚黎曰非我乃聖人也○今案陳本聚珍本喧作煦無兩乃字及傅子難之以下嚴輯四錄堂本據書鈔未改本喧改暄餘同」 \\n 美麗見悅「漢書佼幸輯四錄堂本據書鈔未改本喧改暄餘同」美麗見悅「漢書佞幸傅云董賢聖卿雲陽人為太子舍人隨太子宮為郎上留賢傳漏在殿下乃為人美麗白喜哀帝望見悅其儀貌識而問之曰誠乃舍人董賢郎因引上與語擢為黃門郎○今案漢書九十三上留二字作二歲餘三字誠乃作是字陳本已照改「疏敏合意」續漢書耿國字叔廉為黃門郎給事中疏敏有旴時見問常多合意上以為能○今案陳俞本脫字叔廉三字給事中三字姚輯汪輯本廉作慮亦無給事中三字」 \\n 江統作儀「王晉書云江統字應元為黃門郎作朝會儀○今案陳俞本無字應元三字今晉書五十六無作朝句」曹毗作詩「曹毗五言詩序云余從中書轉為黃門在直多懷作詩書屏風云爾○今案陳俞本同嚴輯曹毗文據御覽七百一引無從中書轉四字及云爾二字作上有遂字」 \\n ○散騎常侍六十四 \\n 獻可替否「應劭漢官云秦及前漢置散騎及中常侍各一人官無員散騎乃是夾乘輿車獻可替否○今案初學記十二引中上無及字官下有並字無乃是騎三字陳本已照改惟漢官下增入儀字平津館亦收入漢官儀卷上」 \\n 承答顧問「華嶠集云詔曰散騎以從容侍從承答顧問為職又掌讚詔命平處文籍故前世多參用言語文學之才議郎華嶠有論議著作之才其以嶠為散騎常侍○今案陳本及類聚四十八引華集才作士無議郎以下餘同初學記十二引為職又三字誤作有職文又文籍作分籍無故前以下」 \\n 同掌規諫「魏志云文帝延康元年置散騎常侍為一官省中字置四人與侍中同掌規諫○王石華校者改省今案陳本同」朝夕規獻「應據新詩云散騎常師友朝夕進規獻○今案百三家本應集新作雜陳俞本注內作獻規與標目岐出」俱掌直諫「王書傅玄字休逸為散騎常侍晉受禪進爵加駙馬都尉與皇甫陶俱掌直諫志在拾遺多所救正○今案陳俞本無字休三字爵下有為子二字無志在以下俱掌句標目與本鈔同而注內又作共掌諫職乃參用今晉書四十七卷語是以房書冒王隱書非也」 \\n 集比詔策「晉中興書云熙寧二年桓溫奏請散騎常侍二人復置四人凡一省文書奏表意異者為散騎常侍比於侍中貂璫插石黃初始置四人出入侍從與上談議不典事後因以為加官○今案陳俞本奏請作春省又陳本初下有中字無後因句俞本無黃初以下考散騎比侍中至典事廿九字亦見御覽二百三十四引魏略」 \\n 貂璫之暉「顧愷之拜散騎常侍表云不悟陛下聖恩所加逮在庸伊登之常伯之列飾以貂璫之暉○今案本鈔員外散騎常侍篇引無逮在四字嚴輯顧愷之文及陳俞本亦然」 \\n 夾乘輿車「漢書百官公卿表云中常侍得入禁中與侍中受尚書事散騎常侍並侍夾乘輿車○今案俞本脫陳本改注漢官儀非也考漢書十九上與侍中作諸曹二字散常侍作散騎騎三字乘輿句無侍夾二字考南監本北監本及毛子晉本皆如此似不及鈔之完好也」 \\n 入侍左右「環濟要略云散騎常侍從侍郎入侍左右出則侍事於廊廡下○王石校民改濟今案初學記十二御覽二百廿四引要略無從侍郎三字陳本玉函山房輯本皆然」 \\n 鄭思元參乘「王隱晉書晉鄭默字思元為散騎常侍世祖祀南郊侍中已乘詔曰使鄭常侍默曰卿知何參乘昔州內舉卿同輩常媿有累清談○王石華校亦改祀京改郊今案類聚四十八引王晉書無字思三字知誤之同誤相餘同陳本脫曰卿知以下」 \\n 司馬駿侍講「傅暢晉諸公讚云司馬駿五六歲能書數魏王為帝駿入歲為散騎常侍侍講十二遷步兵校尉○洪氏校時改能又常侍下添常字恐誤未便照改今案御覽二百廿四引諸公讚脫十二以下餘同陳俞本脫五六歲十一字及侍講二字」 \\n 謝萬宜居獻替「晉起居注云升平五年詔曰前西平中郎將謝萬字石才義簡亮宜居獻替其以為散騎常侍○今案初學記十二引晉起居注及陳本脫平字將字及字石二字類聚四十八引晉中興書亦與陳同」 \\n 王珣宜進拾遺「晉起居注云太始元年詔曰給事黃門侍郎王珣字元琳理通厚志好學不殞先業及朝有幹事之才給事何遵字公亮篤烈有才幹器任日久厯朝陪職用有效宜各敘集拾遺左右其以珣遵並為散騎常侍皆從分與內常侍更讀文書者也○今案此條有譌脫陳俞本脫字元琳六字及朝至任日廿二字各敘集三字遵並二字皆從二句又陪作班」 \\n 孟達容觀「蜀志云孟達字子庶降魏魏文帝善達之容觀以為散騎常侍○今案陳俞本及蜀志十劉封傳無字子度三字又蜀志容作雄陳俞本容上有姿才二字」庾闡文章「晉中興書庾闡字仲初有文章才義談者以為宜綜國史於是召為散騎常侍○王石華校瘦改庾開改闡宗改綜名改召今案陳本及類聚四十八引中興書無字仲初三字談作議」 \\n 譙周博物洽聞「于寶晉紀云詔曰騎都尉譙周字允南閑居中道不仕危國蜀亡之際勸劉禪歸降有忠上濟民之謀又躭習典藝博物洽聞朕甚嘉之其以為散騎常侍○王石華校朝改都士改亡補中字今案陳俞本脫字允南三字降作命上作君又俞本閑作譙作焦」 \\n 程咸博學洽通「王晉書云程咸字延祚太始十年詔曰王門郎咸博學洽通文藻清敏其以為散騎常侍○今案陳俞本同亦見本鈔通直散騎常侍篇引臧榮緒晉書」 \\n 阮嗣宗非好事「竹林七賢傳云阮籍字嗣宗高貴鄉公以為散騎常侍非其好也○今案陳俞本無字嗣宗三字又陳本標目亦作好事恐誤類聚四十八引七賢傳脫公字誤卿」 \\n 王永元時論清之「吳志云王蕃字永元孫休立與賀劭薛瑩虞氾皆為散騎常侍加駙馬都尉時論清之○今案見魏志二十王蕃傳本鈔作吳恐誤餘同陳俞本亦作吳蕃作藩元作年」 \\n ○通直散騎常侍六十五 \\n 東平王懋為通直之始「晉起居注云太始十年詔東平王懋為員外常侍通直殿中兼散騎常侍通直之號蓋自此始也○今案陳俞本殿上無直字兼作直恐誤」日新匪懈「又云惠帝永寍元年詔曰散騎常侍琅邪王睿譏清才日新匪懈宜在機近以言者其令睿為通直○王石華校求改才今案陳俞本無識清才三字以言者三字又陳本近?同考今晉書三十八琅邪王名其子有覲澹繇漼四人無名睿者惟伷嘗遷散騎常侍亦此文」 \\n 夙夜不懈「臧榮□晉書云未始十年詔曰程咸字延祚博學洽通文藻清敏厯職左右劬勞內侍乃心在公又夜不溼以咸為散騎常侍左通直郎○今案陳俞本脫字延至清敏十一字餘同考清敏以上三句亦見本鈔散騎侍郎篇引王隱書」 \\n ○員外散騎常侍六十六 \\n 掌問應對「應劭漢官云漢武元鼎三年初置散騎俱掌問應對世祖省之案漢初有散騎侍郎常侍省皆為騎郎貲滿五萬為常侍郎張釋之以貲為常侍蓋謂此官也○今案陳俞本漢官下有儀字蓋謂作蓋為又陳本常侍省作掌侍省餘同平津館本漢官儀卷上蓋下無謂字餘與陳本同」 \\n 為賓宴臣「桓氏家傳云延康元年初置散騎之官皆選新舊文武之才以為賓宴之臣遷桓範字元則為散騎常侍郎官○今案陳俞本無字元則三字及常字御覽二百廿四引桓家傳亦然又新作親郎下無官字」 \\n 詔集羣書「魏書云劉劭字孔才為散騎侍郎受詔集五經羣書以類相從作皇覽○王石華校魯改皇今案見魏志廿一亦同」撰正音訓「晉中興書云徐邈字仙民遷散侍郎直西省撰正音訓前後十年多所補益○今案初學記十一引中興書仙民作景山遷散句前後二句直作在本鈔中書舍人篇引亦作仙民陳俞本已改今晉書」 \\n 帝室茂親「束皙集云員外侍郎皆帝室茂親或貴游子弟○今案百三家集脫陳俞本嚴輯束皙文及本鈔給事中篇引同」皆貴子弟「魏志云孟康字公休以郭后外屬并受九親賜拜遂為散騎侍郎是時散騎侍郎多貴戚子弟或以高才英儒充其選而康獨緣妃嬙雜其間故皆輕之不復呼其姓字而謂之阿九康既有才敏又好學在冗官博讀書傳邇有文義雅而切要眾人乃更加意○今案魏志無此文考御覽二百廿四引魏略郭上有為字無貴戚句呼其句及又好學三字或作皆餘同陳俞本阿九作何元餘亦有刪易」 \\n 荀愷擢拜「晉陽秋云荀愷字景伯宣帝見而奇之曰荀令君之子也擢拜散騎侍郎○今案魏志十裴注引晉陽秋伯作倩陳俞本已改注今晉書」謝頤顯侍「謝知表云兄息頤除員外散騎侍郎得顯侍帷幄○今案陳俞本脫息字得字」清和著稱「晉中興書云王悅字長預弱冠每侍講東宮以清和著稱除散騎侍郎○今案陳俞本脫字長預三字今晉書六十五預作豫無清和二句」知名美稱「晉中興書云王洽字散和公子中最知名與穎川荀羨俱有美稱弱冠除散騎侍郎○今案世說新語卷中之下注引晉中興書王洽五字作洽於二字無弱冠以下陳俞本公子作王導諸子又散騎下有中書二字陳本又刪侍字」 \\n 張賀孫七歲拜散騎「漢書云張賀有孫霸年七歲拜散騎中郎將○今案見漢書五十九陳俞本脫有孫霸三字及中郎將三字」鍾毓十四為散騎「魏志云鍾毓字稚叔年十四為散騎侍郎機捷談笑有父風○今案見魏志卷十三」 \\n ○散騎侍郎六十七 \\n 公族閑任「晉諸公讚云任愷王俊齊王攸皆為魏員外散騎常侍于時公族務在任故置外位○今案陳俞本同考今晉書三十九王俊傳言元康初轉員外常侍與本鈔魏字不合又晉書四十五任愷傳言尚魏明帝女累遷員外散騎常侍而又非王俊與本鈔亦不合」 \\n 登之常伯「顧愷之拜員外散騎常侍表曰不悟陛下聖恩所加登之常伯之列飾以貂璫之暉○今案詳本鈔散騎侍郎篇」嘉之宜補「王晉書云吏部郎李重合啟東莞太常博士曹嘉之才幹學義不及公曹志而良素修潔姓業踰之宜補員外常侍○今案陳俞本部下脫郎字重下脫合字啟下脫東莞二字又無才幹十八字魏志卷二十裴注引王書無合字太常四字作太守嘉下脫之字公曹志三字作志翕」 \\n 孫朝宜給「晉起居注云咸康八年司徒三導表員外常侍孫朝年八十告老棄身茨宇永絕榮祿宜給本官秩俸以終餘年○今案御覽二百廿四引晉起居注年八十誤作八年餘同陳俞本脫年八十句棄身二句終誤給」 \\n 天錫歸國「臧榮緒晉書張天錫字純嘏為符融征南司馬謝安等大破符堅於淮肥天錫於陣歸國詔以為散騎常侍左員外○今案晉書八十六略同陳俞本已改今晉書」 \\n 符郎歸化「晉中興書符郎深識逆順望風歸化可員外散騎常侍○今案陳本脫俞本已改注今晉書載記考御覽二百廿四引晉中興書作符朗又常侍作侍郎舊鈔作符郎者宋人轉鈔避始祖諱也」 \\n ○給事中六十八 \\n 掌顧問「漢書百官公卿表云給事中秦官也所加或大夫博士議郎掌顧問應對位次中常侍侍中黃門又有給事黃門又云左右曹諸吏晉灼注云諸吏給事中日上朝謁平尚書奏事于殿中故曰給事中○今案漢書十九上秦作加無於殿八字陳本亦作加官大下脫夫字士下又衍士字無侍中黃門以下」 \\n 常侍從「胡伯始云給事中常侍從左右無員位次侍中中常侍或名儒或國?方朔拜中郎為給事中劉向諫議大夫拜給事中也○今案類聚四十八引中常侍作之下常侍非也又脫漢東方以下本鈔標目常作掌蓋沿上條誤入因小注仍作常可證陳本俱作掌亦非又按初學記十二引亦無書名祇兩拜字作兩為字餘悉同」 \\n 帝室茂親貴游子弟「束皙集云員外侍郎及給事中從皆帝室茂親或是貴游子弟○今案類聚四十八引及嚴輯束皙文同亦詳本鈔散騎侍郎篇」鄭明經「范曄後漢書云鄭眾字仲思以明經拜給事中○今案范書六十六作仲師」陳劭儒教「王晉書云陳劭字節良太始六年詔曰敦悅典誥老而不倦宜在左右以篤儒敘其以為給事中○王石華校補倦字在字今案初學記十二引王晉書無敦悅以下陳本六年作中字敦作躭篤下脫儒字亦見今晉書九十一」 \\n 蘇林文學「魏略云蘇林字孝友為五官中郎將文學黃初中為博士給事中○今案俞本同陳本脫字孝友三字魏志廿一劉劭傳注引魏略無中郎二字」袁淮俊才「荀兖州記云袁淮字孝尼有俊才太始中為給事中○今案俞本同陳本綽誤緯無字孝尼三字類聚四十八引兖州記准誤淮初學記十二引與原鈔悉同」 \\n ○奉朝請六十九 \\n 朝會而已「如湻注漢書云諸侯春朝天子曰朝秋曰請雖國戚及勳門子弟為之俱預會朝請而已○今案御覽二百四十三引漢官解詁如湻注俱預七字作但預期請會而已餘同陳俞本皆改沈約宋志」 \\n 從容閑豫「晉起居注云武寍三年詔曰前相國掾主簿雖奉朝請並從容閑豫若大縣缺宜以治民也○今案陳本鈌誤關俞本作闕餘同」皆奉朝請「漢書云霍光昆弟族外孫皆奉朝請給事中董賢親屬皆侍中諸曹奉朝請寵在丁傅之右○今案霍光四句見漢書六十八霍光傳族作壻董賢四句見漢書九十三董賢傳陳本刪董賢以下據本下文在丁傅之右一條已引此文此疑轉寫者誤入」 \\n 獨奉朝請「漢官解故云三輔職如郡守獨奉朝請成帝時丞相張禹避位位特進奉朝請又以關內侯蕭望之大司馬嘉皆進奉朝請光武時司徒魏標卿禹孫資加特進奉朝請也○今案陳俞本故作詁又陳本脫光武以下特誤時俞本標作驃無卿禹二字平津輯本獨奉誤獨奏又司徒下無魏標卿禹四字」 \\n 位次三公「續漢書云前漢列侯奉朝請在長安者位次三公○今案見續漢百官志五」宜兼三公「晉太常劉實□云廊廟諸王見在奉朝請宜兼三公奏可○今案俞本脫陳本實下補表字」在丁傅之右「漢書云董賢為大司馬董親屬皆侍中諸曹奉朝請寵在丁傅之右○今案見漢書九十三」與太子遊處「晉武詔曰隴西王世子越駙馬都尉楊邈並可奉朝請俱與太子遊處地○今案俞本脫陳本俱誤付考御覽二百四十三引起居注與舊鈔脗合」 \\n 北堂書鈔卷第五十八 \\n  \\n 　"}
{"章节": "●北堂書鈔卷第五十九    設官部十一", "正文": "　 \\n ●北堂書鈔卷第五十九設官部十一 \\n 　 \\n  \\n 隋祕書郎虞世南撰南海孔廣陶校註尚書惣七十錄尚書七十一尚書令七十二　尚書僕射七十三 \\n ○尚書惣七十 \\n 尚書唐虞官也「漢官儀云唐虞官也書曰龍官納言帝命惟允明帝詔曰尚書蓋古之納言出納朕命○今案平津館本漢官儀卷上龍官作龍作帝作朕明帝以下別為一陳本脫帝命以下考御覽二百十二引明帝以下作應劭漢官無儀字與類聚四十八引異」 \\n 唐虞曰納言周官為內史「漢官解故云士之權貴不過尚書唐虞曰納言周官為內史○今案御覽二百十二引故作詁陳俞本無士之二句故亦作詁」銅印墨綬執笏負符「晉官品令云尚書僕射尚書六人皆銅印墨綬進賢兩梁冠納言幘絳朝服佩水蒼玉執笏負符加侍中者武官左貂金蟬○今案陳本脫納言二字絳字在幘上餘同初學記十一引荀綽晉百官表注有尚書令銅印墨綬五時朝服納言幘十四字據此則舊鈔納言二字斷非誤衍足訂陳本之脫類聚四十八引百官表亦然」 \\n 管主喉舌「尚書云龍作納言出入帝命注曰納言如今尚書管主喉舌也○今案尚書龍作汝入帝作納朕注曰以下與孔傳不同王西莊尚書後案謂書鈔此條必係鄭注佚文」 \\n 天之喉舌「續漢書李固上書云陛下之有尚書猶天之有北斗北斗天之喉舌尚書陛下之喉舌也○今案類聚四十八引及汪輯續漢書上書作上疏天之作為天陛下之作為陛下餘同姚本脫陳本已改范書」 \\n 王之喉舌「崔駰尚書箴云龍惟納言是機是密出入朕命王之喉舌○今案陳俞本崔駰皆作楊雄百三家本亦入子雲集本鈔下文引龍惟四句亦作楊雄」喉舌之任「傅子云尚書者出入王命喉舌之任也○今案嚴輯傅子補遺據書鈔引同」出納詔命「官解故云尚書出納詔命齊眾喉舌○今案陳本平津本故作詁初學記十一故誤誌」 \\n 獻善宣美「楊雄尚書箴云龍惟納言是機是密出入朕命王之喉舌獻善宣美而讒諂是折我視云明我聽云聽載夙載夜惟允惟恭○今案百三家本子雲集及陳俞本惟作為又陳俞本諂作說」 \\n 機事所惣號令攸發「漢官解故云尚書機事所惣號令攸發○今案陳本平津本故作詁」省案平處「韋昭辨釋名云尚者上也辨云言當省案平處奏上故曰尚書也○今案類聚四十八御覽二百十二引辨釋名奏上作奉之陳本玉函山房輯本已照改」處持平「桓子新論云昔堯試舜於大麓者乃領錄天下之事如今之尚書矣宜得大賢智乃可使處議持平焉○今案本鈔下文引天下作天子尚書下有官字餘同續漢志注引亦有官字嚴輯全後漢文卷十三麓下更有麓字亦作尚書官」 \\n 主計官「周官天官司會職鄭注云會大計也司會王天下之大計計官之長也若今之尚書令矣○今案司會注若今句無之令矣三字」掌計要「禮記王制云司會以歲之成質於天子鄭玄注云司會冢宰之屬掌計要者質猶平也平其計要○今案南昌本王制注無猶字阮校勘記云惠棟校宋本宋監本有猶字」典機密「應劭漢官儀云尚書唐虞官也書曰龍官納言帝命惟允詩云惟仲山甫王之喉舌宣王以中興秦改稱尚書大漢受命亦尊此官典機密也○今案平津輯本龍官作龍作帝命作朕命本篇上文引仍作官作帝」 \\n 典樞機「華嶠漢書韋彪上疏曰欲急民所其原在尚書典樞機天下事一決之也○今案詳本篇下文」統庶事「應劭漢官志詩云侍中王喉舌萬機無不建尚書統庶事官人垂法憲○今案陳俞本建作理又脫漢官四字」萬事之本「晉起居注云建元二年曰尚書萬事之本朕所責成者也而廩祿儉薄莖非治體令雖軍國多費不為元凱惜祿其依令僕給尚書各親信五十人廩賜○今案山堂考索卷七引晉起居注無建元四字餘同亦詳本鈔下文八元八愷條下」 \\n 民物所原「華嶠漢書云韋彪上疏云欲急民所務當先除其惡其原在尚書典樞天下事一決之不可不故也○今察陳本急誤給脫當先句及不察句類聚四十八引惡作患無故也二字汪輯本華書據類聚」 \\n 錄天下事「桓子新論云昔堯試舜於大麓領錄天子事如今之尚書官矣宜得大智乃可使處議持平焉○今案詳本篇上文」補我袞闕「摯虞尚書箴云山甫輔周靡剛靡柔補我袞闕關我王猷○今案俞本同百三家本摯虞集轅作翼陳本脫山甫二句」分為四曹「續漢書百官志云成帝建始四年罷中書宦官置尚書官五人一人僕射餘分為四曹通掌眾事秘記章奏各有曹任常侍曹主丞相御史公卿事二千石曹主剌史郡國事民曹主吏上書事客曹主外國夷狄事又置三公曹主斷獄是為五曹也○今案續漢百官志三章奏以上意同辭異無三公以下餘四曹大略相同俞本改注通典陳本改引漢書顏師古注謬甚」 \\n 謂之八座「續漢書百官志云世祖分增三公曹為二公其一曹主歲盡諸州郡事改常侍曹主選舉祠祀民曹主繕功作監池苑囿客曹主護駕芫胡朝賀二千石曹主詞訟中都官主水火盜賊與三公為六曹并令僕二人謂之八座尚書唯有六曹以為號也○今案近續漢志無此文考初學記十一引續漢書二公作二曹盡作終諸州上有書課二字監作鹽無為號句餘同陳俞本亦脫百官志三字改字及為號句」 \\n 士之權貴「漢官解故云士之權貴不過尚書詩云王之喉舌四方爰發○今案詩云以下見蒸民篇亦是漢官解詁原文御覽二百十二引同陳俞本妄刪詩云二句謬矣」士之樞機「皇甫謐集云尚書文士之樞機也○今案陳俞本同」宜得大賢「桓子新論云尚書宜得大賢乃可使處議持平也○今案本篇上文引賢下有智字」非賢莫居「晉中興書蔡謨為尚書上疏曰八座之任非賢莫居孔愉諸葛恢並以清節令才少著名望今猥以輕鄙超倫踰等上亂聖朝貫魚之序下違士庶准平之論豈惟微臣斯亡之誠乃實政惟塵之累○今案御覽二百十二引中興書少著作素有序作次士庶准平作羣士準平餘同陳俞本已改注今晉書」 \\n 八元八愷「春秋左傳云昔高陽氏有才子八人蒼舒隤敳擣救戭大臨龐降庭堅仲容叔謂之八愷高辛氏有才子八人伯仲堪叔獻季仲伯虎仲熊叔豹季貍謂之八元謹按晉起居注云建元二年詔曰尚書萬事之本朕所責成者也而廩祿儉薄甚非治體今雖軍國多費不為元愷惜祿其依令僕給尚書各親信五十人廩賜○今案左傳文十八年擣戭晉起居以下陳本全脫俞本脫朕所四句及其依以下御覽二百十二引晉康帝起居注建元句餘同考建元即是康帝年號」 \\n ○錄尚書七十一 \\n 大錄萬機「沈約宋書云諸公錄尚書古制也王肅解尚書納于大麓曰堯納舜於尊顯之官使天下大錄萬機之政也○今案宋書三十九百官志無諸公二字古制二字解作注又無使天下三字」 \\n 百官揔已「應劭漢官云和帝丁酉策書故太尉鄧彪元功之族三讓彌高海內歸仁為羣賢首其以彪為太傅錄尚書事百官揔已以聽又殤帝策云太尉張禹三世在位黃髮罔譽忠孝彌篤其以禹為太傅錄尚書事百官揔己以聽○今案漢官一條本鈔五十二太傅篇引同殤帝策一條亦見本鈔太傅篇引諐作愆餘同考諐古愆字陳本脫殤帝以下」 \\n 錄六條「晉中興書云會稽文孝王以錄尚書六條開府領司徒又領揚州錄尚書事公卿奏進位丞相揚州牧黃鉞羽葆○王石華校越改鉞今案陳本同」參七牒「沈約宋書云晉惠帝初使尚書七牒大事經關張華有異得不議○今案陳本議作識餘同考近本宋書三十九百官志上只云江右張華並經關尚書七條餘無今晉書三十六張華傳亦此文」 \\n 宜參機衡「晉起居注云元康元年誅楊俊詔曰司徒王渾秉法清正思量宏遠厯位內外文武勳庸著在方策宜參弼機衡以亮天工其可錄尚書事也○今案本鈔尚書令篇引元年作十年無誄楊三字法作德末句作其以為尚書令餘同考今晉書四十楊駿傳四十二王渾傳皆脫此詔俞本俊作駿陳本亦脫話楊俊三字」 \\n 宜讚朝政「晉起居注云太興二年八月詔司徒荀組讚朝政令錄尚書事給班劍六十人也○今案陳本同俞本讚作贊」大司馬平尚書事「沈約宋書云霍光以大司馬大將軍平尚書事○今案陳本同考近本宋書百官志無此文」丞相錄尚書事「晉中興書云太初元年詔曰會稽王導體道冲虛識理明允登賢顯親或之典也其以為丞相錄尚書事入朝不趨讚拜不名劍履上殿○今案御覽二百一十引中興書太初作泰和識理作理識餘同陳本脫導字顯誤題賢字在親字下」 \\n 初揔萬機「王隱晉書云司馬景王為撫軍大將軍持節都督中外諸軍錄尚書事上初揔萬機正身平法朝政肅然○今案陳俞本持節誤侍郎餘同」恒揔萬機「晉中興書云王導為驃騎揚州領中書監錄尚書事時丞相參將羅弘父母沒賊賊平不奔赴御史中丞熊遠奏清議而吏部尚書周顓選弘導以署過其事為有司所奏導上疏請免錄中宗令曰卿恒揔萬機何解錄除節而已○今案今晉書六十五王導傳亦脫此文陳俞本導作遵？ \\n 寸又陳本脫丞相十七字奏清六字選弘八字餘同俞本參將作參佐赴作喪御史作又字又脫奏清六字選弘導三字」 \\n 張安世職典樞機外內無間「漢書張安世拜大司馬車騎將軍領尚書事職典樞以謹慎周密自著外內無間○今案見漢書五十九」蔣公琰處羣僚右眾望漸服「蜀志蔣琬字公琰錄尚書事時新喪元帥遠近危悚琬處羣僚之右既無戚容又無愧色神宇止有如平日由是眾望漸服○今案蜀志卷十四字作守陳俞本已照改」 \\n 趙峻不貳李固不回「應劭漢官云沖帝丁酉策書云舅氏輔翼股肱三公國之楨幹朝廷所取以成斷金太尉趙峻三世掌典機衡有匪石不貳其心大司農李固忠貞不回今以峻為太傅固為太尉與大將軍冀參錄尚書之事○今案類聚四十八引漢官儀脫丁酉二字舅氏四字三世作二世無軍冀句陳本改從類聚平津館輯本所取作取正」 \\n 桓焉太傅入授「華嶠漢書云桓焉明經篤行有名稱以尚書入授安帝拜太傅錄尚書事復入授順帝於禁中因晏見建言宜引三公尚書入省事天子從之○今案亦見范書六十七同汪輯本姚輯本華書下脫入字脫事字建言作奏餘同陳俞本焉誤烏餘與姚汪同」 \\n 李固太尉參錄「司馬彪續漢書云沖帝以太尉李固參錄尚書事帝崩梁太后詔固議所徵王侯至乃發喪對曰帝雖少猶天下之父今日崩人臣感痛豈有臣子反掩之平太后從之○今案姚輯本汪輯本續漢書脫陳本改注漢官儀」 \\n 司馬元顯為西錄「王韶之晉紀云隆安三年時論謂會稽王為東錄司馬元顯為西錄西府車騎填凑東第門下可設雀羅○今案陳俞本改注今晉書」桓玄遙錄尚書「中興書徵祥說云元興元年八月庚子尚書下舍火是時桓玄用事出鎮姑熟雖名在外實遙錄尚書事○今案御覽二百一十引中興書遙錄句無事字餘同陳本脫徵祥說三字八月十一字元年作八年」 \\n ○尚書令七十二 \\n 尚書令承秦置漢武改為謁者令「續漢書百官志云尚書令一人漢承秦置武帝元鼎二年為中書謁者令○今案續漢百官志三無元鼎四字餘同陳本已照剛」銅印墨「晉百官表注云尚書令唐虞官也銅印墨綬五時朝服○今案初學記十一引晉百官表注無唐虞句餘同」納言幘進賢冠「又云尚書令服納言幘進賢兩梁冠佩水蒼玉○王石華校慎改幘今案初學記十一類聚四十八引晉百官表注同亦見本鈔尚書揔篇引官品令」古之冢宰「晉公卿禮秩云尚書令拜皆策命薨則於堂發哀古之冢宰荀勗集云昔六官分掌冢宰為首秦漢公卿贊以丞相御史為冠今者尚書令揔此三者非臣駑闇所宜忝竊○今案陳俞本脫拜皆二句分作所秦下脫漢字初學記十一引晉公卿禮秩策作冊堂上有朝字嚴輯荀勗集與陳俞同」 \\n 周之冢宰「曹嘉之晉記云荀勗字公曹為守尚書令詔曰周之冢宰今尚書令皆古百揆之任以其亮采惠疇熙帝之載實允於此勗肆力先朝庸勳典格受終之揆協於大麓故受以此位也○今案陳俞本脫字公曹四字典作超餘同」 \\n 揔典綱紀「漢官典職云尚書令主贊事揔典綱紀無所不綜秩千石銅印墨綬尚書兩梁冠納言幘○今案縎下書二字當作進賢類聚四十八引漢官儀職替字作贊奏綜作統無銅印以下平津館輯本無兩梁二句陳本訛作後漢典職小注亦多異」 \\n 揔攝諸曹「晉百官表云尚書令官品第三俸月三十五斛領揔攝諸曹出納王令○今案類聚四十八引晉百官表無官二句餘同陳本亦脫官品二句」出納王命「又云尚書令出納王命敷奏萬機○今案類聚四十八引晉百官表同」憲範王猷「晉中興書陳郡謝石字石奴遷尚書令上疏遜位曰尚書令憲範王猷式造羣辟○今案本篇下文引中興書無陳郡二字石奴三字餘同陳本已改晉書」掌曹文書「續漢書百官志云尚書令一人承秦所置武帝用宦者成帝建始四年依舊用士人掌凡選署及奏下尚書曹文書○今案續漢百官志三文書下有眾事二字餘同」讚尚書事「漢書云元鼎二年以張安世為尚書令改為中書讚者乃命讚尚書事司馬遷弘恭石顯焉○今案見漢書五十九張安世傳」敷奏萬機「晉中興書熊遠啟伏見吏部以荀組為尚書令復領預州牧為朝之素望遐邇所瞻式今舊典王度始達憲章未備諮詢以弼大化宜入領百揆敷奏萬機不應處分偏領之任自三代以來未聞以納言而出領州牧伯者○今案初學記十一引熊遠啟有素望以上牧誤組陳本改注晉百官表注亦己見本鈔上文與此條無涉」 \\n 揔括百揆「晉中興書云謝石遷衞將軍尚書令加散騎常侍上疏遜位曰尚書令國之冢宰揔括百揆憲範王猷式造羣辟故必簡德而授厘才而定也○今案本篇上文引中興書無衞將軍三字加散五字國之二句簡德二句餘同今晉書七十九只有遜位以上陳本已改引今晉書」 \\n 百揆之首「晉起居注云武帝太始元年詔曰尚書令百揆之首乃揔齊機衡出納朝政治績之所由也○王石華校照陳本齊改參非也今案本篇下文引無所由句餘同考事文類聚新集卷四引晉起居注無武帝八字乃字餘同」 \\n 七政以齊「摯虞尚書令箴云虞帝納麓七政以齊內成外平風雨不迷雖曰聖明必賴良才無曰我智官不任能發言如絲其出如綸千里之應樞機在身○今案類聚四十八引摯虞尚書令箴帝納作納大曰此箴無千里二句惟摯虞作張華與本鈔及類聚異百三家本收入摯虞集」 \\n 端右之職「晉起居注云太始元年詔曰夫尚書令揔百揆之得失管王政之開塞者端右之職也是以自漢代以來每選此官必慎其人○今案陳本脫之得失十字餘同」端右之重「晉中興書太原王錄云王恭常冥於司馬道于室尚書令謝石為吳歌恭曰居端右之重進宰相之坐而効妖俗之音乎石有慙色○今案御覽四百九十一引中興書無太原四字令字進坐作集座効作放石有作並有陳本已改今晉書」 \\n 文昌天府「晉百官表注曰尚書令唐虞官也是謂文昌天府○今案類聚四十八引晉百官表注無唐虞四字餘同」揔齊機衡「晉起叵注云武帝太始元年詔曰尚書令齊機衡出納朝政○今案詳本篇上文」明習漢事「漢書孔光傳云孔光字子夏為博士選三科高第遷尚書觀故事品式數年明習漢事及法令上甚信之轉為僕射尚書令又光周密謹慎未嘗有過○今案漢書八十一高下脫第字遷作為漢事作漢制宋祁云監本浙本高下有第字」 \\n 明習故事「東觀漢記云樊准拜尚書令沈深博雅明習漢故事○今案類聚四十八准作準故作舊拜作為無沈深句聚珍本東觀記拜作轉餘同類聚姚輯本仍作准餘亦類聚同陳本仍作故餘從類聚改」 \\n 軍國大事皆與壽焉「魏志荀彧字文若為漢侍中守尚書令常居中軍侍從太祖征伐在外軍國大事皆與彧籌焉○今案魏志卷十居中五字作居中持從陳俞本已照改」 \\n 朝之大事無不得判「晉中興書琅琊王錄云王彪之遷尚書令謝安與共掌朝政數稱之曰朝之大事眾人所不能決者咨之王公無不得判也○今案陳本與共作無事　下無之字餘同亦見今晉書七十六無與字數稱之曰作每曰二字眾下無人所二字咨作諮」 \\n 條撰善政「續漢書云侯霸拜尚書令條撰善政有便於民者餘其煩苛時令乃立每春下寬大詔書由霸始也○今案姚輯本汪輯本續漢書脫此條范書五十六撰作奏無除其八字詔下有奉四時之令句」 \\n 朝無粃政「謝漢書張修字子慎拜尚書令有故官下卿剌史三千石昔為讒謗所慎固不順者以次徵用奏罷中官貴臣弟子在官者治罪國政肅清朝無粃政○今案俞本姚輯本無昔字慎固四字及治罪二字又俞本政作教粃作秕餘同汪輯謝書與俞姚本同陳本脫有故廿五字餘與俞同」 \\n 奏崇經術「謝漢書左雄字伯豪拜尚書令奏令崇經術除郡國耆年六十已上為郎不滿四十不得察舉若茂異奇才弗拘年帝從之○今案姚本汪本謝書脫陳俞本已改范書」 \\n 奏正分職「魏氏春秋云裴潛字文行入為尚書令朝廷有疑義帝特進見決謨幄帝深嘉之擢拜京兆尹○王石華校云按注兩條複出必有一誤今案朝廷以下五句係由下條竄入考魏志廿三裴潛傳令下有奏正分職句無朝廷以下餘同陳本已刪正」 \\n 決謨帷幄「謝漢書邳壽字伯考為尚書令朝廷有疑義帝特進見決謨帷幄帝深嘉之擢拜京兆尹○今案姚輯本汪輯本脫陳本帝深句作肅宗奇其智策」選舉高妙「承後漢書云楊淮字伯川拜尚書令存心正直選舉高妙能進善疾惡不爽毫釐也○今案姚本汪本謝書脫陳本進上脫能字」拔擢英俊「謝承後漢書云衞良字叔賢拜尚書令每當選舉常先諮訪拔擢天下英俊及二千石長吏必依功次用之州里同郡雖有佳者避遠嫌疑猶後他州也○今案姚輯本汪輯本謝書脫陳本每下無當字餘同」 \\n 旌賢退惡「謝承後漢書云洋陟字嗣祖拜尚書令明審選舉旌賢退惡○今案姚輯本汪輯本謝書脫陳本羊誤平」推賢進士「魏氏春秋云荀攸為魏尚書令推賢進士太祖曰二荀今之論人而益信後世不忘也○今案陳俞本荀今作荀令御覽二百一十引魏氏春秋脫推賢以下」勤力憂公「東觀漢記云黃香為如書令上愛其才每朝臺閣遂見尊重香之勤力憂公畏慎周密每用奏議所建畫未嘗流布然執事平法常持輕類全活非一○今案聚珍本東觀記卷十九令作僕射苶上愛十二字執事作事執餘同姚輯本脫上愛以下十四字餘與原鈔同」 \\n 志在匡益「晉中興書云刁協字玄亮為尚書令加金紫光性剛亮志在匡益中宗甚信重之○今案御覽二百一十引中興書性剛七字作抗志高亮無加金句及字玄亮三字陳本剛亮作剛悍」 \\n 正身機密「謝承漢書云鄧儒字伯祖補尚書令正本機密剪邪截曲不撓強臣○今案陳俞本及姚本汪本謝書皆脫剪邪句又陳本無鄧字只空一格」正色於朝「鄧粲紀云大甯二年王太子將即位羣臣進璽司徒王導以疾不至尚書令卞壼正色於朝日王公豈社稷之臣耶大行在殯嗣皇未立甯是人臣辭疾之時也○今案亦見大晉書七十大甯句餘同陳俞本改晉中興書」 \\n 數犯顏色「續漢書云申屠剛字巨卿拜侍御史遷尚書令在尚書數犯顏正色百僚憚之常慕史鰌汲汲黯之為人○今案陳俞本姚輯本汪輯本續漢書同汪脫字巨師三字」 \\n 數有直言「謝漢書唐約字仲謙拜尚書令約先服事臺閣閑習舊典質素密靜自典樞機數有直言美策以稱於上每作表疏皆手自書之不宣於外處官不言貨利之事當法不阿所私京師詠曰治身無嫌唐仲謙○今案俞本及姚輯本汪輯本謝書無令約七字及以稱句詠作謠陳本仍作詠餘與俞同」 \\n 數納策謀常合上意「華嶠漢書云永平七年宋均字叔庠為尚書令忠正直言數策謀每會議未嘗不合上意常剪起上未喻其意以為奸大怒博即著□□尚書郎皆叩服有奸均顧叱之曰夫惟忠臣執義守正畏威人臣以二事主國主當誰據均惟據約雖死不易志小黃門在旁其以聞上善之即遣歸臺悉責諸尚書郎○今案剪起二字據約二字有誤陳本無常剪以下及每會議三字汪輯華書亦然姚本脫此條」 \\n 數陳便宜多見省納「謝承漢書云王防字文始為尚書令典任樞機竭忠於國數陳便宜譏判時政以為闕失者言旨切道多見省納○王石華校任改在從陳本誤也今案姚輯本汪輯本謝書譏判作議判為闕作輔闕失下無者字省納作納省陳本亦作議作納省」 \\n 周榮盡心奉職「東觀漢記云周榮字平孫為尚書令在納言管機密盡心奉職夙夜不怠○今案聚珍本東觀記十九脫字平孫三字姚輯本及陳本亦然陳本並脫在納六字」 \\n 呂乂節儉自守「荊州先德傳云呂乂為尚書令躬親萬機清白廉素不畜婦妾車之好以節儉自守○今案亦見蜀志呂乂傳大同小異陳本已改蜀志惟俞本與影鈔同」 \\n 牟融勤勞不怠「應劭漢官云章帝詔曰司空牟融典職六年勤勞不怠其以融為太尉錄尚書事○今案平津館輯本陳本官下有儀字」王渾秉德清正「晉起居注云元康十年詔曰司徒王渾秉德清正思量弘遠厯位內外文武勳庸著在方冊宜參弼機衡亮天工其以為尚書令○今案詳本鈔錄尚書篇」安世奇才「漢書云張安世字子弼少以父任為郎上行幸河東嘗亡書三篋詔問誰能知惟安世識之具作其事後復求得書以相校無所遺失上奇其才擢為尚書令○今案漢書五十九弼作孺誰作莫陳本亦改莫」 \\n 費褘識悟「費褘別傳云褘代蔣琬為尚書令于時軍國多事眾務煩猥褘識悟過人每省讀書記舉目暫視即究其意旨常以朝晡聽事其間飲食嬉戲加之博奕每盡人之事亦不廢故得休息也○今案蜀志十四裴注引費褘別傳無褘代句及得休句餘同陳本軍國誤戰國眾作公無不廢二句」 \\n 沈勳名冠百僚「會稽先賢傳云沈勳字子異徵調南宮祭酒拜尚書令持節臨辟雍名冠百僚○今案陳本同俞本調作詣御覽二百一十一引會稽先賢傳亦作詣又無字子異三字」 \\n 羊祐肅整朝廷「山濤啟事云尚書令李胤遷缺處宜得其人征南大將軍羊祐為人體儀正宜可以肅整巿廷譏剌時政以為闕失者言旨切直於朝廷○今案類聚四十八引山公啟事缺處作處缺正直作玉立無譏剌以下陳本脫李胤九字為人二字譏剌十六字又令下有缺字」 \\n 天下慎選「張璠漢記云左雄為尚書令限年四十先試經然後舉孝廉時稱曰左伯豪為尚書令天下皆慎選○今案姚本脫時稱以下汪輯本張璠漢記與原鈔同陳本先九」 \\n 舉朝憚之「晉中興書云卞壼為尚書令奏王導居位無敬御史中丞誰何撓不糺至今憚肅事寢不行舉朝憚之○今案初學記十一引中興書無御史十三字居位作專任同陳本已照刪」 \\n 號為補職「華嶠漢書云黃瓊字世英遷尚書令朝廷事號為補職○今案姚輯本書朝廷事三字作明習故事汪輯本作習見故事餘同」號為清能「蜀志呂乂傳云乂字季陽為尚書令眾事無留門無停寶乂厯試內外治身儉約謙靜少言為政簡而不煩號為清能然持法刻深好文俗吏故居大官聲名損於郡縣○王石華校裕改俗今案蜀志卷九試作職靜作靖好下有用字餘同」 \\n 視尚書如參佐視曹郎如掾屬「王隱晉書曰衞瓘加侍中守尚書令卞壼曰聞瓘視諸尚書如視參佐視諸郎如視掾屬○今案亦見今晉書三十六無卞壼五字諸郎作尚書郎陳本已照今晉書改仍冒稱王隱書謬矣」 \\n 謝石腳疾於府綜攝「晉中興書云謝石遷尚書令石表以月卻疾不敢朝拜乞依故尚書令王彪之例於府綜攝詔聽之○今案陳本聽下脫之字亦見今晉書七十九謝石傳」 \\n 王述患腳於府攝事「徐廣晉紀云王述不拜中書監患腳就拜尚書令於府攝事也○今案陳本同亦見今晉書七十五無患腳以下」 \\n ○尚書僕射七十三 \\n 僕射秦官領事之號「漢書百官表云僕射秦官也自侍中尚書博士郎皆有古者重武官有主射者以督課之軍屯吏騶宰永巷宮人皆有取其領事之號注曰皆有僕射隨所領之事以為號也秩比千石元始元年更名虎賁郎置中郎將秩比二千石○今案見漢書十九上百官公卿表注曰上有孟康二字秩比千石以下五句亦是漢表正文陳本多改易」 \\n 銅印墨綬「晉百官表注云僕射一人銅印墨綬○今案類聚四十八引脫晉字」言幘進賢冠御「又云僕射五時朝服納言幘進賢兩梁冠佩水蒼玉官品第三建安中以執金吾邵榮為尚書左僕射僕射之有左右自此始也○今案類聚四十八引百官表注中以誤以來邵榮作榮劭餘同陳從類聚又白帖七十一引作榮邵」 \\n 主開封「漢舊儀云尚書僕射主開府府尚書令主贊奏封下書又漢官典職尚書令僕射主開府掌授廩給錢穀也○今案俞本作漢書典官兼職餘同陳本脫漢書儀又譌作漢書典官職皆非也考平津本舊舊儀卷一開誤閉又令主贊句在僕射句上又平津本官典職無令字」 \\n 典選舉「魏志云陳泰為尚書右僕射典選舉之貢事也○今案魏志廿二無之貢二字陳本並脫之貢事也四字」署尚書事「續漢書百官志尚書僕射秩六百石承秦所置尚書事○今案見續漢百官志三」省錄臺事「謝漢書云尹昆字□淵為侍御七日特拜尚書僕射詔曰惟君公曹時以太尉之術克獎王室其省錄臺事勿令謬誤○今案嚴輯全後漢文九十七據書鈔未改本引同陳本昆下脫九字拜作遷俞本昆下脫三字七日作二空格特誤時姚輯汪輯本謝書與俞同」 \\n 官之師長「先賢行狀云賈翊字文和時欲以為僕射師長之官天下所重翊名不素重非以服人也縱翊澹於榮利柰國朝何○今案亦見魏志賈詡傳不作翊文略同陳本改從魏志仍冒稱先賢行狀之名非矣」 \\n 端右之副「晉中興書云顧和字君孝為尚書僕射以母老辭詔敕諭特聽暮出朝還其見優遇如此尋朝議以端右之副不宜處外更拜銀青光祿大夫復領國子祭酒○今案初學記十一引中興書無字君孝三字無見字及復領句陳本已照刪」 \\n 典官人之任「晉起居注云太康元年詔曰山濤自典官人之任志在尚書僕射澄清風俗朕將倚之以弘訓範庶人倫有日新之美遷為左僕射○今案陳本志在下脫四字又無朕將三句亦見今晉書四十三大同小異」 \\n 揔樞機之重「干寶晉記云武帝詔曰散騎常侍中軍將軍羊祜秉德清紹經緯文武雖處腹心之任不惣樞密之重非垂拱無為委任責成之意也其以祜為尚書左僕射衞將軍○今案御覽二百十一引于晉紀紹作勁餘同陳本多脫」 \\n 經始萬機「晉起居注云永昌元年正月詔曰尚書左右僕射所以廣招賢俊經始化之機僕射護軍荀顗可進為左僕射尚書領選○今案御覽二百十一引晉起居注脫正月二字化之二字護上脫僕射二字可下脫進為二字及尚書領選四字招作登陳俞本招誤括餘與舊鈔同」 \\n 協宣庶績「晉起居注云永昌元年詔曰尚書置左右僕射所以恢演治典協宣庶績也中間又廢其復置也○今案初學記十一御覽二百十一引晉起居注永昌作永康治作改無中間二句陳本已照改」 \\n 綜詳朝政「晉起居注云泰始山年詔曰尚書□括萬機以二紀綱綜詳朝政也○今案俞本括上增入僕射總三字二作貳陳本萬機誤可譏之三字餘同」綜核名實「王晉書云荀顗文帝輔政顗外歸陳秦薨啟顗代領吏部顗承秦後加之淑慎綜核名實益者○今案初學記十一引王隱書有顗代二句泰誤秦亦見今晉書三十九無啟字句作風俗澄正陳俞本已照改仍冒稱王隱書誤矣」 \\n 彌縫遺闕「華嶠漢書云李膺字元禮遷僕射與太傅陳蕃戮力悉心彌縫遺闕○今案陳俞本姚輯汪輯本華書同」內讚治道「臧榮緒晉書云張安石自為僕射詔曰尚書安石沖允清純識體弘道宜內讚治道外綏戎政可尚書僕射吏部後加將軍○今案俞本張作謝餘同陳本脫沖允二句」稱為廉平「虞預晉書云盧欽字子若少好學為尚書射加侍中奉車都尉領吏部欽清實選舉稱為廉平○今案俞本同文選注四十六引虞書無字子若三字及加侍中七字陳本已改今晉書」 \\n 稱為強正「晉起居注云刀協字玄毫晉國遷左僕射時中興草創制度未立朝廷之臣無練習舊儀者惟協以久在中朝知性所近多諸故事朝廷憲章出入威儀唱讚皆一於協當時稱為強正○今案俞本朝廷十字作朝臣無習朝儀者又脫知性句陳本已改今晉書見卷六十九」 \\n 公清為稱「臧榮緒晉書云朱整字偉齊為尚書僕射領吏部以公清為性持直厲意內外郡縣州鄉人士皆見物卿乃不開其黃紙方遊魏毛玠所見不同前後選官多加慇懃○今案俞本持直句作持真勵守縣作親慇懃誤恕懃餘同陳本脫內外以下直厲作真勵」 \\n 舉臺憚之「司馬彪續漢書云鍾離意字子阿為棠邑令有能徵拜尚書僕射有不便輒封還上諫舉臺憚之○今案俞本姚輯本汪輯本續漢書同陳本脫字子阿三字」數見求諫「漢書鄭崇時擢為尚書僕射數見求諫諍上初納用之每聞曳履上笑曰我識鄭尚書履聲○今案漢書七十七聞曳作見曳革陳本已照改惟類聚四十八引作聞與舊鈔合足訂今本漢書之誤」 \\n 排閣入諫「鍾離意別傳云意為尚書僕射其年匈奴兖州來降詔賜縑三百匹尚書侍郎廣陵暨酆受詔誤以三千匹賜匈奴詔大怒鞭酆數十欲死意獨排省閣入諫曰海內遐邇謂陛下貴於財而賤人命也愚臣所不安明帝以意陳合大義恚損怒霽敕太官掾酒樂詔謂意曰非鍾離尚書朕幾降威於此郎○今案類聚四十八引意別傳兖州來降作羌胡歸義無數十兩字獨排四字於財作徵財意陳作意諫合上有且酆錯三字圭損五字誤作貫酆初三字餘同御覽二百十一引無廣陵二字霽作消陳本亦改徵財」 \\n 桓虞據法斷事「東觀漢記云桓虞字伯春時遷尚書僕射據法斷事周密平正以為能擢為南陽太守○今案陳本姚本聚珍本東觀記遷上皆無時字」毛玠在官清恪「先賢行狀云毛玠為尚書僕射雅亮工正在官清恪典選舉拔真實斥華偽抑阿黨諸宰臣治民功績不著而私財豐足者皆免廢久不選用于時四海翕然莫不勵行○今案初學記十一引先贀行狀無雅亮句及典選以下魏志十二毛玠傳注引免下有黜停二字真作貞陳本已改貞考本鈔稱職篇諸曹尚書篇引皆作真貞改真宋人轉寫因仁宗諱兼避也」 \\n 黃瓊上言「華嶠漢書云黃瓊字世英為僕射順帝久廢籍田瓊曰上古聖帝莫不欲恭神明躬郊廟之禮親籍田之勤書奏上從之次日還遷令也○今案姚本汪本華書欽作敬餘同陳本亦作敬無書奏以下本鈔敬改欽者宋人傳鈔避翼祖諱也」 \\n 山濤清虛「王隱晉書太康詔舊置左僕射以山濤清虛恬簡轉為左僕射○今案類聚四十八引王晉書詔舊六字作元年無左字餘同陳本左作右餘與類聚同」 \\n 少時有令望眾論為美「晉諸公讚云司馬珪少時有令望厯顯職晉受禪後為尚書右僕射年四十七眾論以為美者也○今案類聚四十八引諸公贊厯上有早字禪下無後字四十作三十陳本已照改考今晉書三十七亦作四十」 \\n 才學文章為上所昵「晉中興書云王珣字元琳拜侍中尚書左僕射領吏部時烈宗雅好典籍深領受之與殷仲堪徐邈並以才學文章為上所昵○仱案御覽二百十一引中興書無字元琳三字及侍中二字領受作欽愛陳本深領五字作珣與徐邈郄恢六字然下文徐邈相複亦誤矣」 \\n 徐宣揔統留事「晉起居注云何澄字季玄遷左僕射領選以腳疾固辭詔聽不朝坐家視事又領本州大中正○王石華校云此條大字應是何澄坐家視事六字今案石華此語是從陳本改訂也筡宣揔統留事見魏志卷廿二徐宣傳應別為一條傳寫者偶混為一耳晉起以下俞本脫大中正三字陳本脫又領句亦見今晉書九十三何澄傳領作典辭作讓餘同」 \\n 李豐常多託疾「魏略云李豐字安國為侍中僕射在臺閣常多託疾時臺制疾滿百日當解祿豐未滿百日輒蹔起已復臥如是數歲及太傅少病曹爽懾政豐依違三公所是非故時人有謗書曰曹爽之勢熱如湯太傅父子冷如槳李豐兄弟如遊光其意以為豐雖外于清淨而內圖事有似遊光也○今案魏志卷九裴注引魏略閣作省未滿百作未滿數十太傅少病作宣王久病攝作專三公作二公是非句作無有適莫餘同俞本安國作安同餘與舊鈔脗合陳本作省作數十日作久病作二公」 \\n 周顗恒大飲酒「世說云周伯仁風德凝重深達危亂過江年積恒大飲酒嘗經三日不醒時人謂之三日僕射○今案惜陰軒世說任誕篇凝作雅年積作積年餘同陳本已改今晉書」 \\n 北堂書鈔卷第五十九 \\n  \\n 　"}
{"章节": "●北堂書鈔卷第六十     設官部十二", "正文": "　 \\n ●北堂書鈔卷第六十　設官部十二 \\n 　 \\n  \\n 隋祕書郎虞世南撰南海孔廣陶校註吏部尚書七十四諸曹尚書七十五諸尚書左右丞七十六尚書郎揔七十七尚書吏部郎七十八　尚書諸曹郎七十九尚書令史八十 \\n ○吏部尚書七十四 \\n 掌選舉「百官表注云尚書一人秩六百石掌選舉事○今案陳本百上有晉書二字無舉字俞本注詳類聚亦無舉字事下有齋祠二字考明本類聚四十八引亦然」掌人物「華譚集云尚書二曹論云劉道真曰漢氏重戎曹為是矣吳晉重吏部為非曰八座秩同班等選望宜同百揆以先廊廟不足偏有所重蓋人才或多或少選例難精如不得已吏部職掌人物人物難明謂吳晉為得而君何是古而非今○今案通典二十三引華譚集戎作賊百作一無以先二句陳本戎作賊脫為是矣三字吳字為非二字曰作或謂八座十六字作八座望同一揆又脫蓋人十一字人物難名以下作為差重焉舛誤甚矣俞本真下有問薛令長四字戎亦作賊非下又有薛令長三字選上有其字望作並清百作一難明上脫人物二字餘同」 \\n 專選百官「袁子曰魏家署吏部尚書專選天下百官夫用人人君之所司不可以假人者也使治亂之柄制在一人之手權重而人才難得居此職稱此才者未有一二也是百亂而一治者矣○王石華校未有句內補一字也字今案類聚四十八引袁子署作置無之柄字無二字無末句玉函山房輯本正書君之誤君子脫二字及是百句謂據書鈔六十御覽二百十四引又云書鈔作居比蓋所見者陳本耳陳本又脫亂之柄三字稱作有餘與類聚同」 \\n 位處三曹「華譚集尚書二曹論云今吏部非為能刊虛名舉沈朴部磐石而名未也故錄已成之人位處三曹署所採鄉譽而用之者也○今案通典二十三引華譚集作公卿譽俞本所作聽亦作公卿餘同」 \\n 銓管為任「晉起居注云惠帝元康元年詔曰夫與治成務要在官人銓管之為任不可假人授侍中中書令光祿大夫王戎經德秉正鑒誠明遠其以戎為領吏部○今案陳本元作永興作興脫經德句俞本亦作興秉作靜餘與原鈔同又按元康乃惠帝即位之次年改元永康即位之十一年改元也以元康為是」 \\n 銓衡之常「傅玄吏部尚書箴云周仲山甫亦允內言且表正而象平日夕而景傾處唯舌者患銓衡之無常不患於不明也○王石華校興改夕今案類聚四十八引傅玄箴有周仲二句初學記十一引有且表以下與本鈔同百三家集亦脫周仲二句傾作側陳本百三家同」 \\n 銓管人才「晉起居注云太康四年八月詔曰選曹銓管人才宜得忠恪寡欲抑華崇本者尚書朱整是其人也○今案見本篇下再引又見翰苑新書前集卷四引晉起居注八月二字御覽二百十四引有八月二字陳本亦脫八月字詔作制得作以又脫寡欲二字華作末是其句作以道素自居其以為吏部尚書俞本寫誤宜整下作周慎敬讓以道素自居九字餘與原鈔同」 \\n 刊定選制「晉諸公贊云李胤字宣伯為吏部尚書正身率職不傾不撓遂刊定選制著於令○今案本篇下再引率作居刊作刪無不傾句類聚四十八引諸公贊無字宣伯三字無不傾二字制作例白帖七十二引亦然陳本脫字宣伯脫著於合餘亦同」 \\n 建九品之法「魏略云陳羣字長文延康元年始建九品官人之法拜吏部尚書○今案白帖七十二引魏略同」明審才之宜「李重集云為選部尚書著選曹箴置之左右以明審才之宜○王石華校李下刪部字衍文也今案初學記十一引李重此箴同嚴輯李重文脫此條」吏部宜重「華譚尚書二曹論云今吏部非為能刊虛名舉沈朴部磐石而名未齒也故錄成人耳然人有精粗而事有難易在於朝野者牽君子難精擇吏部實為宜重者也○今案見通典二十三引華譚集亦見本篇上引故錄句作已成之人無然人以下陳俞本從然人句起引無君子二字吏上有此字無實為二字」 \\n 選曹尤劇「李重選吏部尚書箴云難以選曹尤鍾其劇三季陵遲請裛方起書牘交橫貨賄苦而屬請難從亦不可杜唯在善察斷簡舉止○今案白帖七十二祇引李重為吏部尚書著箴事嚴輯李重文亦祇有箴序四句脫引箴文陳本僅得難以二句俞本方作互屬請作濁清簡作□餘與原鈔同」 \\n 易貴好爵書慎官人「傅玄吏部尚書箴云修已以道弘道以身易貴好爵書慎官人○王石華校補修己二字以身下衍身字貴下衍乃字皆塗去今案初學記十一引傅玄箴及百三家集皆同」刊虛名舉沈朴「華譚集尚書二曹論云今吏部非為能刊虛名舉沈朴部磐石而名未齒也○今案詳本篇上兩引」舉無失才「王隱晉書山濤為吏部前後所選周遍內外百官舉無失才濤所題名目皆如其言惟詔用陸亮濤爭之不得亮尋以敗○王石華校據陳本走改才始改如濤下補所字今案陳本作前後選殆周遍無內外二字無詔字亮下有是詔所用與公意異二句得作從餘同俞本照陳本略簡」 \\n 無復滯才「世說云王濬沖裴叔則二人揔角詣鍾士季須臾去後客問二童是誰曰裴王曰何如鍾曰裴楷清通王戎簡要後二十年此二賢當為吏部尚書冀爾時天下無復滯才○今案近本世說新語識鑒篇後客十五字作後客問鍾曰向二童何如鍾曰十二字又滯上無復字惟類聚四十八引世說作此賢白帖七十二引誤作十二年」 \\n 先舉性行「魏志云虛毓字子家遷吏部尚書選先性行而後言才李豐常以問毓毓曰才所以為善者也是故大才成大善小才成小善今稱之有才而不能為善是才不中器也豐等服其言○今案魏志二十二虛毓傳選先二字作選舉先舉餘同陳本照魏志增引」 \\n 多被拔擢「魏略云何晏字平叔遷侍中尚書主選舉有舊者多被拔擢○王石華校升改叔今案魏志卷九何晏傳注引魏略同陳本脫字平叔三字脫舉字俞本舉改宿原鈔同蓋從白帖七十二校改宿也」 \\n 心精體密「吳志云薛綜字敬文為選曹尚書固讓顧評心精體密貫道達微才昭人物德服眾望誠非愚臣所可越先後遂代綜○王石華校宗改綜補非字遇改愚今案吳志卷七顧雍附譚傳無字敬文三字服作允惟本篇下再引白帖七十二引及俞本與原鈔同陳本照吳志刪改又才誤十」 \\n 執心平當「晉諸公贊云劉維字公平遷吏部尚書執心平當不能顧憚也○今案俞本同陳本維誤雄脫不能句」凌虛篤素「晉起居注云武帝太始八年詔曰議郎山濤至性簡靜凌虛篤素立身行已足以勵俗其以濤為吏部尚書○今案陳本性誤為勵誤厲」 \\n 抑華崇本「晉起居注云武帝太康四年詔曰選官宜得忠恪寡欲抑華崇本者尚書朱整周慎敬讓以道素自居是其人也其以整為吏部尚書○今案翰苑新書前集卷四引晉起居注周慎九字作周謹廉素以道自居白帖七十一引與本鈔同餘詳本篇上文陳俞本皆華改末」 \\n 不懈于位「魏志云盧毓為侍中在職三年多所駮易詔曰官人任才聖帝所難必須良佐進可替否侍中虛毓稟性貞固心平體正可謂明試有功不懈于位者也其以毓為吏部尚書使毓自選代如卿者乃可毓舉常侍鄭沖帝曰文和吾自知之○王石華校其改貞今案魏志二十二盧毓傳任作秩如上有曰得二字類聚四十八引亦然原鈔駮誤校自誤者百文誤大已據訂陳本照改秩無其以以下」 \\n 正身率職「晉諸公贊云李胤字宣伯為吏部尚書正身居職遂刪定選例而著于令○今案詳本篇上引居作率刪作刊例作制」居職行其所見「又云具上議也○今案類聚四十八引晉諸公贊李胤為吏部尚書正身率職故能行其所見本篇上兩引此事而各有刪節」用人密啟後奏「王隱晉書云山濤為太常遭母喪手植松柏詔曰今風俗凌豈宜鎮以退讓山太常雖在諒闇古人亦墨絰從戎其以濤為吏部尚書濤用人皆先密啟然後□奏○王石華校補柏字退字今案類聚四十八引王晉書闇作陰□作公陳本改引今晉書」 \\n 號為得才「吳書云李肅字偉恭少以才聞孫權擢為選曹尚書加騎部尉知選舉號為得才陳俞本才作方脫知字又陳刪字偉恭三字餘與原鈔同」官人稱允「晉諸公讚云山濤為吏部尚書官人稱允也○今案陳本同」當時清淨內外肅然「王隱晉書云鄧攸遷吏部尚書牧馬於家庭妻息素食不受一錢於人當時清淨內外肅然○王石華校人下刪家依載繼四字衍文也今案類聚四十八引王晉書息作自錢作飯無當時二句餘同初學記十一引遷作為無於人二字當時二句在牧馬上白帖七十二引牧作飲息作悉亦作飯陳本與原鈔同俞本節引」 \\n 無敢好衣美食「傅咸集表云昔毛玠為吏部尚書無敢好衣美食魏武嘆曰孤之法不如毛玠尚書令使吏吏部用心如毛玠風格之易不難矣乎○嚴氏校傅賢改傅咸今案御覽二百十四引傅咸集表末句作在不難矣陳本照改俞本作何難乎」 \\n 薛綜固讓「吳志云薛綜字敬文為選曹尚書固讓顧譚心精體密貫道達徵才昭人物德服眾望誠非愚臣所可越先後遂代綜○王石華校遇改愚補可字末刪正之可乎四字衍文也今案見吳志卷七顧雍附譚傳亦詳本篇上引」 \\n 阮孚不拜「臧榮緒晉書云阮孚字遙集轉吏部尚書領東陽王師稱疾不拜詔就家用之尚書令郄監以為非體帝曰就家用之誠不快不爾便廢才當輕重務推之耳○王石華校季改孚今案白帖七十二引臧晉書阮孚誤玩李無領東句詔下有惜其大才四字尚書令以下亦見今晉書陽作海監作鑒體作禮無當輕句俞本陽作暘稱疾作辭脫郄字當上有為字餘與原鈔同陳本改引今晉書」 \\n 一時之俊「華譚集尚書二曹論云劉道真弘陽開舉才識高妙一代名俊昔與梁相薛令長往見之問曰薛君在吳何官答曰為吏部尚書問吳時吏部如何餘曹曰通並高而吏部特取一時之俊劉曰晉魏以來俱爾也○今案通典二十三引華譚集無弘陽句吳時作吳待通並作並通特下無取字俞本照通典改陳本節存末二句無字無劉曰二字」 \\n 二賢吏部「世說云鍾士季曰裴楷清通王戎簡要後二十年此二賢當為吏部尚書冀爾時天下無復滯才○今案見世說識鑒篇亦詳本篇上引」 \\n ○諸曹尚書七十五 \\n 再升紫微「謝承漢書魏朗字少英為尚書再升紫微謇諤禁省不屈豪右為百僚所服○王石華校補禁字屈字今案初學記十一引謝書少作仲一本作美升作昇姚輯本魏朗傳從之汪輯本亦作昇惟事文類聚新集卷十引與原鈔同陳本脫字少英三字亦改服下有以當事免句」 \\n 三為選官「裴松之晉紀云江彪字思玄三為選官少有私薦素稱之也○今案亦見今晉書五十江彪傳字思玄無三為以下陳俞本脫字思玄三字並脫末句」周厯三臺「謝承後漢書云蔡邕字伯喈以治書御書遷尚書三月之間周厯三臺選侍中○今案初記十一引謝書治作持選作遷姚輯汪輯本謝書蔡邕傳治作侍餘與初學記同陳本照初學記改」 \\n 損益萬機「朱鳳晉書云杜預字元顗為度支尚書在內七年損益萬機酬酢諮輒不可勝數朝野稱焉號曰杜氏武庫言其無所不有者也○王石華校用改有今案亦見今書三十四杜預傳無酬酢句焉作美無氏字陳俞本已改引今晉書矣考翰苑新書前集卷四引王隱晉書無度支二字稱作伏餘同」 \\n 閑練舊典「益部耆舊傅云太尉李固薦楊淮字伯川累世服事臺閣閑練舊典具有幹用宜在機密特拜尚書○今案翰苑新書前集卷四引益部傳無太尉二字無字伯九字具作且陳俞本淮作準亦作且幹誤漸餘與原鈔同」 \\n 典定舊制「袁山松漢書云伏湛字惠公建武二年拜尚書典定舊制○今案翰苑新書前集卷四引袁後漢無建武四字餘同姚輯汪輯本建武以下亦同陳俞本與原鈔悉同」 \\n 事無不綜「傅子云傅嘏字蘭石為尚書事小大無不綜也○今案嚴輯傅子據書引石改若陳俞本刪字蘭字」內外不漏「謝後漢王博字季習拜尚書明敏習漢家舊事在臺厯載夙夜敬戒內外不漏○王石華校宇改字家下衍事字在下衍厯字刪之今案姚輯汪輯本謝承後漢書王博傳與原鈔同陳本刪字季習三字」 \\n 敏於眾職「謝後漢書云荀緄字伯條拜尚書緄性明亮敏於眾職以勖羣僚秉機平正直道而行是時內外公卿大夫莫敢不憚○王石華校抹去外字非朼今案姚輯本謝書荀緄傳脫正字道而行三字是時內外四字末句作莫不憚之汪輯本直道句作直而行之餘悉同考事文類聚新集十引亮作寬勖作厲敢不作不敬餘亦同陳本脫字伯條三字脫以勖下十六字俞本勖誤最餘與姚輯同」 \\n 幹機密職「又云楊高字聖達拜尚書高淵懿博雅治術又辦優納王事明習國家典故幹機密之職夙夜周慎退食自公高儀表偉麗每朝賀天成屬意百僚側目○今案姚輯本謝承後漢書楊高傳達作建又作亦脫天威四字俞本亦然惟本鈔諸尚書左右丞篇引亦作達陳本節錄」 \\n 臺閣彈駁「魏略云丁謐字彥靜遷尚書謐為人外似疏略而內多忌其正臺閣數有所彈駁臺中患之事不復行○王石華校補內忌二字今案魏志卷九曹爽傳注引魏略作靖遷作轉復作得陳俞本脫字彥靜三字復亦作得餘同原鈔又謐誤謚據訂」 \\n 軍糧校計「朱鳳晉書云文帝立度支尚書軍糧校計一由之以司馬孚為度支尚書○今案翰苑新書前集卷四引朱鳳晉書軍誤年挍計作計較為度五字作為之陳俞本脫文帝句移以司馬孚句在軍粮句上」 \\n 文武羣才多所明拔「先賢行狀云崔琰拜尚書委受銓衡揔齊清議十有餘年文武羣才多所明拔朝廷歸高天下稱平○王石華校方改才補高字今案魏志十二崔琰傳注引先賢行狀無拜尚書三字平作仁陳俞本受作授餘同陳略增引」 \\n 內外眾職各得其才「傅咸陳事云正始中何晏典選舉內外眾職各得其才傑然之美於斯可觀也○王石華校已造改選舉今案陳俞本同」朱穆讜言正直「謝承後漢書云朱穆為尚書讜言正道○今案姚輯汪輯本謝後漢朱穆傳同考類聚四十八初學記十一引及陳本皆同」毛玠拔真斥偽「先行狀云毛玠為尚書典選舉拔真實斥華偽長吏還者乃垢面嬴玄乘柴車○王石華校補標目真字今案魏志卷十二毛玠傳注引先賢行狀還誤真作貞本鈔稱職篇引行狀亦作還作真蓋宋鈔兼避仁宗諱也俞本還亦?同陳本無長吏以下」 \\n 黃琬方毅「續漢書云黃琬字子琰方毅廉直為侍中尚書○今案姚輯汪輯本書黃毅傳直作貞餘同初學記十一引續漢書無字子琰三字亦作直宋人改避詳上」淡泊無欲「東觀漢記云鄭均字仲虞為尚書淡泊無欲章帝東巡過任城乃幸均舍敕賜尚書祿故時人號為白衣尚書又嵇康高士傳曰均不事漢朝章帝自往終不肯起曰陛下何惜不為上世之君今臣得為偃息之士民上顧命百僚以尚書祿終其身○今案聚珍本觀記為尚作治尚餘同御覽五百一十引嵇康高士傳上世作太上民上無士字又無顧命句餘同又東觀記條內章帝東巡五句誤竄人高士傳之下今移正陳本舛脫更甚」 \\n 許混見識「魏志云許混邵子也清虛有見識明帝時為尚書○今案魏志二十三和洽傳虛作醇見作鑑御覽二百十二引虛作湻與陳俞本皆作鑒陳又刪劭子五字」王昶考課「王昶考課事云尚書侍中考課一曰掌選六才以考官人二曰紑理萬機以考庶績三曰進規惟允以考讜言四曰出納王命以考賦政五曰罰法以考典刑○今案御覽二百十二引課事選作建規作視陳本選亦作建賢餘同又原鈔庶上衍課字納下衍故以承三字已據刑」 \\n 翟酺高第補「謝承後漢書翟酺字子庶為侍中有缺詔將軍大夫六百石以上試對政事天文道術以高第者補之由是酺對第一拜尚書○王石華校據陳本塗去軍字非也名改石是也今案姚輯謝書脫翟酺傳汪輯本庶作超中下有時尚書三字餘同御覽二百十二引庶作廣餘亦同陳本刪字子庶三字為作遷亦有時尚書三字又增引頗多俞本有字子庶三字餘與陳同」 \\n 鍾離至德「鍾離意別傳云棠邑令鍾離意至德仁和有養民之道得百姓之歡心孝明皇帝詔徵詣闕拜此臺之舊事政以大尚書大臺也○王石華校刪改以八字今案陳俞本刪有養十二字刪皇字刪此臺八字刪末三字」 \\n 光耀紫微「韋誕集太僕杜侯誄云入作納言光耀紫微○今案嚴輯韋誕文杜侯祇據書鈔一引惟訛作卷百亦十耳陳本脫太僕六字餘悉同」光翼明聖「陸機祖道清正云□□□題允藩克正惟是喉舌光翼明聖○王石華校塗去云題允三字今案照石塗去仍不可句允藩以上舛脫已甚無從引證陳本刪存惟是二句」 \\n ○諸尚書左右丞七十六 \\n 掌百官威儀「續漢書百官志云左右丞掌錄尚書吏民上章百官威儀○今案近本後漢三十六百官志作左右丞各一人本注曰掌錄文書期會左丞主吏民章報無百官句初學記十一引御覽二百二十二引續漢志皆民作人是唐鈔改避太宗諱耳餘與原鈔悉同陳本照改人字」 \\n 主臺內體制「晉百官表注云左右丞主臺內宗廟祠祀朝儀體制彈按選用署吏督近道文書給假○今案御覽二百十三引晉百官表注宗上有禁令二字體訛射督作稽同陳本無右字俞本節錄又原鈔脫左右字彈字給假字皆據御覽補」 \\n 皇朝司直天臺管轄「傅咸答辛曠詩序云尚書左右丞彈八坐以下居萬機之會斯乃皇朝之司直天臺之管轄余前為左丞具知此職之要忝此任侃俛從事日慎一日○嚴氏校補序字彈字具知字今案嚴輯傅咸文此序刑右字坐作座為左作為右僶俛作黽勉又注云初學記十一引兩條前作傅元後作傅咸通典二十二御覽二百十三并作傅咸考陳本無答辛五字云下有六字無彈字前下有後字餘與原鈔同又按明本初學記管轄注引作傅咸彈八座注祗云見管轄注中未嘗前玄而後咸或嚴氏所見本不同耳」 \\n 職輕事重以賤制貴「傅咸表云左丞職輕事重以賤制貴人所難居臣以闇劣猥忝斯任愧於不稱懼罪之及也○嚴氏校補人字闇字不字懼字今案御覽二百十三引傅咸表人所作所以陳本脫末二句俞本脫懼字」 \\n 揔典綱紀「晉百官志云左丞揔領綱紀緒不去也○今案初學記十一引晉百官志有上句無緒不四字陳本紀下改作云云原鈔末句實有舛脫」掌廩錢穀「漢官典職云左丞與僕射掌廩錢穀○今案續漢志補注引漢官典職作右丞與僕射對掌授廩假與左丞無所不統二字初學記十一引廩下有假字穀下有諸財用字本鈔卷五十九尚書僕射篇亦引掌授廩給錢穀二句陳本注作蔡質漢儀」 \\n 領都令史「晉百官表注云左丞領都令史七人史五人韓二蕃人八也○王石華校據陳本刪韓句今案俞本仍之雖有舛脫存其原鈔之面目誠是」署諸財用「續漢書百官志云右丞假署印綬及紙筆諸財用○王石華校據陳本添紙字今案陳本筆下有墨字用下有庫藏字蓋據後漢三十六百官志改也本鈔是節引者俞本注云詳通典」 \\n 量物多少「晉百官表云右丞主臺內庫藏廨舍量物多少及稟賜民戶租布刑獄兵器督錄遠道文書○今案御覽二百十三引晉百官表原鈔脫臺字舍字賜誤財據訂陳本亦脫臺字廨誤斛脫舍字無及稟以下俞本上半與陳同及稟以下賜作假餘與本鈔同」 \\n 久次郎補「漢官侍臣上注左右丞久次郎補也○今案平津本漢官儀據舊鈔引同陳俞本上注作主法」稱左右君「漢官典職云尚書郎見左右丞對揖無敬稱左右君○王石華校從陳本抹去無字今案平津輯本典職脫尚書四字無敬二字亦據陳本者本八十五拜揖篇對揖無敬條下亦引此上二句惟御覽禮儀部及續漢志補注引與原鈔同」 \\n 攸攝百揆「王導答別駕孔坦拜左右丞辭云省民慨然然卿在朝無賴端右康濟務拾遺損益者多矣眾談咸以左丞事要宜須諒道以攝百揆今天子事弊亦是急病攘夷之日豈得己者矣○今案陳本作晉中興書引然卿以下刪無賴四字俞本辭下有表字攘誤讓餘與原鈔同」 \\n 無彈外官「江彪駮議云杜左丞荀蕤以見事彈免建康令孝怡等至於左右丞都彈外官之事則免朝之明惟尊而勿失也○今案陳本祇存左右丞十字俞本與原鈔同」 \\n 張稷言辭辯達帝深奇之「謝承後漢書云張稷為衞君除尚書侍郎左丞朝賀陛見進對威儀辭令辯達明帝深奇異之拜膠東相○王石華校將東相二字旁勒今案姚輯汪輯本謝書張稷傳及俞本與原鈔悉同此條原脫膠字陳本遂刪末句故石華疑之」 \\n 黃香功滿當遷帝留增秩「東觀漢記云黃香拜左丞功滿當遷和帝留增秩○今案陳本同聚珍本東觀記十九黃香傳和帝二字作詔書姚輯本脫初學記十一引續漢書此亦同惟丞下衍相字耳原鈔標目遷誤選據聚珍改」 \\n 許奇有准繩節操「傅暢晉贊云許奇字子秦為尚書左丞有准繩節操○今案初記十一引晉諸公贊脫子字節字御覽二百十三引無字子泰三字准作準陳本亦脫節字餘同御覽」楊高陳國便宜「謝承後漢書楊高字聖達拜尚書侍郎轉左丞自在?練漢家故事前後上表陳國政便宜○今案姚輯謝書楊高傳脫此條陳本脫字聖達三字轉誤輔俞本聖誤至餘亦同」 \\n 傅咸奏王懋「王隱晉書云傅咸字長虞為右丞殿中嘗火百官莫不趍救而尚書平王懋郎溫字桓昆等不赴臺咸以懋等職在機近宜當風發先百僚就有患疾宜自扶力而晏然在外不赴警急奏免懋咸前後所彈奏辭皆深切及入坐以下莫不測目者○今案陳本無字長虞三字無右字無殿中十一字無郎溫五字及八五字作公卿二字俞本脫右字脫郎溫五字莫上有峻急二字餘與原鈔同」 \\n 郄詵奏崔洪「干寶晉紀云郄詵為尚書左丞奏推吏部尚書崔洪洪曰我舉詵左丞而詵奏我是挽弩自射也詵聞曰崔侯為國舉才我以才見舉唯官是親各明至公何故私言洪聞悅服○今案本鈔公正篇引干寶晉記左丞誤右丞無悅服句為國作為相餘同亦見漢書十一引王晉書無我左二字奏我上有還字私作其又今晉書四十五崔洪傳悅服作重之奏推作紏皆與于氏紀相近陳本改引中興書」 \\n 白褎奏山濤「王隱晉書云武帝以山濤為司徒頻讓不許濤出遂歸家左丞白褎表奏濤違詔詔杖褎五十○今案類聚四十七引王晉書遂作徑無表字但本鈔杖刑篇引亦作遂陳本改引今晉書俞本改徑字餘亦同」 \\n 百僚所憚「又云祁隆字弘始為尚書郎轉左丞在朝為百僚所憚○今案初學記十一引王晉書郝作郄無隆字兩字僚作寮餘同陳本脫弘始字三字餘亦同」在朝清肅「又云劉暇字長升為尚書左丞正色在朝三臺清肅出兼中丞○今案初學記十一引王書暇作恢原鈔脫尚書二字脫三臺二字據補陳本暇作□脫字長升三字亦脫尚書三諸字」 \\n 違命加罰「楊濟與傳咸書云昨違命相視受罰雖云太重以為相念怛然答曰違拒上命稽停詔罰退思此罪在於不測財如罰黜退用戰悸何敢復以杖重為劇乎○今案御覽百五十引楊濟此書違命作遣人怛誤恒財作纔本鈔杖篇引亦作財財纔古通字陳本刪非違以下作云云兩字俞本脫雖字脫念字詔作招罪作非財作則黜作默用下有自字餘與原鈔同」 \\n 懦弱免官「晉中興書云王國寶因酒坐怒右丞祖台之詔曰國寶縱肆惰性甚不可長台之懦弱非監司體其各免官○王石華校補台字性字長字各字今案御覽二百十三引中興書無各字陳本改引今晉書俞本各作咎餘與原鈔同」 \\n ○尚書郎揔七十七 \\n 以孝廉郎「應劭漢官儀云郎以孝廉年未五十先試牋奏初上稱郎中滿歲為侍郎○今案初學記十一引漢官先試以下平津輯本漢官儀祇據書鈔一引」選孝廉為郎「漢舊儀云高后選孝廉為郎宿吏二千石以上視事滿三年得任同產若子一人為郎○今案漢書哀帝紀應劭注引漢舊儀無宿字原鈔廉誤悌據訂平津輯本舊儀以入補遺陳本廉作悌無宿吏以下俞本亦作悌任下有其字無若字餘與原鈔同」 \\n 滿歲為侍郎五選太尉「漢官儀云尚書郎四人一主匈奴單于營部一主羌戎吏民一主天下戶口土田墾作一主錢帛貢獻委輸初上為郎中滿歲為侍郎五歲遷太尉○今案平津輯本漢官儀謂書鈔御覽職官部引戎作夷又注謂吏民二字當在天下二字之上說見通典又謂初上三句另為一條今本篇上亦已另引矣然考初學記十一引一下怕有人字戎作夷民作人無天下二字土田四字作墾田是又一說也陳本委輸上照初學記末三句照本鈔」 \\n 郎極清望「山濤啟事云舊選尚書郎極清望也○今案翰苑新書前集卷四引啟事同」臺清顯「郭璞辭尚書郎表云臺郎清顯論望宜允也○今案百三家本郭璞表脫此二句亦見本篇下再引惟表上脫郎字耳陳俞本與原鈔同」上應列宿出居百里「應劭漢官儀云明帝時館陶公主為子乞郎不許賜錢千萬上曰夫郎上應列宿出居百里使非其人民受其傷故時稱明慎之至也○今案平津輯本漢官儀明作武餘同然祇據書鈔一引陳本作華嶠後漢書無明帝三字求作乞上曰作明帝謂羣臣曰郎下有中字使作苟傷作殃無末句蓋據初學記卷十一所引耳」 \\n 選吏能者為之「漢官典職云尚書郎從三署試初上臺稱守尚書三年御親詔稱侍郎凡三十四人精選吏能者為之○今案平津輯本典職謂據初學記及續漢志補注引考初學記十一引蔡質漢官典職與孫說異亦與原鈔字句少異蓋原鈔節錄自是不同陳本稱侍郎以上照初學記改凡三以下與原鈔同」 \\n 簡良能以親職「裴秀奏事云謹按臺閣簡統萬機動為法制是以特宜精簡良能以親其職臺郎皆朝之儁選當之處事宜辨正疑滯也○今案嚴輯裴秀文其奏事亦據書引同本篇下再引儁作俊陳本改儁作俊餘同俞本刪臺郎以下」 \\n 邦之俊茂「晉起居注云臺郎御史萬邦之俊茂數出掌牧頌聲興矣○今案翰苑新書前集卷四引晉起居注無萬字數作若掌作宰陳本刪萬字刪數出二句俞本頌聲□餘與原鈔同」 \\n 朝之俊選「裴秀奏事云臺郎皆朝之俊選當之處事宜辨正疑滯○今案詳本篇上疑誤欸已據改」大臣之副「山濤啟事云舊選尚書郎極清望號稱大臣之副州取光者以應雍州剌史久無郎前尚書郎傅祇人才無先之者請以補職○今案翰苑新書前集卷四引啟事無號稱以下嚴輯山濤文其啟事據御覽二百十五引亦脫剌史二字原鈔脫字雍字史字前尚書字傅祗誤副之已據訂補陳本無州取以下俞本脫雍字前尚八字作副之人三字餘與原鈔同」 \\n 宰士之儁「又云荊州宜恒有郎王垣之以病出義陽鄧選有才義論者以為宰士之儁而未滿之年臣以為宜先用郎○今案本鈔三十三薦賢篇引山公啟事垣之作祖字作選嚴輯山公啟事宜恒作宜都王垣之作王恒選作遐餘同又本鈔六十八掾篇引宰士二句儁作雋鄧選作劉遐陳本無注俞本恒亦作都用郎作用之也餘與原鈔同」 \\n 彌綸舊章「謝後漢書云承父嬰為尚書侍郎服事丹墀彌綸舊章策文通訓條在禁秘於省閣為臺承郎升複道取得為開覽其餘他官莫敢闞門？俞者也○今案姚輯承書承父嬰傳門？敔作闚餘同事文類聚新集卷十引服作伏無策文以下翰苑新書前集卷四引亦然陳本脫承父四字脫禁字脫於省閣三字為作唯脫承字脫升複四字亦作闚餘同俞本與原鈔同」 \\n 繁劇之任「郭璞辭尚書郎表云今當以劣弱之質充督責之官以無用之才管繁劇之任且臺郎清顯論望宜允者也○今案此條脫表字據本篇上引補嚴輯郭璞文據書引顯改選陳俞本脫郎字顯又作貴俞無末二句」 \\n 主文書「續漢書百官志云侍郎三十六人一曹有六人主作文書起作草本○今案後漢書三十六百官志末句無作本二字是彪書十志收入范書後亦有不盡同也陳俞本照今范書刪此二字」 \\n 受口宣詔「百官表注云直郎一人尚書受主及受口宣詔皆書二通校侍郎一通付主者施行○今案陳本刪尚書五字刪皆書以下俞本與原鈔同」更直建禮門「漢官典職云尚書郎晝夜更直五日於建禮門內給青縑白綾牒布被或以錦被帷帳氈褥大官供食○今案文選沈休文和謝宣城詩注引漢官典職無五日二字又初學記十一引無晝字無牒布二字無帷帳二句又後漢鍾離意傳注引給作供亦無牒布二字氊作？？冉大作太白帖七十二引給青二句無牒布二字陳本刪晝字更字牒布字大改太餘同」 \\n 奏事明光「漢官典職云尚書郎入直臺廨中給女侍史二人皆選端正指使從直女侍執香鑪燒薰從入臺奏事明光殿省中也○今案亦見初學記十一引應劭漢官儀從入三字作以從入臺中給使護衣服下接奏事句此節錄耳陳本照初學記改」 \\n 握蘭丹墀「漢官儀云尚書郎握蘭含香趍走丹墀奏事黃門郎與對揖天子五服赤管大筆一雙分墨一丸○今案初學記十一引漢官儀尚書郎含鷄舌香伏奏事郎對揖跪受故稱尚書郎懷香握蘭趍走丹墀又御覽二百十五引漢官儀握蘭一條而末二句此是節錄者陳本服作珥餘與原鈔同」 \\n 珥筆華軒「潘岳贈陸機詩云齊轡墀龍光讚納言優游省闥珥筆華軒○今案文潘岳為賈謐贈陸機詩墀作羣百三家亦然但本篇下再引亦作墀陳俞本均作龍墀」青縑被「漢官典職云尚書給青縑白綾牒布被或以錦被帳氈大官供食○今案詳本篇上引此脫帷二字陳本增引」賜赤管筆「又云尚書賜赤管大筆一雙分墨一丸○今案本篇上握蘭丹墀條下引作漢官儀陳俞本亦然俞本赤管上有尚書郎五時賜珥句本篇上引珥作服」趍翔廊閤「華陽國志云杜軫起家入為齊尚書郎每升降趍翔廊閤之下威容可觀中朝偉之○今案廖刻顧校本華陽國志後賢志篇同又本鈔尚書諸曹郎篇引偉作衞陳本脫齊字俞本與原鈔同」 \\n 優游省闥「潘岳贈陸機詩云齊轡墀龍光讚納言優游省闥珥筆華軒○今案詳本篇上引」 \\n ○尚書吏部郎七十八 \\n 慎其所舉「魏志云諸葛誕為吏部郎人有屬託則顯其言而承用之有當否則公其得失自是羣僚莫不慎其所舉○今案魏志二十八諸葛誕傳原鈔脫郎字顯誤題據訂陳本失下有以為褎貶句餘同又類聚四十八引亦無褎貶句」 \\n 清慎舉選「王晉書云李胤為吏部郎清慎舉選號為廉平○今案類聚四十八引王晉書清作精餘同陳禹謨或因其所據之本下條脫去標目誤將注文移此抑知李重事本條標目迥殊耶」 \\n 羣才畢舉「王晉書云李重字茂曾遷尚書吏部郎詢朝眾而抑華競任公平而塞私謁是以羣才罔不畢舉又特留心幽阻海內莫不歸心也○嚴氏校云按晉書作茂曾原魯字誤今案俞本詢朝四字作務任公五字作不通皆照今晉書改而仍存王晉書名誣妄極矣」 \\n 時無屈滯「王蘊別傳云蘊為吏部郎欲使時無屈滯草萊自書曾下鼓急出日吳乃至家○今案類聚四十八御覽二百十六引蘊別傳皆無草萊四字又類聚吳誤迭陳本脫草萊以下」 \\n 許允多用其鄉里「郭子云許允為吏部郎多用其鄉里帝收之允婦誡允曰明主可以理奪難以情求既至明市核之允答曰舉爾所知臣之鄉人臣所知也願陛下檢校為職與否不稱職臣宜受其罪皆官得其人也○今案類聚四十八引郭子官作郎度作奪已據訂改又末句作既檢校皆其人餘同本鈔百四十四粥篇再引部下亦無官字陳本改引世說非是」 \\n 杜錫不敢用鄉親「王隱晉書云杜錫字世嘏補吏部郎不敢用鄉親一人也○今案陳俞本同陳刪字世嘏三字」山濤在事清明「又云山濤為吏部郎文帝與書曰足下在事清明潔操邁時念多所之今致錢物○今案類聚四十八引王晉書錢下作二十萬絲百勇穀三百斛無物字陳本潔作雅照補末二句」 \\n 阮放甚有稱譽「晉中興書云阮放與從弟孚齊名在銓曹之任甚有稱譽性約儉不治產業為吏部郎不免饑乏王導以其名士供給衣食○今案類聚四十八引中興書曹作管約作清不上有終字導下有庾亮二字無供字陳本與弟六字作遷吏部郎譽作續乏作寒餘與類聚同」 \\n 選舉精密論望益美「臧榮緒晉書云周馥字祖宣定九品遷吏部郎選舉精密論望益美○今案亦見今晉書六十一周馥傳密作切餘同陳俞改引今晉書」蒞位稱職名朝廷「又云桓彝字茂綸轉尚書吏部郎蒞官稱職名顯朝廷○今案亦見今晉書七十四桓彝傳綸作倫無蒞位四字餘同陳俞本改引今晉書陳本標目蒞位稱三字誤作竟厯殊謬」 \\n 裴楷清通王戎簡要「世說吏部郎缺文帝問其人於鍾會會曰裴楷清通王戎簡要皆其選也於是用裴○今案見世說識鑒篇又本鈔三十三薦賢篇亦引」許允清吏「魏氏春秋許允為吏部郎選郡守明帝疑其所用非人召入將加罪帝怒詰之對曰某郡太守雖滿文書先至年限在後某守雖後年限在前帝取視事乃釋遣出望其衣敗曰清吏也○今案魏志卷九注引魏氏春秋人作次滿上有限字年限在前之年字作日御覽五百二十引書作字餘與魏志注同陳俞本脫郎字脫召入二字脫帝怒句帝下衍前字餘亦與魏志注同」 \\n 阮放名士「晉中興書陳留阮錄云放為吏部郎在銓管之任性清約不治產業不免飢乏王導以其名士供給衣食○今案詳本篇上阮放甚有稱譽注但上引管作曹」 \\n 庾敳靜默無為「臧榮緒晉書庾敳字子嵩遷吏部郎是時天下多故機變屢起敳常靜默無為○今案亦見今晉書敳作顗餘同陳俞本改引今晉書」阮咸清真寡欲「世云山濤舉阮咸為吏部郎目曰清真寡欲物不能移○今案世說識鑒篇物上有萬字本分三十三薦賢篇引郎誤中類聚四十八引無目字有萬字御覽二百十六引無目字真作直陳本改引今晉書清真作真素」 \\n 非但正己乃當正人「山濤啟事云吏部郎與辟事日夜相接非但當正己而已乃當能正人議郎杜默德履亦佳太子庶子崔諒中書郎陳准皆有意正人其次不審有可用者不也○王石華校王改杜今案類聚四十八引山公啟事碎作辟據訂又翰苑新書前集卷四引與作典默誤點脫書字陳作陸審上衍當字又御覽二百十六引亦無書字餘與原同陳本與作以無書字餘亦同」 \\n 雖充人乏誠失其所「袁宏與謝僕射書辭吏部曰聞欲見擬為吏部郎不知審爾果當至此誠相遇之過聞之惕然不能自默者顧以冠世羣才故當粗依其方苟得則小大成器綸經允中最以其先者僕之才性盡此無分雖以充人乏誠失其所也○今案御覽二百十六引袁宏書至之過句正俞本脫袁字亦下有否字世誤五餘同陳本小注未詳」 \\n 阮咸三上不用「干寶晉紀云山濤選舉阮咸宣子為吏部郎三上帝弗能用○今案亦見文選卷二十一注引曹嘉之晉紀選舉六字作舉咸帝上有武字餘與本鈔同俞本脫選字宣子字帝字用下有之字餘同陳本改引今晉書」 \\n 畢卓飲酒廢職「晉中興書云畢卓少亦放達為胡母輔之□□泰興末為吏部郎常飲酒廢職○今案類聚四十八引中興書無胡母七字餘同御覽二百十六引與類聚同陳俞本亦作希□□作所知餘同但陳作今晉書尚可俞作中興書何耶」 \\n 坐稽遲免「臧榮諸晉書云劉實字子真為吏部郎坐稽遲選免官○今案陳俞本真作直選字移坐字下餘同」以私被黜「徐廣晉紀云吏部陸亮山濤知其非才啟可為左丞帝遂使為吏部郎其後果以私被黜也○今案陳俞本同」 \\n ○尚書諸曹郎七十九 \\n 馬游卿甲第為郎「漢書馬宮字游卿治春秋以射策甲第為郎○今案見漢書八十一馬宮傳」阮德猷上第拜郎「阮德猷集云策在上第即拜尚書郎毀譽之徒或言對者因緣從託詔乃更延羣才廷對○今案陳本同俞本誤延對亦見今晉書卷五十二」王公仲明經為郎「漢書云王嘉字公仲平陵人以明經射策甲科為郎○今案漢書八十六王嘉傳原鈔脫以字據補」陸士衡文學轉郎「王隱晉書云陸機字士衡為尚書郎與吳王表曰以臣頗涉文學見轉殿中郎○今案原鈔與吳十二字今晉書作吳王出鎮淮南陳俞本改引今晉書而仍存王晉書名謬甚」 \\n 禰衡正平性與道合「抱朴子云漢有禰衡孔文舉薦之以為宜起家作臺郎禰衡目所一見必傳於口耳所暫聞不忘於心性與道合思若有神○今案平津本抱朴子外四十七彈禰篇必傳作輒誦暫作瞥陳俞本改引後漢本傳」 \\n 夏侯湛理識明徹「司馬攸與山巨源書云太子舍人夏侯湛□心居正理識明徹應可郎也○今案陳俞本心上□作柔字餘同」樂彥輔人之水鏡「王隱晉書云樂彥輔為尚書郎衞瓘見奇之命諸子造焉曰此人之水鏡每見此人瑩然若開雲霧覩青天○今案類聚卷二引王晉書彥輔作廣曰此誤曰或見此誤見今開作披餘同翰苑新書前集卷四引王隱晉書曰下無此字餘同陳本改引今晉書而仍存王晉書名」 \\n 田鳳儀狀端正「長陵碑云長陵田鳳字季宗為尚書郎儀狀端正入奏事靈帝月送之因柱題云堂堂乎京兆田郎○今案二百叢書張輯三輔決錄卷二據御覽引無長陵□云四字狀作貌乎下有張字並謂顏氏家亦引作貌初學記引作容儀又白帖七十二引作容貌亦有張字陳本為上衍立字餘與原鈔同」 \\n 杜軫威容可觀「華陽國志云杜軫起家為齊尚書郎威容可觀中朝偉之○今案詳本卷上尚書郎揔篇趍翔閤條下」胡伯始兼始兩曹「續漢書云胡伯始舉孝廉試為天下第一旬日拜尚書郎恪勤職事所掌辨讓兼蒞兩曹轉左丞相○今案初學記十一御二百十五引日作月無恪勤以下又翰苑新書前集卷四事文類聚新集卷十引無辨讓二字無轉左四字日亦作月姚輯本續漢書辨讓作辯護蒞作理脫相字餘與原鈔同汪輯辨作辦兩作西餘與姚同陳本亦作辨護餘照翰苑新書略增引」 \\n 徐謁卿奉事三世「東觀漢記云徐防字謁卿舉孝廉周密畏慎臺閣典職十年奉事三世未嘗有過者也○今案姚輯本脫聚珍本東觀記徐防傳亦脫此段祇夾注引范書字謁卿又考范書七十四防傳云舉孝廉職典樞機周密畏慎奉事二帝未嘗有過與本事同詞異陳本遂改引范書」 \\n 黃香數陳得失「又云黃香字文強拜尚書郎數陳得失賞賜常增異同位時車駕居南宮尚書新成詔賜演什物以香父在賜臥几靈壽杖○今案姚輯本聚珍本東觀漢記香傳強作彊無數陳至什物句亦見范書百一十上賞賜句作賞賚增加無異同以下陳俞本改引范書」 \\n 郭璞數言便宜「晉中興書云郭璞字景純遷尚書郎數言便宜多所匡益○今案亦見今晉書七十二郭璞傳同陳俞本刪字景純三字敗題王隱晉書」賈充定法令「王晉書云賈充字公閭除尚書郎典定法令兼度支考課辨章制度事皆通行也○今案類聚五十四引王隱晉書有賈充定律令一條亦見今晉書四十賈充傳法作科制作節通行作施用陳俞本已改今晉書」 \\n 劉頌定科律「又云劉頌為尚書郎定科律理詞訟數年轉延尉正○今案亦見今書四十六劉頌傳定作典理詞作申冤轉作守無正字陳俞本皆改今晉書」 \\n 龔遂處當平決口筆俱著「謝承後漢書云龔遂字巨卿拜尚書郎性敏達彌綸舊章深識典故每入奏事朝廷所問應對甚捷桓帝嘉其才臺閣有疑事百僚議不決遂常擬古典引故事處當平決口筆俱著轉左丞○今案姚輯汪輯謝書綸作縫應對句作應時建白百僚十三字作一以委遂餘同陳俞本與姚汪本同」 \\n 劉裕國家故事決於口筆「又云劉裕字伯祖補尚書郎裕才辨有大筆自在臺閣陳國家故事每有奏決於口筆為羣僚所服○今案姚輯汪輯本謝承後漢書劉裕傳才上有有字脫有大筆三字故事作事故服作伏姚注云范書作劉祐又汪本亦作祐陳俞本仍作劉裕餘與姚輯同」 \\n 俯伏省閤「華嶠漢書云馮豹字沖文為尚書郎勤力不懈每奏事未報常俯伏省下或從昏至明帝聞之加賞賜○今案姚輯華書馮豹傳未作不無俯字或作每餘同汪輯本仍作或餘同姚陳本改引范書」 \\n 不離省闥「東觀漢記云黃香為尚書郎獨宿臺上晝夜不離省闥上閒善之○今案聚珍本東觀記十九黃香傳同陳本改引范書」獨直臺上「華嶠後漢書云藥崧為人朴素家貧為郎嘗獨直宿臺上無被枕食乃糟糠明帝入臺輒見崧問而嘉之○今案姚輯書藥崧傳脫為人四字枕字乃字帝下有每字問下有其故字又案云范書鍾離意傳松作崧汪輯本亦附鍾離傳餘與姚同又考御覽七百七引無為人六字無嘗字枕食以下作帝推被與之本篇下再引亦作藥崧陳俞本改引范書」 \\n 有益臺閣「山濤啟事云太子舍人夏侯湛有盛才而不長治民有益臺閣在東宮已久今殿中郎缺宜得才學不審其可參此選不乎○今案御覽二百十五引啟事湛作孝若治改理參此五字作可遷此否餘同陳俞本與原鈔同」 \\n 龔遂清儉賜衣「謝承後漢書云龔遂拜尚書郎桓帝嘉其才又見衣服不鮮左右其清儉賜衣及車馬○今案姚輯汪輯本謝書無又見以下陳俞本與原鈔同不脫謝承後三字」 \\n 馮豹俯伏覆被「三輔决錄云馮豹為尚書郎勤力不懈每奏未報嘗俯伏省閣下或從昏至明天子聞默使小黃門持被之曰勿驚也○今案說郛本決錄無勤力句奏下有事字無俯字閣作闥無聞字無曰勿句餘同白帖七十二引覆作蓋有勿驚也三字二酉叢書張輯本決錄小黃門作人字餘與說郛同其注云據初學記御覽考初學記十一末有勿之三字而張輯竟脫疏矣」 \\n 奏議為臺閤崇信「華嶠漢書云陽球字方正補尚書郎閑達故事其所奏議常為閤崇信○今案姚輯汪輯本華書脫字方正三字陳俞本亦然原鈔陽誤楊字誤自閑誤同嘗據訂」 \\n 據法為三臺之表「謝承後漢書云王譚字世容除尚書郎服事臺閣傳習國典政事嘗依舊據法為三臺之表○今案姚輯本謝書脫字世容三字傳作專脫議擬以下七字餘同汪輯本譚作潭餘與姚同陳俞本亦與姚輯同惟陳尚作傳」 \\n 三署服其慎「東觀漢記樊梵字文高每當直事駐車待漏雖在閑署冠劍不解於身為郎二十歲未嘗被奏三署服其慎也○今案聚珍本東觀記十一樊梵傳車作馬十下有三字姚輯脫雖在四字餘與原鈔同陳俞本亦與原鈔同」 \\n 談者詠其高「王隱晉書云魏舒字陽元為尚書郎時選部郎或有非其才者欲有沙汰之言舒曰吾即其人也同僚素無清論者或有自愧之色談者莫不詠其高也○今案陳俞本時選以下十六字照今晉書改而仍用王晉書名如此類者不可屈數」 \\n 解系州里榮焉「又云解系兄弟齊名清身潔己結厯常侍育任太子洗馬舍人尚書郎州里榮焉○今案陳俞本改引今晉書俞本系作參」王湛臺閣益重「王湛別傳云湛為尚書郎外望簡捷若有遺漏然事要機會輒大小之間無所不辨明臺閣益歸重之○今案陳俞本脫外望二句大小四字作中決之脫明字餘同」杜元凱擢拜「王隱晉書云杜預字元凱以□□之恩擢拜尚書郎○今案亦見今晉書三十四杜預傳以下作尚高陸公主五字餘同或兩□是尚主二字陳俞本則作婚親仍恐是臆補耳」王叔從超遷「晉中興書云王彪之字叔從王導謂曰選官以汝為尚書郎汝幸可作諸王佐郎彪之曰位之多少既不足計自當任之於時至於超遷是所不顧遂為郎○今案御覽二百十五引中興書叔從王導四字作叔虎從伯導五字以汝八字作欲以汝達四字顧作願餘同陳俞本叔虎五字照御覽但虎改武唐人改避也餘與原鈔同又改題作晉書」 \\n 煒煒羣龍吐芳蘭「嵇含臺中晏會詩云殿中日煒煒羣龍吐芳蘭○今案陳俞本同」 \\n 謙謙君子美曾顏「嵇含又詩曰三公曰謙謙君子美曾顏○今案陳俞本同」 \\n 不能為郎「三輔決錄于丁邯舉孝廉為郎故事郎以令史久缺補之世祖始改用孝廉邯稱病不就詔問病愈為郎否對曰臣實不病恥以孝廉為令史職耳世祖怒曰虎賁滅頭杖之數十詔問欲為郎不邯曰能煞臣者陛下不能為郎者臣中詔遣出竟不拜郎○今案讀漢書百官志注引決錄注病愈五字作病羞為郎乎拜作為二酉輯本決錄亦據後志注引但稱病作稱疾井增引取陳俞本事誤侍脫實字耳誤取脫虎賁句餘照百官志注改」 \\n □□□□「晉中興書云王國寶浮動躁競婦父謝安見其傾側每抑不用補尚書郎國寶以中興以來膏腴唯作吏部不見餘曹固辭○今案原鈔已脫標目陳俞本改引今書」 \\n 藥崧走入床下「華嶠漢書云明帝福察常以事怒郎藥崧崧走入床下上怒甚將自下撞之曰郎出郎出崧曰天子穆穆諸侯皇皇未聞人君自起撞郎○今案汪輯本華後書鍾離意傳福上有性字將自句作以杖撞松人君作天子餘同御覽二百十五引走作逕將自五字作疾呼餘同陳俞本改引范書鍾離意傳姚輯本脫」 \\n 韓宣職事受罰「魏略云韓宣字景然為尚書郎曾以職事受罰已縛束杖未得行文帝輦過之問是誰左右以實對帝曰是子建所道韓宣耶特宥之○今案魏志二十二裴潛傳注引魏畧作字景然曾作嘗無得字宥作原本鈔五十四鴻臚篇引韓宣他事又作字子景陳本脫字子景三字脫己縛七字道誤通脫韓宣二字末作遂得原也俞本誰下有縛字曰是下作念臨淄侯遂輕車解縛九字餘與陳同蓋從白帖七十二引改也」 \\n ○尚書令史八十 \\n 掌錄上事「百官表注云諸曹郎令史與郎並處事宜別掌錄上事立草○今案陳俞本同」掌發章表「又云直事令史掌發內章表及上事上書條牒疏奏門下注發日月其啟皆直注也○今案陳本引百官表注無及上以下俞本內作納餘同」別錄判按「又云尚書令史恉左右丞共所司別掌錄判按朝會也○今案陳本引百官表注皆左四字作錄掌二字按作校餘同俞本亦按作校餘與原鈔同」別掌立草「又云菛臺御大二十八人朝是賢官一梁冠官第九與御史其詔何所典并處事宜別掌錄上事立草者也○今案陳俞本皆注見前而本文疑有舛脫」義士二人「魏志云王思與習俱為四曹令史思因直日白事失太祖指太祖將加重辟習代往對已被收執矣思乃馳還自陳已罪太祖歎習之不言思之識分曰何意吾軍中有義士二人也○今案魏志十五梁習傳四作西二字在上無人字餘同陳俞本略增引」 \\n 國士之風「王晉書趙孟字長舒入補尚書都官令史善於清談有國士之風其面有疵黯○今案御覽三百六十五引王晉書無官字黯下有諸事不怏皆言當問疵面也二句餘同陳俞本皆脫趙字陳脫末句俞脫末一字」 \\n 傅正仲下筆不休「班固與弟超書云傅武仲以能文為蘭臺令史下筆不休○今案百三家班固集休上有能自兩字陳本文上有屬字餘與原鈔同」李伯仁文章見稱「李尤集云尤字伯仁好事臺屬時以文章見稱和帝時召詣東觀拜蘭臺令史○今案百三家李尤集附本傳有此數語然無好事五字陳本改引後漢」邊讓占對閑敞「典略云邊讓字文禮何進聞其名詭以軍事召之到署令史進以禮見之讓占對閑敞養氣如流賓客百數皆高慕之○今案御覽二百十三引典略詭作託養作聲陳俞本改引後漢」 \\n 黃浮奉公憂職「汝南先賢傳云黃浮為墟里所差次當路亭於是感激學書心遂乃隨人到京師入公府求學歲餘為公府令入補尚書令史奉公憂職以功除昌慮長號為神君○今案御覽二百六十八引汝南先賢傳無心遂開字無入公府字無為公下十六字陳本脫為墟至令入三十六字職誤民俞本路作洛餘與原鈔同」 \\n 孫鑠遂起就職「臧榮緒晉書云孫鑠字巨業補吏部令史歎曰羣縣自可不為而天臺復爾乃以公府掾為令史若陳擒自表諸人並省列不階卑雜而我獨屯塞不通如何遂就職遷尚書郎○今案今晉書業作鄴餘文頗異陳本脫字巨業三字脫羣縣九字脫復爾二字若作若哉脫陳擒四宇省作清餘同俞本曰下空一口脫自可二字史下作哉苦自表作兩□餘與陳同」 \\n 高軫處法平允「魏氏春秋云高軫為剌姦令史既處法平允又夙夜匪懈至擁膝抱文書而寐太祖見而哀之徐解裘覆之而去自是辟焉○今案魏志二十五注引及御覽四百三十一引魏氏春秋軫皆作柔本鈔三十六勤官篇引亦同陳本脫擁膝字脫末句俞有末句餘與陳同」 \\n 李苾用法平整「王隱晉書云李苾字升平剛簡毅□羣禮命為功曹除吏部令史苾用法平整也○今案陳俞本刪剛簡七字餘同」 \\n 北堂書鈔卷第六十 \\n  \\n 　"}
{"章节": "●北堂書鈔卷第六十一    設官部十三", "正文": "　 \\n ●北堂書鈔卷第六十一設官部十三 \\n 　 \\n  \\n 隋祕書郎虞世南撰南海孔廣陶校註司隸校尉八十一五校尉八十二城門校尉八十三護羌校尉八十四 \\n ○司隸校尉八十一 \\n 司隸周官銀章青綬「晉百官表注曰司隸校尉周官也銀章青綬五時朝服武佩水蒼玉○今案亦見續漢書百官志五有周官也以上陳俞本與原鈔悉同」主徒隸「環濟要略云司隸周官也主徒隸漢武始置從中都官徒千二百人捕巫蠱事復其兵然使重京師也○今案玉函山房輯本要略合本篇所引三條為一而刪去漢武以下二十七字葢據陳本俞本亦照陳本刪」 \\n 捕姦猾「漢書百官公卿表司隸周官也武帝征和四年依周置持節領徒千二百人捕巫蠱大毒姦猾復其兵因統京兆扶風河內弘農等七郡○今案近本漢書十九上百官表依周置作初置領徒作從中都官徒大毒作督大復其十六字作後罷其兵察三輔三河弘農十一字陳本刪周官句弘農等七郡五字照原鈔餘從近本漢書改」 \\n 督二千石「漢舊儀云司隸校尉武帝初置後諸矦王貴戚不服乃以中都中官徒奴千二百人屬為一校尉部剌史督二千石也○今案平津本漢舊儀補遺謂據書鈔引陳俞本同」 \\n 察舉百僚「續漢書百官志司隸校尉比二千石武帝置持節掌察舉百僚以下及京師近郡犯法者○今案後漢書三十七百官志作孝正帝初置餘同御覽二百五十引志脫二字脫帝置字掌作常郡作都餘亦同陳俞本照近本後漢書改」 \\n 統七郡「漢書百官公卿表表司隸武帝征和四年置持節統京兆扶風河內弘農等七郡為校尉也○今案詳本篇上捕姦猾注」領三河「漢官儀司隸校尉部判司征和中陽石子孫敬聲巫蠱之獄乃以周禮置司隸校尉持節督督大姦猾事置其司今董領京師三輔三河弘農者○今案平津輯本漢官儀無部判司三字謂據書鈔引又注云子孫當作公孫陳本祇注見前俞本亦脫考後漢三十七百官志注引荀綽晉百官表注有征和中陽石公主巫蠱之獄起句則本鈔子孫固誤而淵如作公孫亦非矣」 \\n 乘驄馬「列異記云鮑宣至子永孫暗俱為司隸乘驄馬京師歌之曰鮑氏驄三入司隸再入公馬雖疲行步通○今案通典職官十四引列異記隸下有校尉二字通作工陳本三誤四瘦誤集餘同俞本疲作瘦通改工餘亦同」 \\n 從緹騎「環濟要略云司隸出從緹騎○今案玉函輯本要略據書鈔引陳俞本同」 \\n 專道而行「漢書百官公卿表司隸校尉掌察皇太子以下行馬內事皆主之專道而行專席而坐○今案近本漢書十九上百官表脫陳本以作天刪末句以為即下文標目不知校尉亦獨坐之一也」 \\n 專席而坐「東觀漢記云御史中丞司隸校尉尚書令並專席而坐故京師號曰三獨坐○今案類聚卷六十九引及姚輯東觀記卷八同原鈔脫御史中三字校尉二字據補陳俞本並字作朝會皆三字餘同」 \\n 無所不統「漢官儀云司隸校尉糾皇太子三公以下及旁郡無所不統○今案平津本漢官儀據御覽職官部引郡下有國字」無不綜典「魏志鍾會字士季遷司隸校尉在外司時政損益與奪無不綜典○今案魏志二十八鍾會傅益下有當世二字原鈔司國已據訂」察按公卿「環濟要略司隸主徒隸董京師察按公卿以下○今案玉函輯本要略據書鈔引同」內正百僚外督邦畿「王晉書李胤領司隸校尉屢自表讓不宜兼司之官皇太子出居東宮上以司隸內正百僚外督邦畿事任峻重○今案亦見今晉書四十四李胤傳無標目二句餘同陳本有增引」 \\n 時惟鷹鸇「胡伯始司隸校尉箴率隸掘蠱以詰其姦既定既寍爰遂其官俾督京甸時惟鷹鸇應璩詩云司隸鷹揚吏爪牙徒握空折翹躍毛距宛頸還入籠世人指為武誰復勵嚴冬○今案陳俞本胡伯始皆作崔瑗陳無應璩詩俞則箴字以下全刪」 \\n 舊號臥虎「傅咸集教云司隸校尉舊號臥虎誠以舉網而萬目理提領而眾毛從也○今案百三家傅咸集教上有司隸二字從作順陳本俞本脫教云二字餘與原鈔同」 \\n 剌舉無所迴避「謝承漢書許永字永先為司隸校尉督師京師是時閹侍在內貴幸用勢永舉法無所迴避京師號曰許永光曰○今案姚輯汪輯本謝書脫督師四字閹作奄末四字作許游光陳本脫字永先三字脫督師四字侍作寺脫京師八字俞本許永作許允亦脫督師句作奄寺作許游光餘與原鈔同」 \\n 司隸糾上檢下「應劭漢官司隸校尉初置惟寬饒王章鮑宣糾上檢下嚴刑必斷戚憚之京師政清○今案原鈔寬饒誤實領據本篇下再引訂改平津館輯本漢官儀卷上仍作實領餘同陳本脫初置以下七字俞本王章在葢寬饒之前餘亦同」 \\n 權門雀目鼠步「東觀漢記云陽球字方正為司隸校尉詣闕上書謝恩表言常侍王甫罪過奔車收送詔獄自臨考之死以杖下權門惶怖服悚莫不雀目鼠步京師肅然○今案聚珍本東觀記二十一陽球傳脫奔字服悚作股慄姚輯本脫謝恩二字以作於脫服悚二字陳俞本亦脫服悚二字餘同聚珍本」 \\n 捕治閹侍「謝承後漢書云許永司隸校尉是時閹侍用勢永先舉法治之○今案本篇上文引治之作無所迴避陳俞本閹作奄永作允同為一人一事何以前作許永後作允矛盾如是」奏免遷官「干寶晉惣紀傳咸兼司隸校尉時朝廷寬子豪右放恣郡縣從容寇賊充斥相交請託朝野溷淆咸於是數日之間三奏免遷官奏官謇諤終無曲撓有司肅然○今案今晉書四十七傅咸傳與此迥異然咸於是三句作咸奏免尹澹等又以長官到官未幾便遷云云是本鈔遷字不誤陳俞本改遷作送乃誤也餘亦與本鈔同」 \\n 走燛奏趙王權戚挫折「續漢書鮑永字君長為司隸校尉上叔父趙王孝良送來歙喪還入大夏城門與右郎將相逢良怒召門賤吏永走馬往前奏良大不敬由是權戚挫折百僚肅然數舉奏非法朝廷善之永辟右扶風平陵鮑恢以為都官從事恢亦抗直不避強禦詔冊曰貴戚且當斂手以避二鮑其見重又如此○今案姚輯續漢書無孝字與字賤吏作侯詰責無往字戚挫作威挫冊作敕無當字汪輯本入下有大字右下有中字脫永走二字餘與姚輯同俞本逢下有道迫二字餘亦與姚輯同陳本改引范書非是」 \\n 奔車收王甫權門惶怖「續漢書陽球字方正以司隸校尉表中常侍王甫罪過奔車收之獄自臨考之死杖下權門惶怖○今案姚輯續漢書陽球傳所引太簡惟御覽二百五十引中下無書字據刪奔車句作收送洛陽詔獄考作楮無權門句汪輯本無詔字餘與御覽同陳本改引范書」 \\n 奏收尹模「王晉書何曾字穎考為司隸校尉時撫軍都尉尹模因校事作威曾奏收之罪甚狼籍○今案俞本考作孝脫時字威下有姦利盈積句收之二字照今晉書改劾之餘同陳本悉照今晉書改而仍冒王晉書名謬甚」 \\n 重據阮籍「王晉書何曾字穎考為司隸校尉曾啟文帝曰公方以孝治天下而聽阮籍以重哀飲酒食肉於公坐宜擯四裔無令污染華夏文帝曰此子羸病若此君不能為彼忍之耶曾重引據甚切而籍飲喫若故也○今案亦見今晉書三十三何曾傳坐作座彼作我無而籍句餘同陳本注見上俞本字穎十三字作阮籍負才放誕居喪無禮何曾因言於帝曰十七字又坐作座彼作吾據下有辭理二字而籍句作帝雖不從時人敬憚之九字同」 \\n 晚開早閇「謝承後漢書云公卿曄為司隸校尉時京兆門晚開早閇○今案姚輯書公孫曄傳閇作閉原鈔脫時字門字據補姚輯本作早開晚閉餘同陳本仍脫時門二字俞本祗脫門字考玉篇閇俗閉字」 \\n 枹鼓不鳴「益都耆舊傳趙祈字百鸞為司隸校尉枹鼓不鳴民無稱脕○今案陳俞本稱作侵餘同」京師清靜「續漢書云宣秉字巨公遷司隸校尉奉公遵典督察奸邪務舉宏綱正大體闊略細微其政嚴而不苟百僚肅然京師清靜○今案姚輯續漢書宣秉傳奉公作奉法僚作官汪輯本苟作苟餘與姚本同原鈔秉誤康以形近致訛已據更正陳本秉仍作康法官二字照改小注又改靜作淨」 \\n 京師政清「漢官儀司隸校尉初置惟寬饒王章鮑宣貴戚憚之京師政清○今案己見本篇上引但詳略不同耳平津本既入漢官儀卷上又據陳本引入漢舊儀補遺一而二之苟非見原鈔幾為所誤」 \\n 持平僚敬憚「續漢書牟融字子優拜司隸校尉典司京師執憲持平多所舉正百僚莫不敬憚魏志云徐遷司隸校尉百官敬憚○今案姚輯汪輯本續漢書牟融傳憲作直同御覽二百五十引無字子優三字師作都餘亦同又魏志見御覽二百五十引作徐宣事今考魏志徐宣傳有司隸句無百官句」 \\n 公正百僚忌難「續漢書鮑永字君長為司隸校尉永性矜嚴公正百僚忌難每朝各加戒慎○今案姚輯續漢書鮑永傳脫永性以下汪輯本與原鈔同陳俞汪本性上均無平字本鈔平字衍文也刪之」 \\n 宦侍屏氣「謝承漢書李膺字元禮拜司隸校尉張讓弟翔為野王令貪殘無道畏膺而逃藏讓合柱中膺率將吏破柱取翔出獄殺之讓訴冤於帝帝詔膺詰之膺曰仲尼為魯司寇七日誅少正卯今臣列官已積旬懼以淹留為愆不意獲速疾之罪留之五日克殄大二帝頃謂讓曰此爾弟之罪司隸何愆自是宦侍屏氣休沐不敢復出帝問其故並叩頭曰畏李校尉○嚴氏校元下刪初字曰膺改膺曰聰改敢頭下刪注字裹改畏今案姚輯汪輯本謝書李膺傳脫此條陳俞本改引范後漢書」 \\n 姦慝自弭「楚國先賢傳云黃尚字伯可為司隸校尉姦慝自弭言其人不素食也郭仲產南雍州記云黃尚為司隸咸服也○今案御覽四百九十六引楚國先賢傳無字伯可三字言其人句則虞永興引申語也餘同陳俞本皆引至自弭二人餘刪」 \\n 權貴改服「謝承後漢書劉治字伯拒為司隸校尉權貴子弟罷職遂還京師輒改易輿服隱慝財寶○今案姚輯謝書作劉祐傳拒作巨權上有時字職遂作州郡輒上有每至界首句餘同汪輯本拒作袒餘與姚同陳俞本祐作佑餘亦與姚輯同」 \\n 彊族斂手「謝承後漢書公孫曄字春光為司隸校尉下車減損隨車坐席不遷豪傑貴戚賓各絕其書疏按法捕治無所迴避京師宴然彊族由是斂手○嚴氏校補斂手二字今案姚輯謝書公孫曄傳脫下車以陳俞本皆誤作紛華陳本脫字春三字及下車二十字京師四字俞本脫由是二字餘與原鈔同汪輯謝書與俞同」 \\n 令長去官「謝漢書許永為司隸校尉中官子弟為令長官者並棄官汪輯本謝書永傳脫京師四字餘同陳俞本亦脫此四字陳又於誤放」守令投印「王晉書劉毅字仲雄為司隸校尉奏何曾劉實羊琇張施所犯良藉司部守令事相連及望風投印綬者甚眾貴戚斂手○今案俞本何上有太尉二字劉上有尚書二字實下有父子二字施作佗手上有眾以為毅能繼諸葛豐蓋寬饒十二字陳本照今晉書改而仍存王晉書名謬甚」 \\n 閇閤不通私書「謝承後漢書華松字愛卿握為司隸校尉是時貴戚專勢松下車閤不通私書不與豪右相見姦慝犯者輒死定奏馬氏三侯豪傑斂手由是深見非恨也○今案姚輯謝書華松傳脫字愛卿三字脫死定二字脫馬氏四字傑作羣汪輯本脫定字有馬氏四字餘與姚同又御覽二百五十引無由是句餘與汪同陳本刪不與以下俞本與姚輯本同」 \\n 閇閤不通豪右「謝漢書云任防字文始為司隸校尉下車嘗食乾飯十日炊閇閤不通豪右施設禁令按法貴戚斂手互相約敕不敢干越○今案姚輯謝書任防傳互作致脫敢干三字俞本不脫餘與姚輯同陳本脫字文始脫施設以下惟汪輯本作王防又云一作任防互亦作致餘與原鈔悉同」 \\n 石鑒再為司隸「臧榮緒晉書石鑒以才幹習於從攻敢斷無疑為稱再為司隸校尉○今案晉書四十四石鑒傳祇有未句陳俞本脫為稱二字餘與原鈔同」劉暾五為司「臧晉書劉暾字長升五為司隸允協物情故也○今案亦見今晉書劉暾傳同陳本脫字長升三字俞本升作叔」虞詡言常侍輸左校「謝承後漢書虞詡字叔卿拜司隸校尉中書侍郎張防專用權勢輒按之而屢寢之不下詡乃自繫言防弄國威柄臣不忍與之同朝謹自繫以聞防流涕訢帝詡坐輸左校二日之中傳考四獄孫程知詡以忠獲罪言之而得免○嚴氏校升改下今案姚輯謝書脫虞詡傳汪輯本亦脫此條考范書詡傳升卿中書侍郎作中常侍不下作不報餘則虛字微異耳陳俞本改引范後漢書」 \\n 許永言閹侍當下廷尉「謝漢書許永為司隸校尉言閹侍在內並貴幸用事於外見怨以宰臣遂見誣譖當下廷尉永謂友人曰永年當七十庶幾以忠義致身未得殲奸臣之首而先賊受害何能復入奏對刀筆吏豹■〈豸良〉之口遂仰藥而死○今案姚輯汪輯本謝書許永傳閹作奄事作勢臣作人吏下脫豹■〈豸良〉四字餘同陳俞本與姚輯同」 \\n 摧辱宰相「漢書鮑宣子子都為司隸校尉時丞相孔光園陵官屬以令行馳道中宣出逢之使吏拘止丞相掾吏摧辱宰相坐大不敬下廷尉獄博士弟子王咸舉幡太學下曰欲救鮑司隸者會此下諸生會者千數人遮丞相自言丞相車即不得行言宣罪可減死一等○今案漢書七十二鮑宣傳拘作鉤千數作千餘原鈔脫掾吏六字脫一等二字據補陳俞本照漢書增引甚詳」 \\n 賤易上卿「漢書翟方進字子威為丞相司直司隸校尉涓勳初拜不肯謁丞相御史大夫後朝會相見又踞方進舉奏勳輕慢宰相賤易上卿請下丞相免勳○今案漢書八十四翟方進傳亦見本鈔六十二司直篇引陳俞本略增」 \\n 丁沖飲酒醉死「魏略丁沖為司隸校尉後數歲遇諸將飲酒美不覺醉死○今案魏志十九陳思王傳注引魏略歲遇作來過末句作不能止醉爛腸死七字又御覽三百七十六引魏略仍作歲遇陳俞本與原鈔同」 \\n 鮑昱救火免官「續漢書鮑昱字守文拜司隸校尉吾欲令天下知忠臣之子復為司隸昱在職奉法守正有父風坐救火遲免官今案姚輯汪輯本續漢書鮑昱傳脫吾欲十四字餘同陳俞本與汪輯本悉同」 \\n ○五校尉八十二 \\n 五校尉二千石「漢書百官公卿表五校尉皆二千石武帝置又有虎賁校尉胡騎校尉悉隸城門校尉建武七年省長水射聲九年改屯騎為驍騎青巾十年又置長水騎為屯騎省越騎置司馬併長水又省中壘校尉以虎賁併射聲及步兵為五校尉○今案悉隸句以上永興從漢書十九上百官表節引建武以下或是應劭注據本篇掌騎士條下注引青巾云云可知今漢書特脫此注耳陳本脫青字巾誤中」 \\n 主禁兵「東觀記馬光字叔山監越騎視事帥厲吏士是時五校尉令在北軍營中光以為五校尉乃主禁兵所以宿衞兩宮不宜在一處表請二校尉附北宮○今案聚珍本姚輯本東觀記十二馬光傳無是字無乃字餘同陳本刪帥厲下十六字宿上添引武備二字刪表請句俞本禁兵下添引武備二字而止餘同陳本」 \\n 掌宿衞「續漢書百官志五校尉各一人秩比二千石掌宿衞兵○今案見後漢三十七百官志陳本掌上衍臨字俞本與原鈔同」宿衞兩宮「東觀漢記馬光字叔山監越校尉時五校尉令在北軍營中光以為五校尉所以宿衞兩宮不宜在一處表請二校尉附北宮詔書許越騎射聲等治北宮○今案聚珍本姚輯本東觀記十二馬光傳等誤寺餘同姚又寺上有治字俞本亦誤作寺」 \\n 各領千兵「晉令云晉承漢置五校尉為宿衞宣各領千兵晉初諸王起家多為之○今案御覽二百四十二引無晉令二字作陶氏職官要錄軍作官無晉初以下餘同陳俞本皆作晉品令陳本至千兵句止俞本與原鈔同」 \\n 官顯職閑「東觀漢記劉般字仲興兼屯騎校尉時五校尉官顯職閑多以宗室居之○今案聚珍本東觀記十七劉殷傳仲作伯餘同姚輯本脫此條陳俞本改引後漢」禁兵武備「東觀漢記馬光監越騎校尉時五校尉令在北軍營內光以為五校尉主禁兵武備宿衞兩宮不宜在一處表請二校尉附北宮詔許越騎射聲等治北宮○今案詳本篇上兩引」 \\n 上應天工下厭郡望「東觀梁不疑拜步兵校上書曰列校之職上應天工下厭郡望實非過少所宜任也○今案聚珍本東觀漢記十二梁不疑傳及御覽二百四十二引皆宜字又聚珍本夾注謂與梁冀傳同恐因冀傳誤複故陳俞本皆改梁冀但隋以前已然仍久為是」 \\n 府寺寬敞輿服光麗「東觀劉般字仲興兼屯騎校尉宮顯職閑府寺寬敞輿服光麗故多以宗室居之○今案聚珍本東觀記十七仲作伯餘同本篇上亦引各有詳略耳姚本脫此條陳本改注後漢」掌屯兵「漢書百官公卿表步兵校尉掌上苑門屯兵續漢書百官志步兵校尉掌宿衞兵○今案漢書十九上百官表同」掌騎士「漢書百官公卿表屯騎校尉掌騎士應劭注云世祖中興改為青巾校尉續漢書百官志云屯騎校尉掌宿衞兵晉中興書司馬無忌讓屯騎校尉之任職典禁兵宿衞事重必宜其人豈臣微弱所克堪也○今案漢書一條見十九上百官表惟脫應劭注續漢一條近本同陳本祇引漢書及書亦無應注俞本刪應注中興書一條克堪作堪充餘與原鈔悉同」 \\n 掌胡騎「漢書百官公卿表云長水校尉掌長水宣曲胡騎如湻注長水胡名也晉灼注云衞故長水胡人如湻注曰宣曲觀名刑胡騎校尉掌宿衞兵○今案漢書十九上百官表同惟注文長水胡名宣曲觀名二句今本作師古注得讀舊鈔始知本是如湻舊注也注皆脫無可引校俞本謂詳通典並改引續漢二句皆非本條注卜陳本直題作師古注改引五代十國書其謬等矣」 \\n 掌射聲「漢書百官公卿表射聲校尉掌待詔射聲士也服虔注云工射者也冥冥中聞聲則中之因名也應劭曰須詔所命而射故曰待詔射聲也續漢書百官志云射聲校尉掌宿衞兵也○今案漢書十九上百官表並服注皆同惟故曰句脫聲字耳又續志見後書三十七百官志亦同陳本工誤士」 \\n 大猷虔恭法憲「王晉書齊王攸字大猷少以英奇見稱始除步兵校尉時年十八初受戎任職虔恭法憲綏禦有方○今案陳俞本同」士恭躬處儉約「晉中興書宗室錄云譙愍王承字士恭太興初為屯騎校尉承列位兼重身居藩屏猶躬處儉約乘草莽車○今案亦見今晉書三十七譙閔王傳士恭作敬才本鈔剌史篇引他事作士敬以避宋諱傳者改敬作恭耳陳俞本王承誤任丞殊謬然皆作士恭陳刪太興三字承列五字身作位又刪乘草四字俞則承列二字作職脫身字猶字餘與原鈔同」 \\n 仲華鷹揚虎視「汝南先賢傳曰應順字仲華拜射聲校尉鷹楊虎視○今案陳本俞本同」馬光帥厲吏士「東觀光字叔山監越騎校尉視事厲吏士教習吾兵○今案聚珍本姚輯本東觀漢記馬光傳吾兵作有方亦詳＋本篇上主禁兵條下陳俞本刪字叔六字作為字又刪視事二字改吾兵作有方」 \\n 劉超兵多義隨「晉中興書劉錄云超字世踰為射聲校尉時校尉兵以義興人多隨超因領之號曰君子營以實宿衞○今案御覽二百四十二引中興書校尉兵作軍校兵餘同陳本脫錄云二字脫世踰五字時校二句作時軍校無兵義興人多義隨領之作其眾又脫末句俞本軍校二句同陳本以實句移號曰句上餘與原鈔同」 \\n 吏士稱仁「續漢書曹褎字叔通遷射聲校尉按行營舍有不葬者百餘悉為買官地葬之為之設祭吏士咸稱其仁○今案姚輯續漢書曹褎傳脫此條御覽二百四十二引有字無百餘字無為之字餘同又五百五十一再引有百餘二字汪輯本據御覽引亦同陳俞本改引范書」 \\n 吏士敬畏「謝漢書鄧通字子淵遷越騎校尉為營吏士所敬畏天下歎之○今案姚輯汪輯本謝書鄧通傳歎之作歎服餘同又汪本無吏字陳本脫通字二字並脫末句俞本與原鈔同」不同常例「王晉書武帝詔曰射聲校尉胡奪外掌方任參九列不宜同之常例勿使入直○今案御覽二百四十二引王晉書原鈔胡奮誤故舊脫外字參誤泰據訂陳本刪胡奮六字及末句俞本仍誤故舊餘同」 \\n 高選綱佐「晉中興書東海王沖字道讓為長水校尉年十一高選綱佐以劉躭為司馬顧和為主簿○今案亦見今晉書六十四王沖傳綱作僚無年十一字陳俞本與原鈔悉同」 \\n 給千人「王晉書云王允為屯騎校尉給千人營置長吏司馬○今案今晉書王允傳無御覽二百四十二引晉書作濮陽王允餘與原鈔同陳俞本亦同疑即王晉書也」領千營「王晉書云下邳王晃傳云晃起家為長水校尉領千營置長史司馬○今案御覽二百四十二引王晉書領千營作給千人餘同陳俞本晃作冕脫長字史誤吏餘同」伯宗陳上方略「續漢書耿恭字伯宗遷長水校尉西羌反恭上疏陳方略召問狀後遣恭將五校尉禦之○今案姚輯汪輯本續漢書耿恭傳後作乃尉禦之作士三千人陳俞本與姚輯同」 \\n 武孺數言便宜「東觀賈宗字武孺為長水校尉宗性方正奉職愛士及在朝廷數言便宜深見親異賞賜殊厚上美宗既有武節又兼經術每宴會令與當世大儒問難經傳○今案聚珍本東觀漢記卷八賈宗傳宗性四字在為長句上姚輯本脫既字令字大誤文問作論餘同俞本與姚輯本同陳本無上美以下」 \\n 戴陵諫弋獵「魏志云戴陵長水校尉諫文帝不宜數行弋獵帝大怒陵減死罪一等○今案魏志卷二文帝紀戴陵二字在尉下陳俞本長上添為字餘亦同」留贊好直言「吳書留贊字正明為屯騎校尉時事得失每常規諫好直言不阿旨孫權以此憚之○今案吳志十九孫峻傳注引吳書同陳俞本亦同惟陳脫字正明三字」任峻見事理「魏志任峻字伯遠遷長水校尉峻寬厚有度而見事理每有所陳太祖多善之○今案魏志十六任峻傳遠作達俞本與原鈔同陳刪字伯達三字」陸嘉有德行「王晉書陸嘉字文仲嘉仕吳稍至屯衞校尉既名族有德行名聲好學有才思○今案俞本仕上無嘉字名聲作聲餘同陳本刪字文四字刪名聲以下」任宏教兵書「漢書藝文志成帝時遣步兵校尉任宏教兵書○今案漢書三十藝文志遣作詔陳本與原鈔同」賈宗兼經行「東觀賈宗字武孺為長水校尉宗既有武節又兼經術每宴會令與當世大儒司徒丁鴻問難經術○今案聚珍本姚輯本東觀賈宗傳同與本篇上引各有詳略俞本尉下添引上美二字大誤文餘亦同」 \\n 正五經異說「續漢書樊儵字長亘為長水校尉與公卿雜定郊祀禮儀以讖記正五經異說○今案姚輯汪輯本續漢書樊儵傳無字長亘三字又考聚珍本東觀記注云儵字長魚陳俞本祀作祠餘同」 \\n 定五經同異「東觀丁鴻字孝公兼射聲校尉肅宗召鴻與諸儒桓郁賈逵等論定五經同異於白虎觀鴻最明諸人稱之帝數嗟歎曰殿中無雙丁孝公○今案聚珍本?記十五丁鴻傳論定作集議無鴻最七字帝數句作上嗟歎鴻才號之曰餘同姚輯本脫字孝公八字諸儒二字餘與聚珍本同陳本改引後漢」 \\n 嗣宗縱酒昏酣「魏氏春秋阮籍字嗣宗聞步兵校尉缺廚多美酒營人善釀求為校尉隨縱酒昏酣遺落世事○今案魏志二十一王粲附阮籍傳注引魏氏春秋同亦見本百四十八引陳本釀下添酒字」 \\n 破石縱暴無道「謝續漢書云曲節弟破石為越騎校尉越騎營五伯妻有美色破石從求之五伯不敢逆妻執意不肯遂自殺其縱暴無道多此類也○今案姚輯謝書曹破石傳逆作違姚輯本曹節附弟破石傳亦作違肯下有行字御覽二百四十九引五作伍逆作違縱作淫又四百三十九引仍作五伯餘同陳俞本伯作百亦有行字餘亦同」 \\n 公路以氣高人「魏志袁術字公路為長水校尉好奢淫騎盛車馬以氣高人語曰路中得鬼袁長水○今案魏志袁術傳長水作折衝無騎盛四字及語曰以下氣高句作以氣聞陳俞本無淫字騎作綺語作謠餘同」 \\n ○城門校尉八十三 \\n 掌京師城門「漢書百官公卿表城門校尉掌京師城門屯兵有司馬○今案見漢書十九上百官表同」掌北軍壘「漢書百官公卿表云十二城門侯中壘校尉掌北軍壘內外玉函山房輯本百官志云省中壘校尉以監五營也○今案近本漢書十九上百官表外下有掌西域三字餘同王氏讀書雜志引舊鈔以校漢書亦作內外又近本續漢百官志作舊有中壘校尉中興省中壘但署中候以監五營胡騎云云本鈔節文耳陳本照近本書改而刪續志俞本與原鈔悉同」 \\n 掌輕車外士「漢書百官公卿表云虎賁校尉掌輕車外士武帝置有丞司馬秩二千石○案近本漢書十九上百官表無外士二字陳本引至輕車二字止俞本與原鈔同」 \\n 掌諸軍兵田「魏略司農校尉黃初四年置秩比二千石前主無憲後掌諸軍屯田○今案御覽二百四十二引魏略農下有度支二字無前主五字陳俞本無度支字脫四年字餘與御覽同」主天下材木「魏略云材官校尉黃初中置秩比二千石主天下材木屬少府○今案御覽二百四十二引魏略材木作材官陳俞本脫中字餘同」 \\n ○護羌校尉八十四 \\n 主西羌「續漢書百官志護羌校尉一人主西羌秩比二千石○今案見續漢百官志五陳俞本同」主烏桓「續漢書百官志護烏桓校尉一人主烏桓胡秩比二千石○今案見續漢百官志五陳俞本無胡字餘同」羌胡感悅「東觀記鄧訓為護羌校尉諸胡皆喜羌俗恥病死每病臨困輒持刀以自剌訓聞有困病者輒拘持束縛不與兵刃使醫藥療治者非一小大莫不感悅訓病卒吏民羌胡愛惜旦夕臨者數千人或以刀自割又剌殺犬牛羊曰鄧使君已死我曹皆死耳前烏桓吏士皆奔走道路至以空城郭○今案聚珍本觀記卷八鄧訓傳無持刀以三字無聞有五字輒作合使醫九字作醫藥療之多愈民作人餘同姚輯本脫諸胡皆善句脫持字治作之民作人皆作俱士作人餘亦同陳俞本虛字小異」 \\n 見昆彌歡喜「東觀記耿恭字伯宗始置西域都護戊己校尉恭至部移檄烏孫示威德昆彌己下皆歡喜遣使獻名馬願遣子入侍○今案聚珍本東觀記卷八耿恭傳部作即戊誤伐已據改姚輯本部亦誤即餘同陳本改引後漢俞本部作都餘同」 \\n 田豫受金答其厚意「魏略田豫字國讓為護烏丸校尉鮮卑等多以牛馬送豫豫送官復密壞金三十斤謂豫曰願辟左右欲有所道因曰今以此上公豫張袖受之答其厚意胡去具以狀聞詔曰昔魏絳開懷以和戎今卿舉袖以受狄金朕甚嘉焉賜青綾五百疋豫分半藏少府後胡來以與之○今案魏志二十六田豫傳注引魏略無字國讓三字輒作轉辟作避和作納青綾作絹又本鈔三十八廉潔篇引三十斤作四十斤恐誤俞本讓誤烏丸作羌卑下有素利二字欲上有我字因下有跪字曰下作我見公貧今作密分上有得二字少作小來上有復字陳本略增餘同俞本」 \\n 北堂書鈔卷第六十一 \\n  \\n 　"}
{"章节": "●北堂書鈔卷第六十二    設官部十四", "正文": "　 \\n ●北堂書鈔卷第六十二設官部十四 \\n 　 \\n  \\n 隋祕書郎虞世南撰南海孔廣陶校註御史中丞八十五治書侍御史八十六侍御史八十七　直指繡衣八十八蘭臺令史八十九司直九十者僕射九十一 \\n ○御史中丞八十五 \\n 殿內舉劾「茂陵書中丞別居殿內舉劾案章故曰中丞○今案陳本注漢書居殿內作在殿中餘同考漢書漢書作在殿中」監國得失「王充論衡蘭臺之官監國得失漢官典職云中丞掌蘭臺○今案論衡十三別通篇監國作國所監餘同平津館輯本漢官典職同俞本脫漢官七字則掌蘭臺句混入論衡謬矣陳本與舊鈔同」 \\n 揔蘭臺「漢官解故云建武省御史大夫置中丞一人揔蘭臺之官上官得舉法其權次尚書百官表注云御史中丞皆揔繩臺內所司也○今案陳俞本脫百官表以下故作武下有以來二字法上有非字平津館輯本据舊鈔引謂舉法二字御覽作舉非官誤也當作舉非法」 \\n 督司隸「漢舊儀云御史中丞督司隸司隸督司直司直督剌史二千石下至墨綬大夫見孝廉上計丞長史皆於宮司馬門外○今案陳本脫大夫以下舊作書司隸督司直作司隸督丞相丞相督司宜二句餘同平津本漢舊儀卷上與陳本同而大夫以下別為一又云於宮舊作放官從書鈔引改」 \\n 掌圖籍受章奏「漢書百官公卿表云御史大夫有兩丞秩比千石一曰中丞秩中二千石蘭臺掌圖籍秘書外督部剌史內受公卿章奏事所舉劾按章環濟要略云御史中丞有石室以藏秘書圖讖之屬也○今案漢書十九上秩中二千石句作在殿中三字奏上章字餘同環濟以下初學記十二引同陳本已從今本漢書改然殿誤作殺又注內作受奏與標目作受章奏又自歧出抑謬矣」 \\n 不得糾尚書「傅咸集上表自理云中丞司隸俱糾皇太子以下則共對司內外矣得糾皇太子而不得糾尚書臣之闇塞既所未喻○今案嚴輯本傅咸集上表自理作上事自辨喻作辟御覽二百二十六引亦作辟陳俞本已改今晉書」 \\n 督太子以下「晉百官表注御史中丞掌督太子以下在宮門行為內違犯法者皆彈糾之雖在行馬外而監司不糾亦得奏之○今案俞本脫陳本於御史以下別改他文」察百僚「漢舊儀云御史中丞兩梁冠秩千石糾察百僚○今案兩梁六字俞本作內掌臺外督諸州剌史陳本無外字平津本漢舊儀補遺一卷千石下仍照陳本補入」課第剌史「漢書陳咸字子康為御史中丞揔領州部奏事課第諸州剌史內執法殿內公卿以下皆敬憚之○今案漢書六十六部作郡諸下無州字」在殿內察非法「續漢書百官志御史中丞在殿內察舉非法曰中丞○今案續漢書百官志三察誤密苶曰中丞三字陳俞本亦刪曰中丞三字」居殿內察非法「韋昭辨釋名云御史中丞有二人一人別居殿內非法故曰中丞○今案御覽二百二十五引辨釋名內作中陳俞本玉函山房輯本皆作中永興改內者因隋諱忠兼避也」會同專席「漢舊儀御史中丞朝獨坐出討姦猾內與尚書令司隸校尉會同皆專席京師號之曰三獨坐者也○今案平津輯本據舊鈔引同陳本已改東觀漢記」遇尚書郎避車住揖「漢官典職云御史中丞遇尚書郎避車執板住咡丞郎下車舉手禮平施也○今案白帖七十四引典職丞郎下作車過乃去之陳俞本平津輯本亦然又陳俞本漢官誤漢書」 \\n 遇洛陽令分路而行「晉百官表注云御史中丞故事與洛陽令相遇則分路而行以土主逐輔不欲稽留也○今案亦見初學記十二御覽二百二十五引魏氏春秋主下有多字餘同陳本已改魏氏春秋仍脫土主句」 \\n 陳羣舉鮑勛「魏志黃初四年尚書令陳羣僕射司馬宣王竝舉鮑勛為宮正宮正即御史中丞也帝不得已而用之百寮嚴憚莫不肅然○今案魏志十二莫作罔」山公啟刁攸「山公啟事云御史中丞刁攸舊人年衰近損百僚未甚為憚坐治政事改尚書可也○今案嚴輯本山公啟事同初學記十二御覽二百三十二引無年衰以下初學記舊下有能字」 \\n 周浚有才用「山公啟事云御史中丞周浚果毅有才用○嚴氏校啟下補事字今案翰苑新書前集三引啟事無用字」孔顥有才能「山公啟事云孔顥有才能果勁不撓以為御史中丞詔可之○今案翰苑新書前集三引啟事無詔可之三字」察舉無所迴避「東觀記馬嚴拜御史中丞賜冠幘衣服車馬嚴為司馬職典蘭臺外營州牧舉劾按章申明舊典奉法察舉無所迴避百寮憚之○今案聚珍本東觀記脫賜冠至州牧十九字陳本脫為司十一字姚本脫此條」 \\n 彈奏無所屈撓「晉中興書濟陽錄江繪為御史中丞既到職彈奏無所屈撓時元專政多行驕橫著惡白日夜開具六門宵行繪乃密啟之○今案陳俞本脫著惡十一字」 \\n 秉直不憚彊禦「王晉書李熹字季和遷御史中丞當官秉直不憚彊禦○今案陳俞本脫王字亦見今晉書四十一秉直作正色翰苑新書前集卷三引臧晉書憙作喜無御史二字餘同」彈奏不畏彊禦「晉中興書鄧隗為中丞劾奏請免王含官事雖被寢王氏深忌嫉之彈奏不畏彊禦皆此類也○今案本鈔司直篇引中興書此文鄧作劉陳俞本作鄧翰苑新書前集卷三引晉中興書有中丞句彈奏句亦作鄧」 \\n 奏効少府穢濁「王晉書傅咸字長虞遷御史中丞奏劾少府夏矦陵取宮田立私屋近小人委以家計令工匠竊盜官物附益於私所營唯利醜問充斥大臣穢濁無以為訓奏上免陵官○今案亦見今晉書四十七陵作駿無取官以下陳本虞作處俞本作虛餘同」 \\n 奏劾司馬不敬「晉中興書宗室錄譙王括遷御史中丞太宗初即位未解嚴大司慍屯中堂夜吹警角括奏劾大不敬請治罪明日溫見奏事歎曰此兒乃敢彈我真可畏也○今案初學記十二引中興書括作恬無宗室錄三字陳本亦作恬無錄字治作理」 \\n 舉正非法百僚震悚「東觀記云樊準字初陵為御史中丞執憲御下舉正非法百僚震悚○今案聚珍本東觀記初作幼悚作慓姚輯本脫字初三字脫執憲句餘同」 \\n 明法執繩內外震肅「傅宣別傳云宣為御史中丞明法執繩內外震肅甚有威風○今案初學記十二引傅別傳及陳本別誤列執作直」正議直繩「周處為御史中丞梁王彤為大將代越王偏鎮關中不時移處奏彤正議道直繩不撓權門所奏雖不見從於時當憚者也○今案此條失書名初學記十二引王隱晉書有周處奏彤正繩直筆一段文與此大同小異陳本已改從初學記」 \\n 羣僚憚之「東觀記云何熙字子溫為御史中丞羣僚憚之○今案聚珍本姚輯本觀記溫上脫子字陳本脫字子溫三字」百官憚之「臧晉書李胤字宣伯遷御史中丞恭儉直繩百官憚之○今案陳本胤作徹儉作恪今晉書四十四亦作恪」執憲百僚敬服「謝漢書傅賢字仲舒拜御史中丞執憲公平百僚敬服以能治獻遷□州剌史○今案陳本及姚本汪本謝書脫以能二句」奉法百僚所敬畏「謝漢書陳謙字伯讓拜御史中丞執憲奉法多所糴正為百僚所敬畏○今案執姚輯謝書讓作謙拜作為無執憲以下初學記十二引及汪輯本續漢書繩作糾無畏字餘同陳本已改注續漢書」 \\n 貶退分明「漢書薛宣字貢君以明習文法詔補御史中丞執法殿中外惣部剌史郡國二千石所貶退稱進白黑分明由是知名○今案漢書八十三貢作贛」豪強屏息「卞敬宗司直箴云惟茲憲閤皇威斯翼臨下者援憑小者抑昔有二鮑豪強屏息良臣獻箴欲告司直○今案陳本閤作臺無臨下二句」寬而不縱「臧榮緒晉書矦史光字孝門太始中詔曰光歷職內外恪勤在公其以光為御史中丞光在職寬仁不縱奏大保王祥等○今案翰苑新書前三引臧晉書仁作而太始至中丞二十三字作為中丞三字陳俞本已汝注今晉書」 \\n 威而不剋「臧晉書唐峻為御史中丞威而不剋○今案陳本俞本唐作庾餘同翰苑新書前集卷三引臧晉書正作唐與舊鈔脗合又剋作刻無御史二字」梅陶奉王憲「梅陶自牧云余為中丞曾以法鞭皇太子傳令親友莫不致余笑而應之曰堂高由陛皇太子所以得崇於上由吾奉王者憲豈其枉道曲媚後皇太子將見延謁賜以清讌○今案初記十二引自敘傳下無令字堂上無曰字憲作法豈作吾謁作請陳本由誤曰豈其作吾又小注改憲為法與標目不符尤謬」 \\n 劉隗多所糾「虞預晉書云劉隗字大連中宗為丞相稱制以隗為司直多所彈糾文案咸先奏上雖不盡從多所採用○今案亦見本鈔司直篇陳本脫字大連十字及文案以下」 \\n 臧宣微文深詆「史記藏宣為御史中丞幾二十年以微文深詆殺者甚眾○今案陳本作臧俞本作威今本史記酷吏傳作減但本鈔此篇凡三引皆作臧疑隋時古本如此御覽二百二十五引微文此段亦作臧宣」 \\n 杜周內深「史記杜周與臧宣更為中丞十餘載其治與宣相傲然重遲外寬內深次猾也○今案史記酷吏傳及陳俞本滑作骨同惟臧字有異與上條同」鍾雅撓阿「晉中興書濟陰王錄云王導稱疾不朝而出送郄鑒十臺奏導專任無敬御史中丞鍾雅撓阿不糾竝宜彈肅雖事寢不行舉朝憚之郭子云鍾雅自左丞為中丞常快快恨云獨處已以事也○今案陳俞本脫濟陰四字及郭子以下撓阿作阿撓又俞本十臺作入臺」 \\n 臧宣酷「史記臧宣為御史中丞稱為敢決疑治政酷暴者也○今案臧字異文詳本篇上二條惟治政句今史記酷吏傳無之」 \\n ○治書侍御史八十六 \\n 冠法冠「胡伯始漢官云侍御史四人治書皆冠法冠一名獬豸獸名知曲直觸不正○今案陳俞本漢官下有儀字非也又治作持不正作邪佞平津本胡伯始漢官未收此范書何敞傳注引應劭漢官儀不正作邪佞餘同然本鈔作胡伯始不合」 \\n 評疑讞「續漢書百官志治書侍御史秩六百石選明法律者為之評天下諸讞疑掌以法律當其是非糾六品以下○今案續漢百官志三選明上有本注曰掌四字評作凡無糾六以下」 \\n 評廷尉獄事「漢百官公卿表宣帝從略溫舒議幸宣室決獄令待御史二人治書廷尉事遂置治書侍御史諸大官當假節者皆以治書侍御史詣廷尉也○今案漢書十九上百官公卿表無此文漢書宣帝紀路溫舒傳亦無之陳俞本脫遂置以下又俞本無從路五字餘同但本鈔漢百官公卿表六字究有誤也考續漢百官志補注引胡廣曰有從溫舒議此文」 \\n 治廷尉奏事「漢官儀治書侍御史宣帝常幸宣室齊居而決獄事令侍御史二人治書後置秩六百石印綬與符璽郎共平治廷尉奏事○今案平津館輯本同陳俞本刪此注但移下文漢官典職一條為此條注文非舊鈔面目矣」 \\n 掌法是非「續漢書百官志云治書侍御史掌以法律當其是非○今案續漢書百官志三」平罪輕重「漢官典職云治書侍御史二人治廷尉奏事平罪輕重○今案陳俞本平津輯本平罪作罪當」糾察六品「續漢書百官志云治書侍御史糾察六品以下桓帝以後不治讞充位而已○今案續漢志無糾察以下本鈔七文引亦有六品一句御覽二百六引無察字餘同陳本俞本桓作惠不治三字作無所平治充作備」 \\n 慰勞四方「魏氏春秋云荀昱字昱伯為治書侍御史慰勞四方○今案陳俞本昱作寓」選明法律「續漢書百官志宣帝幸宣室決獄令侍御史二人治書治書御史起此明法律者為之○今案詳本篇上文」授准繩官「謬世應石鑒碑云君為治書侍御史朝廷以公雅節不羣直方其道仍授准繩之官頻居爪牙之任鷹時虎視而庶僚風靡○今案嚴輯本謬世應文同陳俞本准作準」識朗明正「山公啟事云治書侍御史王啟識朗明正後來之俊也○今案陳俞本嚴輯本山公啟事同」鷹跱虎視「謬世應石鑒云君為治書侍御史鷹跱虎視而庶僚風靡○今案詳本篇上文」高柔省訟「魏志高柔字文惠為治書侍御史時人閒數有誹謗柔上疏曰今妖言者必戮告之者必賞既使過誤無反善之路又鬪凶狡之羣相誣罔之漸誠非所以息姦省訟也○今案魏志二十四人閒作民閒姦作奸本鈔改人者唐鈔避太宗諱也」 \\n 石鑒直方「謬世應集石鑒碑云君為治書侍御史朝廷以公雅節不羣直方其道居爪牙之任○今案詳本篇上文」詔書以王沖為治書「晉太康起居注武帝詔曰故司空王基夙為先帝授任基子沖尚書郎中雖復清途猶未免楚撻其以沖為治書侍御史○今案御覽二百十五引太康起居注復作在餘同陳俞本脫太康二字沖作仲無雖復九字」 \\n 手詔以陳壽為治書「王晉書杜預為鎮南入辭啟巴蜀有陳壽才史通博宜補黃散上曰卿說晚壽可作治書侍御史否預對曰唯在聖詔即手詔用壽為治書侍御史○今案陳俞本為鎮南三字作將之鎮又陳本脫巴字竝上曰二十三字俞本散下有之職二字卿下有何字預對誤須對聖誤正椎下脫在字考今晉書杜預傳無巴蜀有三字及卿說晚三字餘同」 \\n 程邈作大篆「衞恆集云程邈為衙獄吏得罪始皇繫雲陽十年從獄中作大篆少者增益多者減損方者使圓圓者使方奏之始皇善之出為御史○今案晉書三十六載四書勢減損作損減圓作員陳本已改員」 \\n 兒寬語經學「漢書兒寬傳舉侍御史見上語經學上悅之從問尚書一篇○今案見漢書五十八」班固作哀辭「班固集馬仲都哀辭云車騎陽文矦馬仲都明帝舅也從車駕於洛川浮橋馬入水溺死帝顧謂侍御史班固於馬上作哀辭○今案陳本馬上誤為上無馬上於字餘同百三家本固集車騎下有將軍二字陽文作順文洛川作水字入水上有驚字餘同」 \\n 李恂寫山川「續漢書李恂字少英遷御史持節使幽州所過皆圖寫山川屯田聚落百餘卷肅宗嘉之○今案陳本脫字少英三字姚輯汪輯本續漢書亦然但御上有侍字汪本又肅作憲餘亦同」 \\n 周騰觀星象「豫章周騰字叔達為侍御史桓帝當郊平明應出騰仰觀曰夫主者象星今宿中宿及策馬星悉不動上明不出至四更皇太子卒○今案陳本不動上有下字同」 \\n 陳咸歸于鄉里「東觀記陳寵曾祖父咸哀平間以明律令為侍御史王莽篡位父子相將歸于鄉里閉門不出入乃收家中律令文書壁藏之以俟帝王咸常敕戒子孫曰為人議法當依於輕雖有百金之利無與人重比○今案本鈔侍御史篇引比作議餘同聚珍本東觀記十九無于字入字敕字利下有慎字姚輯本為上脫令字脫比字餘與聚珍同陳本脫比字餘亦與聚珍本同」 \\n 惠伯遁入山林「陳留風俗傳云桓烈字惠伯為侍御史以王莽之初遁入山林世祖即位光於家食二千石祿以旌其德○今案陳俞本光於作就其食下有以字又陳本脫傳字」 \\n ○侍御史八十七 \\n 周曰柱下秦為御史「漢官儀周曰柱下史考聃為之奏改為御史注下史一名柱後史謂冠以鈌為柱言其審固不撓也○今案陳俞本改注六典非也平津館輯本漢官儀据書鈔引無周曰二字固字則其所見本異也考初學記十二引漢官無儀字周曰作周官為三字無老聃九字餘與舊鈔合通典職官門雖不引書名與舊鈔悉同」 \\n 初上稱守滿歲拜真「晉百官表注侍御史員十五人皆用公府掾屬高第補或用故守相議郎中為之初上稱守滿歲拜真○今案陳本改注續漢百官志考今晉書二十四職官志侍御史條下無此文」冠法冠「漢官儀侍御史冠法冠案詳本卷上治書侍御史篇」 \\n 簪白筆「魏略明帝時大會殿中侍御史簪白筆側階而坐上問曰在此為何官侍中辛毗對曰此為御史舊時簪白筆以奏不法今但備官位耳○今案御覽六百八十八引魏略曰在作左右舊時句無時字白字耳上無位字餘同陳本明帝時作帝嘗但作直無官字位下有但毦筆二字」 \\n 官注言行「漢舊儀云侍御史周官也始皇滅楚以其君冠賜御史漢興襲秦因而不改掌注言行糾諸不法府掾屬高第補之秩六百石員五十人○今案陳俞本脫始皇十一字及府掾以下平津館輯本漢舊儀補遺據書鈔引與舊鈔脗合又附注云五十人當依漢志作十五人」 \\n 主方書「史記張蒼好書厯秦時為御史主柱下方書也○今案史記張丞相列傳好書下有律字陳本脫好書三字柱誤拄」受奏事「續漢書百官志侍御史員十五人受公卿郡吏奏章有違失者舉劾○今案續漢百官志三無員字劾下有之字陳本已照改」治詔獄「晉百官奏事箴云侍御史一人秩與御史同掌治詔獄及廷尉不當者皆治之○今案陳俞本脫秩字餘同」察辭詔「漢舊儀惠帝三年相國奏遣御史監察三輔郡所察詔凡九條監者二歲一更常以中月奏事也○今案　欽定圖書集成歲功典八十六引漢舊儀遣作諸中月作十一月餘同陳俞本漢舊儀改漢官辨詁無羣字餘同本鈔下文引三輔以上亦作漢官辨故故詁古通字」 \\n 舉非法「續漢書百官志侍御史十五人秩六百石掾屬高第□之或故牧守議郎中為之掌察舉非法受公卿郡吏奏事有違失者舉劾○今案續漢百官志三無掾屬十五字劉昭注引漢儀有掾屬六字餘同」 \\n 察百僚督州郡「漢官典職云侍御史糾察百僚督察州郡○今案續漢志補注引官典職督下無察字陳俞本已照刪」掌萬民「漢官儀侍臣云侍御史秦官周有御史掌郡國都邑及萬民之治以贊冢宰○今案陳本無及字侍臣考御覽二百二十七引漢官郡作邦邑作鄙餘與舊鈔脗合足訂陳本之誤」監三輔「漢官辨故云惠帝三年相國奏遣御史監三輔○今案詳上文察辭詔一條下」掌殿門宿衞「晉百官表注云侍御史掌殿門以內防宿衞署在殿中者皆揔攝○今案陳俞本同」不入殿案行「傅咸集百官表云侍御史不得入殿案行○今案陳俞本及傅節子輯本同」 \\n 監威儀「續漢書百官志侍御史十五人掌察舉法凡郊廟之祠及大朝會大封拜二人監威儀有過誤則奏劾之○今案續漢百官志三過誤作違失木鈔上文兩引亦作失」 \\n 監祭祀「晉百官表侍御史周為柱下史老聃為之職掌諸嘈其治事糾察不法監祭祀朝會及諸公象也○今案陳俞本脫聃四字及諸五字又陳本注內監下＼脫脫祭字考今晉書職官志亦無此文」 \\n 趙堯刀筆稱遷至御史「漢雜事云趙堯以刀筆稱遷至御史○今案陳本稱作稍御上有侍字」鄭均月餘而遷「東觀記鄭均字仲虞拜侍御史召見極問乃上封事月尚書○今案本鈔下文引鄭均四句召作引餘同陳本及聚珍本姚輯本東觀記無召見八字餘同」盛吉一月而遷「會稽典錄云盛吉字君達厯司徒居方拜侍御史一月而遷中丞○今案俞本脫陳本字君十二字作拜司徒三字」斬伐不避貴戚「史記尹齊以刀稍遷至侍御史事張湯湯稱為廉正使督盜賊所斬伐不避貴戚○今案陳俞本御上無侍字戚作埶史記酷吏列傳亦無侍字考本鈔下文兩引史記酷吏傳皆作侍御史此蓋隋所見本如此」 \\n 執政無所迴避「續漢書桓典為侍御史是時宦官爭權典執政無所迴避常乘驄京師畏憚為之語曰行行且止避驄馬御史○今案陳本爭作秉餘同姚輯本汪輯本書秉權作亂政執政作執法畏憚作畏之餘同初學記十二引執政下有心字餘與姚同」 \\n 埋車奏梁冀「續漢書張綱字大紀遷侍御史漢初安帝遣八使巡行風俗八使同日拜謂之八座皆宿儒要位惟綱年少官微餘人受命各之所部而綱獨埋其車輪於洛陽都亭曰豺狼當路安問狐狸遂奏梁冀兄弟罪惡京師震悚○今案初學記十二御覽二百二十七引大紀作文紀無安帝二字座作彥無餘人二字又初學記二十引有安帝二字御七百七十八引獨作順帝考范書遣八使事在順帝漢安元年陳本已改注范書姚輯汪輯本續漢字句微異」 \\n 索紙奏郭彰「傅暢晉讚云劉毅子暾字長升遵其家業用心厲正為侍御史郭彰以后親呵暾我不能截君角暾曰天子法冠而欲截角何以敬耳索紙筆奏之彰伏座下不敢復言於是暾正直之望同於內外也○今案俞本脫毅子二字升作叔又無座下字復字同作著陳本已改今晉書見卷四十五」 \\n 延年霍光無人臣禮「漢書嚴延年遷侍御史宣帝立奏劾霍光擅立主無人臣禮奏雖寢朝廷肅然震悚○今案漢書九十立主作廢立肅然作肅焉無震悚二字」 \\n 陳翔奏梁冀威儀不整「續漢書陳翔字子麟遷侍御史正朔旦朝賀梁冀威儀不整請收治罪時人奇之○今案初學記十二引及姚輯汪輯本續漢書正朔旦作元日治作理陳本治上增理字亦作元日」 \\n 劉暾奏王渾無大臣之節「傅暢晉譖奏司徒王渾蒙國厚恩備位鼎司不能上佐於天子下遂萬物之宜舉動輕速無大臣之節請免官諸聞暾此奏皆歎美之○今案俞本於天子三字作公口二字無諸聞以下陳本已改今晉書」 \\n 治獄以為能「史記張湯補侍御史案事治陳皇后蠱獄深竟黨與上以為能○今案近本史記酷吏傳無侍字」斷獄朝野稱當「王晉書庾峻字山甫博學有才思長安犬久不決轉峻為侍御史往斷之朝野稱當○今案陳本同事文類聚新集二十九引王書博作好無長安以下今晉書五十亦作好當作允」 \\n 戴禮能治劇「謝漢書戴禮雅有威重拜侍御史以能治劇出為丹陽東都尉○今案陳俞本及姚本汪本謝書同」　孫琳習內事「山公啟事云通事令史孫琳習內事久才宜殿中侍御史須宜補之不審可否○今案初學記十二引啟事琳作□久字在習字上須宜作須空陳本已照改」鄭璩盡節剛正「東觀記云鄭璩字平卿拜侍御史上疏曰臣斗筲之小吏擢在察視之官職任過分當剌邪矯枉詔書示官府曰璩盡節剛正亦何陵遲之有賜璩素六十匹由是顯名○今案聚珍本十九同陳本璩誤劇侍御史誤作內史本鈔下文引亦作璩作侍御史姚輯本亦作璩餘與陳同」 \\n 劉暾用心厲正「晉諸公讚劉暾字長升遵其家業用心厲正為侍御史之職○今案詳本篇上文」嘉其持重「續漢書种暠字伯景順帝時為侍御史監太子於承光宮中常侍高梵從中軍賀迎太子太傅杜喬疑不知所為暠乃手劍當前曰太子國之儲嗣今常侍無尺寸詔何知非姦帝嘉其持重稱善良久○今案姚輯本汪輯本後漢從中五字作受敕迎三字杜喬作高襄車下無前字嗣作副尺寸作一尺汪又夾注云高襄一作杜喬陳本脫字伯景三字尺寸二字所為作所以仍作杜喬餘與姚同」 \\n 引見極問乃上封事「東觀記云鄭均字仲虞拜侍御史引見極問乃上封事上甚悅賜車馬衣服○今案本篇上文引無上甚八字引見作召見餘同」議法依輕「東觀記陳寵曾祖父咸哀平問以明律令為侍御史常敕戒子孫曰為人議法令當依輕雖有百金之利無異人重議○今案本卷治書侍御史篇引議作比餘詳上」剌邪矯枉「東觀記鄭璩為侍御史義已見上○今案詳本篇上文」楊秉有宰相之才「謝漢書楊秉字叔節拜侍御史執法省門多所彈糾名由此顯京師咸稱有宰相之才○今案陳俞本無字叔節三字姚輯汪輯本謝書亦然并脫執法四字」刁曜有鞭臣之節「謝漢書刁曜拜侍御史自在朝廷堂堂蹇諤有鞭臣之節○今案陳俞本及姚輯本汪輯本謝書鞭俱作邊姚氏附注以邊字為誤而未知其當作某字今影鈔作鞭則其字本作鯾無疑鯁鞭形近易譌故也」 \\n ○直指繡衣八十八 \\n 繡衣直指武帝所制「漢書百官公卿表謝書有繡衣直指武帝所制不常置也○今案見漢書卷十九上」討姦獵治大獄「漢書百官公卿表謝書有繡衣直指出討姦猾治大獄武帝所制不常置也○今案見卷十九上１」貴戚惶恐「漢書江充字次倩使匈奴還拜直指繡衣使者督三輔盜賊禁察踰侈充舉劾奏可於是貴戚子弟惶恐叩頭求免○今案漢書四十五免作哀陳本亦作哀」威震州郡「漢書雋不疑傳云武帝末郡國羣起暴勝之為直指使者衣繡衣持斧逐捕盜賊督課郡國東至渤海以軍興誅不從命者威震州郡暴勝之素聞不疑賢至渤海欲相見之○今案漢書七十一無渤字震作振欲相四字作遣吏請與相見陳本至州郡句止已改從今本」 \\n 王賀縱而不誅「漢書王賀字翁孺為繡衣御史逐捕羣盜縱而不誅○今案見漢書九十八元后傳」 \\n ○蘭臺令史八十九 \\n 景伯作頌除臺令史「華譚漢書賈逵字景伯有膽才能通古今學神爵集宮殿上召見敕蘭臺給筆作神爵頌除蘭臺令史○今案汪輯本華嶠後漢書及陳俞本學下多時有二字又汪本無學字古今作今古筆下有札字又注云書鈔引作華譚」 \\n 武仲能文為蘭臺令史「魏文典論傅毅之於班固因與弟超書曰武仲以能屬文為蘭臺令史○今案文選五十二固下有伯仲之閒耳而固二句無因字餘同陳本書曰以上作班固與弟書曰六字俞本作傅毅之文與班固同與弟書曰云云」 \\n 班固作本紀「續漢書班固除蘭臺令史與陳宗尹敏共作世祖本紀○今案姚輯本同汪輯本續漢作改成」李尤撰漢記「魏文典論云李尤字伯宗年少有文章賈逵薦尤有相如楊雄之風拜蘭臺令史與劉珍等共撰漢記○今案俞本脫年字陳本宗作仁年少句作少以文章顯餘同考文選典論論文無此段百三家魏文集建安諸序無年字珍作餘同」 \\n ○司直九十 \\n 朝廷憚之「漢書翟方進傳為丞相司直旬月聞免兩司隸朝廷憚之丞相薛宣嘉其重器乃常誠掾史謹事司直翟君必在相位以其不久也○今案漢書八十四月作歲嘉其重器作甚器重焉餘同陳俞本已照改」 \\n 百僚憚之「東觀漢記杜林字伯山遷大司徒司直百僚知林以明德用甚尊憚之○今案聚珍本東觀記明作名尊作敬姚輯本陳俞本亦作敬餘同本鈔敬改尊者宋人傳寫避翼祖諱也」 \\n 方進免涓勳「漢書翟方進字子威為丞相司直司隸涓勳初拜不肯謁丞相薛宣御史大夫方進後朝會相見禮節又倨方進陰察之勳私過光祿大夫慶忌又逢帝舅王商下車立於是方進舉奏勳輕慢宰相賤易上卿又屈節失度邪□無常請下丞相免勳官○今案見漢書八十四」 \\n 劉隗劾王含「晉中興書彭城劉錄云隗字大連為丞相司直王舍以兄弟顯貴驕傲自恣隗自劾奏免含官王氏深忌之○今案亦見今晉書六十九兄弟作族彊免含官作事雖被寢餘同陳俞本已改從今晉書仍冒稱中興書非也又俞本大連作文連文鈔御史中丞篇引中興書此段作鄧隗」 \\n 彈奏不畏彊禦「晉中興書劉隗為丞相司直在朝不畏彊禦○今案亦見今ｖ六十九同考本鈔御史中丞篇及翰苑新書前集卷三引晉中興書皆作鄧隗」所糾多見採用「虞預晉書劉隗為丞相司直在朝多所彈糾雖上不盡從多見採用○今案陳俞本同本鈔御史中丞篇引同」王良節儉妻子不至官舍「續漢書王良字仲子拜司徒司直妻子不至官舍在位布被瓦器無兼膳節儉過度○今案陳俞本及汪輯本續漢書拜下有大字至作入姚本亦有大字」宣秉篤義祿俸收養宗族「續漢書宣秉字巨公拜司徒司直清白篤義得祿俸收養內外宗族○今案陳俞本及姚輯本拜下有大字無俸字汪輯本亦然又宗作親」 \\n ○謁者僕射九十一 \\n 謁者僕射秦官「應劭漢官儀謁者僕射秦官也古者重武事故射有主射以督之也○今案范書光武紀注引故射有三字作每官必有四字餘同陳俞本古下無者字故射有三字作是故設三字」 \\n 持匕首劍「漢官儀明帝詔書昔荊軻劫秦始皇變起兩楹之間其後謁者之引客持匕首劍剌掖高祖偃武易之以板○今案平津館輯本掖作腋武下有行文故三字陳俞本脫之引客三字餘同平津本」 \\n 冠高山冠「胡百始漢官云秦滅齊以其君冠賜近臣今謁者僕射所冠高山冠是也○今案陳俞本官下增儀字除同平津本胡伯始漢官一卷脫此條考續漢志補注引胡說與此同」掌朝覲威儀「晉百官表注謁者僕射一人秦官凡掌朝覲威儀神禮容拜望奉卿校以上朝錄謁者凡臺白謁於所司揔統也○今案陳俞本神禮以下及掌上凡字」 \\n 釋之言便宜「漢書張釋之字季中郎將袁盎知其賢請補謁者既朝畢因前言便宜事文帝稱善遷謁者僕射從行登虎圈上問上林尉禽器簿十餘問不能對虎圖嗇夫對饗應無窮詔釋之拜嗇夫為上林令釋之前曰夫絳矦周勃東陽矦張相如此兩人言不能出口豈效嗇夫喋葉利口捷給哉且秦以任刀筆之吏天上土崩今陛下以嗇夫口辨而遷之臣恐天下急口辨無其舊帝乃止釋之參乘○今案漢書五十急口作爭口餘同舊鈔詔釋之至參乘十五句竄入下條注中今移正」 \\n 耿秉議邊事「續漢書耿秉字伯初為謁者僕射每公卿會議常引秉上殿訪以邊事○今案俞本姚本汪本續漢為謁作拜謁陳本改引范書而書名作漢書脫後字則尤謬矣」 \\n 季明有高才「張顯折言云魏謁者僕射季明清達有高才多識前代格言以為楊雄司馬游儔也○今案俞本析作片游作之格言下脫以字陳本玉函山房輯本折言脫楊雄句又陳本脫折言二字」 \\n 堯之尊官「漢官儀孝明皇帝丁酉詔書曰謁者堯之尊官所以試舜於四門○今案平津輯本據舊鈔引同陳本孝明九年作明帝詔曰四字舜下有賓字」漢武初置「漢書百官公卿表武帝太初元年置謁者僕射七十人秩六百石○今案見漢書十九上」大聲者補之「漢舊儀云謁者缺選中郎令美鬢眉大聲者以補之○今案陳本同平津輯本聲作音」威容者為之「晉百官表注舊謁者七十人後省置三十人皆用孝廉年五十威容嚴恪能擯者為之也○今案東漢倉要卷九引晉百官表注無舊謁十二字皆上有漢字作賓陳俞本作舊漢餘與會要同又俞本賓下有贊字」 \\n 出則春引「續漢書百官志謁者僕一人天子出則奉引○今案見續漢百官志二」 \\n 朝則儐贊「晉百官表注云謁者十八掌捧詔書使拜從之事朝會則儐贊引王卿校尉上殿○今案陳俞本脫使拜五字引王七字又陳本脫會字但留一空格」掌報章奏事「漢官儀謁者三十人秩四百石掌報章奏事及喪吊祭享也○今案陳本平津輯本同」領臺內禁令「晉百官表注云詔謁者問免卿校以上官監祀請雨及喪葬吊祭高功者兼領臺內禁令○今案陳俞本兼下脫領字」視河內失火「漢書汲黯為謁者河內失火延燒十餘家上使黯視之還報曰家人失火屋比延燒不足憂臣過河內貧人傷水旱萬餘家或父子相食臣謹以便宜持節發河內倉粟以賑貧民請歸節伏矯制罪上賢而釋之○今案漢書五十卷十餘作千餘陳本已照改史記汲鄭列傳河內作河南」 \\n 求天下遺書「漢書成帝紀云河平三年謁者陳農求遺書於天下○今案見漢書卷十」江充使匈奴「漢書江充字次倩拜謁者使匈奴始充自請願使匈奴詔問其狀充對曰因變制宜不可預圖○今案見漢書四十五」終軍行郡國「漢書終軍字子雲為謁者使行郡國建節東出關使者還奏事上甚悅○今案見漢書六十四下」主父偃所言九事「漢書主父偃傳云上書闕下朝奏暮人見其言九事八事為律令○今案見漢書卷六十四上」宋叔平罷「謝漢書宋度字叔平除謁者以詔書賜降候胡郎門門閉度頓首讓胡掾賜畢奏罷大鴻臚京師稱曰宋叔平一使罷奏九卿○今案陳本脫賜降二十一字姚輯汪輯本謝書侯胡作俟朝郎作一口閉作開使作史罷奏作奏罷餘同」 \\n 因流為水排「魏志韓暨為謁者舊時冶作馬排每一熟石用馬百匹更作人排又功力暨乃因長流取水為水排計其利益參倍於前在職七年器用充實○今案魏志二十四謁上有監冶二字流下無取水二字參作三熟作孰陳俞本無取字計上有年字參亦作三」 \\n 上直持赤幘「益部耆舊傳曰何汝字景伯為謁者上直令持赤幘百僚不懈至晡日果食也○今案陳俞本懈作解又陳本晡誤脯」江次倩魁岸武帝愛之「漢書江充字次倩為人魁岸容貌甚壯武帝望而愛之曰燕趙固多奇士既至於前問以當世政事上悅之拜謁者○今案漢書四十五愛作異陳俞本已照改」孟孫瓌瑋和帝偉之「華嶠漢書何熙字孟孫身長八尺五寸體貌魁梧丘虛瓌瑋與人絕異和帝時拜謁者熙善為威容贊拜殿中音動左右帝偉之○今案魏志十二裴注引無丘虛八字偉之誤佳之餘同陳俞本脫魁梧丘虛四字及熙善二字姚輯本與裴注引同汪輯續漢書梧下夾注云一作瓌偉又善為句移在絕異下餘同」 \\n 北堂書鈔卷第六十二 \\n  \\n 　"}
{"章节": "●北堂書鈔卷第六十三    設官部十五", "正文": "　 \\n ●北堂書鈔卷第六十三設官部十五 \\n 　 \\n  \\n 隋祕書郎虞世南撰南海孔廣陶校註五官中郎將九十二（左右中郎將附） \\n 虎賁中郎將九十三　中郎將九十四（典農中郎將附） \\n 南中郎將九十五（東中郎將附北中郎將附） \\n 郎中九十六羽林監九十七羽林郎將九十八（羽林郎附） \\n 冗從僕射九十九奉車都尉一百（駙馬都尉　協律都尉　武衞都尉　水衡都尉司金都尉　騎都尉附） \\n 都尉一百一都護一百二（監軍附） \\n ○五官中郎將九十二（左右中郎將附） \\n 皆主宿衞「漢官儀云五官左右中郎將秦官也凡郎官皆主更直執戟宿衞○今案陳本同俞本將下條秩比二千石合為一條平津館輯漢官儀據書鈔引同」比二千石「漢官儀云五官左右中郎將秦官也秩比二千石續漢書百官志武帝太和九年署○今案俞本刪此條陳本但注同上二字考漢武無太和年號今本續漢志亦無當有誤」領三署郎「環濟書百官志五官中郎將凡郎官皆主更直執戟宿衞諸殿門出充車騎○今案陳本俞本皆刪此條據近本續漢百官志二則環濟二字係由下條誤入當作續漢其標目亦然當作出充車騎四字」 \\n 領三署郎「環濟要略云五官中郎將領三署郎之官也○今案俞本刪此條陳本之官也三字杜氏通典亦然馬氏玉函山房輯帝王要略據陳本」主左署郎「續漢書百官志左中郎將比二千石主左署郎署官有中郎侍郎郎中皆無員○今案陳本俞本及漢志皆同」主右署郎「續漢書百官志右中郎將比二千石主右署郎屬官有中郎侍郎郎中無員○今案陳本俞本及續漢志皆同」署官屬副丞相「魏志建安十六年命魏太子？為五官中郎將署官屬副丞相魏武令曰告子文汝等悉為侯而子桓獨不封侯而為五官將此是太子可知也○今案陳本俞本皆刪魏武令餘同考御覽二百四十一引魏武令汝誤沙官下有郎字餘同又近本魏志卷一武紀太子？作世子丕署作置」 \\n 備禮徵拜「謝漢書樊英字季齊順帝備禮徵拜五官中郎將○今案陳本俞本皆脫字季齊三字姚輯同御覽二百四十一引謝書及汪輯本與本鈔同」勞以手書「?記馬嚴字威卿為五官中郎將邊境每有事輒下嚴處便宜上初立汲汲欲知下情引納嚴敕有所聞見輒言帝令自今以往諸上便宜封表遣子以往都使詣省門帝自勞以手書○王石華校標目書手改手書今案陳本嚴處誤作車處並刪上初立至省門八句俞本嚴敕作敕嚴脫自今以往四字餘同聚珍本東觀記上初作肅宗初聞見作見聞亦無自今以往句姚輯本作上初餘與聚珍本同」 \\n 明習故事「續漢書張純字伯仁遷五官中郎將純明習故事建武初舊章多闕每有疑議輒以訪純自郊廟婚冠喪紀多所正定帝甚重之一日或數四引對○今案陳本俞本武字下脫初字仃本並刪一日句陳本對作見考御覽二百四十一引續漢書對亦作見同姚輯本亦脫初字或數五字作至數見三字汪輯本據御覽引」 \\n 專掌問難「東觀漢記魏應字君伯遷五官中郎將諸儒於白虎觀講論五經同異應專掌問難○今案陳本此條改引范漢書非也俞本遷作拜問難作難問與聚珍本姚輯本東觀記合」 \\n 江革恩寵莫與為比「東觀漢記江革字項伯拜五官中郎將每有朝會天下常使虎賁扶持常自禮之時有疾不會輒敕大官送飡醪恩寵莫與為比○今案陳本俞本刪字項伯三字侍下有及進拜三字常自作恆自飡醪作醪膳餘同聚珍本項伯作次翁飡作餐與陳俞同姚輯亦與陳俞本同本鈔恆作常係唐人轉寫避穆宗諱也」 \\n 臧宮質朴故常見用「續漢書臧宮字君公時為左中郎將擊武陵賊降之凡所將兵二十餘年以信謹質朴故常見用○今案汪輯本姚輯本續漢書皆脫臧宮傳范後漢書本傳陵作谿降上有至江陵三字無凡所二句公作翁餘同陳本改引范漢書謬矣俞本亦引范漢書乃仍作君公並不刪凡所二句豈范書亦同彪書乎謬益甚矣」 \\n 辛慶忌以光祿大夫遷「漢書辛慶忌以光祿大夫遷右中郎將○今案陳本俞本右作遷左曹考漢書辛慶忌傳亦作遷左曹」段會宗以金城太守轉「漢書段會宗為金城太守轉左中郎將○今案陳本俞本左下皆有曹字漢書段會宗傳亦然」征武陵蠻「東觀臧宮字君公以城門校尉轉左中郎將征武陵蠻○今案陳本俞本刪字君公三字同聚珍本東觀記卷十公作翁姚輯本脫中字餘與陳俞本同」擊潁川賊「續漢書皇甫嵩為左中郎將持節與右中郎將朱儁各領一軍擊潁川賊進保長社○今案陳本俞本作統擊作共討川下有黃巾二字脫長社句姚輯本汪輯本續漢書軍作半餘同陳俞考范漢書嵩本傳末句作儁戰敗嵩進保長祉」 \\n 單于聞承宮名稱「漢書承宮字少子遷左中郎將名稱聞於匈奴單于遣使表求見宮詔宮自整頓宮曰夷狄眩名非識實也故見臣醜陋見必輕賤不如選長大有威容者示之○今案陳本俞本頓作飾故見以下作臣狀醜不可以視遠宜選威容者餘同范書承傳亦與陳俞同考汪輯本續漢書承宮傳表求作求得餘與原鈔悉同姚輯本脫誤不及矣」 \\n 孫權嘉宗預抗直「蜀志宗預傅云字德豔為左中郎將命使吳孫權問預曰東之西猶一家而西間增白帝之守何也預對曰臣以為東益巴邱之戍西增白帝之守皆事勢宜然俱不足以相問也權大笑嘉其抗直甚優待之○今案蜀志十五宗預傳優作愛餘同陳本俞本亦據近本作愛陳本待之下又引蜀志七行殊近虵足」 \\n ○虎賁中郎將九十三 \\n 虎賁中郎將比二千石「續漢書百官志虎賁中郎將比二千石主領虎賁宿衞屬官有左右僕射左右陛長僕射主虎賁郎習射陛長主直虎賁朝會在殿中虎賁侍郎節從虎賁皆無員掌宿衞侍從自節從虎賁久者轉遷才能差高至中郎漢官儀云虎賁中郎將古官也書稱武王八賁八一會受於牧野言甚猛怒如虎之賁走古有勇士孟賁改奔曰依此是也○案陳本刪虎賁侍郎二句此誤比又引周禮及蔡質漢儀二段殊近贅疣俞本亦刪侍郎二句又將漢官儀一段別為標目亦改本鈔之舊又考御覽二百四十一引漢官儀八作三會作擒甚作其恣作怒走作赴無蓋依句」 \\n 冠鶡尾「漢官武孝武皇帝初置期門平帝更名虎賁中郎將冠插兩鶡尾鶡鳥中之果勁者每所攫撮應爪摧碎鬬不死不止漢官典職云虎賁中郎將戴鶡尾○今案陳本冠插句作戴鶡冠鳥上有鷙字止下有尾上黨所貢也句下句鶡尾作毛鶡也俞本無更名以上餘同陳本又御覽引漢官儀脫鬬不死句續漢志補注引漢官典職尾作冠餘皆同」 \\n 服虎文「續漢百官志虎賁武服虎文章衣襄邑歲獻織成虎文○今案陳本俞本脫武字章衣作章服又考御覽二百四十一引續漢志武服作武騎章作單餘同本鈔」 \\n 王師是成戎事是禦「崔駰虎賁中郎將箴云赫矣帝臣越越厥武桓桓征夫嶠嶠其旅王是成戎事是禦○今案陳本越越作爰奮蟜嶠作矯矯張溥百三家本崔集亦作爰俞本刪赫矣以下」 \\n 出翼王路入司階闥「續漢書云孔融拜北軍中候三日而遷虎賁中郎將○今案陳本俞本此段增入三行有奇與御覽二百四十一引同究非本鈔之舊汪輯本續漢孔融傳拜作遷三上有在職二字餘同姚輯本脫三日四字」 \\n 張純一日數見「又云張純字伯仁兼虎賁中郎將一日至數見持重慎密雖平行路事出猶不道時上封事輒削去草清廉束脩自守○今案陳本此條刪去小注俞本無雖平九字及束脩二字與姚輯本汪輯本續漢書同」 \\n 馬防不遷「東觀外戚傳馬后不以私家干朝廷兄馬防為虎賁中郎將訖永平世不遷○今案陳本俞本不以作以不無家字為字兄上有免字餘同聚珍本東觀記無馬防二字餘與本鈔合又本鈔給事黃門侍郎篇引與聚珍本同姚輯本脫此條」 \\n 潘岳寓道「潘岳秋興賦余春秋四十有二始見二毛以太尉掾兼典農中郎將虎中郎寓直散騎之省○今案俞本同陳本秋興誤秩典考文選秋興賦四作三無典農五字餘同」 \\n ○中郎將九十四（典農中郎將附） \\n 口對兵事畫地成圖「漢書張安世子千秋與霍禹俱為中郎將將兵度遼擊烏桓還謁光問子秋戰鬬方略山川形勢千秋口對兵事畫地成圖無所忘失光復問禹禹不能記曰皆有卜書光由是賢千秋以禹為不才也○今案陳本於才也下再引數行又附班固贊一段殊非俞本才也下再引二句亦非本鈔之舊今漢書五十九張安世傳才作材」 \\n 口陳西域手畫地形「謝漢書臧旼有幹事才達於從政為漢良吏遷匈奴中郎將討賊有功還見太尉袁逢逢問其西域諸國土地風俗人物種數旼具答言悉口陳西域手畫地形逢奇其才嘆息曰雖班固作西域傳又何以加此也○王石華校刪改形今案陳本太尉句逢問作有問旻具二句作旻悉口陳逢奇七字作聞者歎服曰餘同俞本脫袁逢逢三字奇上亦脫逢字考魏志臧洪傳注引謝漢書及姚輯汪輯本皆與本鈔同惟陳西域作陳其狀」 \\n 設施方略羣盜悉破「東觀漢記段熲字紀明有文武智略竇讒等聚眾為亂詔遣中郎將有文武者尹頌時表用熲其日拜熲授節劍佩刀衣裳車馬束帛將平陽錡熲到所施方略糾舉通急行古司馬兵法孫吳之術旬月羣盜悉破○今案聚珍本姚輯本東觀記竇讒作竇公孫舉詔遣中郎將作詔公卿選將頌作訟表用作薦其日句作乃拜為中郎將無授節十五字無所字無糾舉十四字陳本俞本皆與聚珍本同」 \\n 宣方略匈奴乞降「謝漢書張奐字然明為使匈奴中郎將率步騎二萬廣宣方略大破鮮卑匈奴惶懼詣奐乞降聲勢猛烈狄戰慄不敢犯邊時休屠等反眾大懼奐安坐幃中與弟子講論自若徐乃設奇破之○孫氏校朗改郎牽改率今案陳本無詣奐二字脫聲勢以下俞本狄作其秋餘與本鈔同姚輯謝承書亦作其秋姚本詣誤請汪本作詣」 \\n 衞綰長者「漢書衞綰為中郎將文帝且崩時屬孝景曰綰長者善遇之景帝幸上林詔中郎將參乘還而問曰君知所以得參乘平綰曰臣代戲車士以功次遷待罪中郎將不知也○今案漢書四十六衞綰傳以功作幸得功餘同陳本俞本又據今漢書增入上下文數行殊非本鈔之舊」 \\n 郅都敢諫「漢書郅都為中郎將敢直諫面折大臣於朝堂嘗從入上林賈姬在廁野彘人廁景帝將持兵救之都伏上前曰陛下自輕奈宗廟太后何上還太后聞之賜金百斤上亦賜金百斤○今案漢書九十郅都傳無堂字餘同俞本亦然陳本雖無堂字而多引上目句亡姬句不傷句殊非本鈔之舊」 \\n 子幼法令從事郎官化之「漢書楊惲字子幼為中郎將以法令從事郎官有罪奏免薦舉其有行能者郎官化之莫不自厲令行禁止宮殿之內翕然同聲○今案陳本俞本郎官作郎謁者與今漢書六十楊惲傳同」 \\n 威明巡視將士三軍感悅「謝後漢書皇甫規字威明以先零陸梁上疏自陳乃以規為中郎將討降之會軍士郎將大疫規親入巷巡視將士三軍感悅○今案陳本改引范書非也俞本入巷作入菴廬與姚輯汪輯本謝承書同惟姚本脫郎將二字」 \\n 相如建節卭笮「漢書司馬相如為中郎將建節往使卭笮至蜀蜀太守已下郊迎令負弩矢先驅蜀人以為榮於是卓王孫臨卭諸公等皆獻牛酒以交歡○今案陳本俞本脫往字弩作弓榮作寵陳本又多引四行則非本鈔之舊矣今漢書司馬相如傳使下二字榮作寵餘同負弩矢等句亦見本鈔一百二十五弩篇引知陳俞作弓者誤也」 \\n 蘇武持節使匈奴「漢書蘇武字子卿以中郎將持節使匈奴副中郎將張勝及常惠以事犯匈奴左伊秩訾欲降之召武受亂武謂惠曰屈節辱命雖生何面目以歸漢引佩刀自剌武氣絕半日復息匈奴知武不可脅乃幽武穴中絕不與飲食天雨雪齧雪與旃并吞之數日不死匈奴以為神徙武北海上無人處使牧羊武至海上廪食不至掘野鼠草實而食之故節毛盡落也○今案漢書蘇武傳飲上無與字草上有去字羊作羝穴中作大窖中俞本無左伊七字餘同本鈔陳本增改太甚」 \\n 納叛羌「續漢書皇甫規以西羌之叛為中郎將討納叛羌○今案陳本俞本同姚輯本脫汪本據書鈔引同」迎單于「漢官儀建武二十四年遣中郎將段郴迎單于於五原塞○今案陳本俞本郴皆作柳平津館輯本作郴僅見北堂書鈔一引」倉庫並盈「魏志任峻字伯遠為典農中郎將所在積粟倉庫皆盈○今案陳本刪字伯遠三字俞本作遠伯餘同魏志十六任峻傳遠作達庫作廩盈作滿」所在著稱「魏略云上以典農大事以徐邈為潁川典農中郎將所在著稱○今案陳本俞本皆改引魏志非也俞本又脫潁川二字陳本無大事句後且附邈醉事四行殊謬考御覽二百四十一引魏略與本鈔正同惟典大事作農殖大事」 \\n ○南中郎將九十五（東中郎將附北中郎將附） \\n 鄢陵伐胡「魏志武帝紀以鄢陵侯彰為南中郎將行驍騎將軍伐胡入涿郡界叛胡數千騎忽至彰用田預計固守虜乃散退彰追之射胡騎應絃而倒彰鎧中數箭垂勝至桑乾○今案此見魏志任城王彰傳非武帝紀入涿以下本鈔混入蔣濟一條注中今依俞本移正陳本刪去乃附引黃鬚兒事八行謬甚」 \\n 山濤守鄴「王晉書山濤于冀州轉為北中郎將將守鄴也○今案御覽二百四十一引王隱晉書無於冀四字餘同又今晉書四十三山濤傳以守鄴也作督鄴城守事陳本俞本皆改引今晉書」 \\n 蔣濟請留「魏志蔣濟傳文帝出濟為東中郎將濟請留詔曰天下未寍要須良臣以鎮邊境○今案本鈔無良臣句要下有入涿四十二字乃由上鄢陵一條注誤入茲據俞本及魏志十四訂正陳本雜引蔣濟留屯事八行與請留無涉不止易本鈔之舊也」 \\n 曹植醉太祖罷之「魏志陳思曹植字子建初為南中郎將欲遣救曹仁呼有所敕戒植醉不能受命於是太祖悔而罷之○今案見魏志陳思王傳俞本於欲遣上補入行征虜將軍句陳本附引魏氏春秋及論植幾為太子一段俱非本鈔之舊」 \\n 石崇得鴆傅祗奏之「晉諸公讚石崇為南中郎將得鴆以與王愷為鴆害之事司傅祇於愷家得鴆奏而免之○嚴氏校官改害君改司今案陳本俞本皆改引今晉書免之句作詔原之又本鈔公作王官司作君今據嚴校更正」 \\n ○郎中九十六 \\n 入賀秦王「韓子云秦昭王有疾百姓為之禱王病愈殺牛賽禱郎中閻遏公孫衍出見賽禱退入拜賀曰王德過堯舜矣王曰何謂也遏曰堯舜病民不能禱故臣以為王勝之○今案近本韓子外儲右下肩及陳本俞本賽皆作塞遏曰作對曰民不以下作民未至為之禱故臣以為王過也」 \\n 上書光武「論衡云郎中王賁上書於光武言孝文皇帝時居明光宮□獄三人○王石華校郎中九字錯亂據陳本更正今案俞本同陳本刪言孝以下王謨輯本論衡藝增篇王賁以下七字作賁光上書非也」 \\n 志美行勵「謝漢書張堪字君遊年十六受業長安志美行勵諸儒號曰聖童世祖即位拜為郎中○今案陳本俞本拜為作召拜與姚輯汪輯本謝承書同本鈔十六作六十下脫安字今依嚴校改正」 \\n 清操自然「晉錄會稽相朱則上書言楊泉為政清操發於自然吳國偃傳詣闕下上書朝廷徵聘終不移心詔拜泉郎中○今案陳本俞本無為政字無發於字無吳國十一字嚴鐵橋輯全晉文據書鈔六十三引晉錄與陳俞亦同」 \\n 謝廉通一經「東觀順帝紀云陽嘉二年汝南童子謝廉河南童子趙遠年十二各通一經以太學初繕應化而至皆除郎中○今案聚珍本東觀記遠作建十二作十三化作召俞本同陳本無河南句姚輯本仍作十二餘亦同聚珍本」 \\n 宋均善論難「華嶠漢書宋均字叔庠為郎中時年十五好經書常以休曰受業博士通詩書善論難○今案姚輯汪輯本華嶠書常以休日作每休沐日陳本俞本與姚輯同」 \\n 使成前書「華嶠漢書班固拜為郎中使終成前所著書學者莫不莊誦自為郎中遂見親近讀書禁中或連日繼夜每行巡狩輒獻上賦頌朝廷有大議使難問賞賜恩寵甚渥然二世位不過郎中○今案陳本改引范書非也俞本莊作諷餘同姚輯本華嶠書莊亦作諷連日繼夜作繼日連夜汪輯本亦作諷餘與原鈔同」 \\n 令校圖讖「謝漢書尹敏字功季治尚書拜郎中帝以敏博通經記令校圖讖○今案陳本俞本拜上無初字與姚輯汪輯本謝承書同陳本更刪字功季六字」馮唐孝著「書馮唐以孝著為郎中署長文帝問曰父老家安在○今案見漢書五十馮唐傳陳本俞本皆據漢書增多六字非本鈔之舊」黃香求養「謝漢書黃香字文強除郎以父老求歸供養徵拜郎中詔書召黃香在殿下問父年幾何何故不入公府○今案陳本俞本詔書作帝字與汪輯謝書同姚輯本則作帝召」劉儉色養「徐廣晉記東海劉儉請修色養居喪禮除儉郎中○今案陳本俞本除下無儉字餘同」 \\n ○羽林監九十七 \\n 宣帝令都尉監「漢書百官公卿表羽林掌送徒武帝太初元年初置名曰建章後改名羽林騎又取從軍死事之子孫養羽林官教以五兵號曰羽林孤兒宣帝令中郎將騎都尉監羽林秩比二千石○今案漢書十九上改作更餘同陳本亦作更本鈔羽林郎將篇亦引作更俞本刪此條」 \\n 光武置左右監「續漢書百官志光武以征伐之士勞苦者及隴西安定選郡國良家子便弓馬者充之及簡五營高手置左右監秩比六百石○今案俞本刪此條陳本改注觀漢記本鈔羽林郎將篇引充之以上又本篇引置左二句今互校正近本續漢志脫五句餘亦微有異同」 \\n 象天羽林為國羽翼「漢舊儀孝武太初初置羽林象天有羽林星為國之羽翼如林之盛也○今案陳本同平津館輯本據書鈔引亦同俞本為國二句改主車騎三字標目亦作主車騎」冠加鶡毛「續漢書百官志羽林左右監皆冠鶡毛謂加雙鶡武於文官○今案陳本改注通典非也俞本羽林作光武餘同近本續漢志羽林左右監下無此文考御二百四十二引續漢書有云羽林左右監皆冠鶡冠又本鈔一百二十七冠篇引續漢書鶡毛作鶡尾」 \\n 位比大夫「續漢書百官志光武置左右監秩比六百石位比大夫○今案陳本俞本秩比作秩皆餘同近本續漢志無位比大夫句」曹褎差序禮樂「漢名臣奏云曹褎上疏曰王者莫不制禮作樂詔褎即差序禮樂擢褎監羽林左騎○今案陳本俞本脫監以範有才學與王褎等典集皇覽○今案陳本俞本才作文王褎作皇象考魏志卷九曹爽傳注引魏略與陳俞同」 \\n ○羽林郎將九十八（羽林郎附） \\n 主羽林「續漢書百官志羽林中郎將比二千石主羽林郎無員加冠雙鶡尾選濮陽隴西安定北地上郡西河几六郡良家子補之本武帝以便馬從遊獵還宿殿陛巖下室中故號巖郎也○今案陳本刪加冠句濮作漢無遊字與近本續漢志同又將下二條小注併入餘同俞本則刪加冠以下亦將下條宿衞句併入」 \\n 掌宿衞「續漢書百官志羽林郎掌宿衞侍從○今案續漢書百官志二同陳本俞本但注見上」還宿殿陛「續漢書百官志云羽林郎比三百石無員掌宿衞侍從本武帝以便馬從遊獵還宿殿陛巖下室中故號巖郎也○今案續漢書百官志二同俞本刪比三以下十七字陳本但注見上本鈔羽林郎比三百石至郎也七句皆誤大寫今正」 \\n 禦侮巖除「漢舊儀云羽林郎選良家子便弓馬者為之一名巖郎言其禦侮巖除之下或謂嚴厲素愨○今案平津館本漢舊儀補遺卷上據影宋書鈔引脫便字餘同陳本改注續漢志直刪嚴厲句非也俞本改注通典而通典無嚴厲句則又附入還宿殿陛一條之下考續漢志補注引荀綽晉百官表注有嚴厲整銳句而俞本直以為續漢志文又改整為素整如此讐校誤益加誤矣」 \\n 選良家弓馬「續漢書百官志云羽林光武以征伐之事勞苦者及隴西安定選良家子便弓馬者充之○今案詳本鈔羽林監篇光武置左右監條下」以良家善騎射「漢書甘延壽字君况少以良家子善騎射為羽林投石拔距絕於等倫嘗超踰羽林亭樓由是為郎○王石華校以原鈔家字誤置射字下更正今案漢書七十甘延壽傳同陳本俞本字君况三字陳本又附考拔距一段殊非本鈔之舊」 \\n 死事子孫號曰孤兒「漢書百官公卿表云羽林武帝初置名曰建章營騎後更名曰羽林又取從軍死事之子孫養羽林官教以五兵號曰羽林孤兒漢官儀云征匈奴從軍死者子孫不能自活養之羽林官比中郎從車駕號為羽林孤兒○今案漢書百官公卿表同平津館輯漢官儀脫此條考聚珍本漢舊儀有此條征匈奴作武帝時從車駕上有從官二字餘同陳本考之不得竟刪漢官儀以下俞本則並標目刪去」 \\n ○冗從僕射九十九 \\n 建初置期門僕射「漢書百官公卿表云武帝建初三年置期門郎有僕射宦者為之則曰冗從黃門也○今案陳本俞本則曰作號曰餘同考漢書卷十九上建初作建元無宦者以下」永壽置冗從僕射「續漢書百官志桓帝永壽三年初置冗從僕射○今案陳本俞本同」居則直門戶行則夾輦轂「續漢書百官志云建初三年置期門郎有僕射掌執兵或宦者為之則號冗從黃門僕射居則直守門戶行則騎從夾輦轂也○今案陳本作書百官公卿表考漢書卷十九上建初作建元無宦者以下又續漢百官志三有宦者以下又無執兵以上疑虞永興當日實引兩書轉鈔者偶譌脫耳俞本作漢百官志竟刪續字亦不合」 \\n 掌散從師射事「環濟要略云冗從其有射事則掌師之○今案陳本同俞本師作帥與玉函山房輯環濟要略據書鈔引合」從遊獵「續漢書百官志云冗從僕射秩比六百石武帝置期門郎有僕射常從遊獵○今案陳本俞本常從作掌御覽二百四十二引仍作常從與本鈔合」領黃門「董巴中官傳黃門非尚書者冗居宿衞直守戶行則騎從，伏雕鈹帶赤質虎爪交劍童子佩刀從僕射領○今案陳本俞本同」先臘逐疫僕射將之「續漢書百官志先臘一日大儺逐疫鬼冗從僕射將之逐惡鬼於禁中也○王石華校標目痠改疫今案陳本俞本儺上脫大字餘同御覽二百四十二引續漢有大字」索官以自顯「傅暢晉諸公贊新蔡王司馬滕字元邁起家為冗從僕射滕意欲索官以自顯由此出為南陽魏郡太守○今案陳本俞本脫魏郡二字滕作騰蔡下有正哀二字陳本又刪字元邁三字家誤官御覽二百四十二引晉諸公贊索作棄脫南陽魏太四字餘同本鈔」 \\n 和祥有識見「晉武起居注云東莞王世子司馬瑾真固和祥有識見才幹以瑾為冗從僕射○今案陳本俞本瑾真作璞貞又陳本無世子以上瑾為作堇為俞本作璞為莞王作嬴公考御覽二百四十二引晉武起居注無司馬二字祥作詳真作貞餘同至本鈔貞作真者宋鈔避仁宗諱也」 \\n ○奉車都尉一百（駙馬都尉　協律都尉　武衞都尉　水衡都尉　司金都尉都尉附） \\n 並置三都尉「漢書百官公卿表云武帝元鼎二年置三都尉奉車都尉駙馬都尉皆比二千石○今案俞本刪此條陳本置三下衍輔字非也餘同考本鈔下條則皆比上當騎都尉三字杜氏通典亦謂奉車駙馬騎三都尉並元鼎二年初置也但漢書十九百官公卿表上無此全文永興不過撮敘大意耳」 \\n 掌御乘車馬「漢書百官公卿表云奉車都尉掌御乘輿車駙馬都尉掌駙馬皆武帝初置秩比二千石○今案陳本同俞本刪考漢書十九上與原鈔小注同惟標目有誤字」 \\n 掌羽林從騎「漢書百官公卿表云武帝元鼎二年置三都尉駙馬都尉奉車都尉掌御乘輿車騎都尉掌羽林從騎並無員或以侍中常侍卿尹校尉左遷為之○王石華校標目補林字今案俞本刪陳本鼎誤肅脫駙馬三句及或以侍中以下考漢書百官公卿表此全文惟續漢書百官志一有無員以上」 \\n 御法駕「漢舊儀云漢乘輿法駕奉車都尉御侍郎參乘也○今案陳本俞本同平津館輯漢舊儀補遺據書鈔引亦同」侍帷幄「周熙新論云武衞都尉孫奇年十七以秀才人侍帷幄余作詩一篇美而風之曰恂恂公子美色無比誕姿既豐世冑有紀平南之孫威奮之子○今案陳本刪余作以下俞本風作諷脫一美而之四字餘同御覽二百四十一引此新論熙作紹公于作周公色作妙威奮作奮威餘同」 \\n 掌池苑「漢書百官公卿表云水衡都尉武帝元鼎二年初置掌上林苑應劭注云古山林之官曰衡掌諸池苑故曰水衡主諸官故曰都有卒徒武事故曰尉主上林苑?別觀遊晏之處也○今案陳本刪主上林苑以下俞本與本鈔同考漢書卷十九上則主官十四字係張晏注主上林以下又是永興自加引申語不見漢書注者餘同」 \\n 主舟舡「魏略云水衡尉舊主上苑以主天下水軍舟舡器械○今案陳本俞本同」 \\n 張緝籌略「魏略云張緝字敬仲上便宜中書令孫資以為有籌略遂拜騎都尉○今案陳本俞本同魏志十五張既傳注引魏略亦同」譙周好古「晉武帝詔云騎都尉譙周篤志好古服膺儒義擢授近侍命位未加不幸殞喪朕甚悼之其賜朝服一具衣一襲錢十五萬喪葬所給比從散騎常侍之制也○今案陳本俞本賜上脫其字陳本並脫服膺句同」 \\n 延年善變聲「漢書李延年善歌為變新聲是時上方興天地諸祠欲造樂令司馬相如等作詩頌延年輒承意弦歌所造詩為之新聲曲貴為協律都尉佩二千石印綬而與上臥起○今案陳本俞本脫欲造樂三字變新陳本作新變考漢書九十三李延年傳亦作新變餘與原鈔同本鈔一百七歌篇引史記延年一條亦作變新聲」 \\n 韓暨器用充實「魏志韓暨為監冶謁者在職七年器用克實詔書褎歎就行司金都尉班亞九卿○今案陳本俞本詔作制行作加與近本魏志二十四韓暨傳同」 \\n ○都尉一百一 \\n 佐太守為副將「漢官解故云都尉郡各一人副佐太守言與太守俱受銀印部符之任為一郡副將然俱主其武職不預民事舊時常以八月都試講習其射力以備不虞皆衣戎服示揚威武折衝厭難者也○今案陳本俞本符作劄無常字又俞本俱作但餘同平津館輯本據書鈔引脫郡各二字亦無常字又御覽二百四十一引郡各一人作將兵二字」 \\n 典其戎伍「胡伯始邊郡都尉箴云巍巍上聖光被八垠矧惟八面胡不來賓蕩蕩率土來同并守撫其民尉典其戎伍口才程功並施文武○王石華校標目補伍字今案俞本同陳本脫程功二句御覽二百四十一引脫郡字垠作埏八面作內面并作屏伍作五末二句作才口並施文武成功餘同」 \\n 主其武職「漢官解詁云都尉郡各一人主其武職不預民事○今案詳本篇第一條」 \\n 備寇虜「漢名臣奏云翟方進奏曰武帝北部都尉主兵馬備寇虜為職而年七十拜起據地不勝任請免○今案陳本俞本翟上刪奏云二字餘同」典盜賊「漢名臣奏翟方進奏曰敕渤海都尉當典盜賊為職視事三歲盜賊未得四千一百九十人今八千八百五十人浸多而為百姓害不能統理官職請免○今案陳本俞本奏曰以上作又云二字脫未得十七字而為五字陳本又脫不能六字餘同」 \\n 奏事稱意「漢書田叔少子仁以壯勇為衞將軍舍人後剌三河奏事稱意拜為京都尉○今案俞本陳本後俱作使漢書三十七田叔傳與本鈔同」不可治民「史記甯成尹家居上欲以為郡守御史大夫公孫弘曰臣居山東為吏時甯成尹為濟南尉其治民如狼牧羊成不可令治民上乃拜成為關都尉○王石華校家下補居字今案陳本俞本無尹字吏上有小字南下有都字令作使與近本史記酷吏傳同陳本又增乳虎四行殊非本之舊」 \\n 澹泊無為「東觀任延字長孫更始拜為會稽西部都尉時年十九迎吏見其少皆及到澹泊無為○今案聚珍本東觀記同姚輯本脫更始拜三字脫部字陳本俞本亦脫部字又無為下增人四行有奇殊失本鈔面目」 \\n 正身潔己「謝漢書張奐遷安定屬國都尉匈奴羌豪帥感奐恩德上馬二千八疋先零酋長又遺金樂八枚奐並受之而召主簿於諸羌前以酒酹地曰使馬如羊不以入廄使金如粟不於入懷悉以金馬還之羌性貪吏清前有八都尉九十好貨財為所患苦及奐正身潔己威化大行○今案陳本俞本帥作率無九十字又陳本樂作鐻餘同俞本脫二千以下九字脫樂八至入懷三十六字還上脫金馬二字與姚輯汪輯本謝書同又案本鈔九十乃卒字之譌」 \\n 汲黯無為「史記汲黯字長孺為東海太守歲餘大治上聞召為主爵都尉治務在為引大體不拘文法○今案俞本刪陳本引作弘與近本史記汲鄭列傳同本鈔卷九弘量篇弘量有餘一條亦誤引量」 \\n 楊僕嚴酷「史記楊僕以嚴酷為王爵都尉天子以為能也○今案俞本刪陳本嚴酷作摯行與近本史記酷吏列傳同摯鷙古亦通用」道不拾遺「史記云義縱為河內都尉至則族滅其豪民之屬河內道不拾遺○今案俞本陳本豪民作豪穰氏與近本史記酷吏列傳同陳本又增入義縱事六行則非矣」盜不敢近「史記王溫舒為廣平都尉擇郡中豪任吏十餘人以為爪牙皆把其陰重而縱使督賊此人雖有百罪弗法即有迴避因其事夷之亦滅宗以其故齊趙之郊盜賊不敢近廣平○今案陳本俞本爪牙作牙爪脫迴字同近本史記酷吏列傳亦無迴字」 \\n 遣吏祠延陵「東觀漢記任延字長孫為會稽西部都尉下車遣吏以中牢祠延陵季子○今案俞本刪陳本附注本篇澹泊無為條下脫部字下車七字作及到先遣饋禮惟聚珍本東觀記與本鈔同姚輯本與陳本同」 \\n 優文召處士「鍾離意別傳云西部都尉南陽任延以優文召縣曰都尉德薄思賢汲汲雖無齊桓庭燎范夕待旦彼獨何居處士鍾離意才德翹翹正色鄉黨百行優備應令吏檄到丞椽以禮發遣者○今案陳本俞本脫雖無三句脫翹翹句丞作史餘同」 \\n 笥餌得都尉「東觀漢記樊曄與世祖有舊世祖嘗於新野坐文書事被拘曄為市吏餽餅一笥上德之後拜為河東都尉臨發之官引見賜御食衣服上謂曄曰一笥餌得都尉何如曄頓首曰小臣蒙恩特見拔擢陛下不忘往舊臣得渴死自効者也○今案陳本俞本皆引范書非也聚珍本東觀記服作被餘同姚輯本脫」 \\n 陳平使參乘「漢書陳平降漢王與語而說之問曰子之居楚何官曰為都尉是日以平為都尉使為參乘典護軍諸將盡謹曰大王一日得楚之亡卒而即與同載及使?者漢王聞之愈益幸平○今案俞本刪陳本及作反監護下有軍字與史記陳丞相世家同以平作拜平與近本漢書陳平傳同」 \\n 典韋常繞帳「魏志典韋拜都尉太祖引置左右將親兵數百人常繞帳性忠至謹重常晝立侍終日夜宿帳左右稀歸私寢○今案案俞本刪陳本同近本魏志卷十八亦同」 \\n ○都護一百二（監軍附） \\n 都護之置始自鄭吉「漢書鄭吉傳匈奴日逐王降鄭吉將詣京師還并護車師以西北道故號令班西域始自張騫成於鄭吉○今案漢書七十還作遂餘同據本鈔下條亦作還陳本仍作遂旦增引上下文數行非也俞本則刪還并句」 \\n 立幕府「漢書鄭吉以侍郎發諸國兵攻破車師匈奴亂日逐王願降漢吉發兵迎之至河曲將詣京師還井護車師以西北道號都護於是中西域而立幕府治烏壘城○今案陳本並附注在上條又幕作莫與漢書卷七十同俞本亦作莫府作遂并」 \\n 典重職「漢書段會宗為人好大節矜功名與谷永相友善永愍其老復遠出與書戒曰足下以柔遠之令德復典都護之重職甚休願吾子因循舊貫無求奇功也○今案陳本俞本愍作閔與書作予書與近本漢書七十段會宗傳同」 \\n 斬郅支「漢書甘延壽陳湯傳云元帝時延壽封義成侯湯賜爵關內侯各三百戶功大封少為石顯匡衡所抑○今案百戶以上見漢書陳湯傳無功大二句陳本俞本刪去此條小注別引漢書甘陳斬郅支四句」 \\n 攻康居「漢書甘延壽陳湯傳云文帝時為西域都護陳湯為副郅支單于欲辱漢使湯與延壽謀攻康居城陷斬數千人故得漢使節二斬郅支單于頭傳於京師○今案本此條係撮引甘陳兩傳非連文也陳本脫本文帝時三字副下有將字脫千人句脫二字傳字俞本又將上段義成至所抑五句續於此條之下」 \\n 班超為都護合三十年「謝漢書施陽字季儒為監軍使持節乘軒從左監護騎到江夏郡關內門陽殺牛設酒交臂降服○今案此條小注與標目不符當分二條陳本俞本徑刪小注補入范書班超傳此兩失之道也考御覽五百十七引謝承書有班超一段與標目脗合其施陽以下別為一條姚輯汪輯本皆脫」 \\n 綏納新舊華陽即敘「王隱晉書衛瓘行鎮西軍司監鄧艾鍾會諸軍事綏納新合同異華湯即敘○王石華校標目臼改舊今案陳本俞本軍司監作將軍監司非也本篇輕衣出營條下引王隱書與此條脗合足訂陳俞之誤又離合陳俞作包合」 \\n 勒兵圍賊矯詔降之「謝漢書宋均為監軍與馬援征武陵蠻臨沅水而兵士多病均懼眾軍疫病勒兵圍賊矯詔降之遣還本居歸自劾矯詔之罪帝甚善之○今案陳本俞本疫病作多疫居作郡歸作先與姚輯汪輯謝承書合」 \\n 輕衣出營欺作表章「王晉書衞瓘字伯玉行鎮西軍司監鄧艾鍾會諸軍事檄召艾諸將稱詔收艾瓘乘使車徑入成都尉殿前艾父子俱受取諸將懷艾者圖刦取艾整兵向瓘瓘輕衣將一給便出營門欺作表章示之申明艾事諸將信之皆解散○今案陳本俞本皆改引今晉書非本鈔之舊」 \\n 公達軍國皆掌「荀氏家傳攸字公達為軍師軍國選舉及刑獄法制皆使君掌焉○今案陳本俞本達下衍魏太祖以攸五字皆使君作皆攸」朝野皆服「晉中興書吳郡顧錄云榮字彥先拜為軍師於是朝野皆服中興基此焉時南土多士未盡才用榮又上言陛下先世甘季思等凡此諸人皆南金也○今案陳本改注今晉書非也俞本多士作士多陛下八字作陸士光季甘思等七字基下脫此字餘同」 \\n 莊賈留飲不至「史記曰穰苴將兵得禦燕晉之師穰苴曰願得君之寵臣國之所尊以監軍景公使莊賈往賈留飲日中不至穰苴斬之○今案史穰苴傳無禦字餘同本鈔六十四將軍總篇引無禦晉二字陳本俞本增刪頗多非舊鈔面目」 \\n 殷浩稱疾不起「晉中興書陳郡殷浩字淵源弱冠與京兆杜乂並有美譽善言玄理除侍中安西軍司稱矢不起○今案御覽二百四十九引中興書無除侍以下餘同陳本改注今晉書非也俞本淵作深與今晉書七十七本傳合又杜誤社」 \\n 北堂書鈔卷第六十三 \\n  \\n 　"}
{"章节": "●北堂書鈔卷第六十四    設官部十六", "正文": "　 \\n ●北堂書鈔卷第六十四設官部十六 \\n 　 \\n  \\n 隋祕書郎虞世南撰南海孔廣陶校註將軍揔一百三　驃騎將軍一百四車騎將軍一百五中軍將軍一百六（并附衞尉將軍　撫軍將軍）前後左右將軍一百七護軍將軍一百八領軍將軍一百九左右將軍一百十四征將軍一百十一四鎮將軍一百十二　驍騎將軍一百十三（并附殿中將軍龍驤將軍　輔國將軍　冠軍將軍　征虜將軍） \\n 伏波將軍一百十四　（奮威將軍　貳師將軍　雜號將軍　鎮遠將軍　橫野將軍　建威將軍　建武將軍　偏將軍附） \\n ○將軍揔一百三 \\n 將軍周官也「周禮司馬職云天子六卿將軍皆命卿鄭注云凡軍帥不特置選於六官六卿德任者使兼官也○今案陳本刪鄭注以下俞本德作能餘同阮刻本周禮夏官敘官將軍作軍將六卿德任者作六卿之吏自卿以下德任者餘同」 \\n 將軍之號由來遠矣「鶡冠子云人道何先曰先兵富則驕貴則盈兵者百歲不一用然不可一日忘也將軍之號由來遠矣○今案諸子奇賞本鶡冠子無將軍二句盈作同陳本俞本亦作贏又陳本不可誤可不」 \\n 十萬之軍無則必亂「尸子云十萬之軍無將軍則必亂○今案陳本俞本十皆誤于平津館輯尸子佚文據御覽兩引及史記司馬穰苴列傳索隱引皆作十又索隱之軍作之師」 \\n 登車不軾遭喪不服振旅撫師以征不義「漢書李廣將軍者是國之爪牙也登車不軾遭喪不服振旅撫師以征不義率三軍之心同戰士之力故怒形則千里竦威振則萬物伏是以名聲暴於夷貉威稜慴於憐國○今案陳本俞本登上有司馬法曰句義作服率作萃慴作憺與近本漢書五十四李廣傳同」 \\n 親戎引枹而鼓「說苑田單為六上將軍攻翟三月不能下明日親戎結髮徑立矢石之所乃引枹而鼓之翟人下之○今案俞本脫三月能三字考說苑十五指武篇無親戎二字餘同陳本增入前後文百餘言非舊鈔面目」 \\n 出征授鉞朝堂「漢魏故事云夫遣將軍出征冠節鉞於朝聖○今案陳本俞本無冠字藝文類聚五十九引漢魏故事授上有符節郎三字授下無冠節二字」穰苴將兵扞燕「史記穰苴傳齊景公召穰苴與語兵事大說之以為將軍將兵扞燕○今案陳本俞本燕下有晉之師三字與史記穰苴列傳同」田單興師攻翟「說苑田單為上將軍興師十將以攻翟往見魯仲連子仲連子曰將軍之攻翟必不能下矣田將軍曰單以五里之城十里之郭復齊之國何為攻翟不能下也去上車不與交言○今案說苑十五指武篇交言作言決餘同俞本將以作將兵亦作言決陳本附注上文引抱條下」 \\n 亞夫細柳備胡「史記文帝立後六年匈奴大入邊乃以宗正劉禮為將軍屯灞上周亞夫為將軍屯細柳以備胡○今案陳本俞本屯作居大入邊入作三萬人入上郡三萬人入雲中係據近本史記文帝紀增改」 \\n ○驃騎將軍一百四 \\n 位次丞相「漢官儀云漢置驃騎將軍位次丞相是以漢百官志云驃騎將軍秩與大將軍同○今案陳本刪是以二字俞本刪是以三句平津館輯漢官儀據御覽引漢下有字餘同本鈔」位在公上「漢雜事云董重為驃騎將軍位在公上續漢書百官志曰制驃騎大將軍與大司馬相兼○今案陳本俞本制上有舊字餘同」獲獯狁之士「漢書霍去病為驃騎將軍與大將軍衞青各五萬騎步兵數十萬青敗匈奴去病出代右北平功已多於青既還上曰驃騎將軍霍去病率師躬將所獲獯犺之士約輕齎絕大幕執訊獲醜上為治第令視之對曰匈奴不滅無用家為薨上悼之發屬國玄甲軍陣自長安至茂陵為塚象祁連山焉○今案漢書五十五獯犺作葷允無用作何以餘同陳本俞本又據近本增入上下文非舊鈔面目」 \\n 修水戰之具「謝後漢書張意為驃騎將軍討東甌賊意畫策各修水戰之具浮海就攻一戰大破所向無敵○嚴氏校補軍字路改各今案陳本俞本脫各字餘同姚輯本謝承書無畫策各三字脫一戰句汪輯本有一戰句餘與姚同」 \\n 修禮樂之制度「續漢書東平王傳明帝詔曰東平王倉寬博有謀可以托六尺之孤其以倉為驃騎將軍是時天下無虞倉以宜修禮樂乃議定南北郊衣冠車服制度及世祖廟樂倉以懿親輔政盡心王室每有議事上未嘗不見從名稱日重○今案陳本俞本倉作蒼天下作四方廟樂作廟登歌八佾舞數祖上無世字又姚輯續漢書脫此條汪輯懿作至餘同陳本嚴輯全後漢文明帝詔據書鈔引東平四句仍作倉葢蒼古作倉」 \\n 虛己禮士「續漢書東平王傳倉為驃騎將軍置長史員三十人位在三公上辟當世名士虛己禮之○今案陳本俞本員三作掾史四倉作蒼餘同又俞本脫續字姚輯續漢書脫此條汪輯本與陳本同」 \\n 高選佐吏「王晉書梁王傳彤為驃騎將軍置左右長史司馬高選佐史○今案陳本俞本同近本晉書三十八梁王彤傳為諸將軍者五獨脫驃騎無高選句餘同」趙儼叉手上輦「魏略舊故事四征有官廚財籍遷轉之際無不因緣趙儼自征西微為驃騎叉手上車到霸上忘持其常所服藥雍州聞之追送儼笑曰人言語殊不易我偶問所服藥耳何用是為○今案陳本俞本舊作云征西作西征到上有發字送下有雜藥材數箱句俞本箱作廂餘同魏志二十三趙儼傳注引魏略故下脫事字脫自征七字本鈔三十八廉潔篇引魏略有自征句」 \\n 紀瞻止家為府「晉中興書丹陽紀錄云紀瞻字士達為驃騎將軍服將軍物制度一案舊典遣使就拜止家為府○王石華校正改止今案俞本同陳本改注今晉書刪字士三字考今晉書六十八紀瞻傳士達作思遠餘同本鈔領軍將軍篇引王隱書亦作字士達」 \\n 東平王寬博有謀「東觀漢記東平王傳明帝詔曰東平王倉寬博有謀可以托六尺之孤其以倉為驃騎將軍○今案俞本刪陳本以其文同遂改注續漢書非也聚珍本記卷七姚輯本卷二聚珍四十八引與本鈔正同倉作蒼乃古今字之異耳」 \\n 晉宣王戎昭果毅「曹植輔臣論魁傑雄特秉心平直威嚴允憚風行草靡在朝廷匡贊時俗百僚儀一臨事則戎昭果毅折衝厭難者司馬驃騎也謹案司馬驃騎晉宣王也○今案俞本刪陳本脫草靡以上僚下衍侍字餘同張溥百三家本植集允作足戎作我又脫在朝至事則十五字惟嚴輯全三國文據舊鈔引脫廷字餘同」 \\n ○車騎將軍一百五 \\n 金印紫綬位次司空「漢官儀云和帝以竇憲為車騎將軍賜金印紫綬位次司空典置車騎皆金印紫綬位次二千石○今案陳本刪漢典以下俞本刪司空以上典作下有將軍二字餘同續漢志補注引漢官儀有司空以上引漢官典職脫印綬二字二千石作上卿然則本鈔漢典二字乃六儀之一也俞本改典為興謬矣「銀印青綬位在卿上」 \\n 漢官儀云章帝以元舅馬防為車騎將軍服銀印青綬位次卿上○今案陳本次作在俞本改注通典平津館輯漢官儀據續漢志汪及御覽引位次句作位在卿上絕席」 \\n 位列九卿班同三府「華嶠漢書馬防行車騎將軍位列九卿班同三府○今案陳本俞本軍下有事字與姚輯汪輯本華嶠書同」馬防在卿上絕坐「漢雜事云章帝以城校尉馬防為車騎將軍位在九卿上絕坐也○今案俞本刪陳本同」鄧鴻在九卿上絕席「東觀漢記永平六年鄧鴻行車騎將軍位在九卿上絕坐○今案陳本坐作席俞本標目刪絕席二字注仍作坐聚珍本東觀記卷八姚輯本卷五作絕席」拜日磾於臥床下「書金日磾字翁叔為車騎將軍拜於臥內床下受詔輔少主○今案陳俞本刪字翁叔三字餘同考漢書金日殫傳但有字翁叔三字餘見霍光傳」引張溫於崇德殿下「張璠漢記張溫以司空加拜車騎將軍征韓遂丙辰引溫於崇德殿前溫以軍禮長揖不拜○今案陳本俞本加拜作拜加與姚輯汪輯本張璠漢紀合又姚本前作下」破單于登山紀功「張璠漢紀竇憲字伯度拜車騎將軍與北單于戰於稽落山大破之憲遂登燕然山去塞三千餘里刻石以紀漢功紀威德也○今案陳本俞本改注范書非也姚輯汪輯本張璠漢紀脫竇憲傳」 \\n 殄羌賊獻捷振旅「謝後漢書皇甫嵩拜車騎將軍討平涼羌胡公卿百寮皆祖送于平樂又臨虜庭掃殄羌賊靡有孑遺卒整二州獻捷振旅○今案陳本平作弁樂下有觀字俞本刪公卿二句卒作率姚輯本虜作鹵羌下脫胡字卒亦作率汪輯本樂下有觀字賊作胡卒亦作率餘同原鈔」 \\n 討武陵平定荊州「謝漢書馮緄字鴻卿為車騎將軍將兵南征武陵五溪蠻賊軍攘緄下長沙賊悉詣營乞降荊州平定詔賜錢一億不受也○今案陳本俞本脫將兵二字及擾攘緄三字下作至賜上無詔字初學記二十引謝承書賊軍擾攘易為作難姚輯汪輯本脫五溪二字餘與陳俞同」 \\n 破黃巾威震天下「華漢書皇甫嵩字義真拜車騎將軍領冀州牧嵩溫卹士卒甚得眾情每軍行頓止須營幔修立然後就舍帳軍士皆食爾乃嘗飯嵩既破黃巾威震天下○今案陳本俞本及姚輯汪輯本皆同惟陳俞又附百姓歌一段非舊鈔面目」 \\n 孝孫征羌帝親幸府「華漢書馬防字孝孫行車騎將軍與長水校尉耿恭師征虜水羌還帝親駕幸其府○今案陳本俞本軍下有事字師作同姚輯汪輯本皆作同」 \\n 義真討胡百僚祖送「謝後漢書皇甫嵩字義真為車騎將軍討平凉羌胡選將士騎萬隊戎車三于公卿百僚皆祖送于平樂觀大會既御天下命又臨虜庭掃殄羌賊靡有孑遺○王石華校標目直改真今案俞本刪既御四句標目僚誤官陳本亦作官注云見前案上振旅條下陳本仍脫選將十一字脫既御句姚輯汪輯本謝承書亦脫既御句」 \\n 劉琰不預國政「蜀志劉琰字威石遷車騎將軍然不預國政但領于餘卒隨丞相亮諷議而已○今案陳俞本無卒字領下有兵字與蜀志卷十劉琰傳同又陳本脫字威石三字近本蜀志石作碩」 \\n 王堪不能禦難「晉諸公贊云王堪字世冑行車騎將軍征討諸軍事為石勒所襲左右將勸堪上馬歎曰我國家大將不能禦難何面目復還朝廷終不動遂至被害官僚百人守屍不去皆死孝懷悼之○今案陳本俞本脫左右將勸上馬六字脫終不動至皆死十七字又陳本石勒作敵餘同」 \\n ○中軍將軍一百六（衞尉將軍附撫軍將軍附） \\n 中軍惣宿衞「晉起居注太始元年置中軍將軍惣宿衞羊祜為之也○今案陳本俞本同御覽二百二十九引王隱晉書亦同」衞軍掌兵衞「續漢書百官志衞將軍掌京師兵衞四夷屯警○今案陳本俞本衞下增尉字脫四夷句考續漢百官志一無尉字劉昭注引蔡質漢儀有掌京以下九字由此知虞永興乃引劉昭注文唐宋傳鈔志下脫去注字惜陳俞未悟耳」 \\n 宋昌領南北軍「漢書文帝紀云既即位乃夜拜中尉宋昌為衞將軍領北軍○今案陳本俞本及近本史記漢書文帝紀同」宣王物惣西事「魏志云文帝以宣王為撫軍大將軍征吳召宣王曰吾委卿蕭何之任不亦可乎車駕還詔曰吾東撫軍當惣西事汝西撫軍當惣東事○王石華校標目宋改宣是也今案魏志文帝紀只有撫軍大將軍一句又注引魏略有撫車留許昌一條與本鈔意同辭異葢參用十八家晉書宣紀也陳本俞本吾委作朕委餘同」 \\n 虞澤屢統軍旅「晉中興書會稽虞錄云澤字思勇為衞尉將軍貌如不武內實堅明是以屢統軍旅也○王石華校繞改統今案陳本改注今晉書非也俞本脫尉字實字旅下增尠有傾敗句為衞上有七字又奐字據今晉書七十六作奧」 \\n ○前後左右將軍一百七 \\n 為國虎臣「漢書辛慶忌字子其拜左將軍為國虎臣遭世承平匈奴西域親附敬其威信焉居處恭儉飲食被服尤節約○今案陳本俞本居處二句皆在左將軍句下又陳本無字子其三字近本漢書六十九辛慶忌傳其作真案古人其字與記已巹等字古義得通忌从已聲當字子其知作真者誤」 \\n 為國爪牙「漢書儀云故武帝征西夷有前後左右將軍為國爪牙所以揚示威武折衝萬里如虎如龍朝夕猛將折衝禦侮○今案陳本俞本書作官征上有西字武作靈又陳本脫如虎三句俞本脫猛將折衝四字平津館輯漢官儀與陳本同」 \\n 金印紫綬「漢官解故前後左右將軍皆周末官秦因之位上卿金印紫綬皆掌兵及四夷有長史秩千石○案俞本改注通典陳本故作詁餘同平津館輯漢官解詁亦同」位諸卿上「漢官解詁前後左右將軍宣元以後雖不出征猶有其官位在諸卿上○今案陳本俞本同平津館輯漢官解詁元作化恐誤本鈔宣元以後句葢指前漢宣帝元帝而言也」 \\n 常惠勤勞有功「漢書常惠明習外國事勤勞數有功為右將軍○今案陳本俞本明上增入代蘇武為典屬國句與近本漢書七十常惠傳同然非舊鈔面目」師丹廉直守正「漢書師丹字子強以廉直守正為右將軍○今案陳本俞本刪字子強三字正作位右作左近本漢書八十六師丹傳作廉正守道子強作仲公右亦作左」定策立宣帝「漢書充國字翁孫為後將軍與大將軍霍光定策尊立宣帝○今案陳本俞本策作冊與近本書同又俞本翁孫作公卿」持節攻河東「續漢書鄧禹字仲華拜前將軍持節分精吏士三萬人自箕關入攻河內都尉破之獲輜重東千餘乘○今案姚輯汪輯本續漢書脫此范漢書四十六鄧禹傳分精句作分麾下精兵二萬人內作東重下無東字□本俞本皆改引范漢書」 \\n 文則持軍甚嚴整「魏志于禁字文財遷左右將軍假節鉞持軍甚嚴整得財物無所私也○今案陳本俞本無右字持上有禁字財上有賊字私下有入字與魏志十七于禁傳同」 \\n 公明持軍遠斥候「魏志徐晃子公明為右將軍晃性儉約畏慎持軍常遠斥候先為不可勝然後戰追赴爭利士不暇食常歎曰古人患不遭明君○今案陳本俞本走作奔又陳本持作將皆與近本魏志十七徐晃傳同林明仲校云治作持唐鈔改避者「願至金城圖上方略」 \\n 漢書趙克國為後將軍西羌反上問誰可將者充國時年七十餘對曰無踰於老臣上遣焉問曰將軍度羌虜何如當用幾人充國曰百聞不如一見願至金城圖上方略然戎羌小夷逆天背叛滅亡不久願陛下以屬老臣勿以為憂也○今案陳本俞本焉字在問下近本漢書合然本鈔焉在問上則上遣是遣充國非遣使問而問曰以下乃同時問答之言與陳俞本及近本迥殊足見隋以前古本之可貴也」 \\n 樂為邊將不願內輔「晉中興書河東郭默為右軍將軍默既遠人樂為邊將不欲內輔謂劉胤曰我能禦胡而不用且右軍主禁兵禁兵不妄出有急方更給兵將無素○王石華校而改為今案陳本俞本改注今晉書非也御覽八十八引晉中興書輔作轉胤作允作衞餘同宋鈔改允避太祖諱也」 \\n 解綬賜仲都「東觀漢記李忠字仲都為右將軍封武固侯時無綬上自解所佩綬以賜之○今案陳本俞本脫固字考聚珍本東觀記卷十姚輯本卷二皆與本鈔同」兵民滿寵「魏志滿寵字伯寍拜前將軍領預州刺史及督揚州諸軍事汝南兵民戀慕大小相率奔隨道路不可禁也○今案魏志二十六滿寵傳禁也作禁止餘同陳本俞本亦作禁止又及上俞本有代曹仁三字陳本則作代曹仁督無及字餘同」 \\n 李將軍後期責之幕府「漢書李將軍廣為前後將軍與大將軍衞青出定襄失道後期大將軍令長史急責廣之幕府廣曰廣結髮與匈奴大小七十二戰○今案漢書五十四前下無後字定襄作東道十二作十餘陳本與今漢書同又考漢書五十五載食其與廣出定襄知本鈔定襄二字非誤也俞本亦作定襄」 \\n 趙食其失道贖為庶人「漢書趙食其傳武帝以食其為右將軍從大將軍出定襄迷失道當斬贖為庶人○今案俞本同陳本附注李將軍條下仍改去襄二字非也考漢書五十五趙食其傳與原鈔同」 \\n ○護軍將軍一百八 \\n 護軍前官「漢書百官公卿表護軍從秦官李期舍人為之○今案近本漢書從作都尉無李期句陳本俞本從上有將軍二字李期作李斯又改置舍人下」武士管籥「皇甫謐集云護軍武士軍之管籥○今案陳本俞本同」典武選「晉起居注云秦始七年詔曰中護軍與□軍史渙惛掌禁兵典武選○今案陳本脫渙字俞本讓軍下有韓浩二字標目改為掌禁兵而典武選句又別為一條注出魏略頗易舊鈔面目矣考御覽二百四引晉起居注正有職典武選句則俞本刪之非也」 \\n 盡護諸將「史記陳平降漢王拜為都尉絳灌等讒之王召問平平曰臣計畫有可採願大王用之使無可用者大王賜金具在請封輸官漢王乃謝拜為護軍中尉盡護諸將○王石華校標目書改畫今史記陳丞相世家無大王賜三字餘同」 \\n 惣統諸將「魏略司馬景王代夏侯玄為護軍惣統諸將主武官選事○今案陳俞本護軍下有將軍二字注內將字作軍又俞本刪武官句考魏志九夏侯尚傳注引魏略事作舉餘同本鈔」 \\n 隨何說英布「史記高紀云漢王與楚大戰彭城不利謁者隨何將二十人使淮南英布背楚歸漢乃拜何為護軍中尉○今案陳俞本中尉作將軍高下有祖字案亦見史記黥布列傳」應詹滅王敦「王晉書應詹傳云王敦將作逆明帝問如何應詹奮然慷慨答曰陛下宜奮赫赫斯之威臣等當負戈從戎心傾族滅之禍以順討逆即日以詹為護軍將軍因以滅敦○今案初學記十七引王隱書脫奮然五字必傾作不顧餘同陳俞本從戎作前驅無必傾十二字又陳本奮然作厲然宜奮誤宜當」 \\n 太初拔用俊傑「世語云夏侯玄二十名知人為中護軍拔用武官無非俊傑○今案陳本俞本二十作世官下有參戟牙門句考魏志卷九夏侯元傳注引世語亦作世本鈔因唐時傳寫避太宗諱芯多作廿故宋後訛為二十」 \\n 景王舉不越功「王晉書景王為中護軍作選用之法舉不越功吏無私焉○今案陳本俞本中護軍作護軍將軍陳本於將軍下再衍一軍字又脫吏無句考通典職官十六引王隱書與本鈔同惟景王誤景帝」 \\n 任役在平「晉中興書瑯琊王錄羲之字逸少為護軍教曰令所任之職在於賦役公平○今案陳本俞本作護軍將軍脫瑯琊字脫字逸少三字又陳本脫曰合以下俞本脫教曰二字職作患」 \\n 與參謀議「華嶠漢書班固傳大將軍竇拜班固為中護軍與參謀議○今案姚輯汪輯本華嶠書脫此條陳本俞本改注范漢書考范史七十下班固傳參下無謀字而陳俞乃強增之亦非范書之舊矣」 \\n 問以時事「魏志夏侯玄字太初遷中護軍宣王問以時事玄議以官材用人國之柄也故銓衡專於一則無私也○今案俞本材作才於一作於臺閣則無句作上之分也與近本魏志十四同陳本亦然惟官材誤作官不」 \\n 子通上疏帝曰微君吾不聞善「魏志蔣濟字子通為護軍上疏諫明帝詔答曰微叵吾不聞善　言○今案魏志十四微君作微護軍善作斯餘同陳本俞本皆據近本魏志改而陳本增百七十餘言非舊鈔面目俞本仍作善言亦不盡依近本」 \\n 元嗣留鎮太祖曰安可以無護軍「魏志韓浩字元□為中護軍從太祖討張魯魯降議者□□智略足以□□欲留鎮漢中太祖曰吾安可以無護□浩乃奭俱□□□重如此○今案魏志當作魏書考魏志九夏侯惇剛□無從太祖以下惟裴注引魏書有之獨見重作見親任耳陳俞作魏書作見親任又陳本脫魯降二字俞本作會降」 \\n 安國擊匈奴充國擊武都「漢書百官公卿表韓安國以護軍將軍擊匈奴趙充國以大將軍都尉擊武都○今案陳本俞本以大作為大又俞本分為二條頗改舊鈔面目」 \\n 召吏收朱祐「東觀漢記朱祐為護軍將軍謂光武曰長安兵亂公有日角之相欲以觀上旨上召剌奸吏收護軍祐○今案陳本俞本改注范書非也聚珍本東觀記卷九祐作祐觀上之下有風爭二字旨作上曰召剌句脫上字吏字姚本脫此條其續漢書本傳亦皆作祐與本鈔同」 \\n 聞謠問蔣濟「魏略蔣濟為護軍時有謠曰欲求牙門當得千區一五百人得五百疋宣王與濟善聞此聲以問濟濟無以解之因戲曰洛下一錢不足則不可行也○今案陳本俞本有謠曰作謠言脫一五百人二句脫聞此聲三字餘同文獻通考職官十八引魏略作匹一五百人作五百人督脫因戲以下」 \\n 親幸莫與為比「華嶠書朱祐為護軍舍止親幸莫與為比○今案姚輯汪輯本華嶠書脫此條陳本俞本改注范書」病卒流涕累日「蜀志法正傳正字孝直為護軍將軍及病卒先主為之流涕者累日○今案陳本俞本及作以考蜀志卷七正作及」陳平參乘灌讒之「史記陳平降漢王拜為都尉使參乘典護軍絳灌等讒之○今案俞本刪此條陳本注見上考史記五十六此係節引耳」周顗失儀有司所奏「晉中興書汝南周顗字伯仁代戴淵為護軍將軍紀瞻將軍紀瞻置酒請顗及王導二十人顗荒醉失儀為有司所奏○今案俞本刪陳本改注今晉書非也御覽四百九十七引晉中興書無汝南字及字伯仁三字將軍作尚書餘同」 \\n 今誠乏才豈可以趙泳居之「晉中興書司徒王導將以趙泳為中護軍孔愉謂導曰中興以來處此官者周伯仁應思遠今誠乏才豈可以趙泳居之○今案陳本俞本孔誤宛餘同御覽二百四引晉中興書泳作冰餘同」 \\n ○領軍將軍一百九 \\n 惣六軍之要秉選舉之機「曹略叔述考詩序云余每遷中領軍惣六軍之要秉之機貴則情廣富則驕奢無度則階禍矣○今案陳本俞本曹皆作魏陳本略下僅有中軍職云五字俞本同本鈔」掌監五營「續漢書百官志北軍中候一人秩六百石掌監五營魏略中領軍延康中置故漢北軍中候之官也○今案陳本俞本同近本續漢志亦同」 \\n 領禁兵「魏志武紀云太祖以史渙忠勇以為中領軍與韓浩皆領禁兵焉○今案陳本俞本據近本魏志增改非本鈔之舊惟武紀當作夏侯惇傳」修車馬戒不虞「漢官解故云中壘城門北軍士校修爾車馬以□□□應劭注漢掌兵官○今案陳本俞本及平津館輯本皆同」辭不復入「王晉書羊祜字叔子遷中領軍悉統宿衞人直殿中執兵之要事監內外祜以大事既定辭不復入○今案陳本俞本同近本晉書羊祜傳監作兼無大事二句」 \\n 自表去官「王晉書紀瞻字士達朝廷稱瞻弘亮雅正才兼文武俄轉領軍時人素服瞻嚴毅六軍祇肅尋以風病自表去官遣黃門就詢軍事○今案陳本改引今晉書非也俞本弘作忠俄轉句作可領軍將軍祇肅作敬憚詢誤謁餘同又今晉書六十八士達作思本鈔驃騎將軍篇引晉中興書亦作紀瞻字士達」 \\n 與上殿參定謀策「晉中興書紀瞻受領軍會錢鳳作逆詔上殿參定謀策事○今案陳本俞本受皆作拜餘同考今晉書六十八紀瞻傳失載錢鳳事」韓伯從容養病「晉起居注武帝太始四年詔曰尚書韓伯陳疾解職領軍閑無上直之勞可得從容養病更以伯為領軍進丹陽尹○今案陳本俞本脫丹陽句又更以句軍下有將軍二字餘同惟陳本職領誤職漢近本晉書伯傳韓伯為尹在疾病之前恐非」 \\n 紀瞻臥鎮六軍「晉中興書紀瞻辭領軍乞以常侍宿衞左右帝曰今日之事豈得如君所論但為朕臥鎮六軍○今案陳本改今晉書非也俞本宿作侍鎮作護餘同」曹羲客盈坐「傅玄子云安鄉亭侯曹羲為臥領將軍慕周公之下士賓客盈坐○今案陳本俞本臥領作領軍嚴鐵橋輯傅子四卷據書鈔未改本引亦作領軍」吳隱之分祿親友「晉陽秋吳隱之子處默為中領軍每月初得祿裁留身粮其餘悉分親友而家人紡緝以供朝夕○今案近本晉書九十親友作親族餘同陳本俞本改注今晉書增易頗多非舊鈔面目」 \\n ○左右將軍一百十 \\n 王濟領兵未欲使轉「山濤啟事云右衞將軍王濟字武子誠亮有美才侍中之最高者詔濟領集兵不欲使轉也○今案陳本俞本脫最高句餘同本鈔五十八侍中篇引山公啟事無字武子三字無詔濟二句餘同」 \\n 葛沖領兵未欲出之「山濤啟事游擊將軍諸葛沖精果有文武擬補兖州詔答曰領兵未欲出之也○今案陳本俞本及御覽二百三十九引山公教事皆同」許褚為文帝親近「魏志許褚字仲啟從太祖討馬超韓遂破之遷武衞中郎將武衞之號自此始也軍中以褚力如虎而癡故號曰癡虎文帝踐阼甚親近焉○今案近本魏志十八啟作康虎作虎癡餘同俞本刪此條陳本無字仲啟三字餘據近本魏志增入百餘言非舊鈔面目」 \\n 虞胤為肅祖所昵「晉中興書琅琊王錄云南屯王宗字延祖拜左衞將軍與右衞將軍虞胤為肅祖所昵○今案陳本俞本改注今晉書非也御覽二百三十七引晉中興書右衞句餘同」文度共輔幼主「晉中興書琅琊王□之字文度領左衞將軍又□□□大中正太宗崩與謝安共輔幼主○今案陳本俞本改注今晉書文亦同御覽二百三十六引晉中興書有王坦之至左衞九字餘脫」 \\n 世踰親侍至尊「晉中興書劉超字世踰為右衞將軍親侍至尊蘇峻作逆逼遷天子超不願騎○今案陳本脫蘇峻三句俞本親侍句在天子下又刪願騎句今晉書七十踰作瑜至尊作成帝願作肯本鈔下數條引亦作肯」 \\n 曹據憂亡流涕「傅玄子云曹攄字□□曹羲弟歲侯為武衞將軍縱酒作樂酒酣起為壽當溥子前憂亡流涕○嚴氏校注內攄誤顯將下脫軍字子前誤前子均改正今案俞本刪陳本脫曹羲六字脫當傅四字又附注文士傳曹攄字顏遠一段據嚴鐵橋輯傅子四卷稱書鈔未改本引與此本同又夾注云曹羲為爽弟而攄又為羲弟查漢書有曹羲字顏遠與此無涉陳禹謨補顏遠二字非也」 \\n 劉超樊轂悲哀「晉中興書曰劉超為右衞將軍蘇峻逼遷天子超攀轂賊給馬不肯騎悲哀慷慨○今案陳本脫賊給六字及慷慨二字右作左俞本亦作左又慨下多一句今晉書七十脫攀轂二字餘同」 \\n 葛冲精果擬兖州「山濤啟事游擊將軍諸葛冲精果有文武擬補兖州○今案詳本篇第二條」卞蘭才學加散騎「魏志卞蘭少有才學為遊擊將軍加散騎常侍○今案陳本俞本同魏志卷五卞旺后傳附卞蘭事同」 \\n ○四征將軍一百十一 \\n 治軍整齊「華嶠漢書岑彭字君然說降朱鮪遷征南將軍治軍整六秋毫無犯擊蜀宿於彭亡之地為公孫述客所剌○今案陳本俞本脫字君然三字脫擊蜀以下與姚輯汪輯本華嶠漢書同陳本又附范書二百餘言非是」 \\n 與士簡易「華嶠漢書耿康為征西將軍出西域康壯勇與士簡易軍行常自被甲○今案陳本俞本脫軍行句姚輯汪輯本亦然但汪本康作秉」耿康為征西匈奴懷信「又云耿康字伯初為征西將軍出西域康鎮撫單于匈奴與國懷其恩信南留單于以安天下○今案陳俞本脫南留以下姚輯汪輯本亦然陳本又脫恩字汪本康作秉」 \\n 羊祜為征南江浦馳義「王晉書羊祜字叔子為征南大將軍開府辟召儀同三司據險要開建五城收膏腴之地奪賊人之資於是江浦馳義者也○今案陳本俞本進上有乃字賊作吳餘同考今晉書三十四正作賊字知舊鈔非誤」 \\n 破赤眉於崤底「華嶠漢書馮異傳三輔大亂異討之與賊赤眉會大破於崤底追擊之又大破之上書言狀不敢自伐諸將或欲分其功詔云征西功若丘山也○今案陳本改注范書非也俞本又大破之作又大破行巡餘同淮姚輯汪輯本華嶠書與舊鈔脗合」 \\n 習水軍於三州「魏志王昶字文舒遷征西南將軍佩節都督荊豫州諸軍事徙治新野習水軍於三州○今案陳本俞本刪西字佩作假徙上有乃表二字與魏志二十七同」 \\n 收散卒奮翼澠池「華漢書馮異字公孫代鄧禹討三輔車駕送之賜七尺劍詔進征西大將軍攻赤眉大為所敗散步走歸營收其散卒與賊約期○今案姚輯汪輯本華嶠書脫此條范書四十七約期句下有云追破於崤底璽書勞曰終能奮翼澠池三句陳本俞本皆改注范書」 \\n 將銳卒虎步江南「魏志曹休字文烈為征南將軍假鉞擊呂範於洞浦破之拜揚州牧表曰臣聞將銳卒虎步江南因獻之○今案魏志卷九曹休傳征南作征東無表曰以下餘同又魏志卷七張邈傳注引英雄記有虎步淮南之語陳本俞本亦作東脫因獻之三字餘亦有增改」 \\n 張遼持戟先登文帝謂之召虎「魏志張遼字文遠為征東將軍征孫權被甲持戟先登陷陣殺數千人斬二將文帝歎息曰古之召虎也○今案陳本俞本千作十與魏志十七同惟召作邵恐非」 \\n 曹仁被甲入賊三軍皆曰天人「魏志曹仁字子孝為征南將軍從魏武平荊州留屯江陵吳將周瑜來攻仁被甲上馬斬入賊圍及還皆曰將軍真天人也○今案陳本俞本脫魏武句餘亦多增改」老疾求還「魏志趙儼字伯然遷征將軍都督雍涼正始四年老疾求還○今案陳本俞本脫正始句督上脫都字又還上俞本有都尉二字考魏志二十三儼傳與本鈔同原鈔此條與下文滿寵一條標目與小注互易今移正」 \\n 年老徵還「魏志滿寵字伯寍拜征東將軍以年老徵還遷為太尉寵不治產業家餘財詔曰君典兵在外專心憂公○○今案陳本俞本脫詔曰以下魏志二十六滿寵傳本鈔同」 \\n ○四鎮將軍一百十二 \\n 開邊據險「魏志劉靖遷鎮北將軍假節督河北諸軍事靖以為經常之犬法莫善於守防遂開拓邊守屯據險要又修陵防邊民利之○今案陳本俞本陵防作廣房渠陵餘同考魏志十五劉馥附子靖傳督上有都字陵防作廣戾渠陵陳俞訛戾為房非也」 \\n 鑿山通道「魏志鄧艾字士載為鎮西將軍督隴右諸軍事鑿山通道造作橋閣進軍到成都○今案近本魏志二十八鄧艾傳同陳本俞本增改頗多至俞本載作戴是古今通用字耳」 \\n 深入虜庭「魏志鄧艾為鎮西將軍至成都劉禪請降詔曰艾曜威奮正深入虜庭斬將搴旗梟其鯨鯢使僭號之主款○今案陳本注見上俞本降款作稽首頸與近本魏志同」 \\n 拓平西夏「魏志鍾會字士季為鎮西將軍假節都督關中諸軍事詔曰會所向摧弊前無強敵監製眾城網羅逆豪拓平西夏○今案魏志二十八鍾會傅監作緘逆豪作迸逸餘同陳本俞本脫假節九字逆豪亦作迸逸餘多增改」 \\n 隴西王秉心誠亮「晉起居注武帝詔曰關中內屏京畿外蕃河右北捍戎禦狄南鎮巴漢宜任懿親以靜西土隴西王素秉心誠亮思度弘置○今案陳本俞本無禦字陳本脫思度句俞本亶作□」 \\n 魯芝鎮東恪勤在公「晉錄鎮西將軍魯芝恪勤在公不營私門素無華宅使軍兵作屋五十間○今案陳本俞本使作餘同今晉書九十西作東本鈔標目亦作東」 \\n 曹休為鎮南車駕臨送「魏志曹休為鎮南將軍督諸軍事車駕臨送下輿執手○今案陳本俞本脫督詣四字考魏志卷九與本鈔同」鄧艾為鎮西劉禪奉璽「魏志鄧艾為鎮西將軍至成都劉禪奉璽請降○今案魏志二十八鄧艾傳同陳本注見上俞本增皇帝綬為箋五字頗易舊鈔面目」黃權道隔降「魏志黃權字公衡為鎮北將軍督江北軍先主自在江南吳將陸議乘虛斷圍權以道隔絕降魏○今案陳本俞本虛作流魏志四十三亦作乘流又陳俞據近本增入前後文非是」 \\n 許元散物徙「魏氏春秋云許元字士宗為鎮北將軍假節都督河北諸軍事未發以散放官物外收付廷尉徒樂浪道死○今案陳本俞本皆脫假節二字陳本又刪字士宗三字餘同御覽二百三十九引魏氏春秋無假節二字無未發以下」 \\n ○驍騎將軍一百十三（殿中將軍　龍驤將軍　輔國將軍　冠軍將軍　征虜將軍　并附） \\n 驍騎漢官建武始改「漢官儀云驍騎漢官也武帝以李廣為之後世祖建武九年始改屯騎也○今案陳本俞本同平津館輯本同」出雁門「漢書李廣為驍騎將軍後四出雁門擊匈奴匈奴兵多破廣軍單于素聞廣賢令曰得廣必生致之廣時傷置兩?行十餘里廣陽死睨其傍有胡馬得脫○今案漢書五十四陽作佯餘同特有詳略耳陳俞據近本增入數十字非舊鈔面目」 \\n 出北塞「魏略任城王彰字子文行驍騎將軍出北塞為虜寇所要彰獨與麾下數百騎突虜太祖聞之曰我黃髮兒可用也○今案陳本俞本太祖作王字可用作竟大奇近本魏志卷十九無虜要句亦作竟大奇」 \\n 馬成勤勞徵歸「華漢書馬成字君遷拜驍騎將軍北屯常山積數年上以其勤勞徵歸京師邊民多上書請之復以成鎮撫之○今案陳本俞本怕改范書非也御覽二百八十八引華嶠書請之下有上字餘同汪輯本引御覽亦然姚本脫馬成傳」 \\n 選名家以參顧問「晉起居注殿中將軍武帝太元中募選名家以參顧問始用琅琊王茂之奏也○今案陳本俞本同」用才學以開視聽「語林云庾公與郄公書殿中將軍舊用才學之士以開視聽而頃悉用面牆之人也○今案陳本俞本及平津館輯本語林書皆誤為惟御覽二百三十九引語林作書與舊鈔合」 \\n 何公為人勇士「玄中記漢桓帝時出遊河上忽有一青牛從河中出直走盪桓帝邊太何公時為殿中將軍為人勇力走往逆之手攬其右足牛見公乃走還河謹案何公進○今案陳本俞本脫邊字乃作反無謹字餘同玉函山房輯本牛見七字在逆之句下攬作拔乃下有反字」 \\n 祭遵憂國奉公「華漢書祭遵字弟孫建武三年為征虜將軍南擊弘農賊賊射遵洞肘出血流袖眾見遵傷稍退遵叱之士卒戰皆百倍光武歎曰安得憂國奉公如祭征虜者乎○今案姚輯本華書三作二虜作鹵賊射九字作賊弩中遵口洞出流血叱誤出汪輯本同陳本脫字弟孫七字脫光武以下餘同姚輯俞本亦與姚輯同」 \\n 胡奮涉練戎事「晉起居注武帝詔曰議郎胡奮有文武才幹歷位內外涉練戎事○今案陳本俞本脫內外句餘同惟御覽二百三十九引晉起居注與舊鈔脗合」叔源求戎行「續晉陽秋射混字叔源每難慮修之下也求領戎行及板拜征虜將軍不閑事頓眾防而者也○今案陳本俞本射作謝刪每難七字及板二字不閑九字餘同案此修舊鈔多誤今晉書謝混傳僅有字叔源三字無可校正姑仍之其謝作射者如謝慈作射慈或作射茲謝射古通亦可借證也」 \\n 無忌乞解所任「晉起居注輔國將軍何無忌表云名臣之莫資本無殊暨且臣之號出於權宜不謂宜才可求○王石華校在改任今案陳本刪名臣以下別附今晉書百餘言非也俞本全刪此條今晉書八十五何無忌傳無此表」 \\n 謝琰距氐賊「晉中興書陳郡謝琰字瑗瓊父母以琰有軍國才用以為輔國將軍八千人距氐破賊有勳焉○今案俞本刪陳本改注今晉書非也文選注五十九引晉中書瓊作度無父母十字領八四字破賊五字餘同」 \\n 王濬謀伐吳「羊祜別傳先時吳童謠歌曰阿童復阿童銜刀浮渡江不畏岸上虎但畏水中龍祜聞之曰此必水軍有功即上表王濬為龍驤將軍謀伐吳○今案陳本俞本皆改注今晉書非也御覽二百三十九引羊祜別傳無歌字即下無上字餘同」 \\n ○伏波將軍一百十四（奮威將軍　貳師將軍　雜號將軍　鎮遠將軍　橫野將軍　建威將軍　建武將軍　偏將軍并附） \\n 馬援朝次九卿「華漢書馬援字文淵為伏波將軍振旅京師厚加賜車一乘朝見次九卿○今案陳本俞本改注范書非也姚輯汪輯本華書均脫此條」呂布儀比三司「魏志呂布字奉先為奮威將軍假節儀比三司與司徒王允共秉政事○今案陳本俞本脫字餘同近本魏志卷七政事作朝政」發騎擊匈奴「漢書李廣利傳太初元年為貳師將軍發屬國六千騎及郡國惡少年數萬人擊匈奴○今案漢書六十一李廣利傳同陳本俞本脫利字」引兵擊高峻「續漢書王常字顏卿拜橫野大將軍位次九卿諸將絕席引兵擊高峻○王氏石華校繫改擊今案俞羨長本及姚魯斯輯本汪南臺輯本續漢書同陳謨本又脫字顏卿三字」 \\n 伯昭所向陷敵「華漢書耿弇字伯昭為建武將軍北攻漁陽弇以父况據上谷又兄弟無在京師自疑求還詔報曰將軍舉宗為國所向陷敵○今案姚輯汪輯本脫耿弇傳范書四十九武作威餘同陳俞改注范書又增入數十字非也」 \\n 公明長驅入敵「魏志徐晃字公明為橫野將軍太祖遣晃助曹仁討關羽破之長驅入敵圍○今案陳本俞本據近本魏志皆有增補非舊鈔面目「徐晃整齊駐營不動」 \\n 魏志徐晃為橫野將軍討關羽破之振旅還麾陂太祖迎晃且勞之曰全樊襄陽將軍之功也太祖案行諸營晃軍整齊駐營不動○今案魏志十七麾作摩駐營作駐陣陳俞從近本且有增改」 \\n 張遼潰圍已出復入「魏各云張遼字文遠為雜號將軍守合肥為孫權所圍獨出麾下從之○今案陳俞改注魏志非也御覽四百八十八引魏略脫字文遠十一字獨出以下作遼潰圍出復入權眾破走」 \\n 霸可以獨任「華漢書王霸字元伯為偏將軍上以霸曉兵愛士可以獨任者也○今案姚輯汪輯本脫此條陳俞本改注范書」魏延委以重任「蜀志魏延傳先主拔延為督漢中鎮遠將軍領漢中太守一軍盡驚先主大會羣臣問延云今委卿以重任居之欲云何○今案近本蜀志同陳俞再增延對曰數十言非是」元讓不拘科制「魏志夏侯惇字元讓為伏波將軍領河內尹使得以便宜從事不拘科制太祖常與同載○今案陳本俞本河內尹作尹如故又脫太祖句近本魏土卷九與本鈔同」休德垂意人物「會稽典錄字休德遷建武將軍雖在戎旅猶垂意人物○今案陳本俞本遷作為旅誤掖垂誤無考吳志十三陸遜傳注引會稽典錄與本鈔合」 \\n 北堂書鈔卷第六十四 \\n  \\n 　"}
{"章节": "●北堂書鈔卷第六十五    設官部十七", "正文": "　 \\n ●北堂書鈔卷第六十五設官部十七 \\n 　 \\n  \\n 隋祕書郎虞世南撰南海孔廣陶校註太子太師一百十五　太子太傅一百十六太子太保一百十七　太子少傅一百十八太子詹事一百十九　太子左右衞率一百二十 \\n ○太子太師一百十五 \\n 先王之太子必九德之師六行之傅「薛綜讓少傅表云○嚴氏校補字今案陳本同俞本綜作宗建下有立字本鈔太子少傅篇引與此條同又翰苑新書前集卷六引北堂書鈔亦同此宋人所見古本也」 \\n 師也者教之以事諭諸德者也「禮記文王世子篇云○今案阮本禮記諭作喻本太子太保篇引教喻德成一條亦作諭陳俞同」秩與卿同「晉公卿禮秩云太子太師秩與卿同○今案陳本俞本同」視尚書令「晉官品令云太子太師品第三舊視尚書令位在卿下進賢兩梁冠五時朝服○今案陳本俞本進上增艮印青綬佩水蒼玉二句餘同」 \\n 銀印青綬「晉官品令云太子太師銀印青綬○今案俞本刪陳本注見上輸苑新書前集卷六引品令同」佩水蒼玉「晉官品令太子太師佩水蒼玉○今案俞本刪陳本注見上」 \\n 以公望為太師「史記外戚世家云漢高祖以商山四皓為太子太師○今案史記范雎傳云呂尚遇文王立為太師此標目之出典也小注引外戚世家今本史記實無此文而略見留侯世家亦無太師二字也陳本補注漢書張良傳二百餘言殊謬俞本刪公望句改標目作四皓為太師抑誤矣」 \\n 何劭領太師通省尚書事「王晉書何劭字敬祖以本官領太子太師初楊駿以祖每注情於廣陵王遹而賈后無子遂立遹為太子欲令親萬機而年尚小故盛選六傅以邵太師通省尚書事○今案唐修晉書何劭傳無楊駿至立遹二十字餘同又卷四惠帝紀云楊駿輔政立廣陵王遹為太子以何劭為太師亦可借證」 \\n ○太子太傅一百十六 \\n 凡三王教世子立太傅以養之「禮記文王世子篇欲其知父子君臣之道也鄭注猶教也○今案俞本刪陳本無注」太傅審父子君臣之道以示之「禮記文王世子篇○今案俞本刪陳本無注」太傅古官「漢書百官公卿表太子太傅古官也屬官有洗馬舍人○今□漢書洗作先如湻注云先或作洗陳本俞本屬下脫官有二字非是」與卿同班「晉公卿禮□云太子諸傅與卿同班○今案本鈔太子少傅篇引同」位次太師「漢官解故云太子太傅日就月將琢磨玉質言太子如珪玉琢磨以道也位次太師○今案陳本俞本如珪玉三字作有玉之質平津館輯漢官解詁與陳俞本同」職掌輔導「續漢書百官志太子太傅一人秩中二千石職掌輔導太子禮如師不領官屬○今案續漢書百官志同陳俞本脫秩字俞本又刪禮如師七字」傅其德義「大戴禮昔者周成王幼在襁褓之中周公為太傅傅其德義○今案見大戴禮保傅篇同」輔導太子「建武二十八年大會百官詔曰誰可輔導太子者羣臣輒承意言太子舅陰識可○今案范書桓榮傳詔曰作問輒承意作承望上意餘同陳本注范書陰識傳非是」德訓儲宮「晉中興書會稽賀錄循字彥先為太傅本官太常如故詔曰循清真履道慎約居身○今案御覽二百四十四引晉中興書脫本官六字真作直慎作沖餘同俞本脫本官二字真作貞無慎約句陳本改注唐修晉唐尤非矣本鈔貞作真是宋鈔避仁宗諱也」 \\n 太傅在前「禮記文王世子篇太傅在前少傅在後鄭注謂其在學時漢書疏廣字仲翁為太傅兄弟○今案俞本刪此條陳本刪鄭注以下十九字考漢書疏廣傳弟作子餘同」 \\n 太傅不臣「漢魏故事太傅不稱臣少傅稱臣並不朝朔望○今案本鈔太子少傅篇引同御覽二百四十四引魏故事脫不朝句餘同陳俞刪少傅句末句作朔望不朝」 \\n 太子拜傅如事師之禮「晉起居注武帝太始五年詔太子拜傅如弟子事師之禮○今案俞本刪此條陳本拜下有太子」特命並選官屬「魏志涼茂字子修為太傅時何夔為少傅特命二傅與尚書並選太子官屬○今案俞本同陳本刪字下修三字考魏志涼茂傳字伯方無此文惟見卷十二何夔傳」宮事大小皆由「晉起居注晉正帝太始三年始置太子二傅是時宮事大小皆由二傅立章少傅寫之○今案御覽二百四十四引晉起居注宮作官餘同通典亦作官章作草俞本注詳通典而標目又作宮則兩岐也陳本脫由字章亦作草」 \\n 盡天下之選「山濤啟事云太子始之東宮四海屬目保傅不可不高盡天下之選也○今案翰苑新書前集六引山濤啟事目作望無盡字淮嚴輯啟事一卷與舊鈔合陳俞本始下衍傅字脫高字不可上有之官二字」 \\n 石奮以恭謹選「史記萬石君傳石奮無文學以恭謹無比遷為太子太傅○今案近本史記同陳本恭誤泰」程秉以名儒徵「吳志程秉字德樞孫權聞其名儒以禮徵秉既到拜太子太傅○今案吳志八程秉傳同俞本樞誤儒」鄧禹以名臣拜「續漢書鄧禹孝明皇帝以禹先帝名臣拜太子太傅進見東宮甚優寵○今案姚輯汪輯本續漢書鄧禹傳脫孝字皇字餘同陳本脫進見二字」王導以驃騎「晉中興書云琅邪王導字茂弘以驃騎將軍儀同三司領太子太傅○今案陳俞本刪琅邪及字茂弘五字考唐修晉書六十五亦有之又考宋翰苑新書前集六引北堂書鈔有此文」 \\n 齊王以司空行「晉中興書百官公卿表注齊王攸為司空行太子太傅事○今案書三十八齊王攸傳同又考翰苑新書前集卷六引北堂書鈔太傅句下尚有獻箴太子曰保相之林必擇賢明三句本鈔及陳俞本均脫此乃宋人所見真本書鈔也亟宜補入」 \\n 衞綰謹慎「史記衞綰為太傅為人謹慎景帝為太子時嘗召文帝左古近臣之疾不往及帝○今案史記萬石君列傳無近臣字疾作病帝下有崩乃拜綰為河間王太傅十字餘同陳俞本刪文帝左右近臣六字及帝二字」 \\n 彭祖廉直「漢書彭祖字公子東海下邳人遷太傅廉直不事權貴或說曰天時不勝人事君以不修小禮曲意無貴人左右之助○今案漢書卷八十八儒林傳同陳俞本於助下增入甚多非本鈔之舊矣」 \\n 高帝欲立趙王叔孫願伏誅「史記叔孫通為太傅高帝欲立趙王為太子通諫曰今太子仁孝陛下必廢適立少臣願先伏誅○今案見史記叔孫通列傳本鈔廢下脫數字今補陳俞又增易百餘言則非矣」 \\n 景帝廢粟太子竇嬰因謝病「史記竇嬰字王孫孝景中立栗太子使嬰為太傅○今案見史記魏其武安侯列傳而字王孫三字則漢書竇嬰傳始有之也陳俞本皆有增易」 \\n 王導日夕陳諫「晉中興書王導太傅始議立太子中宗以琅邪王褎賢於肅宗意欲建立導說曰立子以長且紹又賢不宜改革日夕陳諫太子卒定○今案晉書六十五王導傳褎作裒餘同陳俞本改注今晉書並多增改非是」 \\n 張湛稱疾不朝「東觀張湛字子孝為太子太傅及郭后廢因稱疾不朝○今案聚珍本東觀記張湛傳無不朝二字餘同姚輯本脫此條陳俞改注范書非是」夏侯勝受詔撰論語說「漢書夏侯勝字長公為太傅受詔撰論語說賜黃金百斤年九十卒官○今案書七十五同陳俞本脫字長公三字及官字」蕭望之以論語授太子「漢書蕭望之字倩為太傅以論語禮服授皇太子○案漢書七十八同陳俞本刪字長倩三字」賀循制度所正「虞預晉書賀循為太傅朝廷初建動有疑議宗廟制度皆循所正定朝野諮詢○今案翰范新書前集六引虞預晉書議作義所下無正字諮詢作以為一時儒宗」李熹訓導規「臧榮緒晉書李熹字季和為太傅自魏明帝以來久曠東宮制度闕官司不具諸官未置惟置二傅熹在位訓導盡規○今案陳俞本改注今晉書非是」涼茂甚見敬禮「魏志涼茂字伯方文帝在東宮茂為太傅甚見敬禮○今案魏志十一涼茂傳同」仲翁深見器重由是數受賞賜「漢書疏廣為太傅兄子受為少傅外祖平恩侯許□使其弟護太子家○今案漢書七十一疏廣傳同陳俞本增易太多」彥先枕疾虛頓太子親往拜焉「中興書賀為太傅辭以枕疾虛頓臣節不脩中宗命皇太子親往拜之晉陽秋○今案今書六十八賀循傳虛作廢餘同陳俞已改注今晉書」父子俱移病公卿設祖道「漢書疏廣為太子太傅兄子受為少傅在位五歲皇太子年十二通論語孝經廣謂受曰吾聞之知足不辱知止不殆功成名遂身退天之道也即日父子俱移病上疏○今案漢書七十一疏廣傳無成名二字餘同」 \\n ○太子太保一百十七 \\n 成王在襁褓召公為太保「大戴禮昔者周成王王幼在襁褓之中召公為太保保其身體○今案見大戴禮保傅篇」輔翼歸「禮記文王世子篇云保也者慎其身以輔翼之而歸諸道者也鄭注曰慎其身者謹安護之也○今案陳俞本刪鄭注以下」教諭而德成「又云凡三王教世子入則有保出則有師是以教諭而德成也○今案文王世子諭作喻本鈔太子太師篇引亦作諭」劉實以開府加「王晉書劉實懷帝以實為特進開府加太子太保○今案翰苑新書前集卷六引王隱晉書無懷帝字餘同」賈充以太尉領「公贊賈充以太尉領太子太保錄尚書事以公位重堪為保傅或行領各隨其時○今案御覽二百四十四引晉諸公贊無錄尚句及行字堪作其陳俞本脫公位三句」 \\n 陳略有譽西湖渡江為太尉「臧晉書陳略字永曜有譽西湖渡江為太子太保也○王石華校補標目略字今案陳本同俞本脫」 \\n ○太子少傅一百十八 \\n 先王之建太子必擇六行之傅九德之師「薛綜讓少傅表云○今案本鈔太子大師篇引同俞本刪」秩二千石「續漢書百官志太子少傅秩二千石亦以輔導為職○今案續漢志百官四同」與卿同班「晉公卿禮秩云諸傅與卿同班○今案本鈔太子少傅篇引晉公卿禮秩同」輔導玉質「漢官解故云少傅琢磨玉質永承無疆言太子者珪玉也○今案平津館本漢官解詁據書鈔引同」輔導東宮「王晉書山濤少傅詔曰雖使輔導東宮○今案本鈔下葉引東宮下有宜兼督朝事句陳俞本刪雖使二字非也」宮事皆由「晉起居注武帝太始置二傅宮事皆由太傅立章少傅寫之○今案已詳本鈔太傅篇」 \\n 悉主官屬「續漢書百官志太子少傅悉主太子官屬○今案北監本續漢百官志四官誤宮非是」並選官屬「魏志何夔為少傅時涼茂為太傅特命二傅與尚書並選太子官屬○今案已詳本鈔太子少傅篇」不朝朔望「漢魏故事云太傅不稱臣少傅稱臣不朝朔望○今案已詳本鈔太子少傅篇」准古不拜「王晉書荀顗傳時何曾議少傅當稱臣○今案陳俞本時作師議作儀」 \\n 每月朔入見他日無會儀「魏志何夔為少傅涼茂為太傅每月朔入見太子太子正法服而禮焉怹日無會儀○今案魏志十二何夔傳同」少傅思訓「傅玄少傅箴云夫金木無常方員應形亦有隱括習與性成故近朱者赤近墨者黑聲和則響清形正則影直○今案張溥百三家本傅玄集思作司習與作習以」少傅觀德「禮記文王世子云少傅奉世子以觀太傅之德行而審諭之鄭注為說其義也○今案文王世子諭作喻本鈔太師太保二篇引皆作諭」內管銓衡「晉中興書汝南周顗字伯仁拜少傅吏部尚書如故上疏曰臣學不通一經智不效一官○今案事文類聚外集卷一引晉中興書無吏部句官下有云乃欲使臣內管銓衡八字陳本改注今晉書非是」 \\n 秦西不忍放麑孟孫召為子傅「韓子云孟孫獵得麑使秦西抱持之其母隨呼秦西不忍而放抱麑與其母孟孫至求麑不得大怒逐之○今案韓非子說林上篇西下有巴字逐之有云居三月復召以為其子傅陳俞而放七字作而與之段末又增入二行有奇非鈔面目」 \\n 桓榮稽古之力「華嶠漢書桓榮大會諸生陳其車印綬曰此稽古之力也○今案姚輯汪輯本華嶠書脫此條陳俞本改注范書」山濤有古人之風「王晉書山濤為少傅曰濤秉德冲素思心潛通清虛履道有古人之風雖使輔導東宮宜兼督朝事也○今案本鈔上葉引少傅句及東宮句陳俞本思心作心思餘同」衞瓘鼓吹之府「王晉書衞瓘字伯玉為太保領少傅加千兵百騎鼓吹之府○今案今晉書三十六衞瓘傳同」王雅冒雨而拜「裴松之晉書王雅字茂達為少傅拜日迅雷大雨洪注時劉既至而雨愈甚雅射王詢求停不許遂冒雨而拜○今案今晉書王雅傳拜日十六字作將拜遇雨詢作珣求停作請以繖入餘同俞本詢作珣陳本改注今晉書」 \\n 匡衡陳便宜「漢書張良字子房為少傅高帝欲廢太子立趙王如意周昌諫不能止張良立奇策○今案漢書八十一匡衡傳有陳便宜句此本鈔標目之所出也張良以下標目不相聯屬陳俞本分為二條較為妥善」 \\n 疏受辭禮閑雅「漢書疏受太子家令恭謹敏而有辭宣帝置酒太子宮奉觴上壽○今案漢書七十一疏廣傳同陳俞本於上壽句下再增數語非是」王丹德重當時「書王丹字仲回為少傅謇謇正直名德重於當時○今案俞本及御覽二百四十四引書同陳本脫名字於字汪輯本亦據書鈔御覽引姚本脫字仲回三字」甄宇清靜少欲「東觀甄字字長文拜太子少傅清靜少欲常稱老氏知足之分也○今案聚珍本卷十六姚輯本卷三東觀記甄字傳靜作淨餘同」羊祜克己復禮「山濤啟辜云臣非啟少傅選事羊祜秉德尚義克己復禮又年尚少可久於其事也○今案嚴輯山濤啟事一卷據書鈔引同翰苑新書前集引選事作高選餘同陳俞本脫臣昨啟三字選事二字」 \\n 華廙得輔導之義「王隱書華廙字長駿遷散騎常侍為太子少傅甚得輔導之義○今案御覽二百四十三引王隱晉書脫字長駿八字餘同」周顗有不言之益「晉中興書周顗拜少傅上疏辭詔曰紹幼沖便居儲副之富貴賴軌正以袪蔽望之儼然有不言之益○今案今晉書六十九周顗傳無富字賴上有當字正作匠餘同陳俞本皆改注今晉書又考翰苑新書前集卷六合璧事類後集卷四十五皆引北堂書鈔云晉周顗拜少傅詔曰有不言之益此宋人所見真本書鈔也與孫本舊鈔亦足印合」 \\n 子房雖疾臥傅太子「漢書張良傳漢十一年黥布反上自將而東羣臣居守皆送至霸上○今案漢書四十張良傳脫臥字但見史記留侯世家耳陳俞本詳載漢書百餘言非本鈔之舊」巨源雖疾乘輦導人「王晉書山濤轉少傅年已七十表疾求退不聽尋講武於宣武陽○案今晉書四十三山巨源傳及陳俞本陽作場惟本鈔輦篇引仍作宣武陽」 \\n 上疏歸道以書辭謝「華漢書桓榮為少傅以太子經學成畢上疏謝歸道太子以書謝○今案姚輯華嶠漢書一卷少傅誤太傅汪輯本不誤然脫成字餘同陳本改注范書」表疾求退手詔不聽「王晉書山濤年七十表疾求退帝手詔不聽遷尚書右僕射○今案今晉書四十三山濤傳同」三世傅東宮談者歎美「晉中興書丹陽薛兼字令長祖綜父瑩兼遷尚書領太子少傅自崇至兼三世傅東宮談者歎美○今案今晉書六十八薛兼傳陽作揚美作之餘同陳俞本改注今晉書並有竄改又考吳志薛綜傳注引王隱晉書有兼三世傅東宮一條可作旁證」 \\n 父子為師傅朝廷榮焉「漢書疏廣為太子太傅兄子受為少傅每朝進見太傅在前少傅在後父子並為師傅朝廷以為榮○今案見漢書七十一疏廣傳」 \\n ○太子詹事一百十九 \\n 詹事秦官「漢書百官表云詹事秦官也應劭注曰詹省也給也掌皇后太子家臣屬有率更家令○今案見漢書十九上百官公卿表掌后以下又是表文陳本脫此十三字」 \\n 真二千石「應劭注百官表案臣贊曰茂陵書詹事秩真二千石○今案見漢書卷十九上陳本連合上條注內」銀章青綬「晉令云詹事分清兩梁冠絳朝服銀章青綬○今案杜氏通典引晉令分清作介幘餘同陳本刪此二字」舊規領護「晉令云詹事品第三舊規中領護○今案陳本同俞本規作視本鈔太子左右衞率篇引晉令亦有舊視領護句」 \\n 掌一宮事務「晉公卿秩云詹事亦宦者主中諸官事務也○今案藝文類聚引晉公卿禮秩云太始中立詹事掌一宮事務與本鈔微異陳本但留書名五字」惣司之任「起居注武帝以王恭為丹陽尹領詹事恭讓表曰今皇儲始建惣司之任崇替所由○今案御覽二百四十五及翰苑新書前集卷六引晉起居注同」彈肅一宮「王珉答徐邈書詹事彈肅一宮如尚書臺令中丞也○今案類聚引無臺字餘同御覽二百四十五引無肅字臺令五字作左丞矣餘同又考翰苑新書前集卷六引北堂書鈔與舊鈔印合惟亦無臺字此宋人所見真古本也本鈔臺字或是傳鈔者誤增」 \\n 妙簡賢才一時務「晉起居注武帝以王恭為詹事恭讓表曰宜妙簡賢才盡一時務○今案嚴輯全晉文王恭集據書鈔未改本引同陳本及御覽二百四十五引務字作之勝」 \\n 竇嬰諫傳梁王「漢書竇嬰字王孫孝景即位為詹事帝弟梁孝王母竇太后愛之孝王朝○今案見漢書五十二竇嬰傳陳本增易太多」孔霸經授太子「漢書孔霸字次孺宣帝時以經授太子為詹事○王石華校標目霜改霸今案見漢書八十一孔光傳」卞壼裁斷朝廷「于寶晉紀云卞壼字望之遷詹事世稱卞壼裁斷朝廷實忠於事上○今案白帖七十五引于晉紀脫廷字餘同」王恭清操過人「晉中興書太原王恭為中書令領詹事好學問清操過人○今案今晉書八十四王恭傳無好學三字餘同考翰苑新書前集卷六引北堂書鈔有學問二字仍脫好字可知古本舊鈔足訂令晉書之誤」 \\n ○太子左右衞率一百二十 \\n 主門衞秩千石「如湻注漢書百官表衞率主門衞秩千古續漢書百官志衞率一人○今案近本漢書百官表無如湻此續漢書百官志志四及陳本俞本一人下有主門衞士句餘同」舊視中領護「晉令左右衞率品第五舊視中領護○今案陳本俞本視作規」 \\n 泰始分置左右「晉公卿禮秩云衞護漢魏未見入晉建置衞率令一人秦始始分置左右率一人領兵各五千人也○今案陳俞本刪衞護七字陳本泰誤秦俞本建作武餘同考今晉書職官志無未見以上入晉作晉惠始分作五年分領兵句作各領一軍」 \\n 率四精兵萬人「王晉書劉卞字叔龍為左衞率知賈后必害太子乃問計張華華曰初無所聞○今案今晉書三十六劉卞傳聞下有東宮四率精兵萬人句餘同」 \\n 將順匡救拾遺補闕「臧晉書徐邈為前衞率在東宮朝夕入見將順匡救拾遺捕○今案今晉書九十一徐邈傳無將順句餘同」侍衞威重宜得其才「山濤啟事云左率缺侍衞威重宜得其才無疾患者○今案通典職官十二引山濤啟事無衞字餘同」裴庾裴栒並為名士「喬潭冀州記云裴康字仲預楷字叔則並為名士至太子衞率○今案御覽二百四十七引喬潭作荀綽衞上有古字」一崇孫尹皆其選也「山濤啟事云太子左衞率缺城陽太守石崇北中郎中司孫尹皆忠篤有文武皆其選也○今案通典職官十二引山濤啟事脫北中七字餘同陳俞本亦脫」胤為黃門領「晉中興書高平郄灰字道胤為給事黃門侍郎領太子右衞率○今案御覽二百四十七引中興書脫黃門句本鈔下數條引無太子二字餘同」處默以博士為「又云吳隱之字處默以太舉國子博士為右衞率○今案御覽二百四十七引晉中興書以太學作太元中以四字陳俞本改注今晉書」 \\n 筡邈建元為前衞「又云東莞徐邈字仙民建元中為太子前衞率○今案御覽二百四十七引晉中興書無東莞二字餘同陳俞本改注今晉書」仙民一時雋彥「臧晉書徐邈字仙民姿性端雅皇太子富於春秋○今案今晉書九十一徐邈傳脫姿性句秋下有皆一時之俊句」茂仲動可觀採「荀氏家傳悝字茂仲山濤舉為右率清和履正從容顧問動可觀採○今案御覽二百四十七引荀氏家傳仲作中履誤理餘同」卞敦可式遏邊境「晉中興書卞敦除左衞率時胡賊侵逼淮泗中宗求良將可以式遏邊境者公卿舉敦○今案今晉書七十卞敦傳胡賊作石勒餘同陳俞本及本鈔敦俱作郭」郄恢有蕃伯之望「晉中興書高平郄恢字道胤為給事黃門侍郎領右衞率恢風神魁梧烈宗器之以為有蕃伯之望擢為雍州剌史○今案御覽二百四十七引晉中興書脫蕃伯二句器作異餘同本鈔上數條亦引衞率以上」 \\n 北堂書鈔卷第六十五 \\n  \\n 　"}
{"章节": "●北堂書鈔卷第六十六    設官部十八", "正文": "　 \\n ●北堂書鈔卷第六十六設官部十八 \\n 　 \\n  \\n 隋祕書郎虞世南撰南海孔廣陶校註太子中庶子一百二十一　太子家令一百二十二太子率更令一百二十三　太子僕一百二十四太子門大夫一百二十五　太子中舍人一百二十六太子洗馬一百二十七太子舍人一百二十八 \\n ○太子中庶子一百二十一（庶子附） \\n 職如侍郎「續漢書百官志云太子中庶子職如侍中員五人○今案北監本汲古本同」秩六百石「應劭注漢書表云庶子員五人秩六百石續漢書百官志云太子中庶子也○今案應劭注見漢書卷十九上百官公卿表續漢以下今本同」八舍之職「環濟要略庶子謂宮中諸吏之適子及支庶在版籍者也○今案藝文類聚四十九引要略官版籍句下有授八舍之職句餘同陳本但有庶子謂八舍之職七字且不辭矣」一官要任「晉起居注云武帝置中庶子四人惠帝建武元年也○今案翰苑新書前集卷六合璧事類後集卷四十六引晉起居注皆無惠帝以下餘同」衞太子家「班彪牋云竊見國家故事選公卿列侯子孫衞太子家為中庶子前左將軍也○今案陳俞本刪前左五字」管綜門下「王恂啟以桓謙恪太子中庶子曰東宮之選宜盡一時之美中庶子管紑門下○今案本鈔下文引恪作帖陳俞本恪作為又陳本謙誤議」侍接左右「晉齊王攸與山濤書云太子中庶子侍接左右誠宜得篤粹有行檢之人○今案類聚四十九引侍上有加字無左字之作六又御覽二百四十五引與原鈔同陳本脫檢字俞本刪此條」 \\n 切問近對「吳錄云孫登為太子太傅張溫言於上曰中庶子切問近對○今案吳志十四孫登傳亦同陳本已改注吳志」東宮顯職「晉齊王攸與山濤書云太子中庶子宮顯職○今案御覽二百四十五引此書同」東宮顯選「山濤啟事云中庶子東?今有二缺眾議咸以領兵太守荀寓為之○今案俞本及嚴輯本山濤啟事同陳本為之作為也」宜得高茂「又云今中庶子賈模缺東宮官屬宜得高茂求備一人則難宜先德○今案俞本模下有遷字宜上有猶字德業作用素業陳本脫今字賈模字東宮四字宜先四字御覽二百四十五引山濤啟事無求備以下」 \\n 宜得彥茂「又云今中庶子缺宜得彥茂如劉儼石崇不審可有合聖意者不○今案陳本中下衍書字劉上脫如字俞本畜作識脫有字者不二字通典職官十二引山濤啟事彥作俊」 \\n 大臣薦王商「漢書王商傳云商字子威少為太子中庶子父卒推財以分異母弟○今案見漢書八十二」山濤用劉粹「山濤啟事云中庶子賈模缺太尉長史劉粹光祿史周蔚○今案陳本脫光祿以下增入為之可也句俞本脫太尉十字蔚下有純粹篤誠宜補六字御覽二百四十五引山濤啟事模缺下作宜補劉粹周蔚詔用粹」 \\n 桓謙堪居內侍「王恂啟以桓謙帖太子中庶子○今案本篇上文引帖作恪陳俞本帖作為又陳本謙誤議」王商宜備近臣「漢書王商書云商少為太子中庶子父卒推財以分異母弟無所受○今案漢書八十二受字下有於是大臣薦商宜備近臣二句」顏含操行徵「晉中興書云顏含字弘都少有操行肅宗初臨東宮侍宜須儒素有行者乃徵含○今案陳本俞本皆改注今晉書惟俞本弘都作子弘餘同舊鈔則又非今晉書矣考今書八十八肅宗八字作東宮初建俞本豈欲以晉中興書之文改名今晉書耶」 \\n 陶侃孝廉拜「陶氏家傳云侃遷太子中庶子君少而好學善談元理尤明詩易○今案御覽二百四十五引陶氏家傳同翰苑新書前集卷六引侃誤伉陳俞本云按侃本傳不載」 \\n 傅喜好學選「漢書傅喜字稚遊少好學有志行哀帝立為太子成帝選受太子庶子○今案見卷八十二傅喜傳」祖納文義選「王隱晉書組納傅字士言以清言名理文可觀遷太子中庶子○今案俞本選作遷餘同考今晉書六十二祖納傳無名理二字亦作遷葢本鈔注內亦作遷標目作選沿上條而誤耳陳本改注今晉書他語」 \\n 長成少知名「魏氏春秋云阮渾字長成少知名為太子中庶子○今案陳俞本脫御覽二百四十五引魏氏春秋成作威脫中字」子威肅敬稱「漢書王商少為大子中庶子以肅敬敦厚稱○今案見卷八十二王商傳」純粹篤誠「山濤事云庶子賈模遷缺宜周蔚○今案詳本篇上文」沈靜履素「晉起居注云武帝咸寍九年詔曰男子○今案御覽二百四十五引晉起居注男子下有皇甫謐沈靜履素其以謐為太子中庶子二句翰苑新書前集卷六引九作元脫男子二字陳俞本已改今晉書」 \\n 才行優著「王隱晉書梁益傳云太子中庶子文立才行優著○今案陳本傳云作為字無文立二字」經學淵博「晉中興書云孔演字舒元為中書郎領太子中庶子云云○今案御覽二百四十五引中興書無字舒七字陳本淵誤滋俞本舒作太領下脫太子二字」 \\n 少喜文學「文章敘錄云荀緯字公高少喜文學為太子庶子○今案魏志二十一裴注引文章敘錄及陳俞本同」受業通詩「漢書馮奉世傳云野王字君卿受業博士通詩○今案見漢書卷七十九」入授經「漢書儒林傳云歐陽地餘字長賓以後經為太子中庶子○今案見漢書八十八」入侍講「東觀漢記儒林傳云劉軼字君文氶平中以易生為中庶子入侍講○今案聚珍本十六無易生為三字餘同陳本軼作■〈車？炎〉無字君文七字易生為三字姚輯本文作久餘與陳本同」 \\n 鮑勛不撓「魏書云鮑勛字叔業為中庶子在東宮正色不撓○今案陳俞本同魏志十二亦同」溫嶠侍見「晉中興書太原溫錄云嶠字太真拜太子中庶子○今案標目有脫字類聚四十九引中興書下有甚見嘉寵數規諫諷議等句御覽二百四十五引亦然陳本見改諫並改注今晉書」 \\n 有鷰來翔王坦被令為賦論之「武陵先賢傳云王坦字方山為中庶子時鷰來翔被令為賦○王石華校賊改賦今案論之二字係下條誤入陳俞本刪之是也又陳本脫時鷰以下俞本時鷰八字作被令為鷰來翔賦」 \\n 蔡穎好奕太子命曜論之「吳志韋曜傳曜字弘嗣為太子中庶子時蔡穎在東宮好奕云云○今案見吳志二十」侍從十餘年「漢書史丹傳云丹字君仲元帝為太子時丹以父高任為中庶子○今案見漢書卷八十二」數得接覲「晉中興書陳郡殷錄云仲堪少好學能清言為中庶子數得云云○今案覲當作見今晉書八十四殷仲堪傳數得句作甚見親愛陳俞本已照改又御覽二百四十五引中興書數得句作甚見知悅餘同」 \\n 數規諷議甚見補益「晉中興書太原溫錄云嶠拜太子中庶子東宮甚見嘉寵數規諫諷議又獻侍臣箴甚有補益○嚴氏校擬刪此條恐非今案原鈔脫東宮以下御覽二百四十五引中興書無補益句今據類聚四十九引補陳本改注晉書標目作數見規諷甚有弘益非舊少面目矣」 \\n 深見嘉寵僚屬莫比「晉中興書太原溫錄云嶠拜太子中庶子在東宮深見嘉寵云云○今案詳本篇上文陳本改注今晉書」固辭疾篤不奪其志「晉起居注云武帝咸二年詔曰男子皇甫謐沈靜履素守學好古其以詍為太子中庶子固辭疾篤恐其所執不奪其志也○今案俞本脫曰男三字沈靜十一字恐其四字餘同陳本已改注今晉書御二百四十五引晉起居注二年作元年脫固辭以下」 \\n ○太子家令一百二十二 \\n 職如司農品擬廷尉「續漢書百官志云家令一人秩千石主倉穀飲食職如司農少府品秩擬廷尉也○今案續漢志百官四無品秩六字餘同陳本脫秩字俞本刪主倉句又改廷尉句別為一條注見通典」 \\n 進品第五「續起居注云太康八年詔曰太子家令進品第五○今案陳俞本改書注非也考御覽二百四十七引續作晉家令作率更僕餘同」東宮達官「晉起居注曰太康八年詔曰太子家令東宮之達官也○王石華校補注東字今案御覽二百四十七引起居注家令作率更僕餘同陳俞本太康上增武帝二字」疏受敏而有辭「漢書疏受字公子以賢良舉為太子家今受好禮恭謹敏而有辭宣帝幸太子宮受迎謁○今案見漢書卷七十一」晁錯上言兵事「漢書晁錯為太子家令是時匈奴強數寇邊上欲發兵以之錯遂上書兵事○今案漢書四十九無欲字遂字餘同陳本已照刪」多所獻替謂之智囊「漢書晁昔傳云文帝時以錯為太子家令多所獻替號為智囊○今案漢書四十九晁錯傳無獻替句史記是錯傳亦然葢永興櫽括之辭也俞本已刪去」 \\n ○太子率更令一百二十三 \\n 率更令千石「續漢書百官志云太子率更令一人千石主庶子舍人更直○今案見續漢志百官四」東宮之達官「晉起居注云武帝太康八年詔曰太子率更令東宮之官也○今案御覽二百四十七引晉起居注更令作更僕」職似光祿竻「續漢書百官志云率更令主庶子舍子更直職如光祿勳○今案見續漢志百官四」秩與衞率同「引起居注云正帝太康八年詔曰太子率更令其進品第五秩與衞率同○今案陳俞本同御覽二百四十七引引晉起居注令作僕衞上有左右二字」掌宮殿之禁屯衞之士「書百官志云率更令秩于石掌宮殿門戶之禁郎將屯騎之士○今案續漢百官志同俞本脫郎將句陳本刪郎將二字屯作名」嚴毅清高「物理論云今有呂子義賢士也為太子率更令嚴毅清高非其數度之內○王石華校呂子下添清字恐今案御覽飲食部引賢上有清字與本鈔下條合又人事部引更令下有人就之宿句之內下燃燭通曉二句無嚴毅四字」 \\n 清賢士「物理論云今有呂子義清賢士也為太子率更令○今案詳上條」 \\n ○太子僕一百二十四 \\n 太子僕主車馬「續漢書百官志云太子僕秩于石主車馬○今案見續漢志百官四無主馭句陳本於官志下增注字然注亦無此語」蔣斌太僕鍾會嘆其才學「蜀志云斌為太僕鍾會愛其才學○今案蜀志十四斌下有弟顯二字」 \\n ○太子門大夫一百二十五 \\n 職比郎將「續漢書百官志云太子門大夫秩六百石職比郎將也○今案見續漢百官志四舊鈔以下三條混入太子僕篇末而此條又再見本篇今據陳俞本訂正」擬公車令「續漢書百官志太子門大夫職擬公車令○今案續漢志百官四職擬句作職比郎將」 \\n 晁錯遷博士「漢書晁錯傳云錯潁川人也受尚書伏生還因上書稱說詔為太子大夫遷博士○今案見漢書卷四十九」金欽舉明經「漢書金欽傳云欽舉明經為太子門大夫○今案陳本但注未詳二字俞本漢書上留二空格葢以為別本漢書也然失考甚矣漢書六十八金日磾傳附金欽有此文陳俞特未檢耳」 \\n ○太子中舍人一百二十六 \\n 盛寍加名「晉中興書百官公卿注云惠帝在東宮以舍人四人才學美者與引中庶子共治文書者也○今案陳俞本注云上有志字無帝以下俞本補注咸寍初置中舍人七字本鈔惠帝二字誤作直事據下文引訂正」 \\n 似黃門任「徐邈與王珉書或說中書舍人職居黃門不與中庶子中間出內○今案陳俞本同嚴輯徐邈文與王珉書未收此條」典文疏「王珉答徐邈書云中書舍人典文疏位如中書郎也○今案陳本同俞本舍上脫書字「流治文書」 \\n 晉中興書百官公卿志云惠帝在東宮以舍人才學云云○今案流字係沿上條疏字而誤本鈔上文引流治作共治」顧榮秀望「晉中興書吳郡顧錄云榮字彥先有清操以南士秀望○今案御覽二百四十六引中興書秀望下有累遷太子中舍人句陳本脫中字俞本注云顧榮詳太子舍人非中舍人云云俞氏此說葢未考御覽耳」 \\n 陸雲才藻「傅亮文章志云陸雲字士龍尚書郎也○今案陳俞本章誤帝又陳本云陸以下俞本尚書四字作有才藻為中舍人」杜錫數諫太子「王晉書杜錫傳云錫字世嘏為太子中書舍人數諫太子○今案御覽八百三十引王晉書無字世嘏三字中書二字陳俞本中下無書字」張敞不答千秋「陸道瞻吳地志云張敞字弘源為東宮中舍人八年不轉會稽王嬖人茹千秋曰中舍人名望久滿此侍公坐當盡拙言敞正色不答○今案陳本脫此條俞本轉誤輔侍作待餘同」 \\n ○太子洗馬一百二十七 \\n 員十六人秩比謁者「張晏注漢百官表云太子洗馬員十六人秩比謁者○今案書百官公卿表洗作先餘同」如謁者「續漢書百官志云太子洗馬比六百石舊職如者○今案見續漢志百官四及俞本同陳本脫舊字」擬秘書「徐邈與王岷書漢制洗冠高山冠○今案俞本冠下增擬祕書三字餘同陳本脫珉字及漢制以下」掌圖籍「引晉起居注云正帝制洗馬八人掌圖籍釋奠稱經則掌其事○今案陳本同俞本刪釋奠以下」典文書「晉齊王攸與山濤書云洗馬今之清選前後典文書才義也○今案陳俞本才義作佳才」在前導威儀「續漢書百官志云制洗馬太子出則當直者在前導威儀○今案續漢志百官四無制字餘同」洗馬清道「徐邈與王珉書漢制法洗馬冠高山冠中朝雜制洗馬清道○今案御覽二百四十六引此書制法作法制雜作新清上有出則在前五字」勾踐執戈為吳洗馬「韓子云勾踐入官於吳執干戈為吳洗馬史記曰越王勾踐世家○今案本鈔一百二十三戈篇引韓子吳下有王字近本韓子喻老篇亦然又執上有身字陳俞本刪史記以下」今之清選「晉齊王攸與山濤書云洗馬今之清選也○今案詳本篇上文」以才學召「魏略云顏斐字文林以有才學召為太子洗馬○今案陳俞本同魏志十六倉慈傳注引魏略無以字召上有丞相二字」以才辨召「王晉書李密字令伯時人稱其才辨蜀平召以為太子洗馬○今案陳俞本辯作辨脫蜀平二字今晉書八十八李密傳同」以弱冠拜「晉中興書河東衞錄云玠字叔寶以弱冠拜洗馬○今案今晉書三十六無以弱冠三字餘同魏志二十一衞覬傳注引世語以弱六字作為太子洗早卒餘同可作旁證陳俞本皆改注今晉書」 \\n 以弱冠登「荀氏家傳云邃字道玄性簡靜解音樂美談論拜太子洗馬○今案陳俞本同亦見今晉書三十九荀傳但無簡靜句耳又考翰苑新書前集卷六引荀氏家傳亦簡靜六字餘同」 \\n 清身潔已「王晉書云解系字少連云云○今案詳本篇下文」雅量弘濟「傅咸傳序云友人魯仲叔雅量弘濟○今案本篇下文引仲叔作叔虎無序字陳俞本亦然」 \\n 篤敏有思「晉齊王攸與山濤書正長嗣篤敏有器思今東宮洗馬欲也○今案陳俞本刪器字及欲也二字」才經文雅「荀氏家傳云邃字道玄拜太子洗馬戴若思時相重作詩誦之序曰洗馬荀道玄既累葉重光才經文雅○今案翰苑新書前集卷六引荀氏家傳邃誤遽時作特誦作頌餘同」以嚴見憚「漢書汲黯字長孺孝景帝時為太子洗以嚴見憚○今案見漢書五十陳俞脫字長孺三字」同官所推「文士傳曰江統字應元補太子洗馬○今案說郛本文士傳洗馬下有每有奏議輒為同官所推二句陳俞本統作充並與下文五事一條合注為一」陸機感恩賦詩「陸機皇太子清晏詩序元康四年秋余以太子洗馬出補吳王郎中以前事食卒不得宴三月十六有命清宴感聖恩之罔極而賦此詩○今案嚴輯陸機文據御覽五百三十九引此書僅有聖恩二句又文選載陸機答賈謐詩序有郎中句以上惟四年作六年耳本鈔前事句以下混入下條今移正」 \\n 江統以五事陳「傳云江統字應元為洗馬○今案晉書五十六江統傳有上書陳五事句餘同陳俞本傳云上補文士二字統作充並與上文同官所推一條合注為一又陳本亦存此條標目陳改諫」 \\n 傅咸同班共事「傅咸別傳云友人魯叔虎雅量弘濟思心邃遠遷太子洗燛咸云謬蒙朝私忝受斯職雖不備而得與此子同班共事也○今案陳本俞本此段並入上文雅量弘濟一條注中叔虎作仲叔無雖不備三字而得作喜得」 \\n 解系州里榮焉「王晉書云解系字少連中兄結字仲連次兄育字雅連各清身潔己仕皆洗馬州里榮焉○今案今晉書六十解系傳結育皆系之弟雅作稚陳本從今晉書改為系及二弟俞本既改今晉書矣又從本鈔作仲兄次兄則兩失矣」 \\n ○太子舍人一百二十八 \\n 更直宿衞如三署郎「續漢書百官志云太子舍人秩二百石無員更直宿衞如三軍署郎○今案續漢志百官四署郎下有中字餘同陳俞本已照補中字脫秩字」備絳衣「班彪便宜表云宜選師傅將相子孫好學有行者以備絳衣舍人葢領此也○今案御覽六百九十引此表絳作縫無葢領句好學句作有行好學陳俞本備上脫以字」掌表啟「摯虞決疑云太子舍人晉置十六人掌表啟也○今案陳俞本及御覽二百四十六引決疑同」 \\n 太學弟子歲課乙科為舍人「漢書云成帝時太學弟子三千人王莽秉政改課乙科通者二十人為太子舍人○今案陳俞本同漢書儒林傳序改作歲無通者二字」太常弟子通三經補舍人「摯虞決疑云太常弟子通三經補太子舍人○今案御覽二百四十六引決疑同陳俞本作二經」校德東宮「山濤啟事云瑯琊王第三子繇隴西王世子越宜早令奉侍皇太子校德東宮若兼庶子○今案陳本刪若兼庶子句嚴輯山啟脫第三兩字」 \\n 今之清選「晉齊王攸與山濤書云舍人今之清選也○今案陳本同」以賢良拜「王晉書云奉侍摯虞字仲洽少好學以賢良拜太子舍子○今案奉侍二字沿上條誤入今晉書五十一以賢良作以對賢良策餘同陳俞本皆改注今晉書」上便宜事「魏志云張茂字彥林太和中上便宜百餘條明帝善之拜太子舍人○今案魏志本傳同」以才「晉八王故事云卞粹字仲仁以清辨監察見稱為太子舍人○今案陳俞本清辨監察作才識清辨又陳本無字仲仁三字俞本粹作敦」以名望超「王晉書王衍字夷甫以名望超為太子舍人○今案陳本同俞本望作門今晉書四十三無以名望三字超作後」以文學舉「桓氏家傳範字元則魏太子始立○今案陳俞本立下有以文學舉為舍人七字」德望歷位「臧榮緒晉書程牧字少言有清名德望歷位太子舍人○今案陳俞本無字少言三字」 \\n 秀望累遷「晉中興書云吳郡顧錄云榮字彥先吳王以南土秀望有清操累遷太子舍人○今案俞本脫吳王以三字操作藻無累遷句事文類聚遺集卷四引中興書無字彥先三字有清操三字及累字餘同陳本已改注今晉書」 \\n 盧浮起家「晉諸公讚云盧浮起家為太子舍人○今案類聚四十夷引晉諸公讚同」 \\n 山簡少拜「臧榮緒晉書云山簡字季倫與譙國嵇紹沛國劉謨齊名少拜太子舍人○今案今晉書四十三山簡傳沛國作沛郡少作初陳俞本已改注今晉書」侯霸有威重「東觀漢記侯霸字□房有威重為太子舍人○今案陳俞本同御覽二百四十六引有威重作嚴而有威聚珍本姚輯本東觀記皆與本鈔同」袁良明經「華嶠漢書云袁良明經為太子舍人○今案姚輯本汪輯本陳俞本同」陳唯有德器「晉諸公讚云陳唯字道基有德器為太子舍人○今案陳俞本唯作准」程牧有才行「臧榮緒晉書云程牧字少言清惠有才行為太子舍人○今案陳俞本同」潘岳神形清辨「王晉書潘岳字安仁神形清辨能屬文為太子舍人○今案陳俞本同今晉書五十五不載舍人事」華譚言語清辨「晉中興書廣陵華錄云譚字令思少以言語清辨知名除太子舍人○今案陳俞本同今晉書五十二言語清辨作有口辨除作遷餘同」彥輔性寡嗜好「王晉書樂廣字彥輔由是顯名為太子舍人○今案今晉書四十三好作慾無顯名句陳俞本已改注今晉書」孝若秉心居正「晉齊王攸與山濤書云秉心居正為太子舍人○今案陳俞本同」博識多聞「晉諸公讚云張華博識多聞問無不知為太子舍人○今案類聚四十九御覽四百七十五引晉諸公讚問無作無物餘同」才名獨步「晉中興書云會稽孔錄云坦字君平以才名獨步補東宮舍人○今案俞本同陳本刪會稽孔錄句今晉書七十八無獨步句」文義可觀「晉中興書范陽祖錄云納字士元有操行以門寒品為能清言明理文義可觀拜東宮舍人○今案俞本同陳本脫范陽祖錄四字字士元三字明理二字餘同今晉書六十二無門寒以下」 \\n 通漢說講石渠「漢書儒林傳云通漢子方以禮生為太子舍人講說石渠○今案書八十八無生字陳俞本無子方二字」季長校書東觀「謝承後漢書燛融字季長年十三明經為太子舍校書東觀○今案陳俞本同姚輯本脫字季長三字汪輯本與原鈔同」 \\n 潘尼上釋奠頌「臧榮緒晉書云潘尼字正叔拜太子舍人上釋奠頌○今案陳俞本同亦見今晉書五十五」晁錯以書稱說「史記晁錯以文學為太常掌孝文使錯受尚書伏生所還因上便宜事以書稱說帝悅詔以為太子舍人○今案史記本傳無帝悅二字陳俞本已照刪」存故人謝賓客「史記鄭當時字莊孝景時為舍人每五日洗浴常置長安諸郊存諸故人請謝賓客夜以繼日常巡不遍○今案史記汲鄭列傳巡作恐」見而悅之「漢書佞幸傳云董賢字聖卿為太子舍人為人美麗自喜哀帝見而悅之拜為郎○今案見漢書九十三」 \\n  \\n 　"}
{"章节": "●北堂書鈔卷第六十七    設官部十九", "正文": "　 \\n ●北堂書鈔卷第六十七設官部十九 \\n 　 \\n  \\n 三老五更一百二十九祭酒一百三十國子祭酒一百三十一博士一百三十二學士一百三十三 \\n ○三老五更一百二十九 \\n 以崇至敬「魏氏春秋云甘露二年詔曰右者必有三老五更以崇至敬○今案俞本同陳本脫必字今魏志四作三年然本鈔下文引魏氏春秋亦作二年」三代所尊「漢書儀云三老五更三代所尊○今案平津館收入漢舊儀補遺陳本亦作漢舊儀然本鈔下文引及後漢書明帝紀注續漢志補注引皆作漢官儀」三老道成於三「孝經援神契云尊三老五更寵以度接三老道成於三○今案續漢禮儀志劉昭注引援神契度接以上御五百三十五引道成句陳本但注援神契三字」五更訓於五碞「孝經援神契云尊五更五者訓於五品○今案亦見御覽五百三十五引」尊事三老兄事五更「東觀漢記明帝紀云永平二年元日始尊事三老兄事五更○今案聚珍本卷二同姚輯本亦同陳本已改注范書」獨拜于屏「漢舊儀云天子父事三老兄事五更天子獨拜于屏其明日三老詣■〈門外卦内〉○今案■〈門外卦内〉即闕字本鈔多作聞陳本脫明日句平津館輯本據舊鈔引同」北面乞言「王晉書曰王祥字休徵魏帝高貴鄉公入學將崇先典乃命祥為三老○今案初學記十八引王隱晉書同陳本改注今晉書見卷三十三王祥傳」執醬而饋執爵而酳「禮記內則云食三老五更於太學天子袒而割牲執醬而饋執爵而冕而惣干○今案此文見禮記樂記篇不是內則」祝哽在前祝咽在後「東觀漢記明帝紀云永平二年元日始尊事三老兄事五更朕親袒割牲云云○今案聚珍本無祝哽二句考范書明帝紀有之咽作噎此特聚珍本有殘缺耳陳本但注後漢明帝紀五字姚輯本脫」 \\n 三公設几九卿正履「漢官儀云三老五更三代所尊三代公設几九卿正履祝哽在前祝咽在後○今案陳本無三老以下平津輯本謂三老八字書鈔引作天子父事三老兄事五更此則非也書鈔上文引父事二句係漢舊儀與漢官儀無涉」 \\n 授以玉杖「續漢書百官志云三老五更杖玉杖又曰仲秋之月郡縣道皆案行戶此民年七十者授之玉杖以鳩為飾為飾也○今案俞本刪陳本脫三老以下近本續漢志此文」 \\n 迎而輭輪「東觀漢記云明帝永平二年元日始尊事三老兄事五更安享輭輪○今案陳本迎而作安車並注後漢明帝紀五字考聚珍本無輭輪句惟范書有之姚輯本脫」 \\n 桓榮尚書賜爵「東觀漢記云明帝永平二年詔曰五更沛國桓榮以尚書教朕十有餘年其賜爵關內侯食邑五千戶○今案聚珍本東觀記十六教作授千作百考范書明帝紀載此詔書正作五千姚輯本脫」 \\n 李躬學明賜爵「東觀漢記明帝紀云永平二年詔曰三老常山李躬年耆學明○今案陳本改注范書俞本刪明帝十字學明下增以二千石祿養身句考聚珍本明帝紀無此文李躬傳與俞本同又夾注云此明帝永平二年詔文與舊鈔脗合姚輯本亦脫」 \\n 王祥秉義湻固小同溫恭孝友「魏氏春秋云甘露二年詔曰關內侯王祥秉義湻固關內侯鄭小同溫恭孝友可以祥為三老小同為五更於是天子乃親率羣司躬行古禮○今案陳俞本同魏志四作甘露三年然本鈔下文引亦作二年」 \\n ○祭酒一百三十 \\n 聰明者為祭酒「晉百官表注云光武好古學廉考太常差次博士有聰明威重者為祭酒○今案陳本同」取長者為祭酒「徐野民繹祭酒義云主人具饌則賓中取長者一人舉酒祭地是則長者為祭酒也○今案御覽二百三十六引無義字主上有古字又脫取字陳本主作王」以酒沃酹「辯釋名云祭酒者謂祭六神以酒沃酹之也○今案陳本玉函山房輯本神下有先字類聚四十六引辯釋名沃酹之作醊之」以酒先祭吳王年老不朝「辯釋名云祭酒者謂祭六神云云以為劉氏祭酒受几杖○今案陳俞本皆脫類聚四十六引辯釋名先祭作祭先無未字」蘇武苦節優寵「漢書蘇武傳云宣帝召武待詔宦者署以武苦節老臣令朝朔望○今案漢書五十四苦作著望下有號稱祭酒甚優寵之八字陳本已照改王氏讀書雜志據舊鈔苦字以證近本漢書之誤」 \\n 荀卿有秀才「史記荀卿傳云卿名况齊宣王時三為祭酒○今案名况二字非史記文乃索隱也近本史記宣作襄又無有秀才三字陳本亦作襄並改有秀才三字作為老師三字」 \\n 杜夷秉真素「晉中興書云杜夷字行齊廬江人世以儒稱尚秉真素中宗以夷為祭酒○今案東觀漢記二百三十六引中興書無廬江句尚秉句陳本脫字行齊六字世作素」 \\n ○國子祭酒一百三十一 \\n 選有道人「漢舊儀云博士祭酒選有道之人習學者祭酒國子卿大夫之子弟○今案陳本同平津館輯本習作有」宜素業士「孔嚴用阮叔為儒林祭酒教云方當庠序之教云云○今案陳俞本嚴作儼」掌國子學「晉百官表注云博士祭酒掌國子學○今案陳本同類聚四十六引亦同亦見類聚三十八引晉諸公贊」領五官掾「蜀志秦宓傳云先主親定益州請宓為師友祭酒領五官掾○今案陳本脫親字蜀志卷八親作既」安車迎君賓「漢書龔騰傳龔勝字君賓王莽遣使者拜勝為講學祭酒稱疾不應徵後莽奉書太子師印綬安車迎勝○今案見漢書卷七十二」執經問行齊「臧榮緒晉書杜機字行齊徐國子祭酒皇太子禮之執經問義○今案陳俞本義作焉又俞本機作畿御覽二百三十六引臧晉書機作夷脫禮之二字」戴逵素業祭酒發蒙冑子「王詢啟戴逵為國子祭酒云前散騎常侍國子博士戴逵遠概云云○今案陳俞本遠上增綽有二字概下有堪發冑子之蒙句」庾純儒行訓導國子「臧榮緒晉書云咸寍三年詔曰議郎庾純篤志好古敦說詩書文說儒行宜訓導國子○今案陳俞本無文說二字行下有也字餘同今晉書五十庾純傳只有為國子祭酒句」刻石寫經「晉諸公贊云裴頠惠帝時拜為國子祭酒奏立國子太學起講堂築門闕刻石以寫五經○嚴氏校以本鈔此文竄入上條注中已移正矣今案類聚三十八引晉諸公贊與舊鈔同俞本闕作閣餘同陳本亦作閣頠作領今書三十五奏立十二字作奏修國學寫下無五字餘同」 \\n 上疏興國學「晉中興書陳郡袁錄云瓌字山甫為祭酒上疏云古人有言詩書義之府○今案陳俞本瓌作環並有竄改今晉書八十三袁瓌傳府下有國學之興自瓌始也二句餘同」 \\n 劉毅博學多聞「臧榮緒晉書武紀云泰始二年詔曰劉毅惠忠好古云云其以毅為散騎常侍國子祭酒○今案陳俞本無惠忠四字武下有帝字無紀云六字」劉智學行優著「又云咸亨四年詔曰南陽王師劉智政化之緒其以智為國子祭酒○今案陳俞本政化四字作學行優著」 \\n ○博士一百三十二 \\n 博士秦官「漢書百官公卿表云博士秦官也掌通古今○今案見漢書卷十九上」端委佩玉「晉中興書博士之職端委佩玉朝之大典必詢度之當以直道○今案陳俞本脫當以句御覽二百二十九引中興書道作正」四海淵源「漢書成紀儒林之官四海源宜□古今○今案見漢書卷十陳俞本多增竄」道之淵藪「魏志云文帝即位時博士執經高柔上疏曰博士者道之淵藪也○今案魏志二十四高柔傳文作明陳俞本已照改」博習舊說訓教學徒「晉中興書博士之職非徒博習舊說訓教學徒而已端委佩玉烈為朝吏人大典○今案陳本同」闡弘冑子「晉起居注云咸寍二年詔曰甄誠公曹志為行道履達覺通義宜在儒林闡弘冑子○今案陳俞本達作先無通義二字又俞本誠作城」參訓國子「晉中興書潁川荀錄云崧上疏云國子博士一則應對殿堂奉觴問顧二則參訓國子以弘儒訓○案陳俞本脫潁川四字以弘四字又俞本觴作酬今晉書七十五荀崧傳亦作酬」明典義「晉令云博士皆取履行清湻通明典義若散騎中書侍欴○今案類聚四十六引晉令湻通作通湻非也陳本注內作典明亦非」曉古文「漢舊儀云武帝初置博士取學通行修專學多藝曉古文爾雅○今案平津輯本雅下有為高弟三字類聚四十六引文誤今取誤所餘同陳本無博學句文誤入無爾雅二字」通古今「○今案見類聚四十六引漢官儀舊鈔誤連下條陳本已改正」通藝事「晉百官表云博士俸有二十五斛云云○今案陳本脫此條」稽合同異「漢官解故云博士稽合同異講論五始為春秋○今案平津輯本同陳本論作語無為春秋三字」辨於然否「漢書儀云博士秦官博者通於古今士者辨於然否○今案類聚四十六引作漢官儀陳本作漢舊儀平津館六分入二書頗非矣」禮義所寄「晉中興書云郭璞言秦博士典於職禮義所寄○今案陳俞本於職作教職」典義是修「楊雄博士箴云洋洋三代典禮是修畫為辟雍國有學教○今案百三家本楊子雲集及陳本教作校又陳本國誤固」入平尚書出部剌史「漢官儀云博士入平尚書出部剌史諸侯相次轉諫大夫○今案平津輯本陳本同」張馮太常好選「郭子云張馮字嗣宗劉真長薦之撫軍曰下官今日為公得一太常博士好選撫軍稱善○今案陳俞本脫類聚四十六御覽六百十七引郭子無字嗣宗三字餘亦字句微異本鈔馮誤平長誤張據本鈔九十八談講篇訂正」 \\n 陳元博士第一「華嶠漢書陳元字襄孫時范升奏左氏淺末不宜立博士元爭之帝立博士四人元為第一○今案姚輯汪輯本華後漢同陳本改注范書」公孫對策第一「漢書公孫弘傳對策為第一召入見容貌甚麗拜為博士待詔金馬門○今案近本漢書五十八召下有入字」匡衡射甲科「漢書匡衡字稚規好學射策甲科為博士○今案見書八十一匡衡傳規作圭」桓榮說經拜博士「東觀漢記桓榮授皇太子經每朝會輒令榮於公卿前說經○今案聚珍本十六公卿句下有因拜榮為博士句陳本已改范書姚輯本同」賈誼通經為博士「漢書賈誼年十八頗通諸家之書文帝詔為博士○今案漢書四十八」長孺通尚書為博士「漢書韋賢字長孺為人質朴少篤志於學兼通禮尚書以討教授號稱大○今案見漢書七十三」仲舒治春秋為博士「漢書董仲舒少治春秋景帝時為博士下帷講誦弟子以次相授業○今案見漢書五十六」延得間失「漢書翼奉字少君以中郎為博士治齊詩經術皆明○今案見漢書七十五翼奉傳此掇拾通傳內非連文也無延得句陳俞本作延問得失」用質疑滯「晉中興書陳郡謝錄云沈字行思康帝時朝議七廟迭毀於是以太學博士徵之用質疑滯○今案翰苑新書前集卷五引中興書無字行思三字時作即位餘同陳本脫陳郡十一字及迭字俞本脫康帝二字迭字」 \\n 曹褎差序禮儀「漢名臣奏云博士曹褎上疏言聖人莫不制禮作樂詔褎差序○今案御覽二百四十二引漢名臣奏無博士□字聖人作王者差作先儀作樂陳俞本已改范書」 \\n 董鈞參議禮樂「范漢書董鈞字文伯永平初為博士時草創郊天祭祀及宗廟禮樂威儀輒令鈞參議○今案范書一百九下董鈞傳初作中郊天作五郊陳本已照改」高堂議饗會「魏志高堂隆字叔平為博士文帝初踐阼羣臣或以為宜饗會○今案俞本同魏志二十五及陳本叔作升」叔孫起朝儀「史記叔孫通為博上及號稷嗣君徵魯諸生共起朝儀○今案史記叔孫通傳及陳俞本無及字」上陳制禮「續漢書曹褎字叔通徵拜博士上疏陳嘉瑞並臻制作之符事下太常上不可許復上疏陳刖禮儀○今案姚輯汪輯本續漢書脫徵拜以下陳俞本已改范書」上言制樂「又云魯充為博士受詔議立七部三雍大射養老○今案陳本俞本姚輯本汪輯本皆同」災異問子思「漢書平當字子思以明經為博士每災異輒問常引經術言得失也○今案漢書七十一平當傳每災作每有災輒問四字作當輒傅陳俞本已照改惟刪當字」大議訪范升「東觀漢記范升字辨卿遷博士每有大議輒見訪問○今案聚珍本無字辨卿二字陳俞本亦然又升誤叔姚輯本與陳俞同」錄冠獄行風俗「漢書孔光字子夏經學尤明成帝舉為博士數使錄脕云云○今案見漢書八十一」元世學義著名「王晉書江統字元世以學義著名為國子博士○今案陳俞本同然武帝只有太始太康無太熙年號疑有誤也御覽四百七十五引諸公贊有盧浮為國子博士句亦可借證」 \\n 張禹經學精習「漢書張禹字子文蕭望之奏為經學精習試為博士○今案見漢書八十一」申公為詩最精「魯國先賢傳云漢文帝時聞申公為詩最精以為博士○今案類聚四十六引御覽二百三十六引同陳本國誤子」魯丕兼通五經「東觀漢記魯丕字叔陵專心於學朝夕孜孜云云○今案陳本同聚珍本東觀十九姚輯本卷六作沈深好孳孳不倦姚又丕誤平略同」張玄兼通數家「又云張玄字君夏其學兼通數家○今案陳本聚珍本姚輯本東觀記同」樂祥五業並受「魏略云樂祥字文載少好學黃初中徵拜博士時太學初立惟祥五業並授○今案魏志十六杜畿傳注引魏略及陳俞本祥作詳」長卿以魯詩教授「漢書薛廣德字長卿經術明宜充博士○今案見漢書七十一」子叔善蒼雅「魏略曰邯鄲湻字子叔博學有文章又善蒼雅蟲篆為博士○今案魏志二十一裴注引魏略及陳本文章誤才章俞本不誤」孝友通字指「魏略云蘇林字孝友博學多通古今字指几諸書傳皆釋之○今案魏志二十一劉劭傳注引魏略同」朱雲登論難「漢書朱雲字游是時少府五鹿充宗貴幸○今案漢書六十七幸下有雲登堂既論難連拄五鹿君繇是為博士等句陳俞本已照增」子華重席講學「殷氏世傳云亮字子華為博士稱講學大夫論勝者賜席亮重席八九○今案御覽二百三十六引殷世傳脫字子華三字餘同類聚四十六引亦然又稱作遷」儒者高之「續漢書桓榮字春卿為博士榮之官車駕親幸儒者高之○今案姚輯汪輯本作字子春餘同陳俞本脫字春卿三字」學者自遠而至「謝漢書路仲翁好學家居授學者自遠方而至徵博士○今案陳俞本姚輯汪輯本謝書徵下有為字」著錄自遠方至「東觀漢記薛漢字子公才高名遠兼通書傳苶不昭覽推道術尤精教授常數百弟子自遠方至者著為錄○今案聚珍本東觀十七昭作照無推字餘同陳本子公作公子昭作招無推字姚輯本仍作子公餘與陳本同」 \\n ○學士一百三十三 \\n 順帝二百人「胡伯始漢官儀云順帝時學士二百人○今案陳俞本學士作學生同」漢末至千人「摯虞決疑要注云漢初置弟子五千人與博士共習禮儀○今案通典選舉二引決疑注同陳本脫共字」通二經補文學「又云弟子滿二歲通二經者補文掌故不通者後輩試之○今案陳俞本脫不通七字御覽五百三十四引亦然二百四十六引決疑注略異」通一經稱弟子「又云魏時募學者好誦大學為門人滿三年試通一經者稱弟子○今案陳俞本脫試字」甲科補文學「胡伯始漢官儀云弟子乙科補國學甲科補文學○今案陳本脫補國以下五字俞本亦然惟甲乙兩字俱作丙」上書請嵇康「王晉書云晉文王教云嵇康學生三千人上書請康為博士○今案陳俞本教云九字」下牀拜符融「廣奮傳云仇香在太學符融與郭泰齎剌就房與談日暮二人因宿至旦泰乃歎曰君非郭泰友耶下牀為拜○今案俞本標目改拜仇香廣上增後漢二字符作馬與談二十字作謁之遂請留宿泰嗟歎餘同考范書無廣奮傳惟仇覽傳與此文略同俞本於談以下改從范書陳本則全改范書并合下文賓言一條非原鈔之舊矣」 \\n 孔嵩遊集帝學「謝承後漢書孔嵩宇巨山與范式俱在太學嵩家貧傭為新野阿里街○今案姚輯本謝書無嵩家以下又附注謂范書作仲山嵩家貧為傭卒汪輯本家貧作貧居為作於無阿里街三字餘同陳俞本巨改仲脫嵩家二句」 \\n 郭憲遊志太學「汝南先浿傳云郭憲字子橫體忠烈之節遊志太學貫通祕奧光武賦之○今案俞本賦作嘉陳本脫貫通以下」仇香不與賓言「廣奮傳云仇香在太學符融與香比字有高名賓客如雲香終年不與賓客言融奇之乃要與之語香高揖正色曰天子設太學豆但使人游談○今案俞本符作馬年作日餘同陳本改從書並合注在上條」 \\n 北堂書鈔卷第六十七 \\n  \\n 　"}
{"章节": "●北堂書鈔卷第六十八    設官部二十", "正文": "　 \\n ●北堂書鈔卷第六十八設官部二十 \\n 　 \\n  \\n 隋祕書郎虞世南撰南海孔廣陶校註長史一百三十四司馬一百三十五從事中郎一百三十六掾一百三十七屬一百三十八　功曹一百三十九 \\n ○長史一百三十四 \\n 銅印墨綬「晉百官表注云太宰長史銅印墨綬朝服進賢兩梁冠官品第六俸月五十斛○今案陳俞本脫官字月字」秩皆千石「續漢書百官志云太尉司徒司空諸將軍長史各一人也○今案見續漢百官志一」毗佐三台助鼎和味「漢書儀云太尉居司徒長史秩比二千石號為毗佐三台助鼎和味其遷也多據卿校也○今案陳俞本書作官脫其遷以下又陳本無號為二字平津本漢官儀卷上據御覽引無其遷以下又漢?一卷據書鈔及文選注引與舊鈔同」 \\n 差次九品詮衡人倫「于寶司徒儀云左長史之職掌差次九品詮衡人倫○今案陳俞本同」職無不監「胡伯始漢官儀云漢丞相置長史一人銅印墨綬秩千石職無不○今案陳本墨作黃監作攬平津館本脫通典職官長史條下亦有職無不監司」掌察郡吏「于寶司徒儀云左長史職掌佐公脩文政檢其法憲明其分職各以云云○今案陳俞本皆無各以二字又陳本脫檢其二句」徐奕綜留事「魏志武帝紀云太祖討張魯留奕為丞相長史征孫權徙為留府長史謂奕曰君之誠亮也今使君紑留事○今案魏志徐奕傳張魯作馬超誠作忠本鈔作誠者虞永興避隋高祖父諱也餘同」 \\n 杜龍為留府「又云太祖討張魯還留奕為丞相長史佐關中○今案魏志徐奕傳張魯作馬超住關中作時關中未甚安且在留奕句上又無杜龍二字考魏志武紀及注於討張魯事皆無徐奕此二條」 \\n 心如鐵石「魏志令云領長史王必是吾披荊棘時吏也心如鐵石○今案見魏志武帝紀注引魏武故事載令」性勤王事「晉中興書丹陽薛錄云兼字令長初入洛張曰南金也遷長史恪勤王事○今案俞本脫張字歎誤歆陳本改注今晉書」伯長才長方用「山公啟事云太尉長史缺案鎮東大將軍大掾泰山胡伯長○今案俞本方作可陳本脫鎮東二字」張勃軍間用長「又云鎮西長史張側遷處缺案尚書郎張勃○今案陳俞本脫張側四字」鄧殷有文武「又云太尉長史鄧殷通職有文武為北中郎將長史○今案本鈔薦賢篇引通職作道識脫有字及為北句陳俞本職作識又陳本脫為北句俞本武下有才字」耿遷有器幹「又云北中郎長史當更遷前御史耿遷公誠有器幹○今案鈔北上有太尉長史四字係沿上條誤入今刪正陳俞本更下刪遷字又脫公誠二字」吳良方正「東觀漢記吳良為司徒長史以清白方正稱○今案俞本同聚珍本為作遷陳本脫清白二字姚輯本東觀記與原鈔同」餺咸執正「王晉書傅咸為司徒佐長史多所執正○今案陳俞本佐作左亦見御覽二百九引干寶晉紀無佐字餘同」葛亮舉張裔「葛亮集云長史張裔參軍蔣琬與司徒監岑述不知亮與嶷○今案此條有譌脫嶷即張嶷也百三家本嚴輯本皆脫陳俞本但注蜀志舉張裔事無參軍以下」劉弘知陶侃「晉中興書陳留阮錄云孚字遙集琅邪王裒為軍騎將軍高選綱佐以孚為長史中宗詔曰卿記綜軍府郊壘多事○今案舊鈔此條標目與小注不符當分為二考劉弘知陶侃事亦見御覽二百四十九引晉中興書故傳鈔者誤合也陳俞本仍分二條陳本皆改注今晉書俞本則上條亦改今晉書矣下條裒誤褎多事下有宜節飲也可」 \\n 蕭然而退「世說云南陽劉麟之隱居於陽岐下時符永固臨江上荊州剌史桓車將盡謀謨之益徵為長史遣人船往迎贈脫甚厚麟之登舟見沖無用蕭然而退○今案荀陰軒世說棲逸篇驎作驎無居字車騎仲沖謀作訏登作升蕭作脩皆可兩通又永固作堅則永興避隋諱也陳俞本皆改今晉書非矣」 \\n ○司馬一百三十五 \\n 脩武政簡軍旅「干寶司徒儀云司馬之職掌佐公修武政上簡其軍旅飭其器械也○今案陳俞本脫上字又陳本掌誤常」李鎮才長方用「山公啟事云平南司馬缺案琅邪李鎮字仲達綱紀部事練習兵馬才長方用○今案陳俞本長作良又脫字仲達三字」趙虞軍間用長「又云北軍郎將司馬當便選尚書郎趙虞誠篤有意略軍間用長也○今案陳俞本無意字」岸幘嘯詠因酒縱狎「世說云桓宣武作荊州引謝奕為司馬奕既上猶推布衣交在溫坐岸幘嘯咏無異常時宣武每曰我方外司馬遂因酒縱狎○今案惜陰軒本世說簡傲篇時作日縱狎作轉無朝夕禮餘同陳本已改今晉書俞本將標目分為兩條因酒句改今晉書皆非舊鈔面目矣」 \\n ○從事中郎一百三十六 \\n 職參謀議「續漢書百官志云諸將軍從事中郎二人秩六百石職參謀議○王石校郎中改中郎今案見續漢百官志一」維正大體「干寶司徒儀云從事中郎之職各當其所治之曹而綱紀其事雄正大體恭參謀議○今案御覽二百九引干寶司徒儀當作掌恭參作參輔餘同陳俞本各當七字作分曹二字無恭參句」 \\n 鄭達志越其儔「三輔決錄云鄭達字文信累辟不就大將何進表為從事中郎○今案陳俞本達作逵二酉叢書張輯決錄脫」山簡不拘品位「鎮東大將軍司馬伷表曰從事中郎缺用第二品中散大夫河南山簡清粹履正才職通濟品儀第三○今案陳俞本伷誤袖二品作三品粹作精第三作第二今晉書山簡傳脫瑯邪王伷傳有鎮東句亦無表曰以下」 \\n 棗據通識「王晉書云太尉中郎棗據通識有文武○今案陳俞本多案語三行又俞本武下有才字」荀組清識「晉中興書潁川荀錄云組字大章司馬王渾表曰左西屬荀粗交義貞潔清識見稱宜為從事中郎○今案御覽二百九引中興書馬作徒交作文潔作絜宜下有轉字陳俞本已改今晉書」 \\n 劉道真為扶風王所用「郭子云劉道真嘗為司徒扶風王駿以五百疋布贖之既而用為從事中郎○今案陳俞本改注晉百官名玉函山房輯郭子據御覽引駿上衍司馬二字」 \\n 阮遙集為元皇所容「晉中興書陳留阮錄云孚字遙集中崇元皇帝遷左丞相補從事中郎終日酣醉恆為有司所按元帝每容之○今案晉書四十九無皇字遷左九字作丞相從事中郎七字餘同陳俞本皆改今晉書」 \\n ○掾一百三十七 \\n 公府掾比元士「續漢書百官志云公府掾比古元士元士三命也○今案續漢百官志一」東西曹掾秩四百石「漢書儀云東西曹掾秩四百石○今案平津館輯本收儀卷上聚珍本同考范書銚期傳注引作漢官儀陳俞本改續漢志非也」三公委策「崔實政論云且三公天子之股肱掾屬則三公之喉舌天子南面三公委策掾屬以答天子○今案御覽二百九引政論南上有恭己二字面下有於三公三字陳俞本脫天子南面十四字」 \\n 朝廷為榮「又云三公掾屬位卑職重乃言行之本樞在朝廷以為榮○今案陳俞本脫乃言六字」如師弟子白錄不拜「漢書儀云丞相掾史見禮如師弟子白錄不拜朝也○今案聚珍本漢舊儀卷上同陳俞本白作日無朝也二字又俞本書字作舊」敦明教肅厲清風以訓羣吏以貴朝望「干寶司徒儀云掾屬之職敦明教義肅厲清風非禮不言非法不行以訓羣吏以貴朝望名常長其理者也○今案御覽二百九引干寶司徒儀名常七字作各掌其所治之曹七字餘同足證舊鈔乃傳寫之誤其治作理者乃唐人轉鈔時避高宗諱也陳俞本貴作重又陳本注內無敦明以下俞本長作當」 \\n 公辟則輕臺除則重「胡伯始漢官儀云初丞相掾吏員七五人分為東西曹佚比六百石漢末羣公自辟則輕臺除則重也○今案平津本脫陳俞本七下脫五字則輕句脫字自字」 \\n 或朞月而長州郡或數年而至公卿「崔實正論云三府掾屬及其取官又多超卓或朞月而長州郡或數年而至公卿誠不假非其人其負牒而亡也○今案陳本脫及其以下俞本月作年誠作職負上無其字但空一格餘同嚴輯崔實文及其上有位卑職重句誠不以下夾注云有脫文」 \\n 邴原守典訓「魏略云邴原字根矩辟太祖司空掾原女早亡時太祖愛子倉舒亦太祖欲合冥昏葬原辭曰合葬非禮也原之所以見容明公者以能守訓典也○今案魏志十一無冥昏二字餘同陳俞本已改魏志」 \\n 高柔明憲典「又云高柔字文惠為尚書郎轉拜丞相西曹掾太祖令曰夫治定之化以禮為首撥亂之政以刑為先掾明于憲典○今案魏志二十四高柔傳西作理陳俞本亦作理」 \\n 陳寵科條辭訟「漢雜事云陳寵為司徒掾科條辭訟比率相從撰為八卷至今司徒治訟察吏常以為法○今案御覽二百九引漢雜事只有徒掾以上陳本改注范書俞本以范書之文冒稱漢雜事尤非」 \\n 班彪專心述作「華嶠後漢書班彪字叔皮辟司徒掾彪既才高而專心述作在史籍之間○今案姚輯汪輯本脫范書七十上司徒掾作司隸茂才專心作好字陳本俞本改范書而注內仍同舊鈔葢兩失矣」 \\n 典定文義「桓譚新論云茂陵周智孫胡不為賦訟酬應之文為大司徒掾見使兼眾事典定文義○今案嚴輯全後漢文卷十五據舊鈔未改本引同陳本脫孫胡以下俞本應酬之文誤作金應之分無見使六字」 \\n 舉奏刺史「華嶠後漢書弟五種字仲與以司徒掾舉奏刺史二千石○今案御覽二百六十五引華嶠書略同姚輯本脫此傳汪輯本第五種傳脫此文陳俞本已改注范書」 \\n 舉奏事臣「謝承後漢書崔瑗字玉講論六經三辟公府論議京師談高妙安帝時○今案陳俞本脫姚輯本汪輯本瑗傳脫此文且議論以下有譌脫事臣二字亦疑誤」議論抗直「續漢書何敞字文高太尉宋由辟為掾待之以禮司徒袁安敬重之敞在宰府蹇議論抗宜○今案姚輯汪輯本脫范書七十三何敞傳略同陳俞本皆改注范書」論議正色「魏志國淵字子尼太祖辟為司空掾屬每於公朝論議常直言正色以示無私○今案魏志十一以示句作退無私焉四字陳俞本已照改」陳祖榮常獨視事「漢雜事云陳寵字祖榮為司徒掾先是公府掾多不視事但以文案為務寵常獨視事數為司徒鮑昱陳便宜轉署辭曹幹天下訟所平理無不厭伏者○今案御覽二百九引雜事視作親文案作交接無數為以下陳俞本皆改范書」 \\n 鍾離意為國用心「鍾離意別傳云司徒侯霸辟意署議曹掾以詔送獄徒三百餘人到河北遇盛寒命縣出見錢為徒作襦袴○今案本鈔襦篇引三百作二百御覽二百九引意別傳襦誤？？雩」兒寬溫良「史記兒寬傳云為廷尉史為人溫良有廉恥張湯以為長者數稱譽之及湯為御史大夫以兒寬為椽○今案見史記儒林傳恥作智陳本已改」王述簡貴「郭子云承指辟王藍田為掾庾公問丞相藍田何以王也○今案陳俞本改引今晉書刪郭子以下考本鈔下文引語林則王藍田即王述但此注有脫文耳」劉遐宰士之雋「山公啟事云太尉掾滿奮樂廣司徒掾何朂劉琚司徒掾官粹王正劉澹太尉掾劉遐有才義宰士之雋也○今案嚴輯山公啟事據舊鈔引王正作士正餘同本鈔尚書郎總篇引劉遐作鄧選」 \\n 劉琚宰士美者「又云今尚書郎御史東宮洗馬舍人多缺宰士中後進美者太尉掾樂廣字彥輔司徒掾劉琚字伯瑜王瓚字正長司空掾王政字士則劉澹字初平征西將軍掾諸葛職皆其選也○今案嚴輯本山公啟事據本鈔引政作正葛下無職字但留一空格餘同陳俞本多脫誤」 \\n 范滂有澄清之志「汝南先賢傳曰范滂字孟博辟公府掾登車攬轡概然有澄清天下之志○今案俞本博誤傳陳本已改范書」馬良有克終之美「蜀志馬良字季常為左將軍掾後使吳良謂亮曰今銜國命協穆三家幸為良介於孫將軍○王石華校分改介今案蜀志九馬良傳三作二將軍下有克終句」鮑宣質直「漢書張禹奏曰司空掾鮑宣孝悌廉潔質直甚有威重宜備諫官者也○今案本鈔薦賢篇引鮑作彭悌下脫廉潔二字同」劉琨雋朗「王晉書劉琨字越石少雋朗乃是故尚書郎郭奕外甥年二十七為太子掾○今案俞本雋作儁無乃是以下陳本已改今晉書」太子未定太祖問刑顒「魏志邢顒字子昂為丞相東曹掾初太子未定臨菑侯植有寵太祖問顒顒曰以宗代宗非先世之式也願殿下深察之○王石華校刑改邢今案魏志十二先上無非字式作戒殿作陛深作重」 \\n 寒暑不和黃瓊見李宣「汝南先賢傳云李宣字公休為太尉黃瓊所辟時寒暑不和○今案御覽二百九引汝南先賢傳和下有諸掾有以匡之句俞本休作林陳本注內脫李宣以下」 \\n 文帝待以友禮「魏略云陳羣以侍中領丞相東西曹掾出朝無適無莫惟仗名義不以非道假人文帝在東宮深敬器焉待以朋友之禮○今案陳俞本朋作交略作志考魏志二十二陳羣傳出作在惟作雅朋作交餘同」 \\n 大皇委以書記「嚴氏家傳云嚴奏字平為大皇車騎掾委以書記上歡曰非唯秋兔之亮乃是鷹鸇之爪○今案陳俞本脫上歎以下又陳本無字平二字俞本平上空一格」 \\n 子泰非吾所宜吏「魏志云田疇字子泰太祖遣使避置司空掾引見諮議明日出令曰田子泰非吾所宜吏者也○今案魏志十一置作署」此掾必豫我家事「王晉書云曹志為上丞相辟司馬宣帝為文學掾上初稱疾不應逼召之乃與應命丞相見上心息之曰觀此掾必豫我家事也○王石華校以原鈔曹志誤為定遂改作楊志今案今晉書曹志傳亦無辟宣帝為掾事陳俞本脫此條」 \\n 謝掾必擁旄杖節王掾當作黑頭公「晉中興書云王珣弱冠與謝元俱辟大司馬桓公掾溫語人曰謝掾年三十必擁旄杖節王掾當作黑頭公皆未易才也○今案御覽四百四十三引中興書未易作不易餘同」流涕諫明帝「魏志芊尋字文奧召為軍謀掾青龍中明帝大興宮室羣臣皆負土○今案魏志無董尋傳亦不見明帝紀及注惟見御覽二百四十九引魏志無召字餘同」張目視王公「語林云王藍田少有癡稱丞相以記室辟之既見無他問問米幾價藍田不答直張目視王公王公云王掾不癡謹案王述封藍田侯○今案陳本已改注今晉書俞本記室作門第謹案誤謹哉米上有江東二字無幾字御覽二百四十九及四百九十引語林亦作門第江東作來時無謹案一句葢是永興自加引申語」 \\n 宋弘受罪長孫上書「華嶠漢書陳元傳云元字長孫以才高著名辟司空掾宋弘受罪上書訟之言甚切直又敷陳當世便事○今案姚輯本便下有宜字餘同汪輯本長作襄餘與姚同」齊王曝屍道明露板「晉中興書潁川荀闓字道明大司馬齊王冏辟以為掾曝露屍二月莫敢改葬闓露板請葬○今案晉書三十九改作收陳俞本皆注今晉書」伯闓乞代弟子「風俗通云○今案此見御覽四百二十一引風俗通任望事望字伯闓其弟子殺人云云舊鈔此條脫去注文因與下條竄亂今刪正陳俞本闓誤門」孟玉不請弟子「風俗通云周玘字孟玉為大將軍掾弟子使客殺人被罪玘詣府與太守盛亮見不請弟子之命遂俱盡於獄弟妻不哭其子但哭孟玉孟玉由此為高○今案御覽五百十二引大將軍作右將軍不請誤不講餘同舊鈔周玘三十八字混入上條注中今移正」 \\n 鍾離解病徒桎梏「華漢書鍾離意傳云意字子阿辟大司徒侯霸掾詔送徒詣河內時冬寒病徒不能行意輒移屬縣便作徒衣縣不得已與之○今案姚輯本汪輯本脫陳俞本改注范書」君解鄧融桎梏「謝承漢書封告傳曰告字君達為司徒虞延所辟時隴西太守鄧融以職被罪君達解其桎梏○今案姚輯本汪輯本謝書同俞本亦同陳本封告作風教」范丹狷急佩韋「華嶠漢書范丹傳云丹字史雲辟太尉掾自以狷急不能從俗常佩韋也○今案姚輯本汪輯本皆脫陳俞本皆改范書」何夔誓死畜藥「魏志何夔字叔龍為司徒掾太祖性嚴掾屬公事往往加杖為此夔常畜毒藥誓死無辱是以終不見及也○今案魏志十二無為此二字陳本已照刪」蒲元作木牛「蒲元別傳云元為丞相葛亮西曹掾亮欲北伐患粮難致元牒與亮曰元輒率雅意作一木牛廉仰雙轘人行六尺牛行四步人載一藏之粮也○今案嚴輯本據舊鈔引同俞本無率字作推廉作連陳本多脫句」 \\n 馬良為書草「蜀志馬良傳云良字季常為左將軍掾後使吳良謂諸葛曰今銜國命協穆三家幸介於孫權將軍亮曰君試自為文良即為草○今案蜀志九無書字孫下無權字三作二本鈔上文引亦作三家」 \\n 馬岱干與臺閣「謝承後漢書馬岱字德山辟司徒劉寵府與四府掾屬並詣臺集邊事上奉議邊○今案陳俞本馬作馮無上奉句陳本又無字德山三字姚輯本謝書馮岱傳無末四字餘與原鈔同汪輯本脫馮岱傳」 \\n 韓宣唐突諸侯「魏志韓宣字景仁太祖為丞相召署謀掾常鞠步入宮於東門掖外與臨淄侯植相遇宣恐掩不得去乃以扇自障往於道邊植便問曰何官宣曰丞相軍謀掾植又問曰應得唐突諸侯不宣曰春秋之義在諸侯之上也○今案魏志二十三裴潛傳注引魏略鞠步作於鄴門掖作掖門諸侯作列侯餘同陳本脫俞本脫常鞠二字」 \\n 極輿馬之好「漢書陳遵為公府掾極輿馬衣服之好門外車騎交錯○今案見漢書九十二」專務於交遊「華嶠漢書陳寵字昭公辟司徒鮑顯府是時三府掾屬以不肯事為高專務於交遊寵常非之○今案姚輯本脫此條陳俞本改注范書亦見本鈔上文引漢雜事汪輯本華書脫辟司句脫親為高三字脫專務二句餘同」 \\n 問不及政辭出自劾「東觀漢記閔仲叔傳云司徒侯霸辟仲叔留與相見勞問之下不及政事仲叔曰始被明公辟且喜且懼及奉見明公喜懼皆去所望明公問屬何以為政美俗成化令蒸庶得所○今案本鈔屬篇引無下字留作引聚珍本東觀記及御覽二百九引留作到姚輯本東觀記脫如字何字化字無末句餘同」 \\n 奮手不顧皆投劾出「魏先賢行狀云鍾皓字季明為司徒掾公出道路泥濘導從惡其相灑去公車絕遠還府向閤軫下扶令揖掾屬公奮手云云○今案白帖六十九引行狀軫作鈴扶作疾陳俞本亦作鈴扶上有不字」 \\n 解官而去「續漢書胡剛傳云剛辟大司徒馬宮掾值莽居攝剛即解其衣冠縣府而去○今案陳俞本剛上有胡廣六世祖句徒作農官作冠姚輯本汪輯本續漢書附胡傳據陳本引」投劍潛歸「汝南先賢傳云許嘉字德珍辟司徒府到京師會黨事李杜受誅嘉歎曰仲尼遊於趙郊不入危國今人眾矣吾其行也便投劍潛歸○今案陳俞本投上脫一便字」劉頌出穀「臧榮緒晉書劉頌字子雅辟相府掾奉使勞蜀新平饑荒頌表穀未報遽行開倉出穀蜀民賴之太祖以頌專輒除名○今案陳俞本勞作於又陳本脫字子雅三字及頌專句亦見今晉書四十六」 \\n 謝鯤取蒿「晉中興書陳郡謝錄云鯤字幼輿弱冠知名太尉東海王越聞其名辟以為掾時懼胡來攻城多蓄薪柴鯤家僮載取官蒿坐除名○今案俞本尉作傅蒿作槀無坐字陳本已改今晉書」 \\n 阮千里三語掾「衞珍別傳云阮千里有令聞太尉王君見而問曰老莊與聖教異阮曰將無同太尉善其言辟之為掾世號三語掾王君因嘲之曰一言可辟何假於三阮曰苟是天下民望亦可無言而辟何復假於一言也○今案俞本同類聚十九引此別傳珍作脫有令聞三字何復作復何陳本已改今晉書」 \\n 殺言掾「王晉書云周震累為諸王辟既下車公輒喪亡僉號震曰殺公掾莫肯辟者司徒魏舒因固辟之果無患時以歸之也○今案俞本歸上有達命二字陳本已改今晉書」 \\n 百六掾「晉中興書會稽虞錄云中宗為丞相招延四方人士辟虞為掾人謂之百六掾○今案陳俞本中句上有虞悝與弟望並有土操二句」 \\n ○屬一百三十八 \\n 參定九品「干寶晉紀云王導為司徒置西屬一人佐長史參定九品○今案陳俞本同」了無事「山公啟事云事職有年限如公府掾屬了無一事亦限三年近也○今案陳俞本標目事上增一字又陳本脫亦限句」崔琰首曹「魏志崔琰傅云為武帝西曹屬教曰令授曹首往踐厥職○今案魏志十二西作東曹首亦作東曹」蔣濟賢屬「魏志蔣濟字子通辟丞相主簿西曹屬令曰舜舉皋陶不仁者遠臧否得中望於賢屬矣○今案見卷十四蔣濟傳」谷永茂才轉「漢書谷永字子雲以茂才轉御史大夫屬也○今案俞本同陳本多妄改漢書八十五雲作長」陳寔灼然遷「續漢書陳寔字仲躬舉灼然為司徒屬遷大丘長○今案姚輯本無字仲躬三字餘同又夾注云灼然應是當時選舉名目又俞本躬作弓汪輯續漢與俞本同」太祖辟周達陳羣以為穢德「魏志陳羣字長文為太祖司空西曹掾屬時有薦樂安王摸下邳周達者太祖辟之羣封還教以為模穢德任之必敗太祖不聽○今案魏志二十二達作逵任之作終」 \\n 文王遣鍾會邵弟謂其單身「魏志邵弟傳云弟字元伯辟大將軍文王西曹屬初文王欲遣鍾會伐蜀弟求見曰王遣鍾會率十萬眾伐蜀弟謂其單身無重任不若使餘人行王笑曰我寧復不知此邪蜀為天下作忠使民不得安息我今伐之如指掌耳惟鍾會與人意同今遣之必可滅蜀也○今案魏志二十八鍾會傳弟作悌然邵弟傳仍作第今影鈔所引乃邵弟傳之文也陳俞本己改作悌」 \\n 仲叔被辟且喜且懼「東觀漢記云司徒侯霸辟閔仲叔為屬引與相見勞問之不及政事仲叔曰始被明公辟且喜且懼及奉見明公喜懼皆去○今案詳本鈔掾篇」 \\n 洪遠為屬終日嘯咏「晉中興書曰陳郡郭錄云融字洪遠司徒王導以為右西屬融飲酒憙舞終日嘯咏未嘗以事務自嬰導甚相親悅焉○今案御覽二百九引中興書郭融作殷融憙作善餘同陳本無右字憙作喜」 \\n ○功曹一百三十九 \\n 糾司外內扶直繩違「孫綽為功曹參軍騎曹箋云綱紀居管轄之任以糾司外內駮議彈劾誠無所拘然亦所以獻可替否扶直繩違者也○今案陳俞本注內糾字作綽與標目異百三家本集收北箋騎曹作駮事劾作尉扶作舉繩違作違枉」 \\n 止舉大綱不拘文法「襄陽耆舊記云習嘏字彥玄山簡以嘏才有文章轉為征南功曹止舉大綱而已不拘文法簡益器之轉為記室參軍○今案陳俞本玄作文才下有博字心齋十種本襄陽耆舊傳卷二無字彥玄三字才有五字及記室句」 \\n 毛玠為太祖幕府功曹「魏志毛玠字孝先為太祖幕府功曹後轉掾○今案見魏志十二」嵇憙為晉武撫軍功曹「嵇憙集云晉武為撫軍妙選官屬以憙為功曹名也○今案陳俞本刪名也二字」懷祖素清介「晉中興書太原王錄云王述字懷祖素清介康帝時為驃騎將軍尿為功曹○今案陳俞本刪太原四字取為作召補又俞本帝作宗今晉書七十五介作貞亦作召補」仚生多才藝「晉中興書云羅仚生字宗伯多才藝殷仲堪鎮江陵以為府功曹○今案晉書八十九仚作企陳俞本皆改注今晉書」文王悅茂伯「春秋云向雄字茂伯為鎮西將軍功曹鍾會誅雄收而葬之晉文王聞而召責之曰往者王經之死鄉哭於東市而我不問今鍾會躬為叛逆又輒收葬若復相容其如王法何雄曰昔先王掩骼埋胔仁流朽骨當時豈先卜其功罪而後葬哉今王誅既加於法已備枯骨而捐之中野百年之後為服權所器笑豈仁賢哉文王悅葢而遣之○今案羣書治要二十六引漢晉春秋服權從臧獲無器字葢作與宴談餘同又今晉書四十八無鎮西句為服二句作為將來仁賢之資不亦惜乎葢作談宴俞本已改從今晉書仍冒晉春秋之名非也陳本已改注今晉書」 \\n 山簡器習嘏「襄陽耆舊傳云山簡以習嘏為征南功曹止舉大綱而已不拘文法號新婦簡益器之○今案心齋本襄陽耆舊傳卷二同亦見本鈔上文」 \\n 北堂書鈔卷第六十八 \\n  \\n 　"}
{"章节": "●北堂書鈔卷第六十九    設官部二十一", "正文": "　 \\n ●北堂書鈔卷第六十九設官部二十一 \\n 　 \\n  \\n 隋祕書郎虞世南撰南海孔廣陶校註主簿一百四十　公府祭酒一百四十一錄事參軍一百四十二記室參軍一百四十三中兵參軍一百四十四刑參軍一百四十五行參軍一百四十六　公府舍人一百四十七 \\n ○主簿一百四十 \\n 省著眾事「續漢書百官志云司徒黃閤主簿省著眾事掌閤下威儀○今案陳俞本同續漢百官志一司徒下無此文惟太尉下有黃閤二句」職在拾遺「崔駰竇憲牋主簿職在拾遺夙夜致思智慮淺短何益也○今案陳俞本百三家本崔集同」內經百度之規外諮千里之策「桓階別傳云上平荊州乃引桓階入為主簿內經社稷百度之規外勝千里之策○今案御覽二百六十二引桓階別傳無內經以下餘同」每事諮焉「長沙耆舊讚云字伯緒為丞相主簿功曹每事諮焉乃歎曰昔文帝與賈生共談不寬膝前於席也○今案陳本脫俞本字伯之上留二空格餘同」每見逮問「世說云何遂字彥陳東海王越辟為主簿時海內大亂軍國殷事無大小每見逮問多所匡正越國趨宗焉○今案陳本脫俞本無殷字及趨宗句」能令公憙能令公怒「晉陽春秋云王珣為桓溫主簿郄超為記室溫並親待之故府中為之語曰髯參軍短主簿能令公憙能令公怒郄髯珣短故也○今案俞本無春字憙作喜郄髯作超髯餘同陳本改注今晉書亦見世說注」 \\n 收羅賢俊「臧榮緒晉書何充傳云充字順次道少有名望大將軍王敦收羅賢俊辟以為主簿○今案俞本無順字以字陳本無字順四字」收羅土物「世說云王敦字仲仁太傅東海王越收羅士物聞其名召以為主簿○今案陳俞仲仁作處仲」太傅聞仲仁「世說云卞敦字仲仁太尉東海王越收羅士物聞其名召以為主簿○今案陳俞本卞作王仲仁作處仲刪太尉以下」元帝用道明「世說云諸葛恢字道明弱冠知名中宗元帝為安東召為主簿于時潁川荀闓字道明陳留蔡謨字道明俱有名譽號曰中興三明時人為之歌曰京師三明蔡氏儒雅荀葛清○今案陳俞本安東下有將軍二字蔡氏上有名右明三字」 \\n 繁欽文才機辯「典略云繁欽字休伯以文才機辯少得名於汝潁既長於書記又善詩賦為丞相主簿○今案魏志二十一裴注引典略同俞本休誤林陳本脫字休伯三字」 \\n 顧榮機符朗徹「臧晉書云顧榮字彥先少有珪璋機符朗徹大司馬齊王攸以為主簿○今案亦見今晉書六十八無珪璋句符作神徹作悟考初學記十二引王隱晉書機符作符采無司馬以下餘同陳俞本改注今晉書而其文乃與舊鈔同則兩失矣」 \\n 德祖逆為答記「魏志楊脩字德祖少好學有才為丞相主簿用事曹氏操之入漢因討劉備不得進欲還又難為公言諸將不知云何脩曰公歸計定矣○今案答記事見魏志陳思王傳注引世語歸計事見魏志武帝紀注引九州春秋據此知標目與小注本鈔應分二條陳俞本皆刪去歸計一段補注世語一段俞本誤作世說」 \\n 元琳更作白事「世說云王東亭為桓公吏桓令人竊取其白事即於閤下更作無復同一字謹案王東亭名珣字元琳○今案惜陰軒本世說政事篇同作向閤作閣陳本同一字誤作同本俞本同下衍本字又脫公吏桓三字令人誤舍人」 \\n 指切竇融「華嶠漢書崔駰字亭伯為大將軍○今案姚輯本脫汪輯本華書為作辟軍下有竇憲府掾四字脫標目句陳俞本改注范書」入諫諸葛「襄陽記云楊顒字子昭為丞相諸葛亮主簿亮嘗自校書顒直入諫曰為治有職上下不可相侵也○今案俞本不可作不得陳本脫字子照三字蜀志十五楊戲傳附王元泰贊注引襄陽記照作昭職作體」 \\n 馮異披荊棘「東觀漢記云光武引見馮異誦於公卿曰是我起兵時主簿為吾披棘定關中者也○今案聚珍本本卷九同」任績多規諫「文士傳云任績字仲元為會稽主簿多所規諫○今案陳俞本績作續稽下有王字」元琳稱績「晉中興書琅邪王錄云珣字元琳為大司馬掾轉府主簿時大司馬桓溫經略中夏竟無寍歲戎府多事珣居要任有稱績於時三軍文武可及數萬人悉識其面○今案俞本竟無句作軍國無寍餘同本下文引無寍歲四句餘同陳本已改注今晉書」 \\n 子玄無滯「文士傳云東海聞郭子玄才用為主簿天性閑朗事無疑滯雖處衝要閑習也○今案陳俞本脫衝字習字又陳本脫東海聞三字才用二字俞本才上衍以字閑作猶閒」 \\n 三軍悉識其面「晉中興書琅邪王錄云王珣字元琳為大司馬桓溫掾轉府主簿溫經略中夏三軍文武數萬人悉識其面○今案詳本篇上文」孫寶自高「漢書孫寶傳云寶為御史大夫張忠屬欲以寶授子經寶自劾去忠固還之轉為主簿寶乃就職或人寶曰高士不為主簿居何故為之寶曰丈夫君以寶為主簿何敢自高前日君男欲學而移寶自近禮聞來學不聞往教道不可屈身己何傷○今案漢書七十七孫寶傳寶為御史句作御史大夫張忠辟寶為屬十字」 \\n 郭象專勢「臧榮緒晉書云河南郭象字子玄為太傅主簿任事專勢領勳一府○今案俞本勳作軍陳本改注今晉書見卷五十郭象傳任事以下有異同」賈逵無惡意復職「魏略云賈逵字良道為丞相主簿太祖欲征吳而大霖雨三軍多不願行太祖知其狀恐外有諫者教曰今孤戒嚴未知所之有諫者死逵受教謂其同僚三主簿曰今實不可不乃建諫草以示三人三人不得已皆署名入白事太祖怒收逵等當送獄既而教曰逵無惡意原而復職○今案魏志十五賈逵傳注引魏略狀作然得作獲而復作復其無字良道八字」 \\n 楊綜為其主宥之「世說云楊綜為曹爽將軍主簿爽特誅乃解印綬將出綜止之曰公挾主帷幄捨此以至東市乎不從有司奏綜導爽反宣王曰各為其主宥之○今案陳本特作時乃作方餘同御覽二百十五引無公挾二句惜陰軒本世說與舊鈔同」 \\n 知人机案間事「郭子云時有為王遵主簿校檢帳下遵說語主簿欲與主簿周旋為知人机案間事○今案陳本同玉函山房輯本郭子時有下無為字周旋上無主簿二字餘同」 \\n 一月三易面皮「世說云阮孚為東亭後主簿後於所相曰卿無乃榮乎我為宣武史一月三日易面皮○今案陳俞本改注王晉書亭下無後字易上無日字」 \\n 公府祭酒一百四十一德妙第一乃補祭酒「胡始漢官儀云武帝丞相設四科以辟之德妙為第一科乃補閤祭酒○今案陳俞本同聚珍本漢舊儀卷上妙句作第一科曰德行高妙平津輯本同」筭無遺策盡不失理「東阿王祭酒誄云乃署祭酒與軍行止遺策盡不失理○今案俞本與作典陳本軍作君考文選曹植王仲宣誄盡不作畫無餘同」明帝朝戲郇恁「東觀漢記云東平王倉為驃騎開東閤延賢士薦鴻門郇恁隱居教授辟為祭酒後朝會明帝戲之曰先帝徵君不來驃騎羣君而來何也恁曰先帝秉德以惠下臣可以禮進退驃騎執法御臣臣懼法而至月餘遂去臣○今案聚珍本本卷十七倉作蒼鴻作雁餘同姚本脫」 \\n 太祖起迎邴原「邴原別傳云魏太祖為司空辟原署東閤祭酒太祖北伐三郡還往昌國原先至太祖驚起遠出迎原○今案魏志十一裴注引邴原別傳遠出作遠近餘同」 \\n 周澤少脩高節「東觀漢記云周澤傳云澤字釋都少脩高節建武十六年以耿介避大司馬府署議曹祭酒○今案聚珍本東觀記十七耿介二字在節字下姚輯本耿介二字在都字下議作儀陳俞本刪以耿介三字」 \\n 紀瞻能玄理「王晉書瞻字思遠能言玄理司徒東海王越以為祭酒○今案陳俞本刪晉上王字則是改注今晉書矣然考今晉書六十八紀瞻傳無能言句餘亦小異陳俞本以王隱晉書之文冒稱今晉書謬矣」 \\n 光祿辟顧榮「又云顧榮字彥先少有圭璋光祿大夫張華辟為祭酒○今案陳俞本亦改注今晉書考今晉書六十八顧榮傳無張華事又考初學記十二引王晉書有圭璋以上二句」 \\n 司徒辟左思「又云左思字太沖少好學司徒隴西王太辟為祭酒○今案陳本同俞本大作泰」 \\n ○錄事參軍一百四十二 \\n 惣錄眾曹管其文案「干寶司徒儀云錄事之職掌摠錄眾曹管其文案凡府自上章以下意遠失者彈正以法掌凡詣同案之事○今案凡府以下陳俞本脫又陳本干誤一」 \\n 舉善彈非「劉弘教云錄事參軍務舉善彈非令史亦各隨職事修習也○今案嚴輯劉弘集據書鈔引同又考合璧事類後集卷七十八事文類聚外集卷十三引北堂書鈔弘作洪隨下脫職字餘同記纂淵海卷三十五引北堂書鈔有彈非之上九字此皆宋人所見真本書鈔也」 \\n 舉直錯枉「干寶司徒儀云錄事參軍掌舉直錯枉也○今案陳俞本同」 \\n ○記室參軍一百四十三 \\n 管機密斷大事「庾亮別傳云王胡之為丞相府起記室亮答胡之書曰祭來也○今案陳俞本無起字曰祭四字作云云二字」掌啟奏「干寶司徒儀云記室掌章表啟奏賀之禮也○今案陳本脫弔賀五字俞本賀作賓本鈔下文引正作賀」主章表「續漢書百官志云記室主上章表雜書記秩百石也○今案陳俞本章表作表章餘同今續漢百官志一亦作表章雜作報」記室之事創其草「干寶司徒儀云記室主書儀凡有表章雜記之書掌創其草○今案陳俞本書儀作之儀」弔賀之禮則題署「干寶司徒儀又云記室之職凡掌文墨章表啟奏弔賀之禮則題署也○今案陳俞本章表作表章本鈔上文引亦作章表」傅毅主記室「傅毅集云毅字武伯為大將軍記室竇主記掾遷司馬也○今案陳俞本及傅節子輯本伯作仲無竇字」專掌文疏「干寶晉記云東海王越治兵召下邳縣孫兼為記室云云○今案陳本兼作惠俞本兼作忠」專典書記「晉中興書會稽虞錄云虞預字叔寍好學有文才中宗以為記室參軍○今案俞本同陳本脫字叔寍三字參軍二字」陳琳瑀俱典記室「典略云陳琳作書及檄草成呈太祖先苦頭風是日發非鑽之○今案陳俞本改引魏志　欽定圖書集成文學典二十一及本鈔檄篇引典略有陳琳此文無非鑽句又阮瑀一事此舊鈔無注亦見　欽定圖書集成文學典一百六十二及本鈔下文引典略」 \\n 曹攄左思俱為記室「文士傳云曹攄少勵志操博學有才藻仕晉辟大司馬齊王冏○今案陳俞本左作尤博作精冏下有記室尤思未詳六字考魏志九曹休傳注引文士傳辟下有公府二字冏下有輔政與左思俱為記室九字餘同舊鈔左亦誤尤今訂正」 \\n 鍾會記室心腹之任「魏志鍾會傳云會以中郎在大將軍府管記室事為心腹之任人謂之子房也○今案魏志二十八人上有時字」王參軍人倫師表「王晉書王丞為海越王記室越與世子毗敕曰王參軍人倫師表○今案陳俞本江作安期師作之並改注世說考文選注四十六引晉中興書亦作安期作之表餘同可作旁證」 \\n 作書馬上具草「典略云太祖常使阮瑀作書與韓遂太祖適出瑀隨從馬上具草○今案陳俞本同御覽五百九十五引典略無適出六字」書檄應命立成「王晉書孫惠傳司空越王治兵下邳惠以書干之每造書檄應命立成○今案亦見今ｖ七十一孫惠傳司空作東海餘同考　欽定圖書集成文學典一百五十八引王隱晉書亦作東海越王陳本俞本皆改注今晉書」 \\n 書檄多陳琳所作「魏志云陳琳阮瑀並管太祖記室參軍軍國書檄多琳瑀所作也○今案見魏志二十一王粲傳」神堂使阮瑀議之「魏武褎賞令云別部司馬付其衙請立齊桓公神堂令使室阮瑀議之○今案陳俞本及百三家本嚴輯本魏武集無付其衙三字堂下無令字」孔演稱職「晉中興書會稽孔錄云演字舒元中宗命掌記室演每稱職○今案御覽二百四十九引中興書演作寅餘同陳俞本作演惟陳本脫會稽以下俞本脫演字以下」孫楚負才「世語云孫楚為大司馬石苞記室參軍不敬府主楚負才檄苞曰天子命我也○今案陳本同俞本檄作揖今晉書孫楚傳亦作揖」曹攄有才「文士傳曰攄字顏遠少勵志操博學有才藻大司馬冏辟為記室○今案詳本篇上文」王廙多才藝「晉中興書云琅琊王錄云廙字世明東海王越為太傅轉參軍○嚴氏校以標目廙誤虞更正今案陳本廙誤廣又脫錄云二字參軍作記室今晉書七十六明作將」殷浩善言玄「晉中興書陳郡殷錄云浩字燙淵與京兆杜文善言玄理○今案御覽二百四十九引中興書杜文作杜乂」袁宏作賦「檀道鸞晉陽秋云袁宏字彥伯為大司馬桓溫府記室○今案御覽世說新語上之上引檀道鸞續晉陽秋無作賦二字餘同」李充善箴「晉中書云李充宇弘度轉記室參軍善刑名著學箴○今案陳俞本弘作和轉記句作為參軍三字又陳本脫著學箴三字俞本善刑六字作善箴銘」 \\n ○中兵參軍一百四十四 \\n 掌帳內「干寶司徒儀云中兵參軍掌督帳內牙門將及軍器給其軍事也○今案陳俞本同」督牙門「晉中興書太原王錄云王述字懷祖為司徒王導督牙門中兵參軍○今案亦見今晉書七十五導下有辟為中兵屬句無牙門等字陳本多竄改」罷姦詐均勞逸「干寶司徒儀云中兵之任凡在軍者名于赤錄以時科其器械稽其人數身上死及老所以罰姦詐均勞逸也○今案陳俞本脫名于四字及身上八字稽作綜」祖逖智出人表「晉中興書范陽祖錄云祖逖為東海王越典兵參軍智出人表○今案俞本同陳本改注今晉書但考晉書六十二本傳人表句作多權略陳本又增入中興書一句何耶」 \\n ○刑獄參軍一百四十五 \\n 袁朂多所救免「袁氏家傳云袁朂字敬宗為大將軍參軍署賊曹督刑獄事多所救免江有三人設弋捕虎路人○嚴氏校云此處脫題因原鈔此條混入上篇之末特更正補目錄刑獄參軍一百四十五計九字今案陳俞本亦然又陳俞脫江有以下」 \\n ○行參軍一百四十六 \\n 掌使命不限數「干寶晉記云參軍宰吏惠帝立河王顒為太宰輔政置行參軍不限數也○今案陳俞本同今晉書五十九只有太宰句」周訪為安東行參軍「鄧晉記云中宗渡江周訪為安東行參軍在散輩時人莫之識也有參軍與訪同姓名者當死誤收擊走○今案俞本江下有命字莫作未今晉書五十八無在散九字安作鎮考御覽二百四十九引晉中興書輩下有中字擊下有得逸二字餘同陳本已改注今晉書」 \\n 王協為撫軍行參軍「干寶晉記云丞相王導為協少有令譽乃辟撫軍司徒行參軍○今案俞本同陳本辟作以為無司徒二字」士行議軍事「晉中興書陶錄云侃字士行太傅東海王越以為參軍督護江州議軍事○今案晉書六十六議軍事三字作剌史表侃為楊武將軍十一字陳本改注今晉書矣而又留中興書之文謬矣」 \\n 竺榣伐鮮卑「又云桓溫遣參軍畢智護竺榣伐鮮卑○今案陳俞本榣任瑤脫蓽智二字護上有督字考世說新語上之下注引檀道鸞續晉陽有溫征鮮卑一段無畢智事」 \\n 閻纘鯁直「干寶晉紀云閻纘伯為人鯁直不憚強禦初為太傅楊駿舍人駿誅乃解職上表求改葬駿中詔特聽之○今案俞本無伯字詔上有宗字禦覽二百四十九引干紀亦無伯字憚作畏無駿誄以下陳本已改今晉書」 \\n ○公府舍人一百四十七 \\n 并參三軍「魏志云于禁屯潁陰樂道屯陽翟張遼屯長社諸將任氣使儼并參三軍○今案見魏志三十三趙儼傳」二府交命「晉中興書順陽范錄云范汪字玄平博學多通尤善玄理護軍平南二府禮命交至○今案御覽二百四十九引中興書無順陽五字及字玄十一字餘同陳本二府作三府」張溫請恭祖「吳書武烈皇帝紀云張溫為車騎將軍溫請幽剌史陶恭祖恭祖輕其事○今案陶恭八字陳本作陶謙參軍事俞本脫」庾亮請逸少「晉中興書琅邪王錄羲之字逸少弱冠知名稱道德之器庾亮請為參軍○今案陳本無道德句今晉書八十亦然」問計賈詡「魏志賈詡字文和參太祖司空軍事袁圍太祖於官渡太祖粮方盡問詡計焉出今案見魏志卷十賈詡傳」接遇甚厚「吳志權破虜傳云張溫為車騎將軍請幽州剌史陶謙參軍事接遇甚厚謙輕其事○今案吳志虜傳但言張溫表堅與參軍事又魏志陶謙傳云參軍尉將軍張溫事裴注引吳書並有接遇等句知舊鈔有譌脫錯亂也」 \\n 深加器敬「王晉數魏舒為相國參軍晉王深加器敬罷朝目送之曰人之領袖○今案文選五十九注引王晉書深作特」甚見敬重「魏志張範字公儀參丞相軍事甚見敬重太祖征伐當朝文帝○今案魏志十一張範傳當朝句作常令範留興世子居守九字」甚見器遇「臧榮緒晉書周顗字伯仁少有重名太尉東海王越出鎮兖州收籲俊以顗為參軍○今案陳本脫收籲俊三字今晉書卷六十九周顗傳但言為東海王越子毗長史不言為參軍」 \\n 委以機密「王晉書裴邈字景聲東海王越以為參軍時日○今案俞本景聲作景寺曰作委以機密餘同今晉書無裴邈惟世說新語卷中之上引晉諸公贊亦言裴景聲東海王軍事」與謀時務「王晉書潘尼字正叔聞齊王起義乃赴許昌云云○今案陳本改注今晉書見五十五卷」幼宰參署七年「諸葛集曰教與軍師長史參軍掾屬曰徐元直處茲不惑董幼宰云云○嚴氏校云諸葛教見蜀志董和傳今案陳本脫此條」子猷在府日久「世說云王子猷作桓車參軍桓曰卿在府日久比當相紏理初不答○今案惜陰本世說簡傲篇久上無日字」道玄後莫逮「晉陽云荀邃字道玄少善談論解音樂後賢莫及驃騎將軍長沙王以為參軍○今案陳本善作喜及作逮餘同今晉書三十九無解音十二字」張闓今之良器「晉中興書丹陽薛錄云兼言於中宗曰臣邑人張闓云云○今案御覽二百四十九引中興書無丹陽四字餘同陳俞本脫器字並改注今晉書」陸以高賢「陸機表詣吳王云相國參軍率取臺郎臣獨以高賢見取非私之謂○今案嚴輯全晉文據書鈔引脫非私句蓋仍沿陳俞之舊」郭璞有才術「晉中興書河東郭錄云璞字景純為尚書郎大將軍王敦以璞有才術○今案御覽二百四十九引中興書無河東二字及才字俞本作東阿陳本改注今晉書」范汪博學多通「臧榮緒晉書范汪字玄平博學多通善談名理解褐參護軍事○今案陳俞本善談十字作友善解褐參軍六字頗不辭」祖納文義可觀「王晉書祖納字士言能清談名理文義可觀少為隴西王參軍○今案俞本同陳本名誤明」多出眾議「又云魏舒字陽元轉相國參軍府朝碎事未嘗見是非至興廢大事多出眾議之外○今案陳俞本改注今晉書碎事作碎務」常不能測「臧晉書郄超字景興少而卓犖不羈有曠世之度徵儻也○今案徵儻也三字有誤陳俞本已改注今晉書」通敏先覺「魏武集選舉令云今詔書省司隸官鍾校尉材智決洞通敏先覺可上請參軍事○嚴氏校云魏武集選舉令見御覽二百四十九今案百三家本魏武集又官誤宮隸上脫司字」智度深邃「王晉書李胤字宣伯容貌簡素頹然似不足音而智度深邃言必有中○今案亦見今晉書四十四簡作質深作沉中作則陳俞本已改注今書」耽學樂道「又云周顗以杜機為參軍事出教曰杜參軍職守真直耽學樂道○今案晉書六十九同陳俞本已改注今晉書」陽元未嘗見是非「又云魏舒字陽元為相國參軍封劇陽子府朝碎事未嘗見是非○今案詳本篇上文」景興罕所推伏「晉陽秋云郄超字景興大司馬桓溫取為參軍溫英氣蓋世罕所推伏與超言○今案今晉書六十七超言下有常謂不能測句亦見御覽二百四十九引晉中興書」庾敳常自神王「晉中興書潁川庾錄云敳字子嵩參太傅軍從子亮少時見敳常自神王○今案陳本改注世說今書五十庾敳傳無少時二句亦見御覽二百四十九引臧榮緒晉書」周顗終日嶷然「陽秋云周顗字伯仁少有重名兼美姿容終日嶷嶷然太尉辟之○今案今晉書周顗傳兼美以下考世說新語上之上注引晉陽秋有周顗嶷然一條大同小異」子猷欲為傲「晉中興書琅邪王錄云徽之字子猷卓犖不羈為傲達大司馬桓溫以為參軍○今案俞本同陳本多增注世說中之上注引中興書無大司以下」彥道俶儻不羈「晉中興書陳郡袁錄云耽字彥道少有才氣俶儻不羈士人多稱之○今案亦見今晉書八十三士人句作為士類所稱餘同陳俞已照改惟俞本以今晉書之文冒稱晉中興書之名則非矣」 \\n 蓬髮飲酒不以王務嬰心「臧榮緒晉書云阮孚字遙集蓬髮飲酒不以王務嬰心元帝以為安東參軍○王石華校常改帝今案俞本元帝句在遙集之下御覽二百四十九引晉中興書亦然又元帝作中宗餘同惟今晉書四十九與舊鈔同」 \\n 蓬首散帶未嘗綜軍府事「晉中興書琅邪王錄云徽之字子猷為大司馬桓溫參軍○今案俞本未嘗誤不常考世說新語下之上注引中興書未嘗句作不綜知其府事餘同陳本已改今晉書」孔愉不求聞達「會稽孔錄云愉字敬康石封作亂避地餘抗布衣蔬食不求聞達中宗鎮江左辟為參軍○今案陳俞本御覽孔錄作典錄封作水辟作命亦見今晉書七十八無辟地十二字江左作揚土」 \\n 葛洪利得辟身「抱朴子云嵇君道為廣州刺史表洪為參軍乃非所樂利得辟身於南耳○今案平津館本外五十自敘篇辟身作避地」 \\n 北堂書鈔卷第六十九 \\n  \\n 　"}
{"章节": "●北堂書鈔卷第七十    設官部二十二", "正文": "　 \\n ●北堂書鈔卷第七十設官部二十二 \\n 　 \\n  \\n 隋祕書郎虞世南撰南海孔廣陶校註諸王一百四十八 \\n ○諸王一百四十八 \\n 帝子始封王「史記太史公云自漢帝子弟始封為王嫡子襲父位為王也○今案陳俞本刪太史公三字考近本史記各年表及太史公自序皆無嫡子句」皇子封為王「蔡邕獨斷云漢制皇子封為王其實諸侯也○今案陳本王下有者字諸上有古字嚴輯獨斷亦有古字惟類聚四十五初學記卷十引與原鈔悉同」割土王子弟「漢書諸侯王表云漢興之初懲戒亡秦孤立之敗於是割疆土王子弟大啟九國○今案俞本脫陳本割下有裂字與今本漢書同」推恩分子弟「又云孝武詔諸侯王欲推恩分子弟○今案見史記建元以來王子侯者年表敘及漢書王子侯表敘」諸子畢王天下乃安「賈誼新書云高皇帝瓜分天下以王有功之臣反者如蝟毛而起高皇帝立諸子云云○今案見王謨本新書卷一益壤篇亦見本篇下文類聚四十五引亦同」王同姓鎮天下「漢書荊燕趙吳傳云劉賈者高帝從父昆弟也是時高祖子弱欲王同姓以鎮天下○今案漢書三十五鎮作填無趙字又作從父兄而諸侯表荊王劉賈下又作從父弟是班氏自相歧異影鈔作從父昆弟似較有理陳本脫荊燕五字餘從漢書荊王傳」 \\n 封皇子翰帝室「晉百官表注云故封皇子及公族親屬為王所以維翰帝室也○今案初學記十引晉百官表注及陳本封上無故字」擬於天子「史記太史公曰高祖侯王皆自除內史以下漢獨為置丞相擬於天子○今案內史以下四字俞本作吏字陳本作吏吏尤謬又考史記五宗世家擬上有諸侯自除御史廷尉正博士十一字」 \\n 位次三公「漢官解故云諸王在長安位次三公○今案平津館輯本陳本故作詁」金璽盩綬「漢書百官公卿表云諸侯王高帝初置金璽盩綬掌治其國也○今案見漢書十九上陳俞本同」金璽朱綬「晉百官表注云王者號也夏殷周稱王金璽龜紐細纁朱綬也○今案類聚四十五御覽一百五十一引晉百官表注及陳本者作古又類聚王誤至御覽脫細字」御史授璽綬「續漢書云拜諸侯王之儀百官會位定御史授璽綬謁者引光祿勳至諸侯王當拜之前○今案陳俞本姚輯本續漢書脫謁者以下」尚書名尺一「摯虞決疑要注云尚書名王公及位班王公者皆用尺一杖作用尺一也○今案陳俞本脫杖作六字及要字」申以丹書之信重以白馬之盟「漢書王子侯表云尊王子弟其誓曰使黃河如帶太山如礪申以云云○今案漢書十五上王子侯表序只有尊王子弟句而河四口別見漢書高惠高后文功臣表如礪作如厲」 \\n 歸國以立社稷授大社之土「蔡邕獨斷云天子大社以五色土為壇漢制皇子封為王者授之大社之土○今案本鈔社稷篇引獨斷無稷字及漢制二字授作受餘同陳本漢制二字稷字授之句作受天子之社土嚴輯蔡邕獨斷一卷據陳本」 \\n 受茲青社「漢書武五字傳云齊懷王閎與燕王旦廣陵王胥同日立皆賜策各以國土風俗申戒焉曰惟元狩○今案漢書六十三元狩下有六年小子閎受茲青社九字餘同」 \\n 建設蕃屏「晉百官表注云王者親建設蕃屏故封皇子也○乞案陳本同初學記卷十引晉百官表注蕃屏句作維翰帝室」保國乂民「史記三王世家齊王策文云於戲保國乂民可不敬與○今案史記乂作艾陳本亦作艾並脫三王二字又考隱云此封齊王策文也」擇曰立諸子「賈誼新書云高皇帝分天下以王有功之臣反者如蝟毛而起皇帝以為不可故削去不義諸侯虛其國擇良日立諸子於洛陽上東門外諸子畢王而天下乃安○今案王謨本新書卷一益壤篇起下有高字分上有瓜字削作蔪餘同陳本脫不義二字作削去餘與王謨本同」 \\n 同日拜三子「史記三王世家云褚先生曰孝武帝時同日俱拜三子為王○今案史記同陳本增入八行」連城數十「袁子云漢見秦之孤立於天下封子弟或連城數十○今案陳本見作鑒羣書治要五十引袁子經國篇立於天下作特亡也於是大六字」大啟九國「漢書王子侯表云尊王弟子大啟九國大者跨州郡○今案此見漢書諸癸王表本鈔作王子侯表誤也」鎮衞九服置兵三千「晉起居注武帝太始二年詔曰列土樹蕃以鎮衞九服云云○今案陳本起誤啟」封各四縣「漢官解故云光武封諸子各四縣也○今案陳本平津館輯本故作詁」皆五萬戶「晉官品令云太康十年皇子三人為郡王四郡為城皆五萬戶○今案陳本脫領四郡五字御覽一百四十八引王晉書亦有太康十年封皇子各五萬戶一條」 \\n 戶二萬為大國不滿二萬為小國「晉百官表注曰今制王國戶二萬為小國也○今案陳本同」去丞相「史記云太史公曰諸侯王以吳楚反後盡為置二千石去丞相曰相焉○今案陳俞本同近本史記五宗世家盡作漢」 \\n 「為置吏「漢書百官公卿表云景皇帝中五年令諸侯王天子為置吏改丞相曰相省諸官○今案漢書十九上侯王下有不得復治國五字陳俞本只注景皇帝為諸侯王置吏一句非舊鈔面目漢書亦無此語」 \\n 改以郡為國「魏志云明帝太和六年改封諸侯王以郡為國○今案見魏志卷三明帝紀」改守為內史「王晉書太始十年令諸侯王國置相改太守為內史也○今案俞本同陳本史誤吏」食租稅「史記諸侯王表云諸侯王自吳楚反後獨得食租稅奪之權○今案諸侯王表四字係從下條誤入此見史記五宗世家耳陳俞本刪史記二字反留諸侯王表四字誤而益誤矣」不治民「漢書諸侯王表云景帝時吳楚七國作亂景帝遂令侯王不復治民○今案漢書十四諸侯王表無治民句餘亦大同小異考漢書卷十九百官公卿表敘有此文民作國陳俞本刪漢書二字餘仍舊鈔」 \\n 東平王處家為善最樂「東觀漢記東平王傳云明帝詔書示諸國曰詔問東平王處家對曰為善最樂○今案聚珍本姚輯本東觀記同類聚四十五引亦同」安平尊寵不以為榮「王晉書安平王傳云雖見尊寵不以為榮常有戚容○今案陳本戚容作憂色類聚四十五引王晉書無不以為榮句」寬仁弘雅「東觀漢記東平王蒼傳云蒼少有孝友之質寬仁弘雅有智慧○今案聚珍本東觀記卷七有智慧句在少有之上姚輯本及類聚四十五引脫有智慧三字餘同」仁惠謙約「王晉書齊王冏字景治幼稱仁惠謙約好振施○今案陳俞本幼作亦見今晉書五十九亦作少又無謙約二字」雅有智慧「東平王少好經書雅有智慧○今案此條當蒙上東觀漢記偶脫書名耳俞本未誤姚輯本聚珍本卷七同范書七十二慧作思」雅性嚴恭「王晉書齊王傳云齊王攸字大猷少以英奇見稱長好經書雅性嚴恭○今案陳俞本同亦見今晉書三十八英奇作岐嶷無嚴恭句」畏事慎法「范後漢書清河王傳云慶小心恭孝畏事慎法每期謁陵廟常夜分嚴裝○今案見范書八十五」夙夜滋恭「東觀記云時法網尚疏諸侯通賓客千里人士財賄結歡由是宿德名儒造門者沈陸睦性好士夙夜滋恭○今案陳本脫俞本姚輯本睦性二句在尚疏句下無諸侯二字人士作人民土地沈陸作陸沈聚珍本北海敬王睦傳與此稍異又將姚本作夾注」 \\n 行德尚義「王晉書武帝紀云永康九年秋八月朔詔曰淮南王充允行其德尚義真心○今案陳本脫俞本九作元行下脫其字真作貞本鈔作真者宋人轉寫避仁宗諱也又考永康是惠帝年號武帝紀不應及永當是泰之訛」 \\n 戚屬有名「王晉書齊王傳云冏在戚屬最有名也○今案俞本屬下有中字」內外所歸「王晉書東海王越字元超少侍二宮尚布衣之操為內外所歸○今案亦見今晉書五十九無少侍句尚作持歸作宗陳俞本已改今晉書俞本超作起」諸國之表「王晉書河間王顒字文載與諸王俱還朝詔遣即先去可為諸家之表○今案亦見今晉書五十九還作來詔遣句作武帝歎顒四字之表作儀表陳俞本既改從今晉書仍冒王隱書謬矣」 \\n 宗室儀表「漢書河間惠王良修獻王之行母太后薨服喪如禮哀帝下詔褎揚曰河間王良為宗室儀表○今案見漢書卷五十三」剛毅慷慨「續漢書宗室五王傳云縯字伯升世祖長兄也剛毅慷慨○今案御覽二百七十九引及陳俞本續漢書無剛毅二字慨下多有大節三字餘同姚輯本脫陳本已改范書」志氣慷慨「魏志任城王傳云威王彰字于文少善射御膂力過人手格猛獸不避險阻志氣慷慨○今案魏志十九氣作意餘同」年少果銳「王晉書楚王傳云武帝第九子楚王瑋字彥度誅楊駿瑋屯司馬門惟步行年少果銳○今案亦見今晉書五十九楚王瑋傳第九作第五無惟步行三字陳俞本已改今晉書」臨難不顧「魏志任城王傳云威王彰字子文太祖問諸子所好使各言其志彰曰臨難不顧○今案見魏志十九」果厲威斷「王晉書長沙王傳云乂字士度封長沙王性果厲有威斷○今案亦見今晉書五十九姓果六字作開朗果斷陳本已改今晉書」立功建號「魏志任城威王彰字子文太祖課彰讀詩書彰曰丈夫立功建號耳○今案見魏志十九」才堪廊廟「語林云譙王丞作相州過大將軍曰卿才堪廊廟自無間外○今案陳本脫自無句俞本脫此條今晉書作譙閔王承」孝友之質「續漢書光武十十王傳云平憲王蒼少有孝友之質弘雅恭敬○今案姚輯本汪輯本續漢書皆脫少有二句陳本改注東觀記」至孝之純備「范漢書制大將軍三公大鴻臚○今案范書四十二東海王臻傳制下有詔字臚下有曰字餘同陳俞本脫」至孝毀甚「王晉書齊王傳云文帝崩齊王攸過禮上以攸至孝○今案亦見今晉書三十八無上以句陳俞本已改易今晉書」孝友篤於骨肉「續漢書宗室五王傳云北海敬王睦性孝友篤於骨肉靖王薨推物與諸弟○今案陳本及姚輯本汪輯本續漢書皆無靖王以下又性上無睦字汪本有睦字」孝友甚得名稱「王晉書下邳王傳云獻王晃字子明友孝恭順甚得名稱○今案亦見今晉書三十七恭順作謙虛名稱作宗室之稱陳本已改注今晉書」重行喪制「范續漢書東海恭王彊傳云彊曾孫孝王臻及弟並有篤行母卒皆吐血○今案范書七十二吐血下有云至服諫紅兄弟追念初喪父幼小哀禮有闕因後重行喪制陳俞本已照增」 \\n 受拜流涕「晉中興書威蕃錄云武陵威王晞為桓溫所忌□廢徙新安王臻及弟有篤行初封新甯王年十二受拜流涕○今案御覽一百五十一引中興書脫威蕃三字及第六字忌作收臻作遵徙誤後餘同陳本已改今晉書俞本以今晉書冒中興書尤謬」 \\n 聰敏畏慎「續漢書光武十王傳云河間孝王開忠貞恭謹聰敏畏慎上以開小弟特親愛○今案姚輯本汪輯本續漢書親下有友字汪又誤作謹恭陳本貞作真脫上以八字」 \\n 聰達恭謹「東觀漢記東海王傳彊聰達恭謹數上書讓東海十九縣又因皇太子固辭上不許○今案御覽一百四十八引謹作謙數作比餘同聚珍本東觀記聰作明姚本脫陳本但注未詳二字本鈔下文引亦作二十九足以訂御覽各書之誤」 \\n 難問應聲而對「魏志○今案魏志十九陳思王傳云每進見難問應聲而對舊鈔志下注鄧哀王二十六字係從下條誤入今刪正」智意有若成人「魏志鄧哀王傳云冲生五六歲智意所及有若成人孫權曾致巨象太祖欲知其斤重○今案見魏志二十」被服儒術「漢書景十三王傳云河間王德景帝子修學好古被服儒術○今案見漢書卷五十三」覃思經典「魏志中山恭王傳云袞少好學每見兄弟遊娛袞獨覃思經典○今案魏志二十脫見字陳俞本已照刪」好學聰敏「續漢書云宗室五王傳海靖王興子敬王瞻少好學聰敏○今案姚輯本汪輯本續漢書北海靜王興傳無此文陳俞本五王作四王又改引北海敬王睦傳他語亦與本鈔不同」好學不倦「王晉書齊王傳云攸好學不倦借人書○今案類聚四十五引王晉書人書下有皆為治護時還四字餘同陳本脫借人三字」好詩「漢書楚元王傳云好詩諸子皆學詩元王為詩號曰元王詩○今案見漢書三十六」好書「漢書淮南王安傳云安為人好書鼓琴不喜弋獵○今案見漢書四十四」好書「漢書云好書術多技能少與魯穆生申公事孚○今案漢書楚元王交傳無術字技能作材藝事孚作俱受詩於浮邱伯餘同陳本但注未詳二字」敦經術「續漢書宗室五王傳云北海敬王睦既敦經術○今案姚輯本汪輯本續漢書既敦作敦肖餘同又陳俞本五作四」得書必為好寫「漢書孝景十三王傳云河間獻王修學好古實事求是○今案見書五十三求是下有從民得善書必為好寫與之二句」借書皆為治護「王晉書齊王傳云獻王攸字大猷好學不倦借人書皆為治護也尤好學文為成其上也○今案類聚四十五引王晉書及陳本無字大猷三字及尤好以下又類聚引護下有時還二字」 \\n 講論白虎殿「范後漢書陳敬王傳云羨博涉經書有威儀與諸儒講論於白虎殿○今案見范書八十」對樂三雝宮「漢書孝景十三王傳云河間獻王德修學好古實事求是造次必於儒者獻雅樂對三雝宮○今案見漢書五十三」作五經通論「東觀漢記沛王傳云沛王性共嚴有威好經書傳圖讖作五經云云○今案聚珍本姚輯本東觀記沛王傳無性共五字陳本已改范書」聰達有才「漢書宣元六王傳云沛南陽王欽壯大好經書法律聰達有才○今案漢書宣元六王傳沛南陽作淮陽憲才作材餘同」少能屬文「魏志中山恭王傳云袞少好學年十餘能屬文○今案見魏志二十」善文辭「漢書淮南王安傳云武帝方好蓺文以安屬為諸父辨博善為文辭○今案見漢書四十四」善屬文「魏志陳思王傳云植字子建年十餘誦讚詩論○嚴氏校操改植今案魏志十九讚作誦陳本已照改」上頌「東平王集言出為論下筆成章善甚也○今案此條上頌二字從下條誤入舊鈔偶脫標目耳東平當作陳思考魏志卷十九善甚也作太祖甚異之餘同陳俞本刪此條」上頌賦「續漢書云孝王京性孝恭好謙讓好經學數上詩賦頌德○今案俞本及姚本汪本續漢書琅邪孝王京傳無好謙讓三字及經字陳本經誤京餘與俞同」著文論「王晉書扶風王傳云駿少好學能著文論○今案陳俞本同亦見今晉書三十八無文字」為箴誄「王晉書齊王傳云攸好學太子初立因為箴文明太后也○今案亦見今晉書三十八齊王攸傳作攸為太子太傅獻箴於太子亦無明太后之意陳俞已改注今晉書」上縑助國「東觀漢記云東海恭王傳強孫頃王肅嗣性謙儉修恭王法永初中以西戎未平上錢二千萬元初中復上縑萬疋以助國費○今案陳本法下有度字戎作羌聚珍本姚輯本東觀記亦作羌脫修法句」 \\n 求絕常賜「王晉書齊王傳云攸自受國租秩表求絕御府常賜○今案亦見今晉書三十八微有異同本鈔常上有禮申公三字係由下條竄入今刪正陳本已改今晉書」敬禮申公「漢書楚元王傳云初楚元王敬禮申公等穆生不嗜酒○今案見漢書三十六」妙辟名士「王晉書齊王傳云強曾孫孝王臻性敦厚有恩常分租秩○今案陳俞本脫據本鈔下二條則傳云以上與下第一條複強曾以下與下第二條複然則舊鈔此條葢衍文耳今姑仍之以存舊鈔面目」 \\n 妙辟名士「王晉書齊王傳云攸妙辟名士降身虛已待物○今案陳俞本妙作好物下有以信二字」租秩給昆弟「范漢書東海恭王強傳云強曾孫孝王臻敦厚有恩常分租秩賑給諸父昆弟○今案見范書七十二」租柣賑國人「王晉書齊王傳云攸國文武下至士卒法令不食廪賜者以租秩賦與之○今案類聚四十五引王隱書作時有水旱出租秩加賦以賑國人與本鈔標目脗合陳本已改今晉書」 \\n 輕財愛士「又云河間王顒字文載好清尚有檢操輕財愛士○今案亦見今晉書五十九好清六字作少有清名四字餘同陳俞本改注漢書河間獻王非也」側身下士「王晉書長沙王傳云王側身下士以要人譽○今案俞本傳云王三字改乂字餘同亦見今書五十九側身作虛心以要句作甚有名譽陳本改標虛心下士而仍冒稱王晉書謬矣」 \\n 仁洽於物義結民心「王晉書齊王傳云攸在國仁化洽物義利結於民心○今案陳俞本小注洽下增於萬二字義利作意德并注明今晉書但考今晉書三十八齊王攸傳亦無此文是陳俞臆改矣」容貌美「魏志鄧哀王傳云冲容貌姿美有殊於眾故特見寵異○今案容貌三句見魏志二十裴注引魏書本鈔多例陳俞本亦但稱魏志」形狀美「王晉書成都王傳云穎字章庭封成都王形狀美○今案亦見今晉書五十九庭作度無狀字陳俞本已改今晉書惟俞本仍作章庭與舊鈔合」美鬚眉「劉蒼集序云體長大美鬚眉腰圍長八尺二寸○今案陳俞本脫」美鬚髯「王晉書東安王繇字思玄美髮鬚長嚴毅有威風智局○今案亦見今晉書三十八長作性風作望無智局二字陳本已改從今晉書仍冒稱王隱書何也」如朝霞舉「郭子云海西時諸公朝堂猶閣惟會稽王來軒軒如朝霞之舉○今案陳本郭子作世說闇作暗公下有每朝二字俞本與陳本同惟竄入類聚中考明本類聚四十五實無此條」出入臥內「漢書楚元王傳云王交高帝同父少弟自帝即位交與盧綰常侍上出入臥內○今案見漢書三十六」出則同輦「漢書文三王傳云梁孝王入朝景帝使帝專寵元王子也○今案漢書四十七使帝以下作使使持乘輿駰迎於闕下王入則同輦出則同車陳本已照改」撫育如子「東觀漢記北海王傳云北海靖王興上撫育如子每朝有異政輒下問興○今案聚珍本姚輯本東觀記脫上撫句又聚珍本端作靜考御覽五百十二引張瑩漢南記有云北海靖王興為光武所撫育恩養如子此條可借證舊鈔也陳本已改注東觀記他文」 \\n 有傳後意「魏志鄧哀王傳云沖太祖數對羣臣稱述有欲傳後意○今案見魏志二十」出稱警入言蹕「漢書文三王傳云梁孝王武太后少子愛之賞不可勝道於是孝王築東苑王百餘里出稱云云○今案漢書四十七苑下有方字稱作言蹕作■〈走畢〉」入共室出同輦「范後漢書清河孝王慶傳云愛帝敕皇后令服衣與太子齊等入則共室出則同輦○今案范書八十五輦作輿愛作慶」尊寵比皇子「漢書楚元王傳云交高皇帝弟出入臥內文帝尊寵元王子生爵比皇子○今案見漢書卷三十六」親待隆諸弟「魏略云趙王幹一名良本陳妾子良生而陳氏死年五歲太祖病語太子因以累汝由是待隆於諸弟○今案御覽一百五十引魏略幹上有朝字病作疾曰作言餘同陳本病作疾困」 \\n 一門三世同時十五「王晉書安平王傳云一門三世同時十五人封王位極人臣子孫咸居官也○今案陳本十下脫五字亦見今晉書三十七安平王傳十五作十四考類聚四十五引王隱晉書十下亦無五字居下有大字餘同」 \\n 位在三公上「東觀漢記東平王傳云明帝即位詔策蒼為驃騎將軍位在三公上○今案陳本脫策字聚珍本姚輯本東觀記策作以」租倍諸王「又云東海王傳云彊兼食東海魯國二郡租入倍諸王置虎賁○今案陳本脫人字本鈔脫兼字據聚珍本東觀記卷七訂正姚輯本脫東海四字餘同」備物典策「王晉書武帝紀云太康三年詔曰齊王攸當出統方岳撫其國家增封齊郡備物典策○今案陳本武作成亦見今晉書三十八齊王攸傳統作御無撫其句」宮殿設鍾虞「東觀漢記東海恭王傳云強始為太子後廢為海王兼食二郡二十九縣置虎賁宮殿設鍾虞○今案聚珍本姚輯本東觀記虞下有之懸二字又姚本脫強始二句陳本改注范書」 \\n 殿上施床帳「晉中興書宮殿云西陽王羕字延年文成王亮子也顯宗初即位以老殿上施床帳○今案亦見今晉書五十九長作元顯宗作明帝陳本已改今晉書無文成句長老句又誤作輔成帝」 \\n 高選參佐又云梁王傳云彤宣帝子高選參佐又拜大將軍領□□校尉○御覽今案陳本同亦見今晉書三十八高選句作自□官屬餘同」自選長吏「又齊王攸傳詔令自選用長吏攸奏諸選宜由天臺書三上不報○今案陳本已改今晉書」獨留京師「漢記中山王傳云簡王焉以郭太后少子獨留京師○今案陳本聚珍本東觀記同姚輯本脫」入省宿止「范後漢書清河王傳云慶永元四年帝移幸北宮慶得入省宿止○今案見范書八十五清河孝王慶傳」上親臨送「東觀漢記東平王傳云大鴻臚奏遣諸王國上特留蒼至八月飲酎畢上親臨送○今案聚珍本東觀記上親句作於是車駕祖送姚輯本大鴻五字在畢字下餘悉同陳本脫上特十字」 \\n 朝夕問訊「范後漢書清河王傳云慶多被病或時不安帝朝夕問訊○今案見范書八十五」如家人禮「漢書高五王傳云齊悼惠王肥孝惠二年入朝帝與燕飲云云○今案見漢書三十八」執子孫禮「王晉書安平王傳云自為太宰四年正會上見太宰身執子孫禮乘輿車上殿上於阼階迎拜○今案類聚四十五引王晉書自作孚無乘字轝作輿餘同」黃門侍疾「東觀漢記東平王傳云蒼到國後病水氣喘逆上遣太醫小黃門侍疾○今案聚珍本東觀記卷七醫下有丞相視之句餘同姚本脫陳本已改范書」太醫視疾「魏志中山恭王傳云恭王袞病詔遣太醫視疾殿內虎賁齎手詔賜珍膳相屬又遣太姬也○嚴氏校刪又遣五字是沿陳本之誤今案魏志二十末句作又遣太妃省疾餘同」數受賞賜「范漢書楚王英傳自明帝為太子時英常獨歸附上特親之在國數受賞賜○今案范書七十二上作太子在國作及即位陳本已照改」食七十城「漢書高五王傳云悼惠王肥高帝六年立食七十餘城○今案見漢書三十八」租入八千萬「范後漢書陳敬王傳云羨建初二年有司奏遣羨與鉅鹿王恭樂城王黨俱就國租入歲各八千萬○今案范書卷八十二年作三年城作成陳本亦改三年」梁膏腴大國「漢書文三王傳云梁孝王武最親有功又為大國居天下膏腴地○今案見漢書四十七亦見史記梁孝王世家」國無大於齊「漢書云王夫人生子閎閎且立為王時母病帝獨臨問曰關東之國莫大於齊○今案陳本脫近本漢書六十三齊懷王閎傳無此文亦見史記三王世家褚先生附傳」卑溼貧國「漢書景十三王傳云長沙定王發以母微毋寵故王卑溼貧國應劭曰臣國小地狹云云○今案見漢書五十三應劭注同陳本刪應劭以下別增他語」食租且餓「觀記明帝紀云十八年○今案陳本脫俞本作二十八年非也明帝只十八年耳考聚珍本姚輯本東觀記明帝紀十八年有云自皇子之封皆滅舊制諸小王什減三四無且餓句姚又脫十八年三字」 \\n 帛布單衣「漢書趙敬肅王彭祖傳云每相二千石至彭祖衣帛布單衣自行迎除含○今案見漢書五十三」多殖財貨大治宮室「東觀漢記濟南王傳云安王康多殖財貨大治宮室起內第奴婢千四百人○嚴氏校嬋改婢今案聚珍本東觀記及陳俞本治作修姚輯本脫」好治宮室「漢書景十三王傳云魯共王餘好治宮室壞孔子舊宅以廣其居聞鐘磬琴瑟○今案漢書五十三共作恭陳本亦作恭」雅好宮室「東觀漢記瑯琊王傳云京就國郡雅好宮室窮極技巧壁帶飾玉○今案聚珍本汪輯本東觀記郡作都飾作珠珠下有飾以金銀句俞本無就國句壁上有殿館二字餘與聚珍同」 \\n 侈其府第「王晉書齊王傳云冏躭酒色侈其府第不朝覲而蓄精兵○今案陳俞本無不朝句別增安語亦見今晉書五十九侈其句作大築第館不朝以下只有不入朝三字」 \\n 築山穿池「晉中興書會稽王錄云王道子於前府第內築山穿池治樹竹木工用十餘萬○今案御覽八百二十八引晉中興書徵祥遻前府第內作府內園中無治樹以下陳俞本已改今晉書」 \\n 好氣力「漢書江都易王非傳云非好氣力治宮館招四方豪傑驕奢甚○今案見書五十三」好狗馬「漢書景十三王傳云魯共王餘景帝子○今案見漢書五十三」 \\n 好射獵「漢書燕剡王旦傳云旦博學好星厤數術射獵之事○今案漢書六十三剡作刺本篇下文兩引亦作剡」好逸遊「漢書武五子傳云廣陵王胥壯大好樂逸遊力能扛鼎空手搏獸○案漢書六十三好下有倡字搏下有猛字」好聲色「漢書任城貞王安傳云性輕易好聲色○今案陳本作後漢考班范書及姚輯後漢八家汪輯後漢七家皆任城貞王安恐有譌誤」好為吏「漢書景十三王傳云趙敬肅王彭祖不好治宮室好為吏○今案見漢書五十三」好遊俠「後漢書楚王傳云英好遊俠通賓客晚節善○今案范書光武十王楚王英傳通上有交字善字作喜黃老餘同」距諫飾非「漢書景十三王傳云膠西王端彊足以距諫知足以飾非○今案漢書五十二西下有于字」巧佞卑諂「漢書景十三王傳云趙敬肅王彭祖為人巧佞卑諂足恭○今案見漢書五十三」傲狠不法「范後漢書河間孝王傳云開薨子政嗣傲狠不奉法順○今案范書明帝八王傳順下有帝以沈景為河間相等字餘同」白衣步出「續漢書宗室五王傳云趙王良玄孫乾坐為大喪服詣闕○今案姚輯本汪輯本續漢書脫陳俞本皆改范書」奢泰驕佚「記阜陵王傅云阜陵質王延在國侈泰驕佚○今案陳本同聚珍本東觀記作驕泰淫泆姚輯本脫」樂酒好肉「漢書景帝十三王傳云中山靖王勝為人樂酒好肉有子百二十人○今案見漢書五十三」驕淫犯禁「又云常山王舜京帝少子驕淫犯禁○今案見書五十三犯上有數字史記五宗世家亦作數犯禁」通姦犯法「漢書宣元六王傳云平思王甘露二年立元帝即位就國通姦犯法○今案見漢書八十思王下有宇字」致士「漢書武五子傳云燕剡王旦為人辨略精學招致遊士○今案漢書六十三剡作剌」聚姦猾「東觀漢記明帝紀云永平中有司奏楚王英聚姦猾○今案聚珍本東觀記明帝紀及楚王英傳皆脫陳本已改范書」楚巫祝詛「漢書廣陵王胥傳始昭帝時胥見上年少無子○今案見漢書六十三」作節綬「漢書景十三王傳云江都王建作漢使節二十幾千○今案滿書五十三綬千下有餘具二字」 \\n 建旌旗鼓軍「漢書燕剡王旦傳云旦建旌旗鼓車○今案漢書六十三剡作剌」刻皇帝璽鑄將軍印「漢書江都王建傳云建自知多恐誅與其后成光共使越奴下神呪上刻皇云云○今案漢書五十三奴作婢呪作祝」徙房陵「漢書景十三王傳云常山王舜薨子勃嗣私姦飲酒博戲擊筑與女子戴馳環城過市天子徙房陵○今案漢書五十三徙下有處字」徙丹陽「范後漢書楚王英傳云造作圖書謀反逆考按連年內及宗族外連親戚乃徙丹陽○今案范書七十二無內及二句餘亦大同小異」詔削四縣「漢書云北海王子思王終古使所愛奴與八子及諸御婢姦終古輒或參與云云○今案漢書三十八北海作濟北無輒字參與下有被席二字餘同陳本脫俞本脫與奴二字」貶食一縣「續漢書千乘王傳云王悝謀不道有詔削四縣悝伉之曾孫○今案姚輯汪輯本續漢書脫此傳陳俞本已改范書」入朝墮馬「漢書文三王傳云梁懷王揖文帝少子帝愛之朝墮馬死○今案見漢書四十七」北門軸折「漢書景十三王傳云臨江王榮坐浸廟濡地為宮上徵榮榮祖於江陵北門既上車軸折車廢父老流涕竊言曰吾王不反矣○今案漢書五十三同陳本壩作堧」不食而死「漢書景十三王傳云淮南王長文帝時徙蜀王謂待者曰誰謂乃公勇者不食死○今案見漢書四十四」以綬「漢書武五子傳云燕剡王旦武帝崩太子立是為漢昭帝賜諸侯王書旦得書即以綬自絞○今案漢書六十三剡作刺陳本已照改」髮紛紛骨藉藉「又云左將軍上官桀與燕不謀反伏誅旦聞之憂懣華容夫人曰髮紛紛兮寘渠骨藉藉兮亡居○今案漢書六十三夫人下有起舞二字」廢為庶人「漢書文三王傳云濟東王彭離驕悍昏暴私與其奴通王命少年數十人行剽殺人取財物以為好武帝廢為庶人○今案漢書四十七暴作暮無通字王命作亡命陳本已照改」以民禮葬「史記趙王友傳云友以諸呂女為后王愛他姬諸呂妬怒去讒之太后誣以罪過召趙王置邸令衞守之弗與食王幽死以民禮葬之○今案見史記呂后本紀陳本脫俞本置邸作至置」 \\n 北堂書鈔卷第七十 \\n  \\n 　"}
{"章节": "●北堂書鈔卷第七十一   設官部二十三", "正文": "　 \\n ●北堂書鈔卷第七十一　設官部二十三 \\n 　 \\n  \\n 隋祕書郎虞世南撰南海孔廣陶校註諸王傅一百四十九　諸王師一百五十諸王相一百五十一　諸王友一百五十二諸王文學一百五十三諸王國郎中令一百五十四諸王國子尉一百五十五　諸王國常侍令一百五十六諸王國侍郎一百五十七　諸王國三軍令一百五十八諸王國典書一百五十九 \\n ○諸王傅一百四十九 \\n 王傅一人秩二千石「續漢書百官志王傅一人秩二千石漢初立成帝改太傅但曰傅○今案近本續漢志同陳本改下有名字刪但曰傅三字」漢文思賈誼「漢書賈誼為長沙王太傅後歲餘文帝思誼徵之問鬼神事誼具答至半夜文帝前席曰吾久不見賈生自以為過之今不及也○王石華校甘改具今案漢書四十八及陳本答作道半夜作夜半」 \\n 漢武重始昌「漢書夏侯始昌○今案見漢書七十五」 \\n ○諸王師一百五十 \\n ○諸王相一百五十一 \\n ○諸王友一百五十二 \\n ○諸王文學一百五十三 \\n ○諸王國郎中令一百五十四 \\n 隗禧儒者「魏略禧少好學為譙王郎中令王宿聞其儒者常盡心賜遺○今案　欽定圖書集成官常典卷六百六十九引魏畧常盡以下作常虛心從學由是大得餘同舊鈔此條混入諸王傅篇中今移正」 \\n 張武六人乘傳「漢書周勃等共誅諸呂迎代王郎中令張武等六人乘傳詣長安○今案見漢書卷四文帝紀」 \\n ○諸王國子尉一百五十五 \\n 如郡都尉「漢書百官表云武帝改中尉為執金吾故王國如故成帝綏和元年更令中尉如郡都尉○今案漢書十九上陳本故王句誤作即字」主盜賊「續漢書百官志云皇子封王其郡為國置中尉一人主盜賊○今案見續漢百官志五」以禦非常「漢書百官表武帝太初元年改中尉更名執金吾應劭曰掌執金革以禦非常○今案見漢書卷十九上陳本脫應劭七字」司執奻邪「韋曜辨釋名執金吾大中尉掌徼宮亦司執金吾○今案陳本同」公孫賜千金「漢書梁孝王傳云公孫詭多奇計初見梁孝王王賜千金以為中尉號曰公孫將軍○今案漢書四十七文三王傳及陳本初見五字作初見日以為作官至」王子陽賢良「漢書王吉傅舉賢良為昌邑中尉王好獵○今案見漢書七十二陳本增入十餘句」韋玄成禮讓「漢書韋玄成傅淮南獻王好政事上奇其才欲輔以禮讓之臣召拜為淮陽中尉○今案見漢書卷七十三陳本獻作憲」徐偃治有廉節「史記徐佷為膠西尉其治官人皆有廉節○今案陳本人作民蓋唐鈔避太宗諱也」玄成講論同異「漢書韋玄成傳○今案見漢書七十三」宋昌曰代王仁賢「漢書文帝紀宋昌為代王中尉○今案陳本增二百餘字非舊鈔面目」常麗曰王身恭儉「漢書常麗為河間王中尉○今案見景十三王傳」邵弘上書「邵氏家傳弘為瑯琊王中尉上書諫王王讀三遍矍然失色謂左右曰思郡中尉之言于今毛竪○今案御覽二百四十八引邵家傳遍作四陳本增注太多」王吉數諫「漢書昌邑王嗣立以行淫亂廢昌邑羣臣皆下獄誅惟中尉王吉郎中令龔遂以數諫滅死○今案見漢書卷七十二」王甚憚焉「邵氏家傳瑯琊王甚憚焉○今案御覽二百四十八引邵家傳同」太子不悅「魏志魏國既建楊俊遷中尉太祖征漢中魏諷反於鄴俊自劾詣行在所俊以身方免畢牋辭太子太子不悅曰楊中尉便去何太高遠罪邪○王石華校諸改詣今案魏志廿三及陳本遠下無罪字」 \\n ○諸王國常侍令一百五十六 \\n 贊相威儀獻納臧否「晉起居注成帝咸寍三年制大國置左右常侍如上之言○今案陳俞本無制字又俞本咸作延」龔舍高名聘為常侍「漢書龔舍傳楚王入朝聞舍高名聘為常侍辭家卒學○今案漢書七十二辭家作固辭願三字陳俞本末句作不得已王歸國」有學有才「晉中興書會稽虞錄虞預有學有才轉瑯琊王國常侍○今案陳俞本脫國字陳本又刪會稽四字」拔出羣倅「陸雲嘲褚常侍云聞前臨川丞褚常侍拔出羣倅故嘲焉○今案陳本脫俞本聞前作前為丞褚作丞後為拔作狀非也考敷文閣本士龍集卷六無間字倅作萃餘同」 \\n ○諸王國侍郎一百五十七 \\n 通傳教令「晉百官表注侍郎朝服武官掌徒贊相威儀通傳教令大國置四人小國置二人○今案陳俞本無掌徒二字」與諸子遊「魏畧太祖以司馬宣王為侍郎應令諸子遊也○今案陳俞本無太祖以三字陳本又刪應字」趙定琴書「桓子新論宣帝元康神爵之間渤海趙定梁國龍德召見溫室為侍郎皆善琴書也○今案嚴輯桓譚新論琴道篇渤上有丞相奏能鼓雅琴者一句無皆善五字陳俞本與嚴本同惟琴作瑟」 \\n 王鑒才筆「晉中興書瑯琊王錄云鑒少以文學才筆著稱初為中宗郎琊王國侍郎○今案陳俞本改注今晉書見卷七十一王鑒傳」孫秀校才其志難滿「孫盛晉陽秋秀為趙王倫侍郎劉弘為琅邪內史廉秀於倫遂為所信弘謂人曰孫秀校才其志難滿也○今案范書二百四十八引孫晉陽秋只有趙王句陳本脫廉字俞本與舊鈔同」 \\n ○諸王國三軍令一百五十八 \\n 三軍之將「晉起居注太始二年詔曰大國三軍領兵五千人次國二軍兵三千人小國一軍兵二千人上中下三等將軍陸機答吳王上將軍四言詩○今案俞本脫此門陳本無陸機以下」 \\n ○諸王國典書一百五十九 \\n 漢曰尚書改為始書「漢制云典書今尚書改為治書又改為典書也○今案陳本今上有即字俞本漢制上有職官錄云四字又改上有國諱二字」掌國教令「晉百起居注晉武置典書令掌國教令也○今案陳俞本同」典衞王宮「又起居注云晉武置學官令主典學考異云云○今案陳俞本主典句作主貢舉秀異」非下國選「晉起居注太康二年齊王攸典令咨選國內長吏官人之事○今案此條標目陳俞本改作選典令以下亦有增改」 \\n 北堂書鈔卷第七十一 \\n  \\n 　"}
{"章节": "●北堂書鈔卷第七十二   設官部二十四", "正文": "　 \\n ●北堂書鈔卷第七十二　設官部二十四 \\n 　 \\n  \\n 隋祕書郎虞世南撰南海孔廣陶校註刺史一百六十 \\n ○刺史一百六十 \\n 九州之長「禮記曲禮曰九州之侯入天子之國曰牧鄭注云每一州之中天子遣侯之賢者以為之牧也○今案曲禮之侯作之長遣作選」十有三牧「漢官解故云京畿云十有三牧分土食焉○今案平津館輯本同「銀印青綬」 \\n 漢書百官公卿表云綏和元年改刺史為牧銀印青綬○今案陳俞本同考漢書無此文惟續漢書百官志五有之銀印青綬四字又別見續漢書輿服志注引東觀記」銅印墨綬「晉百官表云剌史漢官也銅印墨綬朝服進賢兩梁冠○今案陳本同亦見通典職官」位居牧伯「漢公卿表云今部刺史居牧伯之位秉一州之統○今案陳俞本脫部字餘同考漢公卿表四字係沿上條誤入此乃漢書朱博傳文耳孫嚴未校出」位下大夫「應劭漢官云翟方進奏刺史位下大夫而臨二千石輕重失次請罷刺史署牧秩二千石者也○今案平津館輯本罷下無刺史二字餘同又附注云署當作置見通典所載何武與翟方奏陳俞本改注漢書非是」 \\n 分刺諸州「百官公卿表云秦監御史掌監諸郡漢省丞相遣史分剌諸州○今案見漢書卷十九上陳俞本改注後漢書百官志」分部督察「漢官解故云京畿師外十有三牧分部馳郡行國督察在位奏以言錄見囚徒考寔侵冤退不錄職狀狀進一奏事焉○今案陳本無注俞本脫師外二字郡行作行郡在位以下作在位錄囚徒考功寔八字平津輯本據書鈔未改本引同又附注云師外當有譌奏以上當有敷字見當作視錄職當作職」 \\n 訓導諸侯「國語周宣王欲得國子之能訓導諸侯者賈逵注曰國子諸侯之嗣子欲使訓導諸侯子也○今案陳本及國語周語訓導作導訓」督察郡國「漢書朱博傳哀帝時御史大夫朱博奏曰漢刺史奉典督察郡國前翟方進奏罷刺史置州牧秩次九卿恐效陵夷哀帝建平二年復為刺史元壽二年改為牧○今案漢書朱博傳典上有使字置州上有更字建平句以下別見漢書百官公卿表非朱博傳文也陳俞本多刪脫」 \\n 刺舉州事「應劭漢官儀司監二代曰伯漢興海內未定令刺史舉州事○今案陳本無司監以下俞本司監二作監司三平津館輯本卷上司作周餘同」盡部州境「山謙之丹陽記漢承秦罷侯署守至武帝元封五年始署刺史盡部州境○今案陳本署作置」天王所使「黃恭交州記刺者言其刺舉不法史者使也言為天子之所使也○今案陳本刺舉誤次舉御覽二百五十五引交州記脫天子句餘同本鈔天王天子小注與標目異陳本亦然」奉詔條察「漢書公卿表武帝元封五年初署部刺史掌奉詔條察州○今案見書卷十九上」長一州「周禮太宰掌職一曰牧以地得民鄭注云牧州長九州各有封域一州二百一十國使賢侯一人為之長主以領之謂牧牧領也○今案一州二百以下非周禮注文乃永興櫽括賈疏語以申鄭注也舊鈔疑有謹案二字為轉寫者奪去耳」 \\n 阜兆人「尚書周官以倡九牧阜成兆民孔傳云六卿各率其屬倡導九州牧伯為政○今案近本孔傳導作道」秉一州之統「漢書朱博傳初何武為大司空丞相翟方進奏選諸侯賢者以為州伯○今案見漢書八十三」處方伯之任「王隱晉書山濤傳云為冀州刺史裴秀與山濤書彪處方伯之任殊亦為高祖論道之士不宜處外耳○今案祖當作但嚴輯山濤集據舊鈔引仍作祖又附注云彪字疑有誤陳本改今晉書」 \\n 位次九卿「漢百官表緩和元年改刺史為牧秩二千石位次九卿○今案漢書百官公卿表無九卿句考朱博傳云更置州牧秩二千石位次九卿據此則永興此條蓋兩採書合為一文也」 \\n 所察六條「漢書薛宣傳宣上疏曰吏多苛政師古曰刺史察有六條謹案察有疾苦察失職者察墨綬長史已上察監人害及大姦猾者犯囚律四你楮察吏簿有錢穀散放者○今案漢書薛宣傳師古注謂六條解在百官公卿表檢百官公卿表師古注果有論刺史六條但與此文疾苦六句不同此蓋永興自加引申語也陳本已據百官公卿注竄改」 \\n 監察郡縣糾遏非常「黃恭交州記秦兼天下改牧為刺史監察郡縣糾遏非常○今案陳本改州句作改牧為郡御覽二百五十五引交州記脫監察以下」詣京奏事「書百官志云建武十八年復為刺史十二人各掌一州屬司隸校尉○今案續漢百官志五校尉下有歲盡詣京都奏事句與舊鈔標目合餘同」乘驛奏事「應劭漢官孝武元封四年始御史丞相之遷部刺史十三人乘驛奏事○今案平津館輯本同陳本注未詳二字」三年入奏事「王隱晉書云太康三年罷刺史將軍官刺史依漢制三年一入奏事○今案陳俞本同」九歲為首相「應劭漢官云朱博言刺史督察郡國從來故事居九歲為守相○今案平津館輯本同又附注云居下當有部字陳本已改注漢書」賜三公服「東觀郭賀字喬卿為荊州刺史明帝到南陽巡守賜三公之服去幨帷使百姓見之以彰有德○今案聚珍本姚輯本無到南陽三字無去幨以下陳本改注范書」賜高山冠「會稽先賢象讚綦母俊為交州刺史詔賜高山冠絳三疋擁節受決臨難受命立功討滅以報上心○今案御覽六百八十五引象讚母俊誤作母文後州作阯無絳三以下陳本象讚作傳字無綦母四字及受決字詔賜二字在交州上史下增某字」 \\n 賈充假羽葆「晉起居注賈充為使持節都督秦涼諸軍事侍中車騎將軍如故假羽葆鼓吹給第一騎一疋第一駙馬一疋追鋒車二乘御有一人饋騎其臥乘車一乘五十疋騎具刀器者也○今案俞本涼下有二州兩字給下無第一駒句又刪御有七字及五十疋以下今晉書賈充傳吹下只有給第一駙馬句陳本改注今晉書」 \\n 杜預給追鋒「王晉書杜預字元凱為鎮南大將軍都督荊州諸軍事給追鋒車第二乘騎馬御府人馬錢三十萬南土美之為謠曰後世無叛由杜公孰識智名與勇功○今案類聚五十引王晉書無給追三句土美誤功弄由作有餘同俞本乘騎五字作駙馬又刪南士以下餘同今晉書亦作駙馬無御府以下陳本多改易」 \\n 傳車驂駕「謝漢書賈琮為冀州刺史舊典傳車驂駕乘赤帷裳迎於州界及琮之部升車言曰刺史當遠視廣聽糾察美麗何乃垂帷帳以自掩塞乃命御者褰之百城聞風○今案類聚五十引赤誤亦乃作反姚輯汪輯本謝書乘作垂何乃作何有反帳作裳風下有自然震悚四字陳本亦作反亦作裳」 \\n 法駕騑驂「謝漢書李壽為青州剌史於本縣傳舍乘法駕騑驂朱軒就路其所經厯州縣瞻察牧守長史政治優劣若有惠愛節操清好未聞者遠聽特表荐有貴戚豪俠子弟在我貪殘為人所疾者有司畏忌不敢言舉者亦當隨時案奏貶罰之○今案類聚五十引壽作燾無其所以下翰苑新書前集卷七引仍作壽亦無其所以下俞本作燾只有青州一句陳本就路以上同姚輯謝書與類聚同姚輯謝書政作吏無若有以下然謝書本有李壽李燾二人每誤為一此則燾傳也」 \\n 還京師曲蓋蔽曰「東觀記段熲起於徒中為荊州刺史有功徵還京師熲乘輕騎介士鼓吹曲蓋朱旗騎馬掩天蔽日鉦鐸金鼓雷震動地連騎從徒彌數十里熲字紀明者也○今案聚珍本荊作并輕騎作輕車騎馬作馬騎掩作殷從徒作繼跡餘同姚輯本仍作馬鉦作錚餘與聚珍本同陳本誤段穎亦作并作殷作輕車」 \\n 還本州衣繡晝行「魏志張既字德容出為雍州刺史太祖謂既曰君本州可謂衣晝行矣○今案見魏志卷十五」使刺三河「漢書田叔傳曰武帝時以壯勇可為刺史三河奏事稱意○今案漢書三十七此是田叔少子仁事勇下作為衞將軍舍人後使刺三河無史字陳本從近本改」都督六州「晉中興書云穎川庾錄庾亮遷都督荊州豫益梁雍六州諸軍事○今案晉書庾亮傳荊州作江荊陳本已改注今晉書」以能治劇「謝漢書李壽為青州刺史奉法督察朝廷間之以能治劇○今案陳俞本察作案又俞本壽作燾姚輯本李燾傳無奉法以下汪輯謝書李燾傳據書鈔引亦誤案餘與原鈔同」 \\n 益州險遠以親鎮之「晉起居注云太始元年詔曰益州險遠王教未洽宜以重將臣以鎮撫之南中郎將下邳王晃為之○今案陳俞本脫臣字南字又俞本未作難陳本王教句改素號難治餘同」 \\n 湘州阻固以叔父居之「晉中興書譙愍王承字士敬為湘州刺史中宗謂承曰湘州南楚阻固叔父所居知之也○今案陳俞本阻作險愍作閔末句有改易」劉馥可任東南「魏志劉馥傳云太祖方有袁紹之難謂馥可任以東南之事表為揚州刺史○今案見魏志卷十五」賈充綏靖西夏「晉起居注云太始七年詔賈充碩量可使持節都督秦涼軍事綏靖西夏○今案俞本同陳本改注今晉書」南方稱之「魏志王基傳云為荊州刺史明制度整軍農南方稱之○今案見魏志廿七」南夏悅服「王隱晉書羊祜傳云都督荊州諸軍事自在南夏招攜以禮吳人悅服稱為羊公○今案類聚五十引王晉書同陳本亦同」教施九郡「王隱晉書王沈字處道遷豫州刺史教曰若能舉遺也黜姦邪陳長吏可否皆給穀五百斛別駕主簿奉行九郡施行○今案陳俞本教上有乃下二字遷作為今晉書三十九王沈傳無別駕句」 \\n 宣風萬里「晉起居注云詔曰太尉將軍衞權忠允清識有文武之士宜令宣風萬里為州剌史以統戎政○今案陳俞本州上有青字」懷以道德「王隱晉書阮瞻傳云瞻平南將軍江州刺史懷撫以道德○今案陳俞本無瞻傳云三字」示以恩信「王隱晉書唐樹傳云樹使持節監幽州宣喻國命示以恩信○今案今晉書樹作彬喻作諭餘同陳俞本皆改注今晉書」風化大行百姓歸心「魏志徐邈為涼州刺史率以仁義立學明訓禁誡百姓歸心風化大行○今案魏志廿七及陳本禁誡作禁厚葬斷淫祀餘同」州界百姓稱之「魏書司馬朗字伯達遷交州刺史政化大行百姓稱之常惡衣食以率下○今案陳俞本率上有儉字交作兖考魏志十五司馬朗傳亦作兖州惡衣食作麤衣惡食餘同」 \\n 恩化大行百姓樂政「謝漢書謝夷吾字堯卿遷荊州刺史行部到南陽天子未常見有詔敕荊州錄見囚徒等朕將覽焉其所決正一縣三百餘事朝廷歎息曰諸州刺史盡如此朕不憂天下常以勵郡臣恩化大行百姓樂政○今案姚輯本陳本俞本天子句作遇章帝巡幸郡臣作羣臣又姚輯本囚誤凶詔誤語汪輯本幸作狩其餘亦與俞本同」 \\n 獎勵風俗「晉中興書太原溫錄嶠字太真遷平南將軍都督江州諸軍假節鎮武昌嶠達於治道軍人稱道獎勵風俗○今案遷平十六字陳俞本作代應詹為江州刺史持節都督平南將軍鎮武昌稱道作稱頌」 \\n 州界清肅「三輔決錄注蘇章字孺文為冀州刺史每自舉正其罪州界清肅○今案陳本同御覽二百六十三引無每自以下二酉叢書張輯決錄據類聚引無州界句餘同」 \\n 風俗頗革「續漢書云周舉字真先為并州刺史太原一部舊俗以介子推焚骸有龍己戒或一月寒食人多不堪舉到以弔書置子推廟言盛冬滅火殘損人命非賢者之意使還溫食於是眾人稍解風俗革○今案類聚五十御覽二百五十六引無字真先三字一部二字戒或作禁輒人多作老少以弔作乃作弔無於是以下陳本則有於是二句餘同類聚汪輯本據初學記作字宣光或作輒滅作去餘與類聚同姚本作字貞先溫誤溢無□是二句餘與汪本同考貞作宋鈔兼避仁宗諱也」 \\n 為十三州最「謝承後漢書賈琮為交趾刺史在事九年為十三州最○今案陳俞本事九作任三姚本無在事二句汪輯謝書據陳本」治為天下最「魏志梁習為并州刺史二十餘年政治為最天下稱之○王石華校文改政今案魏志十五及陳俞本政治二句作政治常為天下最」布告天下豫州為法「魏志賈逵傳云逵為豫州刺史二千石以下阿縱不如法者皆舉奏免之帝曰逵真刺史矣布告天下當以豫州為法○今案見魏志十五」得人民心復留一年「續漢書云种暠字景伯為梁州刺史甚得百姓歡心欲遷吏民詣請留太后歎曰未聞刺史得人民心如此復留一年○今案欲遷二字姚本作被徵當還陳俞本作被徵當遷汪輯續漢據陳本」 \\n 惠愛在人留十八年「華陽國志云嚴遵為益州剌史惠愛在人每當遷官吏人塞路攀轅詔遂留之居官十八年○今案陳俞本注內脫在人二字廖刻顧校影宋足本卷一遵作王思在人作在民本鈔作人者唐鈔避太宗諱也」 \\n 清約率下「東觀記云李恂為兖州剌史所種田小麥胡蒜悉付從事清約率下常衣羊皮布被○今案聚珍本無田字餘同類聚五十引恂作珣常衣作席陳本作常席亦無田字姚輯無田字皮下有服字餘與類聚同」 \\n 清淨化人「魏書劉辰傳震為幽州剌史清淨儉約以禮化人○今案　欽定書集成職方典卷三十三引王沈魏書震作虞淨作靜人作民考民作人詳本篇上」田豫清約「魏書田豫領并州刺史清約儉素所錫皆散之將士咸高之○今案魏志廿六田豫傳所賜作賞賜咸高之作咸高豫節餘同陳本改注魏志」吳隱清操「晉中興書云隱之清儉為廣州刺史界有一貪泉父老云飲此水有變隱之始踐境先生水所酌而飲之題詩曰古人云此水一飲重千金試使夷齊飲終當不易心至後清操逾厲○今案陳本飲重作歃懷今晉書亦作歃懷本鈔廉潔篇引中興書無題詩至易心五句惟初學記卷八引中書有石門詩數句又御覽七十引晉安帝紀有隱之飲水賦詩一條可作旁證」 \\n 計日受俸「謝漢書楊秉厯牧四州計日受俸廩祿不入私門家至貧窶并日而食○今案姚本陳本歷牧四州作為豫荊徐兖四州刺史廩作餘無家至以下汪輯謝書有末二句餘與姚本同陳本又增入他語」 \\n 不燃官燭「又云巴祇為揚州刺史與士對坐暗不燃官燭幘壞不復改易○今案類聚五十引無與士句御覽八百七十引作與客坐陳本脫與士二句姚輯汪輯本謝書與御覽同」 \\n 十曰一炊「又云左雄為冀州刺史不舉烟火長食乾飰○今案詳本鈔廉潔篇陳本一炊作不炊姚輯謝書與本鈔同汪輯長作常」巴祗不迎妻子「又云巴祗字敬祖為州刺史在任不迎妻子俸祿不使有餘○今案詳本鈔廉潔篇姚輯汪輯謝書亦同」呂岱不餉妻子「吳志呂岱字定公為交州刺史厯年不餉妻子飢乏孫權歎息之○今案吳志十五呂岱傳及陳本餉下有家字本鈔廉潔篇引交作并餉作饋」貴要託書悉投於水「華陽國忐趙琰為青州刺史於廳事前置大器盛水貴要有託書悉投於水○今案類聚五十引無盛字收句作投置水中」貴人寄貨皆掛於壁「魏志陳泰字伯玄州并州刺史京兆貴人多寄寶貨泰使奴婢皆掛之於壁不發其封及徵為尚書悉以還之○王石華校秦改泰今案魏志廿二伯玄作玄伯兆作邑泰使句作因泰市奴婢陳禹謨已改從今本竊以為奴婢一句從影鈔較妥蓋隋以前古本也」 \\n 不畏強禦「謝漢書陳朔遷揚州刺史貶黜姦慝不畏強禦○今案姚輯本分陳嗍陳翔為兩傳此與朔傳同汪輯謝書合陳朔陳翔為一傳翔下夾注原名朔」不事上司「魏志崔林為幽州刺史在官一期寇竊頓息猶以不事上司左遷河間刺史○今案魏志廿四刺史作太守陳本刪一期八字及左字」行部先即學官「漢書何武為揚州刺史州中清平行部必先即學官見諸生試其誦論得失然後入傳舍出問墾田頃畝五穀之美惡○王石華校谷改穀今案陳本及近本漢書何武傳官誤宮王氏讀書雜志特引此舊鈔以正之」 \\n 所過問人疾苦「續漢書郭伋字細侯拜并州刺史前在并州素有恩及後入界所到縣邑老少相携而逢迎于道路如見父母所過問人疾苦下車聘請州中耆俊以為師友几杖而敬禮焉朝夕參政分祿以養之○今案姚本汪本續漢及陳本有恩作結恩德逢作邀問人作問民無下車二字請作求無師友一句」 \\n 甄拔隱士「王晉書山濤為冀州刺史舊名剋略俗無人士自濤到州甄拔隱士搜求賢才○今案舊名句有誤翰苑新書前集卷八引王晉書無名剋略俗四字到作居此無甄拔句本鈔任賢篇引作甄拔隱屈」 \\n 旌顯異行「隋氏家傳濬為鎮南大將軍荊州牧薄武省刑旌顯所知三十餘人皆當世異行冀州之士於是為盛○今案武疑作賦陳本濬作清無鎮南五字薄武四字牧作刺史」 \\n 撫循羈旅「王晉書王惲督揚州諸軍情斷明允撫循羈旅勞議接納坐無重席門不停賓江淮之士愛敬焉○今未陳本情斷作處斷重作虛考御覽四百七十五引王隱晉書無督揚九字重作空淮作東愛上有莫不二字餘同」 \\n 誘納降附「晉中興書高平郅恢為淮州鎮襄陽所撫恤大得關隴間譽誘納降附動以千計○今案陳本淮作雍是也以誤者」修鹽池家家豐足「又云溉田官徐邈為涼州刺史常苦貧之以修酒泉鹽池廣開水田以募貧人佃之家家豐足通中國之費○今案俞本貧乏作乏穀人佃作民佃通下有供字陳本改為魏志」 \\n 治芍陂官人有福「魏志劉馥為揚州刺史治芍陂七門吳瑭諸堨以溉稻田官人有福○今案魏志十五官人作官民民作人詳本篇上陳俞本作官民有畜」張敞為冀州賊自止「漢書張敞傳云為豫州刺史復為冀州刺史失眾之和以致潰亂太宗責廢名庶人○今案此條有竇亂考漢書張敞傳免為庶人係敞為京兆時事在拜冀州剌史之前豫州及潰目等事陳本妄易本傳數行」 \\n 王孫後濁「晉中興書曰王遜傳云遜為甯州刺史民人謁者多使作金刺通名妻尤之日何先清而後濁也○今案陳俞本尤作詰今晉書王遜傳無民人以下」車永貪獨「晉中興書永為廣州剌史居官貪濁土豪等以弊之○今案俞本同陳本脫土豪句類聚六十九引中興書有刺史以上」石崇積財「晉中興書石崇為荊州刺史數劫商賈積財如山○今案陳俞本皆已改今晉書考初學記十八世說新語下之下注引王晉書皆有石崇積財一條可作旁證」王戎治宅「晉中興書王戎為荊州刺史有司奏戎治園宅免官令居官贖論○今案陳俞本已改注今晉書考御覽八百廿四引王晉書有王戎治宅免官贖論一條可作旁證」號曰獨坐「謝後漢書王閎字選公為冀州刺史性謙而剋不發私書號曰王獨坐○今案御覽二百五十四引閎作宏剋作刻江輯本亦據書鈔類聚御覽引作字公選剋作克餘同又夾注云一作宏此非張步傳之王閔及王允弟之王宏蓋吳郡人也姚本脫」 \\n 號曰屠伯「王晉書荀晞字道將為青州刺史役煩賦重民不堪命日斬千人血流成川號曰屠伯人屍漂流入他州○今案俞本人屍漂三字作人人怖懼餘同陳本荀作苟類聚卷六引王晉書亦作苟無字道將三字無人屍以下」 \\n 李疇見殺「王晉書李疇為交州刺史不能儉制令下慮必見殺遂服藥死○今案陳俞本無王字儉作撿令作鈴無遂字」王俊伏屍「王晉書王俊字彭祖為幽州刺史謠曰幽州城門似藏戶中有伏屍王彭祖○今案御覽五百四十九引王晉書字彭八字作在幽州三字餘同陳俞本俊作浚無王字」 \\n 北堂書鈔卷第七十二 \\n  \\n 　"}
{"章节": "●北堂書鈔卷第七十三   設官部二十五", "正文": "　 \\n ●北堂書鈔卷第七十三　設官部二十五 \\n 　 \\n  \\n 隋祕書郎虞世南撰南海孔廣陶校註別駕一百六十一治中一百六十二主簿一百六十三中正一百六十四從事一百六十五 \\n ○別駕一百六十一 \\n 夫別駕者顯化之鷹揚「管甯讓別駕表文云夫別駕者明使君羽翼顯化之鷹揚非誕闇昧所可私者○今案俞本表誤袁可作得陳本脫非誕以下本鈔標目揚字誤入注中今移正」處別駕任當展其驥「蜀志龐統傳云魯肅遺先生書曰龐士元非百里才若使處治中別駕之任始當展其驥足耳○今案見蜀志七」任居刺史半安可非其人「庾亮集云答郭豫書曰別駕舊與刺史別乘同流宣王化於萬里者其任居刺史之半安可非其人也○今案通典三十二引庾亮集豫作預餘同御覽二百六十三引豫作遜同作周」 \\n 緹油屏泥以彰有德「漢書循吏傳云黃霸為揚州刺史三歲宣帝詔賜車蓋特高一丈別駕主簿車緹油屏泥於軾前以彰有德○今案見八十九黃霸傳」車如刺史「豫章傳云孔恂州辟為別駕從事車前舊有屏星如剌史車也○今案御覽二百六十三引豫章下有列士二字前下有後字」秩同從事「應劭漢官儀云元帝時丞相于定國以徐州大小為設剌員治中別駕秩皆百石同州郡從事○今案平津輯本以徐作條字刺作吏陳本脫元帝二十字州郡作諸郡」宜授英儒「管甯讓別駕表文別駕者明使君之羽翼宜授英儒也○今案陳本同俞本表誤袁」宜得其才「王丞相集曰以顧和為別駕教曰護軍長史顧和體治平實宜得其才以為別駕矣○今案陳俞本脫體治四字餘同但多竄入他語」周景題輿「謝承後漢書云周景為豫州刺史辟汝南陳蕃為別駕蕃不肯就見景別駕輿曰陳仲舉座也不復更辟蕃懼起視職○今案御覽二百六十三引謝書及陳俞本無汝南二字肯見二字懼上有惶字姚輯本亦然汪輯本有汝南字餘與御覽同」 \\n 鄧盛馳傳「王允別傳云本郡民有路拂者少無名行太守王殊召補吏允犯顏固殊怒收允欲殺之刺史鄧盛聞而傳辟為別駕從事○今案陳俞本拂作仁固作直又陳本脫鄧盛二字御覽二百六十三引王允別傳無下脫名字殊作珠諫作爭」 \\n 齎傳假重正「廣州元賢傳云董正字伯和南海人也時州治蒼梧郡張使君舉正三辟不就後更辟書正難重違州意從詣州使君聞已在遠命書佐齎別駕從事假正正慙俯就復上傳送本郡也○今案　欽定圖書集成官常典卷六百三十引廣州先賢傳作途餘同陳本脫正慙二句俞本與舊鈔同」 \\n 送傳辟長文「王晉書云王長文廣漢郡人也益州五辟公府再拜皆不就又送傅辟之長文■〈犭羊〉狂不詣郡縣改服逃亡○今案俞本郡人作郪人郡縣作州同亦見今晉書八十二亦作郪人陳本己全改今晉書」 \\n 仍舉阮宣「江氏家傳云太傅東海王領兖州牧請應元為別駕與君書曰昔王子師作豫州下車辟荀慈明又辟孔文舉貴州人士有堪此求者不君乃舉高平郄道徵為賢良陳留阮宣為直言濟北程宏叔為方正皆於時選為允○今案陳俞本海王下有越字下車上有未字堪此下脫求字宣下有子字御覽三百六十三引江氏家傳脫兗字及文舉二字下車上有未字慈明下更有下車二字徵誤微」 \\n 思得袁琇「應享與諸將書曰誨命欲求佳別駕數日臥思始得陳國袁琇○今案御覽二百六十三引書作牒餘同本鈔下文引亦作牋」先主辟龐統「蜀志龐統傳云諸葛亮言統於先主先主見之辟為別駕從事○今案近本蜀志七見之作見與善譚大器之駕作治中陳俞本仍作別駕餘從近本」呂范辟陸遜「吳書陸遜傳云遜為左護軍鎮西將軍雖為上將軍列侯欲令本州舉命乃使揚州牧呂范就辟別駕○今案吳志十三陸傳注引吳書無遜為左九字范作範令下有厯字陳俞本已照改」 \\n 乃起應行「臧榮緒晉書云桓冲辟處士長沙鄧粲為別駕備禮書粲感之乃起應行○今案亦見今晉書七十四書作盡恭行作命陳俞本改注今晉書而備禮書句又作卑原禮應行作應召不知何據」 \\n 惶起視職「謝承後漢書云周景為豫州刺史舉陳蕃為別駕前言已詳○今案本篇上文脫惶字據此條則懼下當增惶字餘詳上」才經治亂「應亨與州將牋云思得一人陳國袁琇○今案御覽二百六十三引此牋同」理職請詔「王丞相集云以顧和為前已言說也○今案陳本脫俞本請詔句作理識清敏劭令端右八字」使君羽翼「管甯讓別駕表文云州民王誕燕雀之賤棲朝桐之華別駕者使君之羽翼耳○今案陳本無此注文但注管甯傳三字俞本王誕作管誕」州之股肱「王晉書云王祥瑯邪人也徐州刺史呂虔辟為別駕以州之股肱糾合義眾○今案陳俞本徐州四字作本州又俞本辟作檄州之股肱作股肱之忠陳本脫別駕以三字糾合四字」 \\n 委之腹心「魏志先賢行狀云袁紹鎮冀州以審配為別駕委以腹心之任也○今案陳本脫魏志二字鎮作領考魏志六袁紹傳注引先賢行狀亦作領餘同」委以州事「盛晉陽秋云呂虔□王祥為別駕委以州事○今案亦見今晉書三十三王祥傳同陳本已改注今晉書」協和輔相「魏志王基傳云刺史王陵表請基為別駕協和輔相也○今案魏志二十七陵作淩協和句作淩流稱青士蓋亦由基協和之輔也二句陳本已照改」匡救違失「孫盛晉陽秋云王沉檄唐彬王祥別駕忠肅公亮當朝正色匡救違失○今案陳俞本此條任意改易俞本刪王祥陳本兼刪王沈以外亦改過半考檄唐彬事見今晉書四十二檄王祥事見今晉書三三又　欽定圖書集成宮常典六百三十引晉陽秋無王祥二字失作□餘同」 \\n 在朝誠亮「王丞相教云治中張孫在朝誠亮可補別駕○今案陳俞本孫作遜又陳本脫教字考孫古遜字也」在府稱職「晉中興書丹陽陶錄云洄字恭潤大將軍王敦以為參軍仍稱治中別駕在府稱職○今案俞本以作命仍稱作轉字無治中二字陳本陶錄七字作陶回餘與俞同今晉書亦作回」 \\n 所在稱職「晉中興書襄陽習錄云習鑿齒字彥威為州治中刺史桓溫連征鑿齒或留所在稱職○今案陳俞本皆脫襄陽四字留作守稱作在治中作別駕此皆從今晉書八十二改者是以房書冒稱中興書也」 \\n 州境獲寍「王晉書王祥傳云祥字休徵徐州呂虔檄為別駕州境獲寍○今案俞本徐州改本州餘同陳本境句改州界清靜是參用今晉書而又不改書名又以房書冒稱王隱書謬甚矣」 \\n 在州境十年「晉中興書習錄云習鑿齒刺史桓溫甚器之在州境十年○今案亦見今晉書八十二無在州句陳俞本在州境作在職□□□文」宣化萬里「庾亮集云舊與刺史別乘云云○今案詳本篇上文」以儉厲俗「謝承後漢書云巴祇傳祇為躰素清白以儉厲俗在官不迎妻子俸祿不使有餘○嚴氏校補別字今案姚輯本汪輯本謝書官作任餘同陳俞本無使有二字」政化大行「孫盛晉陽秋云呂虔檄王祥為亦如之○今案亦見今晉書三十三王祥傳亦如之三字作虔委以州事政化大行陳本已改今晉書」呂虔以委民事「魏志云呂虔遷徐州刺史請琅邪王詳為別駕○今案魏志十八別駕句下有民事一以委之句」先主與善談「蜀志龐統云諸葛亮言統於先主先主見與善談○今案蜀志七談作譚」邦國不空別駕之功「王隱晉書云王祚為本州駕時人歌曰邦國云云○今案類聚十九引王晉書同」 \\n 州大政殷屈為別駕「王隱晉書吳郡顧錄云顧和司徒王導以州大政殷表屈為駕○今案陳俞本脫亦見今晉書八十三顧和傳亦云王導為揚州請為別駕」 \\n 今君還州吾無憂矣「魏志太祖以溫恢為揚州剌史蔣濟為別駕令曰季子為臣吳宜有君今君還州吾無憂矣○今案見魏志十四蔣濟傳陳本脫太祖以三字」 \\n 陳茂諫周敞不宜履險「謝漢書陳茂性永有異志交趾刺史吳郡周敞辟為別駕從事敞欲到未崖詹耳茂諫曰不宜履險敞不聽涉海遇風船欲顛覆茂伏劍呵罵水神風息得濟○嚴氏校補風字今案陳俞本風息作方字又陳本脫性永九字俞本脫性永二字志作衞御覽六十引亦無性永五字風息句作風即止息姚輯有涉海以下餘稍異汪輯謝書亦無性永二字志亦作術聽亦作服濟作渡餘同」 \\n 郭舒諫王澄不可輕佻「孫盛晉陽秋云郭舒為荊州別駕諫刺史王澄宜養撫文武訓練將才以備不虞不可輕佻也○今案陳俞本訓作簡將才作士卒亦見今晉書四十三無宜養以下」太祖改容「魏志云崔琰傳太祖領冀州牧辟為別駕從事謂琰曰昨按戶口得三十萬眾故為大州也琰對曰今天下分崩九州幅裂冀州方承暴骨原野未聞王師仁聲先路存問風俗救其塗炭而計較甲兵唯此為先豈鄙州士女所望於明公哉太祖改容謝之賓客皆服失色○今案魏志十二日作籍冀州方承作冀方蒸庶服作伏陳俞本皆已照改」 \\n 刺史追謝「豫章列士傳曰孔恂州辟為別駕從事刺史發晏欲撤去屏星恂日毀國舊儀此不可行刺史慙謝○今案陳俞本脫發晏二字但改作因怒惟御覽二百二十三引豫章列士傳有此二字」 \\n 善於將命「臧榮緒晉書云何攀王濬為益州辟為別駕濬謀伐吳遣樊奉表詣臺攀善於將命○今案亦見今晉書四十五何攀傳同陳本已改今晉書並增入前後文俞本從之乃仍冒臧榮緒晉書殊謬」 \\n 口陳事機「晉起居注云王濬為益州伐吳遣別駕何攀奉表詣臺口陳事機○今案亦見今晉書四十五」厲色叱左右「鄧粲晉紀王澄為荊州刺史州民宗廞常以酒犯澄澄怒叱左右○今案白帖三十一引鄧晉紀廞作厥左右下有郭舒厲色曰使君醉澄大怒曰別駕枉耶等句御覽三百六十五引作宗廞陳本脫宗廞常三字」 \\n 以疾辭官「魏志云兖州刺史令狐愚辟單固為別駕以疾辭官○今案見魏志二十八王淩傳注引魏略」寒門解位「晉中興書云易雄字興長為州治中別駕自以寒門解位○今案俞本興作與陳本已改今晉書」 \\n ○治中一百六十二 \\n 職在利害「王充論衡目紀篇云才小任大職在利害○今案王謨本論衡才作材利害作刺割又材小上有充後入為治中句陳俞本已照改」恐非常選「庾冰表云州任實重恐非常選也○今案陳俞本庾上增晉書二字」識遇日加「蜀志彭羕傳云起自徒步既處州人之上囂然自矜○今案蜀志卷十無自字識遇句在徒步句上陳俞本已照增」諸事一以諮之「江表傳云孫權以巾拭其面為州治中荊州諸事云云○今案文選注五十三引江表傳諸下有軍字」其所拔進皆為牧守「益部耆舊傳云柳琮為州治中與人交結久而益親其所拔進皆為牧守○今案御覽二百六十三引益部耆舊傳琮作宗皆為作皆致位陳俞本亦作皆致位」盧耽解淩虛「鄧德明南康記云盧耽仕州為治中有仙術善解飛騰每多淩虛歸家○今案類聚卷四引鄧南康記有仙作學仙多作夕陳俞本亦作夕仙作神善解四字作能飛」文公知大水「益部耆舊傳云文公為治中時天旱白刺史云五月一日大水至耳○今案陳本脫天字俞本文公上有任字」陳禪五毒「謝承後漢書云陳禪為州治中從事刺史為人所劾禪當拷掠五毒畢加神意自若辭對無變○今案御覽二百六十三引陳本同姚輯汪輯本謝書所作苛餘亦同」陰澹割耳訴枉「王晉書云陰澹時弱冠才行忠烈州請為治中從事云云○今案陳俞本同」 \\n ○主簿一百六十三 \\n 主簿書普聞諸事「韋昭辨釋名云主簿者主諸簿書辨云簿普也普聞諸事也簿書必有掌者錄事摠領之耳○今案俞本普聞作普關陳本則注內作普關御覽二百六十四引辨釋名作關普」祐買書具「謝承後漢書云劉祐仕郡為主簿郡子常出錢付之令市果實祐悉面市買筆墨書具與之闔郡稱美○今案陳俞本脫面市二字又陳本仕誤事子字俞本子上有守字考范書六十七注及御覽九百六十四引郡子作郡將小子悉面市筰悉以無闔郡句又范書注引無墨字姚輯汪輯本謝書與御覽同」 \\n 包咸責緣樓「吳錄云包咸為郡主簿太守行春咸留守郡君綠樓探雀卵盛責之春月不宜破卵杖之二十○今案御覽二百六十五引吳錄探作採春月上有數以二字二十作三十陳本郡君作其郡非也俞本作其郡郎君亦作三十」 \\n 伯師教令無違「風俗通云韓稜字伯師為郡主簿太守葛興患風恍惚稜常扶掖教令無違者○今案風俗通過譽篇掖作輔無違者作無愆失餘同陳本違作儋俞本違作諐亦見范書韓稜傳」 \\n 鑿齒親遇隆密「檀道鸞晉陽秋云習鑿齒者為桓溫主簿親遇隆密○今案俞本主上有荊州二字陳本已改今晉書見卷八十二」武丁聞雀鳴而笑「桂陽先賢贊傳云武丁能達鳥語為郡主簿與眾人皆坐偶聞鳴雀而笑曰東市輦粟車覆相呼與食遣視果然○今案陳俞本贊下脫傳字武丁作成子御覽八百四十引桂陽先賢贊傳作成子又三百四十五引作成武丁類聚八十五引贊傳作書贊武丁作成丁無偶字與食作往食果作信」 \\n 景仁即撫箏歌「俗說云謝景仁為豫州主簿在桓玄門下開其箏令謝彈之因而歌秋風意氣殊遠玄以此重之○今案本鈔箏篇引景仁作仁祖門作閣遠作異重作知」 \\n 趙偉甚器之「武陵先賢傳云潘景為郡主簿大守趙偉甚器之有辨對○今案水經注三十六引武陵先賢傳景作京陳俞本脫有辨三字」黃讜甚奇之「謝承後漢書云包咸為吳郡主簿有好馬大守黃讜借乘行春及歸放就甚奇之○今案陳俞本及姚輯本汪輯本謝書脫有好三字及借乘八字」畢雲自劾「三輔決錄云畢雲為主簿剛直樂善火燒衣楊園詔推之雲自考劾遂死○今案俞本脫衣字餘同陳本脫火燒八字遂死二字二酉叢書輯本決錄脫此條」郭舒目擊「王晉書云郭舒為荊州西曹主簿為內史夏侯含理事目擊得直遂轉為治中○今案陳俞本目擊作自繫並改注今晉書案見四十三卷」少鷹鸇之志「陳留耆舊傳云□香考城人年四十為蒲亭長陳元母詣香告元不孝香遣之歸家王渙曰聞陳元之過不罪而化之得無少鷹鸇之志耶○今案御覽四百三引海內先賢行狀無考城人字蒲字香作覽餘同考范書一百六仇覽傳云覽一名香」 \\n 有老成之風「三輔決錄注云韋秉少為郡主簿楊戲奇之曰韋主簿雖少有老成之風○今案錦繡萬花谷前集十四引決錄韋秉作韋元將戲奇作處稱老誤長陳俞本戲奇作彪稱又俞本作元將陳本脫將字二酉叢書輯決錄作韋康字元將餘與陳俞本同」 \\n 在朝正色「續漢書云王元傳曰仕郡為主簿在朝正色○今案姚輯本汪輯本書同汪本夾注云王元疑即王允之誤姑附陳蕃傳後」以生易死「謝承後漢書周嘉傳云為太守張敞主簿汝陽劇賊欲斬大守嘉抱之號泣得以生易死也○今案姚輯本脫汪輯本謝書陳俞本皆改注范書而本猶冒稱謝書非也」 \\n 舉不避仇怨退不避親戚「續漢書王元傳云元仕郡為主簿在朝正色舉善不避仇怨退惡不避親戚○今案姚輯本汪輯本續漢書同餘詳本篇上引」排閣入諫「謝承後漢書朱震傳云震仕郡為主簿時戶曹史袁叔穉以微愆太守郭宗怒閉閣罰之眾皆悚懼震排闥直入乃前諫曰袁史則故御史珍之孫獨何為苛罰脫有奄忽如何入閣遂擇之○今案姚輯本汪輯本謝書及陳俞本郡為作為郡愆作過遂上無入閣二字餘」 \\n 踰城告急「魏志云太守徐揖請龐淯為主簿黃昂反圍城淯踰城告急於二郡○今案魏志十八龐淯傳同」羸服齎金賂主史「謝承後漢書朱雋傳云為郡主簿大守尹端被坐討賊失利罪當弃市雋乃羸服齎金到京師賂主史得免雋乃不言○今案陳本及姚輯本汪輯本謝書主史作主章吏乃不言作終無所言餘同」 \\n 毀服為竪親榮辱「臧榮緒晉書云譙王承為湘州令易雄為主簿佐史逃散毀服為童竪親執勞辱○今案陳俞本同亦見今晉書三十七譙王承傳無易雄毀服事」易雄對賊「晉中興書易雄仕郡為主簿張昌亂太守萬嗣不降昌欲斬之雄對賊三爭乃釋○今案亦見今晉書八十九易雄傳畧同陳俞本注文改從今晉書而不改書名是以房書冒中興書謬矣」 \\n 尹方變姓「黃義仲交廣二州記云合浦尹方為郡主簿太守到官三年不笑方問其故太守答云重仇未執方乃變姓名執之天子奇其義赦之不問○今案陳俞本執作報同御覽二百六十五三百九十一引交廣二州記方作牙羲作義本鈔下文引亦作方作羲」 \\n 椓口出齒「東觀記云須誦詣獄引械自椓口口出齒獲免○今案陳俞本及聚珍本東觀記誦下有為郡主簿獲罪六字姚本脫」叩頭流血「廣陵烈士傳云劉雋為郡主簿郡將為賊所得雋乃叩頭流血乞得代之○今案御覽二百六十五引廣陵列士傳及陳俞本烈作列又御覽雋作儁陳本代之作也字」拔劍厲聲聲「陳留耆舊傳云戴斌為郡主簿送故將喪歸鄉里蠡吾里人拒之○今案陳俞本同御覽二百六十五引陳留耆舊傳拒作距拔作手」舉觴辭墓「謝承後漢書云公孫瓚為郡主簿太守遭徒日南瓚舉觴北芒上泣辭於母墓日昔為人子今為人臣太守遭事達送日南障氣惧不得還太守會赦○今案姚輯本遭徙作當徙舉觴作具酒無障氣句汪輯本謝書懼作恐無得字脫會赦四字與姚同」 \\n 里人服義「戴斌事既前言○今案見本篇上陳留耆舊傳」僚屬愧之「晉中興書云潯陽錄云陶侃為郡主簿太守張夔妻病遠迎醫天時寒雪舉朝憚之侃曰資於事父以事君此小君猶人母也安有親病而難迎醫乃自啟行僚屬皆愧之○今案亦見今晉書六十六舉朝作諸綱紀小君句無此字人字僚屬口作眾咸服其義陳本已照改猶冒稱中書非也俞本小君句改作君夫人當比母六字」 \\n 天子奇之赦而不問「黃羲仲交廣二州記云尹方變姓名事前已言之○今案詳本篇上文」從事憚之遂得免咎「晉中興書潯陽陶錄云侃為郡主簿時州遣從事案太守張夔侃謂從事曰可以禮之無得吹毛以求瑕也從事憚之云云○今案陳俞本吹上無得字又陳本憚作從並附今晉書一段」 \\n 三十年看儒書不如詣習主簿「檀道鸞晉陽秋云習鑿齒為桓溫主簿令於蜀致星人既至問國家祚運修短之期答曰世紀方永溫不悅明晚送絹一疋錢五千文以與之詣鑿齒問何故具以事答習笑曰君幾誤死君嘗聞乎知星宿有不覆之義乎明日詣溫溫笑曰君言誤死定是誤活然三十年看儒書不如一詣習主簿○今案俞本脫之期二字世紀作世祚明晚作明日馳詣十一字作星人乃馳詣鑿齒乞為標□棺木鑿齒問其故星人曰賜絹一匹令僕自裁惠錢五十以買棺耳餘同陳本已改注今晉書」 \\n ○中正一百六十四 \\n 銓平之職「干寶晉記云傅威多執正奏免豫州中正夏侯駿○嚴氏校云此九竄入從事篇移正今案陳俞本平作評奏免作為字脫夏侯駿三字本鈔此篇九條舊竄入從事篇今据嚴校移正」 \\n 清定之選「湛方生與劉卓騎讓中正牋云清定之選實須其人○今案陳俞本脫劉車騎四字」惣十六州中正「王隱書魏舒傳云舒兼惣十六州中正○今案陳俞本脫舒傳云三字亦見今晉書四十一本傳只有署兖州中正句」秉一州議「干寶晉記傳咸執正○今案陳俞本執上有在位二字」操人主之威「劉毅論九品之令立中正定九品操人主之威○今案嚴輯劉毅集脫此條廣文選二十九同」掌州鄉之論「傅賜自序云時清定九品以祖考厯代掌州鄉之論○今案御覽二百六十五引暢自序清作請陳俞本亦作請」觀過黨里「應璩新語云十室博忠信觀過必黨里○今案陳本同俞本語作詩御覽一百六十五引語作論以土齒理為韻仍脫黨里二句」評次人才「傅子云魏司空陳羣始立九品之制郡置中正評次人才之高下○嚴氏校云案陳本應是陳羣見文選辨命論注又見御覽二百六十五今案陳俞本羣亦作平郡置作置郡」 \\n 事名九品而有八損「劉毅論九品云臣聞官才三難治亂之所由也人物難知一也愛憎難防二也情偽難明三也今立中正定九品實為姦府事名九品而有八損宜罷中正除九品○今案廣文選卷二十九載劉毅中正疏一篇治亂作興替餘同嚴輯本脫」 \\n ○從事一百六十五 \\n 管輅為文學從事「管輅別傳云趙孔耀言輅於冀州刺史裴使君即檄為文學從事○嚴氏校云案此篇凡十三條全竄入中正篇已移正今案魏志二十九裴注引作孔曜同陳俞本脫超孔耀事妄補他語又舊鈔此篇凡十三條全竄入中正篇嚴校已移正」 \\n 張楊為武猛從事「典略云張楊靈帝時為并州武猛從事○今案陳俞本同亦見魏志八張楊傳」比都官從事「謝承後漢書胡騰傳云騰辟荊州部南陽從事遇孝桓帝南巡又為護駕到南陽騰自表上言乘輿所幸便為京師○今案陳俞本及汪輯本謝書何姚輯本脫孝字」達道術「益部耆舊傳云巴郡任文公達道術為州從事人稱之曰積行黨邢子昂顯字子昂○今案御覽二百六十五引益部耆舊傳達作有無人稱以下陳俞本巴郡八字作邢顯二字又陳本無積字昂作昇黨下增達道術三字俞本積作德黨黨作堂堂又案邢顯一事與任文公不貫疑分二條」 \\n 武力過人「魏志張遼傳云漢末并州剌史丁原以遼武力過人召為從事○今案見魏志十七」□□□□「臣請荊州刺史比於司隸校尉臣職比於都官從事也○今案見姚輯汪輯本謝承後漢書胡騰傳與本篇上比都官從事一條注文相接者陳本全脫」號白馬從事「盧江七賢傳云陳眾舒人也辟州從事嵩山有賊所擊者死眾以威信降之因單車白馬往賊束身歸降立生祠號為白馬從事○今案類聚九十三引盧江七賢傳無舒人三字嵩山作揚州降作取陳俞本尤多改易」 \\n 不累其身「益部耆舊傳云李弘為州從事楊雄稱之曰不屈其身○今案俞本同御覽二百六十五引益部耆舊傳弘作宏陳本脫稱之二字」力疾就車「謝承後漢書朱震傳云又為郡從事曰震宿有負薪之憂力疾就車職重人輕必不堪久○今案俞本姚輯本汪輯本謝書同陳本職重八字作赴職二字」州內所歸「王隱晉書云泰始初兖州刺史鄭烈時東平山問有人有言果以歸主簿郄隆使人視諸從事何以為善既遺不言隆通問不已乃言惟見一人是州內所歸也○今案此文多譌脫陳俞本皆刪」 \\n 尚德之舉「孟嘉別傳云庾亮扳嘉為勸學從事高選儒宮嘉值尚德之舉○今案御覽二百六十五引孟嘉別拔作辟無尚德句餘同」掌洛陽官「應劭漢官儀云司隸都官從事掌洛陽中百官朝會○今案范書竇武傳注引漢官儀無中字陳俞本百官作百姓朝會二字」惣一州學「○今案陳本脫俞本注晉孟嘉為勸學從事云云十字」子顏奇士可與計事「東觀漢記吳漢傳云漢字子顏韓鴻為使者使持節降河北拜除二千石人為言吳子顏奇士也可與計事○今案姚輯本聚珍本東觀記卷八韓鴻十一字作使使者韓鴻狥河北八字無拜除五字人為言作或謂鴻日餘同」 \\n 令思才器以為賓友「晉中興興廣陵華陽錄云華譚字令思幼而勸學弱冠知名州剌史周俊禮辟署從事愛其才器以為賓友○今案陳俞本脫廣陵五字俊作浚又陳本脫字令思三字御覽二百六十五引中興書無廣陵五字幼而五字」 \\n 廉潔通敏「漢書趙廣漢傳云為州從事以廉潔通敏下士為名○今案陳俞本同漢書七十六州上有郡吏二字」陳事序要「謝承後漢書周樹傳云辟為從事刺史孟有罪俾樹作章陳事序要得無罪也○今案陳俞本及姚輯本汪輯本謝書同」三府側席「鍾離意別傳云揚州刺史夏君三辟意署九江郡從事三府側席○今案御覽二百六十五引意別傳無署字郡字」再見便轉「管輅別傳云刺史裴徽召輅為文學從事一相見清談為治中再相見轉別駕○今案類聚五十五引輅別傳一相見清談終日再相見轉從事三相見為治中四相見轉別駕舊鈔蓋有脫文」 \\n 八辟從事「謝承後漢書周樹傳云辟從事達於法善能解頰釋疑八辟從事○嚴氏校據下文補疑字今案姚輯本汪輯本謝書同」舉摘姦伏「益部耆舊傳云賀字文和州辟為從事彈邪絕枉舉摘姦伏部人無怨○今案陳俞本文作太又陳本賀下留一空格」得其姦贓「臧榮緒漢書橋玄傳云州部陳國從事時陳相羊昌受取狼藉玄到陳案考昌得其姦贓○今案臧榮緒三字有誤此當是引續漢書也陳本作續漢書州部六字作為部從事俞本已改注漢書考汪輯本司馬彪續漢書脫州國二字餘與原鈔同姚輯本脫」 \\n 依法執案「長沙耆舊贊云虞之為南陽郡從事太守張忠連親王室自恃豪援之依法執案○今案陳本贊作傳脫太守十三字俞本之作芝張忠作芮氏說郛本長沙它舊傳亦作傳作芝親作姻自恃旬作罪名入重」 \\n 不畏強禦「華嶠後漢書衞羽傳云羽為兖州從事刺史每以重事相委聞公不畏強禦○今案姚輯本華書脫兖字不畏旬在重事句之上汪輯本脫」不發私書「東觀漢記樊准傳云准為州從事堅直公正不發私書世稱冰清○今案陳俞本及聚珍本東觀記為州作為別駕准作準又堅直二字聚珍本作臨職陳俞本作監職姚本脫」解煩釋疑「承後漢書周樹傳云樹八辟從事能解煩釋疑也○今案姚輯本汪輯本謝書同亦見本篇上文」疾惡如風「謝承後漢書朱震傳云辟為部從事到府比間三州督郵來謁皆收送考所得詞上尚書三府諺曰車如鷄樓馬如狗疾惡如風朱伯厚伯厚震字也○今案俞本脫陳本到府二十二字作奏濟陰太守贓罪之數九字御覽八百九十四引亦無到府二十字汪輯本謝書亦然又見本鈔車惣篇同」 \\n 威厲冰霜「長沙耆舊傳讚云虞之□都從事大守芮氏不遵法度之乃諷諫威厲冰霜○今案陳本同俞本之作芝」號曰臥虎「陳留耆舊傳曰高慎字孝甫為州從事號曰臥虎○今案陳俞本及御覽二百六十五引陳留耆舊傳同」當為鷹犬「謝承後漢書云朱震為部從事時濟陰大守單匡常侍弟在宮放恣單患之辟震請見曰當為鷹犬○今案姚輯本謝書及陳俞本無單患之三字入姚本部作郡汪輯本亦然」一州震慄「華嶠後漢書衞羽傳云羽為兗州從事時中常侍超兄子匡為濟陰太守負其勢大為貪放羽收吏三十人考其贓一州震慄○今案姚輯本謝書脫兖字收下有匡賓客親四字三十作四十汪輯本脫」 \\n 京邑肅然「王隱晉書劉毅傳云州辟為都官從事京邑肅然○今案陳本脫傳云二字御覽二百六十五引王晉書州辟為三字作辟為司州」百寮敬服「謝承後漢書胡傳云為荊州從事萬事既辨一州肅然百寮敬服其能○今案姚輯本謝書同陳俞本辨作辨汪輯本與陳俞同」萬里肅清「長沙耆舊傳云虞之為部河從事萬里肅然○今案俞本脫陳本無河字」 \\n 北堂書鈔卷第七十三 \\n  \\n 　"}
{"章节": "●北堂書鈔卷第七十四   設官部二十六", "正文": "　 \\n ●北堂書鈔卷第七十四　設官部二十六 \\n 　 \\n  \\n 隋祕書郎虞世南撰南海孔廣陶校註太守上一百六十六 \\n 太守上一百六十六 \\n ○太守上一百六十六 \\n 始皇罷侯而置守「史記始皇本紀二十六年滅六國罷侯置三十六郡○今案史記同陳俞本置三十句作置太守」景帝更名太守「漢書百官公卿表云景帝改郡守為太守○今案見漢書卷十九上」銀章青綬「漢書百官表云太守品第五秩二千石銀章青綬○今案陳俞本同漢書卷十九上章作印無品第五句本鈔太守下篇引亦作章第五作三」銅虎竹使符「漢書文紀二年九月初與郡守為銅虎竹使符應邵注曰銅虎竹符第一至第五國家當發兵遣使者至郡合符符合仍聽受之符皆以竹箭五枚長五寸彫刻篆書第一至第五張晏日符以代古之圭璋從簡易也○今案文帝紀注受之下有竹使二字雕作鑴餘同陳俞本已照改」 \\n 吏民之本「漢書循吏傳序云孝宣帝常稱曰庶民所以安其田里而無歎息愁恨之心者政平訟理也與我共此者其惟良二千石乎以為大守吏民之本也數變易則下不安久乃服其教也○今案見漢書卷八十九陳本改注今晉書謬甚」 \\n 比古國君「王隱晉書云何曾上言郡守之權雖輕猶禦千里比之於古列國之君也○今案　欽定圖書集成官常典六百二十六引王隱晉書禦作御餘同今晉書三十三何曾傳禦作專任餘同陳本已改注今晉書」 \\n 信理庶績舉善黜惡「漢書解詁云太守專郡信理庶績勸農賑貧決訟斷辟興利除害檢察郡姦舉善黜惡誅討暴殘○今案平津館輯本據書鈔引同御覽引解詁誅討句作誅殺殘暴陳俞本暴殘作強暴又俞本郡姦作羣奻」 \\n 奉宣國恩興利除害「王隱晉書何曾傳云曾上言郡守上奉宣國恩以致惠和下為氏興利而除害也○今案陳俞本下為民作下當晉書三十三國作朝」 \\n 得其人則民安非其人則國患「王隱晉書何曾傳云曾上言為郡守云云○今案書三十三民安作可安國患作為患陳本已照改但仍冒稱王隱書則謬矣」河東股肱「漢書季布傳云布為河東太守召之欲以為御史大夫有人間言遂見罷布奏曰陛下無故召臣此人必有以臣欺陛下今臣至罷去必有毀臣恐有識聞之有以窺陛下上默然慙曰河東吾股肱郡故特召之耳○王石華校肬改肱今案漢書三十七東下無太字召下無之字有人閒言作言其勇使酒難近至留邸一月二旬奏作進」 \\n 汝南心腹「謝承後漢書韓崇傳云崇遷汝南太守詔引見賜車馬及歛革帶上仍敕崇曰汝南心腹之地位次□車也○今案陳俞本姚輯本汪輯本謝書無及字仍字心腹四字作朕之心腹位作任餘同」 \\n 河內富貴「後漢書寇恂傳云恂為河內太守上謂恂曰河內富實帶河為險國因是而起昔高祖留蕭何守關中吾今委卿以何內○今案范書四十六富實作完富險作固國因作吾將因守作鎮陳本俞本已改注范書」 \\n 魏郡都會「晉起居注武帝太康元年詔曰方今天下無事所重為民魏郡北都會之地宜得其才汲郡太守荀良法續有祿其以良為魏郡太守○今案法續句有誤陳俞本脫北字及汲郡十字」 \\n 內史多貴人「史記汲黯傳曰黯為右內史丞相公孫弘上言內史界部多貴人宗室難治非重臣不能任之○今案史記汲鄭列傳黯為右句在任之句下」涿郡濱近外虜「魏志王觀傳云為汲郡太守明帝下詔書使郡縣條為劇中平者主者欲言郡為中平觀教曰此郡濱近外虜○今案魏志二十四外虜下有不為劇邪句」常山北州主人「司馬彪續漢書鄧晨傳云為常山太守上發兵信都農欲固從上曰卿以一身助我不如以一郡為北州主人也○今案陳俞本姚輯本汪輯本無徵字餘同陳本亦脫徵字郡得二字」 \\n 懷印綬「漢書朱買臣傳云買臣吳人辟會稽太守買臣常從會稽守邸注者寄居飯食及為太守衣故女懷印綬步歸郡邸郡吏方羣飲買臣入室食且飽少見其嚴即走相報○今案漢書六十四上即走句作還走疾呼」 \\n 擁麾蓋「世說云揚秦司馬宣王辟之九年居喪留缺待之後至三十六日擢為新城太守使鍾繇調之君釋褐登宰府三十六日擁麾蓋守兵齊郡乞兒乘小車一何駛耶答曰君名公之子故守吏職獮猴騎士牛又何遲也○今案陳俞本及借陰軒本世說皆無魏志二十八裴注引世語無揚州二字齊郡作馬郡餘同據此則舊鈔說字當是語字之譌」 \\n 起徒中為二千石「漢書韓安國傳云安國字長孺起自徒中為梁內史位二千石○今案漢書五十二作拜安國為梁內史起徒中為二千石陳俞本已照改」起小吏為太守「魏志公孫度傳云起玄菟小吏遷遼東太守○今案見魏志卷八陳俞本東下有郡字」於家受詔「漢書龔舍傳云哀帝遣使者拜舍為泰山太守舍家居在武原使者至縣請舍欲令至公庭拜授印綬舍曰王者以天下為家何必縣官遂於家受詔便道之官○今案陳俞本同漢書七十二至公庭作至廷」 \\n 病不就府「司馬彪續漢書云王良拜沛郡太守稱病不就府從皆送文書就之詔太醫治之○今案陳俞本姚輯本續漢書拜作遷統府作之府從官作官屬送文書三字作字無太醫句汪輯本只据陳本引而已」 \\n 兄弟繼踵「漢書馮立傳云為西河上郡太守在職公廉治行畧與野王相似野王立相代為太守民歌之曰大馮君小馮君兄弟繼踵相因循聰明賢智吏民政如魯衞德化均周公康叔猶二君○今案俞本同陳本及漢書七十九均作鈞」 \\n 並居舛拜「晉中興書晉陽華錄云譚拜臨海太守弟猷為宣城內史於時正朔所加止江東而已其禮才不出荊揚數郡而譚猷並居畿旬名拜時人榮之○今案陳本脫俞本無晉陽錄云四字才作教」 \\n 兩子夾河「漢書杜周傳云始周為廷史及久任事列三公而兩字夾河為郡守家累巨萬○今案見漢書六十」八男典郡「東觀漢記馮勤傳云勤曾祖父揚宣帝時為弘農太守生八男皆典郡趙魏聞之號曰馮萬石○今案陳本及聚珍本東觀記并類聚五十引皆無父字聞之二字作間餘同」 \\n 無屬刺史乘傳奏事「漢書京房傳云為魏郡太守秩八百石請願無屬刺史乘傳奏事天子許之○今案見漢書七十五」隨路所經聽探風俗「謝承後漢書高弘傳遷琅邪相將到官隨路所經之處聽探風俗○今案俞本脫陳本刪之處二字注內聽誤德姚輯本遷作為將到九字作單步入界汪輯本與姚同」便道之官「漢書龔舍傳云拜泰山太守於家受詔便道之官東觀漢記寇恂為潁川太守便道之官○今案龔舍一條見漢書七十二東觀一條姚輯本無見聚珍本九俞本同陳本脫東觀以下」 \\n 迎者如雲「華陽國志云前漢太守數煩擾夷人叛亂張翕起家復為越嶲太守迎者如雲○今案廖刻顧校影宋足本卷三仍脫家復以下為越作拜越顧千里所校但據范書張倉傳為注未及引書鈔也又考本太守中篇引無叛亂以上及迎者句又御覽二百六十二引前漢作後字翕作端」 \\n 下車表行義「東觀漢記韓稜遷南陽太守下車表行義拔幽滯權豪懾伏○今案見聚珍本東觀記十九姚輯本本卷四亦同」下車擢賢俊「東觀漢記張酺傳云酺為東郡太守下車擢賢俊擊豪強賞賜分明郡中肅然○今案見聚珍本東觀記卷十九姚輯本卷五亦同」褎賢賞善「謝承後漢書吳祐傳云祐遷膠東相政事清淨以身率下褎賢賞善○今案陳俞本脫姚輯本無政事以下三句汪本亦然」崇表異行「華嶠後漢書鄄惲傳云渾拜長沙太守崇教化表異行○今案陳本姚輯本華書同汪輯本据書鈔類聚引亦同」為周瑜置榻「謝承後漢書陳蕃傳云蕃為樂安郡守周瑜招命不肯至惟蕃致焉特為置一榻去則縣之袁山松後漢書蕃遷豫章太守在郡不接賓客獨止一室惟餘孺子來始置一榻去則縣之也○嚴氏校謝書一條將改特是也又置改設則與舊鈔標目不符今案范書陳蕃傳瑜作璆御覽七百六引謝書亦作璆無致焉以上推姚輯汪輯謝書皆作原鈔同又御覽四百五引袁山松書止作坐一榻作對榻餘同汪輯與御覽同姚輯脫」 \\n 為鄭玄立鄉「華嶠後漢書云孔融為北海相彭殊為方正邴原為有道王循李廉造高縣為鄭玄立鄉曰鄭公鄉○今案陳俞本姚汪輯本皆脫」有素行者皆見擢用「謝承後漢書張霸傳云拜會稽太守有素行者皆擢用之郡中爭厲志節誦習者以于數道路但聞誦書聲○今案姚輯汪輯本謝書厲作勵餘同陳本誦習作習經」孝子順孫隨時慰勉「魏志杜畿拜河東太守班下屬縣舉孝子順孫貞婦復其徭役隨時慰勉○今案見魏志十六」表孝悌「華嶠後漢書何敞傳云敝為汝南太守在在表孝悌折貪殘者也○今案陳本脫姚輯汪輯本華書無在在以下」舉孝順「魏志杜畿傳云畿拜河東太守舉孝子與貞嬌順孫○今案詳本篇上文」仁愛好教化「漢書文翁傳云翁為蜀郡太守仁愛好教化見蜀地僻遠有蠻夷風誘進有才者詣京師受業○今案陳俞本遠作陋漢書八十九無太子僻作辟才作材」修禮樂教授「續漢書寇恂傳云恂為潁川太守誅討賊盜政教施行郡中無事修禮樂教授○今案陳俞本姚輯本同汪輯本据書鈔引亦同」修庠序之教「華嶠後漢書衞諷傳云諷遷桂陽太守下車修庠序之教○今案姚輯汪輯本華書作颯陳俞本仍作諷考聚珍本東觀記亦作衞颯傳」行喪娶之禮「漢書韓延壽為潁川太守修學校為吏民行喪娶之禮百姓悅之○今案漢書七十六娶上有嫁字悅之作遵用其教陳俞本亦作遵用其教」教誘後進「晉中興書云孔演為廣陵郡相雖隣接賊教後進不以戎務廢業○今案陳俞本脫相字賊上有西字演作衍今晉書九十一作廣陵相無郡字餘與陳俞同」庠序大興「魏志牽招出為雁門太守簡選有才識者詣太學受還相授教庠序大興○今案魏志二十六庠上有數年二字陳俞本已照增」崇學校「嶠後漢書孔文舉傳云文舉為北海相崇學校設庠序舉貢士表顯儒○今案陳俞本姚輯本汪輯本華書皆脫」修學校「王隱晉書李重傳云重選平陽太守崇德化修學校○今案晉書四十六選作遷陳俞皆改今晉書」開學官「魏志杜畿傳云拜河東太守開學官○今案魏志十六官作宮陳俞本脫」開學業「王隱晉書虞溥傳云遷鄱陽太守風化大行○今案本鈔七十五太守篇中引王隱書同類聚八十七引虞溥誤傳虞陳俞本已改注今晉書」不以戎務廢業「晉中興書孔演為廣陵相教誘後進不以戎務廢業○今案詳上文」親自執經教授「魏志杜幾拜河東太守親自執經教授○今案見魏志十六」欲民善射「韓子云李悝為魏文侯上地守欲民善射下令其民有狐疑之訟令射遂強敗秦以民善射也○今案韓子內儲說上篇令射作令之射的陳本的誤狗」伐竹治矢「續漢書寇恂傳云恂為河內太守伐淇園之竹以治矢百餘萬又養馬二千疋○今案姚輯汪輯本續漢書以治作為字無又養二字陳本矢誤穴」為百姓興利「漢書召信臣傳云遷南陽太守荊州刺史奏信臣為百姓興利除言賜黃金三十斤遷河東太守○今案書八十九無除害二字三十作四十東作南陳本河東作河內餘同近本」 \\n 制移居之法「魏志鄭渾傳云渾以百姓新集為之制移居之法○今案見魏志十六」整阡陌樹桑果「魏畧顏斐傳云斐為京兆太守到官乃令縣屬整阡陌樹桑果○今案御覽二百六十一引魏畧縣屬作屬縣果作菓陳俞本亦作屬縣」益樹五果「魏志鄭渾傳云渾為魏郡太守以郡下乏林木乃課種榆并樹五果榆皆成藩五果豐寔村落齊整○今案魏志十六林作材陳俞本已改」課人畜牛「魏志杜畿傳云畿為河東太守課民畜牸牛草馬雞犬豚豕皆有章程○今案魏志十六？？字作牸犬豚作豚犬」造作木排鑄為農事「謝承後漢書杜詩傳云為南陽太守造作木排鑄為農器用力少百姓便之修理疆界開拓土田郡內殷足時人方之召伯俗語曰前有召父後有杜母○今案陳本及姚輯汪輯本謝書修理句作修治陂池開拓作廣拓召伯作邵信臣召父亦作邵父考本鈔下文引亦作修治陂塘廣仍作開此條治改埋唐鈔避高宗諱廣改開則永興避隋煬帝諱也」 \\n 教民種榆「漢書龔遂傳云遂為渤海太守勸民務農桑每日種榆一株□百本葱五十本韮一畦母雞人民富實云治沛郡也○今案漢書八十九渤作勃株作樹母作五無治沛句陳俞本亦作樹□改薤母上有五字又陳本無治沛句」 \\n 教民種柘「華嶠後漢書茨克為南陽太守教民種拓養蠶纖履民之利也○今案陳本脫姚輯本汪輯本俞本茨充作劉寬履下有生字」教民牛耕「華嶠後漢書任延壽傳云拜九真太守民俗不好田作不知其耕延壽使郡內人鑄田器教民以牛耕置吏循行○今案姚輯汪輯本無兩壽字及不知句郡內人三字又使作令循作巡陳俞本無牛耕二句餘同姚汪本考東觀記亦有任延傳」 \\n 教民紡績「東觀漢記崔實為五原太守時不種麻不紡績寔到官勸種麻命工伐木作機以教民紡績○今案聚珍本姚輯本東觀時不七字作土宜麻桑而民不知紡績二句到作到機下有紡車二字陳本脫種麻命工八字餘與聚珍本同」 \\n 勸民農桑「漢書龔遂傳為渤海太守郡多劫賊至任聞遂教令盜賊弃其弓弩而持鉤鋤營生勸民務農桑○今案漢書八十九任作府無營生二字」修起蕪廢「東觀漢記王景傳云遷廬江太守人不知牛耕東有孫叔敖芍陂景到脩起蕪廢教用犁耕農人墾○今案聚珍本姚輯本東觀記脫不知以下范書一百六東有作郡界有無農人二字關下有良多二字考范書章懷注陂在安豐縣東故東觀記作東有也陳俞本已致注范書」 \\n 開通溝瀆「漢書召信臣傳遷南陽太守開通溝瀆起水門提閼數十處以溉灌田民得其利○今案見漢書八十九」作方梁石洫「續漢書鮑昱傳云昱為汝南太守郡多陂池水恆不足作方梁石洫止之水方足也○今案姚本汪本續漢書脫陳本已改范書」鴻郄陂「續漢書鄧晨傳云徙汝南太守興鴻郄陂益地數千頃溉道饒足○今案陳俞本姚輯本汪輯本續漢徙作為溉道句作汝土以殷」立新豐塘「晉中興書云張敬緒出晉陵內史乃立新豐塘方九十四尺擅興造免官○今案陳俞本緒作續方九十作萬九千無擅興句」開兩江溉萬頃「風俗通云秦昭王聽田貴之議以李冰為蜀守開成都兩江造興溉田萬頃以上始皇得其利以餅天下立其祠也○今案類聚九十四引風俗通及陳俞本無聽田五字造興二字及以上至祠也十五字又陳俞本李冰誤陳永」 \\n 興陂遏開稻田「魏志鄭渾傳云治沛郡之地下濕百姓飢苦渾興陂遏開稻田民賴其利○今案魏志十六苦作乏」斷大壽水身自負土「又云夏侯惇傳惇領陳留太守大旱蝗蟲起乃斷大壽水作陂塘身自負土率將土勸民稻田○今案魏志九無塘字勸民四字作勸種稻本鈔下文引亦有塘字亦有稻田陳俞本大壽作太壽」 \\n 躬率吏民以身填金隄「漢書王尊傳云為東郡太守久之河水盛溢泛濤瓠子金隄老弱奔走尊躬率吏民沉白馬請以身填金隄因止宿廬居隄上吏民數千萬人爭叩頭止尊尊終不去惟一主簿泣不動水乃卻○今案漢書七十六頭下有救字潯下有浸字陳本潯作溢餘已照今本漢書改」 \\n 開拓土田郡內殷足「謝承後漢書杜詩傳云詩為南陽太守脩治陂塘開拓土田郡內殷足民悅其德○今案陳本姚輯本汪輯本謝書皆脫民悅句餘詳本篇上文」 \\n 勸種稻田民賴其利「魏志夏侯惇傳云惇領陳留濟陰太守大作陂塘身自負土勸種稻田民賴其利○今案本篇上文引無濟陰二字」吏不煩民民不求吏「魏略顏斐為京兆太守課屬民造車蓄積一二年之間家家皆有丁車大牛吏不煩民民不求吏舊俗車牛也○今案魏志十六裴注引魏畧無蓄積二字及舊俗句陳本積作猪亦無舊俗句」 \\n 平均徭賦「華嶠後漢書張英傳云英遷武威太守平均徭賦勸以農桑○今案陳俞本勸以作勤課姚輯本脫平均二句汪輯華書張奐傳據書鈔引以亦作課其夾注謂原引作張英誤今案東觀記謝書彪書亦祇有奐傳無英傳且東觀亦作武威太守與原鈔合是英字以形近而誤也」 \\n 情己平賦「魏略云孟康為弘農太守清已平賦能息獄訟○今案魏志十六杜恕傳注引魏畧及陳本能息作省息又裴注平賦作奉職本鈔太守中篇引亦作省息」撫卹貧弱「續漢書陳俊為琅邪太守撫卹貧弱表有行義百姓錄之○今案陳本作省息」撫貧弱「續漢書陳俊為琅邪太守撫卹貧弱表有行義百姓錄之○今案陳俞本同姚輯本錄作歌汪輯續漢云據書鈔引亦作歌」務存鰥寡「魏志袁渙遷為梁相務存鰥寡旌表異行孝子貞婦○今案陳俞本脫考魏志十一無旌字行字」開倉賑民「謝承後漢書第五訪傳遷張掖太守歲飢開倉賑民一郡得全順帝嘉之○今案姚輯本汪輯本皆脫范書一百六第五訪傳同陳俞本已改范書」開倉賑給「王隱晉書鄭默傳云為吳郡太守吳民飢死○今案御覽二百六十一引王隱書吳郡作東郡吳民句作值歲荒民飢餘同陳俞本已改今晉書」輒便開倉一境獲全「晉中興書丹陽陶錄云回為吳興太守時人饑三吳尤甚○今案陳俞本脫考今晉書七十八陶回傳同」遇吏如弟「華嶠後漢書馬援傳云援為隴西太守遇長吏如兄弟○今案陳俞本姚輯本弟下有委以任之句汪輯本華書據書鈔引亦然」遇民如子「又云劉寬傅寬為南陽太守遇民如子不曾出詈言也○今案陳俞本姚輯汪輯本華書罵言句作未嘗疾言遽色」蒲鞭示恥「又云劉寬為南陽太守吏有罪蒲鞭示恥○今案姚輯汪輯本華嶠書脫陳本已改范書」恕而復行「魏志袁渙傳云遷為梁相其崇敬訓恕而復行也○今案魏志十一恕下有思字」掾吏有自責「謝承後漢書嚴翊遷穎川太守掾吏有過每閉閣自責○今案陳俞本姚輯本汪輯本每作輒」吏有陰過長假還家「又沈豐傳云為零陵太守吏有陰過長假還家○今案陳俞本及姚輯汪輯本謝書同」民常詞訟為陳大義「魏志杜畿傳曰民嘗有詞訟相告者畿為陳大義令歸自思○今案魏志十六自思作諦思」摘發姦邪詞訟立決「謝承後漢書黃香為魏郡太守到官不遣吏歸鄉摘發姦邪立決詞訟○今案俞本及汪輯本謝書同陳本脫到官七字脫輯本脫詞字」繫囚千數一時論決「魏志陳嶠傳云為魏郡太守時繫囚千數悉皆一時論決○今案魏志二十二嶠作矯悉皆二字作悉自覽罪狀陳俞本已照改」囚至詰之莫敢匿詐「又云宋華遷陳郡有繫囚多所連及四至詰之不敢匿○王石華校誥改詰今案近本魏志無宋華傳陳俞本郡下有太守二字」事為己任愁之如病「晉中興書會稽孔錄云坦遷吳興內史事為己任愁之如身中病者也○今案陳俞本脫今晉書七十八孔坦傳無事為以下」王經不發私書「世說□王經為江夏太守不發私書○今案陳俞本同白帖四十一引無私字」郅都不顧妻子「漢書郅都傳云為濟南太守常稱曰已背親而出仕死節官下終不顧妻子○今案漢書九十仕作身陳俞本已照改」美行愛之如骨肉無義憎之如仇讐「華嶠後漢書孔奮傳云奮為武都太守有美行愛之如骨肉無義憎之如仇讐也○今案姚輯汪輯本謝書脫有字餘同」振厲威風「謝承後漢書王暢傳云拜南陽太守下車振厲威風○今案陳俞本姚輯本同汪輯謝書王龔附暢傳亦同」稱其威信「漢書馮王傳云為左馮翊而池陽令素行貪污輕野王外戚年少野王部督郵案驗盜千金者收捕格殺之京師稱其威信○今案漢書七十九馮奉世附野王傳千金作十金陳俞本仍作千金」 \\n 吏畏其威「東觀漢記朱文季為臨淮太守吏民畏而愛之歌曰強直自遂南陽朱季吏畏□威民懷其惠○今案御覽二百六十引朱暉字文季餘同陳本已改范書聚珍本姚輯本東觀記均見朱暉傳惟姚本惠誤德」 \\n 民敬其威「華嶠後漢書孟延傳曰為左馮翊視事四歲民敬其威○今案陳俞本姚輯汪輯本華書皆脫」旁郡畏如大府「漢書云郅都為濟南太守時有民調氏三百餘家豪俠前後二千石不能禁之都誅其首惡百姓震慄旁郡守畏如大府○今案漢書九十作猾無前後二字禁作制百姓句作餘皆股栗」 \\n 威名流於匈奴「漢書趙廣傳傳云拜潁川太守大姓原褚宗族橫恣賓客為盜前後二千石不能禁之廣漢既到數月誅原褚首惡郡中震慄姦黨散走流名匈奴○今案漢書七十六前下無後字到作至走作落能禁句作真能禽□陳俞本已照改本鈔太守中篇□□□至作落」 \\n 北堂書鈔卷第七十四 \\n  \\n 　"}
{"章节": "●北堂書鈔卷第七十五   設官部二十七", "正文": "　 \\n ●北堂書鈔卷第七十五　設官部二十七 \\n 　 \\n  \\n 隋祕書郎虞世南撰南海孔廣陶校註太守中一百六十六 \\n ○太守中一百六十六 \\n 御眾之才「續漢書寇恂傳云上欲定河內謂鄧禹曰朕有河內猶高祖有關中非蕭河誰能鎮之為吾舉如蕭何者禹曰寇恂文武兼備有御眾之才非此子莫可使也○今案俞本同姚輯本汪輯本續漢書此下脫子字陳本已改范書」 \\n 撥煩之才「謝承書謝夷吾傳云遷鉅鹿太守臨發陛見賜車馬革帶勑曰鉅鹿劇郡舊難治以君有撥煩之才故特授任當如刺史勿毀前政也○今案陳俞本姚輯本脫舊字又姚本煩誤頰汪輯本謝書亦脫舊字餘與原鈔同」 \\n 眾事皆辨「蜀志云諸葛亮表揚洪領蜀郡太守眾事皆辨○今案見蜀志楊洪傳辨作辦餘同」恆得宿辨「王隱晉書陳顧傳云故恆事得宿辨○今案陳俞本顧作頵辨作辦並改今晉書」善作條教「王隱晉書鄭襄傳云會廣平太守缺宣帝曰可繼踵此郡善作條教百姓愛之○今案文選二十別范零陵詩注引王晉書鄭襄作郭袤陳俞本改注今晉書作鄭袤」明法令「謝漢書李膺補蜀郡太守修庠序申典禮明法令下民悅之○今案范書六十七李膺傳注引謝承書及汪輯姚輯本申典禮作設條教無下民句陳俞本已照改」奉律令「漢書朱博為琅邪太守文學儒吏時有奏記云云博見謂曰如太守漢吏奉三尺律令以從事耳○今案漢書八十三朱博傳記下有稱記二字」申明賞罰「書廉范為武原太守下車申明賞罰誅鋤姦猾表用良史○今案陳俞本及姚輯本汪輯本華書同」令行禁止「續漢書耿純為東郡太守在郡四歲抑強扶弱令行而禁止　今案陳俞本及姚本汪本續漢書歲作年」賞罰得實「漢書趙典為魏郡太守教令嚴明抑強扶弱賞罰得實○今案陳俞本脫抑強四字餘同但漢書上本鈔或有脫字考姚輯本汪輯本謝漢書續漢書皆有趙典傳亦無此文」善惡立斷「東觀漢記樊曄拜天水太守善惡立斷○今案聚珍本脫立斷句陳俞本已改注范書姚輯本亦脫此條」專任刑法「漢記周紆遷齊相政治嚴酷專任刑法○今案陳俞本脫聚珍本姚輯本東觀記周紆傳亦脫此文亦見范書一百七周紆傳政治作亦頗」殺伐立威「漢書陳咸為南陽太守所居以殺伐立威豪猾大姓之徒皆不勝痛也○今案漢書六十六豪猾二句是渾括大意本之徒字皆字陳俞本多改易」鄭璩為漢陽以嚴劇見稱「東觀漢記鄭璩為漢陽太守以嚴刻見稱○今案陳俞本及聚珍本姚輯本東觀記同」鄧道為馮翊豪強所病「謝承後漢書鄧道出為馮翊下車治豪族大姓號為豪強所病○今案陳本姚輯本族大姓三字作強四海三字汪輯本謝書翊下有守字餘與陳姚本同」摧折豪彊「漢書嚴延年為南陽太守豪強屏息野無欺盜務在摧折豪彊○今案漢書九十南陽作河南屏作脅欺作行陳俞本已照改」抑挫權右「魏志倉慈遷燉煌太守到即抑挫權右優恤貧贏○今案魏志十六優作撫陳俞本亦作撫又俞本恤誤息」豪彊斂跡「晉中興書琅邪王錄云彪之為會稽內史在郡八年豪強斂迹戶口日增○今案陳俞本脫亦見今晉書七十六王彪之傳強作右日增句作亡戶歸者三萬餘口考類聚卷六引晉中興書在郡作居郡戶口句作亡戶出者三萬餘口餘與原鈔同」 \\n 姦黨散落「漢書趙廣漢遷潁川太守至數月誅鋤姦黨皆散落○今案漢書七十六無誅鋤字皆字」姦宄逃竄郡界肅然「魏志武帝為濟南相國有十餘縣長吏多阿附戚贓汙狼藉而姦宄逃竄郡界肅然○今案陳俞本脫魏志卷一武帝紀藉下有於是奏免其人句」盜賊不發「漢書趙廣漢遷潁川太守盜賊屏不發○今案漢書七十六屏字作以故」盜賊不入界「續漢書寇恂為潁川太守盜賊不敢入界○今案陳俞本姚輯本汪輯本續漢書同」 \\n 姦人不敢入界「漢書曰韓延壽為東郡太守置五正長相率以孝悌姦人不敢入其界○今案見漢書七十六」禁斷淫祀「魏志武紀云武帝為濟南相國禁絕淫祀姦宄逃竄○今案見魏志卷一」梁州曰乳虎「東觀漢記樊曄拜天水太守梁州為之歌曰寍見乳虎穴不入冀州府大笑期必死忿怒或見置嗟我樊府君安可再遭植○今案聚珍本觀記陳俞本梁作涼又聚珍本州府作府赤俞本作府寺姚輯本太守誤入字亦作涼餘同俞本」 \\n 吏民號臥虎「益諸耆舊傳張則為■〈牜羊〉■〈牜可〉太守吏民為之歌曰虎○今案陳俞本同」當官明亮德政多奇「謝漢書董春為廬江太守當官明亮德政多奇為吏民者相美之也○今案陳俞本政作教為吏以下作民吏稱之姚輯本汪輯本謝書亦然」正雅矯俗以禮導下「又云陳蕃為豫章太守正雅矯俗以禮導下○今案陳俞本姚本汪本謝書正雅作雅正」簡除煩苛「又云劉寵遷會稽太守簡煩除苛○今案姚輯本汪輯本謝書及俞本脫陳本已改注范書」省息訟獄「魏略云孟康為弘農太守省息訟獄○今案魏志十六杜恕傳注引魏畧同」 \\n 慎刑重殺愛民養化「謝漢書沈豐為廣陵太守為政慎刑重殺愛民養化○今案陳本及姚輯本汪輯本謝書廣作零」清簡無為「王晉書李重遷平陽太守清簡無為○今案陳本無為作無欲亦見今晉書四十六李重傳清簡句作崇德化三字」歲除不出「書韓延壽為左馮翊歲除不出行縣丞錄皆曰方春之日可一出勸農桑○今案漢書七十六日作月陳本亦作月注內除字改餘」五日一聽事「華嶠後漢書宋均遷九江太守五日一聽事○今案陳本姚輯本汪輯本華書同」雖有職務好學不倦「王晉書云石崇為咸陽太守雖有職務好學不倦○今案陳俞本作陽城亦見晉書三十三」所頓亭傳經書「謝漢書刁曜遷晉相行縣使王老執轡御車所頓亭傳輒講經書○今案陳俞本脫姚輯本汪輯本謝書晉作魯無行縣以下」朝省官事晝講經典「又云高呂為廣漢太守朝省官事晝講經典○今案陳俞本及姚輯本汪輯本謝書講作誦」晝則遊田夜則誦詠「王晉書曹志傳薦樂平太守遷趙郡不以郡務為意晝則遊田夜則誦詠○今案俞本同亦見今晉書五十田作獵郡務作政事夜則句作夜誦詩書陳本已改今晉書又本鈔下文引薦作為」 \\n 為政脩理清淨不煩「續漢書第五倫遷會稽太守為政脩理清淨不煩○今案陳俞本姚輯本汪輯本續漢書同」事無宿諾「魏略孟康為弘農太守事無宿誥○今案陳本及魏志十六裴注引魏畧同俞本脫略字」不嚴而治「華漢書劉寬為南陽太守常好諸生講論經義政化流傳不嚴而治○今案陳本及姚輯本汪輯本華書好與作好為脫政化句」汲黯臥治之「漢書汲黯為淮南太守黯謝疾不受召曰君雅重臥而治之○今案漢書五十謝疾作伏謝君雅重三字作吾徒得君重」景丹臥而鎮之「東觀漢記景丹傳拜弘農太守曰弘農逼近京師知將軍病但得將軍威重臥而鎮之可也○今案陳俞本及姚本聚珍本東觀記曰弘上有召八謂三字可也作足矣」不以事務嬰心「晉中興書高平郄錄云郄惜為臨海太守不以事務嬰心○今案俞本同陳本及御覽西百二十四引中興書無高平四字又御覽郄作郗務嬰作物縈」不以郡務為意「王晉書曹志為樂平太守遷趙郡一如上言○今案詳本篇上文」省奢從約事從清儉「謝漢書謝夷吾遷鉅鹿太守郡吏稱善省奢從約事從清儉○今案陳本同姚輯本汪輯本謝書脫郡吏二字」清廉無比「華漢書張堪傳上問掾樊顯曰太守在蜀誰最能者顯曰漁陽太守張堪前在蜀最能堪仁足以惠下威足以齊姦清廉無以為比上曰何以為效顯曰當破蜀時公孫述珍寶山積卷握之物足當十世而堪不以介意去蜀之日乘朽轅車白布破囊而已○今案陳本及姚輯本華書無最能二字齊作討效作敕握誤掘朽作折破作被布上無白字汪輯本據類聚引亦字句稀異」 \\n 清名為基「陳留耆舊傳云高慎厯東萊太守其妻謂之曰君累為宰守積有歲時何不為儲蓄以遺子孫慎曰我之勤苦以清名為基以二千石遺之也○今案陳本脫積有句及儲字魏志二十四高柔傳裴注引陳留耆舊傳歲時作年歲累為作累經勤吾作勤身」 \\n 計日受俸「謝漢書王暢傳拜南陽太守計日受俸以作乾飯○今案陳俞本及姚輯本汪輯本謝書皆脫乾飯句」計月受俸「會稽典錄陳修遷豫章太守計月受俸受米不受錢也○今案陳俞本同御覽四百三十引會稽典錄無計月以下」五日一炊「謝漢書沈景為河間相拜為二千石妻子不歷官舍五日一炊○今案陳俞本姚輯本相似作太守惟汪輯本謝書同」十日一炊「會稽典錄陳修遷豫章太守計十日一炊不燃官燭布被覆身○今案陳俞本無計字燭作薪御覽四百三十一引會稽典錄十日作一日亦作薪布被句本鈔廉潔篇亦引作官薪」 \\n 妻子炊爨「續漢書第五倫遷會稽太守雖為二千石常布被布襦自斬草蒼馬妻子炊爨○今案姚輯本汪輯本續漢書無雖為至養馬十五字餘同」常食乾飯「謝漢書羊茂為東郡太守冬坐白羊皮夏處單板榻常食乾飯○今案姚輯本無東字單作丹御覽二十一引脫東坐句常貪句陳俞本茂作陟考姚本亦有羊陟食乾飯一條但非舊鈔面目矣惟汪輯本謝書常作嘗餘與原鈔悉同」 \\n 不噉魚肉「又云王暢拜南陽太守計日受俸祿不噉魚肉○今案姚輯本汪輯本書及陳俞本皆無祿字」俸祿取赤米「續漢書第五倫常取赤米○今案陳本及姚本汪本續漢書同」俸盡食醬■〈麥孚〉「桓階別傳云階為趙郡太守在郡俸盡食醬■〈麥孚〉上聞之曰朕富有四海使棟字大臣而蔬朕無禮賢之德也其賜射鹿二人并弩○今案陳俞本鹿下有師字又陳本脫并弩二字御覽二百六十二引桓階別傳■〈麥孚〉作醇鹿下有師字弩誤媒本鈔廉潔篇醬■〈麥孚〉作■〈豆孚〉醢篇作醬■〈豆孚〉」 \\n 馬死步歸「益部耆舊傳云張翕遷越巂太守初乘四馬之官後馬死遂步歸京師○今案俞本四作兩後馬作後並巂誤雋餘同陳本改注華陽國志」車毀不改「謝漢書王暢拜南陽太守羊皮庇身車穀不改馬贏不易○今案姚輯本脫羊皮以下陳俞本庇誤鹿又俞本脫南字但留一空格汪輯謝書與陳同」舡輕載土「宣城記江矩吳時為廬江太守清儉徵還舡輕皆以載土○今案御覽三十七及本鈔廉潔肩引宣城記同陳俞本記紀江誤洪」唯飲吳水「王晉書鄧攸為吳郡太守自載糧食唯飲吳水○今案亦見今書九十鄧攸傳同陳本攸誤修」私馬生駒留以付郡「王晉書王遜為上谷太守私馬生駒悉留以付郡○今案文選注四十六引王晉書及陳本上谷作上洛又陳本作付官」威恩並行「謝漢書云刁曜遷魯相脩德化法教以厲風俗威恩並行○今案陳本脫本鈔太守上篇魯作晉姚輯汪輯本謝書同」寬猛俱濟「又云陳翔遷定襄太守寬猛俱濟○今案陳俞本姚輯本謝書同汪輯本脫」民不忍欺「謝漢書吳祐遷膠東相民有詞訟先令三老以孝喻解祐身至閭里和之吏民不忍欺○今案陳俞本脫姚輯本汪輯本謝書無民有句以下」民不敢欺「華嶠後漢書云劉寬為南陽太守平心舉□每有克責吏民愛敬不敢欺也○今案陳俞本及姚輯本汪輯本謝書劉寬作倪寬欺下有負字餘同」民佩其德「漢魏先賢□狀云陳登為廣漢太守郡吏攀號慕之民咸佩其德老弱負而追之登之曰何患無令君乎○今案魏志張邈傳裴注引先賢行狀廣漢句下有遷為東城太守句德上有恩字陳本俞本已照增」 \\n 民安其惠「華陽國志云張翕遷巂太守民安其惠在官十九年卒百姓號慕送葬百千數人天子厚賜之○今案陳俞本號誤好又俞本作數千人餘同考御覽二百六十二引此文越嶲作平陰厚賜句作賜錢十萬而越嶲太守則屬之張翕子端事顧千里校廖寅刻本未辨正」 \\n 吏民從化「東觀漢記歐陽歙為汝南太守策用賢俊吏民從化○今案陳俞本及聚珍本姚輯本東觀記策作推」吏民信向「續漢書伏湛為平原太守時兵起湛移出屬吏民信向獨不敢動○今案姚輯本脫汪輯本脫湛移以下陳俞本改注范書」吏民愛樂「又云侯霸為臨淮太守吏民愛樂○今案姚輯本汪輯本續漢書無愛樂句陳俞本皆改注范書」德懷遠人「桓階別傳為趙郡太守威能震敵德懷遠人○今案御覽二百六十二引桓階別傳同陳俞本別誤列」懷柔殊俗「謝漢書云石口遷雁門太守廣宣恩惠懷柔殊俗遠方皆服其德○今案陳俞本脫姚輯本汪輯本謝書遷作為汪本又柔作保」外禦戎狄內卹百姓「王晉書應瞻遷南陽太守天門等並反其州郡奔敗唯瞻獨保一郡外禦戎狄內卹百姓○今案陳俞本瞻作詹陽作平等作武陵餘同御覽二百六十一引王晉書亦作詹作平餘亦多異」 \\n 襁負而至「魏志涼茂傳時泰山多盜賊以茂為泰山太守不日之間襁負而至○今案魏志十一不日作旬日至下有者千里家四字陳本已照改惟涼誤京」撫和百姓「中興書潁川庾錄云翼除振威將軍南陽太守尋轉西陽太守撫和百姓兩郡歸心○今案陳俞本脫潁川四字南陽五字末句改甚得歡心又俞本振作震亦見今晉書七十三南作鄱兩郡句亦作甚得歡心」 \\n 化清於上事緝於下「謝漢書王黨遷汝南太守事無不敬勞於求賢訪能化清於上事緝於下○今案陳俞本姚輯本謝書訪作故敬下有拔才禮士不敢自專二句又姚本勞於求賢四字汪輯本脫事無二句補拔才二句餘同」 \\n 囹圄空虛盜賊弭息「又云虞因遷日南太守廣宣德化勤修政教寬刑宥罰囹圄空虛盜賊弭息○今案陳俞本因作延曰南作南陽餘同姚輯汪輯本謝承書虞延傳與陳俞本同考東觀記續漢書皆有虞延傳無虞因傳延因以音近而誤耳」 \\n 惠澤洽著「汝南先賢傳云應項為東郡太守惠澤洽著○今案陳俞本皆作應頓」風化大行「魏略云顏斐為京兆太守勤厲禮學風化大行○今魏志十六倉慈傳注引魏畧勤厲句作又起文學餘同陳俞本脫」城門不閉「續漢書寇恂為潁川太守又拜汝南太守城門不閉盜賊不起向風而治之○今案陳俞本無潁川句向風句姚輯本汪輯本漢書無汝南句以下」狗不夜吠「謝漢書劉寬遷會稽太守徵將作大匠自下車狗不夜吠○今案姚輯本汪輯本謝書脫陳本無徵將五字」市無二價「又云宋為潁川太守市無二價道不拾遺○今案姚輯汪輯本謝書無考類聚六十五引華嶠書宋下有登字餘同陳本亦作宋登」道不拾遺「華嶠後漢書任延拜武威太守道不拾遺○今案陳俞本延作浦威作都姚輯本汪輯本華書任浦傳與陳俞同又有任延傳無舊鈔此文」東海大治「汲黯為東海太守歲餘東海大治○今案原鈔脫書名見史記汲鄭列傳陳本注作漢書」河西改俗「東觀漢記鄧訓拜張掖太守以身率下河西改俗鄰郡則之○今案聚珍本姚輯本東觀記及陳俞本同」咸稱神明「漢書班伯為定襄大守收捕隱伏旬日盡得郡中震慄咸稱神明○今案漢書敘傳慄■〈忄木〉餘同」稱曰神君「謝漢書鮑季壽為沛相下民歌曰神君○今案陳俞本脫姚輯汪輯本謝書亦無鮑季壽傳」□□□□「書云鮑德為南陽太守民號為神父○今案俞本及姚本汪本華書同陳本脫陽字舊鈔此文竄入上條注中今移正」名子曰任「華漢書任延拜九貞太守民俗嫁娶無媒延至移書長吏已下各有俸祿為酒肉時定婚者二千餘人號曰任君○今案姚輯本汪輯本華書脫民俗以下陳本已改范書」生男名吳「謝漢書吳祐遷膠東相有子母俱行道遇賊姦辱其母遂殺之追捕得長祐問長有子乎曰有妻未有子召長妻至獄解桎梏使同宿遂孕至冬行殺長齧指斷含血誓若生男名曰吳生以報吳君也○今案陳俞本脫姚輯本汪輯本謝書無賊字得誤行齧作囓餘同」 \\n 生子以廉為名「華嶠後漢書廉范遷蜀郡太守生子皆以廉為名者千數○今案陳俞本及姚輯本汪輯本華書皆無者千數三字」男女以宋為名「謝漢書宋度遷長沙太守人多以乏衣食產乳不舉度切讓三老禁民殺子比年之間養子者三千餘人男女皆以宋為名也○今案陳俞本宋度作宗慶餘同姚輯汪輯本謝承書宋度傳亦無惟宗慶傳有之」 \\n 到郡朞月增戶萬餘開喻導脫漏百出「蜀志云呂人為蜀郡太守一郡之會戶口眾多姦巧非一開喻勸導數年之中漏脫自出者萬餘口○今案陳本脫開喻以下但注未詳二字考蜀志九呂乂傳與舊鈔同俞本一郡作一都」 \\n 麒麟集郡境「東觀漢記秦彭轉潁川太守時有鳳凰麒麟嘉禾甘露之瑞集於郡境之內也○今案御覽二百六十引及聚珍本東觀記無時有二字及之內也三字姚本脫陳本已注范書」神馬見滇河「又東觀云王阜為益州太守時有神馬見滇河中甘露降芝草生諸瑞○今案陳本見作出無芝草生三字類聚五十引無時有五字見慎作出鎮陳同聚珍本姚輯本東觀記亦無時有二字餘亦與陳同」 \\n 白鹿挾輪「謝漢書鄭弘遷臨淮太守行春白鹿當道挾輪而行○今案陳本脫俞本及姚輯汪輯本謝書當作方輪作轂御覽二百六十及　欽定圖書集成歲功典十四引亦作方道挾轂惟臨淮作淮陰本鈔揔載三公篇及初學記十一引皆作隨車夾轂」 \\n 黃龍望虎「○今案陳本注未詳二字俞本注沈豐為零陵守有三黃龍望府中二句未注書名考見姚輯汪輯謝承書」□□□□「又曰虔國遷日南太守每行縣有雁翔隨車止國府常聽事中庭國病卒鴈飛隨喪到葬地葬後栖於墓前樹上二年乃去時人嘉之○今案陳俞本及姚輯本汪輯本謝書無飛隨至葬後八字聽作廳本鈔誤連上條今移正」 \\n 鳩鳥巢於廳事「益部耆舊傳景毅為益州太守威恩洽暢有鳩鳥巢於廳事生卵育焉○今案陳本毅誤放脫生卵句御覽九百二十一引益諸耆舊傳無威恩句生作雛育焉作孕育」 \\n 虎負子渡河「謝漢書劉昆遷弘農太守先是崤險驛道多虎災旅行不通昆為政三年化大行虎皆負子渡河而去○今案陳本及姚輯本汪輯本謝書險作黽旅行作行路又姚汪本昆作琨」 \\n 鄰郡牽牛入界「東觀漢記朱暉遷臨淮太守時牛大疫而臨淮獨不疫鄰郡人多牽牛入境○今案聚珍本姚輯本東觀記境作界陳本脫不疫二字」虎遠渡江「華後漢書宋均遷九江太守先是九江多虎數傷民均曰咎在貪殘均今退貪殘虎遠渡江不為民害○今案姚輯本汪輯本華書字句微異」蝗飛入海「東觀漢記馬援為廣陵太守郡界常有蝗虫傷穀援有威德蝗虫飛入海化為魚蝦○今案類聚一百引及姚輯本東觀記廣作武界常作連字傷穀作穀價貴無有威德三字陳俞本援作稜陵作漢聚珍本脫此條」 \\n 合浦珠還「謝漢書孟嘗遷合浦太守郡不產穀而海出珠寶宰守貪求不知極珠遂漸徙於交趾行旅不至民皆飢死嘗革易前弊不逾歲珠皆還上聞徵之嘗歸民交攀戀之也○今案類聚八十四引大同小異陳本亦有改易姚輯汪輯本謝書同宰守以下因其文而簡括之耳」 \\n 猛虎掃跡「華陽國志趙瑤為緱氏袁趙二公相與書曰猛虎掃跡百里遷扶風太守○今案謨本顧校本漢中土女志掃皆作歸」白鳥集「王晉書虞溥遷為鄱陽太守有白鳥集庭樹○今案本鈔太守上篇引同陳俞本溥作浦鳥作烏類聚八十七及九十二引王晉書亦作烏太守作內史又八十七引襄作傅虞」神爵降「襄陽耆舊傳黃穆為山陽太守有德政致甘露白鳥神爵之瑞○今案御覽四百九十二引襄陽耆舊傳鳥作鳩餘同陳俞本致作感鳥作兔」柿樹生「東觀漢記韋順傳轉東平相賞罰必信有樹生廳屈從庭中遂茂順至孝行感於天地生也○今案陳俞本脫姚輯本東觀記屈從作屋上徙聚珍本脫」荊棘闢「續漢書鮑永為魯郡太守孔子闕里無何荊棘自闢郡人異之○今案陳俞本何作故闢作除郡人作永姚本汪本續漢書魯作東脫無何二字餘與陳俞同」嘉禾集郡境「東觀漢記云秦彭為潁川太守嘉禾甘露之瑞集於郡境○今案詳本篇上文」豆生郡界「續漢書寇恂為潁川太守時有豆生於郡界收得十餘萬斛以給諸營○今案陳俞本姚輯本汪輯本續漢書同」行春隨車致雨「謝漢書鄭弘為臨淮太守修身率下事詳慎行春隨車致雨○嚴氏校小注補致字今案御覽二百六十引臨淮作淮陰無脩身八字姚輯本汪輯本謝書亦脫修身二句」理冤甘露降澍「司馬彪續漢書北海靜王遷弘農太守明年旱分行屬縣理冤獄宥小過應時甘露降澍○今案陳俞本分作循露作雨范書十四劉興傳注引亦作甘雨姚輯汪輯本續漢書明作時露亦作雨餘同」 \\n 北堂書鈔卷第七十五 \\n  \\n 　"}
{"章节": "●北堂書鈔卷第七十六   設官部二十八", "正文": "　 \\n ●北堂書鈔卷第七十六　設官部二十八 \\n 　 \\n  \\n 隋祕書郎虞世南撰南海孔廣陶校註太守下一百六十六　京尹一百六十七 \\n ○太守下一百六十六 \\n 京師稱之「漢書蕭望之為左馮翊京師稱之○今案見漢書七十八陳俞本脫」常為高第「續漢書鄧晨拜中山太守清約吏民稱之常為冀州高第○今案陳俞本姚輯本汪輯本續漢書皆無清約二字」奏課第一「又云李忠字仲都為丹陽太守越地不好無嫁娶禮儀忠乃立學校習婚姻禮儀墾田土招流民奏課第一○今案陳俞本姚輯本汪輯本續漢書地作俗立作起脫無字士字婚姻字儀作容又姚汪本課作最」 \\n 考績第一「王晉書解修遷瑯琊太守考續天下第一○今案陳俞本同」為豫州六郡表「後漢書荀琨遷沛相所在清嚴舉賢治惡以為豫州六郡之表也○今案陳俞本脫姚輯謝承書有荀緄傳無此條然亦與范書之荀緄美惡迥異當分二人」為雍州十郡最「魏畧云顏斐為京兆太守與馮翊扶風相接道路穢塞田疇又荒蕪人民飢凍而京兆皆整頓開闢豐富常為雍州十郡之最○今案魏志十六倉慈傳注引魏畧相接作接界闢作明蕪作萊陳本仍作蕪餘與魏志注同」 \\n 為三輔最「漢書尹翁歸傳為右扶風選用廉平疾於姦吏為三輔最○今案見漢書七十六」為三河表「謝漢書魏朗補河內太守以清嚴為治明審法令為三河之表也○今案俞本脫明審句陳本脫清嚴二句考文選注五十引無以清句及三河句姚本內作南亦脫明審四字惟汪輯本謝書審作密餘同」 \\n 東郡為天下最「魏志杜畿拜河東太守臥而治畿在河東十六年常為天下之最○今案魏志十六臥而治作臥鎮之」璽書勉勵增秩賜金「漢書循吏傳序孝宣帝時二千石有治效輒以璽書勉勵增秩賜金或爵至關內侯公卿缺則選以次之故漢世良吏於是為盛稱中興焉○今案漢書八十九勵作厲選下有諸所表三字次下有用字陳本已照改又二千誤二十效上衍理字」 \\n 廉范百姓歌之「華漢書○今案姚輯汪輯本華書廉范傳脫百姓句陳本已改注范書」□□□「華後漢書岑熙為魏郡太守政化大行人歌之曰我有枳棘岑君伐之我有畔賊岑君化之狗犬不驚足下生釐美矣岑君○今案陳本姚本魏作東犬作吠畔作蟊化作遏餘同汪輯本謝書釐作氂矣作哉君下有於戲仁慈句餘同姚本又本鈔此文誤連上條今移正」 \\n 百姓作歌「東觀漢記趙君喜為平原太守百姓歌之○今案聚珍本姚輯本東觀記喜作憙無君字陳本已改范書」東民作歌「魏畧莊為京兆太守有潔白之節中政治理民愛敬之乃作歌曰我府君惠如春盛如庾者也○今案陳俞本皆脫」蜀謠兩日「謝承漢書云黃昌為蜀郡太守未至蜀郡時有謠曰兩日出天兮○出天兮○今案陳本無出天兮三字姚本汪本謝書謠上有童字天兮作天兵戢」童歌兩歧「華漢書張堪拜漁陽太守治稻田八千餘頃百姓殷寓童謠歌曰桑無附枝麥秀兩歧張君為政樂不可支童謠如此○今案姚本汪本脫治稻以下陳本已改范書」民夷稱其德惠「魏志倉慈遷燉煌太守清政理人民夷稱其德惠卒官吏民悲感如喪所親○今案魏志十六無清政句所親作親戚餘同陳俞本亦脫清政句及卒官以下」歎詠不容於口「謝漢書蓋勳遷潁川太守民吏歎詠不容於口○今案陳俞本姚輯汪輯本謝書同」居郡四年惠愛在民「王氏家傳王朗為會稽太守居郡四年惠愛在民○今案魏志十三王朗注引王氏家傳同」在郡九年吏民便安「魏志云胡質為太山太守每師軍功賞賜皆散之於眾在郡九年吏民便安將士用命○今案魏志廿七太山作常山陳俞本已照改」蜀郡登司空「華陽國志瑤為蜀郡太守司空張溫謂之曰第五百魚從蜀郡司空吾今掃第以待之也○今案王謨本漢中士女志畧同廖刻顧校本卷十下第五作弟五待之也作待足下矣餘同陳本從作徙」 \\n 扶風遷光祿「漢書龔勝傳勝楚人守石扶風數月上知勝非撥煩之吏乃遷光祿勳○今案漢書七十二乃遷句作乃復還勝光祿大夫陳本已照改」遷去民人思望「華陽國志李資為巴郡太守屢獲豐年及資遷去民人思望又歌之曰望遠笓不見惆長常徘徊恩澤實難忘悠悠心永懷○今案廖寅刻宋本卷一李作吳無巴郡二字望作慕餘同陳俞本屢獲句作時歲必豐稔恩澤二句作想君恩澤深難留誓永懷」 \\n 吏民惟恐其遷「魏畧顏斐為京兆太守情已仰奉吏民惟恐其遷○今案陳本同俞本及魏志十六倉慈傳注引魏畧奉下有而已二字」老弱關上書「漢書魏相為河南太守後有人告相賊殺不辜事下有司河南卒戌中都官者二三千人遮大將軍願復留一年以贖太守罪河南老弱萬人守聞欲上書言之○今案漢書七十四欲上句作欲入上書吏以聞二句餘同陳俞本已照改」 \\n 老小隨駕涕泣「續漢書耿純傳純為東都太守免官歸第上道過東都百姓老少數千人隨車駕涕泣云願留耿君○今案陳俞本及姚輯本汪輯本續漢書無歸第二字願留作願復得又姚汪本本都作郡」 \\n 願借寇君一年「續又云寇恂為潁川太守入為執金吾潁川盜賊羣起上謂恂曰獨卿能平之耳恂至潁川盜賊悉降百姓遮曰吾願借寇君一年○嚴氏校小注補君兩字今案姚輯本汪輯本續漢書同」 \\n 乞留侯君朞年「續又云侯霸為臨淮太守王莽之敗霸保守臨淮更始徵霸老弱相攜號呼遮使者車乞留侯君朞年○今案姚本同陳俞本守臨淮作守自固汪輯本續漢書亦然」 \\n 吏民遮道「魏畧顏斐為京兆遷平原太守吏民啼泣遮道車不得前留十餘日乃得出界○今案魏志十六注引魏畧無得字餘同陳俞本前留作行稽乃作方無界字」民吏攀車「謝漢書孟嘗遷合浦太守民吏攀車請之○今案姚輯本汪輯本謝書及陳俞本守下有被徵當還四字」百姓啼呼「續漢書第五倫為會稽太守徵還當發百姓老小攀車啼呼○今案陳俞本及姚汪本續漢書無當發二字又姚汪本為作遷」百姓扶車啼泣「東觀漢記云元賀字文和遷九江太守行縣持乾精但就溫陽而已遷泲相臨發日百姓扶車叩馬啼泣隨之○今案聚珍本東觀記十八玄傳和作弘無遷泲相三字發作去夾注云華陽國志作文和陳俞本及姚本脫元字但作賀文和則似以賀為姓非也又糒作糧無湯字及遷泲相三字發作去」 \\n 百姓垂涕送之「東觀漢記張酺傳云酺為東郡太守罰斷勇義遷魏郡太守百姓垂涕送之盈道○今案陳俞本脫盈道二字聚珍本東觀記盈作滿姚輯本作義勇亦脫盈道二字」 \\n 圖形朝門「陳留風俗傳云惠景之間百姓宰者為沛郡號曰宰可思圖形朝門至今頌之○今案此文有譌脫陳俞本刪此條」刻石頌德「華後漢書云張敞為汝南太守修治鮦陽之舊陂溉田萬頃墾田三萬餘咸賴其利吏民刻石頌敞功德○今案陳俞本張敞作何敞餘同姚輯汪輯華嶠書亦入何敞傳餘同」 \\n 龔遂形貌短小「漢書龔遂為渤海太守上見形貌短小心內輕焉○案見漢書八十九」彭寵容貌絕眾「東觀漢記彭寵為漁陽太守容貌絕眾○王石華校小注形改容今案陳俞本聚珍本姚輯本東觀記同」黃昌足心有黑子「謝漢書黃昌會稽人為蜀郡太守初昌為州書佐其婦遇賊轉入蜀為人妻其子犯事詣昌昌疑母不類蜀人因問所由對曰妾本會稽載次公女州書佐黃昌之妻也妾歸家為賊所掠遂至此昌驚呼前曰何以知曰左足心有黑子常自言當為二千石昌乃出足因相持悲泣還為夫妻竟以禮重焉○今案陳俞本姚輯本汪輯本謝書何以知作何以誌餘同」 \\n 許荊蹠下黑子「范國先賢傳胡□年十八為郡門下幹迎太守許荊時足中風使抑之視荊蹠下而笑荊怒紹曰見明府蹠下有黑子紹亦有之敔故笑耳荊令紹學後八年遂遷為九真零陵太守○今案御覽二百五十九引楚國先賢傳風作虱餘同又三百八十七引胡作脫時足八字無荊令以下陳俞本脫迎太十三字及零陵三字又陳本郡門作關俞本作縣閣」 \\n 鄧殷夢行水邊「王晉書鄧殷為淮南太守夢行水邊見一女子雨？？行在其後來盪斷鞶囊占者以為水邊有女是汝字也斷鞶囊者新雨？？頭代故雨？？頭也不為汝陰當汝南也果遷汝陰○今案御覽三百九十八引王晉書無行其二字餘同陳俞本雨？？俱作獸餘亦徵有異考唐高祖之祖諱虎故唐鈔避作雨？？也」 \\n 田伯廬君與約「列異傳田伯為廬江太守移郡淫鬼命盡到府一月不自來見當壞祠唯廬君往見自稱縣民與府君約刻百日當遷大都願見過後如期果為沛相公不過於祠常見廬君月餘病死○今案陳俞本大都作大郡餘同」 \\n 黃孟擿殺主簿「薛琮表云黃孟為日南太守下車以共設不豐擿殺主簿○今案陳本同俞本孟作猛今本吳志卷八薛綜傳孟作蓋擿作撾餘同」黃奐貪穢無行「襄陽耆舊傳黃奐為武陵太守貪穢無行朝廷以黃受弋之○今案御覽四百九十二引襄陽耆傳無朝廷句餘同陳俞本奐作敻又陳本但著書名俞本脫武字但留一空格」 \\n 富貴不歸故鄉如錦衣夜行「漢書朱買臣傳買臣拜會稽太守上謂曰富貴不歸故鄉如錦衣夜行今子何如○今案漢書六十四上錦衣作衣繡」不至二千石安可比人乎「漢書甯成為右內史外戚多毀成之短罪至髠鉗是時九卿少被刑而成極刑自以為不復收乃解脫詐刻傳出關而歸成曰仕不至二千石賈不至千萬安可比人乎○王石華校標目可安改安可今案漢書九十無右字餘同史記酷吏傳及陳本亦無右字」 \\n ○京尹一百六十七 \\n 秩二千石「續漢書百官志州所監曰郡京師為尹秩中二千石○今案州所竪九字陳俞本作凡州所監都為京都置尹一人十二字係用續漢百官志五之文」銀章青綬「漢書百官表京兆尹品第三秩二千石銀章青綬進賢兩梁冠絳朝服佩水蒼玉○今案書十九上章作印無進賢以下亦見本鈔太守上篇」分治京師「漢官解詁云武帝太初元年左內史為左馮翊主爵都尉右內史為右扶風京兆尹治京師以為三輔職怕如郡主爵列侯其職並屬鴻臚世祖都雒陽改河南為河南尹○今案俞本脫職如以下陳本太初誤太元並下脫屬字都雒誤作維字平津館輯本無職字屬字又夾注云為河上當有郡字」 \\n 景帝分置「漢書百官公卿表云內史周官秦因之秩二千石景帝十一年分置左右內史○今案陳本脫秦因之句餘同漢書十九上無千石句十一年作二年師古注云地理志謂武帝建元六年置左右內史而此表云景帝二年分置表志不同考史記知志誤矣」 \\n 武帝更名「又百官表景帝分置左右史武帝更名京兆尹○今案見漢書十九上」遐邇所模「晉起居注咸甯三年詔曰河南乃為百郡之首其風教宜為遐邇所摸也○今案御覽二百五十二引晉起居注及陳俞本無乃為二字」四方表則「王晉書庾純傳云河南京畿大都四方表則中書令庾純精誠忠正才經治亂其以純為河南尹○今案御覽二百五十二引王晉書及俞本精誠作清粹又御覽引都作郡亂作化無京畿二字餘同陳本中書令誤作中興書云精下脫誠字」 \\n 四方之經「揚雄河南尹箴曰芒芒天區晝為京師京師翼翼四方之則風化攸國承流○今案百三家本楊雄作崔駰畫為二句作畫冀為京商邑翼翼之則作是營又云一作之經餘同陳本脫風化二句餘與百三家同又張溥附注云御覽作揚雄誤西漢無河南尹」 \\n 百郡之首「晉起居注武帝咸寍三年詔曰河南為百郡之首其風教宜為遐邇所模侍中奉車都尉王恂忠亮篤誠才兼內外明於治化其以恂為河南尹○今案御覽二百五十二引晉起居注百上無為字餘同」 \\n 四會所聚「傅子傳云傅嘏為河南尹內掌帝都外統京畿豪門大族天下四方會利之所聚姦宄之所生久而安之也○嚴氏校補尹字又原鈔久誤分嚴氏旁勒未改今案魏志廿一注引傅子無姦字餘同嚴輯傅子謂此引傅子傳與劉表傳注引傅巽弟子嘏別有傳六帖八引傅玄馬先生傳二條足以明之陳本已脫傳字」 \\n 萬國承流「楊雄河南尹箴具如上說○今案詳本篇上文」整頓京師檢御貴戚「李郃別傳河南尹缺鄧隙弟豹為將作大匠欲得之詔令公卿己下議公卿悉舉豹李公曰司隸河南尹當整頓京師儉御頁戚豹竟不得為尹○今案御覽二百五十二引李郃別傳及陳本脫公卿己下議五字又陳本郃誤郤」 \\n 宜得望實可以處之「語林蘇峻新平溫庾諸公以朝廷初復京尹宜得望實唯孔君平可以處之也○今案陳本同御覽二百五十二引語林尹作兆」王章奏對事「漢書王章傳字仲卿為京兆尹會日有食之章奏封事言王鳳不宜任用宜更選忠賢帝曰善○今案漢書七十六宜作可帝曰善作上初納受章言陳俞本已改」劉隗豫機密「晉中興書彭城劉錄劉隗出補丹陽尹雖在外機密皆豫聞之○今案陳本脫聞字及劉錄二字類聚五十引中興書無彭城四字機密作萬機祕密」精於吏職「漢書趙廣漢傳云守京兆尹天性精於吏職或夜不寢至旦○今案漢書七十六寐作寢陳本亦改寢」明於治化「起居注武帝咸寍三年詔曰侍中奉車都尉王恂忠亮篤誠才兼內外明於治化其以恂為河南尹○今案御覽二百五十二引晉起居注同」正身奉職「謝漢書亹肅為河南尹正身奉職○今案陳本脫俞本及姚輯汪輯本謝書皆作巴肅餘同」正身奉上「謝書又云延篤遷京兆尹正身率下○今案陳俞本姚輯汪輯本謝書同」 \\n 旌表異行「又云羊陟遷河南尹旌表異行○今案俞本姚輯汪輯本謝書及類聚卷六引皆同陳本旌誤精」進賢尚功「續漢書百官志凡京都置尹治民事進賢尚功○今案陳俞本同考續漢志百官五無治民以下」優賢養民「謝書又云華崧為河南尹優養民○今案俞本汪輯本謝書及類聚卷六引同陳本民作人姚本脫」進用善士「謝書又云羊陟遷河南尹進用善士○今案陳俞本姚輯汪輯本謝書及類聚卷六引同」和顏接士「漢書趙廣漢為京兆尹和顏接士○今案見漢書七十六」小大從化「續漢書袁安為河南尹十餘年小大從化○今案陳本俞本姚輯汪輯本同」政令甚明「漢書翟方進為京兆尹博擊豪強刺史胡常與方士書曰竊聞政令甚明○今案見漢書八十四」為政清整「晉中興書太原王錄據遷丹陽尹為政清整○今案陳本錄誤祿脫據字俞本亦無據字但空一格」持法簡而不犯「傅子傳云傅嘏為河南尹以德化為本持法簡而不犯○今案傅子傳三字亦足證傅子中有列傳也魏志廿一裴注引脫傳字化作教餘詳上文考翰苑新前集卷七引北堂書鈔云晉傅嘏持法簡而不犯此宋人所見之舊鈔即本此文也」 \\n 為吏嚴而不殘「吳酒之列女傳曰雋不疑為京兆尹識鑒明徹母誡之曰養民不可不惠臨刑不可不仁不疑為吏嚴而不殘其母之誨也○今案御覽四百十九引無吳酒之三字京兆二字識鑒二十字其母句作君子謂不疑母能以仁教子陳本已改漢書」 \\n 羊陟計日受俸「謝漢書羊陟遷河南尹計日受俸○今案類聚卷六引及陳本姚本汪本謝書同」奏開渠以溉田「漢書倪寬遷左內史吏民大信愛之寬表奏開大輔渠溉田○今案見漢書十八」勸農桑遂增戶口「謝承後漢書延篤傳遷京兆尹勸民農桑遂增戶口○今案陳本及姚輯本汪輯本謝書同」民有疾病則給醫藥「風俗通陳龜為京兆尹民有疾病則給醫藥常使戶曹巡行○今案陳俞本同」憂官如家卹民如子「書延篤京兆尹憂官如家卹民如子○今案陳本及姚輯本汪輯本謝書同」三輔資其政教「謝書又云延篤為京兆尹三輔資其政教○今案姚輯本脫資其四字陳木輔誤縛惟汪輯本謝書與原鈔同」百里垂拱仰辦「魏志劉靖出為河南尹散騎常侍應璩與靖書日入作納言出臨京兆富民之術日引月長有司供奉王命百里垂拱仰辭○今案魏志十五劉馥附子靖傳兆作任奉作承陳俞本已照改」 \\n 獄訟不任捶楚「傅子傳云傅嘏為河南尹獄訟不任捶楚而得其寔○今案傅子傳三字已詳上文魏志廿一注引無傳字任捶作加檟陳俞本亦無傳字又作加榎」 \\n 未嘗以臧罪鞠人「續漢書袁安為河南尹十餘年改令公平未嘗以臧罪鞠人○今案姚輯本無政令以下陳俞本已改范書」剪治強宗「謝承書華崧為河南尹剪治強宗威烈不虧○今案姚輯汪輯本謝書及類聚卷六引同考翰苑新書前集卷七引北堂書云漢華松剪治強宗此宋人所見舊鈔崧作松與此小異陳本俞本末句作威名振烈」 \\n 禁絕豪右「謝書又云羊陟遷河南尹禁絕豪強囑詬書疏不與交通○今案陳俞本同類聚卷六引絕作斷姚輯汪輯本謝書強作右又姚本亦作斷」搏擊豪強「謝書翟方進為京兆尹搏擊豪強○今案見漢書八十四」姦匿弭息「張璠漢記蓋勳遷京兆尹罰折衷刑名不亂姦匿弭息○今案姚輯本汪輯本張璠漢記皆脫陳俞本已改范書」抑強扶弱「魏志司馬芝為河南尹抑強扶弱○今案見魏志十二強作彊」桴鼓不鳴「書張敞守京兆尹於是桴鼓不鳴○今案漢書七十六不作稀陳本已改」陽翟令殘虐李膺殺之「司馬彪續漢書李膺傳云為河南尹陽翟令張興黃門張讓政治殘虐膺上十日收興等考殺之○今案姚輯本汪輯本續漢書皆脫陳俞本改注范書李膺殺野王令張朔事」 \\n 王官吏不下王濟鞭「傅暢晉讚云王濟為河南尹未拜遇王官吏不得下道濟鞭之○今案陳俞本脫得字」吏民人人自勵「續漢書袁安為河南十餘年吏民皆人人自勵也○今案陳俞本姚輯汪輯本無皆字也字」吏民莫不自勵「魏志司馬芝為河南尹私請不行抑強扶弱吏民莫不自勵○今案陳俞本同魏志十二吏民作下吏餘詳上文」吏民敬其威信「漢書雋不疑為京兆尹吏民敬其威信○今案見漢書七十一」吏民錄不容口「漢書為京兆尹政令清肅吏民錄之不容其口也○今案見後漢書趙廣漢傳為作守錄作稱無令字肅字餘同」百姓便之「魏志劉靖出為河南尹為政省察百姓便之○今案魏志十五省察作碎密陳本已改」鄰郡歸之「謝漢書延篤遷京兆尹勸農桑增戶口穀食豐饒鄰郡老少歸之○今案陳本及姚輯本汪輯本謝書同」朝廷重之「續漢書袁安徵為河南尹朝廷敬重之也○今案姚輯本汪輯本續漢書皆脫陳本已改范書」天子嘉之「漢書張敞守京兆尹一日捕盜賊百人善能政術天子嘉之○今案漢書七十六無善能四字」 \\n 北堂書鈔卷第七十六 \\n  \\n 　"}
{"章节": "●北堂書鈔卷第七十七   設官部二十九", "正文": "　 \\n ●北堂書鈔卷第七十七　設官部二十九 \\n 　 \\n  \\n 隋祕書郎虞世南撰南海孔廣陶校註邵丞一百六十八郡尉一百六十九督郵一百七十　五官一百七十一功曹一百七十二吏一百七十三小吏一百七十四卒一百七十五 \\n ○邵丞一百六十八 \\n 掌署文書典知倉獄「續漢書百官志云海屬國丞各一人掌署文書典知倉獄○今案續漢百官志五作典知原鈔誤共知據訂陳俞本亦照改但國下多一署字耳」黃綬大冠「漢書儀云四百石丞尉皆黃綬大冠○今案平津本漢官儀卷上據書鈔一引陳俞本書亦作官」秩六百石「應劭漢官大府秩二千石丞一人邊郡稱長史皆六百石丞者丞也長史眾史之長○今案平津本漢官儀卷上亦據書鈔一引陳俞本作有丞一人郡誤都丞者四字作注云二字」 \\n 任以郡職「謝漢書劉平為濟陽郡丞太守劉育甚重之任以郡職上書薦平○今案姚輯謝承後漢書濟陽作濟陰餘同御覽二百五十三引亦作濟陽脫末四字餘亦同陳俞本平下添引舉孝廉拜四字亦作濟陰汪輯本與陳俞同」 \\n 行太守事「吳志云孫權領會稽太守事討除寇賊郡境寍靜○今案吳志卷一孫權傳守下有使丞之郡行文書七字討除二句作分部諸將鎮撫山越討不從命十二字陳俞本守下添屯吳二字餘照吳志引無分部以下」 \\n 黃霸當法「漢書黃霸傳為河南太守丞霸為人明察內敏善御眾處議當於法○今案漢書八十九循吏黃霸傳原鈔脫處字於字據訂陳俞本畧增」徐平威重「吳志云徐平字伯先諸葛恪為丹陽太守討山賊以平威重請平為丞○今案吳志虞翻傳注引會稽典錄同本鈔先上脫字伯二字葛下脫恪字守下衍丞字據訂俞本刪字伯先移威重二字於此陳本脫」 \\n 趙溫棄官「○今案原鈔脫注並脫下條標目將東觀記光武會議注誤移此下考聚珍本東觀記廿一趙溫傳云為京兆郡丞嘆曰大丈夫生當雄飛安能雌伏遂棄官而去陳俞本並脫此條」 \\n 桓譚出補「東觀云光武會議靈臺所處上謂桓譚曰吾欲以讖斷之譚默然良久曰臣不讀讖帝怒出為六安郡丞意不樂道病卒○今案聚珍本東觀漢記卷十六桓譚傳斷作決姚輯本脫會字亦作決餘同陳俞本亦作決增引各有詳畧」 \\n 陸遲末齒而位下蕃「陸機表伏見司徒下諫議大夫張暢除當豫章內丞暢才德清敏志節貞勵秉心立操早有名譽其年時舊比多歷郡守唯暢陵遲白首未齒而位下蕃遂蹈碎濁於暢名寔居之為損也○今案御覽二百五十三引陸機表德作思歷誤厲位作佐蕃作藩損作劇陳本內下有史字無白首二字仍作蕃無居之為三字餘照御覽末增引數句俞本濁誤獨餘同陳本」 \\n ○郡尉一百六十九 \\n 設武備「春秋元命苞云太尉主甲兵漢設武備注曰今時尉官准此義者也○今案陳俞本同」典武職「漢書百官表郡尉秦官掌佐守典武職甲卒○今案漢書十九上百官公卿表作武職原鈔誤武備照訂陳本亦作職并增引」羅姦非「韋昭辨釋名尉羅姦也言以罪羅姦非○今案玉函山房輯釋名脫上句俞本無上句姦字餘同」督盜賊「漢書上嘗歷問功臣諸君不遭際會自度能何為乎馬武曰臣以勇武可守尉督盜賊上笑曰且勿為盜賊自致亭長斯可也○今案姚輯汪輯本續漢書馬武傳乎下有各以次對至五字本鈔何誤可脫笑字脫且字斯誤其已照訂俞本與姚輯同陳本上嘗誤作武帝謬甚謬甚刪諸君二句作以次對至四字餘亦與姚同」 \\n 長安東城「漢書儀云太祖作洛陽北都初入尉廨繕治四門造五色棒懸門左有犯者不避豪強皆棒殺之○今案陳俞本脫考御覽三百五十七引曹瞞傳北都六字作北部尉左下有右字餘同惟與標目及漢書儀三字不符竊疑當分二條轉寫者誤合耳」 \\n 充懸化為石「荊州圖記云澧水之南岸有白石立類人形首有充懸左尉與零陵論強因相傷害化為此石者也○今案陳俞本同考御覽二百六十九引荊州圖記首作昔懸作縣陵下有尉字強作疆界」 \\n 秣陵當為神「搜神記云蔣子文自謂骨清死當為秣陵尉逐盜至鍾山下賊擊傷遂死吳先主之初故吏見子文乘白馬執白刃曰我當為此地之神告百姓為立祠焉當有瑞應也○今案搜神記卷五盜作賊刃作羽瑞應句作將有大咎餘同陳俞本改骨清二字作後逐盜二字亦作後刃作羽告上有願字無焉字餘同」 \\n ○督郵一百七十 \\n 政舉大綱「鍾離意別傳云意為會稽太守督郵對太守曰夫千里立政但當舉大大綱若能舉則百目自張焉○今案陳俞本同」所舉應法「漢書田延年為河東太守以尹翁歸署督郵河東二十八縣分為兩部翁歸所舉皆應其法○今案漢書七十六尹翁傳末二句作翁歸部汾南所舉應法得其罪辜陳俞本增引各有詳畧」 \\n 為耳目「謝漢書蔣崇為北海相督郵闕更選功曹吏徐蒙曰無可為督郵者唯功曹耳崇遂署蒙遣行縣無犯所白崇謂曰相以督郵為耳目也○今案姚輯汪輯本謝承後書蔣崇傳可為下脫督郵二字縣下脫無犯五字耳誤其汪本不誤俞本與汪輯同陳本脫誤至不成句」 \\n 為視聽「鍾離意別傳云意為會稽中部督郵吳烏邑亭長受民酒禮府調記案考之意封調還府不考太守黃君大怒驛馬召意到對曰督郵受任中部當奉繩千里為視聽也○王石華校槐改視今案陳俞本脫吳烏邑三字調記作下記餘同」 \\n 文武兼備「漢書田延年為東海太守行懸悉召故吏令有文者東武者西翁歸獨伏不起曰文武兼備唯所施用徒置督郵所舉應法莫有怨者○今案見漢書七十六尹翁傳」 \\n 以成嚴霜「漢書孫寶為京兆尹以立秋日署侯文為東部督郵文人入見敕曰今鷹隼始摯當順天氣取姦惡以成嚴霜之威○王石華校備改成候改侯之人改文入從改當今案漢書孫寶列傳今下有日字摯作擊王氏讀書雜志引此舊鈔以證今漢書添日字之失陳俞本已照漢書改本鈔歲時部引漢書亦作摯考禮記月令鷹隼蚤鷙注鷙厲疾之氣亦作摯是兩字可通今漢書作擊何王氏尚未及證耶」 \\n 軺車督郵「謝漢書許慶家貧為郡督郵乘牛車鄉里號曰軺車督郵○今案姚輯承後漢書同御覽二百五十三引亦同汪輯本軺作■〈車呂〉」露車不冠「鍾離意傳汝南黃讜拜會稽太守署意中部督郵意乃露車不冠身循行病者門入家賜與醫藥○今案御覽二百五十三引鍾離別傳同陳本不冠下作云云俞本脫門字賜與誤至賜餘亦同」 \\n 善吏如良鷹「東觀云趙勤者南陽人太守桓虞下車葉令雍霸及新野令皆不遵法乃署勤督郵到葉見霸不問官事但高談法論以激勵之霸即解印綬還入新野令聞霸已去復還印綬虞乃嘆曰善吏如良鷹也○今案聚珍本姚輯本東觀漢記趙勤傳官作縣法作清兩綬下皆有去字野下有界字餘同御覽二百五十三引亦然俞本畧增陳本更詳」 \\n 為州尤最「王隱晉書陳頵為梁督郵檢覈精密為州尤最○今案亦見今晉書七十一陳頵傳梁作郡檢覈句作檢獲隱匿者三千人州上有一字陳俞本照今晉書改而仍存王隱二字本鈔中如此類者已不勝舉誠誤讀者不淺也」 \\n 郡縣斂手「于寶搜神記涼輔新郡人為郡督郵州從事大小必舉郡縣歛手焉○今案搜神記卷十一涼作諒新郡作新都必作畢陳俞本引無從字餘同」虞延瞻拜「漢記云光武東巡過小黃高帝母昭靈后陵是時虞延為部督郵出拜詔呼引見間園陵之事延瞻拜可觀其園陵樹蘖皆諳知其數○今案聚珍本東觀記卷十七虞延傳過上有路字陵下有在焉字部作郡脫出拜二字瞻上有進止從容四字姚輯本仍作部餘與聚珍本同陳俞本亦作部瞻誤占餘與聚珍本同此永興節引者」 \\n 馬融博覽「馬融長笛賦序云余為郡督郵博覽典雅○今案文選作融既博覽典雅精核數術又好音律而為督郵無留事原鈔是節引誤為傳鈔者倒置耳陳俞本照文選改」 \\n 太守奇其才「張璠漢記宋穆之年二十為郡督郵迎新太守到界上太守見穆之問曰君年少而為督郵將因族世抑自有令德穆之日郡中瞻仰明公以為仲尼非顏淵不敢使迎太守大奇其才問曰真婦孝子隱闇未彰言于府穆曰方今聖化大行文武未墜于地家有貞婦戶有孝悌比屋連棟不可勝記太守嘆曰漢非仲尼督郵所謂顏回者也○今案姚輯本張璠漢記腳抑字以為仲尼作以為孔子真作貞化作代悌作子漢作吾餘同汪輯本作朱穆傳仍作化餘與姚同陳俞本亦然惟陳本以為二句作以為非顏回不敢使迎孔子句法少異又按貞改真宋人傳鈔兼避仁宗諱」 \\n 太守乃賢之「司馬彪續漢書鍾離意仕郡為督郵縣亭長受民雞酒府下記考之意以春秋責重○今案姚輯汪輯本續漢書鍾離意傳受民上有有字記下有案字春秋下作先內後外無責重二字汪有責重二字御覽二百五十三引亦有責重二字其下接先內後外數句又案此與本篇上引鍾離別傳亦微異耳」 \\n 虞延從駕「謝漢書車駕幸洛陽詔留虞延督郵從駕○今案姚輯汪輯本謝承後書脫亦見范後漢書六十三虞延傳陳本注見上俞本脫」禇禧稱史「陳留耆舊傳云禇禧兼部督郵書吏與太守以下俱稱史也○今案陳俞本書吏皆作書史」文公不受一「謝漢書聞人統字文公為郡督郵家貧無馬行則負擔臥則無被每以皮麕皮自覆未輕受人一飡之饋也○今案姚輯汪輯本謝承後漢書聞人統傳每以句作速麕皮以覆未嘗輕受作不受餘同又汪本速作連御覽二百五十三引統誤襲無字文公三字無家貧四字未嘗輕亦作不受饋作費陳俞本與汪輯同」 \\n 孟博贓直六十「汝南先賢傳范滂字孟博被詣受幾贓賕滂曰曾為北郡督郵汝陽令有記囊表裏六尺若以此為贓贓直六十耳○今案御覽七百四十引汝南先賢傳幾下再疊贓字陳本注未詳俞本又節錄之」 \\n ○五官一百七十一 \\n 貴其節行「應揚集汝南召陵王申為郡五官掾太守有私財百事以委付之夫人郎君皆莫之知太守卒申以金銀悉還之○今案陳本百事二字作悉夫人四字作家人還之下添引人貴其節行云六字是也」 \\n 為郡股肱「搜神記諒輔為郡五官祿郡枯旱祈川三日無應乃曰輔為郡股肱天地不能格至日中不雨請以身塞川誤塞無狀霖作雷陳本諒輔誤涼甫祈川作祈禱乃作祝天上有令字脫能字將字霖乃二字餘同俞本增引小異」 \\n 抱書投火「謝漢書王咸為汝南五官掾太守郭公有罪當徵怖欲自殺威抱書自投火中而死太守得解其罪○嚴氏校補威下抱書二字今案姚輯謝承後漢書王威傳同汪輯本抱作包陳俞本徵誤懲餘亦同」 \\n 積薪自焚「與上事同傳○今案見此上為郡股肱注」陳公思歸罪司敗「風俗通云陳公思為五官掾手殺王子祐為其殺公思叔斌斌無子公思故為斌報仇太守胡南始謂公思歸罪司敗乃原遣之○今案御覽四百八十二引歸罪作自歸陳本注未詳二字俞本子祐誤招無上脫一斌字脫公思故三字歸罪四字作□羅人也又脫遣字餘同」 \\n 陳子游斷舌無辭「謝漢書陳堪仕郡為五官掾府君被章詔徵廷尉堪以五毒加身體斷舌無辭○今案姚輯汪輯本謝承後漢書陳堪傳脫子游二字脫章詔二字辭作聲陳本無章字餘同俞本無章詔二字餘亦同」 \\n 王申買金「抱朴子汝南郡邵陵王申為郡五官掾太守盜割官錢密寄申太守暴亡申盡買黃金還太守汝南欲以列於先賢畫像抱朴子白不宜○今案長白繼氏輯抱朴子外篇佚文云據書鈔舊寫本引與此悉同陳俞本脫郡邵陵三字還太守作還其家陳又割誤各」 \\n 闞敞還錢「汝南先賢傳平與闞敝為郡五官掾太守第五常被徵以錢百三十萬付寄掾常後卒亡其孫長大詣取敞盡還之孫云祖唯言三十萬不敢盡受敞辭○今案類聚六十六引汝南先賢傳興作輿陳本闞誤闕第誤弟被脫大詣取三字脫孫云以下餘同俞本亦誤闞無被徵字脫亡字餘與陳同」 \\n 黃彊貧無奴僕「東觀黃香字文彊為五官掾貧無奴僕躬勤勞苦○今案聚珍本觀漢記卷十九為下有郡字姚輯本脫掾字勤勞苦作執勤苦餘同陳俞本皆改引後漢書非是」 \\n 張輔懷虎狼之心「漢書張輔為定安五官掾懷虎狼之心○今案陳俞本與本鈔同」 \\n ○功曹一百七十二 \\n 功曹眾吏之師「論衡云變復之家謂虎食人者功曹為姦所致也以為功曹眾吏之師虎亦諸獸之雄○今案論衡十六遭虎篇師作率獸作禽俞本與原鈔同陳本祇引末二句亦同原鈔又家誤象據訂」 \\n 為主吏「漢書蕭何為主吏孟康注主吏則功曹也○今案漢書卷一上高帝字又卷卅九蕭何傳作為主吏掾無孟注陳俞本何下添引以文母害四字為下有沛字吏下有掾字曹下有是字餘同」 \\n 作朝石「束皙謝功曹牋云忝私前主竊作朝石○今案陳木束皙誤東析云下注未詳二字俞本主作旨餘與原鈔同」委以郡事「東觀漢記趙勤傳太守桓虞同為功曹委以郡事○今案聚珍本東觀漢記卷十八趙勤傳同姚輯本脫用為二字餘同陳俞本傳作為亦刪用為二字」光贊本朝「皇甫謐高士傳太守王郎令為功曹平機正維指千里化肅穆郡內大治○今案此引法真事必有脫誤陳俞本增引亦與原鈔不同」顯以三牒「臧榮緒晉書吳逵少田室合門大小亡一十三人為傭賃三年內成七墓十三棺太守張崇義之嘉其節操辟為功曹顯以三牒之命羔鴈之禮○今案亦見今ｖ八十八吳逵傳少田室作經荒饑大小亡作死者三作朞無嘉其以下十二字俞本脫少田室三字亡字移在人字下脫為字賃誤債脫義字辟作召餘與原鈔同陳本脫此條」 \\n 劉咸召十命「華陽國志李業少執志清白太守劉咸慕其名召為功曹十命不詣○今案廖刻顧校本華陽志卷十下及漢魏叢書本梓潼士女志篇皆脫十命二字餘同陳俞本與原鈔同」陳蕃設榻「謝漢書徐穉字孺子時陳蕃為太守以禮署功曹穉不獲免蕃常設一榻去則懸之○今案姚輯本謝承後漢書陳蕃傳有為周璆設榻事而脫收此條徐穉傳亦無惟汪輯本無獲字免下有之字常作特餘同陳俞本改引范後漢書」 \\n 昨為功曹今為郡將「魏略張時河東人為京兆太守杜畿為功曹畿遷河東太守揖時嘆曰昨為功曹今為郡將軍也○今案魏志十六杜畿傳注引魏略云張時故任京兆杜畿近司隸與時會華陰時畿相見於儀當各持平版即接時嘆曰以下與原鈔微異俞本作疇無嘆字餘與原鈔同陳本改引魏志杜畿傳」 \\n 宗資主議「續漢書范滂為功曹時汝南太守宗資用滂續謠曰南陽宗資主畫諾○今案姚輯續漢書脫汪輯本見宗資傳字句微異御覽卷四百六十五引無謠上續字曰下有汝南太守范孟博一句陳俞本改引范書黨錮傳」 \\n 成瑨坐嘯「袁山松後漢云岑晊太守成瑨請為公曹時謠曰南陽太守岑公孝弘成瑨任坐嘯○今案姚輯袁山松後漢書岑晊傳祇有請為功曹四字餘脫御覽四百六十四引任作但餘同汪輯本據御覽引亦然」 \\n 太守用善士「英雄記成瑨為南陽太守善用士也○今案陳俞本改引范後漢同」唐君貴其名「會稽典錄魏徵仕郡為功曹府君貴其名○今案御覽二百六十四引典錄同陳俞本徵誤徵尤謬」孫劭稱廊廟才「吳志孫劭北海人為孔融功曹稱曰廊廟之才也○今案見吳志孫權傳注引吳錄陳俞本直改志作錄劭作紹稱上有融字才下有後為相三字」庾袞歎非常士「臧榮緒晉書庾袞元康末潁川太守徵為功曹袞體恭而神不動太守嘆曰疑非常上也○今案陳本改引今晉書俞本改召作徵仍存疑宇與舊鈔同俱照今晉書改而不改臧榮緒三字殊謬」 \\n 馮勤高能「東觀云馮勤初為太守銚期功曹有高能稱○今案聚珍本東觀記卷十三勤傳脫此條姚輯本亦脫陳俞本改引范書亦同」岑晊高才「袁山松後漢書云岑甚高才絕人○今案姚輯本袁後漢岑晊傳作有高才郭林宗朱公叔等皆為友李膺王暢稱其有幹國器脫絕人二字御覽二百六十四引無甚字餘同汪輯本亦然陳俞本與姚輯同」 \\n 臧洪奇士「魏志臧洪傳太守張超請洪為功曹超兄邈謂超曰聞弟為郡守政教不由己出動任臧洪洪者何人超曰洪才畧智數優於超海內奇士也邈引見輿語大異之○今案見魏志卷七臧洪傳陳俞本請下無洪字教下有恩咸二字脫於字超下有超甚愛之句餘同」 \\n 任旭真人「晉中興書任旭臨海人郡將蔣秀請為功曹太守嘆曰任功曹真人也○王石華校改漢曰任功四字原作邈引見與是沿上條而誤今案御覽二百六十四引中書真作直餘同陳俞本改引今晉書亦作真」 \\n 欒巴有道平座入壁「神仙傳欒巴為郡功曹太守曰聞功曹有道可得一見奇乎巴曰唯唯即平座卻入壁中如雲氣狀須臾不見也○今案龍威本神仙傳卷五欒巴傳虛字微異陳俞本增引甚詳」姓好人倫「蜀志龐統為郡功曹性好人倫每多稱述○今案見蜀志卷七龐統傳謝書增引」尚仁義「汝南先賢傳云王威為汝南郡功曹成帝時尚仁義○今案陳俞本無成帝時三字餘同」陳禪舉善「益部耆舊傳云○今案陳俞本改引范後漢陳禪為功曹舉善黜惡事」 \\n 薛勤拔賢「汝南先賢傳云○今案見御覽四百四十四引汝南先賢傅陳俞本亦注書名」李壽薦異行「謝漢書云○今案姚輯本謝承後漢書李壽傳亦祇此五字汪輯本及陳俞本與原鈔同又御覽二百六十四引作李壽有俊才太守召署功曹每進見常有異行者」許劭進賢才「汝南先賢傳云○今案見魏志二十三和洽傳注引汝南先傅陳俞本與原鈔同」當職割斷「汝南先賢傳云渙芝○今案俞本作王渙為太守陳寵功曹當職割斷云云所引甚詳而無芝字陳本亦刪渙芝二字餘與原鈔同」匡政理務拾遺闕「范曄後漢書陳蕃如之也○今案陳蕃傳無陳本同」不義掃迹「謝漢書范滂傳云○今案姚輯汪輯本謝承後漢書范滂傳脫收此句亦見范後漢九十七滂本傳」姦吏引去「魏志袁渙傳云○今案魏志十一袁渙傳作郡命為功曹郡中姦吏皆自引去」當朝正色「會稽典錄魏朗代之○今案御覽二百六十四引典錄云魏朗當朝正色有不撓之節遂退顧翕以朗弋之」善則稱君惡則稱已「陳□別傳云○今案御覽二百六十四引陳寔別傳同陳俞本引各有詳畧」進善黜惡「謝漢書云許劭為功曹○今案姚輯承後漢書脫汪輯本與原鈔同御覽二百六十四引亦同陳俞本改引范後漢許劭傳善黜惡四字因擇改操飾行四字作標目謬甚」清濁異流「汝南先賢傳云范滂為功曹○今案陳俞本同」陳矯結為親友「魏志陳矯傳云○今案魏志廿二陳矯傳云初陳為功曹過泰山泰山太守薛悌異之結為親友陳本照魏志引俞本節錄改結為句作深相敬友」虞翻待以交友「吳志虞翻傳云○今案吳志十二虞翻傳策復命翻為功曹待以交友之禮」子陵清正「三輔決錄第五頡字子陵清正為郡功曹○今案陳俞本同二酉叢書本張輯決錄無清正二字餘亦同注謂書鈔引不知所據何本也其按語又謂水經注引有以清正為郡功曹句」 \\n 幼陵公正「東觀記云樊準○今案聚珍本東觀漢記卷十一樊準傳云字幼陵為駕從事臨職公正姚輯本脫陳俞本改別駕四字為功曹餘同」衣不周身「傳云華茂為功曹○今案御覽二百六十四引謝承後漢書有羊定字世德為郡功曹被不覆軀衣不周身云云疑華茂即羊定二字之訛然姚輯謝書已脫羊定傳惟汪輯羊定傳正同陳俞本刪去傳云二字餘與原鈔同」 \\n 衣不覆軀「謝漢書云周稷為功曹衣不覆軀○嚴氏校補小注衣不覆軀四字令案姚輯汪輯本謝承後漢書周穆傳有此條而無周稷傳疑稷是穆之譌本與原鈔同俞本已改作穆」 \\n 周章拔佩刀「謝漢書云周章為郡公曹○今案姚輯汪輯本謝承後漢書脫周章傳亦見范書六十三周章傳曹下有拔佩刀斷馬鞅云云陳俞本皆改引范書原鈔小注周章二字作鮑永因下條致誤已據標目訂正」 \\n 鮑永拔佩刀「東觀漢記鮑永為郡功曹○今案聚珍本東觀漢記卷十四鮑永傳曹下作時有稱侍中止傳舍者太守趙興欲出謁永以不宜出當車拔佩刀興因還云云姚輯本脫陳俞本均改引范漢書」 \\n 編署黃堂「謝承後漢書郭丹太守杜詩薦為功曹丹荐長者自代勑以丹事編署堂○今案姚輯汪輯本謝書郭丹傳編作徧餘同俞本增引甚詳皆作編」圖形明堂「邵氏家傳云邵疇為會稽功曹詔郡縣圖形明堂○今案吳志卷三孫權傳注引邵氏家傳明作廟陳俞本與本鈔同」 \\n ○吏一百七十三 \\n 理之所出「賈誼書云吏者理也理之所出○今案見賈誼新書大政下篇」福歸於君「鬻子云昔之帝王所以為明者以其吏也力生於神功取於吏福歸於君○今案守山閣本鬻子遺道五帝三王周政乙第五吏也下有昔之君子其所以為功者以其民也十四字取作最陳俞本已照補」 \\n 理萬物平百揆「楊泉物理論云吏者理也所以理萬物平百揆○今案類聚御覽職官部引物堙論皆作理萬機平津輯本謂書鈔引作助萬機蓋據陳本俞本亦然并刪標目萬物二字其時孫氏尚未得此影鈔也」 \\n 民有三勤「楊子法言云民有三勤曰何哉一曰善政二曰吏善政惡三曰政吏駢戒此曰三勤也○今案近本法言先知篇一曰以下作政善而吏惡一勤也吏善而政惡二勤也政吏駢惡三勤也餘同陳俞本從近本改惟脫曰何哉三字」 \\n 善樹德「胡子云善為吏者樹其德○今案玉函山房輯胡非子謂書鈔七十七引其字考陳俞本皆與本鈔同其所據者又不知何本也」長子孫「漢書云武帝之初守閭閻者食梁肉為吏者長子孫○今案見漢書廿四上貨志原鈔脫守閭四字據補陳俞本并食梁肉三字刪去」委吏「孟子云孔子為委吏○今案萬章下篇」 \\n 獄吏「史記勃以千金與獄吏○今案見史記絳侯世家陳俞本與作為」削木為吏「漢書云畫地為牢勢不人削木為吏議不對○今案漢書六十二司馬遷傳陳俞本勢作期」刀筆之吏「王粲儒吏論云彼刀筆之吏豈生而察剋哉起於几案之下也○今案百三家本王粲集儒吏論剋作刻餘同陳本粲誤傑彼誤陂脫豈生句俞本亦誤傑剋誤寇同」 \\n 有勸農之名無賞罰之實「王粲務本論曰末世之吏有勸農之名無賞罰之實○今案百三家王粲集同」兼人之吏未易得也「魏武選舉令云鄴縣甚大一鄉萬數千戶兼人之吏未易得也○今案嚴輯全魏文魏武選舉令據書鈔引鄴上添今字餘同陳俞本脫注」著巾幘「魏武選舉令云聞小吏或有著巾幘○今案嚴輯全魏文據書鈔引同」負青幡「務本論曰末世之吏負青幡而令春有勸農之名○今案百三家王粲集務本論令春作布春令餘同然本鈔幡篇春篇引皆作令春陳俞本脫注」萬人愛之「鬻子民者至卑也而使之取吏焉百人愛之○今案守山閣本鬻子撰吏五帝三王傳政乙第三愛之下云則百人之吏也千人愛之財千人之吏也萬人愛之則萬人之吏也陳俞本亦增引」 \\n 百賈畏之「漢書尹翁歸為市吏公廉不受遺百賈畏之○今案漢書七十六尹翁傳遺作餽陳俞本作饋」石苞賣■〈金截〉「王隱晉書石苞為縣吏賣■〈金截〉鄴市○今案御覽八百十三引王晉書賣作買■〈金截〉作鐵陳俞本賣作販鐵下有于字餘同原鈔苞誤庖已更正」朱師送書「傳云上朱師為虎齧師効力夜送軍書觸冒山阻一郡所知者也○今案脫去書名俞本亦然并刪上字虎齧師三字作吏字餘同陳本全此條本鈔必有譌誤無可引訂」鄭玄常詣校官「續漢書鄭玄少給縣為吏得休不歸家常詣校官讀經家貧無資縣中嘉之○今案姚輯續漢書鄭玄傳給縣四字作為鄉嗇夫下脫家字校官作學宮脫讀經以下汪輯本亦作為鄭嗇夫餘悉同俞本與原鈔同陳本常詣以下增引迥異」 \\n 馮良恥在廝役「東觀云南陽馮良少作縣吏恥在廝役因壤車殺馬毀裂衣冠主撻之從杜撫學妻子見車有死馬謂為盜賊所害良志行高潔約禮者也○今案聚珍本姚輯本東觀記馮良傳無主撻之字無妻子四句陳本脫因壞以下俞本與聚珍本同」 \\n ○小吏一百七十四 \\n 幼未有用從容在職「韋昭辨釋名云門下吏當作三緹幼未有用從容在職也○今案陳俞本吏上有之字餘同」翁歸文法「漢書尹翁歸少孤為獄小吏曉習文法○今案漢書七十六尹翁歸傳原鈔曉誤昭已據訂」王尊能史書「漢書王尊少孤諸父使牧羊澤中尊竊學問能史書年十三求為獄小吏○今案漢書七十六王尊傳原鈔父誤翁牧收羊誤洋問誤門據訂」張既畜好刀筆「魏畧張既為郡門下小吏常畜好刀筆大吏奏事輒給之○今案魏志十五張既傳注引魏畧奏事作有乏者給之作給與陳俞本與傳注同亦有增引」許嘉持劍砲火「謝先賢傳云許嘉為鄉小吏常持劍月朔晨朝並抱炬火○今案御覽三百四十三引汝南先賢傳為鄉作給縣抱作持餘同陳俞本鄉作郡餘與原鈔同此傳周斐撰謝字衍文耳」 \\n 孝廉越壇歡語而別「袁山松後漢書吳祐舉孝廉將行郡中為祖道祐越壇共小吏雍丘黃真歡語而別○今案姚輯汪輯本袁後漢吳祐傳同陳俞本語下添引移時與結友五字俞更有後真亦舉孝廉句」 \\n 秀才頓亭指語箋體「王隱晉書云劉官有亭民舉秀才刺史箋久不成官指然後成秀才與縣令語劉官公掾之精者何况為亭民令召為門下小吏民之仕者也○今案陳俞本與作語語作曰刪民之五字餘同」 \\n 曹著廬山配女「祖台之志怪云建康小吏曹著為廬山使君所迎配以女婉著形意不安屢求請退婉潸然垂涕賦詩敘別并贈織成褌衫○今案初學記廿六引志怪女誤文脫詩字餘同御覽五百七十三引使君作夫人無著形意以下又本鈔衫篇引禪作單餘同陳俞本無形字織成禪衫四字作繒織之類又原鈔潸誤清賦誤賊贈誤繒已據諸本訂」 \\n 吳龕浮石為妻「述異記云武昌小吏吳龕得一浮石取其床頭化成一女端正與龕為夫妻○今案龍威本述異記卷下武昌作陽羨縣三字共作置端正七字作至曙仍是石五字陳俞本昌作帝共作置化成作化作餘同」 \\n ○卒一百七十五 \\n 折薪為廝炊烹為養「史記張耳傳趙王與張耳陳餘北畧地燕界趙王間出為燕所得燕將囚之欲與分趙地半乃歸王使者往燕輒殺之固以求地張耳陳餘患之有斯養卒曰吾為公說燕燕將以為然乃歸趙王如湻注曰斯賤也韋曜注曰折薪為廝炊烹為養也○王石華校標目享改烹今案史記張耳列傳無固字陳本照刪又原鈔囚誤相脫為公二字脫燕將以三字據訂」 \\n 開閉洒掃逐捕盜賊「漢應劭曰舊亭有兩卒一主開閉洒掃一主逐捕盜賊也○今案陳本刪漢字餘同」常生華陰門「列仙傳穀城鄉卒常生者不知何許人死而復生後會稽變姓為吳市門卒○今案陳本許作所死上有數字未句作後數年復為華陰門卒亦增引」懷道隱身「曄後書范式為荊州刺史友人孔嵩家貧親老乃變名姓傭為新野阿里街卒式行郡到新野而縣選嵩為導迎式式見識之呼嵩把臂謂曰昔與子俱良長裾遊帝學吾蒙國恩致位教伯而子懷道隱身處於卒伍不亦惜乎○今案范書一百十六范式傳原鈔阿誤河街誤□裾誤裙據訂陳本稍增引」 \\n 不願名品「世說云蘇峻亂諸庾並逃散冰單身逃亡吳郡卒獨以小舡載冰過浙江事平冰欲報卒適其所願卒云出自廝下不願名品者也○今案惜陰軒本世說任誕篇品作器餘同陳本增引」 \\n 陳義問舊事「東觀云止行過肅名趙李寺銓不卒陳義子問以舊事○今案聚珍本姚輯本東觀記未收此條陳本亦刪必有譌脫無可引校」楊方讀五經「晉中興書云循時為會稽銓下有楊方者少好學公事之暇輒讀五經○今案御覽六百卅一引中興書時為六字會稽人郡銓下陳本無賀循以下八字好學下有有異才初為郡鈴令威儀十字且增引亦疑有譌脫處」 \\n 非撾妻之人「蜀志劉琰妻胡氏入賀太后后令留胡氏經月琰疑其與後主有私令卒五百撾胡至以履搏其面有司議曰卒非撾妻之人面非受履之地也○今案蜀志卷十劉琰傳令卒作呼卒陳本亦改呼原鈔脫兩氏字留誤劉月誤曰脫卒五二字據訂」 \\n 安能為人使「鄧粲晉記胡母輔之過河南尹將飲酒河南門卒王子搏令取火子搏曰我卒也唯不乏吾事安能為人使輔之與語暵曰吾不及也○今案御覽四百九十八引鄧晉紀尹作門下無門卒二字令作使又八百六十八再引尹下有門下二字河南門卒作使門卒無令字原鈔粲誤祭酒下衍北字卒誤卜火誤大乏誤知脫與語二字已據訂陳本尹作門下門卒作騶搏下增引箕坐其旁輔之叱七字令作使事下有則己二字能作復之與語誤因就與詔」 \\n 北堂書鈔卷第七十七 \\n  \\n 　"}
{"章节": "●北堂書鈔卷第七十八   設官部三十", "正文": "　 \\n ●北堂書鈔卷第七十八　設官部三十 \\n 　 \\n  \\n 隋祕書郎虞世南撰南海孔廣陶校註縣令一百七十六 \\n ○縣令一百七十六 \\n 罷侯置縣「崔實正論云秦兼天下罷侯置縣○今案陳俞本正作政羣書治要四十五亦引作政」滅陳為縣「史記云周定王時楚莊王滅陳為縣○今案見史記楚世家」諸侯所食曰國公主所食曰邑「漢書百官表云諸侯所食曰國皇太后公主所食曰邑有蠻夷曰道○今案漢書十九上百官公卿表諸作列陳本已照改並脫蠻夷句」漢萬戶己上為令「百官表云縣令長皆秦官也萬戶已上為令秩千石至六百石減萬戶為長秩五百石至三百石皆有丞尉○今案見漢書百官公卿表上」晉千戶已上為令「晉令云千戶已上州郡治五百以上皆為令不滿此為長也○今案陳俞本州郡治三字作及字」從小補大表其能「崔寔正論曰舊制萬戶以上置大縣令以表其能字人之力也○今案陳俞本無字人五字餘同嚴輯本崔寔文據舊鈔未改本無從小補大四字」才堪治民以參選「晉起居注曰太始元年詔曰若夫縣令有缺掾屬才堪治民者故當以參選○王石華校鈌改缺今案陳俞本脫缺字故字」大邑身之所庇「左傳云子皮欲使尹何為邑子產曰少未知可否子皮曰使夫往而學焉亦愈知治矣子產曰不可人之愛人求利之也今吾子愛人則以政猶未能操刀而使割也其傷實多子有美錦不使人學制焉大官大邑身之所庇而不使學制焉其為美錦不亦艱乎○今案左傳襄三十二年制作製艱作多陳本已照改」 \\n 長吏親民之要「晉起居注云秦始元年詔曰百里長吏親民之要也○今案陳俞本吏作史」久則相習而苟且「崔實論曰建初中南陽陰意以詔除郎為饒陽長視事二十三年遷壽陽令又十八年永久則相習無所竄情而無苟且之政吏民供養亦竭誠盡節有一切之計故能君臣和睦百姓康樂○王石華校文改久功討改壹切補則字政字民字計字嚴氏校云按羣書治要作永久則相習上下無所竄情加以心堅意專安官樂職久長而無苟且之政吏民供養亦竭忠盡節而無壹切之計云云今案見羣書治要四十五引崔實政論本鈔頗有刪節嚴輯全後漢文建初以下二十九字亦從書鈔未改本引補至原鈔忠改誠永興避隋高祖父諱也陳俞本永久句作相習雖入并脫之政二字」 \\n 治民之職「起居注云太始元年詔曰昔孝宗重治民之職○今案陳俞本起上有字」法令為師「漢書云薛宣子惠始為彭城令遣掾問宣不教惠吏職之意宣曰吏道以法令為師○今案見卷八十三薛宣附惠傳」當清當慎當勤「李康家誡云侍坐於武帝之時有三長吏俱臨辭出上曰為長吏當清當慎當勤修此三者何患不治乎○今案陳本俱臨四字作俱來陛辭」未更長吏不為臺郎「晉起居注云太康八年吏部郎師襲向上言欲使舍人洗馬未更長吏不得為臺郎未更吏不得為主尉三官也○今案陳本長吏作長史又脫三官也三字」道民以孝「續漢書魯恭字仲康為中牟令道民以孝○今案類聚五十御覽二百六十七引及姚輯汪輯謝書道作導無字仲康三字惟汪本作道與本鈔同」訓民以禮「續漢又云劉寵字祖榮除東平陵令訓民以禮上下有序○今案類聚五十御覽二百六十七引無字祖榮三字考御覽八百三十五及吳志劉繇傳注引劉寵他事亦作字祖榮文選注五十九引字榮祖非也姚輯汪輯本續漢書與原鈔悉同」 \\n 施其政教「新序云魯君使宓子賤為單父宰施其善政單父大治○今案見定刻宋本新序雜事篇陳本多增改亦見御覽二百六十八引」不言而治「漢書云原陟為谷口令不言而治○今案見卷九十二游俠傳」以德化治「續漢書云曹褎字叔通正身率下舉動遵禮以德化治五穀豐熟盜賊感化○今案俞本姚輯汪輯本續漢治作俗陳本已改范書」煩劇所鍾「抱朴子三台九列坐而論道州牧郡守操綱舉領其官益大其事愈擾煩劇所鍾其惟百里也○今案陳俞本俞作逾平津平抱朴子外二十八百里篇作優金陵繼氏重刻本亦未改正」 \\n 以仁義治「續漢書孔奮官姑臧令長以仁義為治抑強扶弱○今案陳俞本姚輯汪輯本續漢書官作守無令字又陳本脫為字」任力者勞任人者佚「說苑云宓子賤為單父宰彈琴身不下堂單父治巫馬期以星出入單父亦治子賤曰任力云云○今案說苑卷七政理篇為單父宰作治單父彈下有鳴字入上有以星二字陳本已增注」 \\n 為陳恩德「續漢書魯恭為中牟令為陳父母恩德○今案陳俞本汪輯本同陳俞本為陳句作導民以孝」政化大行「晉中興書賀循除武康令政化大行○今案晉書賀循傳化作教陳俞本皆改注今晉書」政惠普著「汝南先賢傳袁安為平陵令如上言○今案俞本平陵作任城陳本惠□會普著誤晉書」政教大行「東觀記云元賀遷鄴令政教太行○今案聚珍本十八元作玄夾注云又據華陽國志而姚輯本東觀記竟誤作賀公同」令行風靡「魏略云時苗為壽春令令行風靡○今案魏志二十三常林傳注引魏略同」治有政化百姓懷附「鍾離意為堂邑令治有政化百姓懷附○今案陳本脫俞本注作續漢書考姚輯汪輯本亦入續漢鍾離意傳」百姓以治「謝後漢書云陳實遷太丘修德清淨百姓以治○今案陳俞本同姚輯本脫汪輯本謝書据書鈔引同」道德齊禮「王晉書唐彬補鄴令道德齊禮○今案晉書四十二道作導陳本亦改導」不任刑罰「漢書魯恭為中牟令以德化人不任刑罰○今案姚輯汪輯本續漢無以德二句陳本改注范書」不行鞭杖「魏志司馬朗為當陽長不行鞭杖而民不敢犯○今案魏志十五當作堂敢犯作犯禁陳本亦作堂犯下增禁字」道不拾遺「續漢書云卓茂遷密令道不拾○今案陳本姚輯汪輯本續漢遷作為」獄無囚徒「華漢書劉平為全椒長獄無囚徒○王石華校因改囚今案御覽二百六十七引長作令俞本囚徒作繫囚汪輯本與俞同陳本已改范書」書佐無事令讀孝經「漢書王渙為洛陽令書佐無事令讀孝經○今案陳俞本皆作漢書非也范書王渙傳無書佐二句姚輯汪輯本續漢書亦然」吏好遊戲下車公謁「謝漢書云种拂遷宛令吏好因暇遊戲飲樂市廛為百姓所患拂見之必下車公謁之也○嚴氏校之拂改拂之今案陳本遷作拜廛作里無飲樂二字姚輯汪輯本謝書皆脫」民感「華嶠漢書鍾離意除堂邑令民起市肆起工興役意祝曰興工令也百姓無罪如有禍令自當之吏民皆感之也○今案姚輯汪輯本華書皆脫陳本改注東觀記考聚珍姚本東觀亦無」 \\n 民信「謝漢書魯恭為中牟令使民信者也○今案姚輯汪輯本謝書均脫」吏民不忍欺「魏略云吉茂除臨汾令居官清靜吏民不忍欺也○今案魏志二十三常林傳注引魏畧同」不敢欺「續漢書魯恭為中牟令有亭長息牛不還主訟之恭敕令還牛□要仍不還恭歎曰化不行也解印綬而去掾吏注留亭長慙還牛不敢欺也○今案陳本脫姚輯汪輯本續漢息作借注作共餘同」 \\n 莫敢欺「東觀云周紆字文通遷召陵侯相廷掾擅行威殺人斷手足立寺門紆便往察視口眼有稻芒知廷掾載槀入城收考具服自後莫敢欺○今案聚珍本姚輯本脫范書一百七周紆傳擅行五字作欲損其威乃晨取死人九字餘同陳本已改范書」 \\n 太守敬以師友「續漢書云孔奮傳守姑臧令太守梁統敬奮每以事至府不以官屬禮之常迎送敬以師友○今案陳本及姚輯本汪輯本續漢書皆脫每以五字迎送作迎於大門」 \\n 太守使其廉治「東觀漢書云公孫述補清水長太守以其能使廉治五縣政○今案陳本廉作兼范書四十三亦作兼聚珍本姚輯本東觀記公孫述傳脫此條」殷褎有異政「殷氏世傳褎為滎陽令學校義禮濟濟如也歌曰榮陽令有異政修立學校人復性令我子弟恥訟爭○今案陳俞本義作儀爭作諍褎作裒類聚十夷引殷世傳無義禮二句」石崇有能名「王晉書云石崇年三十餘為修武令能名○今案陳本三十作二十今晉書石崇傳及文選注四十五引臧榮緒晉書亦作二十」為州郡最「續漢書牟融舉秀才為令視事三年為州郡最○今案御覽二百六十七引及姚輯汪輯續漢季作漢三作二陳本亦作茂惟類聚及姚本作三年與原鈔同」十二郡最「臧晉書杜軫遷池陽令為十二郡最池陽百姓為立祠焉○今案陳本同晉書九十卷二郡誤一郡為立上有生字」州課第一「謝漢書祭彤徐偃師□事五年州課第一○今案陳本同姚輯汪輯謝書皆脫」會第六「漢書蕭育為茂陵令會課第六○今案見漢書七十八蕭望之附育傳」為三輔第一「謝志張免除新豐令治為三輔第一○今案陳俞本謝志改世語」為一州之首「蜀志呂乂除新都緜竹令乃心隱卹百姓稱為一州之首也○今案蜀志九呂乂傳除作遷」 \\n 孔子稱三善「家語子路治蒲三年孔子過之比至三稱善子貢執轡而問曰夫子未見由而稱善可得聞乎子曰我入其境田疇易草萊闕溝池深此其敬而信民盡力也入其邑牆屋完樹木甚茂此其信而寬民不偷也入其廷甚閑靜諸下用命此其明察以斷民不擾也庂此觀之三善稱美也○今案家語辨政篇十四閑靜作清閑民不擾作政不擾」 \\n 肥親察三異「續漢書魯恭為中牟令建初中郡國螟傷稼犬牙毗界不入中牟河南尹袁安疑其不實遣掾把親往察之恭隨行阡陌俱息桑下有雉過此其傍有重兒親曰何不擊之兒曰雉方將雛親瞿然而起與恭訣曰所以來者欲察治之善惡耳今虫不犯境化及鳥獸豎子有仁心此三異也以狀白安安美其始以勵郡縣○今案類聚五十引犬作大毗作緣息作坐過此作止瞿作矍郡縣作屬縣御覽二百六十七引仍作犬作瞿餘與類聚引同姚輯汪輯續漢據類聚御覽引亦同」 \\n 清白聞於州郡「陶氏家傳陶遽起家為龍陽長清潔之行其妻月下紡績買紙筆寄之母勑不相通謁計日受俸聞於州郡也○今案陳俞本清上有素有二字母勑句作杜請謁又俞本遽作遂」 \\n 清廉訓於百里「長沙耆舊傳贊云桓龍遷魯令明斷朗然獄無停繫安貧樂道內擔石之儲門絕魚米之饋清廉訓於百里仁恩洽於所蒞黎元沾其惠澤遐邇稱其節臬者也○今案陳俞本仁恩作仁惠又陳本惠澤作恩澤俞本作德澤」 \\n 沐並清名「魏略云沐並為成皋令在位有清名為眾所許○今案陳俞本同魏志二十三常林傳注引魏畧在位以下作自恃清名耶」何隨清廉「華陽國志何隨除安漢令眾推清廉者也○今案見廖刻顧校仿宋本後賢志篇」陳球清高「續漢書陳球遷繁陽令高不動○今案陳俞本同姚輯本汪輯本續漢書脫」 \\n 孔奮清廉「續漢書云孔奮守姑臧天下知其清廉○今案姚輯汪輯本續漢書皆清廉句陳俞本皆改范書」脂膏不潤「又云孔奮守姑臧時天下未定或曰脂膏中不能自潤○今案姚輯汪輯本續漢書皆脫未定以下陳俞本皆改范書」毛米不犯「王晉書紀遷改都安令勵身居正毛米不犯也○今案陳本脫俞本紀遷二字但空二格晉上無王字」無書與京師「傅子云劉鈞為潁陰相不為脂膏之染三年無書與京師○王石華校削改劉今案傅節子輯本及俞本同陳本脫」貧無車馬「魏志崔林除鄭令貧無車馬步之官○今案魏志二十四崔林傳步上有單字鄭令作鄔長」唯有笠繖「吳書緒褚珍字孔連罷烏傷令單舡而歸故人羊衡就乞土物唯抽舡下一竹贈之曰東南之美唯竹箭貞而節幸甚□寒唯有笠□也○今案本鈔一百三十七舟篇引吳書至贈之句上無烏傷二字高士奇補編珠卷四引吳書無幸甚以下九字陳本全脫俞本脫單舡二字及故人至寒三十一字」 \\n 去留其犢「魏畧時苗為壽春令之官乘黃牸牛生一犢及去任留其犢與主簿○王石華校補壽字今案魏志二十三常林傳注引魏畧去任作其去餘同陳俞本之官作始至乘作駕」 \\n 妻子親釜竈「東觀記云周澤為澠池令妻子自親釜竈○今案陳本聚珍本汪輯本澠誤黽又陳本自親誤親自」妻子念葱韮「續漢書孔奮為姑臧長唯母極膳妻子唯食葱韮○今案陳本極下有珍字唯作飯俞本已改范書考類聚五十引唯食句作飲食但葱韮餘同姚輯汪輯本据類聚引」鑿渠十二「史記西門豹為鄴令鑿渠十二以溉其田也○今案見史記滑稽列傳」起田干頃「長沙耆舊傳贊云徐韋除都梁長至縣相地形勢起田千有餘頃也○今案陳俞本同」 \\n 穿渠入河流導原隰「殷氏世傳褎為滎陽令先時多霪雨乃穿渠入河疏導原隰民為善頌○今案御覽七十五引殷世傳無時字霪作淫陳俞本褎作衰」 \\n 畜乾椹收■〈上豆下〉豆「魏畧楊沛為新鄭長人飢窮課民畜乾堪■〈上豆下〉豆以其餘補不足太祖為兖州刺史將千餘人沛乃進乾椹太祖甚奇之○今案類聚三十三引魏畧無人飢三字上乾字作桑■〈上豆下〉誤營以其餘句作積浸得千餘斛為兖九字作西迎天子軍無糧七字陳本亦多刪改」 \\n 子其子卹諸孤「家語曰孔子謂子賤對曰不齊之治也子其子卹諸孤○今案見家語辯政第十四其子六字作父卹其子其子卹諸孤」撫百姓如赤子「續漢書鍾離意堂邑令慎刑輕罰撫順百姓如視赤子○今案姚輯本汪輯本皆脫慎刑以下陳俞本皆改注東觀記」信臣視民如子「漢書循吏傳召信臣以明經甲科出補穀陽長舉賢良視民如其子○今案漢書八十九循吏傳賢良作高第陳本已照改」養子曰賈所生「謝後書賈彪補新息長民貧困多不養子賈彪到任嚴其制與殺人同人養者數千皆曰賈父所生男名賈男女名賈女以此豐丁口也○王石華校將賈彪以下塗去誤矣今案姚輯本貧困作困貧數千作千數賈男作賈子陳俞本已照改惟俞本千數誤作十數汪輯本養子作不能舉無到任句與殺四字作有犯者以殺人罪罪之人養作養子皆作愈餘與姚本同」 \\n 育男以鄭為字「魏志鄭渾為邵陵令天下未定人皆剽輕不念產殖渾所在奪其獵之具課使耕桑又開稻田後稍豐給所生男女皆以鄭為子○今案見魏志十六鄭渾傳」 \\n 私粟為飯「韓子云子路為鄭令季氏相魯以五月起眾為長溝當此時子路以私秩粟為漿飯要作溝者於五甫之衢而食孔子聞之使子貢往覆飯毀器曰魯君有民子奚為食也○今案韓子外儲右上篇鄭作郈甫作父而食作而飡又時誤為往誤後陳本皆照改」 \\n 鳳凰集境「荀氏家傳邈字公然除太原榆次令鳳凰集填晉武下詔褎美及為樹碑○今案御覽二百六十八引荀家傳同陳本邈作藐」鸞子集學「東觀記云王阜補重泉令鸞鳥集止學官阜使掾汝疊為張雅樂鳥舉足垂翼應聲而舞翱翔復上縣庭十餘日乃去○今案陳俞本汝疊作長沙疊翱作翾庭下有屋字學官作學宮聚珍本姚輯本亦然類聚九十九引官作廳翔下無復上二字」 \\n 嘉木生廷「續漢書云魯恭為中牟令嘉木生於廷奏上○今案陳俞本姚輯本木作禾汪輯續漢亦然謂據本傳注引」鳩集廳事事「華陽國志云景毅為白水縣令鳩巢事孕育三府表薦○今案見顧校仿宋本梓潼士女志」鷹化為鳩暴虎成狸「鍾離意傳遷東平瑕丘令男子兒姪勇悍有力三日一飯十斤肉五升米飯便弓兵弩飛射走獸百不脫一桀孛？？恣情意到官召署補賊掾敕曰令昔嘗破三軍不用足兵嘗縛暴虎不用尺繩宜慎之父子相帥為善所謂上德之政鷹化為鳩暴虎成狸○今案御覽二百六十八引意別傳姪作直無三日十一字桀孛？？句作桀悖好犯補賊作捕盜父子作由是帥作率陳俞本皆照改惟陳本尚存三日十一字」 \\n 虎即出界「益州耆舊傳云趙瑤為緱氏令到任虎負其子出界○今案陳俞本同」虎皆渡江「續漢書劉平為全椒長先是縣多虎為害平到政術治民虎皆南渡江去○今案姚輯本汪輯本同陳本脫」鄒獨無霜「會稽典錄云鄭弘為鄒令魯國當春霜隕殺物鄒縣獨無霜也○今案類聚一百引會稽典錄鄒作縣陳俞本皆改注謝承書鄒作騶」獨不雹「東觀漢記云韓稜為下邳令視事未朞吏民咸慕鄰縣重之稜界獨無雹○今案初學記卷二引朞作周咸作愛重之作皆雹姚輯本亦然聚珍本仍作朞」蝗不入茂陵「益部耆舊傳云楊琳為茂陵令蝗不入茂陵界○今案類聚一百引益部傳無界字陳本改續漢書」蝗不入密界「續漢書卓茂為密令元始中天下蝗河內二十縣蝗獨不入密界督郵書行太守○今案類聚五十引及姚輯汪輯本續漢內作南行作言」請雨自責「益部耆舊傳云趙瑤為緱氏令齊戒請雨於靈星歸咎自責稽首流血應時大雨○今案　欽定圖書集成庶徵典卷九十六引益部傳緱氏作閬中星下有池字餘同」爭水割指「汝南先賢傳云趙規為陽安令與朗陵黃萌爭水規割指以詛萌忿殺規吏復剌殺明○今案陳本脫俞本注內無規割以下陽安作安陽御覽三百七十五引此傳朗作郎」壇引咎「海內先賢傳云公抄穆為宏農令蝗虫食禾穆設壇引咎自責日中至脯不知蝗虫所在號曰神明○今案御覽二百六十八引此傳同陳俞本自責作請以身禱神明下有之宰二字」 \\n 座薪自焚「范曄後漢書云戴封為西華令時汝潁有蝗獨不入西華界其年大旱封坐薪上自焚俄而大雨至○今案見范書一百十一獨行傳陳俞本汝潁作郡界」王喬精神「風俗通云孝明帝時尚書即郎河東王喬遷葉令喬有精神每月朔朝明帝帝怪其來數密令守吏候之言臨至時常有雙鳧從東南飛來因使羅之但得一雙舄耳使尚方勘之乃四年中所賜尚書官屬履也○今案玉謨本風俗通正失篇精神作神術守吏作太史從下脫東字勘之作識視陳本葉改鄴守吏句改太子史侯望之皆誤也又改風俗通為俗玉函山房輯本遂沿其誤」 \\n 何敞行術「搜神記云何敞為無錫令有蝗敞修殷湯天下事之術蝗虫消死○今案陳俞本脫本鈔德感篇引脫有蝗以下學津討原本搜神記卷十一亦脫殷湯句」 \\n 治有異政生為立碑「范曄後漢書云童翊除須昌長治有異政生為立碑○今案見范書一百六童恢附翊傳陳本政作術」遺愛在民生為立祠「臧榮緒晉書云荀勛為安陽令遺愛在民百姓生為立祠○今案陳本脫百姓二字今晉書三十九遺愛句作勖有愛無百姓二字」當遷三老願留「漢書云焦延壽為小黃令善政愛民當遷三老官屬上書留詔許增秩○今案陳本脫壽字增秩作許之考漢書七十五京房傳為小作補小善政作先知姦邪餘同」委官百姓涕泣「續漢書曹褎遷陳留圉令愛民救死為太守馬嚴嫉惡免官百姓涕泣○今安委字免字小注與標目不符陳本作免嫉作疾姚輯本與陳同汪輯本續漢書與原鈔同」棄官百姓攀車「續漢書劉寵為東平陵令以母疾棄官百姓士女攀車塞路乃輕服潛去○今案類聚五十御覽二百六十七引疾作病去作遁陳本已照改姚輯汪輯本亦然」隨車致祠「續漢又云王渙為洛陽令病卒百姓哀痛老少隨車致祠晝夜號泣○今案姚輯本汪輯本續漢皆脫病卒以下陳俞本王渙作吳漢」望柩設奠「干寶晉記云劉璠為江夏高新令及卒百姓如哀父母吏民相聚於道路望柩設奠○今案白站七十七引脫干寶二字父母作兄弟陳俞本璠作蕃」民為立祠「荀氏家傳云荀邈除榆次令及卒吏民如喪親戚為之頌德樹碑也○今案御覽二百六十八引荀家傳立祠字頌德字餘同」立碑頌德「范氏傳云瑗為汲令遷濟北相卒官汲縣故民吏男女號送遂累石作壇春秋祀之立碑頌德○今案俞本范作崔縣下脫故字陳本改注隋書益謬矣」圖畫形像「王隱晉書云陸雲為浚儀令民思恩惠圖畫形像配食於村祉○今案晉書五十四民思句作百姓追思之村作縣陳俞本已改今晉書」謂之神明「續漢書度尚為上黨長縣中謂之神明○今案御覽二百六十七引為作除本鈔下文亦作除姚輯汪輯本續漢書黨作虞」遣徒還家應期而歸「謝承後漢書云虞延除細陽令歲時伏獵遣徒繫各使還家並感之應期而歸○今案姚輯本汪輯本皆脫陳本多增改」放囚還家如期並至「曹攄別傳云攄為臨淄令放死囚還家如期並至○今案陳本同今晉書無死囚二句」放牛於野「續漢書王渙為河南溫縣令土俗豪強渙到舉賢誅滑民開門皆放牛於野○今案姚輯本汪輯本陳本民開門三字作陳本閉門餘同」繫馬道旁「益部耆傳云羅衡為萬字令縣界肅然夜不閉門繫馬於道旁○今案御覽二百六十八引益部傳馬上有牛字陳俞本皆增牛字」臣先治劇「├原涉字巨先大司徒史丹舉能治劇為陸令道不捨遺○今案俞本同考├九十二游俠傳無長陵二句但有為谷口令不言而治二句陳本已照改」樂恢剛直「續又云樂恢除守陽令在職剛直守清者也○今案姚輯本汪輯本續漢書及陳俞本無守清四字」王渙履正「續漢書王渙為洛陽令履正○今案姚輯本汪輯本及陳本履上有治民二字原鈔已脫」楊沛嚴能「魏畧為鄴令當得嚴能○今案魏志賈逵傳注引魏畧能下有如楊沛比四字餘同陳本得作官」一郡柔明「傳玄子云□□為上霜令一郡柔明○今案此文有誤陳俞本脫傳節子輯本霜作雷柔作稱謂據歸安陸氏本書鈔引訂」一郡之震「傳云蒯越為汝陽令誅殘一郡之震○今案此文有誤陳俞本脫」朝歌稱神明「續漢書云虞詡為朝歌長到官設三科吏民稱神明○今案御覽四百四十九引續漢科下有以募求壯士五字陳俞本已改晉書汪輯本與原鈔同姚輯本脫到官以下」上虞謂神明「續漢又云度尚除上虞長皆謂之神明○今案御覽二百六十七引虞作黨本鈔上文引亦作黨姚輯汪輯本續漢仍作虞皆作縣中」縣畏憚「東觀記云王阜為重泉令政治肅清舉縣畏憚○今案聚珍本姚輯本東觀記同」京師肅清「又東觀云周行為涇令下車嚴峻貴戚跼跡京師肅清○今案聚珍本姚輯本東觀記跡作蹐陳本己改」誅鋤姦猾「續漢書云祭彤遷襄賁令時多盜賊彤到官姦猾縣界清淨詔書增秩一等賜絹百疋冊書勉勵○今案類聚五十御覽二百六十七引時多句作時賊鈔掠淨作靜緒作縑餘同陳本亦作淨冊作璽餘同御覽汪輯本續漢書仍作淨冊作策餘與御覽同姚輯本脫」 \\n 誅鋤姦惡「益部耆舊傳云羅衡為萬年令誅鋤姦惡○今案御覽二百六十八引益部傳惡作黨陳本小注亦改黨」不遇盤根何以別利器「續漢書虞詡為朝歌令賊攻殺長吏詡曰難者不避易者不從不遇盤根錯節何以別利器平○王石華校過改遇今案御覽二百六十六引同四百四十九引難者二句作志不求易事不避難汪輯續漢書從御四百四十九引其夾注云難者二句類聚五十引同」 \\n 盜賊清淨「東觀記云祭彤為襄賁令○今案詳本篇上誅□姦惡條下」盜賊省滅「續漢書云鮑昱為泚陽長盜賊省□○今案陳俞本姚輯本同汪輯本續漢書鮑永附昱傳亦同」陶潛常醉「檀道鸞晉陽秋云陶潛除彭澤令姓好學善酒在縣使種植穀日吾常醉足矣○今案陳本俞本已改注今晉書」胡毋節酒「晉中興書云太山胡毋錄云之以家貧守繁昌令始節酒為政甚美○今案晉書四十九甚美作甚有能名餘同陳俞本已改今晉書」汲黯病歸田里「漢書汲黯為滎陽令恥之謝病歸田里○今案漢書五十病作疾」貢禹免官遂去「漢書貢禹為河南令歲餘以職事少失為府官所責免冠謝曰冠一免安復可冠也遂去官○今案漢書七十二無少失二字」解劍帶之「益部耆舊傳云趙瑤少好遊俠帶劍過亭長亭長譴之於是解劍掛壁曰不乘車佩紱不復帶劍後除野王令乃解劍帶之○今案御覽二百六十八引益部傳及俞本瑤作珜本鈔劍篇引亦作珜」 \\n 掛冠而去「晉中興書云陶潛為彭澤令督郵察縣吏入白當板履而就謁潛曰吾不能為五斗米折腰向鄉里小人於是掛冠而去○今案俞本吏上有縣字小人作小豎」中牟股肱「新序晉平公問趙武曰中牟王國之股肱寡人欲其俴誰使而可武曰邢子可公曰邢子非子之讎耶對曰私讎不入公門○今案近本新序脫陳本王作三新序作說苑同考韓子外儲左下篇有此文亦作三國」 \\n 不治官職「吳越春秋云文種荊平王時為宛令不治官職有若狂顛惟歎笑也○今案俞本無顛惟四字王謨本陳本脫此條史記越世家正義引吳越春秋有宛令以上九字」 \\n 多脩家具「晉中興書云太原王述素清補宛陵令時多修家具有勞役之聲王導使人謂之曰名公屈臨小縣甚不宜爾也○今案俞本公誤人餘同陳本改注今晉書考世中之下注引中興書無太原二字素清二字役作苦名公作名父之子餘同」 \\n 梁車以不慈免「新序云梁車為鄴令其婦姊往看之梁刖其姊足趙武侯以不慈免車官奪其璽○今案近本新序脫陳俞本新序作韓子武作成考見韓子外儲左下篇亦婦字」 \\n 尹敏以倉漏免「續漢書尹敏為鄢陵令以縣倉漏三所自免○今案姚輯本汪輯本續漢書及陳俞本鄢作長」劉類託疾流聞州郡「魏畧劉類守尋責令見門幹二人皆有面首欲色好之無由乃託疾詐臥齊中佯病引內官屬陰伺知之莫不吐舌流聞州郡○今案陳本脫俞本責字但留一空格色上脫面首欲三字」 \\n 北堂書鈔卷第七十八 \\n  \\n 　"}
{"章节": "●北堂書鈔卷第七十九   設官部三十一", "正文": "　 \\n ●北堂書鈔卷第七十九　設官部三十一 \\n 　 \\n  \\n 隋祕書郎虞世南撰南海孔廣陶校註考廉一百七十七秀才一百七十八上計一百七十九嗇夫一百八十亭長一百八十一戍一百八十二 \\n ○孝廉一百七十七 \\n 興孝廉紹聖緒「應劭漢書云元朔元年詔曰深詔執事興孝廉成風俗紹聖緒○今案平津輯本漢官儀卷上祇據書鈔一引陳本改引正帝詔俞本作應劭漢書注無深字下有云云二字原鈔書字有誤緒下有食二千石七字從下條誤衍入此已刪之」 \\n 舉孝廉化風俗「應劭又云元朔元年詔二千石舉孝廉以化風俗○今案見平津本漢官儀卷上祇據書鈔一引陳本仍作漢武帝詔二千石三字改作曰字俞本仍作漢書注上脫二千石三字」 \\n 口五十萬舉二人「應劭又云和帝詔曰大郡口五十萬舉孝廉二人○今案見平津本漢官儀卷上祇据書鈔一引陳本改作漢書和帝詔無人字俞本仍作應劭漢書注小注無口字」 \\n 戶千萬舉一人「魏志黃初二年使郡國戶十萬者舉孝廉一人秀殊異者不在此例○今案近本魏志卷二使作令戶作口滿舉作歲察末八字作其有秀異無拘戶口陳本照改惟口滿作戶滿俞本照陳改均非原鈔之舊」 \\n 古之貢士「荀爽讓孝廉記云伏惟孝廉古之貢士賢則光君愚則虧政爽以虧暗荷當大選○今案嚴輯荀爽文此記據書鈔引虧改迂餘同陳本荷作何餘亦同又原鈔爽彧據本篇下再引訂正」 \\n 國之俊秀「邴原別傳云孔融謂原曰應仲遠為泰山太守舉一人孝廉旬日殺之夫君人者厚薄何常之有原曰仲遠舉孝廉而殺之其義焉在夫孝廉國之俊選者舉之是殺之非也殺之是則舉之非也○今案魏志十一邴原傳注引別傳旬日作旬月餘同陳本日下有往者二字旬日旬作旬月之間而殺之後四句改作舉之若是若殺之是遠遜原文矣」 \\n 歲貢「風俗通云豫章太守李章舉汝南封新太山日爽等為孝廉日等未行章病物故夫人於柩側下帷見孝廉日李氏蒙國厚恩授重任浴嘉休美相授歲貢欲報聖朝下啟流惠今李氏獲保首領以天年終而諸君各懷進退未肯發引二人則因而辭行黃向孔等留隨輀柩之行也○今案近本風俗通十反篇及陳俞本新作祈日爽作周乘日等未行作函封未發章病作張病授誤據又近本李章作李張浴作咨黃向孔作黃叔度郅伯嚮盛孔叔」 \\n 鄉舉「陳羣同歲論云初選孝廉鄉舉里選郡舉一人後積增益至六人也○今案嚴輯陳羣文同歲論脫收此條陳俞本郡舉作郡各至上有乃字餘同」古之貢士耆儒科甲「應劭漢官儀云孝廉古之貢士耆儒甲科之謂也○今案平津本漢官儀祇据書鈔一引嚴輯全後漢文漢官儀下亦同陳本脫之謂也三字」合素帛「傅子云漢武令郡國舉孝廉末世合素帛乃有釋親而恤同歲云同登之歲記于素帛垂之後胤取諸此意也○今案嚴輯傅子文補遺据書鈔引又注云此條多誤無從校正陳本孝廉下用云云二字餘刪惟俞本尚有文理可讀似非臆改原鈔末誤宋恤同誤位周同登誤周登垂誤追胤誤徹今皆照俞本參訂」 \\n 無裝帛「孔融同歲論云記吏孝廉無裝帛也○今案嚴輯全後漢文孔融同歲論脫收此條陳俞本無記吏二字」孝廉皆限年恐失賢才之士「崔氏家傳崔瓊上疏曰字孝廉皆限年三十乃得察舉恐失賢才速成之士也○今案陳俞本瓊作援曰下有臣聞二字才下無速成二字」不滿四十不得察舉「續漢書云左雄字伯豪為尚書遷僕射奏孝廉不滿四十不得察舉廣陵孝廉徐淑未滿對曰漢詔云有如顏子者不限年是故本鄉以淑充選雄詰之曰昔者顏子聞一知十孝廉聞一知幾淑默然無以對也○今案姚輯汪輯本續漢書脫此條陳俞本改引後漢書」 \\n 令詣御史「漢舊儀云武帝元年令郡國舉孝廉各一人詣御史舉試昔年為郎中○王石華校昔年改借拜今案平津輯本漢舊儀補遺昔年二字作拜祇据書鈔一引陳俞本刪舉試以下」試之以下「王朗論考試考云臣聞試可乃已謂試之以事非謂試之以而已○今案嚴輯全後漢文脫收三朗此條陳本脫己字」先試箋奏「應劭漢官儀云孝廉年木五十先試箋奏初上試之以事非試之以誦也○今案平津輯本漢官儀祇据書一引嚴輯全後漢文漢官儀下同陳俞本刪初上二句」試以箋奏「後漢書云胡伯始少貧入郡為散吏太守法雄之子真從家省父真頗知人會歲終應舉雄勑真助其求才雄因大會諸吏真于鴈間密占察之乃指伯始以白雄遂孝廉即到京師試以章奏安帝試以為天下第一旬日之間遂拜為尚書即○今案范後漢七十四胡廣傳旬日作旬月原鈔貧賀吏誤始法誤洪占誤右指誤詣章誤章郎誤郡皆据訂陳俞本伯始作廣此永興避煬帝諱也」 \\n 孝廉經通誰應此舉「應璩詩云京師何繽紛車馬相奔起孝廉經術通誰能應此真言有所為○今案陳俞本起下有借問乃爾為將欲要其仕一韻而無莫言句餘同」 \\n 經能博學可為孝廉「唐廉孝廉經能博學行不犯經可謂孝廉之士也○今案陳俞亦脫書名及脫之士也三字」賢則光君愚則虧政「荀爽讓孝廉記云伏從孝廉古之士賢則光君愚則虧政乃上世士也○今案詳本篇上古之貢士條下但無末句」曄若春華并發馥若秋蘭俱茂「傅子云間歲察舉孝廉而之上皆是九州百郡之士○今案嚴輯傅子文据書鈔引同平津輯本物理論亦收此据馬序謂此書引傅子尤多陳本脫俞本同」 \\n 進如眾川之朝海散如雲霧之歸山「傅子云孝廉皆是九州百郡之士風異俗殊所尚不同進如百川之朝海散如雲霧之歸山○今案嚴輯傅子文据書鈔引同」 \\n 鍾離意為天下第一「鍾離意別傳云意舉孝廉有詔試離意為天下第一胡伯始孝廉試以章奏亦然○今案陳俞本皆脫胡伯始以下陳又脫有詔五字俞又試下有歌字」 \\n 七世孝廉「盛弘之荊州記冠軍縣東一里有縣人張詹七世孝廉其人征南軍司魏太和時人也○王石華校懸改縣背改時今案御覽五百八十九引荊州記無東一里字詹下有墓字無其人征南以下陳俞本移魏太和時四字於有縣上脫冠軍六字脫其人六字脫人也二字」 \\n 不過孝廉「典畧云劉陶世祖十八年徙六郡大族陶曾祖自齊來世以儒學安貧樂道故仕不過孝廉宰府也○今案御覽四百八十四引典略劉作林餘同陳俞本徙六句作常典六郡無陶曾句世以句作然世業儒故事作所居宰府作府第」 \\n 姜詩大孝「華陽國志云姜詩舉孝廉漢帝詔曰今大孝入朝諸孝廉一切皆平之○今案廖刻顧校本華陽志卷十四漢作明無今字諸字陳俞本各自改引本志而詳略亦異然皆非照本鈔之舊」 \\n 何假大志「何假少有大志長八尺五寸體貌魁梧善威儀容止舉孝廉為謁者贊拜殿中和帝善之○王石華校抹去善威二字非也今案華陽國志儀容下有止字陳俞本脫容止二字餘同」 \\n 袁安為賢「錄異傳云漢時大雪積地丈餘洛陽令身出按行至袁安門無有行路安已死令人除雪入戶見安僵臥問何以不出安曰大雪人皆餓不宜于人令以安為孝廉○今案類聚卷二引錄異傳路上無行字俞本與本鈔同陳本改引汝南先賢傳添引數字餘與本鈔亦同」 \\n 黃憲為高「汝南先賢傳云黃憲舉孝廉無就之意人以其為高也○今案陳俞本之其二字餘同」李郃絕榮「李郃別傳云郃字君換南鄭人太常豐欲遣吏通厚竇憲公苦諫之竇氏敗時盡收交通者豐奇公能絕榮舉孝廉○今案陳本脫鄭人以上公作奇公作豐於是奇郃俞本脫字君換三字有南鄭人三字餘與陳同」 \\n 董昆令名「會稽先賢讚云董昆字文通餘姚人也清約守貧并日而炊茹菜不厭郡守第五府君嘉其令名署上計吏舉察孝廉為天下之最經史德行稱第一也○今案陳本脫經史八字俞本與原鈔同」 \\n 三年考德再拜受之「杜真奏事云令諸國舉孝廉即古之貢士也三年考德□道藝之士干王王再拜兩受之也○今案原鈔奏誤養己更正道上疑脫行字俞本令作今道上仍有脫字再上無王字餘同陳本脫此條」 \\n 丁邯高節正直「東觀云丁邯高節正直不撓舉孝廉為卿○今案聚珍本姚輯本觀漢記丁邯傳及陳俞本無為劉二字餘同」張馮言約旨遠「鄭才云張馮舉孝廉詣劉真同舉者咸哂之張於末坐言約而旨遠○今案鄭才二字陳俞本同疑是書名之誤惟原鈔詣誤諸陳俞仍作諸並刪劉真二字則大謬矣遠下又有人皆服焉句」 \\n 周盤養母不充解帶就牛「謝後漢書云周盤傳汝南人也居貧養母儉薄不充常詩至汝墳之章慨然而嘆乃解帶就孝廉之舉○王石華校讀改墳今案姚輯謝承後漢書脫周盤傳汪輯本盤作磐脫汝南四字帶上有韋字餘同御覽四百十四引同陳俞本改引范書亦與汪本同」 \\n 封觀以兄名不顯稱疾不赴「續漢書云封觀舉當孝廉以兄名不顯恥受之稱疾後數年兄得舉觀乃就錄上郡○王石華校標目疾改赴今案見姚輯汪輯本續漢書封觀傳同又原注脫就字上誤士已据訂陳本末句作觀乃就舉俞本與本鈔同」 \\n 董政還板「南海先賢傳云董政守伯和南海人有令姿太守舉孝廉政負笈單步道入陵山遣家屬詣府上舉板也○今案陳本脫政負以下俞本道入作入□餘同」李固不就「李固別傳云固隱狼澤山以六經教授漢中太守暹五官遂就舉孝廉不就○今案御覽二百六十五引固別傳祇云益州及司隸辟皆不就非本鈔也惟俞本亦作三暹作遣官下有丞字餘悉同陳本改引范後漢」 \\n 吳祐牧猪「續漢書云吳祐年三十喪父服除居無擔石嘗牧猪羅澤中年四十餘乃舉孝廉○今案姚輯本續漢書吳佑傳祇收年四十餘乃為郡吏二句又云諸本佑皆作考御覽四百八十四引三作二無服除二字猪羅作豕于長垣無年四以下汪輯本澤中以上同御覽年四以下同姚本陳俞本皆改引范後漢」 \\n 董養歎鵝「王隱晉書石瑞記云洛城內東北角步廣里中地陷中有二鵝其一蒼者飛去其一白者不能飛問之博士不能對陳留前孝廉浚儀董養字仲道聞而歎曰昔周所盟會狄泉即此地也今有二鵝蒼有胡象後胡當人海白者不能飛此國諱也○今案世新語注中之下二引王晉書無石瑞三字無內字士作識對作知無陳留五字無字仲道三字後胡作後肵海作洛又按本鈔百零二碎篇引王晉書內石瑞記亦有此名陳本改引今晉書俞本石誤名北作南脫步字地陷作城陷脫去字道作通海作侮末作白者諱也言國家之象餘與本鈔悉同」 \\n ○秀才一百七十八 \\n 進賢「白虎通云諸侯所貢士于天子者進賢觀善也天子聘取者求賢之義者也○今案陳俞本同王謨本脫」舉秀「晉令云舉秀才明經傳者簡以眾典才茂○今案陳俞本作晉品令簡以六字作以入學官餘同」四科「應劭漢官儀云漢世祖中興甲寅詔書曰方今選舉賢能朱紫錯用丞相故事辟士四科一曰德行高妙志節清白二曰學通行修經中博士三曰明集法令足以決疑四曰剛毅多畧此謂四科○嚴氏校判毀改剛毅今案平津輯本漢官儀謂續漢志補注漢世十字祇引作世祖詔三字能作佞辟士句作四科取士習作達陳俞本與原鈔同又按集字疑作習」 \\n 五筞「晉令舉秀才必五筞皆通拜為郎中一筞不通不得選○今案陳俞本作晉品令餘同原鈔筞誤榮已訂正」庸才貢其身盛德貢其名「白虎通云所貢如上之意○今案陳俞本同王謨本脫」上士貢名茂才是也「應劭漢官儀云孝正元封四年詔曰上士貢名茂才是也○今案平津輯本漢官儀祇据書鈔一引嚴氏輯全後漢文漢官儀下亦同」三年一貢治道成也「白虎通云諸侯三年一貢士者治道三年有成者也○今案近本脫」試之射宮「禮記射義篇云諸侯歲貢士於天子試之射宮也」會樂賢堂「晉中興書云咸和六年會秀才於樂賢堂廟見也○今案陳俞本脫廟見也三字餘同」皆取才行一州之俊「晉令云舉秀才皆行儀典為一州之俊○今案陳俞本作晉品令儀作義餘同」御二龍於長途騁雙驥於千里「吳志云劉繇字正禮平原陶丘洪薦繇欲令舉秀才剌史日前年舉公山今年復舉正禮乎洪曰然若明使君用公山于前擢正禮于後所謂御二龍于長途聘雙驥于千里不亦可乎山公繇兄名岱也○今案近本吳志卷四劉繇傳今年作奈何若上無然字雙作騏秀成茂本鈔三十三薦賢篇引此條亦與吳志同陳俞本仍作皆照吳志改」 \\n 名顯當時海內注目「晉中興書云王□弱冠本州舉秀才名顯當時海內注目也○今案陳本脫此條俞本王下亦作口餘同」雷義讓陳重「謝後漢書雷義州舉秀才義讓於友陳重剌史不聽陽狂被髮走不應命○今案姚輯謝承後漢書無州字無義友二字陽上有義遂二字汪輯本陽作佯餘與姚同又類聚二十一引無州字俞本亦脫州字脫友字有義遂二字餘與原鈔同陳本改引范書」 \\n 嚴象舉孫權「吳志云揚剌史嚴象舉孫權秀才○今案見吳志卷一孫策傳陳俞本秀上有為字」陸機策之「王晉書云紀瞻與秀才至厯陽除郎中尚書陸機策試之○今案亦見今晉書六十八紀瞻傳至厯陽作徙家厯陽又移在舉字上陳本直引今晉書俞本厯作洛無舉字無除中二字郎字在尚書下」 \\n 王濟嘲之「晉中興書云華潭舉秀才至洛王濟嘲之○今案陳俞本改引今晉書」英偉君子其遊見珍「張勃吳錄云呂市遙舉張紘為茂才移書云海產名珠為寶英偉君子其遊見珍○今案吳志卷八張紘傳注引吳錄移書下有發遣策惜紘不遣七字云作日珠下有所在二字其作所餘同此永興節錄耳陳俞本脫此條」 \\n 有何秀異而應斯舉「干寶紀云周浚之揚州人舉華潭為秀才至洛王武子嘲之曰君吳楚之人亡國之餘有何異秀而應斯舉潭曰秀異之奇固產於外不在於中域是以明珠□見出於江潭之濱夜光美玉出于荊藍之下○今案干寶晉紀陳本改引今晉書俞本脫但舉華潭至嘲之十四字亦見上條晉中興書本條明珠下二字疑誤惜無可引校」 \\n 七年不遷自乞減品「黃義恭交州記吳甫舉茂才七年不遷甫有老母言九十以上上言自乞滅品養親者也○今案亦見　欽定圖書集成家範典卷三十一引廣南記吳列作吳甫七作累以上作有餘上言作上書養親四字作為四百石長庶得其俸祿以其母陳俞本仍作吳列餘與本鈔同又案原鈔甫有句亦作甫是吳下甫字誤列無疑交州即廣南地名疑同一書」 \\n 舉不知書「抱朴子桓靈之世州郡輕貢舉故人為之語曰舉秀才不知書察孝廉乃別居○今案平津校本抱朴子外十五審舉篇故下有寺字乃作父陳俞本與原鈔同」何以為茂「潛夫論曰孝明帝時剌史舉茂刀帝曰汝非部南郡從事耶對曰是帝乃怒曰發部中而不能擒才何以為茂也○今案漢魏叢書本潛夫論述赦篇誤作然材何以為茂然字似未合陳俞本改作茂才何以為也仍遜原鈔遠甚」 \\n 恥以衒曜取遠「晉中興書云中興初以邊寇未靜學校陵遲特所不試孝廉而茂才猶依舊策諸州茂才皆憚不往揚倫猶慷慨恥以衒曜取遠終身不仕罷歸田里○今案陳俞本倫作儉取遠誤取邊餘同」 \\n 陽狂走不應命「謝承後漢書義見前○今案詳本篇上雷義讓陳重注」 \\n ○上計一百七十九 \\n 郡國上計「漢書曰張倉以列侯為主計蕭何為相國倉居相府領主郡國上計應劭曰主計者列侯典校郡國簿書者也○今案漢書四十二張蒼傳應劭作張晏俞本亦作應劭而所引未免有妄增陳本亦然」 \\n 諸侯朝使「闞駰十三州志上計古之諸侯之奏使也漢因之號日計偕○今案二酉叢書張輯十三州志脫收此條陳俞本志作記餘同」大聲上答「漢書哀帝元壽二年郡國計竟發遣司徒出迎親問百姓疾苦所計掾吏各一人音聲大者上答又讀五條詔書勑畢罷○今案俞本又作及無讀勑四字餘同陳本郡國六字作詔遣迎親二字作巡郡國所計二字作擇脫又讀以下」 \\n 應機答問「闞駰十三州土地志計偕次第歲入貢於天子國簿代郡國封瑞山川草木萬物有無不得隱節先君榮主簿問無有疑滯也○今案二酉叢書張輯十三州志脫收此條陳俞本無土地二字志作記又刪國簿代三字及先君以下改作云云以其文理無可引校耳」 \\n 同歲上計恩好者緦「孔叢云普有同於孝諺日思好者其惟緦乎哉○今案孔叢子近刻本與此微異陳俞本以譌誤刪之」鄭玄為掾彭璆為吏「邴原別傳原為郡功曹主簿魯國孔融在郡教選計當養公卿之才時鄭玄為計掾彭璆為計吏以原為計佐○今案魏志十一邴原傳注引別傳養作在俞本功曹上有所召置三字魯上有時字養作任本鈔同陳本脫」 \\n 高孔父勵操「文士傳高岱字孔父少勵高操年二十七郡將感憲辟以為上計吏岱辭不行憲曰卿懷書千卷隱光藏輝擇君而仕太守今日屈行誠不展志然鳳凰舒翼龍虎豹步而不獲己君其勉之岱遂行至京稱病不出○今案俞本感作咸無吏字豹作躬無末句不出二字餘同陳本感憲改遣使無吏字憲曰改使曰鳳凰十六字改幸一出以副人望亦無末句不出二字餘同又按豹疑作趵」 \\n 皇甫嵩直亮「王晉書嵩與賈逵同歲舉計至丞相府曹公唯留嵩與語良久便辟之嵩知已直亮不能隨時更為蒙福乘單車入蜀○今案陳俞本無王字無更為蒙福句餘同」 \\n 竇玄絕眾「三輔決錄竇叔高名玄為郡上計吏朝會數百人玄儀狀絕眾天子異其貌詔以公主妻之○今案　欽定圖書集成人事典卷二十六引決錄異其貌作異之餘同二酉叢書張輯決錄為上有以明經三字餘與集成同陳俞本脫詔字」 \\n 王璞絕常「束皙集云郡吏王璞初入朝唯冀聖鑒垂采知其絕常耳其可使當戶牖之對意三公氣萬乘者也○今案嚴輯束廣微文奏荐王璞一條据書鈔引同俞本垂作口其所据本脫耳陳本脫唯冀六字改初入朝上見之又刪其可以下」 \\n 劉劭對曰蝕荀彧善其言「魏志劉劭邯鄆人建安中為上計吏計太史上言正旦當日蝕劭時在尚書令荀彧所坐者數十人或云當廢朝或云當卻會劭對曰椊慎稗竈古之良吏猶占水火錯失天時禮記曰諸侯旅見天子及門不得終禮者四曰蝕在一然則聖人垂制不為變豫或善其言勑朝會如舊日亦止蝕○今案魏志二十一劉劭傳計上無上字止食作不蝕餘同原鈔脫許太史三字廢朝誤慶會古誤占旅誤族已据訂補」 \\n 子出為哀牢傳「論衡王楊字子出為郡上計吏見三府為哀牢傳不成歸郡作上孝明奇之徵在蘭臺○今案論衡二十佚文篇出作山不下有能字餘同俞本兩牢字作帝三府作郡餘亦同陳本標目牢傳作帝傅下注論衡未詳」 \\n 元道對板楯反「華陽國志程苞字元道南鄭人光化元年為計吏至郡板楯反天子忠之訪問益州計孝以方畧苞對曰板楯本忠勇立功漢為帝義民世有功勞由不撫料以致反亂重兵臨之無不卒得不如選明能太守恩溥服物自然而定天子從之卒如其言○今案漢魏叢書本華陽國志漢中士女志光化作光和陳俞本苞作句作光化廖刻校本作光和至郡作巴郡撫料作料卹反亂作叛亂無不作未必恩溥句作恩信懷服而定作安定餘同」 \\n 樊顯陳張堪之行「東觀云上常召見諸郡計吏問太守誰最能者及蜀郡計掾樊進曰張堪仁惠清廉無與為比上以顯陳堪行有效即除魚復令○今案聚珍本姚輯本觀記樊顯傳太守六字作前後守令能否仁惠二句以原文長而括之魚復作漁陽夾注云范書作魚復長俞本仍節引東觀與原鈔微異但改作漁陽陳本竟改引范書張堪傳謬甚」 \\n 應奉記胡奴之名「謝漢書應奉讀書五行俱下少為上計吏許訓為計掾俱到京師訓自發鄉里在路盡頓暮宿凡長吏賓客諸亭長吏卒奴僕目所更見訓皆疏識姓名還郡示奉奉省讀之曰前食潁川綸氏都亭亭長胡奴名祿以飲漿來何不在疏上一坐皆驚○今案姚輯汪輯本謝承後漢書凡字作所見無諸字疏讖作密疏名下有欲試奉三字示上有出疏二字無上字一坐作坐中餘同又范書四十八應奉傳注引無目所句餘與汪輯本同陳本刪讀書六字餘同范注俞本少為十字作少為許訓計掾晝頓四字改所經頓宿與范注同」 \\n ○嗇夫一百八十 \\n 知民善惡為役先後「續漢書百官志其鄉小里者置嗇夫一人皆主知民善惡為役先後知民貧富為賦多少○今案續漢書志三十八無里字置作縣置陳本刪里字餘與本鈔同」扶助縣國「黃義共恭交州記云秦兼天下又除附庸為鄉有鄉則有旅今之嗇夫是也鄉之為言境也言在人境域之中是社稷之臣非王所置故言鄉也夫之為言扶也直扶助縣國無自專之威為主民之吏當愛人故言嗇也○今案　欽定圖書集成官常典六百五十八引交州記扶上無直字餘同陳本刪非王八字又刪為主丈二字俞本與原鈔同」 \\n 聽訟收賦「漢書百官表一云嗇夫皆秦官十里一亭有長十亭一鄉有三老有秩嗇夫遊徼三老掌教化嗇夫職聽訟收賦稅也○今案見漢書十九百官公卿表」廉平不苛「漢書朱邑少時為舒桐鄉嗇夫廉平不苛以愛利為行未嘗笞辱人○今案漢書卷八十九循吏朱邑傳原鈔桐誤相愛誤受利誤刑笞誤故已据訂」不為可擾「殷氏世傳殷勸少年為鄉嗇夫省徭賦賑貧乏常矜孤寡不為苛擾民愛之○今案陳本刪省徭六字民下有皆字俞本亦有皆字餘與原鈔同」得民歡心「東觀云第五倫為鄉嗇夫平徭役理怨滯得民之歡心○今案聚珍本姚輯本東觀記第五倫傳脫此條考范書本傳役作賦滯作結民之作人餘同陳俞本改引范後漢仍民之二字」 \\n 問民得失「會稽典錄鄭弘為縣宰又鄉嗇夫太守第五倫見弘問民之得失深異之也○今案陳俞本刪縣宰又三字餘同」東鄉嗇夫尤負昇天「裴淵南海記龍川縣本是博羅東鄉嗇夫治之龍藏於貴山川地負嗇夫而昇天即成流泉因以名之也○今案陳俞本脫本是二字博誤傅脫治之二字龍藏七字作有龍潛於川負上有後字脫即成句末句作囚以龍川名其地又按原鈔龍藏七字亦疑有脫譌」 \\n ○亭長一百八十一 \\n 十里一亭「風俗通云漢家因秦大率十里一亭亭留也今語有留亭住持蓋行旅宿食之所館也亭中民有爭訟吏留辨處勿失其政也吏舊名負弩今改為長者一亭之長率之也○今案續漢書百官志五注引風俗通無今語七字無亭中十五字無者一八字宿食作宿會陳本照改俞本無今語句無館也二字無吏舊以下餘與本鈔同」 \\n 一亭之長「風俗通云亭長者一亭之長率也為率吏陳楚宋魏謂之亭父齊海謂之師也○今案續漢書百官志五注引風俗通有亭吏今改為長或謂亭父二句餘無王謨本風俗通脫此條陳俞本脫為率吏三字無海字餘與原鈔同」 \\n 習誦五兵「漢舊儀云亭長皆誦五兵五兵言弩盾刀鉤鎧也○今案平津本卷下据聚珍本引云亭長皆習設備五兵五兵弓弩戟盾刀劍甲鎧孫氏夾注謂書鈔引五兵言弩戟刀鉤鎧也本鈔作盾不作戟陳俞本作劍不作鉤是孫引不能無誤考後漢書三十八百官志注引漢官儀亦與孫輯舊儀同」 \\n 求捕盜賊「續漢書百官志○今案百官志云亭有亭長以禁盜賊本注曰亭長主求捕盜賊云云原鈔因脫去下條亭長艤舡四字標目遂誤將注文接寫此條百官志下固陳本刪此求補盜賊標目改作■〈舟羲〉船以待而仍存續漢書百官志六字下接亭云云其誤一也豈未知一出續漢志一出史記耶俞本尚知分作兩條今已更正」 \\n 亭長■〈舟羲〉舡「亭長■〈舟羲〉舡待項羽孟康曰附舡著岸曰■〈舟羲〉也○今案史記項羽本紀艤作犧餘同陳俞本標目皆作■〈舟羲〉舡以待俞本亭上添烏江二字陳誤己詳上條」 \\n 蓐食絕去「漢書韓信從下鄉南昌亭長寄食亭長妻患之乃晨炊蓐食食時信往不為信具信亦知其意自絕云○今案漢書三十四韓信傳無寄字患作苦具下有食字陳俞本照改惟標目絕去誤去漢」 \\n 龍壽殺蒼梧女「漢書蒼梧女子蘇娥行宿鵲巢亭長殺之并其婢致富取其財物埋置樓下交趾剌吏周勃行部宿亭覺壽姦罪奏之殺壽異傳鵠奔亭也○今案陳俞本亭上有亭字史下脫周勃二字末脫異傳六字餘同」 \\n 遊徼殺涪令妻「益部耆舊傳王純為郿令厘亭有鬼每殺止客純直入亭止宿至夜半召問遊徼具服其罪○今案　欽定圖書集成官常典卷六百五十八引益部傳理作犛餘同陳俞本於夜半下添引三十九字」 \\n ○戍一百八十二 \\n 南陵簿衞「曹毗涉江賦余乃南陵峻戍岑巖高閑輒出白日雨雪樓間簿衞四固不勞永全所謂天險難勝地險岳山○嚴鐵橋校云案曹毗涉江賦類聚八無此一段今案嚴輯曹毗文集涉江賦亦未收此條陳本小江作曹毗涉江賦未詳俞本閑誤閑刪輒出八字勝作升山誤立餘同然本條疑亦有譌誤之處」 \\n 高安積米「桓溫表云高安戍是孫權每征還遣上方諸軍餉賜處也權又常大積米穀於此以備魏須濡出者也○今案嚴輯全晉文桓溫表無魏出二字餘同然無原引書名陳本注未詳二字俞本穀誤谷亦無魏出二字疑嚴氏從俞本引者」 \\n 葵丘「史記齊襄公使管至甫戍葵丘曰瓜時而往瓜時兩代時不至乃亂也○今案見史記齊世家陳俞本少異」樂宅「盛弘之荊州記云襄陽范蠡祠南七十里有晉河南尹彥輔宅周圍十餘畝曩舊并猶未頹檀道濟置邏其中即名樂宅戍飲案御覽百八十引盛荊州記無七十里字彥輔作樂廣末無戍字陳俞本祠誤縣脫南尹二字河誤何圍作回脫曩舊十三字末句作名為宅戍俞本彥輔上尚知加一樂字餘與陳同又案彥輔為樂字永興改避詳本卷上文」 \\n 北堂書鈔卷第七十九 \\n  \\n 　"}
{"章节": "●北堂書鈔卷第八十    禮儀部一", "正文": "　 \\n ●北堂書鈔卷第八十禮儀部一 \\n 　 \\n  \\n 隋祕書郎虞世南撰南海孔廣陶校註禮摠篇一　視朝二 \\n ○禮摠篇一 \\n 禮猶體也「禮記禮運云禮也者猶體也體不備謂之不成人注云若人身體○今案陳本體上衍一字」禮者履也「物理論云禮履也律也義同而名異也○今案類聚禮部御覽禮儀部引物理論同俞刪陳添注五禮一句」禮也者物之致也「禮器云云○今案陳本同俞本標目刪上三字」 \\n 禮也者義之實也「禮運云禮也者義之實也注云合禮於義則與義合不乖剌也○今案陳俞本均刪注云以下增注經文二句」象五行「大戴禮禮象五行其義四時有恩義有節權○今案陳俞本行下時下皆有也字義上權上皆有有字孔巽軒補注本大戴本命篇與陳俞同」合於天時「禮器禮也者合於天時設於地財順於鬼神合於人心理萬物者也注云鬼神所祀事有德也○今案俞刪陳本刪注云以下餘同」天之經也地之義也「左氏云子太叔見趙簡子問揖讓周旋之禮對曰是儀也非禮也簡子曰敢問何禮對曰吉也聞諸先大夫子產曰夫禮天之經也地之義也民之行也天地之經而民實之○今案見左傳昭二十五年陳本有增注俞刪此條」 \\n 天地同氣四時合信「禮稽命徵云禮之動搖與天地同氣四時合信○今案御覽五百二十二引稽命徵脫地字餘同陳本增注二句」承天之道「禮運夫禮先王以承天之道以治人之情得之者生失之者死○今案禮運得之旬在失之句下餘同」則天之明「左傳云夫禮則天之明因地之利○今案左傳昭二十五年利作性餘同」天地之經緯「左傳云太叔對趙簡子曰禮上下之紀天地之經緯也民之所以生也是以先王上之○今案左傳昭二年上之作尚之」治國之粉澤「周書曰禮義治國之粉澤雖然非所以富天下而強國王曰禮六韜云太公對文王曰禮莪治國之粉澤也○今案讀騷樓本逸周書脫此條陳俞本周書下增禮儀兩字強國下刪王曰二十字非也考初學記廿一引六韜義治國作者天理御覽五百二十三引六韜脫國字」 \\n 禮以法地「白虎通云王者所以作禮樂何得節民之喜怒也樂以象天禮以法地○今案白虎通禮樂篇作禮作盛禮民作文無得字陳俞并有增注」禮以御民「說苑齊景公登酌晏子脩禮而待公曰其言禮寡人饜之矣吾欲取天下勇士與之圖國晏子對曰君子無禮是庶人庶人無禮是禽獸也禮以治國所以御民也□者所以御馬也無禮能治其國家者嬰未嘗聞之也○今案御覽五百二十三引說苑酌作酎欲取作欲得餘同陳本及近本說苑脩文篇酌作射其言禮作選射之禮又陳本脫欲字脩禮誤脩理本鈔脩禮誤循理饜誤分作厭食二字已訂正」 \\n 禮以防本「董生書云禮者人之防也刑防其未禮防其本也○今案御覽五百二十三引董生書同」禮從宜「曲禮云禮從宜鄭注從時所宜者也○今案今本鄭注無此惟正義引皇氏義有貴從當時之義句」禮從俗「慎子云禮從俗政從上使從君國有賤之禮無賢不肖之禮有長幼之禮無勇怯之禮有親疏欸禮無愛憎之禮也○嚴氏校云案類聚三十八引作使從君又作無勇怯之禮有親疏原鈔脫從字恃誤敢疏誤親據改今案類聚引慎子及守山閣本均同」 \\n 禮之於人猶酒之有蘖「禮運云夫禮之於人猶酒之有蘖君子以厚小人以薄鄭注皆得以為美味性善者醕耳今案陳俞本同」禮之於政如熱有濯「左傳衞襄公如楚使北宮文子入聘鄭出言於衞侯日鄭有禮其數世之福也其伙大國之討乎詩云誰能執熱逝不以濯禮之以政如熱之有濯也濯以救熱何患之有杜注濯者以水濯手○王石華校標目小改如今案見左傳襄三十一年本鈔竄脫十四字已訂正」 \\n 如竹箭之有筠「禮器云禮在人如竹箭之有筠也鄭注箭乃篠也柔？於外用此不變傷也○今案禮記禮器同陳本？作韌」如松柏之有心「禮器其在人如松柏之有心鄭注和澤於內不變亦猶然也○今案俞本刪陳本云注見上」猶繩墨之於曲直規矩之於方圓「禮記經解云禮之於正國也猶衡之於輕重也繩墨之於曲直也規矩之於方也故衡誠懇懸不可欺以輕重繩墨誠陳不可欺以曲直規矩誠立不可欺以方圓君子審禮不可誣以奸詐鄭注曰衡平也懸錘也陳設謂彈畫也誠審也○今案近本禮記經誠立作誠設奸作姦平作稱陳本錘誤鍾餘同近本」 \\n 為尋丈「孫卿子曰禮者人主之所以為羣臣寸尺尋丈檢式者也○今案荀子儒效篇式下無者字餘同御覽五百二十三引孫卿子同」其猶橘柚「莊子云譬三王五帝之禮義法度其猶橘柚耶其味相反而皆可於口故禮義法度應四時而變者矣○今案近本莊子天運篇橘柚上有粗梨二字時上無四字俞本刪陳本義改儀」 \\n 四岳典三禮「史記舜云咨四岳有能典朕三禮者馬注三禮者天神地祇人鬼之也○王石華校啟改咨今案見史記五帝本紀陳俞本同」司徒修六禮「王制篇司徒修六禮節民性鄭注司徒地官卿掌邦教者也○王石華校常改節今案阮本王制注同陳本刪鄭注以下」緣義而節文「管子曰禮者緣義而節文○今案管子心術上篇緣義下有之理二字節上有為之二字藝文類聚引管子理作禮」體性而制文「淮南子體性而制文○今案近本淮南子齊俗訓陳俞本及御覽五百二十三引性皆作情」義理禮之文「禮器云義理禮之文也無本不立無文不行○今案見陳俞本義理上增注忠信禮之本句」進退是取「左傳云邾隱公來朝子貢觀焉邾子執玉高其容仰公受玉卑其容俯子貢曰以禮觀之二君怕有死亡焉夫禮死生存亡之體也將左右周旋進退俯仰於是乎取之今相趨賀而皆不度高仰驕也卑俯替也驕近亂替近疾君為主其先亡乎公是魯昭公也○今案見左傳定十五年相趨賀作相朝魯昭句是虞永興自加引申語然昭當作定乃令陳本刪此句殊謬不得為原鈔之舊矣」 \\n 舉動所由「王肅喪服要記序云古之制其品有五吉禮祭禮是也凶禮喪禮是也禮朝享是也軍禮師旅是也嘉禮冠婚是也五者民之大事舉動之所由者也○今案陳本五者作有是五者餘同玉函山房輯王肅喪服要記一卷脫此條」 \\n 章疑別微「禮坊記篇云夫禮者所以章疑別徵以為民坊者也○今案陳俞本坊作防本鈔脫六字已訂正」防淫節侈「白虎通云禮所以防淫佚節侈廢也○今案白虎通禮樂篇廢作靡陳本無注俞本同」明天地之體「春秋說題辭云禮者所以設容明天地之體者也○嚴氏校標目地下補之字今案本鈔九十五及初學記十三引說題辭同陳俞本設作說本鈔脫辭字已補」辨君臣之位「家語孔子告魯哀公曰禮之為大非禮無以事天地之神辨君臣長幼之位也○今案見家語問禮篇」辨兄弟之親「禮記哀公問篇云非禮無以辨男女父子兄弟之親婚姻疏數之交也○今案哀公問辨作別俞刪陳本同」明男女之別「禮記經解云朝覲之禮所以明君臣之義也聘問之禮所以使諸侯相尊敬也喪祭之禮所以明君臣之恩也鄉飲酒之禮所以明長幼之序也婚姻之禮所以明男女之別也○今案近本禮記經解篇君臣作臣子陳本亦然」 \\n 百事會之「白虎通云夫禮者陰陽之際也百事會之也所以尊天地賓鬼神序上下之道者也○嚴氏校補天字今案近本白虎通禮樂篇會之作之會賓作儐之道作正人道非也御覽五百二十三引白虎通及陳本皆與本鈔同」 \\n 反本循古「禮器云禮也者反本循古不忘其初○今案近本禮器循作脩陳俞本又作修王氏經義述聞力從書鈔以作脩者為誤」人之大端「禮記云故禮義者人之大端也○今案見禮運篇」雕斲人性「老子云為禮者雕斲人性矯拂其情心雖樂之節之以禮也○今案各本老子無此文考御覽五百廿三引文子述老子語斲作琢餘同陳俞本脫末二句」國之幹也「左傳云王使內史過錫晉侯命受玉惰過歸告王曰晉侯其無後乎禮國之幹似不敬則禮不行禮不行則上下昏何以長世幹本也○今案近木左傳僖十一年錫作賜餘同幹本也三字是虞永興自加注也」 \\n 君之柄也「禮運云禮者君之柄也○今案陳本同俞本柄上衍大字」可以為國「左傳齊侯謂晏子曰吾今而後知禮之可以為國也○今案見左傳昭廿六年」能以為國「論語先進云不能以禮讓為國如禮何○今案見論語里仁篇俞本刪陳本無注」經國家定社稷「左傳云禮經國家定社稷序民人利後嗣者也○今案見左傳隱十一年」 \\n 儐鬼神考制度「禮運云禮者儐鬼神考制度也○今案陳俞本同」明是非「曲云夫禮者所以定親疏決嫌疑別同異明是非也○今案俞本刪陳本同」兼仁義「袁子正書禮者兼仁義也○嚴氏校補書字本鈔袁誤老嚴已旁勒今案嚴輯袁子正書據書引同玉函山房輯本亦同」行其政令「左傳云公如晉自郊勞至於□賄無失禮晉侯汝叔齊目魯侯不亦善於禮乎對曰魯侯焉知禮是儀也不可謂禮禮所以守國家行其政令撫其民者也○今案陳俞本及近本左傳昭五年汝作女國家作其國撫作無失」 \\n 以治人情「禮運云故聖王修義之柄禮之序以治人情○今案陳俞本同」以統百官以諧萬民「周禮太宰云三曰禮典以和邦國以統百官以詣萬民○今案俞本刪陳本同」物恥足以振之「禮記哀公問云孔子遂言曰內以治宗廟之禮足以配天地之神明出以治直言之禮以立上下之敬物恥足以振之○今案陳俞本改直言為朝廷非是」國恥足以興之「禮哀公問云國恥足以興之鄭注事恥臣恥也國恥君恥也君之行事有禮足以興之也○今案鄭注君行五字作君臣之行有可恥者興下有復字餘同陳本無注」安上治民莫善於禮「孝經云安上治民莫善於禮鄭注上好禮則民易使也○今案見要道章第十二鄭注以下令佚」有小有大有顯有微「禮器云有小有大有顯有微大者不可損小者不可益類者不可掩微者不可大也○今案陳俞本同」有以多為貴「禮器云有以多為貴者天子七廟諸侯五廟大夫三廟士一廟此以多為貴也○今案陳俞本皆作士二誤也」有以少為貴「禮器云有以少為貴者天子無介鄭注云無客禮○今案陳本刪鄭注以下」有以大為貴「禮器云有以大為貴者宮室之量器皿之度棺槨之厚丘封之大此以大為貴者也○今案陳本同俞刪」有以小為貴「又云有以小為貴者宗之祭貴者戲以爵賤者獻以散此以小為貴鄭云三升曰爵五升曰散○今案陳本同近本禮記鄭注三作一」有以高為貴「又云有以高為貴天子之堂九尺諸侯七尺大夫五尺士三尺此以高為貴也○今案陳俞本同」有以文為貴「又云有以文為貴者天子龍袞諸侯黻大夫黼士玄纁裳此以文為貴也○今案陳本及近本禮器作諸侯黼大夫黻俞本刪」有以素為貴「又云有以素為貴至敬無文公黨無容太羹不和○今案禮器篇同」道德仁義非禮不成「曲禮云道德仁義非禮不成○今案俞本刪陳本將下五條注併入此條而刪去鄭注及謹案等語」教訓正俗非禮不備「曲禮云教訓正俗非禮不備」君臣父子非禮不定「曲禮云謹案君尊臣卑父慈子孝非禮不能定之者也○今案君尊三句是虞永興引申語注疏無此文」宦學事師非禮不親「曲禮云宦學事師非禮不親鄭注云宦仕也謹案宦學事師非禮成之者則不親也○今案謹案下十五字亦是永興引申語」禱祠祭祀非禮不誠不莊「又云禱祠祭祀非禮不誠不莊鄭注莊敬也○今案阮本鄭注同」分爭辨訟非禮不決「又云分爭辨訟非禮不決」富貴而知好禮則不驕不淫「曲禮戒之者也○今案戒之句是虞永興自加注脫謹案二字耳陳俞本但注經文四句」貧賤而知好禮則志不懾「又云懾怯惑之類也○今案鄭注攝猶怯惑永興蓋用鄭語也俞本刪陳注見上」退讓以明禮「又云君子恭敬撙節退讓以明禮鄭注撙猶趨也○今案俞本刪鄭注陳無注」 \\n 信讓以求禮「禮表記云信讓以求禮也○今案近本表記求下有役字」凶年不儉豐年不奢「白虎通云禮者盛不足節有餘使凶年不儉豐年不奢貧賤不相懸也○今案白虎通卷一禮樂篇貧賤作富貧陳俞本賤作富」不以假人「左傳虢公晉侯朝王王享醴命之宥皆賜玉五穀馬三匹非禮也王命諸侯名位不同禮亦異數不以禮假人杜預曰侯而與公同賜是假借人非禮者也○今案陳本刪杜預以下俞本人非作人以餘同考左傳莊十八年杜注是假八字作是借人禮四字」 \\n 不以菲廢禮「禮坊記云君子不以菲廢禮不以美沒禮鄭注不可以薄而不行也不可以美過禮而去也禮主敬廢滅之是不敬也○今案陳俞本薄下有不及禮三字去也作去禮餘同」 \\n 三年不為禮禮差壞「論語陽貨云宰我問三年之喪子曰三年不為禮禮則壞三年不為樂樂則崩○今案近本論語差字兩則字皆作必餘同陳俞本均刪此條」有則安則危「曲禮云人有禮則安無禮危也故曰禮者不可不學○今案禮記曲禮上篇危也作則危」有則外諧「禮云君子有禮則外諧而內無怨也○今案見禮器篇」廢則恩薄「禮經解云喪祭之禮廢則臣子之恩薄而倍死忘生者眾矣喪祭二條是其事也○今案陳俞本無末二句當是南村前校此影本書鈔者之評語也」直而無禮則絞「太伯云絞急切也○今案絞急四字陳俞本刪」勇而無禮則亂「又太伯云」慎而無禮則葸「太伯云何晏云葸畏懼之貌○今案見何晏集解」恭而無禮則勞「太伯云」 \\n ○視朝二 \\n 天子南面而聽天下「禮記大傳聖人南面而聽天下所宜先者五民不預焉一曰洽親二曰報功三曰舉賢四曰俠能五曰存愛五者得於天下民無不足無不贍者一物紕繆民莫得其死鄭注所先言未遑餘事功功臣也存察也察有仁愛者也○今案近本禮記宜作且預作與洽作治鄭注所先亦作且先餘同」 \\n 天子執冒以朝諸侯「周禮考工記天子執冒四寸以朝諸侯鄭注曰名玉為冒言德覆蓋天下也四寸以尊接卑以小為貴也○今案陳本及冬官同」朝諸侯於明堂「禮明堂位云昔周公朝諸侯於明堂之位鄭注云周公攝王位以明堂之禮儀朝諸侯也○今案陳本但注經文一句」朝諸侯王於甘泉「漢武帝紀云後元二年春正月朝諸侯王於甘泉宮○今案漢書卷六武帝紀同陳俞本均脫王字」覲羣牧「舜典云既月乃日覲四岳羣牧孔傳云既盡也覲見也言舜盡以正月中乃日見羣牧也○今案俞本刪陳本岳下加于字餘同」朝羣臣「左思吳都賦昔夏后氏朝羣臣于塗山而執玉帛者萬國蓋先玉之高會四方之軌則者也○今案文選吳都賦塗山作茲土餘同」居青陽之左介「月令孟春之月天子居青陽左介乘青輅駕蒼龍載青旆衣青衣服蒼玉鄭注皆所以順時氣也青陽左介寢東堂北偏青陽太廟東堂當太室者也每月就之者○今案禮記月令介作？青輅作鸞路斾作旂考古本？俱作介本鈔數引皆是王氏讀書雜誌歷引以證今本禮記之誤此下皆然又青陽太廟是仲春事以下當別為一條太室句是鄭注文就之句是虞永語」 \\n 居明堂左介「又云孟夏之月天子居明堂左介乘朱輅駕赤驍載赤斾衣朱衣服赤玉鄭注明堂左介大寢南堂東偏也明堂太廟南堂當太室者也皆順時而知者也○今案禮記月令介作？輅作路斾作旂明堂太廟句是仲夏之文太室句是鄭注順時句是虞永興引伸語」 \\n 居明堂太廟「又云仲夏之月天子居明堂太廟鄭注明堂太廟南堂當太室也○今案俞本刪陳本改引呂氏春秋」居太廟太室「又云中央士其日戊己天子居太廟太室○今案俞本刪陳本改引呂氏春秋」居總章左介「又云孟秋之月天子居總章左介○今案今本禮記月令介作？俞本刪陳本改引呂氏春秋」居玄堂左介「又云孟冬之月天子居玄堂左介○王石華校賢常改玄堂今案今本禮記介作？俞本刪陳本改引呂氏春秋」合宮廳政「管子黃帝有合宮以聽政也○今案陳俞本同」 \\n 酆宮之朝「左傳康有酆宮之朝案周康王朝諸侯於酆宮○今案見左傳昭四年陳俞本同」日出視之「禮玉藻云朝辨色始入君日出而視之適路寢聽政使人視大夫大夫退然後適小寢釋服鄭注小寢蕪寢也釋服服立端也○今案陳俞本同」日視朝「玉藻又云皮弁以聽朔於太廟朝服以日視朝於內朝鄭注皮弁下天子也朝服冠玄端素裳此內朝路寢門外之正朝天子諸侯皆三朝也○今案陳俞本同」正朝儀之位辨貴賤之等「周禮司士職云正朝儀之位辨貴賤之等王南向三公北面東上王族故士在路門之右南面東上太右太僕從者在路門之左南面西上鄭注此王日視朝事於路門外位也王族故士故為士晚退留宿衞者也未嘗仕雖同族不得在王宮太右司右也太僕從者小臣祭僕隸僕也○今案夏官司士同陳俞本皆有增注」 \\n 眂朝皮弁「周禮司服云眂朝皮弁服鄭注視朝視內外朝之事也皮弁服十五升白皮衣積素以為裳○今案春官司服同陳俞本均有增注」負斧南向「禮明堂位云天子負斧扆南向而立鄭注曰斧扆為斧文屏風於戶牖間周公於前立焉○今案明堂位篇扆作依向作鄉釋文云依本又作扆與本鈔合」當扆而立「曲禮天子當扆而立諸侯北面而見天子曰覲○今案陳俞本同」當宁而立「又云天子當宁而立諸公東面諸侯西面曰朝○王石華校宇攻？今案陳俞本同」建大赤以朝「周禮典輅云象輅朱繁纓七就建大赤以朝鄭注大赤九旂之通帛○今案周禮典輅職無此文惟春官巾車職繁作樊作路餘同陳俞本有增改」道車建旞「又云道車建旞鄭注道車象輅王以朝夕燕出入全羽五采色象其文德也○今案司常職建作載餘同陳俞本均刪全羽以下」我曰斯而月斯征「毛詩小宛云我日斯邁而月斯征鄭注云王日此行謂日視朝也而月此行月視朔先王制禮使君與臣議於政事日有所更月有所進蓋無所止息也○今案小宛篇鄭箋朔作朝更作決進作行無所作無時阮氏校記云小字本相臺本考文本朝皆作朔舊鈔合陳本刪此條」 \\n 北堂書鈔卷第八十 \\n  \\n 　"}
{"章节": "●北堂書鈔卷第八十一   禮儀部二", "正文": "　 \\n ●北堂書鈔卷第八十一　禮儀部二 \\n 　 \\n  \\n 隋祕書郎虞世南撰南海孔廣陶校註朝聘三執贄四會盟五 \\n ○朝聘三 \\n 朝曰述職「孟子云諸侯朝於天子曰述職一不朝則貶爵再不朝則削地三不朝六師移之○今案陳本僅注孟子二字俞本刪此條」朝以講禮「左傳叔向曰明王之制使諸侯歲聘以志業間朝以講禮再朝而會以示威再會而盟以顯昭明志業於好講禮於等示威於眾昭明於神自古以來未之或失也○今案左傳昭十三年同陳本顯改著俞本刪此條」 \\n 朝聘之道「公羊傳云古者諸侯有朝會之道聘問之禮號辭必稱先君以次相接紀無悅焉不可以並立乎天下有明天子則襄公得為若行乎曰不得也不得則襄公曷為為之上無天子下無方伯緣恩疾者可也何休注曰襄公得為此行也已矣○今案公羊四年朝會八字作會聚之事朝聘之道無次字何注作賢襄公為明義餘同陳俞本据近本改并刪何注「嘉好之事」 \\n 左傳衞子行敬子言於靈公曰會同難嘖有煩言莫之治也其使祝鮀從公曰善乃使子魚若嘉好之事君行師從卿行旅從臣無事焉杜預注子行敬子衞大夫祝鮀大祝子○今案見定四年陳俞增刪太多非原鈔之舊」 \\n 小有述職大有巡功「左傳薳啟疆對楚子曰朝聘有圭享頫有璋小者有述職大者有巡功○今案見昭五年陳本同俞刪」備文德明禮義「白虎通朝者見也五年一朝備文德明禮義也○今案類聚三十九引及陳本同俞刪」講文德明禮讓「春秋?侯秉政尊卑有序各來朝講文德明禮讓天下法制四方受度也如之去也○今案俞本陳本無末句餘同初學記十四御覽五百三十六引說題辭亦無末句惟古微書十一受度下五字作於天子三字」 \\n 考禮修德以尊天子「穀梁傳滕侯薛侯來朝天子無事諸侯相朝正也考禮修德所以尊天子也徐邈注盟會出於有事惟朝為嫌喪葬兵革故著天子無事也○今案見隱十一年陳本刪去徐注餘同馬氏玉函山房輯穀梁徐注一卷未收此條」 \\n 一德以尊天子「白虎通諸侯相聘為相尊敬也故諸侯朝聘天子選鄰國也往朝聘之問天子無恙法度得無變更所以憲禮正刑一德以尊天子者也○今案陳本刪選鄰國二句餘同類聚三十九引白虎通亦無選鄰二句及法度五字所以憲禮作以所尊考禮」 \\n 圖天下事「周禮大行人職春朝諸侯而圖天下之事鄭注云春見諸侯則圖其事之可否圖音考續之言○今案以下四條見秋官俞本刪陳本將下三條增入此條下又案鄭注云圖比陳協皆考績之言本鈔分引為四條故此條考績上但有圖字也」 \\n 陳天下之謨「周禮又云夏宗以陳天下之謨鄭注夏見諸侯則陳其謨之是非者考績之言也○今案陳本注見上俞刪」比邦國之功「又云秋觀以比邦國之功鄭注秋見諸侯則比其功之高下比者考績之言也○今案陳本注見上俞刪」協諸侯之慮「又云冬遇以協諸侯之慮鄭注冬見於諸侯則合其慮之同異協者考績之言也○今案俞刪陳本注見上」習威儀「儀禮聘禮篇未入境壹肄注肄習也習聘之威儀重失誤也○嚴氏校設改誤今案近本儀禮鄭注同陳俞本刪未入境以下」重法度「白虎通諸侯來朝天子親與之合瑞信者正君臣重法度也○嚴氏校患改合今案陳俞本瑞誤忠惟御覽五百三十八引與舊鈔合」從法度「左傳子產相鄭伯如楚舍不為壇曰小適大有五惡說其罪戾請其不足行其政事供其職貢從其時命不然則重其幣帛以賀其福而弔其凶皆小國之福也焉用作壇以招其福○嚴氏校川改用今案左傳褒二十八年小國下兩福字皆作禍又無法度二字餘同陳本標目改法度為時命甚是法度二字實沿上條誤入耳」 \\n 奉珍物「白虎通聘者緣臣子欲和其君父之無恙又當奉土地所生珍物以助是以皆得行聘○今案陳本末句作行聘問之禮類聚三十九引末句作皆行聘禮餘同」結好「周禮大行人職云時聘以結諸侯之好鄭注云天子有事諸侯使大夫來聘親以禮見之禮而遣之所以結其恩好也○今案周禮秋官同陳本有增注」赦過「左傳子產相鄭伯如楚曰僑聞之大適小有五美宥其罪戾赦其過失救其災敗賞其德刑教其不及○今案左傳襄二十八年災敗作菑患陳本亦作患」除慝「周禮大行人職云殷頫以除邦國之慝鄭注慝惡也一服朝之歲五服諸侯皆使卿以聘禮來頫天子天子以禮見之命以政禁之事所以除其惡行也○嚴氏校行也句下刪其惡行矣四字是也今案周禮大行人職同陳本注見上」 \\n 賀福「左傳子產相鄭伯如楚舍不為壇曰小適大有五惡說其罪戾請政事供其職貢從其時命不然則重幣帛以賀其福而弔其凶皆小國之福也○今案左傳襄八年小國之福福字作禍請字下有其不足行其五字餘同俞本刪陳本但注見上又案本鈔子產至賀其四十二字紊在後五行正班爵句下今移正」 \\n 知者慮義者行「穀梁傳會戎於潛會者外為志焉爾智者慮義者行仁者守有此三者然後可以出會鄭注曰智仁義皆君子所體其次不能全備故各以所長為名在上者當器而使之○今案穀梁隱二年志作主餘同惟穀梁鄭注不在今本注疏中耳陳俞本志亦作主陳本並刪鄭注以下非是」 \\n 賓有禮主則擇「左傳周諺有之曰山有木工則度之賓有禮主則擇之謹案滕薛朝會而爭長魯欲使薛讓滕侯言山有抱梓之木則工匠量度擬為器用猶賓客有禮來則主人擇其宜也○今案擇之以上見隱十一年謹案以下則永興引申語也陳俞本皆增注十數句并刪去謹案數語殊謬以後凡有謹案者皆永興申明語」 \\n 大適小有五艾「義已見從時命○今案据此小注足證上文從法度一條當作從命也」正班爵之儀帥長幼之序「左傳公如齊觀社曹翽諫曰朝以正班爵之儀帥長幼之序征伐以討其不然○今案左氏莊二十三年及陳本儀皆作義王氏經義述聞特引此古鈔以證其說之非」輕財重禮「禮記聘義篇聘禮以圭璋聘重禮也已聘而還圭璋此輕財而重禮之莪也諸侯相厲以輕財重禮則民作讓鄭注用之還之皆為重禮財謂璧琮享幣也受之為輕財也○今案陳俞本厲作勵鄭注以下亦有增刪」 \\n 多貨傷德「儀禮聘禮篇多貨財傷於德鄭注云貨天地所生謂玉也君子於玉比德焉朝聘之禮以為瑞節重禮也多之則是主於貨財傷敗其德矣○今案儀禮聘禮無兩財字生上有化字末句德上有為字陳俞本据今本改」 \\n 朝廷之容「周禮保氏職云而養國子以道乃教之六儀三曰朝廷之容鄭注朝廷之容濟濟翔翔○今案周禮地官同陳俞本有增改」容貌舒揚「儀禮聘禮篇眾介北面蹌焉鄭注容貌舒揚也○今案陳俞本同」入有郊勞出有贈賄「左傳薳啟疆對楚子曰朝聘有圭享頫有璋入有郊勞出有贈賄○今案陳本同今本左傳昭五年圭作珪」士迎於境大夫郊勞卿為上擯大夫為承擯士為紹擯「禮記聘義篇聘禮卿為上大夫為承擯士為紹擯○嚴氏校於下句夫字上下斜勒因原鈔脫大字脫為承二字也已照補今案陳俞本同」上公七介侯伯五介子男三介「聘義篇聘禮上公七介侯伯五介子男三介所以貴賤也鄭注此皆諸侯遣卿出聘之介數也○今案近本禮記鄭注及陳俞本皆下無諸侯二字遣作使」三讓而後傳命三揖而後至階「又云聘禮三讓而後傳命三讓而後入門三揖而後至階鄭注此揖讓為擯也三讓而後傳命賓至主人請事時也○今案禮記聘義為擯也作主謂賓也陳俞本照改並有增注」 \\n 致饔餼還圭璋「又云聘義君親禮賓致饔餼還圭璋賄贈饗食燕所以明賓客君臣之義也謹案熟食曰饔牲曰餼此客始至而君致禮也圭以為瑞也使臣執以聘君璋使臣執以聘君夫人也○今案陳俞本牲下加一食字」 \\n 以圭璋聘「禮記聘義篇聘禮以圭璋聘重禮也已聘而還圭璋此輕財而重禮之也諸侯相厲以輕財重禮則民作讓矣○今案俞本刪陳本注見上」私面私覿「又云聘義君親禮賓私面私覿謹案私面私覿謂傳來聘禮訖賓乃私以已物面見主國之卿以本國貨見於其主君也○今案陳俞本刪傳來二字以及本國貨四字己物作己禮物見於其主作覿見主國餘同」 \\n 歸時事於宰旅「左傳晉宣子聘於周王問諸事對曰晉士起將歸時事於宰旅無他事矣王聞之曰韓氏其昌阜於晉乎辭不失舊案大國之卿與天子之上士同三命故稱士時事四時貢獻之事也宰旅冢宰之下士不敢斥尊○今案左傳襄二十八年問諸作使請餘同陳本刪去案語」 \\n 致馬資於有司「禮記少儀篇君將適他臣如致金玉貨貝於君則曰玫馬資於有司鄭玄注適他行朝會也○今案禮記鄭注同陳俞本並有增注」職貢不乏「左傳云叔侯曰魯之於晉也職貢不乏玩好時至公卿大夫相繼於朝史不絕書府無虛月○今案左傳襄二十九年同陳俞本職貢作貢賦非是」相繼於朝「左傳叔侯已見上○今案俞本陳本同」周之宗盟異姓為後「左傳云使羽父請於薛曰周之宗盟異姓為後寡人若朝於薛不敢與諸任齒案宗尊也滕薛俱朝魯而爭長滕魯同姓在前異姓在後故請薛侯也○今案見左傳隱十一年宗尊以下是虞永興引申語陳本刪注」 \\n 六年一朝「尚書周官篇六年一朝孔安國云五服侯甸男采衞六年一朝也尚書周官篇名以下則是永興案語也陳本刪安國以下」五年再朝「左傳曹伯來朝禮也諸侯五年再相朝以修王命古之制也○今案見左傳文十五年俞本刪陳本同」三年大聘五年一朝「王制篇諸侯之於天子比年一小聘三年一大聘五年一朝鄭注大聘使卿朝君自行此大聘與朝晉文之時所制○今案禮記王制鄭注及陳本同」三歲而聘五歲而朝「左傳鄭遊吉如晉送少姜之葬曰昔文襄之霸命諸侯三歲而聘五歲而朝者禮也○案左傳昭三年命作令無者禮也三字陳俞本有增注」歲相問也「周禮大行人職凡侯之邦交歲相問也鄭注小聘曰問謹案邦國諸侯相交之禮比年一小聘也○嚴氏校小一改一小今案近本大行人職同陳本合下一條刪去謹案二句」殷相聘也「又云凡侯之邦交殷相聘也鄭注殷中也久無事又於殷朝者及而相聘也父死子立曰世○今案近本周禮大行人同」春見曰朝夏見曰宗「又大宗伯云春見曰朝夏見曰宗鄭注此以諸侯見王為文也朝猶朝也欲其來之早也宗尊也欲其尊王也○今案周禮春官大宗伯同」秋見曰覲冬見曰遇「周禮大宗伯職秋見曰覲冬見曰遇鄭注此以諸侯見王為文覲之言勤也欲其勤王之事遇猶偶也欲其不期俱至也○今案陳本俱至作偶至」時見曰會殷見曰同「又曰時見曰會殷見曰同鄭注此以諸侯見王為文也時也者言無常期也諸侯有不順服者王將有征討之事為壇於國外合諸侯而命事殷猶眾也王如不巡狩則六服盡朝禮既畢王亦為壇合諸侯以命政焉所命之政如巡狩殷見四方分來徧○今案周禮大宗伯同」 \\n 殷頫曰視時聘曰問「又云殷頫曰視時聘曰問鄭注頫者眾也一服朝之歲以朝者少諸侯乃使卿以大禮眾聘焉時聘者言無常期天子有事乃使大夫聘焉○今案近本春官大宗伯注無頫者眾也句又無使大夫三字餘同」 \\n 入覲於王「毛詩韓奕篇以其介圭入覲於王鄭箋云諸侯秋見天下曰覲韓侯以見於宣王而奉其禮貢國之所寶也○嚴氏校於王下刪鄭箋見三字衍文也今案鄭箋奉其作奉享之所作所出之陳本刪韓侯以下三句」 \\n 入見天子「應貞華林園詩峩峩列辟■〈？？赤〉■〈？？赤〉虎臣恭時貢職入覲天人備言錫命羽蓋朱輪○今案宋刻文選■〈？？赤〉■〈？？赤〉作赫赫恭作修餘同俞本恭作順朱作珠陳本峩誤裁辟誤辭虎臣作庶民又脫錫命二句考晉書音義■〈？？赤〉赫同」 \\n 朝於明堂「禮記明堂位篇昔者周公朝諸侯於明堂之位鄭注周公攝王位以明堂之禮儀朝諸侯也○今案禮記鄭注同陳俞本均有增改」朝於甘泉「漢書單于朝天子於甘泉宮漢寵以位在諸王上○今案見漢書宣帝紀陳俞本頗多刪改」沐浴而朝「論語憲問陳成子弒簡公孔子沐浴而朝告于哀公曰陳恒弒其君請討之馬注曰成子齊大夫陳恒也將告君故先必齊戒沐浴也○今案馬注末句作故先齋齋必沐浴餘同陳本俞本但注孔子一句」 \\n 盛服將朝「左傳趙宣子盛服將朝尚早坐而假寐○今案見左傳宣二年陳俞本尚改上寐改寢」星陳夙駕「曹植應詔詩肅承明詔應會皇都星陳夙駕秣馬脂車○今案魏志十九及文選同陳本有增注」結四連騎「史記子貢結四連騎束帛之幣以聘享侯所至國君無不分庭見禮也○今案史記貨殖傳四作駟見禮作與之抗禮陳俞本已照改」和鸞雍雍「毛詩蓼蕭云鞗革沖沖和鸞雍雍毛萇云鞗轡也革轡首也沖沖垂飾貌在軾曰和在鑣曰鸞謹案此說天子之車飾也諸侯燕見天子天子必乘車迎於門是以云然○今案毛詩作忡忡阮氏校記云唐石經相臺本作沖沖與原鈔合此說以下數語永引鄭箋陳俞本均有刪改」 \\n 其旂渒渒「毛詩采菽云其旂渒渒鸞聲嘒嘒毛萇云鸞鈴也在衡上渒渒動也中節也言來朝諸侯服飾盛也○今案今本毛傳無鸞鈴也六字及言來朝九字此是永引隋時古本也俞本刪陳本亦有刪改」 \\n 君子來朝言觀其旂「又云君子來朝言觀其旂謹案君子諸侯也畫交龍曰旂諸侯來朝王使行人迎之因觀其衣服乘車之盛所以示敬且省禍福也○今案諸侯來朝至福也是參用采菽箋語陳本注見上二字」 \\n 君子至止鸞聲嘒嘒「○今案此見小雅庭燎篇本鈔脫去小注與下條混合」既見君子我心寫兮「毛詩蓼蕭既見君子我心寫兮謹案君子謂天子也遠國來朝見於天子我心寫兮者舒其情意無留恨者也○今案此條舊鈔脫去標目與上條誤混為一茲据陳本訂正惟謹案以下陳本改用鄭箋非是」 \\n 三公北面東上「禮明堂位篇昔者周公朝諸侯於明堂之位天子負斧扆南鄉而立三公中階之前北面東上○今案陳本將下五條注增入此條內并增諸男五狄兩條俞本亦有增注」諸侯西面北上「義見上諸侯阼階之東西面北上○今案俞刪陳本注見上」諸伯之國西階「義已見上三公北面諸伯之國西階之西東面北上○今案俞本刪陳本注見上」 \\n 八蠻之國南門之外「義見上三公北面諸侯西面八蠻之國南門之外北面東上○今案俞本刪陳本注見上」九夷之國東門之外「義見上三公北面九夷之國東門之外西面北上○今案俞本刪陳本注見上」六戎之國西門之外「義見上三公北面六戎之國西門之外北面東上○今案俞本刪陳本注見上」 \\n 四塞告至「禮明堂位篇四塞世告至鄭注四塞謂畿服蕃服鎮服在四方為蔽塞者也新王新君即位則至者也○今案明堂位注畿作夷無新王二字据阮氏校勘記云考文引古本足利本有新王二字與本鈔合陳俞本照近本刪此二字非也餘亦有增注」 \\n 四海來假「毛詩四海來假來假祁祁箋云天下蒙高宗之政令皆得其所而來朝貢獻其至也祁祁然眾多○今案商頌元鳥篇鄭箋蒙高宗作蒙王餘同陳俞本於箋云下改注假至也二句非是」 \\n 九州貢職「明堂位篇九采之國應門之外北面東上鄭注九采九州之牧典貢職者也正門謂之應門也○今案陳俞本皆增注入四塞一條將此注刪去」六服盡朝「周職方氏云殷國亦如之鄭注殷猶眾也十二歲王若不巡狩則六服盡朝謂之殷國其戒四方諸侯與巡狩同○今案職方氏注同陳俞本改兩國字為同誤也」諸侯朝天子有朝宿之邑「公羊傳鄭伯以璧假許田易之也易之則其言假之何為恭也有天子存則諸侯不得專地也許田者何魯朝宿之邑也諸侯時朝於天子天子之郊諸侯皆有朝宿之邑焉謹案朝王而宿止於此邑也○今案見公羊桓元年陳俞本刪去案語俞并改恭為公」 \\n 諸侯朝天子為宮三百步「儀禮覲禮篇云諸侯朝天子為宮方三百步四門壇十有二尋深四尺鄭玄注深謂高也從上曰深○王石華校標目補朝字今案覲禮篇朝天作於天陳俞本亦然並刪鄭注以下」 \\n 延州聘晉「左傳吳子使延州來聘於上國遂聘於晉以觀諸侯○今案見左傳昭二十七年陳俞本改延州來為延陵季子殊謬」宣子聘周「左傳晉韓宣子聘於周王使請事對曰晉士起將歸時事於宰旅無他事矣○今案見左傳襄二十六年俞本刪陳本注見上」完客所館高其閈閎「又曰鄭伯如晉子產使盡壞其館之垣而納車馬士文伯讓之曰敝邑以政刑之不修寇盜充斥無若諸侯之屬辱在寡君者何是以令吏人完客所館高其閈閎厚其墻垣以無憂客使今吾子壞之雖從者能戒其若異客何○今案見左傳襄三十一年俞本刪陳本多增注」 \\n 族談「周禮巿士職云禁慢巿錯立族談者鄭玄云錯立族談違其位僔語也○今案周禮秋官注同陳俞本有增改」爭長「左傳滕侯薛侯來朝爭長薛侯曰我先封滕侯曰我周之卜正也薛庶姓也我不可以後之○今案見左傳隱十一年俞本刪陳本注云見上」聘覲禮廢君臣位失「禮記經解篇云聘覲之禮廢則君臣之位失諸侯之行惡而倍畔侵淩之敗起謹案聘覲是依時次第接見於君今若廢之是君臣之位失也○今案俞本刪陳本注中脫廢字並刪謹案以下」 \\n 老子在身己未集曲路遂通庭「○今案陳俞本脫此條」 \\n ○執贄四 \\n 執贄致敬「穆天子傳云天子賓於西王母仍執玉白圭玄璧以見西王母郭注執贄者致敬也○今案平津館本穆天子傳執下無玉字陳俞本亦然又以見下刪八字」 \\n 見君有贄「白虎通臣見君有贄贄者質也質已之誠致已之悃愊也○今案見白虎通卷三文質篇陳俞本質己十字改作致己質誠也五字以下又增注十一句」 \\n 蕃國世見貴寶為質「周禮大行人職云九州之外謂之蕃國世一見各以其所貴寶為贄鄭注各以其所貴寶為贄則蕃國之君無執玉瑞者所貴寶見傳者若犬戎獻白鹿是也○今案陳俞本蕃作藩又獻下增白狼二字」 \\n 六幣「又云小行人職掌邦國賓客之禮籍以待四方之使者合六幣圭以馬璋以皮璧以帛琮以錦琥以綉琪以黼此六物者以和諸侯之好故也○今案陳俞本并同」五玉「尚書舜典五玉三帛孔安國云玉五等諸侯瑞圭璧也謹案王鎮圭也公桓圭伯躬圭子穀璧男蒲璧○今案孔傳云五等諸侯執其玉器謂圭璧與本鈔微異陳本刪安國句以下俞本脫鎮圭五句玉五等作五玉亦誤」 \\n 以玉作六瑞以等邦國「周禮春官大宗伯職以玉作六瑞以等邦國鄭注等猶齊等也謹案以圭玉為瑞信執以表贄也○今案陳俞本齊下脫等字並刪謹案二句」 \\n 以禽作六贄以等諸臣「又云宗伯以禽作六贄以等諸臣鄭注贄之言至所執以自致也謹案皮帛羔雁雉鶩雞以為贄也○今案周禮春官大宗伯同陳俞本脫謹案以下」 \\n 繅籍五采「周禮典瑞職玉搢大圭繅藉五采五就鄭注釋於地繅雜采也○今案釋於地三字係沿下文奠圭於繅一條鄭注誤入繅雜采也句係賈疏文陳俞本只存五就以上亦有所見」天子鬯「禮記曲禮篇云凡贄天子鬯諸侯圭卿羔大夫雁士雉庶人之贄鶩童子委贄而退鄭注贄之言至也天子無客禮以鬯為贄者不用告神為至也○嚴氏校標目？改鬯小注系改圭補土字庶人之贄四字今案鄭注不用作唯用阮氏校記云唯當作灌是也陳俞本据近本改作唯用」 \\n 奠圭於繅「儀禮覲禮篇奠圭於繅上鄭注謂釋於地也繅雜采也○今案?鄭注無雜采句蓋沿上文五采一條小注誤入」天子圭「儀禮朝天子圭與繅皆九寸刻上寸半鄭注圭贄瑞為信者也○今案儀禮聘禮鄭注作圭所執以為瑞節也餘同陳本朝字及剡上以下俞本刪鄭注一句」王搢大圭「周禮典瑞職王搢大圭鄭注搢謂垂之於紳帶之閒若帶佛也大圭長三尺杼上終葵首也○今案典瑞注垂作臿餘同陳本刪鄭注以下」王執鎮圭「又周禮大宗伯職鄭注鎮安也所以安四方也鎮圭者蓋以四鎮之山為瑑飾圭長尺有二寸謹案天子以鎮圭為贄者也○今案鄭注同陳本刪注俞本并鎮圭桓圭為一條」公執桓圭「又云大宗伯鄭注云公二王之後及王之上公也雙植謂之桓桓宮室之象所以安其上也桓圭蓋亦以桓為瑑飾圭長九寸謹案公以桓圭為贄者也○嚴氏校及下刪王之後三字衍文也今案春官鄭注同陳本無注」 \\n 侯執信圭「又云大宗伯鄭注信當為身蓋以人形為瑑飾欲其慎行以保身也圭七寸謹案侯以身圭為贄○今案春官鄭注侯伯本同一條永興特分注耳俞本刪陳本注」 \\n 伯執躬圭「又云大宗伯鄭注躬圭蓋以人形為瑑飾欲其慎行以保身也圭長七寸謹案伯以躬圭為贄也○伐案與上一條同」子執穀璧「周禮大宗伯鄭注穀所以養人玉成以穀為瑑飾璧徑五寸不執圭者未成國也謹案子以穀璧為贄者也○今案周禮子男二句鄭注本合為一條永興特分引耳陳本刪注俞本併穀璧蒲璧為一條」 \\n 男執蒲璧「又大宗伯鄭注蒲為席所以安人也玉或以蒲為瑑飾璧徑五寸不執圭者未成國謹案男以蒲璧為贄者也○嚴氏校安下刪女字衍文也今案與上條同」孤執皮帛「周禮大宗伯鄭注皮帛者束帛而表之以皮為之飾也皮虎豹之皮帛如今璧色繒也謹案孤卿執以為贄者也○今案俞本同陳本有增注」卿執羔「白虎通云卿以羔者取其羣而不失其類也雁取其候時而行也謹案卿執羔以為贄者也○今案白虎通文篇云卿以羔者取其羣不黨本鈔其羣下脫不黨二字耳考周禮大宗伯注又云羔取其而不失其類也雁取其候時而行也以下一條引白虎通後引周禮例之則本鈔而不失上當補周禮注取其羣六字陳俞本乃刪去白虎通徑注大宗伯文則又非矣」 \\n 大夫雁「白虎通云大夫以雁為贄者何取其飛成行列也又周禮春官大宗伯注曰取其候時而行謹案大夫以雁為贄者也○今案白虎通文質篇同陳俞本但注大宗伯非是」 \\n 大夫以羔「儀禮士相見禮篇鄭注云上大夫卿也羔取其從帥羣而不黨也謹案上大夫以羔羊為質者也○今案士相見禮注同陳俞本脫」士以雉贄「儀禮士相見禮篇鄭注贄所執以至者君子見於所茵敬白虎通士以雉為贄者何取其不可誘之以食脅之以威暴死不可畜謹案士以雉為贄者也○今案近本士相見禮同白虎通文質篇脅作懾暴作必畜上有生字考御覽五百三十九引白虎通惟暴作必餘同本鈔」 \\n 冬用雉「儀禮士相見禮云鄭注贄所執以至者君子見於所尊敬必執贄以將其厚意也士贄用雉者取其耿介交有時別有倫也雉必以死者謂其不可生服也○今案陳本將夏用腒一條並載注中」 \\n 夏用腒「儀禮一相見禮篇鄭注贄所執以至者君子見於所尊必執贄以將其厚意也夏用腒備腐臭也○今案尊下當補敬字陳本併注於上條」庶人贄鶩「周禮大宗伯職云工商執雞鄭氏注雞取其守時而動也謹案工商以雞為贄者也○今案春官大宗伯同惟標目庶人句當補注大宗伯云庶人執鶩抑或注曲禮下庶人之贄匹鄭注云說者以匹為鶩於本鈔贄鶩二字尤有根据陳本擅改贄為執分標鶩雞二條而併本注於執皮帛條下頗非」 \\n 野外無贄以纓拾矢「曲禮野外軍中無贄以纓拾矢可也鄭注云非為禮之處用物相禮而已纓馬樊纓也拾謂射韝○嚴氏挍也纓改纓也今案陳俞本同」婦人之贄脯脩棗栗「曲禮婦人之贄椇榛脯脩棗栗鄭注婦人無外事見以羞物也椇榛木名也有實今邳郯之東食之榛似栗而小○今案曲禮鄭注同陳俞本刪木名以下四句」蓋信之言也身外事「○今案陳俞本刪此條」 \\n ○會盟五 \\n 約信曰誓蒞牲曰盟「曲禮約信曰誓蒞牲曰盟鄭注蒞臨也坎用牲臨而讀其盟書也○今案近本曲禮及陳俞本蒞作涖餘同」盟所以周信「春秋左傳吳子使太宰請尋盟公不欲使子貢對曰盟所以周信也故心以制之玉帛以奉之明神以要之杜預曰周固也制其義也奉之奉贄明神也結其信也要之為福也○今案左傳哀十二年杜注要之句作要以禍福餘同陳俞本皆脫杜注以下」 \\n 盟足以結信「國語吳語云越王命諸稽郢行成於吳將盟稽郢辭曰以盟為有益邪前盟口血未乾足以結信矣以盟為無益邪君王釋甲兵之威以臨使之而胡重於鬼神以自輕也吳王乃許之荒成不盟賈曰荒空也○王石華校是改足今案陳俞本命作使釋作舍賈作注又陳本脫行成六字俞本脫於吳二字餘同」 \\n 會同盟誓之辭「周禮太祝職云作六辭以通上下親疏遠近四曰會鄭玄注曰會會同盟誓之辭也○王石華校標目問改同今案近本春官太祝同陳俞本皆有增注」會禮之經「左傳會於商任齊侯衞侯不敬叔向曰二君者必不免會朝禮之經也禮政之輿也政身之宗也怠禮失政失政不立是以亂也○今案左傳襄二十一年宗作守餘同陳俞本亦作守又免下脫會字是以上脫不立句」 \\n 再朝而會再會而盟「左傳晉人將尋盟齊人不可叔向告於齊曰明王之制使諸侯歲聘以志業再朝而會以示威再會而盟以顯昭明志業於好講禮於等示威於眾昭明於神自古以來未之或失也謹案諸侯事牧伯使聘問閒朝三歲一朝者也○今案見左傳昭十三年再巿上有閒禮以講禮句故虞永興案語有閒朝之文也陳俞本刪尋盟二句及志業以下又顯改者」 \\n 丹書之信白馬之盟「漢書表云尊王子弟誓曰黃河如帶太山如礪其國永存遠及苗裔申以丹書之信重以白馬之盟○今案漢書高它高后文功臣表序無尊王句礪作厲其國作國以陳俞本刪表字及尊王五字遠改爰餘同」 \\n 會以示威「左傳叔向曰明王之制使諸侯歲聘以志業閒朝以講禮再朝而會以示威再會而盟以顯昭明○今案俞本刪陳本無注」會以待事「曲禮史載筆鄭注謂從於會同各持其職以待事也史以筆載事○今案曲禮注及陳本皆無史以筆五字餘同」掌其盟約及其禮儀「周禮司盟職凡邦國有疑同則掌其盟約之載及其禮儀北面詔明神既盟則貳之○今案周禮司盟作禮莪釋文云義音儀餘同俞本刪陳本同」梐枒再重「周禮掌舍職掌王之同之舍設陛枒再重杜子春曰梐枒謂行馬○今案天官掌舍枒作枑考易豶牙一作豶互互古作□故枑亦可作枒也陳俞本杜注以下均改鄭注餘同」設表為位「左傳單子會韓宣子于戚眎下言徐叔向曰單子其將死乎朝有著定會有表會朝之言必聞於表著之位杜預注曰著定朝內列位常處謂之表著也野會謂設表以為位也○今案見左傳昭十一年陳本刪俞本同」 \\n 珠盤玉敦「周禮玉府職若合諸侯則供珠盤玉敦鄭注云敦盤？也珠玉以為飾也古者以珠盤盛血割牛耳尸盟者執之○今案周禮天官玉府盤作槃又盤？作槃類餘同俞本無注陳本有增改」 \\n 飾陳其牲「國語齊語曰桓公與諸侯飾牲為載以約誓於上下庶神賈遠注曰飾牲陳其牲載書以加於牲上不歃血上下庶神天地之羣神也○今案陳俞本脫羣神以上二句餘同」 \\n 為載書「左傳同盟載於戲鄭服也將盟鄭六卿公子雞公子發公子嘉公孫輒公蠆公孫舍之及其大夫門子皆從鄭伯晉士莊子為載書曰自今日既盟之後鄭國而不唯晉命是聽而或有異志者有如此盟○今案左傳襄九年同盟下無載字餘同陳俞本舍下均脫之字非也」 \\n 掌盟法「周禮司盟職司盟掌盟載之法鄭注載盟辭也盟者書其辭於策殺牲取血坎其牲加書於上而埋之謂之載書○今案陳俞本同」執牛耳「左傳晉師將盟衞侯於鄟澤衞人請執牛耳杜預注盟禮尊者涖牛耳主次盟者○今案見左傳定八年陳本脫鄟澤二句及次盟句」割牛耳「周禮玉府職鄭注合諸侯者必割牛耳取其血歃之也○嚴氏校歃之句下刪何也二字今案陳本刪鄭注以下」埋書「左傳宋寺人柳有寵太子佐惡之華合比曰我殺之柳聞之乃坎用牲埋書而去公曰合比將納亡人之族既盟於郭北矣杜預注亡人華臣也○今案左傳昭六年郭北作北郭去作告陳俞本亦然」 \\n 歃血「左傳晉楚將盟於宋西門外晉楚爭先杜注爭先者歃血也○今案見左傳襄二十七年陳本同俞本刪西門句」坎用牲加書於其上「周禮詛祝職云作盟詛之鄭注云載辭為辭而載之於策坎用牲加書於其上也○今案陳俞本鄭注上增經文二」欿用牲加書徵之「左傳宋公太子痤美而很寺人惠墉伊戾為太子內師而無寵秋楚客聘於晉過宋太子知之請野享之公使往伊戾請從遣之至則欿用牲加書徵之而聘告公曰太子將為亂既與楚客盟矣杜注詐作盟處為太子反徵驗也騁馳也○今案左傳襄二十六年墉作墻餘同陳俞本亦作墻並刪杜注以下妄增經文五句」 \\n 衞社稷「又曰齊高厚相太子光以先會諸侯於鍾離不敬士莊子曰高子相太子以會諸侯將社稷是衞而皆不敬棄社稷也其將不免乎○今案見左傳襄十年陳俞本同」謀王室「又曰夏會於黃父謀王室也杜預云王室有子朝之亂謀定之○今案見左傳昭二十五年陳俞本同」討不庭「又左傳曰晉士燮會楚公子罷盟於宋西門外曰晉楚相加戎謀其不協以討不庭杜注討背叛不來在王庭者○今案見左傳成十二年陳俞本均有增刪」謹不信「周禮秋官司盟職盟萬之犯命者詛其不信者鄭注盟詛者欲相共惡之也犯命犯君教令也不信違約者也○今案陳本同俞本刪教令句」恤病討貳「左傳晉原穀宋華椒衞孔達曹人同盟於清丘曰恤病討貳於是卿不書不實其言也杜注宋伐陳衞救之不討貳也楚伐宋晉不救不恤病也○今案見左傳宣公十二年陳俞本同」 \\n 大無侵小「又曰諸侯還自浙上盟於督陽大無侵小執邾悼公以其伐我故也○今案陳俞本刪督陽以上十字考左氏襄十九年傳浙作沂餘同」同恤災危「又曰晉士燮會楚公子罷盟於宋西門之外曰凡楚晉無相加戎好惡同之同恤災危備救凶患若有害楚則晉伐之在晉楚亦如之交贄往來道路無壅謀其不協而討不庭有踰此盟明神殛之俾隊其師無克祚國杜注贄幣也討背叛不來在王庭者殛誅也俾使也隊失也○今案見左傳成十二年灾作菑陳本刪注俞本標目改恤菑救凶」 \\n 無相害也「又曰癸亥王子虎盟諸侯於王庭要言曰皆獎王室無相害也有渝此盟明神殛之俾隊其師無克祚國及而玄孫無有老幼○今案左傳僖二十八年及而作及其阮氏校記云石經宋本皆作及而元孫與本鈔正合俞本刪陳本增注數句」 \\n 祈明神「周禮司盟職凡盟詛各以其地城之眾庶共其牲而致焉既盟則為司盟共祈酒脯鄭注使其邑閭出牲而來盟既又使出酒脯司盟為之祈明神不信者必凶○今案周禮秋官及陳本同」 \\n 誓庶神「國語齊語桓公與諸侯飾牲為載以待誓於上下庶神賈逵注上下主天神也言羣臣也○今案宋明道本國語待誓作約誓本鈔上葉引亦作約誓又上葉引賈注上下庶神天地之羣神也均可與此條互訂俞本刪陳本無注」 \\n 盟將告神犯之不善「左傳孔丘曰裔不謀夏夷不亂華俘不干盟兵不偪好于神為不祥杜注盟將告神犯之為不善○今案見左傳定公十年陳本同」盟誓之言豈敢背之「乂曰楚子伐鄭子駟將及楚平子孔子蟜曰與大國盟口血未乾而背之可乎子駟曰吾盟固云唯強是從今楚師至晉不我救則楚強矣盟誓之言豈敢背之且要盟無質神弗也所臨唯信信者言之瑞之善之主也是故臨之明神不蠲要盟背之可也杜預注曰質主也瑞符也神臨之也蠲潔也○今案左氏襄九年傳同陳俞本蟜作高又陳本脫杜預以下俞本脫是故以下」 \\n 背盟不祥「又曰劉康公徼戎將遂伐之叔服曰背盟而欺大國不信神人弗助將何以勝○今案左傳成元年大國下有此必敗背盟不祥欺大國不義三句無不信二字餘同」 \\n 敢有異志「又曰鄭公子騑曰自今日既盟之後鄭國而不唯有禮與彊可以庇民者是從而敢有異志亦如此盟○今案見左傳襄九年陳本同」明神殛之「又曰癸亥王子虎盟諸侯于王庭要言曰皆獎王室至明神殛之俾隊其師無克祚國及而玄孫無有老幼君子謂是盟也信○今案左傳僖二十八年王室下尚有二句已詳本鈔上葉故此條明神上有至字是櫽括之辭」 \\n 明神是殛「又曰晉人復衞甯武子與衞人盟於宛濮曰君臣不協以及此憂今天其衷使皆降心以相從也不協之故用昭乞盟於爾大神有渝此盟以相及也明神先君是糾是殛國人聞此盟也而後不貳○今案見左傳僖二十八年俞本刪陳本有增注」 \\n 有踰此盟以相及也「又曰晉人復衞侯甯武子與衞人盟於宛濮曰天禍衞國君臣不協以及此憂今天誘其衷使皆降心以相從也不協之故用昭乞盟於爾大神以誘天衷自今日已往既盟之後行者無保其力居者無懼其罪有渝此盟以相及也○王石華校反改及表改衷今案與上條同俞本刪陳本云注見上」 \\n 主諸侯「又曰趙文子為政言於衞侯曰晉為盟主諸侯或相侵也則討而使歸其地今烏餘之邑皆討類也而貪之是不為明主也請歸之○今案左傳襄二十六年不為明主作無以為盟主餘同」 \\n 為盟主「國語魯語云子服惠伯見韓宣子曰夫盟信之要也晉為盟主是主信也若盟而棄魯侯信抑闕矣賈逵注曰闕者缺也○今案闕矣以上近本魯語同陳本夫盟改大國盟又刪賈逵以下」 \\n 合諸侯以崇德「左傳云合諸侯以崇德休會而列姦何以示後嗣夫諸侯之會其德刑禮義無國不記記姦之位君盟替矣作而不記非盛德也○今案見左傳僖七年陳俞本同」 \\n 合諸侯而命政「周禮大行人職殷同以施天下之政鄭注為壇於國外合諸侯而命政謂邦國之九伐也○今案周禮鄭注伐作法餘同陳俞本增入鄭注數句」兵車之屬六「國語齊語桓公朝諸侯於楊谷兵車之屬六注云魯莊十三年會於北杏十四年會於郅十五年復會於郅魯僖元年會於檉十三年會於傶十六年會於淮也○今案宋明道本國語楊谷作陽穀于□作于鹹俞本注刪陳本照改並有增注」 \\n 衣裳之會三「公羊傳桓公衣裳之會三兵車之會六○今案俞本同陳本改標乘車之會三無注」再合諸侯三合大夫「左傳祁午為趙文子曰子相晉國以為盟主於今七年矣再合諸侯三合大夫服齊狄寍東夏平秦亂城湻于師徒不頓國，家不罷民無謗讟諸侯無怨天無大災子之力也○今案左傳昭元年陳俞本頓作煩」 \\n 吳晉爭長「國語吳語云吳王夫差乃興師北征闕為深溝通於商魯之閒以會晉公午於黃池吳晉爭長未成賈逵注曰長先者也○今案近本吳語及陳俞本均無通字」楚爭盟「左傳臧宣叔令修賦繕完具守備曰晉楚爭盟齊師必至雖晉人伐齊楚必救之是齊楚同我也知難而有備乃可以逞○王石華校標目明改盟今案見左傳成元年陳本刪俞本增注結好二句」 \\n 信子之言「又曰小邾射以勾繹來奔曰使季路要我吾無盟矣使子路子路辭季康子使冉有謂之曰千乘之國不信其盟而信子路之一言子何辱焉○今案見左傳定十四年一言句無路字陳俞本同」 \\n 嘖有煩言「左傳劉文公合諸侯於召陵衞子行敬子言於靈公曰會同難嘖有煩言莫之治也其使祝鮀從公曰善乃使子魚杜注嘖至也煩言怨爭也祝鮀太祝子魚○王石華校標目者改嘖今案見左傳定四年怨作忿陳俞本刪杜注以下」 \\n 薳罷賦既醉「又曰楚薳罷如晉蒞盟晉侯享之將出賦既醉叔向曰薳氏之有后於楚國也宜哉承君命不忘敏杜注既醉詩大雅也既醉以酒既飽以德君子萬年介爾景福以美晉侯比之太平君子也○今案左傳襄二十七年及陳俞本后皆作後」 \\n 韓子賦丑弓「又曰晉侯使韓宣子來聘公享之韓子賦角弓季武子拜曰敢拜子之彌縫弊邑寡君有望矣杜注角弓詩小雅也取其兄弟婚姻無胥遠矣言兄弟之國宜相也○今案左傳昭二年及陳俞本弊作敝又陳本刪杜注以下」 \\n 北堂書鈔卷第八十一 \\n  \\n 　"}
{"章节": "●北堂書鈔卷第八十二   禮儀部三", "正文": "　 \\n ●北堂書鈔卷第八十二　禮儀部三 \\n 　 \\n  \\n 隋祕書郎虞世南撰南海孔廣陶校註饗燕篇六 \\n ○饗燕篇六 \\n 天子當陽諸侯用命「左傳衞甯武子來聘公與之燕為賦湛露及彤弓不辭又不答賦使行人私焉曰臣以為肄業及之也昔諸侯朝正於王王燕樂之于是乎賦蓼蕭湛露天子當陽諸侯用命也○今案文四年燕樂作宴樂無蓼蕭二字」 \\n 饗燕之禮親四方賓客「周禮大宗伯職饗燕之禮親四方之賓客鄭注云賓客謂朝聘者也四方賓客來朝聘王為設享燕之禮足親四方之賓客也○今案春官注無四方來朝三句蓋永興引申語陳本已照刪」 \\n 食饗之禮所以仁賓客也「禮記仲尼燕居篇子曰射響之禮所以仁鄉黨也食饗之禮所以仁賓客也鄭注云仁猶存也凡存此者所以全善之道也射鄉食饗存生之善者也○今案仲尼燕居注同」明君臣之義「禮記射義篇古者諸侯之射也必先行燕禮所以明君臣之義也謹案燕禮者體解折節升之於俎示慈惠者也出禮記射義○今案出禮記射義五字衍文也謹案以下是永興引申語」 \\n 設賓主之禮「禮燕義篇諸侯燕禮之義設賓主飲酒之禮鄭注設賓主者飲酒致也○今案燕義注同」饗以訓恭儉燕以示慈惠「左傳晉郄至如楚楚子饗之郄至曰侯間於天子之事則相朝也於是乎有燕饗之禮饗以訓恭儉燕以示慈惠恭儉以行禮慈惠以布政案以講恭儉之禮使天下君臣父子庶士知其儉也○今案成十二年郄作郤燕饗作享宴案以三句是永興引申語陳俞本亦剛去」 \\n 恭儉以行禮慈惠以布政「又曰注與上同○今案詳上條」以明貴賤「禮燕義篇諸侯燕禮之義俎豆牲體薦羞皆有等差所以明貴賤之禮○今案禮記燕義篇之禮二字作也字」以觀威儀「左傳晉侯使郄犨送孫林父衞侯享苦成叔甯惠子相苦成叔傲甯子曰苦成叔家其亡乎古之為饗食也以觀威儀省禍福也○嚴氏校禍福下增之者二字未知所據今案成十四年傳亦無此二字」 \\n 公當饗卿當燕「又曰晉侯使士會平王室王享之原襄公相禮殽蒸武子私問王聞之召武子曰季氏而不聞乎王享有體薦燕有折俎公當饗卿當燕王室之禮也杜注云公謂諸侯也○今案見宣十六年」 \\n 莫敢與君亢禮「禮記燕義篇諸侯燕禮之義使宰夫為獻主臣莫敢與君亢禮謹案亢者敵禮也臣有尊卑之職不敢敵體也○今案陳本無注」不以公卿為賓「禮義篇侯燕禮之義不以公卿為賓而以大夫為賓為疑也鄭注疑自下上至之辭也公卿尊矣復以為賓則尊與君大相近○今案近本禮記燕義同」小卿次上卿大夫次小卿「又云侯燕禮之義小卿次上卿大夫次小卿士庶子以次就位○今案近本禮記燕義同」陳其薦俎序其禮樂「禮仲尼燕居篇子曰兩君相見揖讓而入下管象武夏籥序興陳其薦俎序其禮樂備其百官而後君子知仁焉○今案近本禮記同陳本改注孔子閒居」備物之饗以象其德「左傳冬王使周公閱來聘饗有昌歜白黑形鹽辭曰國君文足昭也武可畏也則有備物之饗以象其德薦五味差嘉穀鹽虎形以獻其功吾何以堪之杜注嘉穀熬稻黍也象其文鹽虎形以象武者也○今案見僖三十年」 \\n 饗有體薦燕有折俎「又曰晉侯使士會平王室定王饗之原襄公相禮殽蒸武子私問其故王聞之召武子曰季氏而弗聞乎王享有體薦燕有折俎杜注享則半體而薦之燕則體解節折升之於俎物皆可食○王石華校標目焉改燕今案見左傳宣十六年」 \\n 饗尚腶脩「禮記郊特牲云大享尚腶脩而已矣鄭注大享饗諸侯也謹案腶搏肉為脯也脩乾脯也此是不享味也○王石華校標目假改腶今案郊特牲注同謹案以下是永興引申語」饗有昌歜「左傳冬王使周公閱來聘饗有昌歜曰黑形鹽杜注昌歜昌蒲之葅也○王石華校標目歌改歜今案見僖三十年」既有肥羜「毛詩既有肥羜以速諸父長萇羜未成羊也天子謂同姓諸侯曰父謹案速召也謂置酒有羜召族人而並飲也○今案見小雅伐木篇謹案以下亦參用鄭箋」曰殺羔羊「毛詩七月朋酒斯享曰殺羔羊毛萇云享者鄉人以狗大夫加以羔羊兩尊曰朋鄭注十月民事畢無飢寒憂國君間于政事而享羣臣○今案豳風七月篇享作饗餘同」 \\n 其殽維何炰鱉鮮魚其蓛維何維筍及蒲「毛詩韓奕篇顯父餞之清酒百壺云云毛萇蓛菜殽也筍竹也蒲蒲蒻也鄭箋炰鱉以火熟之也鮮魚中膾者也筍竹萌也蒲深蒲也○今案見大雅蕩之什陳本脫毛萇傳三句」清酒百壺「又見上謹案顯父有顯德者也謂周之公卿也韓侯及周宣王使□□薦之百壺□明酒之多也○今案見韓奕篇顯德句是采毛傳公卿句是采鄭箋陳本脫謹按以下」陳饋八簋「詩伐木云於粲灑掃陳饋八簋謹按圓曰簋容斗二升黍稷之器也簋十二有云東夾名曰二此言八簋堂上數此又言設禮食之所用也○今案此見小雅伐木謹按以下則永興引申語也圓曰簋用毛傳」 \\n 籩豆有踐「又云伐柯云我觀之子籩豆有踐謹按我觀之子斥周公也踐行列兒也言成王迎周公當用享燕之禮至則極歡以說之○今案見豳風伐柯篇行列兒句本毛傳餘皆參用鄭箋兒古貌字也」 \\n 罇俎星陳「張華詩聽朝有暇筵命羣臣冠蓋雲集罇俎星陳○今案陳本脫聽朝二句百三家本茂先集筵作延羣作眾」酒清人渴不敢飲「禮聘義篇酒清人渴而不敢飲也謹案聘使君為設享燕之禮莊齊正齊而不敢懈惰以成禮節正君臣也○王石華校標目客改渴今案見禮記聘義篇謹案以下是永興引申語陳俞本俱刪去妄增他語」 \\n 肉乾人飢弗敢食「又云謹按聘使之臣君為設享燕之禮莊齊正齊而弗敢懈惰以成禮節正君臣者也○今案詳上條」爵盈而不飲殽乾而不食「左傳蒍啟彊曰聖王務行禮不求恥人設机而不倚爵盈而不飲殽乾而不食禮之至也○今案昭五年無殽乾句陳俞本亦刪此句」上公九獻「周禮大行人職上公之禮享九獻侯伯七獻子男五獻鄭注享設燕盛禮飲賓也謹案獻者主人獻賓酒也獻者遇賓也○今案秋官大行人享作饗鄭注設下無燕字謹案以下是永興引申語」 \\n 一獻之禮賓主百拜「禮樂記篇是故先王因為酒禮一獻之禮賓主百拜此先王所以備酒禍也鄭注一獻士飲酒之禮也百拜以喻多也○今案樂記注同」或獻或酢「毛詩行葦或獻或酢洗爵奠斝毛萇斝爵也謹按主進酒於客曰獻客答曰酢主洗爵酬客客受而奠之不舉也○今案行葦傳同謹案以下是永興引申語」獻之酢之「毛瓠葉君子有酒酌言獻之君子有酒酌言酢之毛萇曰獻奏也酢報也酬導飲也鄭箋飲酒之禮既奏酒於賓客乃薦羞報者賓客既立卒爵洗而酌主人主人既卒酢爵又酌自飲卒爵復酌賓猶今之勸酒謹按此詩剌幽王不能用禮以接賓客諸侯不如古之庶人有賢德者以瓠葉兔首與賓客為禮者也○今案小雅瓠葉毛傳酬導作醻道鄭箋奏酒句無客字既立句無客立二字餘同謹案以下是永興引申語陳本多增刪」 \\n 甘泉饗客「漢書武紀云太始三年春正月幸甘泉之宮饗賓客因外國而來也○今案漢書卷六饗賓以下作饗外國客四字陳本太始三年作天漢元年」未央置酒「漢書昭紀元鳳二年夏四月上自建章宮徙未央宮大置酒○今案見卷七昭帝紀」燕彼羣后「王濟從事華林詩云鬱鬱華林奕奕疏圃燕彼羣后郁郁有序○今案陳俞本郁郁作秩秩又陳本濟作齊」大會羣后「晉起居注太康元年五月吳平御臨軒大會羣臣於太殿前○今案類聚卷四引晉起居注無羣臣二字陳本脫太極二字」鈞臺之饗「左傳椒舉於楚子曰夏啟有鈞臺乙饗謹案夏啟禹之子饗諸侯於鈞臺○今案見昭四年謹按以下是永興引申語陳本鈞誤釣」建章置酒「漢書武紀天漢二年夏五月還幸建章宮大置酒○今案陳本二作四漢書卷六天漢二年作太始四年」饗於大陵「歸藏云昔夏后葬筮饗神於大陵而上鈞臺者也○今案御覽八十二初學記廿二引葬作啟饗作享陳俞本脫葬筮二字及而上六字」會於上池「紀年云后發即位元年諸夷賓于□門再保庸會於上池諸夷入舞○今案讀騷樓本竹書紀年庸作墉本鈔下文引亦作墉」飲濕水之上「穆天子傳云天子飲燕於濕水之上郭注今濟陰濕陰縣音沓宮人膳鹿獻之天子美之○今案平津本穆天子傳卷六無燕字宮作官濕作漯洪百里附注云書鈔八十二引作濕濕古漯字陳本脫燕字及郭注以下」 \\n 觴雷首之河「又云犬戎胡觴天子於雷首之河及獻食馬四匹天子使孔牙受之○今案陳俞本河作阿無胡字餘同平津館本穆天子傳作雷水之阿又夾注云書鈔八十二及水經河水注引皆作雷首之阿又云水經河水注及御覽九十二引食入良」 \\n 飲於溫山飲於溽水「入云天子飲於溫山己酉大飲於溽水乃發憲令詔六師之人郭璞注曰憲謂法令也○今案平津館本卷三大飲作天子飲憲令作憲命餘同陳本刪大字及郭璞以下」饗於楚丘「左傳宋公享晉侯於楚丘請以桑林荀偃土匄曰諸侯宋魯於是觀禮魯有禘樂賓祭用之宋以桑林享君不亦可乎杜預注曰桑林殷天子樂名也○王石華校於魯改魯於今案見襄十年」 \\n 饗於新臺「又曰楚子享公於新臺好以大屈杜預注曰大屈弓名也○今案見昭七年」思樂華殿「陸機祖會太極東堂詩帝謂御事及爾同歡我有嘉禮以壽永觀思樂殿祇承聖顏○今案陳本脫俞本亦無帝謂十六字」曲燕城隅「曹植與丁廙詩嘉賓填城闕豐膳出中廚吾與二三子曲燕子城隅肴來不虛歸觴至反無餘○今案俞本與丁作贈丁無嘉賓以下文選及陳本百三家本作贈丁翼子城作此城」 \\n 賓入奏肆夏「禮郊特牲賓入大門而奏肆夏示易以敬也鄭注賓客入門朝而聘者也○今案郊特牲注近本但有賓朝聘一句」賓出奏祴夏「周禮罄師職云以鐘鼓奏九夏鄭注夏大也樂之大歌也杜子春讀祴為陔客醉而出奏陔夏○今案見春官磬師罄磬通借字也陳本誤作鍾師」三夏所以饗元侯「左傳穆叔如晉晉侯饗之金奏肆夏之三不拜工歌文王之三又不拜歌鹿鳴之三三拜韓獻子使行人子員問之曰子以君命辱於敝邑先君之禮藉之以樂吾子舍其大而重拜其細敢問何禮也對曰三夏天子所以亨元侯使臣不敢預聞杜注元侯牧伯也○今案襄四年預作與釋文與音預」 \\n 四牡所以勞使臣「又曰穆叔如晉晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子員問之曰子以君命辱於敝邑先君之禮藉之以樂吾子舍其大而重拜其細敢問此何禮也對曰四牡君所以勞使臣也敢不重拜杜注使臣乘四牡騑騑然行不止勤勞也晉以叔孫遠來聘故以此勞之各獻大禮也○今案襄四年杜注叔孫下無遠字無各獻句」 \\n 湛露燕諸侯也「毛序謹案天子燕諸侯歌此詩也○今案陳本無注謹案以下是永興引申語下三條皆然」鹿鳴燕羣臣也「又曰鹿鳴序云燕羣臣嘉賓也謹按歌樂也○今案陳本無注」棠棣燕兄弟也「又曰謹案燕女王燕兄弟歌此詩也○今案陳本無注」伐木燕朋友也「毛序又曰伐木燕朋友故舊自天子至於庶人未有不須友以成者以睦友賢不棄故舊不違則民德歸厚矣謹按王之燕朋友則歌此詩也出鹿鳴篇○今案陳本但注已上並詩序五字」 \\n 升歌發德「禮郊特牲奠酬而工升歌發德也酬？注以詩之義發明賓主之德也謹按奠酬者賓主飲酒相酬答奠酒於坫者也○王石華校酬奠改奠酬升工改工升今案郊特牲注同」簫管備舉「毛詩彤弓鄭箋飲酒之禮主人獻賓賓酢主人主人又飲而酌謂之酬酬猶厚也○今案舊鈔此條標目與小注不符當分為二標目見周頌有瞽篇小注見小雅彤弓箋酬作醻陳俞本皆刪彤弓以下別注有瞽箋」 \\n 我有嘉賓鼓瑟吹笙「又曰謹按鼓擊也君與臣燕擊瑟以為樂賓主之禮獻此樂也○今案見小雅鹿鳴謹按以下是永興引申語」既見君子並坐鼓瑟「又云車鄰鄭箋曰既見秦仲也並坐鼓瑟言君臣閑暇燕飲相與娛樂也○今案秦風車鄰箋同」既見君子並坐鼓簧「又云毛萇傳簧笙也○今案秦風車鄰傳同」自擊筑「史記高祖本紀高祖歸豐沛縱酒發沛中兒得百二十人教之歌酒酣高祖自擊筑○今案史記高紀擊上自字本鈔十六巡行篇引亦有自字以書鈔證書鈔疑隋時本如此」自御塤「東觀紀明帝帝還白水舊宅燕羣臣自御塤篪○今案御覽九十一引白水作南陽聚珍本姚輯本記亦作南陽燕羣臣三字作召校官子弟作雅樂奏鹿鳴」鼓淵淵醉言舞「毛詩有駜篇毛萇傳淵淵鼓節也謹案君與臣飲酒以鼓節之淵淵醉言舞則又舞盡其歡者也○嚴氏校旁勒盡字今案魯頌有駜篇淵作咽釋文云咽本又作淵是陸本所見隋時本有作淵者與舊鈔脗合謹按以下畧參用箋語」 \\n 坎坎鼓我蹲蹲舞我「又曰伐木謹按坎坎然謂其聲也其興舞蹲蹲然謂以樂樂巳○嚴氏校刪以上其字樂下者字今案坎坎然以下是參用伐木箋語」會於上池諸夷入舞「紀年云后發即位元年諸侯賓于王門再保墉會于上池諸夷入舞○今案詳本篇上文」君子飲酎用禮樂「月令孟夏之月天子飲酎用禮樂鄭注酎之言醕也謂重釀之酒也春酒至此始成與羣臣以禮樂飲之于朝以正乎尊卑也○王石華校刪標目子下以燕樂天子五字今案禮記月令注同」 \\n 置酒皓天之基張樂膠葛之子「司馬相如上林賦曰置酒于皓天之基張樂於膠葛之宇者也○今案史記及文選同」一爵灑如也二爵而言言「禮玉藻君子之飲酒也受一爵而色灑如也二爵而言言斯三爵而由由以退鄭注灑如肅敬也言言和敬貌由由悅敬貌○今案玉藻作油油釋文云油本亦作由是陸氏所見舊本有與書鈔合者陳俞本皆改作油」 \\n 稱彼兕觥「毛七月云稱彼兕觥萬壽無疆毛萇云觥所以誓眾鄭箋於饗而正齒位因時而誓焉○今案豳風七月篇同」酌彼兕觥「詩卷耳我姑酌彼兕觥毛萇兕觥兕角爵也謹案饗燕有此爵者禮自立司正之後旅酣必有醉失禮者用兕爵以罰之亦所以為樂○今案周南卷耳傳角上無兕字謹案以下亦皆參用箋語」 \\n 有酒湑我「又曰伐木有酒湑我無酒酤我箋云酤買也此待人臣禮意之厚所以樂飲盡情也○王有酒則湑燕之王無酒則買之要欲致其厚以待人也○今案小雅伐木此待人臣句作此族人陳王之恩也湑燕作泲莤則買作酤買以待人作於族人陳本已照近本改」 \\n 爾酒既清「又曰鳧鷖爾酒既清爾殽既馨毛萇云馨香之遠聞也鄭箋爾者汝成王也謹案言成王酒清殽馨者正欲工尸燕飲而益樂也○嚴氏校塗去以字今案大雅箋汝作女王也作王者阮氏校勘記云小字本相臺本皆作王也與舊鈔合陳本脫鄭箋以下」 \\n 帳飲三日「史記高祖本紀高祖歸豐沛樂飲十餘曰乃去沛中空縣皆之邑西獻高祖復留止帳飲三日以樂也○今案史記帳作張無以樂也三字張晏注云張帷帳陳本亦作張」 \\n 大饗六軍「魏書文帝為魏王南征次譙大饗六軍及譙父老自娛樂者饗燕之禮也○今案御覽五百三十九引魏書者饗六字作伎列百戲陳本娛作設者饗以下誤作伎不戲」 \\n 吉甫燕喜既多受祉「毛詩六月吉甫燕喜既多受祉毛萇祉福也箋云吉甫伐獫狁而歸天子以燕禮樂之則歡喜矣又多受恩賞也○今案大雅六月篇恩賞作賞賜」 \\n 嘉賓式燕以衎「又曰南有嘉魚君子有酒嘉賓式燕以衎毛萇衎樂也○今案小雅南有嘉魚傳同」嘉賓式燕以樂「又曰箋云式用也用酒與賓燕者也○今案南有嘉箋與賓燕作與賢者燕飲而樂也」豈樂飲酒「又曰魚藻王在正鎬愷樂飲酒謹案王武王也豈亦樂也武王之時天下久安萬物各遂其生武王在鎬京作八音之樂與羣臣燕飲者也○今案見小雅魚藻篇謹案以下是永興引申語然多本鄭箋」 \\n 和樂且耽「又曰鹿鳴鼓瑟鼓琴和樂且耽毛萇曰耽樂也○今案小雅鹿鳴耽作湛耽樂下有之久二字」民之質矣「又曰天保民之質矣曰用飲食毛萇云質成也鄭箋成平也民事平以禮飲食相燕樂而已謹案萬民平安君臣相燕也○今案見傳箋同」燕笑語兮「又曰蓼蕭燕笑語兮是以有譽處兮鄭箋天子與之燕而有笑語則遠國之臣各得其所是以稱揚德美○今案小雅蓼蕭箋臣作君」道舊故為笑樂「史記高祖本紀高祖歸豐沛與父兄諸舅故人曰樂飲極歡道舊故為笑樂十餘日○今案史記高祖紀父上與字舅作母」今日良燕會「古詩今日良燕會懽樂難具陳彈箏逸響新聲妙入神○今案文選古詩十九首燕作宴」奉酒為壽「史記王太后在人間時生一女武帝自迎之女亡床下帝泣曰大姊何藏之深也與俱來見太后奉酒為壽奉錢千餘萬○今案史記外戚世家人間作民間亡下有匿字來見作來謁本鈔作人者唐鈔避太宗諱也陳本脫此條」 \\n 千金為壽「漢書王夫人幸於上甯乘說衞青曰今王夫人方幸而宗族未富貴願將軍奉所賜千金為王夫人親壽青以五百金為壽○今案見漢書五十五衞青傳陳本脫」 \\n 其未醉止威儀抑抑「毛詩賓之曰其未醉止威儀抑抑毛萇傳曰抑抑慎密也○今案見小雅甫田之什」賓既醉止威儀反反「又曰賓既醉止威儀反反毛萇傳曰反反重慎也○今案詳上條」既醉既飽小大稽首「又曰楚茨篇醉酒飽德言凡與燕之人小大稽首也○今案見小雅谷風之什醉酒以下是永引申語當有謹案二字陳本脫此條」既醉以酒「又曰謹案將行也殽謂牲體也預祭者各得其所俎以成牲體貴者得貴骨賤者得賤骨皆帶肉前骨貴後骨賤若貴賤尊卑已歸其俎故云將者也○今案舊鈔此條應分為二標目是大雅既醉篇小注是解小雅楚茨篇爾殽既將句將行也一句是毛傳文殽以下則永興引申語也俞本全脫陳本但存標目」 \\n 飲酒之飫「又曰常棣儐爾籩豆飲酒之飫毛萇儐陳也飫足也不脫履升堂謂之飫謹案此謂君子與同姓之親圖非常之事若議大夫疑於堂則有飫禮○今案陳本足作飲無不脫句以下小雅常棣傳足作私履作屨謹案以下是永興引申語然非常三句亦本鄭箋」 \\n 既醉既飽「又曰楚茨云既醉既飽小大稽首鄭箋小大猶長幼也謹案祭祀之末留同姓之臣共其醉飽皆再拜稽首慶君得福也○今案小雅楚茨箋同謹按以下是永興引申語」 \\n 不醉無歸「又曰湛露云厭厭夜飲不醉無歸毛萇曰厭厭安也案此天子燕諸侯之詩至夜猶不歸者以盡私恩也○今案見小雅嘉魚之什案此以下是永興引申語」四坐具醉「陸機祖會太極東堂詩於是四坐具醉○今案俞本脫於是二字陳本脫此條」百人高會「世說晉孝正在東堂會伏滔預坐還便呼其兒語之曰天子百人高會臨坐寵問伏滔何在○今案世說寵禮篇東作西無天子二字寵問作先問陳本已照改」或燕於林或禊於氾「潘岳閑居賦席長筵列孫子或燕於林或褉於氾昆弟班白兒童稚齒○今案文選燕作宴」里燕巷飲飛觴舉白「左思吳都賦云里燕巷飲飛觴舉白○今案文選燕作讌」 \\n 飲酒酬幣「毛詩鄭注云飲之而有幣酬幣也謹案臣與君共燕從其財以酬幣所以申賜合厚也○今案見小雅鹿鳴序鄭箋謹案以下是永興引申語下條亦然陳本改引聘禮殊誤」 \\n 食有侑幣「鄭注云食之而有幣侑幣也謹案鹿鳴序燕羣臣嘉賓也食禮也侑勸也○今案見小雅鹿鳴序箋陳本亦誤注聘禮」將其厚意「又詩序云既欲飲食之又實幣帛筐篚將其厚意然後忠臣嘉賓得盡其心也○今案見小雅鹿鳴序陳本改引正義謬極」承筐是時「謹案承奉也筐篚屬也酬酒以後則有幣帛用筐盛以行禮也○今案見小雅鹿鳴篇承奉句是采鄭箋篚屬句是采毛傳」 \\n 北堂書鈔卷第八十二 \\n  \\n 　"}
{"章节": "●北堂書鈔卷第八十三   禮儀部四", "正文": "　 \\n ●北堂書鈔卷第八十三　禮儀部四 \\n 　 \\n  \\n 隋祕書郎虞世南撰南海孔廣陶校註學校七養老八鄉飲九 \\n ○學校七 \\n 古之教者國有學「禮學記篇古之教者家有塾黨有庠術有序國有學鄭注術當為遂門側之堂謂之塾周禮五百家為黨萬二千五百家為遂黨屬於鄉遂在遠郊之外○今案學記注同陳本刪鄭注以下」 \\n 古者帝王立大學「尚書大傳古者帝王必立大學使公卿大夫元士之適子入小見小節焉踐小義焉小學之教知父子之道長幼之序也○今案陳恭甫校本大傳小學之教作故入小學四字餘同本鈔下文引無之教二字」 \\n 王者建國教學為先「禮學記云古之王者建國居民教學為先鄭注內則設師保以教○今案學記居作君陳本已照改」大學之道在明明德「禮記大學大學之道在明明德鄭玄注明德謂顯明其至德也○今案陳本無注」化民成俗必由學「禮學記云君子如欲化民成俗其必由學乎鄭注所學者聖人之道在方策○今案陳本同」化民易俗大學之道「又曰夫化民易俗近者悅服而遠者懷之此大學之道也鄭注懷來也安也○今案學記注同」學以順志「尚書說命云惟學遜志務時敏厥修乃來孔安國傳云學以順志務是敏疾其德之修乃來也○今案見說命下篇陳本刪惟學以下」學以聚之「易乾卦文言君子學以聚之此言前所未知修學以聚其德業有所疑聚須問以辨其然否也○今案此言以下是永興引申語舊鈔脫謹案二字當補正陳本脫此言四字」學者為已「論語子路篇古之學者為己今之學者為人孔曰為已履而行之為人徒能言之○今案此見憲問篇子路二字轉寫者誤筆也陳本無注」學者附身「新序齊王問墨子曰古之者為己今之學者為人何如對曰古之學者得一言以附己今之學者得一善言以悅人○今案陳本附已作附身以悅上有務字」學之染人甚於丹青「虞溥厲學篇學之染人甚於丹青丹青吾見其有久而渝矣不見久於學而渝也○今案御覽六百七引厲學篇及書虞溥傳不見作未見餘同陳本已照改」學之為福猶有羽翼「莊子云學之為福之有羽翼也○今案陳本同」學猶飲酒「傅子云人之學者猶渴而飲河海也大飲則大盈小飲則小盈○今案陳本脫渴而二字御覽六百七引傅子與舊鈔同」學猶蒔苗「潘尼釋奠□云學猶蒔苗化若偃草博我以文弘我以道○今案陳本脫草字百三家本無此條惟晉書潘尼傳有此文」如日之光「說苑晉平公問師曠曰吾行年七十欲學恐暮矣對曰臣聞少而學者如日出之陽壯而學者如日中之光老而學者如秉燭之明明孰與暗行乎○今案說苑建本篇學者上皆有好字秉作炳暗作昧陳本亦作炳」 \\n 成如麟角「抱朴子學如牛毛成如麟角○今案陳本成如作成而平津館本抱朴子內十三極言篇學作為者成作獲者餘同」猶土地有山川「趙子聲出諸鄭康成學云夫學之於人猶土地之有山川也財寶於是乎出也猶樹本之有枝葉也根本於是乎庇也○今案趙子九字有誤陳本刪趙子五字及成下學字乎庇作出」 \\n 如洿池注水「抱朴子學如洿池注水淹焉也○今案陳本淹下無焉字平津館本抱朴子脫惟見諸子奇賞本劉子一卷」身之砥礪「尸子云今人皆知砥礪其劍而弗砥其身夫學身之砥礪淮南子云明鏡之始下形也朦狀未見形容及其捉以玄錫磨以砥鬢眉微毛可得而察也夫學者人之砥礪者也○今案陳本弗下有知字無淮南子以下平津本尸子勸學篇弗下亦有知字」 \\n 人之脂粉「韓子云面脂粉則膜母進御蒙不潔則西施見棄學之為脂粉厚矣桓範世要云學者人之脂粉也○今案近本韓子願學篇大同小異陳本脫韓子一條範下脫世要二字考御覽六百七引桓範世要同」 \\n 脩業不倦「禮學記曰然後能自強鄭注自強脩業不敢倦也○今案學記注同」師逸功倍「又曰善學者師逸而功倍又而庸之鄭注庸功也受其功於己者多道有二字陳本脫鄭注」因而鑑道「尸子曰未有不因學而鑑道不假學而光身也○今案平津館本尸子據會鈔御覽引同」故能成聖「管子云明主不厭人故能成其眾士不厭學故能成其聖也○今案陳本眾作聖聖作學」教然後能自強「禮學記云教然後知困知困然後能自強鄭注教則見己道之未達也自強脩業不敢少倦也○今案學記注未達上有所字倦上無少字本鈔上文引亦無少字陳本無注」學然後知不足「又曰學然後知不足知不足然後能自反也鄭注云學則覩己行之所短也自反求諸己而已○今案學記注同」擇師不可不慎「又曰師者可以學為君故擇師不可不慎鄭注弟子學於師師善則善也○今案學記篇可以作所以陳本已改」師嚴然後道尊「又曰凡學之道師嚴然後道尊道尊然後民知敬學鄭注嚴尊敬之道也○今案學記注無之道二字陳本刪鄭注以下」待問如撞鐘「又曰善待問者如撞鐘大叩則大鳴小叩則小鳴鄭注撞擊也如鐘之成聲也○今案學記注同陳本脫鄭注」人之學也則多則寡則易則止「又曰學有四失教者必知之夫學或失則多或失則寡或失則易或失則止此四者心之莫同也鄭注失于多才少者失于寡謂才多者也失于易謂好問不識者失於止謂好思不問者○今案學記注同」 \\n 學而不思則罔思而不學則殆「論語為政篇子曰云云包咸注云學不尋思其罔然無所得也何晏注曰不學而思終于不得徒使人精神疲殆也○今案何晏集解終于作終卒餘同陳本脫此條」 \\n 玉不琢不成器人不學不知道「禮學記云云是古之王者建國教學為先○今案記建國下有居民二字」寶玉不琢不成文章君子不學不成其德「董仲舒云○今案陳本同」夫學殖也不學將落「左傳葬曹平公往者見周原伯魯焉與之語不悅學歸以閔子騫閔子騫曰周其亂乎夫必多有是說也而後及其大人大人患失而惑又曰可以學則苟也而可于是乎下陵上替能無亂乎夫學殖也不學將落原氏其亡乎○王石華校下陵改石陵非也今案昭十八年騫作馬陳本亦改馬考范書袁紹傳注引作騫與舊鈔合本鈔他篇引亦有作騫者知隋時所見本必有作騫者也洪氏讀書叢錄亦主作騫之說」 \\n 獨學而無友則孤陋寡聞「禮學記篇云云鄭注不相觀也○今案陳本刪鄭注」胸內無學猶手無錢「論衡云夫胸內無學猶手無錢○今案陳本同考論衡十二量知篇內無作中不手下亦中字本鈔作內者因隋諱忠兼避也」不患才不及患志不立也「虞溥厲學篇云○今案晉書虞溥傳載厲學篇同陳本多竄改」人而不學謂之視肉「莊子云人而不學謂之視肉學而拂命謂之揖囊○今案陳本拂命作弗用揖作緝」 \\n 內無質若畫水鏤冰「鹽鐵論云內無其質而外學其文雖有賢師良友若畫水鏤冰者也○今案王謨本鹽鐵論殊路篇廿一作畫脂鏤水陳本作畫脂鏤冰陳本是也本鈔脂篇亦引此則作畫脂無疑矣」 \\n 時過然後學勤苦而難成「禮學記云時過然後學則勤苦而難成鄭注曰時過則思放也○今案學記注同」心志不通身之罪也「穀梁云子既生不免于水火者母之罪也成童不就師傅父之罪也就師學問無方心志不通身之罪也○今案見昭公十九年」唐虞三代咸崇辟雍「王沈辟雍頌云唐虞三代咸崇辟雍養老之制也親降萬乘之貴而執子弟之禮自春秋以來禮樂昏廢唯東京之後始創其義明堂之位復陳於洛邑○今案嚴輯王沈文據舊鈔引貴作尊餘同」 \\n 成均五帝之學「周禮大司樂職掌成均之法以治建國之學政鄭注成均五帝之也成均之法其遺禮可法也周人立此學也○今案春官大司樂牧句立此學下有之官二字餘同」 \\n 米廩有虞氏之庠「禮明堂位篇云云鄭注庠之言詳也於以考禮詳事也魯謂之米廩虞帝上孝令藏粢盛之委焉○今案明堂位注同」天子曰辟雍「禮王制云天子曰辟雍鄭注學名也辟明也雍和也所以明和天地者也○今案王制雍作廢地作下陳本已改天下」諸侯曰泮宮「又曰諸侯曰泮宮鄭注學名也泮之言班也所以班政教也○今案王制泮作頖陳本已改」釋奠先師「周禮司樂職云鄭注云方春始以學士入學宮而之也合舞等其進退使應節奏始入學必遂禮先師○今案司樂當作大胥始入上有玄二字遂作釋菜」上親而貴仁「大戴禮云帝入東學上親而貴仁則親疏有序而恩相及也○今案大戴禮保傅篇而恩作如恩而如古多通用陳本誤作始恩」上齒而貴信「○今案此見保傅篇舊鈔誤連下條」 \\n 上賢而貴德「又云帝入西學上賢而貴德則聖智在位而功不遺也○今案見保傅篇俗本及陳本智誤主遺誤匱元刻本仍作聖智孔巽軒補注據漢書新書作不?脗合」 \\n 上貴而尊位「又云帝入北學上貴而尊位則貴賤有等也○今案見保傅篇元刻本陳本位作爵」天子整法駕親拜三老「王沈辟雍頌云天子親整法駕撫玉輅幸于雍親拜三老五更出於南門之外○今案嚴輯王沈文據六帖引同」天子親割牲以尊三老「孝經鉤命決云天子臨辟雍親袒而割其牲以尊三老父象也謁者奉几安車輭輪供綏執授○今案陳本脫袒而二字及父象以下古徵書引鉤命決父象誤之象餘與舊鈔合玉函山房輯本謂古微書所引是以援神契為鉤命決馬氏蓋據御覽及續漢志注所引援神契畧同故生此議但子書緯書同記一事相似者多古微書雖間有誤既與舊鈔符合則隋時本亦如此矣不可非也」 \\n 幸辟雍乃賦詩「魏志高貴鄉公即位幸辟雍會命羣臣賦詩侍中和逌尚書陳騫等作詩稽留有司奏免官○今案見魏志三少帝紀」起太學「東觀記建武五年初起太諸生吏子弟及民以義助作○今案類聚三十八引及聚珍本姚輯本東觀漢記光武紀同」立學校「魏志劉表為荊州刺史起立學校博求儒術○今案起立二句魏志六劉表傳裴注引英雄記起作開校作官術作士本鈔及陳本混稱魏志非也」立庠序多聚生徒「中興書范騫為豫章令設立庠序多聚生徒遠近至者千餘人資給眾費一出私祿○今案陳本騫作甯豫章作餘杭考御覽六百十三引中興書有云范甯為餘杭令興學校養生徒一條是禹謨所本但恐非舊鈔原文」 \\n 專造一鄉名宗學「孔融教云高密縣有一銜今欲為鄭玄後專造一鄉名曰宗學也○今案陳俞本脫」泗上「文中子云孔子教於洙泗之上○今案陳本脫中字教於作教化」稷下「虞喜志林云齊有稷山立館其下以待周遊學士因以為名齊都賦曰濟濟稷下○今未陳本脫立字待字史記齊世家索隱引志林喜誤嘻脫周學二字及因以句」樂之府詩書之林「班超奏臣聞師曰太學明堂辟雍者禮樂之府詩書之林也○今案陳本嚴輯本同」營以崇禮制以啟微「杜預七規營辟雍以崇禮制庠序以啟微○今案陳本同嚴輯本脫」 \\n 讚典禮「曹植七啟云讚典禮於辟雍講文德於明堂刪流俗之華談宗孔氏之舊章○今案文選刪作正談作說宗作綜陳本仍作談餘同文選」詠聖術「傅毅七激云於是羣俊學士雲集辟雍含詠聖術文質發蒙○今案類聚五十七引七激蒙作矇餘同陳本但有學士雲集以誣聖術八字誣是詠之譌」班政教「禮明堂位泮宮周學也鄭注泮之言班也於以班政教也○今案明堂位泮作頖」序王事「禮明堂位篇序夏后氏之序也鄭注序次序王事也○今案明堂位注同」十五入大學「王粲儒吏論云十五入太學學君臣朝廷三事之紀○今案陳本脫學君以下百三家本王粲集論下有畧字三事作王事」五十涉師門「應璩答韓文憲書昔公孫弘皓首入學顏敦五十始涉師門朝聞夕殞聖人所貴○今案百三家本璩集顏敦五十作顏涿聚十五餘同陳本文誤大敦作郭涉作步脫朝聞以下」簡奇擢秀「傳喻云大夫之君也簡奇擢秀宗賢講知○今案陳本脫大夫五字知作智」澄性理「抱朴子云學者所以清澄性理簸揚濙穢也○今案平津館本抱朴子外三勖學篇濙作埃陳本已改埃」安學親師「禮學記夫然故安其學而親其師樂其友而信其道是以雖離師傅而不反也○今案學記傅作輔不反下無也字阮氏校勘記云惠校宋本有也字與舊鈔脗合陳本已照刪」博喻為師「又曰君子知至學之難易而知其美惡然後能喻能博喻然後能為師能為師然後能為長能為長然後能為君鄭注美惡說之是非也長達官之長也○今案學記注同」鼓徵警眾「禮記文王世子天子視學大昕鼓徵所以警眾也鄭注早昧爽擊鼓以鳴眾也警起也○今案文王世子注鳴作召陳本已照改」鼓篋孫業「禮學記入學鼓篋孫其業也鄭注鼓篋擊鼓誓眾乃發篋出所治經義也孫猶恭順也○今案學記注同」以樂舞教國子「周禮大司樂職以樂舞教國子舞雲門大卷咸池大？？召大夏大濩大武○今案大司樂咸池作大咸注訓為咸池陳本已改大咸惟？？召誤磬」以三德教國子「又曰師氏職云以三德教國子一曰至德二曰敏德三曰孝德鄭注在心為德也○今案陳本同」離經辨志「禮學記一年視離經辨志鄭注離經斷句絕也辨志謂別其心意所趨向謹案一年入學一年○今案學記注同謹案以下是永興引申語」敬業樂羣「又曰三年視敬業樂羣謹案視其敬重經業樂勝友為羣也三年入學三年者也○嚴氏校刪又曰之下篇云二字是也刪學下三年二字非也今案有三年二字上下條文法乃符此乃永興引申語謂三年者入學三年云爾豈可刪去乎」 \\n 博習「又曰五年視博習親師謹案五年入學五年也○今案見學記」論學取友「又曰七年視論學取友謹案取勝已為反七年入學七年○今案見學記」四曰聯師儒「周禮大司徒職以本俗六安萬民四曰聯師儒鄭注聯猶合也師儒鄉里教以道義者○今案地官注道義作道藝陳本脫鄭注」崇四術「禮王制樂正崇四術立四教鄭注樂正樂官之長也掌國子之教崇高也高尚其術以作教也案四術者詩書禮樂四藝者也○今案王制注同按四以下是永興引申語」教六藝「周禮保民職而養國子以道乃教之六藝一曰五禮二曰六樂二曰五射四曰五御五曰六書六曰九數鄭注以道者以師氏之德行審諭之○今案地官保氏御作馭釋文云馭音御陳本已改馭」 \\n 受四經「魏明帝詔方今宿生巨儒並各年高昔伏生將老漢文嗣以晁錯谷梁寡儔宣帝承以士郎其科郎吏高才三十人從蘇林奏請分受四經三禮○今案見魏志高堂隆傳從蘇五字作從散騎常侍林博士靜九字餘同陳本改標通一經三字別注魏志他語」 \\n 飭百行「孔臧與子琳書云學者所以飭百行也○今案陳本脫琳字」游鄉校「左傳鄭人遊於鄉校以論執政然明謂子產曰毀鄉校何如子產曰何為夫人朝夕退而遊焉以議執政之善否其所善者吾則行之所惡者吾則改之是吾師也若之何而毀之○今案見襄三十一年」 \\n 昇孔堂「世說石季倫與王敦入學堂言昇孔子堂○今案世說汰侈篇入學無堂字昇五字作戲見顏原象而歎曰若與同升孔堂去人何必有閒陳本已照改」知長幼之序「尚書大傳云古者帝王必立大學小學使王太子以至公卿大夫元士之適子入小學見小節焉踐小義焉小學知父子之道長幼之序○今案詳本篇上古者帝王立大學條下」 \\n 學書計之事「王粲儒吏論云古者八歲入小學學六甲五方書計之事○今案百三家本脫陳本方誤星計誤詩吏誤史」論說義之淺深「禮記文王世子篇大司成論說在東序鄭注論說課其義之淺深示優劣也○今案文王世子注淺深作深淺示作才能俞本作不能」論執政之善否「左傳鄭人遊于鄉校以論執政然明謂子產曰毀鄉校何如子產曰何為夫人朝夕退而遊焉以議執政之善否其善者吾則行之其惡者吾則改之是吾師也若何毀之杜注鄉之學校也論其得失也患人於中謗議國政也○今案見襄三十一年」 \\n 學而時習之不亦說乎「論語學而云子曰學而時習之不亦說乎馬融曰子者男子之通稱謂孔子也王肅曰時者學者以時誦習之誦習以時學無廢業所以為悅懌也○今案何晏集解同」名顯天下其唯學乎「尸子云仲尼曰面貌不足見也先視天下不見也然而名顯天下聞於四方其唯學乎○今案平津本尸子據舊鈔引同」 \\n ○養老八 \\n 教化之本尚齒「禮記鄉飲酒篇孔子曰吾觀於鄉而知王道之易易也鄭注鄉鄉飲酒也易易謂教化之本尊賢尚齒也○今案鄉飲酒義篇注同」治其國者上老老「禮記大學篇治其國老老而民興孝鄭注老老謂尊老也謹案尊老則民興於為孝也○今案陳本脫禮記以下標目亦脫一老字」故雖天子必有尊也「孝經故雖天子必有尊也鄭注雖貴為天子必有所尊事君父者三老也○嚴氏校事君父三字據羣書治要作事之若父今案孝經感應章邢疏未載此鄭注陳本但注孝經二字」 \\n 遂設羣老之席位焉「禮文王世子篇遂設三老五更羣老之席位焉鄭注三老五更各一人皆高年更事致仕者也天子以父兄養之示天下之孝弟也名以三五者取象三辰五星天所因以照明天下也羣老無數其禮亡以鄉飲禮言席位之處則三老如賓五更如介羣老如眾賓而已○今案南昌本席位之處句席作帝而已作必也陳俞本亦作帝」 \\n 取象三辰「又云遂設三老五更羣老之席位焉鄭注三老五更各一人名以三五者取象三辰五星所以照明天下者也○今案詳上條」賢臣之老王以養之「周禮太宰五日生以馭其福鄭注生猶養也賢臣之老者王有以養之也馭者敺之內於善也○今案天官太宰注敺上有所以二字內下有之字餘同」養老助生氣「周禮羅氏職仲春獻鳩以養國老鄭注春鳥蟄而始出者若今南郡黃雀之屬是時鷹化為鳩鳩與春鳥變舊為新宜以養老助生氣者也○今案夏官注同」養之示孝弟「禮記文王世子篇遂設三老五更羣老之席位焉鄭注三老五更各一人皆年老更事致仕也天子以父兄養之示天下以孝弟○今案陳本但存末二句」先見百年「禮記祭義篇天子巡狩諸侯待於竟天子先見百年者鄭注云問其國君所在而往見之○今案祭儀注所在上有以百年者四字餘同」存賞白首「尚書中候乃異嘉傑存賞白首爵唯鰥寡謂文王在豐邑者也○今案本脫乃異以下玉函山房輯中侯即據陳本」虞氏貴德而尚齒「禮記祭義篇云有虞氏貴德而尚齒鄭注貴謂燕賜有加於諸臣也尚謂有賜尊之於其黨也○今案祭義注同」殷人富而尚齒「禮記祭義篇夏后氏貴爵而尚齒云云○今案舊鈔誤連下條今移正」□□□□「禮記祭義云凡養老有虞氏以燕禮夏后氏以饗禮殷人以食禮鄭注凡飲養陽氣也食養陰氣也陽用春夏陰用秋冬○今案舊鈔此條混入上條注中今移正陳本脫」殷人以食禮「禮王制篇凡養老有虞氏以燕禮夏后氏以享禮殷人以食禮周人修而兼用之○今案陳本無注」五十養於鄉「又曰五十養於鄉六十養於國達於諸侯鄭注天子諸侯養疕同也國國中也此殷制明矣○今案王制注同陳本脫達於旬及國中二句」七十養於學「又曰七十養於學達於諸侯鄭注養老同也學大學也在郊殷制明矣○今案王制注同陳本脫達於句及養老句」養於庠「又曰有虞氏養國老於上庠養庶老於下庠鄭注皆學名也異者四代相變耳上庠右學太學也在西郊下庠左學小學也在國中王宮之東○今案王制注同」養於右學「又曰殷人養國老於右學養庶老於左學按皆名也養老之禮也○今案陳本無注按皆以下是永興引申語」養於東膠「又曰周人國老於東膠養庶老於虞庠在國之西郊鄭注皆學名也膠之言糾也皆中禮也○今案王制注無中禮句陳本無注」深衣而養老「又曰有虞氏皇而祭深衣而養老夏后氏收而祭燕衣而養老殷人冔而祭縞衣而養老周人冕而祭玄衣而養老鄭注凡養老之服皆其時之與羣臣燕衣服也有虞氏質深衣而已夏而改之尚黑而黑衣裳殷尚白而縞衣裳周則兼用之玄衣素裳也○今案王制注同」 \\n 燕衣而養老「又王制云有虞氏皇而祭深衣而養老義并同上鄭注凡養老之服皆其時之與羣臣燕之服殷尚白而縞衣裳○今案詳上條」玄衣而養老「禮又曰義同上鄭注有虞氏質深衣而已夏而改之尚黑衣殷尚白而縞衣裳周則兼用之玄衣素裳也○今案詳上深衣而養老條下」一坐再至「又曰八十拜君命一坐再至瞽亦如九十使人受鄭注命謂君不親饗食必以其禮致之○今案王制注同」揖君則退「又曰七十不俟朝鄭注大夫士之老者指君則退○今案王制注同阮氏校勘記云當作君揖」七十不俟朝「又曰七十不俟朝鄭注大夫士之老者揖君則退也○今案詳上條」 \\n 九十問就室「又曰九十者天子欲有問焉則就其室以珍從鄭注尊養之○今案王制注同」八十月告存「又曰八十月告存鄭注每月致膳也○今案王制注同」 \\n 九十日有秩「又曰九十日有秩鄭注秩常也有常膳也○今案王制注同」以珍從「又曰九十者天子欲有問焉則就其室以珍從鄭注尊養之○今案詳上文」授玉杖「續漢書禮儀志三老五更授玉杖又曰仲秋之月縣道皆案戶比民年始七十者授以玉杖長九尺端以鳩為鳲鳩者不噎之鳥也○今案陳本刪三老八字及尺上九字今續漢志又曰以下」 \\n 為此春酒以介眉壽「毛詩七月篇云毛萇傳春酒涷醪也眉壽老眉也謹案介助也涷醪冬釀春成也穫稻而釀酒以助養老之具也○今案七月溥同謹案以下是永興引申語然冬釀句是出永興餘皆參用鄭箋」 \\n 壽考維祺以介景福「毛詩行葦云壽考維祺以介景福毛傳祺吉也箋云介助也老人而得吉所以助大福也○今案見大雅生民之什」舜秋養老「書大傳舜秋養老而春食孤子小子也○今案陳本脫御覽五百七十一引大傳老上有耆字無小子三字」西伯養老「孟子云伯夷辟紂居北海之濱云云○今案陳本脫」 \\n ○鄉飲酒九 \\n 尊賢尚齒「禮記鄉飲酒義云孔子云吾觀於鄉而知王道之易易也鄭注鄉鄉飲酒也易易謂教化之本尊賢尚齒而已○今案詳本鈔養老篇」少長以齒「禮鄉飲酒篇主相醴而眾賓少長以齒終于沃洗者焉知其能弟長而無遺矣鄭注遺脫也○今案禮記注同」六十者坐五十者立「又曰鄉飲酒之禮六十者坐五十者立侍以聽政所以明尊卑也○今案鄉飲酒義政下有役字卑作長」賓主象天地「又曰鄉飲酒之義立賓以象天立主以象地謹案主坐于東南溫氣之盛也賓坐于西北者寒氣之盛也○今案鄉飲酒義同謹案以下是永興引申語陳本多竄易」三賓象三光「又曰鄉飲酒之義設僎以象日月立三賓以象三光鄭注云日出於東僎所在也月出於西介所在也三光三大辰也○今案鄉飲酒義月出近本作月生陳本已照改」四面象四時「又曰四面之坐象四時也謹案主人坐於東南僎坐之東北四面之坐象四時也○今案鄉飲酒義陳本脫謹案以下」坐賓西北「又曰坐賓于西北而坐介子西南以輔賓賓者接以義者木鄭云以成主人之德○今案鄉飲酒義篇注德作惠」介必東鄉「又曰介必東鄉介賓主也鄭注獻酬之主人將西賓將南介間？見其間也○今案鄉飲酒義篇注同」盥洗揚觶所以致潔「又云盥洗揚觶所以致潔鄭注揚舉也○今案鄉飲酒義陳本同」尊有玄酒「鄉飲酒義又云尊有玄酒教民不忘其本鄭注太古不用酒也謹案玄酒水也上古未有酒也用水以玫潔而已○今案陳俞本脫此條謹案以下是永興引申語」羞出自東方「又云羞出自房主人共之鄭注羞燕私可以自專也謹案羞是飲酒進酒之具○今案鄉飲酒義陳本注內房誤方並脫謹案以下」烹於東方「又曰烹狗於東方祖陽氣之發於東方也鄭注祖猶法也狗所以養賓陽氣生萬物也○今案鄉飲酒義篇注生作主養陳本已改」嚌肺禮「又曰嚌肺嘗禮也鄭注非專為飲食言主以相敬以禮也嚌肺於席中也○今案鄉飲酒義篇注同」啐酒成禮「又曰啐酒成禮鄭注啐酒於席末也○今案鄉飲酒義篇注同」 \\n 閒歌三終合樂三終「又曰謹按閒歌者人與歌閒作也禮以三為節故云合樂三也○今案此是永興引申語」升歌三終主人獻之「又云如上言鄭注工謂樂正也樂正既告備而降言遂出者自此至去不復升也謹案歌三終者奏樂三遇此歌也主人獻之者獻酒於賓也○今案陳本脫鄭注以下謹案四句是永興引申語」 \\n 朝不廢朝暮不廢夕「又云如上言鄭注朝夕朝暮聽事也不廢之者既朝乃飲先夕則罷其正也○今案鄉飲酒義注同」笙入三終主人獻之「又云如上言謹按吹笙奏曲也三遇終竟主人獻酒也○今案陳本刪謹按以下」燕樂無數盡歡而止「儀禮鄉飲云無筭樂鄭注燕樂亦無數或問或合盡歡而止○今案儀禮鄉飲酒禮注同」爵行無數醉而止也「又云無筭爵鄭注筭數也賓主燕飲醉而止也○今案儀禮注同」 \\n 鄉人飲酒杖者出「論語鄉黨篇云云○今案陳俞本脫」吾觀於鄉而知王道之易易「禮記鄉飲酒義云孔子曰云云○今案詳上文」鄉飲酒之禮廢長幼之序失「禮經解篇云鄉飲酒之禮廢則長幼之序失而爭關之獄煩矣○今案禮記煩作繁陳本已改」 \\n 北堂書鈔卷第八十三 \\n  \\n 　"}
{"章节": "●北堂書鈔卷第八十四   禮儀部五", "正文": "　 \\n ●北堂書鈔卷第八十四　禮儀部五 \\n 　 \\n  \\n 隋祕書郎虞世南撰南海孔廣陶校註冠十　婚禮十一 \\n ○冠十 \\n 冠者禮之始嘉事之重「禮記冠義篇云冠者禮之始也嘉事之重者也○今案詳下文」二十弱冠「曲禮篇二十曰弱冠謹案二十成人者也○今案陳本但注曲禮二字」十五而冠「左傳云公送晉侯以公宴于河上問公年季武子對曰會于沙隨之歲寡君以生晉侯曰十二年矣國君十五而生子冠而生子禮也君可以冠矣○今案見襄九年」筮曰筮賓「禮記冠義冠者禮之始也古者重冠禮筮日筮賓所以敬冠事也儀禮士冠禮筮於廟門○今案陳本脫禮始句古者下脫重字及儀禮以下」今日吉日「應亨貽四王子詩云永平年四月外弟子王景系長世徹世從世母地蔣公并冠合貽四王子詩曰濟濟四令弟妙年才二九令月維吉日成服加元首雖無？？儿角酌杯醮傳旨酒○今案初學記十四引此詩亨貽作亨贈子詩作冠詩年四月作四年長世十字作兄弟四人才作踐角酌作觥爵至？？儿作兕則古今字耳」 \\n 故冠於阼以著代「禮冠義云故冠於阼以著代也鄭注阼謂主人階也適子冠於阼若不禮則醮用酒于客位敬而成之也○今案冠義注主人階作主人之北不禮作不醴陳本已照改」行之於廟以尊事「又云冠者禮之始也嘉事之重者也故古者重冠行之於廟者所以尊重事而不敢擅舉其禮也鄭注嘉事嘉禮也○今案禮記冠義擅舉其禮作擅重事陳本已照改」 \\n 三加彌尊喻其志也「禮記郊特牲云三也彌尊喻其志也鄭注始加緇布冠次皮弁次爵弁冠益尊志益大也○今案陳本志益上有則字」三加彌尊加月成也「禮記冠云故冠于阼以著代也醮于客位三加彌尊加有成也○今案冠義篇同」奠摯於君「又云玄冠玄端奠摯於君鄭注云服玄冠玄端異于朝也○今案冠義注同」 \\n 醮於客位「禮記冠義醮於客位加有成也謹案每加而有成人之道也成人則益尊醮於客位尊之也○王石華校刪末句下酌清酒九字衍文今案陳本脫謹案以下」 \\n 必以金石之樂「左傳公送晉侯以公宴於河上問公年季武子曰會於沙隨之歲寡君以生晉侯曰可以冠矣武子曰君冠必以祼享之禮行之以金石之樂節之以先君之祧處之今寡君在行未可具也請及兄弟之國而假備焉○今案見襄九年」 \\n 則有司過之史「大戴禮太子既冠成人免於保傅之嚴則有司過之史有膳獻之宰也○今案大戴禮保傅篇膳獻作虧膳陳本已照改並脫之嚴二字孔巽軒補注云司書作記過虧膳漢書新書作徹膳」 \\n 冠而字之敬其名也「禮記郊特牲云冠而字之敬其名也鄭玄注曰重以成人之呼之○今案郊特牲注同」冠而字之成人之道「禮冠義云冠而字之成人之道也鄭注字所以相尊也○今案禮記冠義注同」見於母母拜之「又云冠而字之成人之道也見於母母拜之謹案成人與為禮也○今案與為禮句亦冠義經文謹案二字當刪」見於兄弟兄弟拜之「入云冠而字之成人之道也見於兄弟兄弟拜之謹案成人與為禮也○今案與為禮句亦冠義經文謹案二字當刪」容體正顏色齊「又云冠而後服備服備而後容體正容體正而後顏色齊辭令順無下兩而後字陳本已照刪」棄爾幼志從爾成德「儀禮冠禮篇將祝曰令月吉日始加元服棄爾幼志從爾成德壽考維祺介兩景福○今案士冠禮將祝作始加祝從作順本已照改」帝加元服大赦天下「續漢書孝靈帝建甯四字帝加元服大赦天下○今案御覽五百四十引續漢有靈帝加元服大赦七字汪輯本漢据御覽九十二引無大赦句餘同姚輯本脫陳本改注范書」 \\n 皇太子冠匹帛赦徒「漢書五鳳元年皇太后賜丞相以下帛匹赦徒作杜陵者○今案見漢書卷八宣帝紀」 \\n ○婚禮十一 \\n 婚禮萬世之始也「禮郊特牲云夫婚禮萬世之始也娶於異姓以附遠厚別也鄭注同姓或取多相褻也○今案郊特牲注同」禮合二姓之好「禮昏義云婚禮者合二姓之好也上以事宗廟下以繼後世○今案陳本合上有將字」謀合異類使和成也「周禮地官媒氏職鄭注媒之言媒也謀合異類使和成也○今案見地官敘官注」先聖之後為宗廟之主「禮記哀公問篇冕而親迎不亦重乎孔子曰禮合二姓之好以繼先聖之後以為宗廟社稷之主何為不重乎○今案哀公問篇為不作謂已餘同陳本作為己」成男女之別立夫婦之義「禮婚義云婚禮者所以成男女之別立夫婦之義男女有別而後夫婦有義父子以親君臣以正故曰婚禮者人之本也○今案昏義篇以親以正作有親有正人之本作禮之本陳本已照改」 \\n 敬章別也「禮郊特牲云執摯以相見敬章別也鄭注云不敢相褻也摯所以奠雁也○今案陳本不敢上有言字奠上刪以字」婚禮不賀「禮郊特牲云婚不賀人之序也鄭注序代也謹案婚禮不賀者有相代之義也○今案郊特牲注同」取婦之家三日不舉樂「禮記曾子問曰取婦之家三日不舉樂思嗣親也三月廟見稱來婦也鄭注曰重世變也○今案曾子問注同陳本脫三月二句世作時」嫁女之家三日不息燭「禮記曾子問嫁女之家三夜不息燭思相離也鄭注謂古禮也○今案謂古禮也非鄭注文鄭作親骨肉也四字陳本已照改」男女待禮而成「毛詩綢繆云綢繆束薪三星在天毛萇傳綢繆也三星心也在天謂始見東方也男女待禮而成若薪芻待人事而束也○今案魏風綢繆篇心作參」男女以禮相求「毛詩草蟲云喓喓草蟲趯趯阜螽毛萇傳喓喓聲也趯趯也草蟲常羊也阜螽蠜蟲也鄭箋草蟲躍而從之異種同類男女因以禮而相求也○今案見召南草蟲篇蠜下無蟲字」 \\n 四者備而後娶「穀梁傳云公如齊納幣大夫之事也禮有納采有問名有告期有徵四者備而後娶禮也徐邈注問名問女名當卜之知吉凶也納徵即納幣也幣玄纁組帛之禮也○今案莊廿三年有納句在告期句之上陳俞本已照改惟脫徐邈以下玉函山房輯徐邈穀梁注一卷亦脫此條」 \\n 物禮不備必死不往「列女傳召南申女許婚夫家禮不備而欲迎之以夫家輕我制一物不具一禮不備守節大義必死不往○今案阮刻宋本列女傳卷四輕我作輕禮大義作持義餘同陳本亦作持義惟夫家上無以字增入女曰二字又脫違制二字」 \\n 娶妻如之何必告父母「毛詩南山云藝麻如之何橫從其畝娶妻如之何必告父母毛萇云藝樹也謹案種麻之道必從橫其畝然後得麻以喻娶妻必告父母然後得娶也○今案見齊風南山篇謹案以下是永興引申語陳本已改易傳箋他語」 \\n 娶妻如之何匪媒不得「毛詩破斧云娶妻如之何匪媒不得毛萇傳云媒所以用也治國不能用禮則不安也○今案娶妻如之何二句詩凡二見一為齊風南山篇一為豳風伐柯篇此舊鈔是引伐柯篇以毛詩文可据也伐柯篇在東山破斧篇後故轉寫者又訛為破斧耳陳本已刪破斧字及毛傳」 \\n 仲春成婚「周禮媒氏職仲春之月令會男女鄭注仲春陰陽交以成婚禮順天時者也○今案地官婚作昏」霜降送女「董仲舒云聖人以男女陰陽其道同類天道向秋冬而陰氣結向春夏而陰氣去故古人霜降而送女冰泮而止煞○今案抱經堂本董仲舒春秋繁露循天之道篇向作嚮結作來送作迎止煞作殺內無兩氣字餘同陳本舒下有論字是也初學記十四引此論無占字餘同」 \\n 嫁娶皆以秋冬「聖證論云嫁娶古人皆以秋冬詩曰東門之楊其葉牂牂毛萇曰男女失時不以秋冬也○今案初學記十四引聖證論不以作不逮餘同陳本脫詩曰以下」 \\n 行事必用昏昕「儀禮昏禮篇云行事必用昏昕鄭注用昕使者用昏壻也謹案遣使行玄纁古禮不待昕時親迎乃用昏也○王石華校□改昕今案儀禮六昏禮篇同謹案以下永興引申語也陳本謹案下改賈疏」 \\n 男女以正婚姻以時「毛詩挑天序男女以正婚姻以時謹案男女年行女東專一故云以正三十之男二十之女及春禮會故云婚禮以時也○今案年行東專八字有誤謹案以下是永興引申語也陳本序云之無以正以時二句即接以傳曰而其文又非毛傳不知從何增入甚矣其謬亂也」 \\n 柔上剛下「易咸卦曰咸亨利貞取女吉傳曰咸感也柔上而剛下二氣感應以相止而說○王石華校云改二今案近本傳曰作彖曰」得偶為合「周禮媒氏職掌萬民之判鄭注判半也得偶為合主合其半成夫婦之禮也○今案地官注偶作耦無之禮二字」終於出嫁「易雜卦云歸妹女之終也韓康伯注曰女終於出嫁○今案雜卦傳同」有待而行「古文易歸妹象云諐期之志有待而行也○今案歸妹九四象傳諐作愆諐古愆字也」 \\n 競赴良時「張華感婚賦云方今歲在己巳將次四仲婚姻者競赴良時粲麗之觀相繼於路嫁娶之會不待守日也○今案初學記卷十四引此賦待守作乏乎餘同陳本刪感婚賦三字不待句作不乏乎目」 \\n 投心委命「傅玄樂府雜歌曰男當進曰女適人投心委命□受身○今案百三家本傅玄集脫陳俞本命下補誰字又陳本玄誤文」自家而出「方言云自家而出謂之嫁也○今案見戴校本方言卷一」因適而成「白虎通婚姻者何謂也昏時行禮故謂之婚人因適而成故曰姻也○今案白虎通嫁娶篇適作夫餘同陳本亦作夫故曰句姻誤因」眷以嘉姻「潘岳懷舊賦云余惣角而獲見承戴侯之清塵名余以國士眷余以嘉姻○今案文選及百三家本陳本同」承天之慶「崔駰昏禮納采文云馬防子破胡尚公主公主婦如山云承天之慶光輝日新永承宮子孫也○今案此條有譌脫陳俞本皆刪」二十而娶「淮南子云二十而娶高注曰歲星十二歲而周天為一紀故國君十二歲而冠冠而后娶東晉論婚姻云鄭氏以男必三十娶女必二十而嫁王以男十六可娶女十四可嫁也○今案此見淮南子氾論訓二十作三十無為一紀三字東晉以下別為一條陳俞本標目皆訛作十二而娶又刪東晉以下考東晉當作束皙初學記十四引束皙論有男十六二句可證百三家本脫」 \\n 二十而室「朝子云齊桓公出宮中婦女嫁之因下令曰丈夫二十而室女十五而嫁也○王石華校田改因世改三十今案陳俞本朝作韓二十作三十考近本韓子外儲右下篇仍作二十餘同」 \\n 十五許嫁笄而禮之「儀禮婚禮鄭注婦人年十五許嫁笄而禮之因著纓明有繫也蓋以五采為之○今案昏禮注同陳本采作色」十五許嫁有適人道「家語男子二十而冠有人父之端女十五而許嫁有適人之道也○今案家語本命解二十六人父上有為字餘同陳本二十誤三十人父作成父」牲用魚芼以蘋藻「禮記昏義云教成之際牲用芼以蘋藻鄭注魚蘋藻皆水物也魚為俎實蘋藻為羹菜祭無牲牢告事耳非正祭也○王石華校際改祭物改無再改事補耳字今案近本禮記及陳本之祭作祭之王氏經義述聞引此舊鈔以正俗本之誤」 \\n 于以采蘋南澗之濱「毛詩采蘋云云毛萇傳蘋大辨也濱涯也鄭注云婦人先嫁三月教成之祭牲用魚芼羹以蘋○今案見詩召南」于以采藻于彼行潦「上義毛萇傳藻聚藻也行潦流潦也鄭注婦人先嫁三月教之公宮教成之祭牲用魚芼羹以藻○今案見詩召南」女無二男有再聘「潘岳荅摯虞新昏箴云先王制禮隨時為正女無二歸男有再聘○今案百三家本潘岳集同俞本脫陳本無箴字制作之注內二歸誤云歸初學記十四引此箴脫潘岳荅三字餘同」 \\n 一與之齊終身不改「禮郊特牲云夫婚禮萬世之始也一與之齊終身不改故夫死不嫁鄭玄注齊謂共牢而食同尊卑也齊或為醮○今案郊特牲注同」鹿皮為禮「古史考云庖犧氏制嫁娶以鹿皮為禮○今案陳俞本脫庖犧四字平津館輯本古史考鹿作儷考曲禮正義史記索隱引亦作儷惟謂書鈔禮儀部引作虎皮則不知所据何本耳」 \\n 皮帛可制「儀禮昏禮記云皮帛為可制鄭注皮帛儷皮束帛也○今案昏禮記為可作必可陳本已照改惟脫去記字」兩者欲其配合十象五行「周禮媒氏職凡嫁子娶妻入幣帛無過五兩鄭注納幣用緇婦人陰也凡於娶禮必用其類五兩十端也必言兩者欲得其配合之名也十者象五行十日相成也○今案地官注同」 \\n 穀圭天子以聘女「又云考工記穀圭七寸天子以聘女鄭注納徵加於束帛也○今案冬官玉人注同」大璋諸侯以聘女「周禮考工記大璋諸侯以聘女鄭注亦納徵加於束帛也大璋者以大璋之文飾之也○今案冬官玉人注同」一娶九女「白虎通天子侯一娶九女者何重國傳繼嗣也春秋公羊傳云諸侯娶一國則二國往媵之以姪娣從姪者何兄之子也娣者何女弟也諸侯一聘九女諸侯不再聘何休注必以姪娣從之者何使一人有子二人嘉也所以防嫉妬重繼似也因以備尊尊親親之義也九者極陽之數也○今案白虎通嫁娶篇傳繼作廣繼至女弟也句而止餘同考公羊莊十九年傳再聘作再娶何使作欲使以作嗣無之義兩字嘉作喜陳本多竄脫」 \\n 聘以萬金「漢舊儀皇帝聘皇后以黃金萬斤○今案平津輯本卷下同」納采用雁「儀禮婚禮云納采用雁鄭注將欲與彼為婚姻必先使媒道通其言女氏許之乃復使人納其采擇之禮用雁為贅者取順陰陽往來也○今案儀禮昏禮篇彼為作彼合媒道作媒氏下復作後順上有其字陳本已照改」 \\n 執雁問名「又云賓執雁請問名鄭注云問名者將歸卜其吉凶○今案昏禮篇鄭注同陳本脫賓字」納吉「儀禮昏禮云納吉用雁鄭注歸卜於廟得吉兆復使使者往告也婚姻之事於是定○今案陳本使下脫者字」納徵「白虎通云納徵用□繡故不用雁也○今案近本白虎通嫁娶篇用玄誤作曰玄陳本纁作幣」請期用雁「儀禮昏禮請期用雁鄭注陽唱陰和期日宜由夫家來也夫家必先卜卜得吉日乃使使者往辭○今案昏篇下卜字作之餘同陳本亦作卜之吉下脫日字」委禽奠雁「崔駰昏禮結言文云嘉贄內結盤螭委禽奠雁配以鹿皮○今案初學記十四引此文無結言二字盤螭作鞶褵同本鈔上文引崔駰昏禮納采文則此結言當作納吉應改正」 \\n 誡曰慎勤「穀梁傳送女父誡之曰謹慎從爾舅之言母誡之曰謹慎從爾姑之言母施鞶紳誡之曰謹慎從爾父母之言徐邈注鞶佩囊也紳帶也諸母為施佩帶以備用又戒之也○今案桓三年無施字鞶紳作般申誡作戒陳本已照改並刪徐邈以下玉函山房輯穀梁徐邈注一卷据初學記十四引無以備用三字餘同」 \\n 送不下堂「又曰齊侯送姜氏于讙禮送女父不下堂母不出祭門諸母兄弟不出門送女踰境非禮也徐邈注曰祭門廟門也闞門在祭門外旁有雙是也○今案見穀梁桓三年徐邈以下玉函山房輯本未收此條」 \\n 親結其縭「毛詩東山云親結其縭毛萇傳縭婦人之褘也案猶香纓也女嫁時母戒之○今案見豳風東山篇案猶以下是永興引申語」施巾結帨「皇甫士安女怨詩曰婚禮既定婚禮臨成施衿結帨三命丁寍○今案馮輯晉詩紀卷三同陳本脫上二句」冕而親迎「禮記哀公問于孔子曰冕而親迎不亦重乎孔子曰合二姓之好以繼先聖之後以為天地宗廟社稷之主何謂重乎毛大明云親迎于渭鄭玄注配聖人得其宜故備禮親迎也○今案哀公問篇亦重作巳重何謂下有已字毛下當有詩字大明箋禮下無親迎二字陳本但注哀公問見前」 \\n 御輪三周「禮記昏義云？？耳執雁入揖讓升堂再拜奠雁蓋親受之於父母也降出御婦車而？？耳授綏御輪三周先俟于門外婦至？？耳揖婦以入○今案昏義篇及陳本？？耳作壻釋文云壻或作？？耳此陸氏所見隋時本與舊鈔脗合」 \\n 揖婦以入「又云先俟于門外婦至？？耳揖婦以入○今案詳上條」之子于歸百兩御之「毛鵲巢篇云之子于歸百兩御之毛萇傳百兩百乘也御迎也諸侯之子嫁于侯迎御皆百兩也○今案召南鵲巢篇毛傳皆百兩作皆百乘又御迎也是鄭箋文陳本但改乘字餘未改」 \\n 執雁而入「婚義云？？耳執雁入揖讓升堂再拜奠雁蓋身親受之於父母也○今案禮記昏義篇無身字？？耳作壻」棄我舊廬爰適他館「皇甫士安詩云□輪迴路驂服□半駟車遠馳僕陳交亂棄我舊廬爰適也館○今案馮輯晉詩紀未收陳本但皇甫詩四字」言秣其馬「毛詩漢廣云之子于歸言秣其馬毛萇傳秣養也六尺以上曰馬之子嫁子也○王石華校刪標目上爰適四字因上條誤衍也今案見周南漢廣篇之子嫁子也句是桃夭毛傳非漢廣傳所有」 \\n 皇駁其馬「毛詩東山云之子于歸皇駁其馬毛萇傳黃白曰皇騮白曰駁鄭箋謂始嫁時車服之盛也○今案豳風東山傳騮作駵陳本已照改」祁祁如雲「毛詩韓奕云娣從之祁祁如雲毛萇傳祁祁徐靚也如雲言眾多也諸侯一娶九女二國媵之諸娣眾妾也謹案獨言娣舉其眾貴者也○今案見大雅蕩之什」其從如水「毛詩敝苟篇齊子止其從如水毛萇傳如水言眾也○今案陳本言誤諭俞本作喻」共牢而食合巹而酳「禮婚義云共牢而食合巹而酳謹案共牢是同一性合巹是取一瓠斷為兩瓢各執其一以酳是飲酒安食也○今案禮記昏義篇同謹案以下是永興引申語陳本脫斷為以下瓠作瓢」 \\n 四爵合巹「儀禮婚禮云寔四爵合巹鄭注合巹破也四爵兩巹凡六為夫婦各三也○今案昏禮注瓢作匏無酳也二字陳本亦改匏」三王陶匏「郊特牲三王作牢用陶匏鄭注言太古無共牢之禮三王之世作之而用太古之器重夫婦之始○王石華校袍改匏補共字今案郊特牲注同」鍛條以見「禮婚義云婦執笄棗栗鍛修以見謹案婦見舅姑禮笄竹器盛棗栗者也○今案禮記昏義篇今本作段釋文云段本作腶或作鍛同然本鈔作鍛亦有所本王石華改腶與陳本同誤腶从段不从？也」 \\n 饋以特豚「又云舅姑入室婦以特豚饋明婦順也鄭注以饋明婦順者供養之禮主於孝順者也○今案禮記昏義篇同」成婦禮明婦順「又云夙興婦沐浴以俟見質明贊見婦於舅姑贊禮婦婦祭脯醢成婦禮也舅姑入室婦以特豚饋明婦順也鄭注成其為之禮也以饋明婦順者供養之禮主於孝順謹案笄竹器盛棗栗者也○今案昏義注同謹案以下是永興引申語」 \\n 辭父母「丁儀妻寡婦賦云惟女子之有行信歷代之彝倫辭父母而言歸奉君子之清塵○今案初學記十四引此賦言婦作言歸下文引亦然据改餘同」遠兄弟「毛詩泉水篇女子有行遠父母兄弟鄭箋行道也婦人有出嫁之道遠於親親故禮緣人情使得寍也○今案見邶風泉水篇」執巾櫛「左傳晉太子圉贄於秦將逃歸謂嬴氏曰與子乎對曰子晉太子而辱於秦子之欲歸不亦宜乎寡君之使婢子侍執巾櫛以固子也從子而歸棄君命也不敢言杜注曰嬴氏秦所妻子圉懷嬴也婢子婦人之卑稱也○嚴氏校固改懷今案見僖廿二年傳」 \\n 備洒掃「曲禮云納女於天子曰備百姓或君曰備酒漿於大夫曰備洒掃鄭注納女猶致女也？？耳不親迎則女之家遣人致之此其辭也姓之生也天子皇后以下百二十人廣生子孫也○今案曲禮下篇洒掃作掃灑鞏？？耳作壻廣生句作廣子姓陳本已照改」 \\n 奉公子之裳衣「曹植愍子賦云妾穢宗之西子蒙日月之餘輝委薄軀於貴戚奉公子之裳衣○今案陳本脫俞本作愍志賦西子作陋女輝作暉餘同本鈔下文引亦作陋女百三家本嚴輯本皆脫」 \\n 奉君子之清塵「曹植出婦賦云妾十五而束帶辭父母而適人以才薄之質陋奉君子之清塵○今案陳本脫束帶二句百三家木同又見□□□欽定賦彙外集十九」 \\n 溫如蒲葦固如膠漆「崔駰昏禮結言文云溫如蒲葦固如膠漆休祥見詩保茲尹吉○今案陳俞本脫結言二字及休祥二句考轡言當作納吉說詳上文」乃人身之半體「潘岳悼亡賦且伉儷之拌合盛明喆於嘉禮苟此義之不膠乃全身之半體○今案百三家本潘岳集拌作片盛作垂膠作謬陳俞本皆改引潘岳寡婦賦」如縣蘿之附松「丁儀妻寡婦賦云惟女子之有行信歷代之彝倫辭父母而言歸奉君子之清塵如縣蘿之附松事浮萍之託根○今案初學記十四祇引上四句同餘無陳俞本亦脫浮萍句」 \\n 得？？耳如龍「楚國先賢傳孫雋字元英與李元禮俱娶太尉桓叔元女時人謂恒公叔元兩女俱乘龍言得？？耳如龍也○今案說郛本此傳雋作擕元元英作文英？？耳作壻陳本雋作儁無字元英三字上一見桓叔元作桓焉類聚四十引亦作儁作文英作桓焉作壻」 \\n 委軀貴戚「曹植愍子賦云妾穢宗之陋女象日月之餘輝委薄軀於貴戚○今案詳上文」娶塗山「尚書益稷云娶于塗山辛壬癸甲孔注曰懲丹朱之惡辛日娶妻至於甲日復往治水不以私害公○今案陳本刪益稷以下」娶於薛「左傳公子荊之母嬖將以為夫人使宗人釁夏獻其禮對曰無之公怒曰汝為宗司立夫人國之大禮何故無之對曰周公及武公娶於薛孝惠娶於商自桓以下娶於齊此禮也則有之若以妾為夫人釗固其禮也公卒立之○今案哀廿四年則有句無之字」 \\n 必宋之子「毛詩衡門篇豈其娶妻必齊之姜鄭箋云何必大國之女然後可妻亦取貞順而已以喻君任臣何必聖人取其忠孝而己姜齊姓也○今案見陳風衡門篇但標目是宋子小注是齊姜當分二條陳本刪去此注別增入宋子鄭箋兩失之矣」 \\n 北堂書鈔卷第八十四 \\n  \\n 　"}
{"章节": "●北堂書鈔卷第八十五   禮儀部六", "正文": "　 \\n ●北堂書鈔卷第八十五　禮儀部六 \\n 　 \\n  \\n 隋祕書郎虞世南撰南海孔廣陶校註拜揖十二　賀十三弔十四 \\n ○拜揖十二 \\n 拜以表情「白虎通云人所以相拜者何所以表情也○今案白虎通姓名篇情下有見意二字本鈔下文引亦然陳本作表其情意」所以致敬「禮記鄉飲酒義云拜至拜洗拜受拜送拜既所以２玫敬也○今案陳本脫記字酒義字」屈節卑體「白虎通云人所以相拜者何所以表情見意屈節卑體尊事之也○今案白虎通姓名篇及陳本尊事之作尊人事餘詳上文」屈折就地「釋名拜于丈夫跌跌然屈折下就地也於婦人為扶自扶而上下也○今案畢校本釋名釋姿容第九屈作詘自扶作自抽扶又夾注謂胡本作曲扶御覽引作相扶陳本跌作趺亦作自相扶」 \\n 兩膝隱地「釋名云跪危也兩膝隱地體危倪也○今案陳本同畢校本釋姿容篇倪作？？兒謂據一切經音義引改」尚左「曲禮凡拜男尚左手女尚右手○今案曲禮及注皆無此文惟內則云凡男拜尚左手女拜尚右手」從下「論語子罕云拜下禮也今拜乎上泰也雖違眾吾從下王肅曰臣之與君行禮下拜然後升成禮時臣驕泰故於上拜也今從下禮之恭者也○今案何氏集解采王注無升字阮氏校勘記云皇本及邢疏皆有升字後漢書注可證」 \\n 稽首「周禮太祝職云太祝辨九拜一曰稽首鄭注稽首拜頭至地也○今案近本周禮同」頓首「周禮太祝職四曰振動鄭玄注云振動戰慄變動之拜也書曰王動色變一拜答臣下拜鄭大夫注動讀為董振董以兩手相擊也○今案周禮太祝職稽首之後有首空首振動三者乃及吉拜今舊鈔此條標目係頓首小注乃說振動則中閒當脫去數行也陳本將九拜之注盡增入稽首條下以下每條但留標目二字」 \\n 吉拜「周禮太祝職云太祝辨九拜五曰吉拜鄭注云吉拜者拜而後稽顙謂齊衰不杖以下周謂之吉拜者也○今案周謂句近本周禮大同小異陳本已照改」凶拜「周太祝職云太祝辨九拜六曰凶拜鄭玄曰凶拜謂稽顙而後拜謂三年服者也○今案陳本同」奇拜「白虎通太祝職云太祝辨九拜七曰奇拜杜子春注奇讀為奇耦之奇謂先屈一膝今雅拜是也或云奇讀曰倚倚拜謂持節持戟拜身倚之以拜也○今案陳本同」褎拜「周禮云太祝辨九拜八曰褎拜鄭興注曰褎讀為報報拜再拜是也○今案陳本鄭作鄭大夫」肅拜「周禮太祝職云太祝辨九拜九曰肅拜鄭司農云故曰為事故敢肅使者○今案陳本同」盤辟雅拜「漢書何武傳云武徙京兆尹舉方正所舉者召見盤辟雅拜○今案見漢書八十六」疾趨卑拜「韓子云禮者所以白情也故疾趨卑拜以明之○今案陳本白情作貌情貌古作？故又誤省為白近本韓子解老篇作情貌」舉首膜拜「穆天子傳云膜拜而受郭璞注曰膜音模今日胡人禮佛舉手過頭稱南膜拜○今案平津本穆天子傳今日作今之過作加南膜作南謨又附注云郭注謨本作膜从程氏本改陳本與平津本同但脫音模句」 \\n 饋藥拜而受之「論語鄉黨篇云康子饋藥拜而受之曰丘未達不敢嘗○今案陳本脫」親饋拜而食「禮曲禮篇云侍食于長者主人親饋則拜而食主人不親饋則不拜而食○今案陳本同」黃帝膝行再拜「莊子云黃帝聞廣成子在于崆峒之山往見之廣成子南首而臥黃帝從下膝行而進再拜稽首○今案陳本同古佚叢書本莊子在宥篇山作上又膝上有風字本鈔慕道篇亦引作山」 \\n 成帝臨親拜「漢書張禹傳云禹每疾車駕自臨問之成帝親拜禹牀下禹小子未有官上即禹牀下拜為黃門下侍郎○今案漢書八十一疾作病黃門句無下侍二字宋祁曰郎上疑有侍字此與舊鈔合陳本多誤」 \\n 拜安平於殿前「王隱晉書云安平王傳云武帝迎拜安平獻王於殿前○今案陳本同類聚四十五引王晉書作安平獻王輿車上殿上于阼惜下迎拜」拜公達於牀下「荀氏家傳云魏文帝在東宮荀公達曾病天子問病獨拜牀下○今案御覽五百四十二引荀氏家傳天子作世子餘同」宣王每拜常林「魏志云晉宣帝以常林鄉邑老德每為之拜或曰司馬公貴重君宜止之林曰司馬公自欲敦長幼之序為後生之法拜非吾所制也○今案魏志二十三老作耆陳本已照改」 \\n 顯宗恆拜王導「晉中興書瑯琊王錄云初顯宗幼沖見王導恆拜○今案御覽五百九十三引中興書同」梁松拜馬援「漢雜事云馬援與梁統友善統子松往候援援小病松拜牀下○今案御覽五百四十二引漢雜事及陳本同」孔明拜德公「襄陽記云諸葛亮孔明再拜龐德公于床下○今案晉書八十三龐公傳注引襄陽記同」朱治交親迎「吳志云朱治領吳郡治每進見孫權常親迎執版交拜○王石華校浩俱改治今案吳志十一朱治傳同亦見本鈔笏篇引」紀瞻出拜道左「晉中興書丹陽紀錄云中宗出褉敦導騎從紀瞻覘見大驚出拜道左○今案類聚卷四引中興書無丹陽四字餘同陳本亦脫丹陽句中宗八字作王敦從中宗出」下車答昱拜「東觀書云侯霸欲與王丹定交丹被徵遣子昱候昱道遇丹拜於車下丹答之昱曰家君欲與君投分何為拜子孫耶丹曰君房有是言我未之許也○今案聚珍本東觀記十五同姚輯本脫陳本已改范書」 \\n 自起止元規拜「郭子云庾公詣陶公至便拜庾風姿雅潤陶見拜不覺自起止之曰庾元■〈矢見〉何緣拜陶士行○王石華校言改元歸改■〈矢見〉今案御覽五百四十二引郭子同」 \\n 平王當璧而拜「左傳云楚共王有寵子五人無適立焉乃以璧見於羣望曰當璧而拜者神所主也密埋于太室平王再拜皆厭紐○今案左傳昭十三年室下有之庭二字同」 \\n 曾子向北辰而拜「孝經右契云制作孝經道備使七十二弟子向北辰星而磬折使鈿子抱河洛事北面孔子衣絳單衣向北辰星而拜○王石華校云河洛句下據吳淑事類賦注引補事字今案陳本右契作援神契脫使曾九字絳上衣字末句星字古微書引脫雨星字亦作援神契惟御覽五百四十二引作右契」 \\n 賦六月公子降拜「左傳云晉公子姬出也公享之公子賦河水公賦六月趙衰曰重耳拜賜公子降拜衰曰君以佐天子者命重耳重耳敢不拜杜預注云喻公子還晉必能匡王國也○王石華校標目絳改降今案見僖二十三年」 \\n 歌鹿鳴穆叔拜「左傳云穆叔如晉晉侯享之金奏肆夏之三不拜工歌文王之三又不拜歌鹿鳴之三三拜曰鹿鳴君所以嘉寡君敢不拜嘉○今案見襄四年」蘇秦再拜燕復十城「戰國策曰蘇秦再拜齊王復燕十城○今案見燕策」耿恭再拜飛泉濆出「觀漢記耿恭傳云恭於蘇勒城穿井十五丈尚不得水乃正衣冠向井再拜有頃飛泉濆出○今案聚珍本姚輯本東觀記蘇作疏飛作井濆作涌陳本已改注范書」黃巾見鄭玄皆拜「鄭玄別傳云玄道遇黃巾賊數萬人見玄皆再拜相戒不入玄境○今案御覽五百四十二引鄭玄別傳無相戒句陳本亦脫」諸將見于吉皆拜「江表傳云道士于吉自號為大道孫策嘗于會稽城樓上請賓吉盛服趨度門下諸將見吉皆下樓拜○今案范書襄楷傳注引江表傳無自號句餘同陳本多增竄」王丹不拜遂揖而別「東觀記云王丹傳云陳遵為大司馬護軍出使匈奴過辭于丹丹謂遵曰子當之絕域無以相贈贈子以不拜遂揖而別遵甚悅之○今案聚珍本東觀記十五同姚輯本及陳本脫護軍二字」 \\n 伊籍一拜未足為勞「蜀志云伊籍字機伯先主遣東使於吳孫權聞其才辨欲逆折以辭籍適入拜權曰勞事無道之君乎籍應聲曰一拜一起未足為勞○今案蜀志卷八應聲作即對餘同陳本已照改」 \\n 樊英答妻拜「樊英別傳云英常患病臥室中英妻遣婢拜問疾英下牀答拜○今案御覽五百四十二引樊英別傳無患字室上有便字餘同」魏霸入拜妻「東觀漢記魏霸妻死長兄更為娶妻妻至官舍霸笑曰年老兒子備具何用空養他家老嫗為即自入拜其妻手奉案前跪霸曰夫人視老夫復何中空而遠失計義即拜而出○今案聚珍本東觀記十九入拜作入辭無空字遠作遂餘同姚輯本更作伯脫笑字仍作拜字夫人二句作不敢相屈妻慙求去八字陳本跪霸作因跪夫人十四字作不敢相屈」 \\n 得錢非義終不肯拜「東觀漢記趙勤傳勤少孤往來劉賜家賜指錢示勤曰汝起拜賜汝勤曰拜而得錢非義所取終不肯拜○今案陳本往來句作常從人貸錢賜指錢非或以錢非義下無所取二字餘同御覽八百三十五引無少孤二字汝起五字作拜乞汝三十萬聚珍本姚輯本東觀記無勤少八字餘與御覽同」 \\n 偷酒非禮所以不拜「世說云鍾毓兄弟小時共偷服散酒其父託寢以觀之毓拜而後飲會飲而不拜既而問之毓曰酒以成禮不敢不拜會曰偷酒本非禮所以不拜○今案世說言語篇散作藥又會曰偷下無酒字陳本已照改」 \\n 推手小舉「周禮司儀職云司儀詔王儀南向見諸侯天揖同姓鄭玄注曰天揖推手小舉之○王石華校見向改向見今案詳下文」以手著胸「說文揖讓也一云以手著胸曰揖讓受舉手以下手也○今案段本說文手部讓作攘讓授以下作攘推也从手襄聲陳本刪揖讓也五字及讓授八字」違位為敬「禮記曲禮篇云揖人必違其位鄭玄注云以變為敬○今案曲禮注同」對揖無敬「漢官典儀云尚書郎見左右丞對揖無敬○今案典儀當作典職本鈔六十諸尚書左右丞篇引正作典職御覽禮儀部亦引作典職可以互證平津本據書鈔引收入漢官儀係沿陳本之誤」 \\n 天揖同姓士揖庶姓時揖異姓「周禮司儀職云司儀詔王儀南向見諸侯天揖同姓士揖庶姓時揖異姓鄭玄注云天揖推手小舉之也士揖推手小下也時揖平推手也○今案秋官司侍士揖作土揖餘同陳本已照改」 \\n 孤卿特揖大夫旅揖士旁三揖「周禮司士職云司士擯孤卿特揖大夫以其等旅揖士旁三揖王還揖門左鄭玄注曰特揖一一揖之旅眾也大夫爵同者眾揖之公柔孤卿大夫始入門左皆北面東上王揖之乃就位羣士及故士太僕之屬三揖者士有上中下也王揖之皆逡巡既復位鄭司農注卿大夫士皆君之所揖禮○今案夏官司士鄭玄上有揖右三字入門左句左作右巡作遁餘同」 \\n 三揖而進「禮記少儀篇云事君難進而易退故君子三揖而進○今案陳本同考少儀無此文當改注表記」長揖不拜「漢書酈食其傳云沛公至高陽見食其生長揖不拜○今案漢書本傳見作召生作至餘」揖莊王而北面「淮南子曰令尹子佩請飲莊王王許子佩具王不往子佩既請而揖北面立於殿前○今案陳本同淮南子道應訓既誤疏請而二字」揖袁逢而不拜「文士傳云袁逢聞趙壹名特迎請之壹揖而不拜逢曰小郡下吏見三公不禮但舉手一揖壹曰高陽白衣而入揖漢王今壹揖三公何不可者也○今案陳本已改注范書」貴人長揖「漢書云萬章為京兆尹門下督從至殿中侍中諸侯人爭欲揖章與君言也○今案陳本與君作莫與餘同考漢書九十二游俠傳萬作萬與君句作莫與京兆尹言者餘同」皆住相揖「甲辰儀云皇太子妃公主夫人逢持節俠者皆住車相揖○今案類聚十六引甲辰儀同御覽一百四十九引公主作公妃餘同陳本妃并無夫人二字」王祥長揖「晉陽春秋曰文帝進號為王荀顗入拜王祥獨長揖王謂祥曰今日然後知君所養之重也○今案御覽五百四十三引晉陽秋無荀顗句所養作見顧無春字餘同陳本改注今晉書」 \\n 袁曾高揖「云太祖跛呂布陳登父子見上皆拜袁曾高揖不為禮也○今案陳本注袁世世紀登作羣曾作渙考魏志十二裴注引袁氏世紀同」曹丘揖季布「史記季布傳云曹丘揖布曰楚人言曰得黃金百斤不如得季而諾○今案震澤王氏本史記及陳本諾上有一字」汲黯揖田蚡「汲黯傳云田蚡為丞相中二千石皆拜裛汲黯獨揖○王石華校黜改黯今案史記汲鄭列傳皆作來獨作嘗揖下有之字陳本已照改」路逢怒鼃下車而揖「尹文子云越王句踐欲人之勇路逢怒鼃下車而揖○今案陳本脫欲人四字子奇賞本尹文子鼃任蛙下車而揖作而軾之餘同」遂揖而別「義見上○今案詳本篇上王丹不拜條下」橫揖而出「獻帝春秋云袁紹曰天下健者不一豈唯董公別引佩刀橫揖而出謹案橫揖不為禮也○今案魏志六裴注引獻帝春秋無不一雨字及別字陳本已照刪」 \\n ○賀十三 \\n 非君賜不賀「禮記少儀篇云有慶非君賜不賀○今案此見玉藻篇少儀無此文」先朝而後賀「王肅家訓云四尊長皆當先朝而後賀拜不得因朝飲當賀也○今案陳俞本無四字賀拜作拜賀飲作以」賀者在閭「劉向與子歆書云董生有言弔者在門賀者在閭言憂則恐懼敬事敬事則有善功又曰賀者在閭弔者在門言驕惰則福不至也○今案百三家本向集及陳俞本惰作奢福不至作禍至又曰以下作賀者在門弔者在閭又善功句脫敬字二字及有字」 \\n 束帛賀「韓詩外傳云晉平王藏寶之臺燒公子晏子束帛而賀曰今天降央於藏君之福也○今案央當作殃陳俞本及新安周氏本學津討原本外傳央作災」豪傑往「史記高祖在沛中豪傑聞命有客皆往賀高祖乃紿為賀錢萬實不持一錢○今案見史記高祖紀」主簿拜賀「謝承後漢書鄭弘傳云為淮郡守兩鹿隨車主簿拜賀曰聞三公車轓畫作鹿明府必為宰相○嚴氏校以原鈔明府誤鳴舟斜勒二字未改已補訂今案初學記十一引同類聚九十五引轓誤輜汪輯謝書兩鹿句作白鹿方夾轂而行餘同陳本誤轖弘誤玄俞本亦誤玄謝改後」 \\n 四境皆賀「呂氏春秋云人主得地百里則喜四境皆賀得土則不喜不為相賀不庭輕重也○今案呂氏春秋季冬紀不為作不知庭作通陳本已照改本鈔主下有簿字係沿上條誤入今刪」 \\n 主求賢是以賀「國語簡子問杜馳茲曰東方之土孰為愈茲再拜曰敢賀曰臣聞之國家將興也其君自以為不足今主求賢是以賀也○王石華校慈改茲今案晉語九及陳俞本杜作壯拜上無再字又陳俞本愈作癒」 \\n 家國所賴以是賀「會稽典錄云盛憲字孝章與孔融結為兄弟升堂見親憲自為壽以賀其母母曰何賀憲曰母昔有憲憲今有弟家國所賴以是賀也○今案御覽五百四十三引典錄升作昇餘同」 \\n 朱鮪破諸將賀「東觀記朱鮪傳云鮪破河內上大喜諸將軍賀思上尊號○今案聚珍本姚輯本東觀記及俞本無河內二字軍賀作賀之思作懇陳本亦作賀之無上尊句」 \\n 劉備死羣臣皆賀「魏志袁渙傳云劉備死羣臣皆賀渙獨不賀也○今案魏志袁傳同本鈔志誤忠袁渙誤奐表陳俞本不誤」北澤燒火管子入賀「管子云北澤燒火光照室下管子入賀公私問之對曰國不能無薪而炊今北澤燒是農夫得賣其薪蕘也○今案管子輕重甲篇室作堂餘同陳俞本亦作堂惟對曰以下別易他語」 \\n 探鷇反之晏子拜賀「晏子云探雀鷇鷇弱故反之晏子逡巡再拜賀曰吾君有聖人之道也○今案吳氏仿宋本晏子內五第九章作鷇陳俞本亦然」正賀璇璣改度臈福維新「王肅家訓云賀正言正首之祚璇璣改度伏稱萬壽賀臘言大臘之祚慶福維新○王石華校標目補正字賀臈改臈賀今案陳本賀正言七字作為歲首無萬壽句賀臘言七字作臘當大腊餘同俞本刪去賀臘二句餘從陳本」 \\n 冬至日長懽喜「王肅家訓云賀冬至言日陽南至短冬至而始長宜懽喜也○今案陳俞本刪陽南二字短字」冬至君道長故賀「漢雜事云冬至陽氣起君道長故賀夏至陰氣起君道衰故不賀也○今案事物紀原卷一引漢雜事脫夏至以下無氣字君下有子字」 \\n ○弔十四 \\n 弔生曰唁弔死曰弔「禮統云弔生曰唁弔死曰弔生謂之唁何非為喪之位哭泣之事但嗟嘆以言故為之唁弔死謂之弔何謂也素有恩禮無服屬但致傷哀痛故謂之弔也○今案陳本玉函山房輯本無謂也二字又作但致哀傷無痛字餘同」 \\n 知生者弔「曲禮篇云知生者弔知死者傷知生而不知死弔而不傷知死而不知生傷而不弔○今案陳本同」弔於人是曰不樂「檀弓云弔於人是日不樂鄭玄注云君子哀樂不同日也○今案禮記擅弓同」無車不弔「擅弓篇云五十無車者不越疆而弔人大夫弔當事而至則辭焉○今案大夫以下疑另條」玄冠不弔「擅弓篇云羔裘玄冠夫子不以弔鄭玄注云不以吉服而弔也○今案陳本夫子作天子非也今擅弓注而弔作喪」齊衰不弔「擅弓云子張死曾子有母之喪齊衰而往哭之或曰齊衰不以弔曾子曰我弔也歟哉○今案陳本同」不踰封而弔「擅弓云婦人非三年之喪不踰封而弔鄭注云踰封越境也謹案封疆界也婦人非父母之喪不越疆而弔也○今案陳本脫鄭注以下考檀弓篇但有婦人不越疆而弔人一句且已見本鈔下條此條當改注雜記下篇」 \\n 不越疆而弔人「檀弓云婦人不越疆而弔人鄭注不通于外也○今案見檀弓注」王弔則與巫前「周禮喪祝職云王弔則與巫前鄭眾注喪祝與巫以桃厲執戈在王前○今案陳本同」后弔則與祝前「周禮女巫職云若后弔則與祝前鄭玄注曰女巫與祝前后如王○王石華校標目後改后今案周禮注同」天子爵笄純衣「白虎通云天子哭侯爵笄純衣又曰遣大夫弔辭曰皇天降災子獨離之嗚呼哀哉○今案白虎通卷四崩薨篇笄作弁離之下有難字陳俞本亦作弁」琪琚鼓盆歌「莊子妻死惠子弔之莊子方琪琚鼓盆而歌○今案古佚叢書本莊子至樂篇作箕琚餘同本鈔一百六歌篇引作箕据」嵎蹲遣徹故笑「符子云陶之富者朱公喪其中子隣人往弔朱文公方擁膝嵎蹲遣徹而笑○今案陳俞本玉函山房輯本符子嵎蹲作蹲踞遣徹作捧頭」來弔其器甚哀「漢書龔勝傳云勝死有父老來弔其哭甚哀既而曰嗟乎薰以香自燒膏以明自銷龔生竟天非吾之從者也○今案漢書七十二非吾句作非吾徒也陳本已照改」哭不勝其痛「世云顧彥先喪張鷹往哭不勝其痛○今案惜陰軒本傷逝篇張下有季字痛作慟陳俞本已照改」袁粲獨哭而出「王隱晉書何劭傳云劭薨袁粲弔其嗣岐岐辭粲獨哭而出曰今年決計下婢子品王銓謂之曰知死而弔何必見生者○今案御覽五百六十一引王晉書無計字銓作詮而弔作弔死陳俞本已改今晉書」 \\n 裴楷獨哭而反「裴楷別傳云阮籍遭母喪楷往弔籍乃離喪位神氣晏然縱情嘯詠傍若無人楷便率情獨哭哭畢而退○今案御覽五百六十一引裴楷別傳氣作志陳俞本畢上脫一哭字」又大水「左傳云宋大水公使弔焉曰天作淫雨害于粢盛若之何不對曰孤實不德天降之災又以為君憂拜命之辱○今案左傳莊十一年德作敬餘同」貴驕「說苑云孫叔敖為令尹吏民賀之有一老父衣麄衣冠白冠后來弔曰身貴而驕人者民去之位已高而擅權者人惡之○今案王謨本說苑卷十敬慎篇人惡作君惡陳本作民惡」哀禍災「周禮大宗伯職云以弔禮哀災鄭玄注云禍災謂遭水火○今案春官災作烖陳俞本已照改」哀寇亂「周禮大宗伯職云以恤禮哀寇亂鄭玄注曰恤憂也隣國相憂也兵作於外為寇作於內為亂○今案春官注同」 \\n  \\n 　"}
{"章节": "●北堂書鈔卷第八十六   禮儀部七", "正文": "　 \\n ●北堂書鈔卷第八十六　禮儀部七 \\n 　 \\n  \\n 法則十五 \\n ○法則十五 \\n 醫不三世不服其藥「鄭注慎物齊也○案見禮記曲禮下」尊賢不過二代「禮記郊特牲云天子存二代之後猶尊賢也云云○今案俞本以天子二句為禮記注非是」 \\n 無田祿者不設祭器有田祿者先為祭服「鄭注云祭器可假祭服宜自有○今案見曲禮下」外事以剛日內事以柔日「鄭云順其出為陽也出郊為外事內事順其居內為陰也○今案見禮記曲禮上篇注」祭服敝則焚之祭器敝則埋之「鄭云皆不欲人褻之也焚之必已不用埋之則不知鬼神之所為也○今案見曲禮上篇注」牲死則埋之龜敝則埋之「鄭云皆不欲人褻之也○今案見曲禮上注」 \\n 乘路馬必朝服「鄭注云路馬君所乘之馬也○今案陳俞本同曲禮上注無所乘二字」耆老不徒行「鄭注徒猶空也○今案見王制注陳俞本脫猶字」顧不過轂「鄭注云為掩在後也○今案見曲禮上注陳俞本同」視不過衡「論語包咸注云車中不內顧者前視不過衡軛旁視不過輢轂也鄭注云疾言親指驚眾也○今案論語鄉黨篇何氏集解未收此鄭注餘同陳俞本脫包咸二字陳本刪鄭注以下俞本刪疾言四字驚上補恐字」 \\n 客車不入大門「鄭注謙也○今案見曲禮上注」偏駕不入王門「儀禮覲禮鄭注云在旁與己同曰偏偏駕之車不入王門舍之於館與○今案覲禮注同陳本多增改」 \\n 使擯色勃如也「論語鄭注云勃矜莊兒也？？嬰如逡巡？謹案擯主人之相者也○王石華校犢改擯今案陳本脫何晏集解未收鄭注此文？古貌字也俞本已改貌」 \\n 私覿愉愉如也「論語享禮有容色鄭注云享獻也既聘而享用圭璧有庭實皮馬相閒也覿見也既享乃以私禮見用束帛乘馬者也○今案陳本脫俞本既聘而享作聘既有享餘同何氏集解采鄭注仍未收皮馬句束帛句」 \\n 升堂鞠躬如也「鄭注鞠躬自斂之？也屏氣自靜以待君言也○今案陳本無注俞本自斂作歙斂自靜作者靜今何氏集解未收此鄭注」凡奉者當心提者當帶「鄭注曲禮云高下之節也○今案見曲禮下注」執天子之器則上衡「鄭玄云高於心彌敬也此衡謂與心平○今案見曲禮下注」執主器執輕如不克「鄭注云重慎之也主君也克勝也○今案見曲禮下注」授立不跪授坐不立「鄭注云由便也○今案由便二字是少鄭注永興借引以注曲禮」執玉不趨「鄭注志重玉也○今案見曲禮上注」執圭鞠躬「論語鄭注云執圭謂以君命聘於鄰國如不勝者敬之至也上如揖授玉宜敬也下如授不敢忘禮也勃如戰色恐辱君命也如有循舉前曳踵行之慎也○今案陳本無注俞本脫宜敬句餘同何氏集解執圭節引鄭注只得如揖如授二句與舊鈔同戰色句引鄭云敬也則有刪落矣如有循句引鄭云舉前曳踵行五字脫之慎也三字足見隋時本之可貴也」 \\n 操璧上左手「鄭玄注云重慎也上左手尊左也○今案曲禮上篇作尚左陳本已照改」凡有刺刃者以授人則辟刃「少儀鄭玄注不以刃正向人也○今案少儀注同陳俞本脫正字向作鄉」削授拊「鄭玄云辟用時也拊謂把也○今案見少儀注」刃授穎「鄭玄云穎鐶也○今案見少儀注」其無篚則皆坐奠之「謹案篚盛物也○今案見內篇盛物句亦引用鄭注」獻民虜者操右袂「鄭注云凡操執者謂手所舉以告者也○今案見曲禮上注」獻車馬者執策綏「鄭云凡操執者謂手所舉以告者也設其大者舉其小者便也○今案見曲禮上注」 \\n 獻鳥者拂其首「鄭注云為其喙害人也拂戾也蓋為小竹籠以冒之也○今案曲上及陳俞本拂作佛釋文云拂本又作佛是陸氏所見本正作拂與舊鈔脗合」馬則執「鄭云靮所以繫制之也謹案此為賜人若獻人者也○今案見少儀注謹案以下則永引申語也陳俞本脫謹案十一字下二條亦然」牛則執靷「鄭云靷所以繫制之者謹案此為賜人若獻人者也○今案見少儀注陳俞本靷作紖」犬則執緤「鄭云緤所以繫制之者謹案此為賜人若獻人者也○今案見少儀注餘詳上」 \\n 獻杖者執末「鄭注凡操執者謂手所舉以告也○王石華校宋改末今案見曲禮上」獻甲者執冑「鄭云操執者謂手所舉以為告者胃兜鍪也○今案見曲禮上」 \\n 君賜食必正席先嘗也「論語孔安國注曰敬君惠也既嘗之乃以班賜荐之荐其先祖也○今案鄉黨篇集解引孔安國注同陳本脫此條」有慶非君賜不賀「鄭注唯君為榮也○今案見玉藻注陳本注少儀篇並刪鄭注以下」入國而問俗「鄭注云俗謂常所行與所惡也國城中也○今案曲禮上注同陳俞本脫城中句」入國不馳「鄭云愛人也馳善藺人也○今案曲禮上注同阮氏校勘記云閩監毛本作躪衞氏集說作躪陳俞本脫馳善句」入里必式「鄭云不誣十室○今案見曲禮上注」城上不呼「鄭云為惑人也○今案見曲禮上注」城上不趨「鄭云狹無所容也○今案曲禮上注作為其道也惟少儀注有此文」道路男由右女由左「鄭注道有三途遠別也謹案道左右也○王石校案道改案遒非也今案陳本道有作道中無謹案以下近本王制注亦作道中阮氏校勘記云惠定宇校宋本中作有與舊鈔合足見隋時本之可貴」 \\n 班白者不提挈「鄭云皆謂以與少者班白雜色也○今案王制注作雜色曰班陳本已照改」堂上不趨「鄭云謂其迫也堂下則趨○今案見曲禮上注俞本刪鄭云以下陳本改注少儀」室中不翔「鄭注云又為其迫也行而張供曰翔○今案見曲禮上」堂上接武「鄭云武迹也迹相接謂每移足半躡之中人之迹尺二寸○今案見曲禮上鄭注」堂下布武「鄭云武謂每移足各自成迹不相躡也○今案見曲禮上注阮氏校勘記云武謂上當從岳本加布字陳本刪武謂二字尤非」將上堂聲必揚「鄭注云警內人也○今案見曲禮上注」將即席容無怍「鄭云怍顏色變也○今案見曲禮上注」衣無撥「鄭云撥發揚貌○今案曲禮上及陳本無作母下五條皆然」 \\n 足無蹶「鄭云蹶行遽貌○今案見曲禮上注」勞無袒「謹案袒露形體○王石校祖改袒今案見曲禮上謹案以下則永興引申語也陳本刪去別注毋唳應數十字」 \\n 立無跛「鄭云跛謂偏倚也○今案曲禮上注及陳本倚皆作任」無怠荒「鄭云為其不敬也怠荒放散身體也○今案見曲禮上注」無淫視「鄭云為其不敬也淫視睇眄也○今案見曲禮上注」折旋中矩「鄭云周旋反行也宜圓折旋曲行也宜方○今案見玉藻注陳本脫周旋九字」立必正方「自端正也○今案見曲禮上篇鄭注」立視五「鄭云立平視也巂規也謂輪轉之度也○今案見曲禮上注」凡視上於面則敖下於帶則憂「鄭云則仰也夏則低也謹案則憂謂凡視下者必有憂戚也○今案見曲禮下注謹案以下是永興引申語也陳本脫去」在朝言朝「鄭云君臣謀政事之處也○今案見曲禮下注」 \\n 在朝言禮「鄭云於朝廷言無所不用禮也○今案見曲禮下注」在官言官「鄭云官謂板圖文書之處也○今案見曲禮下注」在府言府「鄭云府謂寶藏貨賄之處也○今案見曲禮下注」在庫言庫「鄭注云庫謂車馬兵甲之處也○今案見曲禮下注」男不言內女不言外「鄭云謂事業之次序○王石華校棠改業今案見內則注」內言不出外言不入「謹案重別防淫亂也○今案見曲禮上篇重別五字亦本鄭注」請業則起請益則起「鄭注尊師重道也起苦今摳衣前請也業謂篇卷也益有益也○王石華校羕改業今案曲禮上篇注有益句作益謂受說不了欲師更明說之與舊鈔所引陳本已照改」公庭不言婦女「鄭云非其時也○今案見曲禮下注」朝言不及犬馬「鄭云非公議也○今案見曲禮下注」不苟訾不苟笑「鄭云人之性不欲見毀□不欲見笑○王石華校算改笑今案見曲禮上注」無儳言「鄭云儳雜人之言也○今案曲禮上篇鄭注與本不同陳俞本已照今本改」無勦說「鄭云勦猶擥也謂取人之說為己說也○今案見曲禮上注」詩書不諱臨文不諱「鄭云謂失其正也○今案曲禮上注作謂其失事正也陳本已照改」居不容「論語云鄭注曰為室家之敬難久也○今案陳本脫何氏集解未收鄭注」寢不尸「鄭注惡其死也○今案陳本脫何氏集解未收鄭注」食不語寢不言「鄭云為其不敬也○今案陳本脫何氏集解未收鄭注」食至起「曲禮云謂饌至必變色作也○今案見曲禮上篇謂饌句非注文陳本改鄭注云為饌變」燭至起「鄭注異晝夜也○王石華校獨改燭今案南昌本曲禮下注無也字餘同」當食不嘆「鄭云食或以樂非嘆所也○今案曲禮上注亦無也字」盛饌而作「論語孔安國注云作起也敬主人之親饋也○今案何氏集解鄉黨篇同」席不正不坐「論語云云○今案見鄉黨篇」客席乃坐「曲禮鄭云客安主人乃敢安也講問宜坐○今案陳本」客跪撫席「鄭云撫之者答主人之親正席○今案見曲禮注陳本正下脫席字阮校勘記云閩監毛本正下無席字惟通解則有」客徹重席「謙也再辭曰固○今案見曲禮注本鈔誤入上條注中陳俞本皆脫此條」主人不問客不先舉「鄭云客自外來宜問安否無恙及所來之故也○今案曲禮上注來之作為來陳本已照改及誤反」主人敬客則先拜客「鄭云尊賢○今案見曲禮下注陳本脫鄭云以下」 \\n 見人弗能館不問其所舍「鄭注云辟有言而無實也○今案曲禮上注無此文下二條同陳本已改鄭注他語」問疾弗能遺不問其所欲「亦辟有言而無實也○今案同上」 \\n 弔喪不能賻不問其所費「鄭注云辟有言而無實也○今案同上」鄰有喪舂不相里有殯不巷歌「鄭注助哀也相謂送杵聲音也○今案曲禮上篇鄭注無音也二字陳本已照刪並脫聲字則非矣」臨喪不笑「鄭云臨喪必有哀色○今案見曲禮上注」望柩不歌「鄭云哀傷之無容樂也○今案見曲禮上注」助葬必執紼「鄭云葬喪之大事也紼引車索也○今案見曲禮上注」適墓不登壟「鄭注誄累也累列生時行迹讀之以作謚謚當由尊者成也○今案見曾子問鄭注」六十不親學「鄭注不能備弟子之禮也○今案見王制注」八十月告存「鄭注每月致膳○今案見王制鄭注」大夫無故不徹懸士無故不徹琴瑟「鄭注憂樂不相干也故謂災患喪病也○今案見曲禮下注」父子皆異室「鄭云異室崇□也○今案內則及陳本室皆作宮」父子不同席「鄭云不同崇敬○今案曲禮上注不同四字作異尊卑也陳本已照改」凡父在孫見於祖祖亦名之「鄭云凡見子于祖父在則無辭有適子者無適孫與見庶子同也父卒而有適孫則有辭與見冢子同父雖卒而庶孫猶無辭也○今案內則注見上無凡字餘同陳本刪鄭注別增案語」 \\n 子於父母則自名也「鄭云名父母所為也言子者男女通稱也○今案曲禮下注男女通稱作通男女餘同」子事父母雞初鳴咸盥■〈口敕〉「鄭云咸皆也謹案子事父母早起皆盥見也○今案見內則注」為人子者居不主奧「鄭云謂與父母同室者不敢當其尊處室中西南隅謂之奧○今案曲禮上注室作宮陳本已照改同上並刪母字」不登高不臨深「鄭云為其近危辱也○今案見曲禮上注」 \\n 不有私財「謹案為人子之道不得私有財也○今案見曲禮上謹案以下是永興引申語」不敢私與「鄭玄注家事統于尊也○今案見內則注」父母存不許友以死「鄭云為忘親也死謂報仇讐○今案見曲禮上注」親有疾飲藥子先嘗之「鄭注嘗度其所堪○今案見曲禮下注」父母唾洟不見「鄭云輒刷去之○今案見內則注」 \\n 具父母衣純以繢「鄭云尊者存以多飾為孝繢畫文也○今案見深衣篇注」孤子衣純以素「鄭云三十以下無父稱孤○今案見深衣篇注」父之齒隨行兄之齒雁行「鄭云謂於途中謹案齒年齒也隨行謂在途從隨也○今案見王制注謹案以下是永興引申語陳本脫去○」子甚宜其妻父母不悅「鄭云宜善也○今案見內則注」 \\n 已孤暴貴不為父作謚「鄭云子事父無貴賤也○今案見曲禮下注」男角女羈不則男左女右「鄭云鬐所以遺髮也夾囟曰角午達曰羈也○今案內則不作否囟作八？凶阮氏校勘記云閩監本作囟盧文弨校釋文亦作囟陳本誤胷並多竄亂」執右手孩而名之「禮帥初無辭謹案此嬰兒立名時也○今案此文內則兩見一云執子之右手咳而名之此標目之出典也一云咳而名之禮帥初無時此小注之出典也釋文云孤孩又作咳是德明所見隋本作孩也陳本刪禮帥以下」 \\n 二十而冠可以衣裘帛「謹案二十冠而成人可以衣裘帛○今案見內則陳本同」男鞶革女鞶絲「鄭云鞶小囊盛帨巾者男用韋女用繒有飾緣之則是鞶裂與○今案見內則注」非先王之法服不敢服「孝經鄭注云法服謂日月星辰山龍華蟲藻火粉米黼黻皆文繡○今案見卿大夫章第四今注疏本無鄭注此條陳本脫皆文繡三字」禮不盛服不充「鄭注玉藻云禮盛者服充大事不崇曲敬○今案陳本同」朝服雖敝加於上「穀梁傳云公會王人齊侯宋公盟于洮王人之先諸侯貴王命也朝服雖敝必加于上弁冕雖舊必加于首周室雖衰必先諸侯○王石華校襄改衰今案見穀梁傳僖八年」 \\n 不有敬事不敢袒裼「鄭注內則云父黨無容也謹案袒裼見美亦敬者也○王石校租楊改袒裼今案陳本脫謹案以下」褻衣衾不見裏「鄭云為其可穢也謹案褻是常著體之衣也○嚴氏校以標目脫綌字斜勒未補今案見內則注謹案以下是永興引申語」紅紫不以為褻服「王肅注論語云褻服私衣非公會之服也皆不正褻尚不衣正服無所施也○今案陳本脫何氏集解采肅注私服作私居服」袗絺綌必表而出「孔安國注論語云暑則單衣絺綌葛也必表而出加于上衣也○今案陳本脫何氏集解采孔安國注單衣作單服」諸侯曰夫人「曲禮鄭注云夫之言扶也○今案陳本同」 \\n 大夫曰孺人「鄭云孺之言屬○今案見曲禮下注」士曰婦人「鄭云婦之言服○今案見曲禮下注」夫人自稱於天子曰老婦「鄭注云自稱於天子謂畿內諸侯之夫人助祭若時事見之也○今案見曲禮下鄭注」邦君之妻君稱之曰夫人「孔安國注論云小君君夫人之稱也對異邦謙故稱之也當此之時諸侯嫡妾不正稱號不審故孔子正言其禮也○今案何晏集解季氏篇同」自稱於其君曰小童「鄭注曲禮下云小童若言未成人也○今案陳本同」自稱於諸侯曰寡小君「鄭注謂嚮來朝諸侯之時○今案見曲禮下篇注」自世婦以下自稱婢子「鄭注婢之言卑也於其君稱此以接見體敵嫌其當也○今案陳本脫體敵六字今本曲禮下注體作禮阮氏校勘記云毛本岳本作體孔正義亦作體與舊鈔脗合」國君不名卿老世婦「鄭云雖貴於其國猶有所尊也卿老上卿也○今案見曲禮下注」周禮君不撫僕妾「鄭注略於賤也謹案僕妾若死君不親自撫其尸也○今案見雜記上篇鄭注謹案以下是永興引申語」大夫不名世臣姪娣「鄭云雖貴於其家猶有所尊也世臣父時老臣也○今案見曲禮下注」士不名家相長妾「敬也○今案見曲禮下敬也二字非鄭注文是永興引申語耳」冢婦每事請於姑「鄭云謂傳家事於長婦也婦雖受傳猶不敢專行也謹案冢大也○王石華校家傳改傳家今案見內則注陳本脫謹案以下」介婦毋敢敵於冢婦「鄭云雖有勤勞不敢掉磬○今案見內則注」西宮御女撞白鐘「淮南子云孟秋之月西宮御女白色衣白采橦白鐘注金玉西故處西宮○今案見淮南子時則訓陳本孟作季」 \\n 北宮御女擊磬石「又云孟冬之月北宮御女黑色衣黑采擊磬石○今案亦見淮南子時則訓」妻將生子居側室「鄭云側室謂夫之室次燕寢者也○今案內則鄭注夫之室作夾之室阮氏校勘記云惠定宇校宋本夾作夫考文引古文及通典六十八引皆作夫與舊鈔脗合足見隋本之可貴陳本已依俗本竄改」 \\n 作而問之使姆對「鄭云作有感動○王石華校刪云下來南六字衍文也今案見內則注」子生設弧於門左女子設帨於門右「鄭注表男女也弧者示有事於武也帨事人之佩巾也○今案見內則注陳本同」敢用時曰祗見孺子「鄭注某妻姓若言姜氏也敬也帥循也言教之敬使有循也執右手明將受之事也記猶識也識夫之言使之有成也○王石華校以標目用時日誤問持曰三字皆旁勒未改今案見內則注陳本但注祇敬也三字」 \\n 北堂書鈔卷第八十六 \\n  \\n 　"}
{"章节": "●北堂書鈔卷第八十七   禮儀部八", "正文": "　 \\n ●北堂書鈔卷第八十七　禮儀部八 \\n 　 \\n  \\n 隋祕書郎虞世南撰南海孔廣陶校註宗廟十六社稷十七 \\n ○宗廟十六 \\n 王假有廟「周易萃卦辭云王假有廟謹案假至也萃聚也王至大之時故有宗廟祭祀也○今案陳本脫謹案以下別引注疏他語」象生之居「白虎通云宗廟所以有屋何所以象生之居也所以屋何來神備也○今案近本白虎通脫此條陳本及御覽五百三十一引只有居也以上二句」緣生以事死敬亡若事存「白虎通云王者所以立宗廟何緣生以事死敬亡若事存此孝子之心所以追繼養也○今案近本白虎通脫此條陳本及御覽五百三十一引與舊鈔同」宗廟致敬鬼神已著「蔡邕禮樂志云國之大事實在典祀云云孝經云宗廟致敬不忘親也○今案陳本但存孝經二句並改標目」形貌所在「釋名云廟也先祖形貌在○今案見畢本釋宮室篇」 \\n 衣服藏焉「周禮守祧職云掌守先王先公之廟祧其遺衣服藏焉鄭注云廟為太祖之廟及三昭三穆也遷主所藏曰祧先公之遷主藏于后稷之廟先王之遷主藏于文武之廟遺衣服大斂之餘也○今案春官守祧注同」 \\n 可以觀德「尚書云七世之廟可以觀德孔安國傳曰天子立七廟有德之主則為祖宗其廟不毀故可觀德○今案咸有一德孔傳同陳本尚作商七上無立字」所以尊祖「孝經援神契云廟者所以尊祖也○今案御覽八百三十一引援神契同陳本廟者作宗廟」教令由祖「鄭注云教令由祖下者也謹案祖是仁義所生降下也○今案陳本脫考注同」冠娶必告「禮記文王世子云五廟之孫祖廟未毀雖為庶人冠娶妻必告死必赴不忘親者也○今案不忘親句是永興引申語」天子七廟「鄭注云王制天子七廟七也者太祖及文王武王之祧與親廟四○今案王制注同」諸侯五廟「鄭云王制○今案見王制注」大夫三廟士二廟「鄭云謂諸侯之中士下士名曰官師者上士二廟也○今案王制注同」夏曰世室世世祀之「王嬰古今通語曰夏曰世室世世祭祀之謹案夏為世室也○今案御覽五百三十一引古今通語同本鈔下文引語作論」殷人重屋若大寢也「周禮考工記匠人職云殷人重屋鄭注云重屋者王宮正堂若大寢者也○王石校居改屋今案匠人注同陳本大誤夫」周公稱廟羣公稱宮「公羊傳曰世室屋壞魯公之廟也周公稱太廟魯公稱世室羣公稱宮○今案見文十三年」正室「鄭云出疆謂朝覲會同也正室適子也太廟太祖之廟○今案見文王世子注」 \\n 下宮下室「鄭注文王世子云下宮親廟也下室燕寢也○王石華校刪云下若出十一字衍文也今案文王世子注同」姜嫄曰神宮「毛詩鄭箋云閟神也美嫄神所依故曰神宮之謂也○今案魯頌閟宮箋無之謂二字餘同」景帝名德陽「帝王世紀云漢孝景皇帝廟名德陽○今案御覽八十八及五百三十一引帝王世紀同」孝宣曰長壽「又云漢孝宣帝廟名長壽王莽尊為高宗後以為非禮廢○今案御覽五百三十一引帝王世紀無王莽以下陳本亦然」孝武名龍淵「又云漢孝武皇帝廟名龍淵號世宗○今案御覽五百三十一引無號世宗三字陳本亦然」文帝名顧城「又云漢文武皇帝廟名顧城號太宗○今案御覽五百三十一引帝王世紀無號太宗三字陳本亦然又城作成」昭帝徘徊「又曰孝昭帝廟名徘徊○今案御覽五百三十一引帝王世紀同」將營宮室宗為先「曲禮同上」規矩天地擬則陰陽「孫敏表云太平既登改作宗廟規矩天地陰陽○今案陳本脫太平二句」雉門之外「周禮小宗伯掌□□之神位右社稷左宗鄭注云庫門內雉門外之左右○今案小宗伯注同」地形顯敞「晉起居注云武帝太康八年詔守曰往者仍魏氏舊廟處立廟既壅翳不顯又林木弱小太僕寺地形顯敞更於此營之○今案御覽五百三十一引晉起居注康八年作安中詔下無守字仍誤乃林作材」 \\n 徂徠之松新之柏「毛詩閟宮篇毛傳徂徠新甫二山謹案二山出松柏故僖公取作寢廟也○今案見魯頌閟宮篇謹案以下是永興引申語」南致荊山之木西採華山之石「晉陽秋云正帝營太廟南致荊山之木西採華山之石鑄銅柱十二塗以黃金鏤以百物填之以丹綴之以珠玉○今案陳本鏤誤樓丹下有青字御覽五百三十一引漢晉陽秋填之句作填以丹青餘同今晉書卷三無南字西字及以丹句珠玉作明珠」 \\n 復廟重簷「禮明堂位復廟重簷刮楹達鄉鄭云崇坫亢所受圭奠于上焉屏謂之樹今桴思也刻之為雲氣虫獸如今闕上為之矣○今案明堂位注同陳本脫鄭云以下」 \\n 大夫蒼士黈「穀梁云丹桓公楹禮天子諸侯黝堊大夫蒼士黈丹楹非禮也何休注云桓公廟也黝堊黑色也蒼青黈黃色也○王石華校標目補大字難改黈小注惡改堊今案見莊廿三年范甯集解無桓公句無蒼青二字餘同舊鈔何休二字是轉寫者之誤陳本徑刪去」 \\n 銅柱金鏤「桓譚新論云王公起九廟銅柱鏤金錯雜其上○今案陳本改注晉陽秋御覽五百三十一引桓譚新論公作莽鏤金作夢帶金銀雜作鏤」圖畫神靈「楚辭天問序云楚有先王之廟及公卿祠堂圖畫天地山川神靈琦瑋譎詭及古賢聖怪物也○今案毛本明吳氏刻本同陳本脫琦瑋句」新廟奕奕「毛詩閎宮云○今案見魯頌」 \\n 奕奕寢廟君子作之「毛詩云謹案奕奕美大夫寢廟君子之人乃能作也○今案見小雅巧言篇陳本改注小宛誤矣」諸侯不得祔於天子「禮喪服小記謹案諸侯卑故不得祔於天子廟也○今案陳本同」天子謹侯可附於士「又鄭云人莫敢卑其祖○今案喪服小記注同」神無依據以主繼心「白虎通云祭有主何神無依據孝子以主繼心焉○今案陳本脫何字曲禮疏引何作者王謨本白虎通脫此條」宗廟之主亦當盡敬「云宗廟之主以木為之長尺二寸象先祖孝子入宗廟之中雖知木主非親亦當盡敬也○今案陳本脫象先祖三字考論衡十六亂龍篇禮下脫云字象上有以字入廟句脫宗之中三字餘同」 \\n 主狀四寸「五經異義云主狀四寸穿中央達四方刻諡於背也○今案陳本異作要四寸作四方考類聚三十八初學記十三通典吉禮七引異義四方作正方」方明六面「又云諸侯大會同則以方明為主覲篇禮云方明木也其形六面上玄下黃東青南赤西白北黑加方明木也其形六面上玄下黃東青南赤西白北黑加方明于其上神明之象也○嚴氏校木改水非也今案陳本大會同作會天子方明木也誤作明未也六面誤作四面方六考儀禮覲禮加方明句在木也之上而神明之象句又鄭注文也其形六面作方四尺六色」 \\n 虞主用桑「又云凡虞主用桑喪禮取其名也國禮云周襄王賜晉文公命及其受於武宮設桑主布几筵賈逵注斯受命日武宮祖公東宮祖武公廟也○今案又云二字蒙上五經異義也祭法正義引五經異義有虞主用桑句國禮當作國語此晉語文也賈逵以下是國語賈注佚文有譌脫矣陳俞本皆改注公羊」 \\n 練主用栗「又云練主用栗栗敬也告主子練也○今案御覽五百三十一引五經異義告主句作祭禮取其恭五字陳俞本改注公羊」世世祭之「王嬰古今通論云夏日世室世世祭祀也○今案本鈔上文引論作語御覽五百三十一引亦作語」四時享祀「魏書云有司奏立二廟親盡以次毀特立武皇帝廟四時享祀為魏太祖萬載不毀○今案魏志文紀注引魏書奏立作奏造餘同陳本脫二廟九字及為魏八字」羞含桃「禮月令仲夏之月天子乃以雛嘗黍羞以含桃先薦寢廟鄭云含桃櫻桃也○今案月令注同」獻櫻桃「漢書叔孫通傳云惠帝嘗出遊離宮通曰古者有春嘗菓方今櫻桃熟可獻願陛下出因取櫻桃獻宗廟上許之諸果獻由此興○今案見漢書四十三」獻羔開冰先薦寢廟「月令仲春之月○嚴氏校以原鈔？誤水旁勒未改今案禮記月令篇獻作鮮鄭玄注云當作獻」天子乘舟薦鮪于廟「月令季春之月天子始乘舟薦鮪于寢廟鄭玄云進時物之美者也○今案始乘二句舊鈔混入條注中今移正陳本但注進時美物也五字」以彘嘗麥先薦寢廟「又云孟夏之月以彘嘗麥鄭云登進也麥之新氣尤盛以彘水畜也○今案月令注同」以犬嘗麻先薦寢廟「又云仲秋之月天子乃難以達秋氣以犬嘗麻先寢廟鄭注云麻始熟也○今案月令注同」白虎銜肉「漢武故事云宣帝於河東立孝武廟告祠之日白虎銜肉置殿前○王石華校孝改武今案御覽八十八引漢武故事同陳本河東作東宮」白龍夜見「又云宣帝於東萊立孝武廟有大鳥迹白龍夜見○今案御八十八引漢武故事同陳本東萊作東宮無大鳥句」鶴集後庭「漢書郊祀志宣帝即位告祠世宗廟有白鶴集於後庭○王石華校效改郊今案見漢書廿五下」鴈集殿前「又云宣帝即位告孝昭寢廟有鴈五色集于殿前○今案漢書廿五下無廟字」神光滿殿「漢武故事云宣帝于西河立孝武廟由是神光滿于殿中○今案御覽八十八引漢武故事宣帝十一字作西河立廟四字陳本西河作東宮」神光興殿「漢書郊祀志云宣帝即位于西河築世宗廟神興于殿旁有鳥如白鶴前赤後青神光又興于房中如燭火○○今案漢書廿五下燭火作燭狀陳本已照改」虛有唱善「漢武故事宣帝即位尊孝武廟虛中有唱善者告祠之日白鶴羣飛集後庭○今案陳本脫御覽八十八引漢武故事鶴作鵠然漢書郊祀志亦作鶴」上有鍾音「郊祀志宣帝即位告祠世宗廟廟殿上有鐘音房戶大開夜有光殿上盡明○今案漢書卷廿五下房戶作門戶」札變為金「漢武故事云宣帝立孝武廟于河東告祠之日有一人騎白馬馬異于常馬持一尺札賜將作丞文曰汝績克成賜汝金一斤因忽不見札乃變為金秤有一斤○嚴氏校以原鈔脫廟字加斜勤未補今案御覽八十八引漢武故事脫白字文字尺字秤作稱陳本一尺作尺一丞作匠俞本績克誤賃客」 \\n 先驅劍挺「漢書夏侯始昌傳云八月祠孝昭廟先驅劍梃隨首始齒泥抑指為甲驚召公孫駕施之有兵不謀告示時任宣子奇欲為逆伏誅政事上帝夜入廟其後待時明自此始也○今案陳俞本脫考近本漢書夏侯始昌傳無此文」 \\n ○社稷十七 \\n 句龍為社「左傳云共工氏有子曰句龍為后土杜預注其工在太皞後神農前以水名官也其子句龍能平水故死為社之神也○王石華校小注兩白字改句今案昭廿九年杜注故死句作故死而見祀」 \\n 周弃為稷「禮記祭法云厲山氏之有天下也其子曰后稷能殖百穀夏之衰也周弃繼之故祀以為稷謹案弃后稷之名也○今案祭法篇作其子曰農餘同陳本已照改」禹為社「淮南子云禹勤天下故死而為社也○今案淮南子氾論訓勤作勞陳本社也作社神」柱為稷「左傳烈山氏之子曰柱為稷自夏以上祀之杜預注曰烈山氏神農世諸侯也○今案見昭廿九年」國之神「周禮小宗伯職云小宗伯掌建國之神位左宗廟云庫門內雉門外之左右者也○今案陳本脫左宗以下」土地之主「鄭注禮運云謂教令由社下者也社土地之主謹案法地下教者也○今案陳本脫謹案句」主陰氣「禮記郊特牲云社祭土而主陰氣也君南向於北墉下答陰之義也鄭云社內北墻也○今案郊特牲注同」實陰祗「左傳杜預云社實陰祗稷唯穀元帥敬萬類協讚乾坤之位也○今案陳本脫俞本預下有注字無之位也三也」位上公「五經異義云今民謂社為上公非地○今案陳恭甫疏證本五經異義據郊特牲正義引同」尊田主「張華朽社賦云伊茲槐之挺殖得托尊於田主朱夏當陽蓊藹蕭森征夫雲會行旅歸心揖軫停蓋輕輿托陰○今案百三家本張華集殖作植揖軫作輶軒陳本已照改又百三家本朽社誤朽杜陳本主王」 \\n 擇元日命民社「月令云仲春之月命民社鄭云社后土也使民祀焉祈其農業也○今案月令注祈其作神其陳本已照改」卜來歲之稼「周禮肆師職云社之日蒞卜來之稼鄭云祉祭土為取財也卜者問來歲稼所宜也○今案周禮疏卷十九同」五穀之「孝經云稷五穀之長也五穀不可徧祭故立稷以祭之○今案風俗通卷八引孝經授神契徧下無祭字餘同周禮大司徒疏引孝經援神契徧祭作徧敬陳本俞本求之孝經十八章無之乃改注周禮大司徒鄭注俱夫之犬」 \\n 百穀之主「漢書郊祀志云宗廟王者所居稷者百穀之主○嚴氏校稷者居改居稷者今案見卷廿五下」殖百穀「禮祭法云已見上注○今案詳本篇上周弃為稷注」 \\n 平九州「祭法云共工氏之霸九州也其子曰后土能平九州○今案陳本末句下有故祀以為社句」達天地之氣「禮郊特牲云天子大社必受霜露風雨以達天地之氣也○今案郊特牲同陳本標目脫地字」神地之道「禮祭法云社者所以神地之道也地萬物天垂象取財于地取法于天尊天而親地故教民美報焉○今案陳本同考近本禮記此文是郊特牲非祭法也」春求秋報「白虎通云社稷者得陰陽中和之氣而用尤多故為長也歲再祭何春求秋報也○今案近本白虎通社稷篇稷者上脫社字秋報作穀之不及舊鈔之完好也俞本秋報下增義字陳本求改祈並改注毛詩謬矣」 \\n 求福報功「又云王者所以有社稷者何為天地求福報功也○今案白虎通社稷篇及陳本天地作天下」報本反始「禮郊特牲云云鄭注單出里皆往祭社于都鄙○今案陳本多竄改俞本同」尊天親地「己見上說○今案此見郊特牲陳本注祭法非也」社于新邑「尚書洛誥云戊午乃社于新邑牛一羊一豕一孔安國傳云吉立社稷之位用太宰也○今案此見召誥本鈔作洛誥非也陳本已改召惟邑字誤色耳」社于洛陽「書百官志云建武元年立太社稷于洛陽在宗廟之右也○今案此見續漢書郊祀志非百官志也詳下文」為畿封樹「周禮地官職云制其畿疆而溝封之設其社稷之壝而樹之鄭云壝壇與堳埒也○今案大司徒職同」為羣姓立「禮記郊特牲云王為羣姓立社曰大社○今案此見祭法本鈔作郊特牲係轉寫之誤也陳本已改正」乃建大社「周書云諸侯受命于周乃建大社于國之中其壝東青土南赤土西白土北黑土中央舋以黃土明建諸侯鑿取其方一面之土燾以黃土白茅封之故曰受列土於周室○王石華校櫃改壝今案周書作雒解黑作驪明作將列作則陳逢衡補注從則土之說惟盧本從御覽作列土與舊鈔脗合陳本舋作冒列上脫受字」 \\n 乃立冢土「毛詩云乃立冢土戎醜攸行肆不殄厥亦不殞厥問○嚴氏校珍改殄今案見大雅緜之篇」國社「禮記郊特牲云諸侯為百姓立社曰國社○今案此見祭法本鈔郊特牲三字是轉寫之誤以下三條亦然」王社「又曰王自為立社曰王社」侯社「又云諸侯自為立社曰侯社」置社「又云大夫以下成羣立祉曰置社鄭注云羣眾也大夫以下至庶人也大夫不得特立社與民族居百家以上則共立一社今時里社也」 \\n 王者封五色土為社「尚書禹貢云海岱及淮唯徐州厥貢惟土五色孔安國傳云古者封五色土為社建諸侯則各割其方色土與之使立社○今案禹貢徐州孔傳同」 \\n 天孔五色土為壇「蔡邕獨斷云天子大社以五色土為壇皇子封為王者受之大社之土以所封之方色藉以白茅歸國以立社故謂之茅土者也○今案王謨本獨斷受之句作受天子之社土不及舊鈔之完好也藉作苴陳本與王謨本同」 \\n 在外門之內「白虎通云社稷在中門之外外門之內者何尊而親之與祖宗同也不在中門內何乃敬之不瀆也所以在外門之內也○今案白虎通社稷篇祖宗作先祖瀆上有褻字陳本已照改」 \\n 在宗廟之右「續漢書百官志云建武二年立大社稷于洛陽在宗廟之右皆方壇屋○今案陳本無稷字考續漢書百官志無此文惟見郊祀志下洛作雒餘同」高七仞「莊子云匠石之齊至乎曲轅見社櫟樹其大蔽牛其高臨七仞而後有枝可以為舟者旁十數觀者如市○今案古佚叢書刻宋本人間世篇社櫟作櫟社七作十陳本已改又臨下陳本衍山字」 \\n 方壇無屋「續漢書百官志云建武二年立大社稷于洛陽在宗廟之右皆方壇無室有壇門而已○今案此見續漢郊祀志已詳上文小注室當作屋」配天地以作範併造化以垂制「徐邈社稷云諸前典句龍平序九壤而托靈后土棄敷殖百穀而協饗是宜配天地以作範併造化以垂制宗廟賴其弘贊之勳有生資其日月之惠也○今案陳本稷云作讚云聞諸十六字作句龍后土四字無而協五字宗廟作宇宙」 \\n 封土以報功「孝經緯云社土地之主也土地濶博不可盡敬封土為社以報功也○今案陳本脫博字御覽三十一引孝經援神契盡作遍風俗通八引濶作廣本鈔作闊者避隋諱也」 \\n 有樹以表功「白虎通云社稷所以有樹何尊而執之使人望即敬之所以表功也○今案白虎通社稷篇執作識即作而餘同陳本執作職望下有見字即作師」南社為梓北社為槐「尚書無逸篇云大社惟松東社惟柏南社惟梓西社惟栗北社為槐天子之社五丈諸侯社半之○王石華校旁圈無逸二字今案陳本尚書五字改白虎通濶改廣本作濶者詳本篇上考北史劉芳傳及類聚御覽皆引作尚書逸篇脫無字白虎通亦然惟初學記及郊特牲正義引俱作無逸但脫天子以下耳石華旁圈無逸二字蓋亦以為古本之可貴矣」 \\n 殷人以柏周人以栗「論語云夏后氏以松殷人以柏周人以栗曰使民戰栗孔安國注凡建邦立社各以其土所宜之木宰我不達其意妄為之說因周用栗便云使民戰栗哀公魯君之諡也○今案哀公以下是永興自知案語但脫謹案二字耳陳本無注」 \\n 匠石見櫟社「莊子云匠石之齊至干曲轅見櫟２社樹其大蔽牛百圍其高則臨七仞○今案詳本篇上高七仞注」威輦在白社「習鑿齒逸民傳云董威輦傳云不知何人其洛陽白祉社中○今案御覽五百三十二引逸民傳其洛作忽見於洛陳本改注戴延之西征記與下條相混矣」白社「戴延之西征記云洛陽建春門外道北有白社董威輦所住也出門三里○今案御覽五百三十二引西征記云里社鳴則教令行呴鳴之怒也○今案文選運命論注引潛譚巴同陳本脫」 \\n 行旅歸心「張華賦已見上○今案詳本篇上」帗舞社稷「周禮舞師職云舞師教帗舞帥而舞社稷之祭祀鄭玄云皇折五采羽為之亦如帗者也○今案舞師注同」 \\n 血祭祭社稷「周禮大宗伯職云以血祭祭社稷鄭云陰祀血血起貴氣臭也社稷之神有德者配食焉共工氏之子曰句龍食於社有厲山氏之子曰柱食於稷湯遷之而祀棄謹案句龍棄有功於社稷故用以祭祀者也○今案陳本脫共工以下謹案二句則永興引申語也」 \\n 上日用甲「禮記郊等牲云社稷上日用甲用日之始也○今案郊特牲無上字陳本脫此條」吉辰上戊「王廙春可樂云吉辰兮上戊明靈朽惟社伯室兮必集新祭兮樹下濯茆兮葅韭齧？？秝兮擗鮓縹醪兮浮蟻交觴兮並坐氣和兮體適心怡兮地可○今案陳俞本脫此條御覽三百三十二引伯作百新作祈餘同」 \\n 祭以酒脯「太公金匱云武王問太公曰天下精神甚眾恐後有試予者也將何以等之師尚父曰請樹槐於王門內王路之右起西社築垣壇祭以酒脯食以犧牲尊之日社客有非常先與之語乃命太公祝社曰如有山客勑享有益者距歲告以水旱與其風雨澤流悉行除民所苦○今案陳本脫武王問廿九字樹作植西作兩又脫客有非常以下俞本此條御覽五百三十二引金匱後下有復字無將字西作面壇作墻乃命十六字作客有益者人無益者八字餘同」 \\n 社之羊羹「漢書郊祀志云高祖詔於豐治枌榆社當春以羊羹祭之○今案漢書郊祀志上羹祭作彘祭陳本已照改」皆太牢「禮記王制云天子社稷皆太牢諸侯社稷皆少牢○今案陳本同」以三牲「孝經援神契云仲春穫禾祭社稷以三牲何重功也○今案玉函山房輯本脫陳本穫作獲祭社稷作報功祭稷」陳俎豆「禮記曾子問曰諸侯之祭社稷俎豆既陳○今案陳本脫之字」施金石「又云施於金石越於聲音用於宗廟社稷○今案禮記樂記施上有若夫禮樂之五字」陳宰肉「陳平傳云里中社平為宰分肉食甚均里父老曰善陳孺子之為宰平曰嗟乎使平得宰天下當如此肉○今案史記陳丞相世家父老上無里字本鈔引陳平傳則漢書文也漢書有里字本鈔公正篇引亦有里字」 \\n 邴君行「邴原別傳云原避地遼東得遺錢拾以繫樹人繫者尤多原怪問之答者是神樹原乃辨之里中遂歛其錢為社供里人為之誦曰邴君行仁邑無虎邴君行路樹成社○今案魏志十一裴注引邴原別傳避地作到陳本亦作到又脫誦曰三句」 \\n 宰相繼踵咸出斯里「蔡邕陳留昏東庫上里社碑云唯斯庫上里古陽武之戶牖也秦時有池子華為宰相漢興陳平由此宰社隨高祖克定天下為右丞相孝平之世虞延為太尉延熹中曾孫放為尚書令僉以為宰相繼踵咸出斯里雖有積德修身之致亦斯社之所相也乃樹碑作頌○今案陳本牖作■〈片庸〉無華字致作政嚴輯蔡中郎集據書鈔御覽引宰社作社宰隨高作佐高宰相作丞相餘同」 \\n 諸子宦學並有才名「搜神記云後漢中興初有應嫗者生四子而晝見神光臨社試探之乃得黃金自是諸子宦學並有才名○今案見學津討原本搜神記陳本臨作照」瑀得劍「錄異傳云會稽賀瑀曾得疾不知人死三日蘇云吏將上天見官府吏人將瑀入曹房中有層架其上有印其中有劍使瑀唯意取之瑀短不及上層取劍以出門下問何得曰得劍吏日得印可以駈懾百神今得劍唯使社公耳疾愈果有鬼來白事自稱社公○今案初學記十三引錄異傳吏人作使人吏曰下脫得印十一字無白事二字陳本瑀誤璃亦多脫」 \\n 應嫗得金「搜神記云中興初有應嫗者生四子晝見神光照社試採之乃得黃金自是諸子宦學並有才名○今案詳本篇上諸子宦學條下」子路搏鳥「博物志云子路子貢過鄭社社樹有鳥子路搏之鳥神牽率子路子貢說之乃止○王石華校惣至是改物志云率宰改牽率今案明吳琯校本稗海本博物志皆脫子路搏之鳥五字陳本鳥作烏」 \\n 湯蕤逃瘧「列異傳云大司馬河內湯蕤字聖卿少時病瘧逃神社中有人呼社邱社邱聖卿應聲曰諾起至戶口人曰取此書去得素書一卷乃譴劾百鬼法也○王石華校司改司馬自改字今案御覽五百三十二引列異傳湯作陵口作中又七百四十三引湯作陽邸作卸」 \\n 桃杖奏章入社檢護「述異記云逢桃杖居江夏病疾困篤頻上奏章夜中有物若豕赤色從十餘人皆操繩入門周床一匝而去往問道士張玄冥冥曰見者崇物伏罪烏衣入宅里社檢護耳疾尋當除自是平復也○今案陳本脫俞本烏衣作馮依」 \\n 郭凝二心為所責「述異記云庾邈與女子郭凝私通詣社約取為妾二心者死邈遂不肯婚娉經二載忽聞凝暴亡邈出門瞻望有人來乃是凝斂手嘆息之凝告郎從北鄒還道遇強人抽刃逼凝懼死從之未能守節為社神所責卒得心痛一宿而絕邈云將今且停宿凝答曰人鬼異路毋勞爾思因涕泣下霑襟○今案御覽五百三十二及　欽定書集成神異典三十二引述異記多刪節陳本亦然」 \\n 窮鄉之社扣盆而歌「淮南子云夫窮鄉之社扣盆拊缻相和而歌自以為樂者也○今案近本淮南子精神訓鄉作鄙缻作瓴餘同陳本盆作甕御覽五百三十二引盆作瓫」 \\n 蕪國之稷易為求福「又云荒鄉之社易為黍肉蕪國之稷易為求福注曰蕪亂不經于神而享祀之故易為黍肉易從求福也○今案近本淮南子說林訓荒蕪俱作無亂作祀享作卒從作為陳本脫注曰以下」 \\n 蒞事而哭「左傳云魯大夫叔孫輒蒞事于社而哭叔孫昭子曰外將死非哭也○今案陳本脫」割羊以祠「續漢書禮儀制云日有變割羊以祠社用救日變執事者冠長冠皂單衣以行禮者也○今案近本續漢志同」喪國之社屋之「禮郊特牲云喪國之社屋之不受天陽也薄社北牖使陰明也鄭注絕其陽通陰而已○今案郊特牲注同」亡國之社掩土「公羊傳云薄社災亡國之社蓋掩其土而柴其下何休云柴其下何故火德燒之也○今案哀四年薄作蒲土作上注內無柴其四字陳本脫薄社災三字及何休以下土已改上」為宗廟屏「白虎通白云亡國之社稷蓋掩之以為宗廟之屏示賤也○今案白虎通社稷篇無蓋掩之三字陳本已照刪」以朱絲營「公羊傳云日有食之鼓用牲于社求乎陰之道也以朱絲營社或曰脇之或曰為闇恐人犯之故營之也出公羊傳中○王石校糸改絲今案見莊廿五年末句是轉寫者誤入或是舊校者之語」 \\n 用鄫子「左傳云宋公使邾文公用鄫子於次睢之社杜預云此水有妖神東夷皆祀之蓋煞人而祭之也○王石華校補朱字社字今案見僖十九年」顧貧人「伍輯之從征記云臨沂有次睢社常以人祭宋襄公使煞用鄫子處相承顧貧人命齊潔祭時縛著社前如見犧牲魏初乃止○王石華校平改貧後改從林改臨今案陳本脫類聚三十九引從征記無宋字」 \\n 北堂書鈔卷第八十七 \\n  \\n 　"}
{"章节": "●北堂書鈔卷第八十八   禮儀部九", "正文": "　 \\n ●北堂書鈔卷第八十八　禮儀部九 \\n 　 \\n  \\n 隋祕書郎虞世南撰南海孔廣陶校註祭祀惣上十八 \\n ○祭祀惣上十八 \\n 祀國之大事「左傳云文公二年有事于太廟躋僖公逆祀也君子以為失禮禮無不順祀國之大事也逆之可謂禮乎○今案陳本謂誤為」祭者教之本「禮記祭統云是故君子之教也必由其本順之至也故曰祭者教之本也已○今案陳本同」祭有三重「又云夫祭有三重焉獻之屬莫重於祼聲莫重於升歌舞艾重於武宿夜此周道也鄭云武宿夜舞曲名周道由周禮也○今案祭統舞曲作武曲由作猶陳本已照改」祭有十倫「又云見祀鬼神之道焉見君臣之義焉見父母之倫焉見貴賤之等焉見親疏之殺焉見爵之施焉見夫婦之別焉見政事之均焉見長幼之序焉見上下之際焉此之謂十倫鄭云倫備也○嚴氏校標目周改有今案祭統篇祀作事母作子疏作疏備作猶義陳本已照改阮校勘記云石經作疏」 \\n 祭有報焉「禮記郊特牲云謂若穫禾報社也○今案此見郊特牲注」祭有祈焉「又云鄭注祈猶求也謂祈福祥求永貞也○今案郊特牲注同」賢者能盡祭義「禮記祭統云祭者非物自外至者也自中出生于心也心怵而奉之以禮是故唯賢者能盡祭之也○嚴氏校標目補盡字今案祭統術■〈忄木〉作？？？阮氏校勘記云釋文作■〈忄木〉不加點惠氏校宋本亦無點與舊鈔脗合」 \\n 孝子惟能饗親「鄭注云謂祭之能使之饗也○今案見祭義注」賢者之祭受福「祭統云是故賢者之祭也必受其福○今案祭統無是故二字」賢者之祭致其誠「又云是故賢者之祭也致其誠敬與其忠敬○今案祭統誠敬作誠信」祀禮教敬則民不苟「周禮大司徒職云因施十二教焉一曰以祀禮教敬則民不苟謹案苟且也行階也○今案陳本脫謹案以下然行階也三字必是轉寫之誤」祀乎明堂而民知孝「禮記樂記云武王克殷祀乎明堂而民知孝鄭注云文王之廟為明堂制謹案祀乎明堂示教養之教也○今案樂記注同」敬恭明神「毛詩謹案悔恨也言宣王肅事明神宜不恨怒今何由遭此旱乎○今案見大雅雲漢篇悔恨句是傳肅事以下是箋」祭祀主敬「禮記少儀鄭注敬在心也○今案少儀注同」 \\n 祭觀其敬「禮記祭統云是故孝子之事親也有三道焉生則養沒則哀喪畢則祭則觀其慎也喪則觀其哀也祭則觀其敬而時也盡此三道者孝子之行也○今案祭統慎作順順慎古通字」 \\n 祭則致其嚴「孝經鄭注云齋必變食居必遷坐敬忌踧踖若親存也○嚴氏校云案孝經釋文作敬忌据補忌字今案孝經紀孝行章今邢疏不載此鄭注」神不歆非類民不祀非族「左傳云狐突適下國遇太子使登僕而告之曰夷吾無禮余得請于帝矣將以畀秦將祀余對曰臣聞之神不歆非類民不祀非族君祀無乃殄乎○今案見僖公十年」祭死如生「又禮記祭義云文王之祭也○今案祭義作事死者如事生」祭神如在「出論語云○今案八佾篇如下有神字」必見其位必聞其聲「禮記祭統云祭之日入室然必有見乎其位周旋出戶肅然必有聞乎其聲○今案祭統旋作還」春秋匪解享祀不忒「毛詩閟宮云謹案春秋祭謂四時也忒變也春則有夏道秋則有冬道舉四時之祭不解所以四時享祭之體不忒變也○今案忒變句以上是參用閟宮箋」春秋祭祀以時思之「孝經鄭注云皆變易成熟將欲飲食之先祖念之若生不忘親○今案此見喪親章第十八鄭注以下有譌脫今孝經疏無之」建邦天神之禮「周禮大宗伯職云掌建邦之天神地祇之禮鄭云建立也立天神地祇之禮者祭之祀之吉禮是也○今案大宗伯作地示」宗伯建地祇之禮「又云掌建邦之天神人鬼地祇之禮鄭云建地祇之禮享之吉禮是也○今案詳上條」崇明祀「左傳邾人滅須句須句子來奔成風言于公曰崇明祀保小寡周禮也蠻夷猾夏周禍也○王石華校補須句二字掌改崇祭改祀禮改禍今案見僖二十一年」事神祇「周禮大宗伯云以吉禮事邦國之鬼神祇鄭云事謂祀之祭之者也○今案大宗伯職注同」明德卹祀「尚書多士云孔安國傳自帝乙以上無不顯用有德憂念齊敬奉其祭祀言能保其宗廟社稷也○今案多士傳同」盛德必祀「左傳晉侯問於史趙曰陳其遂亡乎對曰陳顓頊之後舜重之以明德胡公不淫故周賜之姓使祀虞帝臣聞盛德必百世祀虞之世數示也陳文子之禮而已○王石華校故工改胡公是改祀今案昭八年無陳文句之後作之族阮氏校勘記云宋本族作後此與舊鈔脗合」 \\n 咸秩無文「尚書洛誥云祀于新邑咸秩無文孔安國傳云以禮典祀于新邑皆次秩不在禮文者而祀之○今案洛誥傳同」咸秩羣祀「國語云天子徧祀羣臣品物諸侯祭天地三長及其土地之山川○今案楚語下篇土下無地字餘同惟標目咸秩二字當沿上條誤入陳本脫此條」徧于羣臣「尚書舜典孔安國傳謂在遠者祭之羣神？陵墳衍之屬○王石華校或改舜臣改神今案孔傳無在遠句及之屬二字」懷濡百神「毛詩云謹案懷來也言武王巡狩至方岳之下來安羣神祭于山川皆以尊卑次第祭之也○今案時邁篇作懷柔陳本亦然考釋文云柔本亦作濡陸氏書亦成於隋蓋隋時古本如此」 \\n 靡神不舉「毛詩雲漢篇謹案靡無也言宣王為旱之故無不祭也舉者求羣神而更祀之無所愛於三牲也○今案靡無以下是參用鄭箋」告祭柴望「毛詩時邁篇謹案巡循也狩守也諸侯為天子至故循省之至方岳之下燔柴祭告望秩於羣神○今案標目四字見時遭詩序謹案以下是永興引申語」克禋克祀「毛詩生民篇毛萇傳云禋敬也弗去也去無子求有子鄭玄箋云克能也弗之言祓也姜嫄生后稷如何乎乃禋祀上帝於郊禖以除其無子之疾而得其福也○今案生民傳箋同」 \\n 天子祭四方「禮記曲禮云天子祭天地祭四方祭山川祭五祀歲徧鄭注云祭四方謂祭五官之神於四郊也句芒在東祝融后土在南蓐收在西玄冥在北○今案曲禮注同」 \\n 天子祭四極「尸子云先王之祠也天子祭四極諸侯祭山川大夫祭五祀士祭其者也○今案平津本尸子祠下有禮字陳本無先王句」天子祭天地諸侯祭山川「曲云」天子祭天諸侯祭土「公羊傳云魯郊非禮也天子祭天諸侯祭土天子有方望之事無所不通諸侯山川有不在封內者則不祭也何休注云天子所祭莫重於社方望祭四方山川星辰○今案僖三十一年天子所祭句下有莫重於郊諸侯所祭二句餘同陳本脫何休以下」 \\n 王立七祀「祭法云曰司命曰中霤曰國門曰國行日泰厲曰戶曰竈王自為立七祀○今案陳本同」諸侯五祀「曰司命曰中霤曰國門曰國行曰公厲諸侯自為立五祀○今案見祭法」士二祀「曰門曰行○今案見祭法」宜乎社「又鄭云宜祭名○今案見王制注」祠黃帝「漢書郊祀志云古者天子常以春解祠祠黃帝用一梟破鏡○今案見漢書卷二十五上」祈上帝「毛詩噫嘻序云春夏祈穀子上帝也鄭云祈猶禱也求也○今案周頌詩序同」 \\n 祭五帝「漢舊儀云祭五帝于雍畤在山西望不見四方故曰自雍畤至虛陽十里一舉烽火以望祭五帝○今案平津館輯本脫此條惟祭五帝句見史記封禪書索隱引烽火句見太平寰宇記三十引陳本改注別條」 \\n 祭八神「漢書郊祀志云祀八神一日天主祀天齊天齊淵水居臨淄南郊山下二曰地主祀泰山梁父蓋天好陰祠之必于山南之下地貴陽祭之必於澤中圓丘三曰兵主祀蚩尤在東平陸監鄉齊之西境也四曰陰主祠三山五曰陽主祠梁山六曰月主祠萊山七曰日主祠盛山盛山中斗入海最居齊東北陽近日出八曰四時主祠琅琊在齊東北之祈始皆用牢具祠○今案漢書二十五上山南作高山近作迎祈作所梁山作之罘陳本已照改又陳本牢誤宗」 \\n 孟春祭戶「月令孟春之月其祭戶鄭云春陽氣出祀之於戶內陽也祀之先祭脾者春為陽中於藏直脾脾為尊也○今案月令祭作祀」孟夏祭竈「孟夏之月其祀竈祭先肺鄭云夏陽氣盛熱於外祀之於竈從熱類也祠之先肺者陽位在上肺亦在上肺為尊也○今案月令注同標目祭字當作祀」孟秋祭門「孟秋之月其祀門祭先肝鄭云秋陰氣出祀於門外陰也祀之先祭肝者秋為陰中於藏直肝肝為尊也○今案標目祭門與小注異當作祀」孟冬祀行「孟冬之月其祀行祭先腎鄭云冬陰氣盛寒於水祀之於行從辟除之類祀先腎者陰位在下腎亦在下腎為尊者也○今案月令無氣字」祭不越望「左云楚昭王有疾卜曰河為崇王曰三代命祀祭不越望江漢沮漳楚之望也不穀雖不德河非所獲罪也遂弗祭孔子曰楚昭王知天道矣其不失國也宜乎○今案哀六年沮作雎天作大釋文云大道本或作天道蓋隋本有作天者本鈔及釋文皆成於隋者也」 \\n 祭在其地「禮記王制云鄭注魯人祭太山晉人祭河是也○今案王制注同」春祭三江秋祭五湖「越記云越王既得平吳春祭三江秋祭五湖因以其時為之立祀垂之末世○王石華校者改世今案吳琯校本越絕書外傳春申君第十七祀作祠」法施於民祭「禮記祭法云聖王之制祭祀也法施於民則祀之○今案標目則祭二字與小注異當作則祀之」以死勤事則祭「同上義○今案則祭二字祭法作則祀之」以勞定國則祀之「同上義」能禦大災則祀之「同上義○今案祭法災作菑」能捍大患則祀之「同上義」祀五畤「漢書武帝紀云元光二年行幸雍丘祀五畤○今案見漢書卷六」祠三戶「又云宣帝即位祀三戶山於下密○今案見漢書卷二十五下郊祀志陳本無下字」成山祠曰「又云宣帝即位於成山祠日○今案見漢書卷二十五下」萊山祠月「又云宣帝即位於萊山祠月○今案見漢書卷二十五下」密畤祭青帝「又云秦宣公作密寺於渭南祭青帝○今案見漢書卷二十五上」鄜畤祭白帝「又云文公夢黃虵自天下屬地其口止於鄜衍文公問史敦敦曰此上帝之徵君其祠之於是作鄜畤郊祭白帝○今案見漢書卷二十五上」上畤祭黃帝「古史考云秦初伯作吳陽上畤祭黃帝下畤祭炎帝○今案伯即霸字初伯謂始霸也此條亦見漢書郊祀志及史記封禪書平津館輯本古史考脫收此條」遊雲夢祠虞舜「史記云始皇出遊至雲夢望祠虞舜于九疑山○今案見史記始皇本紀」幸闕里祠孔子「孔叢子云元和七年春帝東巡狩還過魯幸闕里以太牢祠孔子及七十弟子作六代之樂大會孔子男子年二十以上六十二人命儒者講論經義○嚴氏校祠牢改牢祠今案陳本七年作二年無還字孔子男子作孔丈夫二人作三人類聚三十八引孔叢子七誤一六代作八代又作六十人無末句餘與原鈔同」 \\n 巡朔方祭黃帝「漢書武本紀云帝北巡朔方還祭黃帝之塚于橋山下○今案卷六武帝紀無下字亦見卷二十五上郊祀志」臨東海祀蓬萊「又云太初元年十二月渤海望祀蓬萊○今案見漢書卷六及卷二十五下」幸河東祀后土「又云元封四年自岱還幸河東春三月祀后土神光三燭○今案漢書卷六岱作代」巡盛唐祠虞帝「又云元封五年冬帝南巡狩至於盛唐望祀虞帝舜於九嶷○今案見漢書卷六武帝紀」祀上帝於北河「十二州記云昔禹治洪水既畢乃乘僑車到東山祀上帝於北河歸大功九天○王石華校云河歸二字當小寫因舊鈔誤大寫故也今案御覽五百二十六引東作鍾九天作九河陳本亦作鍾九天作九湖十二作十三二酉叢書張輯十三州記亦引御覽作作北阿餘同」 \\n 祭先聖於太學「摯虞新禮儀云故事祀皋陶於廷尉祭先聖于太學也○今案類聚四十九引新禮儀尉下有新禮移祀於律寺以同九字」祭蚩尤於沛庭「漢高祖本紀云高祖立為沛公祀黃帝祭蚩尤於沛庭而釁鼓旗幟皆赤○今案漢書卷一上同」祀皋陶於廷尉「摯虞新禮儀云故事祀皋陶於廷尉同祭先聖於太學也○今案詳本篇上文」祠唐堯於成陽「侯獲漢皇德傅云章帝詔使者奉太牢致祠唐堯于成陽靈臺○今案御覽五百二十六引靈作雲陳本改注范書成作咸無靈臺二字二酉叢書張輯皇德傳亦據御覽」祀黃老於濯龍「東觀漢記云皇帝九年九月祀黃老於濯龍中以文罽為壇飾金鈿器祠用三牲作倡樂○今案聚珍本東觀記卷三九年作元年鈿作銀御覽五百二十六引鈿作釦」祠子胥於江濱「吳越春秋云二月癸未夫差飾諸羣臣祠子胥於江濱夫差曰昔不聽相國之言用讒佞之辭令遠沒江濱自亡以來莫誰與言○王石華校補神字今案秘書二十一種本古今逸史本漢魏叢書本皆脫此條御覽五百二十六引吳越春秋於江作江水飾作帥」 \\n □□□□「樂觸自酒又言日用國豈可留神一於寡人相見首既從中出曰生時為人死時為神饗遠大在王復重祭臣請諸持杯動酒鄭左右羣臣莫聞見之也矣○今案案此條失書名並多譌誤舊鈔混入上條注中今移正陳俞本皆脫」 \\n 祭諸葛於道陌「襄陽記云諸葛亮亡所在各求為立廟議以不合百姓遂因時節祠祭之於道陌○今案蜀志五裴注引襄陽記不合作禮秩不聽祠作私陳本亦作私議以作朝議」 \\n 王下祭殤五「禮記祭法云適子適孫適曾孫適玄孫來孫也謹案殤者未成人而死可殤也○王石華校觸改殤今案見祭法謹案以下是永興引申語」諸侯下祭殤三「又適子適孫適曾孫大夫下祭殤二適子適孫○今案見祭法」士祭其先「又云士祭其先○今案見禮記曲禮」庶人祭乎「又云適士及庶人祭子而止○今案見祭法」 \\n 五年再祭「公羊傳云大事於太廟躋僖公大祫者何合祭也毀廟之主陳於太祖未毀廟之主皆升合食於太祖五年而再殷祭躋僖公升也何言乎升僖公逆祀也○今案文二年躋僖公升也五字作躋者何升也餘同」 \\n 因時而祭「春秋繁露云古一歲四祭因四時之所生熟而祭其先祖父母也○今案見瀆曙注本繁露四祭篇」有閏加祠「漢舊儀云原廟一歲十二祠有閏加一祠皆太牢者也○王石華校如改加今案文獻通考宗廟七引漢舊儀太牢上有用字」祠春享先王「周禮大宗伯職云以祠春享先王謹案祠四時春祭之名祠者食也祠道追遠享食也○王石華校相改祠今案以下四條皆大宗伯文謹案以下皆永興引申語也陳本併注在第一條增入鄭注刪去各謹案等語」 \\n 礿夏享先王「又云以礿夏享先王謹案礿者薄也夏時萬物初長進宗廟少故曰也○王石華校初改礿今案大宗伯礿作禴陳本已照改」嘗秋享先王「又云以嘗秋享先王謹案嘗者萬物新成可嘗以享宗廟○嚴氏校廟宗改宗廟」蒸冬享先王「又云以蒸冬享先王謹案蒸者眾也冬時萬物皆成可以薦宗廟者眾也」 \\n 天子造乎禰「禮記王制鄭云造祭名○今案陳本同」王者禘其祖「禮記大傳云鄭注禘大祭也始祖感虛而生祭天則以配之制別至者無主不止也○今案大傳注感虛而生句作感太微五帝之精以生餘亦大同小異陳本已照改」黷于祭祀時謂弗欽「尚書說命云孔安國傳祭不欲數數則黷黷則不敬○今案見說命中篇」君子之祭敬而不黷「公羊傳曰己卯烝常事不書此何以書譏亟也亟則黷黷則不敬君子之祭也敬而不黷疏則怠怠則忘士不及茲四者則冬不裘夏不葛何休注云亟數也顯褻黷也士有公事不及此四時祭則不敢美其衣服蓋思親之志也○今案桓八年何注褻作渫思下有念字」 \\n 祭不欲疏疏則怠「禮記祭義云鄭注疏則違禮莫大焉○王石華校忌改怠今案祭義注同」祭不欲數數則煩「又云煩則不敬鄭玄云不敬違禮莫大焉○今案祭義同」 \\n 豈年不奢凶年不儉「王制云如上言○今案王制豐上有祭字」有其舉之莫敢也「曲禮云○今案見曲禮下篇」有其廢之莫敢舉也「又云鄭氏注為其黷神也若殷廢農祀棄後不可復廢棄祀農也○王石華校標目補敢字今案曲禮下注黷作瀆陳本已改」非其所祭而祭之淫祀無福「鄭云妄祭神不享也○王石華校勒去上句非也今案曲禮下注享作饗餘與舊鈔同」非其鬼而祭之諂也「論語鄭注云人神曰鬼非其祖考而祭之諂求福也○今案何晏集解采鄭注諂求上有是字」祀齊五日「漢舊儀云制祀天齊七日宗廟五日小祀三日○今案聚珍本漢舊脫平津輯本補遺一卷據書鈔引云大祀齊五日小祀齊三日此乃陳本耳後得此影宋鈔未及追改」祭齊六曰「黃帝問玄女兵法云六甲將及夫人姓名服色其耐皆著赤幘小冠帶白綬夫人足皆各象其禽獸足凡欲招致神當於帛上書諸神名如法祭齊事六日見形○今案御覽五百廿六引黃帝問元女兵法色下有白字綬下有絞字招誤治齊事上有蔭字餘同陳本赤作青無招字當上有格字」 \\n 禮不卜常祀「左傳夏四月四十郊不從乃免牲非禮也猶三望亦非禮也禮不卜常祀而卜其牲日望郊之細也不郊亦無望可也○今案見僖三十一年」大饗不問卜「曲禮鄭注祭五帝於明堂莫適卜也○今案曲禮下注同」宗甫之事君親割夫人親舂敬之至也「穀梁云太室屋壞禮宗廟云云如上言為社稷之主而先君之廟朝壞極稱之志不敬也徐邈注極直也志記也○今案文十三年無朝字徐邈以下玉函山房輯本未收此條」二王助祭「毛詩振鷺序云振鷺二王之後來助祭也毛萇云二王夏殷也白鳥集於西雍之澤言所集得處也喻杞宋之君有潔白之德來助祭周之宗廟得禮之宜也○今案周頌傳廟上無宗字陳本照刪」 \\n 百蠻助祭「典略云永平二年祠五帝以先帝光武配羣僚百蠻皆來祭也○今案陳本改注續漢書」諸侯王祭「漢書平帝紀云元始五年春祫祭明堂諸侯王二十八人列侯百二十二人宗室子九百餘人徵助祭禮畢○今案漢書卷十二平紀作百二十人無下二字」食諸侯酎金「漢舊儀云皇會侯王酎金廟中以上計議設九賓倍位○今案陳本脫平津輯本補遺一卷據初學記類聚引侯王作諸侯議作儀」朝奠日出夕奠逮日「檀弓云鄭注陰陽交接庶幾遇之○今案禮記注同」室事交乎戶堂事交乎階「檀弓云○今案檀弓二字是沿上條而誤當作禮器」飲酒於序以正齒位「周禮黨正云國索鬼神而祭祀則以禮屬民飲酒於序以正齒位三命而不齒鄭注不齒者席於尊東所謂遵○今案地官注同」飲酒於序三命不齒「周禮黨正職云不齒者席於尊東所謂遵○今案不齒者席於尊東所謂遵○今案不齒者二句見黨正注」商曰彤「爾雅云商曰彤尚書高宗彤日者也○今案見釋天注本鈔此條混入上條注中今移正陳本脫」周曰繹「爾雅注春秋經云壬午猶繹○今案釋天郭注同」祭天曰燔柴「爾雅注曰布散於地祭之○今案此條標目與小注不符合當分二條燔柴郭注是既祭積薪燒之六字此注布散句乃釋天祭星曰布之郭注也陳本但存燔柴一條誤矣」祭風曰磔「爾雅注曰今俗當大道中碟狗云以止風此其象○今案此見釋天郭注陳本象上有遺字」祭山曰庪懸「爾雅注曰或庪或懸置之於山也○今案此見釋天郭注」祭川曰浮「爾雅注曰祭於川中或浮或沈○今案釋天篇浮下有沈字祭於作投祭」是禷是禡師祭也「爾雅禷禡師祭也○今案此見釋天」五年大祭「爾雅注云五年一大祭○今案此見釋天郭注禘大祭也句郭注」一歲五祠「繆襲祭儀春祠夏禴秋嘗冬蒸每祀依其時而行嘗尚也蒸歲大孰一歲五祠時常用仲月名之曰祭其實在廟者也○今案陳俞本脫」夏祭曰礿「爾雅注云新菜可礿也○王石華校初改礿來改菜今案見釋天郭注作可汋」秋祭曰嘗冬祭曰蒸「爾雅注云□品物也詩云礿祠蒸嘗○今案詩云以下非郭注文蓋永興再引詩天保篇」太祝辨九祭「周禮春官云太祝辨九祭一曰命祭二曰衍祭三曰炮祭四曰周祭五曰振祭六曰濡祭七曰絕祭八曰繚祭九曰共祭○今案太祝濡作擩」太祝辨六號「又曰太祝辨六號一曰神號二曰鬼號三曰祇號四曰牲號五曰齍號六曰幣號○今案太祝祇作示」太祝掌六祈「又曰太祝掌六祈以同鬼神祇一曰類二曰造三曰繪四曰五曰攻六曰說○今案春官太祝同」太祝掌六祝「又云春官職云太祝掌六祝之辭以事神祇祈福祥求永貞一曰順祝二曰年祝三曰吉祝四曰化祝五曰瑞祝六曰筴祝○今案太祝職同」祝將命「禮記郊特牲謹案用傳主人之命於神尸也○今案陳本刪尸字」史薦信「左傳齊侯欲誅祝史晏子曰若有德行之君內外不廢上下無怨動無違事其祝史薦信無愧心是以鬼神用享國受其福祝史與焉其所以蕃祉老壽者為信君使也○今案左傳昭二十年有德下無行字內外作外內餘同」 \\n 稱孝孫「郊特牲云祭稱孝孫孝子以其義稱也鄭云謂事祖禰也○今案禮記注同」稱曾孫「又云稱曾孫某謂國家也於曾祖以上稱曾孫而已○今案於曾祖以下是郊特牲注文」祝以孝告是謂大祥「禮運注云此謂薦今世之食於人道為善毛詩云○今案毛詩云三字非鄭注本文蓋別引他書也陳本已刪此三字」 \\n 北堂書鈔卷第八十八 \\n  \\n 　"}
{"章节": "●北堂書鈔卷第八十九   禮儀部十", "正文": "　 \\n ●北堂書鈔卷第八十九　禮儀部十 \\n 　 \\n  \\n 隋祕書郎虞世南撰南海孔廣陶校註祭祀惣下十八 \\n ○祭祀惣下十八 \\n 祭有三重獻之屬莫重於祼「禮記祭統云謹案是祼鬯殷酒初祭以灌求神也○今案陳本脫謹案七字直以初祭句為祭統文非也」殷士虜敏祼將于京「毛詩毛萇傳云殷士殷之諸侯也膚大也敏疾也祼灌鬯也周人尚臭將行也謹案殷侯皆有美德疾歸之於周助祭行灌鬯之禮於天地也○今案文王篇毛傳無之諸二字大作美陳本無注」 \\n 甸師共蕭「甸師職祭祀共蕭茅鄭注云蕭香蒿也茅以共祭之苴亦以縮酒縮酒泲酒也○今案天官甸師注香蒿句是鄭大夫注茅以共祭句上有元謂二字蓋以下是鄭元注也」 \\n 縮酌用茅「禮郊特牲鄭注云謂泲醴齊以明酌也蓋事酒之上名曰明者事酒今之醳酒皆新成者也○嚴氏柱云注改注云」取蕭祭脂取羝以軷「毛詩生民鄭注云言后稷既為郊祀之酒取蕭草與祭牲之脂爇之於行神之位馨香既聞取羝羊之體以祭神也○今案生民箋無祇字」陳其簠簋「孝經鄭注云簠簋祭器受一斗二升內圓外方祭不見親故哀慼也○今案孝經疏引鄭元注略同」籩豆既設「禮記曾子問曰○嚴氏校補子字今案見禮疏十九」醢人掌四豆「周禮醢人職云掌四豆之實朝事之豆饋食之豆加豆之實羞豆之實○今案見天官醢人同」司尊彝掌六尊「周禮司尊彝職云掌六尊六彝之位詔其酌辦其用與其實春祀夏禴祼用雞彝鳥彝皆有舟其朝踐用兩獻尊其再獻用兩象尊皆有罍諸臣之所酢也冬蒸秋嘗祼用斝彝黃彝皆有舟其朝獻用兩著尊其饋獻用兩壺尊皆有罍諸臣之所酢也凡四時之閒祀追享朝享祼用虎彝蜼彝皆有舟其朝踐用兩大尊其再獻用兩山尊皆有罍諸臣之所酢也○今案春官司尊彝所酢作所昨鄭注云昨讀為酢字之誤也今舊鈔作酢甚是惟上一諸臣作諸神下兩諸臣作諸侯均非今據本鈔下文引訂」 \\n 祼用雞彝「又云祼用雞彝鄭注云刻而畫之為脽形彝法也用器之有法也○今案彝法二句非鄭注文當加謹案二字以別之」朝踐用獻「又云鄭注云獻讀為犧犧尊飾以翡翠欲其美矣○今未欲其四字非司尊彝注文當加謹案二字以別之」再獻用兩山「周禮司尊彝職云掌六彝之位詔其酌辦其用與其實朝踐用兩大尊其再獻用兩山尊皆有罍諸臣之所酢也○今案詳本篇上文」朝獻用著尊「又云鄭注云著尊著地無足也○今案司尊彝注同」饋獻用兩壺「鄭注司尊彝職云壺尊者以壺為尊者也○今案陳本饋作餽」朝事之籩白黑形鹽「周禮籩人職云朝事之籩其實麷蕡白黑形鹽膴魚鱐鄭注云朝事祭宗廟獻血腥之事也熬麥曰麷稻曰白黍曰黑形鹽似虎○王石華校以改似今案朝事十一字是鄭元注熬麥以下是鄭司農眾注」 \\n 饋食之籩棗栗桃■〈艹橑〉「又云鄭注饋食薦熟者也○今案天官籩人注同」籩豆大房「毛詩鄭注閟宮云大房玉飾俎也其制足間有橫下有柎似於堂後有房然也○王石華校推改拊今案閟宮箋似於作似乎」籩豆靜嘉「毛詩既醉篇鄭箋公尸所以善言告之乃用籩豆之物絜清而美○今案既醉箋同」疏布幂八尊「周禮天官幂人職云祭祀以疏布巾幕八尊鄭玄注以疏布者天地之神尚質也尊器也○王石華校人改八若改者今案見天官幂人注與幕人不同亦無尊器句」畫布幂六彝「又鄭玄注宗廟可以文畫者畫其雲你杝○今案此見幂人職文」天子以犧牛「曲禮鄭注犧純毛也○今案見曲禮下」天子用太牢「漢書郊祀志云有上書言古者天子三年一用太牢祠神三一天一地一泰一天子許之○今案見漢書卷二十五上」天地之牛角繭栗「禮記王制」宗廟之牛角握「王制云握謂長不出膚○今案出膚句是王制注文」牲頒五官「周小宗伯云毛六牲而頒之於五官鄭眾注云毛擇毛也司徒主牛宗伯主雞司馬主馬司寇主犬司空主豕者也○今案擇毛句是鄭元注司徒以下乃鄭眾注也」展牲則告牲「周禮充人職云鄭注展具也謹案牲充也展牲者視之也○王石華校振改展今案地官注同」爾牲則具「毛詩無羊篇云謹案異毛色也牛羊異毛色者三十言祭祀索則有之也○今案異毛以下是參用箋語」禳飾其牲「周禮小子云凡沈宰侯禳飾其牲鄭注云沈謂祭川辜謂磔牲以祭也侯禳者候四時惡氣禳去之也○今案夏官小子注同」享以騂牲「毛詩云○今案閟宮篇牲作犧釋文云犧純毛牲」善牲以祀「越絕云益死之後夏啟善獻犧牲以祠○今案王謨本卷三越絕書善獻作歲善陳本已照改」 \\n 陽祀用騂牲陰祀用黝牲「周禮牧人職云鄭注騂赤色毛之取純毛也陽祀祭天南郊宗廟之祭也陰祀祭地北郊及社稷者也黝黑也尚書云騂牛一○今案地官牧人職注同尚書句見洛誥」饋食享先王「又大宗伯職云鄭注饋食在四時上是禘也禘言饋食者著有黍稷互相備也謹案此是禘祀亦薦熟饋食議其黍稷各備也禘者審也鄭注云昭穆未毀之主升合食於太廟禘小於祫也○今案互相句以上春官注同謹按以下有脫誤」 \\n 肆獻享先王「鄭注云肆者進所解牲體薦熟時也獻醴謂薦血腥也○今案見太宗伯注」為酒為醴烝畀祖妣「毛詩豐年云鄭注烝送也畀與也言豐年所獲之物釀為酒醴與先祖先妣謂祭祀者也○今案豐年箋與作子言豐以下是永興引申語」吉蠲為饎是用孝享「毛詩天保篇毛萇曰吉善也蠲潔也饎酒食也○今案舊鈔蠲潔上有謹案二字係衍文今刪」有椒其馨胡考之寍「毛詩載芟云毛萇曰椒猶飶也胡考之寍得壽也謹案寍安也苾芬香酒祭於祖妣則得壽考又安寍者也○嚴氏校寍安改安寍今案戴芟傳得壽作胡壽謹案以下亦參用鄭箋」 \\n 苾芬孝祀神嗜飲食「毛詩楚茨云謹案此則為祭祀時也言飲食苾芬有馨香也為鬼神所歆也○今案見小雅谷風之什陳本脫謹案以下」澤虞共澤物「周禮澤虞職云凡祭祀賓客之奠鄭云澤物之奠亦籩豆之實芹茅菱茨之屬也○今案地官注茅作茆茨作芡」廩人共粢「周禮廩人職云鄭注扱以受舂人舂之大祭祀之穀藉田之收藏神者也不以給小用○今案地官共粢作共其接盛」司烜明水「周禮司桓職云掌共明水鄭注云陳明水以為玄酒○今案賈疏以陳字屬上句據舊鈔則永興是屬下句也」鹽人共鹽「鹽人職云杜子春謂出鹽直用不涷治○今案見周禮天官」亨人共大羹「周亨人職云祭祀共大羹賓客亦如之鄭眾云大羹不致五味也鉶羹加鹽菜也○今案周疏卷四同」粟納三宮「穀梁傳徐邈注云甸掌田之官也納粟於三宮者三夫人也當春之禮王后六宮諸侯夫人三宮甸粟者循其品物厯兼舂事及供也○今案見桓十四年玉函山房輯徐邈注一卷脫此條陳本亦脫」 \\n 祀用赤黍「尚書大傳云祀之禮散齊七日致齋親器潔祀用赤黍三日之朝于中庭祀四方從東方始卒於北方○今案御覽五百二十四引大傳致齋下有三日兩字儀禮通解續文獻通考引並無陳恭甫編定本云玩注文亦應無三日二字又御覽通解續通考皆作新」 \\n 殷尚醴周尚酒「禮明堂位云鄭注此皆其時之用也○今案明堂位注同」虞祭首夏祭心殷祭肝周祭肺「禮明堂位鄭云皆氣王盛也○今案明堂位注作主盛」 \\n 祭以清酒「毛詩信南山云○今案見小雅谷風之什」既載清酤「毛詩烈祖云毛萇云酤酒也鄭云賚讀為來既載清酤以尊酌以祼獻神靈來至我致齊所思則用成也○今案烈祖箋作讀為往來之來」醆酒涗清「禮郊特牲云鄭注涗清酒也五齊濁泲之使清謂之涗齊及取明水皆新也○嚴氏校之沛改泲之今案此非醆酒之注蓋由下條羼入耳」明水涗齊「又鄭注云涗猶清也五齊濁泲之使清謂之涗齊及取明水皆貴新也○今案郊特牲注同」禽享礿「周禮大司馬職注云礿宗廟之夏祭也冬夏田主於祭宗者陰陽始起象神之在內也○王石華校初改礿今案夏官作獻禽以享礿」從以騂牡「毛詩信南山謹案清謂玄酒也酒鬱鬯之酒也周尚赤故祭騂牡也○今案見小雅谷風之什」騂牡既備「鄭箋毛詩既載謂已在樽中也祭祀之事先為清酒其次擇牲故舉二者也○嚴氏校塗去巳字恐非今案見大雅旱麓箋樽作尊」祀有執膰戎有受脤「左傳云云神之大節也謹案膰祭祭以祀諸侯者也○今案見成十三年」執其鸞刀以啟其毛「毛詩信南山謹案鸞刀刀之有鈴者言割中節也○今案見小雅谷風之什」 \\n 牛曰大武豕曰剛鼠「曲禮鄭云號牲物者異于人用也元頭也武迹也○今案曲注同陳本脫用字」鷄酒薄祭「謝承後漢書云徐孺子嘗為太尉黃瓊所辟不就及瓊卒歸葬穉乃負糧徒步到瓊所赴之設鷄酒脯祭卒哭而去不告姓名○今案姚魯斯輯本太尉句作前後為諸公所辟餘亦略有不同又弣附注云范書但載黃瓊葬何耶汪輯謝書亦與姚同祗据本傳注世說注與御覽引而不及書鈔惜之想朱氏潛采堂本亦脫此矣」 \\n 魚菽之祭「鹽鐵論云古者庶人魚菽之祭春秋循其祖祠○今案近本鹽鐵論散不足篇循作脩是也陳本作祀又菽誤椒」魚首以祭「孔融於國文云節士辭國食而終於海遣門下掾駟駟堅奉饘一盛魚首以祭○今案此文有殘缺陳俞本刪」米？？餅為殽「黃帝問玄女兵法凡欲致神當於帛上書神名祭以白茅為藉餅棗為脯置藉上○王石華校有共改女兵第改茅今案陳本無為殽句御覽五百二十六及本鈔祭祀惣上篇引亦無此句又御覽引為脯作並脯」 \\n 酌彼行潦「詩洞酌云毛傳曰洞遠也行潦流潦也？？奔餾也謹案流潦水之薄者遠酌取之以為彼酒取之饎而薦也鬼神享德合信也○今案見大雅生民之什謹案以下是永興引申語然薄者二句亦參用鄭箋」 \\n 進茲行潦「曹植鹿生公云野無旨酒進茲行潦○今案陳俞本百三家本皆脫疑是酈生頌之佚文也」薦式蘋藻「王脂祭徐聘士文云古人薦式蘋藻藉白茅豈必珍羞所以致之者誠也○今案陳俞本■〈田旬〉作■〈日旬〉羞作脩」蘋藻是歆「殷元祭徐孺子文云夫誠素自中微物將禮蘋藻是歆實過牲牢○今案陳俞本只存微物二句類聚三十八引此文作殷允將禮作為重餘同」黃琮禮地「周禮典瑞職云以玉作六器以禮天地四方以蒼璧禮天以黃琮禮地以青珪禮東方以赤璋禮南方以白琥禮西方以玄璜禮北方○今案典瑞無此文惟見春官大宗伯職珪作圭餘同本鈔郊祀篇引蒼璧二句亦誤作典瑞此則舊鈔藁本如此不盡因轉寫之譌」 \\n 玄珪賓河「紀年云后荒即位元年以玄珪賓於河命九東狩於海獲大鳥○今案騷樓本竹書紀年荒作芒無命九兩字東作冬鳥作魚」四珪有邸以祀天旅上帝「周典瑞職云鄭注於中央為璧珪著其四面一玉俱成也珪本著於璧故四珪有邸有四角也○今案典瑞職珪作圭」兩珪有邸以祀地旅四望「周禮典瑞職云鄭注兩珪者象地數二舜而同邸者也○今案春官典瑞珪作圭」珪璧以祀日月「又云鄭注珪其邸為璧取殺於上帝○今案典瑞珪作圭」璋邸射以祀山川「又鄭注云射剡也璋有邸而射取殺於四望也半璧圭曰璋也○今案半璧句非鄭注文」降三分璧沈於洛水「尚書中候云湯降三分璧沈洛注曰降下也以兀精三分之璧沉於洛水○今案陳本湯誤陽脫元精二字御覽八十三引中候注元精作厚字但此段正文本有元精天乙句則二字不可刪」 \\n 搴長菱兮湛美玉「出漢武帝瓠子歌云○今案史記河渠書菱作茭湛作沈陳本亦作茭」齊車鹿幦「禮記玉藻篇大夫齊車鹿幦豹直鄭云幦覆苓也直謂緣也○王石校標目補鹿字今案玉藻直作犆」龍旂承祀「毛詩閟宮云鄭注交龍為旂承祀謂親祭祀事四馬故六轡也○今案閟宮箋親作視無祀字陳本亦作視」龍旂十乘大糦是承「鄭箋玄鳥云交龍為旂糦黍稷也言諸侯建龍旂十乘奉黍稷而進之宗廟言得諸侯之心十乘者二王後八州之大國也○今案玄鳥箋同陳本二王誤三王」祀設重案「周掌次職云祀五帝則張大次小次設重帟重案鄭注云重案牀重席也○今案天官注同」坐以蒲薦「虛諶祭法云坐以蒲薦青布緣朱角夏則加練褥其儉則是從約也○今案玉函山房輯本無緣朱六字其儉四字作其事此特據陳本耳」齊必有明衣布「論語云明衣者新浴所以自潔淨也則以常布○今案新浴以下不見何晏集解蓋是永興引申語」常服黼哻「毛詩文王篇云白與黑謂之黼哻殷冠也言殷諸侯來助周祭祀服殷冠明文王以德綏遠不以淫服來者也○嚴氏校來服改服來今案殷冠以上是毛傳言殷以下永興略參鄭箋文也」 \\n 有虞氏服韍夏后氏山「明堂位鄭注云韍冕服之韠也舜始作之以尊祭服禹湯至周增以畫文後王彌飾也○案陳本韍作■〈革犮〉」祭以諸侯其尸服以士服「喪服小記鄭注云祭以天子諸侯養以子道也尸服土服父本無爵子不敢以己爵加之嫌於卑也○嚴氏校己以作以己今案陳本無注士服誤作侯服」祭以士尸服以士服「鄭注喪服小紀謂父以罪誅也尸服以土服不成為君也天子之子當封為王者後以祀其受命之祖云為士者則擇其宗之賢者若微子者不必封其子為王者後及所立為諸侯者祀其先君以禮卒者尸服天子諸侯之服而遂無所封立則尸也祭也皆如士不敢愆用尊者衣物○今案鄭注而遂作如遂愆用作僭用陳本無注」 \\n 祭上帝樂用神「桓子新論注云吳人來攻楚其國人告急而靈王教舞自若顧應之曰寡人方祭上帝明樂用神當蒙福祐不敢赴救而吳兵遂至俘其太子及后○嚴氏校改作攻去作告虛作靈今案御覽五百廿六引桓子新論及陳本明樂用神句作樂明神三字教舞作鼓舞」 \\n 大雩帝用盛樂「月令仲夏之月用盛樂鄭注云雩吁嗟求雨之祭也雩帝謂立壇南郊之旁雩五精之帝配以先帝也自鞀鞞至柷敔皆作曰盛樂○今案月令注立作為」 \\n 靁皷皷神祀「周禮人皷人職云以靁皷八面皷也神祀祀天神也○今案地官注同」路皷皷鬼享「又鄭注云路皷六面皷也鬼享享宗廟也○今案見地官鼓人注」 \\n 羽舞帥而舞四方之祭祀「鄭注云羽析白羽為之形如祓也四方之祭祀謂四望也○今案見地官舞師注」兵舞帥而舞山川之祭祀「鄭又云析白羽為之形如帗也○今案舞師職兵舞無注此本鈔所引乃羽舞注耳」皇舞帥而舞旱嘆之事「鄭又云旱嘆之事謂雩也皇舞析五彩羽為之形如蛂之狀○今案見舞師注」祈年田祖擊土皷「周籥章職云凡國祈年于田祖擊土皷鄭注云田祖始耕田者謂神農也吹之以籥為之聲也豳雅豳風七月于耜舉趾饁彼南畝之事歌其類也為之雅者以其言男女之正也杜子春曰土皷以瓦為匡以革為兩面可擊也○今案春官注同」 \\n 琴瑟擊皷以御田祖「毛詩大田云謹案御迎也田祖先嗇謂神農也設樂迎祭先嗇謂郊後始耕也○今案御迎以下參用傳箋語」登歌擊拊「周禮小師職云鄭注拊者擊石也謹案登歌者升歌於堂上石罄也○今案春官小師注同謹案以下是永興引申語罄磬古通用」下管擊應鼓「小師鄭注云應小皷管於堂下者也○今案管於句非小師注文」設業設虡崇牙樹羽「毛詩有瞽云謹案業大板也所以飾此栒而為縣也崇牙刻之如鋸齒植者為虡橫者為栒崇牙上飾卷然可以懸皷罄樹五采之羽以為文飾者也○今案見周頌有瞽篇謹案以下多參毛傳文」 \\n 鍾皷喤喤罄筦將將「毛詩執競云毛萇曰喤喤和也將將集也○今案執競篇注同」皷鍾送尸神保聿歸「毛詩楚茨云謹案尸象神也尸出入奏肆夏擊皷鍾而送尸也保安也歸于天地而清也○今案詩正義本作鍾皷宋書樂志兩引亦然惟唐石經引作皷今本及舊鈔合」雍禘太祖也「毛詩雍篇云鄭云禘大祭也大于四時而小于祫太祖卜王謹案祫祭文王之廟歌此雍詩禘百審諦也祫者合也毀廟之主與未毀廟之主同升合食于太祖后稷之廟謂之祫禘也三年一祫五年一禘每五年之內有此二祀謂之殷祭○王石華校標目帝改禘今案雍詩注同謹案以下是永興引申語」 \\n 那祀成湯也「毛詩那篇序云有正考父得商頌十二篇於周之太師以那為首○今案陳本有增注」清廟祀文王也「毛詩清廟云鄭注清廟者祭有清明之德者之宮也天德清明文王象焉祭之而歌此詩也○王石華校標目濟改清今案清廟箋同」執競祀武王也「毛詩執競云鄭注競強也能持強道者唯武王也○今案周頌箋強作彊」祭祀之容濟濟惶惶「周禮保氏職云養國子以道乃教之六義一曰祭祀之容鄭注云如上言也○今案保氏注作齊齊皇皇」有來雍雍至止肅肅「毛詩雍云鄭注來時雍雍然既至止而肅然者謹案此助祭者儀容也○今案周頌箋同謹案以下是永興引申語」奉璋「毛詩傳云峩峩盛壯也謹案璋瓚也臣助君祭執圭璋瓚其容儀峩峩然○今案見大雅棫樸傳同」執爨踖踖「毛詩楚茨云謹案此明祭之人恭敬踖踖爨竈有容○今案見小雅谷風之什」肅雍顯相「毛詩清廟云毛萇傳曰於歎辭也穆深遠也肅敬雝和也謹案此言美哉清廟之祭乃諸侯有文王之德者皆來助祭於此也○今案周頌傳深遠作美字謹案以下是永興自加案語」 \\n 左右趍之「毛詩棫樸云毛萇傳曰趣趨也辟君也君王謂文王也文王臨祭祀其容濟濟然其左右之臣皆促疾敬其事謂助祭也○今案辟君也以下多用鄭箋文」駿奔在廟「毛詩清廟謹案文王之廟以對越在天諸侯樂受文王之化長奔走文王之廟法文王之德光於四方○今案陳本脫謹案以下」肅肅在廟「毛詩思齊篇謹案肅肅敬也言侯助文王祭祀則尚敬言得禮之宜也○今案敬也句是毛傳助祭以下是用鄭箋」以享以祀以介景福「又毛萇傳云介助也景大也○今案楚茨傳同」卜爾百福如幾如式「毛詩楚茨云卜爾百福如幾如式謹案卜與也幾期也式法也祭祀為神所歆故神之百福其來如幾其多如法也○今案見小雅谷風之什」君曰卜爾萬壽無疆「毛詩天保云毛萇傳曰君先公王也卜子也謹案祭祀立尸象神君曰者尸傳神意以福及祭主也○今案小雅天保傳先公王作先君然上文有於公先王句謂先公先王也舊鈔先公王三字未可厚非或是隋本如此」 \\n 永錫爾極時萬時億「毛詩楚茨云永長也錫與也言主祭者禮容莊敬故報爾以眾善之極使爾無一事以不得所○今案永長也本鄭箋餘是永興引申語」祈福祥順豐年「周禮小祝職云掌小祭祀以祈福祥順豐年注云順豐年而順為之祝辭也○今案春官注同」祭得宜五穀豐「禮稽命徵云天子祭天地宗廟六宗五岳得其宜則五穀豐雷雨時至四夷共物○今案御覽三十五及五百二十五引稽命徵共作貢陳本已照改」漢武帝祠五畤獲白麟「漢書武帝紀云元年冬十月行幸雍祠五畤獲白麟○王石華校標目疇改畤今案漢書卷六元年上有元狩二字」高宗彤日越有雊雉「尚書高宗彤日云孔安國傳云於彤日有異雉○王石華校標目月改日」黃鶴來壇「謹案侯德傳云章帝至於岱宗柴望既畢黃鶴三十從西南來經祠壇上東北近於宮室者也○今案本鈔封禪篇引續漢書侯作黃望作祭近作道餘同陳本改注范書章帝紀脫侯德傳三字望作告上作土近作過室作屋」 \\n 紫氣散殿「漢武故事云宣帝親祠武帝甘泉有紫黃氣從西來散於殿前○今案御覽八十八引漢武故事紫上有頃字西下有北字本鈔雲篇引紫黃氣作紫雲陳本改注後漢書謬甚」赤光如祀「列異傳云陳倉祠時有赤光長十餘丈從雉城來入陳倉祠中有音聲如雄雉○今案類聚九十引列異傳城作縣無音字陳本脫有音句」光如流星「古史考云泰文伯東獵至汧渭之會乃卜吉即營邑之夢大蛇從天下屬地其口止鄜以為上帝之徵於是作鄜畤祀白帝其夜光如流星○嚴氏校謂改渭出麟改止鄜今案亦見本祭祀惣上篇引平津館輯本未收此條」 \\n 神光三燭「漢書武帝紀云元封六年詔曰朕祀首山昆田出珍物或化為金祭后土神光三燭其赦汾陰殊死以下○今案漢書卷六朕祀作朕禮化為作為黃陳本已照改」 \\n 文公逆祀去者三人「公羊傳曰從祀先公順祀也文公逆祀去者三人定公順祀畔者五人何休注云三人諫不從而去也○王石華校達土改逆祀今案定八年畔作叛餘同陳本改注論衡是移後注為前注謬甚」 \\n 定公順祀去者五人「論衡云魯文公逆祀去者三人定公順祀去者五人實於俗者則謂禮焉逃者寡則知是去之也○今案王謨本論衡定賢篇實作貫則謂以下作為非曉禮者寡則知是者希餘同陳本實作貫則謂四字作非禮則去餘與王謨本同」 \\n 張寬從祀甘泉女子乳長七尺「益部耆舊傳云蜀郡張寬漢武時為侍中從祀甘泉至渭橋有女子宿于渭乳長七尺上怪而異之遣問女曰帝後第七車知我寬在第七車對曰天星主祭祀者齋戒不嚴則見其形者也○今案說郛本益部傳宿作浴嚴作潔」 \\n 辛有適伊川見被髮而祭於野「左傳云初平王東遷辛有適伊川見被髮而祭於野者曰不及百年此其戎乎其禮先亡矣秋秦晉遷六渾之戎於伊川柆預注云辛有周大夫也○王石華校幸改辛之改亡今案見僖二十二年」 \\n 索氏亡牲「家語魯公索氏將祭而亡其牲孔子聞之曰公索氏不及三年必亡之矣○王石華校六改亡今案家語好生篇三年作二年陳本已照改」 \\n 北堂書鈔卷第八十九 \\n  \\n 　"}
{"章节": "●北堂書鈔卷第九十    禮儀部十一", "正文": "　 \\n ●北堂書鈔卷第九十禮儀部十一 \\n 　 \\n  \\n 隋祕書郎虞世南撰南海孔廣陶校註郊祀十九　禘祫二十六宗二十一五祀二十二四望二十三高禖二十四靈星二十五祈禱二十六齊戒二十七 \\n ○郊祀十九 \\n 天地者帝王所受設祀而敬之「袁子正論曰天地者帝王同上文云○今案陳本玉函山房輯本同」帝王之事莫大乎郊「漢書郊祀志云成帝初即位丞相匡衡御史大夫譚奏言帝王之事莫大乎承天之序莫重乎郊○今案漢書二十五下序字下更有承天之序四字郊下有祀字又標目莫大句郊字有誤」 \\n 承天之郊「又云承帝王所受也故制郊祀而敬之也○今案此條有誤陳本標目郊改序但注見上二字俞本全刪」帝王之事莫重於郊「又云成帝初即位丞相匡衡御史大夫譚奏言帝王之事莫大乎承天之序承天之序莫重於郊○今案詳本篇上文」所以承天「禮含文嘉曰五祀南北郊東西郊郊中以正禖五者天子公侯伯子男卿大夫所以承天者也○今案陳俞本以正禖作兆正謀大夫下有士字玉函山房輯本脫東字餘同陳俞本」 \\n 定天位也「禮郊特牲云祭帝於郊所以定天位也○今案陳本同考郊特牲無此文當改注禮運」通天義也「郭璞上疏云郊祀者以通夫天之義也○王石華校標目字今案陳俞本同」明天道也「又云所以明天道也鄭云明謂則之以示人也○今案見郊特牲注陳俞本脫鄭云以下又此條當在通天義也一條之前觀又曰二字便知」饗帝於郊「禮器云因吉土以饗帝於郊鄭云吉土王者所卜而居之士也饗帝於郊以四時所兆饗於四郊也○今案禮器注兆饗作兆祭」祭天於郊「春秋繁露云古者一歲祭天於郊今案抱經堂本繁露一歲作歲一」以享上帝「周易鼎卦彖辭云聖人亨以享上帝而大烹以養聖賢謹案烹煮也享獻也上帝天也明聖人用鼎煮牲物先以獻享於天後以於聖賢矣○嚴氏校先以享獻改獻享今案陳俞本脫謹案以下」 \\n 禋祀上帝「周禮大宗伯職云以禋祀祀昊天上帝以實柴祀日月星辰○今案春官同」郊報天「禮記郊特牲曰郊之祭也迎長日之至也大報天而主日也○今案陳俞本同」郊社迎日「如上注○今案陳本社作祭是也」緣祀父以祭天「白虎通云王者以祭天何緣祀父以祭天也○今案陳俞本王作主」推事父母以祀天「又云天所以明者人推事父母以祀天也○嚴氏校以明字在人下移正今案陳俞本皆改注五經通義」受命於祖「禮記郊特牲云卜郊受命於祖廟作龜于禰宮○今案陳本同」 \\n 必以祖配「白虎通云祭天必以祖配何自內出者無足不行自外至者無主不止故推其始祖配以賓主順天意也○今案陳俞本同考王謨本脫惟巡狩篇大將出告天類祭以祖配二句」啟蟄而郊「左傳曰凡祀啟蟄而郊龍見而雩謹案啟蟄夏正建寅之月啟戶乃郊祀天以祈穀龍見建巳之月蒼龍星咰建東方萬物始盛待雨而大故雩祭天以求雨也○今案見桓五年謹案以下多參杜注文」 \\n 孟冬郊祀「司馬相如封禪書云孟冬十月君徂郊祀馳我君車帝以享祉○今案史記本傳車作輿」郊以正月「白虎通云春秋傳曰郊以正月上辛日也○今案陳本同」 \\n 一用夏正「又曰五帝三王祭天一用夏正何天地交萬物通始終之正故易乾鑿度云三王郊祀用夏正也○今案陳俞本同」上辛郊祀「公羊傳曰九月辛丑用郊用者何不宜用也九月非所用郊也然則郊曷用用正月上辛○今案見成十七年傳」上丁祀郊「續漢書禮儀志云正月上丁祀南郊○今案見禮儀志上」十月上宿郊「漢書郊祀志云三年一郊秦以十月為歲首故常以十月上宿郊見通推火也○今案漢書卷廿五上及陳本推火作權火」四月郊泰畤「漢書武紀云元封五年四月還幸甘泉郊泰畤○王石華校疇改畤今案見漢書卷六」因吉土「禮記禮器云因吉土以饗帝於郊鄭云吉土王者所卜而居之土也饗帝於郊以四時所兆祭於四郊也○今案禮器注同」就陽位「記郊特牲云兆於南郊就陽位也○今案陳本刪禮記二字」兆於南郊「周書作雒云兆於南郊以祀上帝○今案讀騷樓本周書作雒解兆上有丘字」祭於雲陽「漢舊儀云漢法三歲祭天于雲陽○王石華校書改舊今案聚珍本漢舊儀補遺一卷祭天作一祭陽下有宮字」徙祀長安「漢書郊祀志云成帝即位匡衡奏徙郊祀於長安○今案漢書卷二十五作徙置匡字缺筆宋鈔避太祖諱也」必因丘陵「禮記鄭注云為高必因丘陵冬至天於圜丘之上也丘陵起土高地者也○今案禮器注無丘陵起土八字陳本已照刪」地上圜丘「周禮大司樂云冬日至於地上之圜丘奏之鄭注云此禘大祭也天神則主北辰祭法曰周人禘嚳而郊稷謂此祭天圜丘以嚳配之也○今案春官注同」紫壇帷幄「漢舊儀云皇帝自行群臣從齋皆百日祭天紫壇惟幄高帝配天居堂下西鄉紺幄紺席○今案初學記十三引漢舊儀高下有皇字餘同類聚三十八引居誤后陳俞本帷幄作幄帷又陳本紺幄誤何帳俞本作組帷帳本鈔一百三十二幄篇引舊儀作紺幄」 \\n 方壇四陛「漢書郊祀志云郊壇在雒陽城北四里方壇四陛○今案陳俞本同考書郊祀志無此文惟見續漢書祭祀志卷中」王被卷「禮郊特牲鄭注云謂有日月星辰也○嚴氏校云注改注云今案陳本卷作袞辰下有之章二字」御蟬幘「顧弘集云至尊新郊當著何服昔成皇帝初郊上宮時尚在外輒訪問并不能詳唯御蟬幘袞服愚謂郊祀當被法服袞冕之禮不宜別施者也○今案陳俞本脫當著二十三字唯御當作御又無袞冕四字」 \\n 乘素車「禮郊特牲云乘素車貴其質也鄭玄注云素車殷輅也○今案禮記輅作路」乘大輅「禮記明堂位云成王封周公於魯命魯公世世祀周公以天子之禮樂是以魯君孟春乘大輅冕有十二旒日月之章祀帝於郊配以后稷○今案明堂位篇魯作曲阜輅作路無冕字」 \\n 張氊案「周禮掌次職云王大旅上帝則張氊案設皇邸鄭注云祭張氊案以氊為牀于幄中也○今案天官掌次注同」用綺席「漢舊儀云祭天用六采綺席六重長一丈中一幅四周緣之○今案史記封禪書正義引舊儀采作綵餘同陳本長誤上」蒼璧禮天「周禮典瑞職云蒼璧禮天璜琮禮地○今案此書春官大宗伯文典瑞無之本鈔八十九祭祀總下亦引作典瑞則舊鈔當日己誤不盡因轉寫之譌矣」四圭旅帝「又云四圭有邸以祀天旅上帝○今案見周禮典瑞」祭用六采「漢舊儀云祭天用六采綺席六重長一丈中一幅四周緣之○今案詳本篇上文」作樂降神「白虎通云作樂者為天作樂者為降神也今案此文有誤考白虎通禮樂篇有云降神之樂在上何為鬼神舉二句陳俞本云下刪作樂者三字為天作祭天」作樂圜丘「周禮大司樂云作樂於圜丘之上天神皆降可得而禮矣○今案大司樂職作樂句小異」舞雲門歌大呂「又云奏黃鍾歌大呂舞雲門以祀天神○今案見春官大司樂」柴祭天「禮器鄭注云名猶大也升上也謂巡狩至於方岳燔柴祭天告以諸侯之成功也○今案禮器注同」燔柴泰壇「禮記祭法云云祭天也○今案陳本刪禮記二字」以千石柴「白虎通云祭天燔柴祀在上不可得節也故以千石燔柴升煙為高也○嚴氏校天祭改祭天今案此文有譌脫陳俞本皆刪」升煙為高「如上說○今案陳俞本刪」 \\n 太羹不和「禮記郊特牲云云貴其質也○今案陳本脫其字」器用陶匏「郊特牲云以象天地之性也白虎通云祭天用職何鄭云幼小者謹敬潔淨也○今案此條有陳本刪白虎以下」鼠食牛角「左傳云鼷鼠食郊牛角○今案見成七年傳」 \\n 郊牛口傷「又宣公三年春王正月郊牛之口傷改卜牛○今案見左氏宣三年傳」卜郊免牲「又云僖公三十一年四卜郊不從乃免牲猶三望非禮也○今案見左傳僖三十一年傳」南郊暴雨「謝承後漢書云方儲傳云儲丹陽人善天文為洛陽令章帝欲出南郊儲上言當有疾風暴雨乘輿不可出上疑其妄令儲飲鴆而死果月大風暴雨○王石華校以原鈔輿誤與疑其誤赴庭皆旁勒今案御覽五百二十七引疾風句作疾雨暴同姚輯汪輯謝書末句作暴雨大風餘亦同又姚本脫令字陳本已改范書」 \\n ○禘祫二十 \\n 所及彌遠謂之禘「白虎通云位尊所及彌遠謂之禘祫何禘之為言諦也序昭穆父子也祫合也○今案陳俞本尊下有德盛二字言諦誤言讓」禘祫及遷廟以其能「又云禘祫及遷廟者以能世世繼君之體持其統不離間由親及遠不忘先祖○今案陳俞本脫不離間三字」尊人君「又云祭宗廟所以禘祫者何以尊人君貴道德也○今案陳俞本貴道德三字作貴功德廣孝道」序尊卑「又云祭宗廟所以五月之節者何尊陽也五月止卑在下尊貴故于是禘之春秋七月禘于太廟比夏之五月也○嚴氏校月也下刪傳或二字今案陳俞本脫此條竊謂傳字當在七月之上偶脫在段末耳」 \\n 審諦昭穆「傅咸奏云先儒解禘者諦也諦審昭穆故也○嚴氏校成改咸是也諦改禘非也今案傅節子輯本同陳俞本審上刪諦字」合食太祖「白虎通云禘者毀廟之主皆合食乎太祖也○今案陳俞本乎作於」三年一祫五年一禘「禮稽命曜云三年一祫五年一禘續漢書祭祀志云建武二十六年詔張純言禘祫之禮純奏言三年一祫五年一禘也○今案初學記十三引禮緯此條作稽命潛又張純一條見續漢志卷十九陳俞本脫續漢以下」 \\n 天道小備故三年一祫天道大備故五年一禘「五經通義云王者諸侯所以三年一閏天道小備孝子緣先人意無不欲相對為飲食故三年一祫五歲再閏天道大衞故五年而一禘者也○今案御覽五百二十八引及陳俞本脫孝子十三字又御覽所以下有三年一祫五年一禘何九字陳俞本脫所字餘同」 \\n 禘祭以夏祫祭以冬「東觀漢記張純傳曰字伯仁建武二十六年純奏議云三年一祫五年一禘禘之為言諦諦定昭穆尊卑之義也禘祭以夏四月夏者陽氣在上陰氣在下故正尊卑之義也禘祭以冬十二月冬者五穀成熟時備禮成骨肉合聚飲食也○今案聚珍本卷十三及姚輯本東觀記無議字十二月作十月時備作物備骨肉作故字餘同」 \\n 無同四時常祭「聖證論云太和六年尚書問禘祫之禮王肅對曰祫禘之云無同四時常祭先賢以為皆於太祖廟先獻人心鄭云以禘祫合其廟記非禮者也○嚴氏校元改六今案此條有譌誤陳俞本脫主謨漢魏遺書鈔本馬竹吾玉函山房輯本聖證論均未收此條」 \\n 豐於四時之祭「摯虞決疑要注云禘豐於四時之祭而約於禘祫之祭也○嚴氏校云注改注云今案陳俞本豐上脫禘字」夏禘周公「禮記明堂云季夏六月以禘禮祀周公於太廟○今案堂下當補位字」春禘武公「左傳云昭十五年春將禘子武公戒百官○今案南昌本同」有來雍雍至止肅肅「毛詩雍篇云雍禘太祖也○嚴氏校於改止今案此見雍詩序陳本篇下補傳字非也」 \\n ○六宗二十一 \\n 禋于六宗「尚書舜典孔安國傳云所宗者六謂四時也寒暑也日也月也星也水旱也埋少半於太昭祭時也相近于坎壇祭寒暑也王宮祭日也夜明祭月也幽禜祭星也雩熒祭水旱也六者此之謂也○今案埋少牢以下非孔傳文見禮記祭法篇永興自加引申語也」 \\n 所宗者六「秀子張純六宗表云臣謂禋于六宗禮祖考所宗者六尊宗三昭三穆也○王石華校旁勒秀子二字今案陳俞本亦刪秀子二字禮作祝所宗作所尊六下刪尊字考御覽五百二十八引張純六宗表禮作祀餘同陳俞本」 \\n 上不謂天下不謂地「漢書王莽奏禋于六宗歐陽大小夏侯說六宗上不謂天下不謂地旁不謂四方在六者之閒取陰陽變化實一而名六然則日月星宿山澤所謂六宗者也○今案漢書郊祀志下三謂字作及星宿作靁風餘同陳俞本皆改五經典義」 \\n 非天不生非地不載「尚書大傳云萬物非天不生非地不載非春不動非夏不長非秋不收非冬不藏○今案御覽十八及儀禮經傳通解續廿六上引大傳同」乾坤六子「聖證論云魏明帝詔王肅六宗之神意有幾乎對曰坎為水離為火震為雷巽為風艮為山兌為澤先師所說曰六宗此乾坤六子也○今案陳俞本證誤政詔作問之神意六字誤作竟幾二字又脫先師八字玉函山房輯聖證論誤沿陳本」 \\n 天地惣三「五經異義尚書說曰六宗者天惣三日月北辰也地惣三岱山河海也○今案陳俞本異誤典惣作宗陳恭甫疏證本異義据大宗伯疏引亦作宗北作星又夾注云祭法正義引作北辰」 \\n 禮北大社「續漢書祭祀志曰安帝元初六年三月更立六宗祠於洛陽城西北兌地禮北大社○今案續漢祭祀志中大作大兌地作戍亥之地陳俞本已照改戌作戍」不應特立「吳高益司馬罷六宗祀云藉覽司馬所表上六宗之禮不應特立又論先儒之失厥中○今案此條有譌字陳俞本皆脫」太極冲和之氣「摯虞新禮儀云散騎常侍邵以為萬物負陰而抱陽其氣冲和六宗者太極冲和之氣六氣之宗也○今案陳俞本邵作郎無其氣四字」氣以致誠「袁子正論禋者雲氣絪縕先王體遠因禋氣之上以致其也○洪氏校標目識改誠今案蜀志諸葛亮傳注引正論雲氣四字作煙氣煙熅先王作天之禋氣作煙氣餘同陳俞本皆脫此條」 \\n ○五祀二十二 \\n 五祀五行之官「漢舊儀云祀五祀謂五行之官金木水火土也○今案陳俞本同平津輯本据御覽引脫之官二字」五祀五色之官「聖證論云鄭眾說五祀五色之官於王者官中○今案陳俞本玉函山房輯本官作帝」天子祭五祀「曲禮天子祭天地祭四方山川五祀歲徧王制云卿大夫祭五祀也○今案禮記曲禮篇同王制篇近本脫卿字」侯立五祀「祭法云王為諸侯立五祀」祈於五祀「周禮小子職云而掌珥于社稷祈於五祀鄭注云祈或為刉刉衈者釁禮之事也用毛甡曰刉五祀謂始成其宮兆時也謹案者牲血以釁祭五祀者戶行竈中霤也○今案夏官注同謹案以下是永興引申語」 \\n 臘於五祀「月令孟冬之月臘先祖五祀○今案陳俞本多增注」五祀之神王者所祭「白虎通云五祀者何為門戶井竈中雨留也所以祭之何人之所居處出入為飲食故神而祭之者禮也○今案白虎通五祀篇及陳俞本脫居字及者禮也三字為飲作所飲故下有為字」 \\n 血祭五祀「周禮大宗伯職云以血祭祭社稷五祀鄭注陰祀自血起貴氣臭也五官之神在四郊金時迎五行之氣於四郊而祭五德之神亦食此神焉重為勾芒食於木黎為祝融后土食於火該為蓐收食於金脩及熙為玄冥食於水○今案春官注同」 \\n 諸侯祭以牛「白虎通云祭五祀天子諸侯以牛卿大夫以羊因四時祭牲也○今案白虎通五祀篇及陳俞本牲上無祭字」 \\n ○四望二十三 \\n 小宗伯掌四望「周禮小宗伯職云小宗伯之職掌兆五帝於四郊四望亦如之○今案春官小宗伯同」國有故旅四望「又大宗伯職云掌建邦之天神人鬼地祗之禮國有大故則旅上帝及四望注曰四望五岳四鎮四瀆也○今案春官注同陳俞本多竄易」南呂祀四望「周禮大司樂職奏姑洗歌南呂舞大？？召以祀四望○今案陳本大誤夫」東巡狩岱宗望秩山川「五經異義云春秋公羊傳說三望祭河海泰山日月星也博士孔朝義曰堯典云二月東巡狩岱宗望秩山川即位山川遂望而祭者也○洪氏校末句陞改望今案陳俞本只有望祭河海至星也十字餘皆脫陳恭甫疏證本異義三望四望脫收此條」 \\n 山川能潤秩而祭之「公羊傳云僖公十四年四月四卜郊不從乃免牲猶三望三望者何望祭也山川有能潤乎旦里者天子秩而祭之○今案此見公羊僖三十一年傳陳俞本及舊鈔皆作十四者誤也」 \\n ○高禖二十四 \\n 仲春之月祀高祺「月令仲春之月玄鳥至至之日以太牢祀于高禖天子親往鄭云玄鳥鷰也鷰以施生時來巢當宇而孚乳嫁娶之象也媒氏之官以為候高辛氏之出玄遺卵簡狄吞之而生契后王以為媒官嘉祥而立其祠焉變媒言禖神之也○今案月令注作燕作娀簡吞之俞本當作皇」 \\n 天子所御帶以弓韣「鄭注云御謂從往侍祀也天子所御謂今有娠者於祀太祝酌酒飲于高媒之庭以神惠顯之也帶以弓韣求男之祥也○今案見月令仲春注祀作祠同」 \\n 后祀郊高禖「五經異義云王者一歲七祭天地仲春后妃郊高媒亦祭天地也○嚴氏校春仲改仲春今案御覽五百二十九引異義也上無地字陳恭甫疏證本亦然陳俞本異誤通一歲誤十歲」 \\n 簡狄高禖「又云契母簡狄以玄鳥至自祀高禖生契也○今案陳恭甫異義疏證本脫收此條陳俞本改注五經要義誤也」方朔作禖祀「漢書戾太子傳云戾太子據元狩五年立為皇太子年七歲矣初上元二十九乃得太子甚喜為立禖使東方朔枚皋作禖祀注曰禖者求也月令祀乎高禖○洪氏校標目補朔字今案見漢書六十三武五子傳無注曰以下惟枚皋傳師古注亦引禖者求子之神也」 \\n 束皙議禖壇「束皙高禖壇石議云元康六年高禖壇上石破為二段詔書問致此石來幾年出何經典今應復否○嚴氏校云案一百六十卷石篇引王隱晉書亦作六年今書作八年今案陳本今誤金百三家本束集致作置幾年作幾時」 \\n ○靈星二十五 \\n 高祖立祠「漢書郊祀志云高祖制詔御史其令天下立靈星祠常歲時祠以牛張晏注曰龍星左角曰天田則農祥也晨見而祭者也○今案郊祀志上注晨誤辰」漢武尊事「嵩高山記漢武遊祭五岳尊事靈星遂移祠置岳南郊築作殿堂周迥立瓦屋行種松柏祠前五百步臨大道立兩石闕極高大也○今案陳俞本五百步十四字作兩傍立石闕以表之餘同御覽五百三十二引嵩高山記遊祭作遊登殿堂作殿壇餘同」 \\n 歲再祀「漢舊儀云雒陽歲再祀靈星者青龍星大小辰為靈星左角為天田右角為天庭○今案陳俞本雒陽作古時無青龍以下續漢志補注引舊儀再祀句亦作古時又史記封禪書正義引無青字大小辰句在天庭句下又作辰之神為靈星」 \\n 祀以牛「續漢書郊祀志云高祖制詔御史其令天下立靈星祠常歲時祀以牛○今案詳本篇上文」儼然玄嘿■〈睪羽〉而受福「淮南子云君人之道猶靈星之尸也儼然玄嘿■〈睪羽〉而受福也○今案陳俞本脫人之二字之尸二字近本淮南子主術訓斁而作吉祥餘同毛詩絲衣序云繹賓尸也繹斁通用」 \\n ○祈禱二十六 \\n 告祀祈福為禱「說文云告祀祈福為禱從示壽聲○今案見說文示部祀作事」祈福祥求永貞「周禮太祝職云掌六祝之辭以祀神祗祈福祥求永貞○王石華校本鈔標目補永字」太祝作六辭以禱「又曰以通上下親疏遠近五曰禱鄭眾注云禱謂禱於天地社稷宗廟主為其辭也○今案春官太祝注同」精神以底之告訴以通之「荀悅申云或問祈語曰誠以接神自然應也故精神以底之犧牲玉帛以昭之告訴以通之也○今案王謨本申鑒卷三精下脫神字昭之下有祈請二字告訴誤吉朔陳俞本告上增祈禱二字餘亦多增改」 \\n 禱於宗周「周書云四月孟夏王初禱於宗周乃嘗麥於廟○嚴氏校小注周宗改宗周陵改麥今案陳本初下有祈字讀騷樓本周書明堂解周作廟於廟作於太祖御覽八百三十八引宗周作岱宗」 \\n 酌以大斗以祈黃耈「毛詩行葦云曾孫維生酒醴維醹酌以大斗以祈黃耈○今案見大雅」琴瑟擊鼓以祈甘雨「又甫田詩云以御田祖以祈甘雨○今案見小雅甫田之什」禹解於陽旱之河陽禱於桑林之野「淮南子云如上言也○今案近本淮南子修務訓及陳俞本陽旱作陽眄」 \\n 祈雨暴身「長沙耆舊傳云祀良字召卿為洛陽令時亢旱祈雨不得良乃暴身階庭告誠引罪自辰至申紫雲沓起甘雨乃降民歌之曰天久不雨蒸民失所天王自出祝令苦精符感應滂沱而下○今案御覽二百六十八引長沙耆舊傳召作郡無自辰句及民歌以下又卷五百二十九引申作午餘同」 \\n 以身為牲「東觀漢記云和熹鄧皇后嘗體不安左右憂惶至今禱祠願以身為牲后即譴怒止之後疾遂瘳○今案聚珍本汪輯本東觀記無體字為牲作代牲譴作甚止之作禁止疾作病餘同」 \\n 以人為代「如上注云○今案姚汪輯本無惟御覽五百二十九引東觀漢記以身句作以人為代陳俞本未有證據」仙室禱風雨「列仙傳云厯陽有彭祖仙室舊云禱請雨莫不輒應也○今案御覽五百廿九引列仙傳及陳俞本舊云作前世餘同」神山請吉凶「搜神記云益州有神山以石為室下有民奉祠之自稱黃石公請而不享然謀事者持一白紙又雙筆一丸墨置石室中即前請乞聞石中有聲須臾問來人何欲致言便具語吉凶不見其形也○今案近本搜神記卷四民作神白紙作百錢餘同陳俞本山作仙餘亦多異」 \\n 白龍降祠「浮圖澄別傳云石虎時自正月至六月不雨澄詣滏口祠稽首曝露即有二白龍降於祠下於是雨溢數千里○今案御覽六十四引浮圖澄別傳脫至六月三字即有作即日溢作遍無數字陳本改引今晉書」 \\n 黃氣墮室「異苑云晉簡文既廢世子道生次子郁又早卒而未有息乃禱辭云若應者將無異也至三更鬱有黃氣起而西南遙墮室前夜幸李太后而生孝武皇帝○今案學津討源本異苑卷四乃禱三句作濮陽令在帝前禱七字陳本已照近本改惟帝前誤第前」 \\n 非令而禱法不立「韓子云秦昭王有疾百姓日買牛為禱王曰夫非令而擅禱者愛寡人也法不立而復與為治者也○今案近本韓非子及陳俞本日買作里買法不立句上有心與相循句而復上有不如人罰二甲句」 \\n 獲罪於天無所禱「論語八佾云王孫問曰與其媚於奧寍媚於竈何謂也子曰如上言也○今案論語孫下有賈字」 \\n ○齊戒二十七 \\n 七日戒三日齊「子思曰七日戒三日齊承一人焉以為尸過之者趨走以教敬也○今案坊記無思字」散齊四日致齊五日「白虎通云蓋陽氣數也○今案陳俞本改注外傳」致齊於內散齊於外「祭義云如上言○今案俞本脫」齊者不樂不弔「鄭注曲禮云為哀樂則失正散其思也○今案陳俞本同」致其精明之德「祭義故君子之戒也專致其精明之德也故散齊七日以定之○今案俞本誤作祭統」齊己之意一精「白虎通云齊者言己之意想專一精明所謂思其居處思其笑語若聞其聲音若觀見其形者也○今案俞本脫陳本想作念無所謂四句」思其居處思其笑語「祭義篇云」 \\n 齊戒六丁「春秋合誠圖云黃帝問太一長生之道太一曰大齊戒六丁道乃可成○今案俞本脫陳本齊上無大字」齊戒而學「鬼谷子云周時有豪士居鬼谷因為號蘇張事之先生曰二子其齊擇日而學後秦儀齊戒而往見先生也○今案秦恩復校本鬼谷子及陳俞本二子作吾將為二子陳言」齊以送璧「藺相如謂秦王曰趙王送璧時齊戒五日今大王亦宜齊五日○今案見史記藺相如傳」齊戒之暮神光顯著「漢書宣帝曰近者鳳凰甘露降集京師嘉瑞並見齊戒之暮神光顯著上帝嘉享海內永福可赦天下○今案漢書卷卷八近作迺永作承陳俞本已照改」顏回不飲酒「莊子曰顏回聞衞君年壯其行獨輕用國民請夫子曰願以所聞思其則庶幾其國有瘳乎仲尼曰若形耳回曰問其方仲尼曰齊吾將語回曰回家貧唯不敢飲酒茹葷數月若此果得為齊乎曰祭祀乃口齊非心齊也○今案古佚叢書刻宋本莊子人間世篇形作刑果得作可以乃口齊作之齊餘同」 \\n 周澤臥齋宮「續漢書云周澤字稚都為太常清潔循行盡敬宗廟嘗臥疾齋宮○今案姚輯本汪輯本續漢書脫字稚都三字」君齋車羔幦虎犆土齋車鹿幦豹犆「玉藻云鄭注幦覆苓也植謂緣也謹案君齋車用羔羊皮為幦虎皮飾邊也○今案玉藻君下車二字」玄冠丹組纓諸侯之齋冠也玄冠綦組纓士之齋冠也「玉藻云鄭注齊時所服也○今案陳俞本同」 \\n 北堂書鈔卷第九十 \\n  \\n 　"}
{"章节": "●北堂書鈔卷第九十一    禮儀部十二", "正文": "　 \\n ●北堂書鈔卷第九十一禮儀部十二 \\n 　 \\n  \\n 隋祕書郎虞世南撰南海孔廣陶校註藉田二十八封禪二十九 \\n ○藉田二十八 \\n 先農之禮所宜躬親「漢名臣奏云黃瓊上言先農之禮以迎春和以致時雨○今案御覽五百三十二引漢名臣奏雨作風本鈔下文引亦作雨」天子躬耕助力也「國語宣王即位不藉千畝賈逵曰天子躬耕藉田民助力也藉田千畝也○今案士禮居本周賈逵注汪遠孫輯三注本卷一據朱竹垞舊藏書鈔民助作助民又陳本改標目別引五經要義謬甚」 \\n 耕藉以先萬國「繆襲許昌宮賦上既躬耕帝藉發趾乎千畝以帥先萬國○今案御覽九百廿七引許昌宮賦序同」耕藉然後知所敬「禮樂記云武王克殷耕藉然後諸侯知所以敬鄭注藉藉田也謹案藉田千畝虢文公之粢盛所以爾敬○今案樂記注同爾字有誤陳本脫謹案以下」祇祓監農「國語云宣王即位不藉千畝虢文公諫曰不可夫民之大事在農是故稷為大官先時九日太史告稷曰自今至十初吉穀乃不殖以告王王曰史帥陽官以命我有司曰距今九日土其俱發王其祇祓監農不易賈逵注曰祇敬也祓戒祓除也不易者物土之宜循其土穀不易其俗也○今案士禮居本吉下有陽氣俱烝十六字俱發作俱動無循其土以下考汪小米輯國語三注本據竹垞舊藏書鈔引賈逵注土下無穀字俗作穀與孫本俱可雨通但微遜孫本矣」 \\n 勤於耒耜「曹植藉田賦云名王親枉千乘之體於隴畝之中執鋤钁於町畦之側尊趾勤於耒耜玉手勞於耕耘○今案百三家本脫嚴輯本曹植集據書鈔引同陳本脫」 \\n 以迎春秋以致時雨「漢名臣奏云黃瓊上言先農之禮所宜躬親以迎春和以致雨○今案御覽五百三十二引漢名臣奏雨誤風本鈔上文亦作雨」以事天地以事山川「禮記祭義曰天子為藉千畝冕而朱紘躬秉耒以耕事天地山川社稷先古以為醴酪盛於是乎取之○今案近本祭義以耕事句無耕字然本篇下文兩引亦作以耕事或隋古本如此」 \\n 以給宗廟「漢書文帝紀云二年正月丁亥詔曰夫農天下之本也其開藉田朕親率耕以給宗廟粢盛應邵曰黍稷曰粢在器中曰盛○今案近本漢書應邵注與此不同此二句乃師古注所引無中字或即邵注歟」 \\n 以事社稷「祭義云天子為藉千畝冕而朱紘躬秉耒以耕事天地山川社稷先古以為醴酪粢盛○今案詳本篇上文」以供粢盛　「周禮甸師職云掌帥其屬而耕耨王藉以時入之以供粢盛○今案大官甸師職粢作■」以為醴酪「祭義云天子為藉千畝冕而朱紘躬秉耒以耕事天地山川社稷先古以為醴酪粢盛於是乎取之○今案詳本篇上文」上帝粢盛於是乎出民之蕃庶於是乎生「國語云宣王即位不藉千畝虢文公曰不可夫民之大事在農上帝粢盛于是乎出民之蕃庶于是乎生賈逵注曰器實曰粢在器曰盛庶眾也○今案士禮居本周語帝下有之字賈逵以下與韋注同陳本脫器實八字庶上增入蕃息也三字即由韋注竄改汪輯國語賈注遽從陳本收入頗未擇矣」 \\n 事之供給於是乎在財用繁殖於是乎始「國語曰宣王即位不藉千畝文公諫曰不可夫民之大事在農上帝粢盛于是乎出民之蕃庶于是乎生事之供給于是乎在協和輯睦于是乎興財用繁殖于是乎始也○嚴氏校欲從今本周語上協和改和協今案協和可通不必妄改」 \\n 天子藉田千畝諸侯藉田百畝「祭義云天子藉田千畝冕而朱紘躬秉耒諸侯藉田百畝冕而青紘躬秉耒○今案祭義篇藉田作為藉」乃擇元辰親載耒耜「月令曰孟春之月乃擇元辰天子親載耒耜措之于參保介之御間帥三公九卿諸侯大夫躬耕帝藉鄭注帝藉為天神借民力以助之也○今案月令注以助之作所治之田」 \\n 先時九日太史告稷「國語云宣王即位不藉千畝虢文公諫曰不可夫民之大事在農是故稷為大官古者太史順時■〈瓜見〉土農詳辰正月日底于太廟土乃脉發先九日太史告稷曰自今至于初吉陽氣俱蒸賈逵注曰先先立春日也○今案周語上辰正作晨正月日作日月太廟作天廟本鈔下文數引皆作辰作太作月日當是隋時古本如此汪輯國語三注本據竹垞舊藏書鈔引立春上只一先字」 \\n 協風至王即齋宮「國語云宣王即位不藉千畝虢文公曰不可夫民之大事在農是故稷為大官古者太史順時■〈瓜見〉土農詳辰正月日底于太廟土乃脉發先時五日瞽告有協風至王即齋宮百官御史各即其齋三日王親湻濯饗醴及期○今案周語王作王乃餘詳上文陳本即改既誤」 \\n 農正陳藉禮「國語宣王即位不藉千畝虢文公諫曰不可夫民之大事在農是故稷為大官古者太史順時■〈瓜見〉土先五日瞽告有協風至王即齋宮百官御史及期人薦鬯犧人荐醴王祼鬯饗醴乃行百官庶民畢從及藉膳夫農正陳藉禮賈逵曰農正大夫也○今案周語上畢從句官作吏賈逵以下汪氏三注本同陳本御史作御事從俗本耳」 \\n 甸師掌耕耨「周禮甸師職掌帥其屬而耕耨王藉以時入之以供粢盛鄭注其屬府史胥徒也王以孟春躬耕帝耕○今案天官甸師粢作齍」司空除壇「國語宣王即位不藉千畝虢公諫曰不可夫民之大事在農故稷為大官先時九日太史告稷曰自今至于初吉稷以告王王曰史帥陽官以命我司事王乃使司徒咸戒公卿百姓庶民司空除檀於藉命農大夫咸戒農事○王石華校孺改虢即位改稷為官改史師改司或改戒陳改徐今案周語上又百姓作百吏農事作農用」 \\n 野廬掃路「潘岳藉田賦云甸師清畿野廬掃路封人壝宮掌舍設枑青氊蔚其岳立翠幕默以雲布○今案文選及類聚三十九引此賦皆氊作壇陳本已照改」戴青旂馬「漢官儀云天子東耕之日率三公九卿戴青幘衣青衣戴青旂駕蒼馬○今案平津本衣青作冠青蒼馬作青龍陳本青旂作青車類聚三十九引與陳同」葱犗服於縹軛轅輟於黛耜「潘兀藉田賦云葱犗服於縹軛紺轅輟於黛耜○今案文選葱作繱類聚三十九引此賦同」百官御史「國語宣王即位不藉千畝虢文公諫曰不可夫民之大事在農是故稷為大官古者順時■〈瓜見〉土農詳辰正月日底於太廟先時五日瞽告有風至王即齋宮百官御史各即其齋三日也○今案詳本篇上文」 \\n 百官畢從「國語云宣王即位不藉千畝虢文公諫曰不可夫民之大事在農是故稷為大官古者太史順時■〈瓜見〉土農詳辰正月日底於太廟先時五日瞽告有協風至王即齋宮王祼鬯饗醴乃行百官庶民畢從及藉○今案詳本篇上文」 \\n 枉千乘於隴畝執鋤钁於町畦「曹植藉田賦云俱如前說○今案詳本篇上文」天子三推「月令云孟春之月天子親率三公九卿諸侯大夫躬耕帝藉天子三推公五推卿諸侯九推○今案公五上今本月令有三字陳本已照增又率作帥」王耕一發「國語云宣王即位不藉千畝虢文公諫曰不可夫民之大事在農故稷為大官古者太史順時■〈瓜見〉土農詳辰正月日底於太廟土乃脉發先時五日瞽告有協風至王即齋宮王祼鬯饗醴乃行及藉后稷監之農正陳藉禮太史贊王王敬從之王□一發班三之賈逵注一耜之發也耜廣五寸二耜為耦一發廣尺也班次也三之謂公卿大夫也三之下各三其上公三發卿九發成天子三推諸侯九推也○今案士禮居本周語發作墢汪輯三注本云韋本作墢又引賈逵注廣尺作深尺成天子二句作大夫二十七發公三發以上有王一句餘同又於耜廣三句注見舊音二字王一發以下注見禮記月令正義」 \\n 公五推諸侯九推「月令云孟春之月乃擇元辰天子三推親載耒耜措之於參保介之御間帥三公九卿諸侯大夫躬耕帝藉天子三推公五推卿諸侯九推也○今案公五推句與本鈔上文引同公上無三字陳本及近本月令公上皆有三字非也王氏經義述聞據舊鈔未改本及厯引諸書以正俗本有三字之誤蓋隋唐古本如是」 \\n 終於千畝「國語云宣王即位不藉千畝虢文公諫曰不可夫民之大事在農故稷為大官古者順時■〈瓜見〉土農詳辰正月日底於太廟土乃脉發先時五日瞽告有至王即齋宮乃行及藉后稷監之太史贊王王敬從之王耕一發班三之庶人終於千畝也○今案見周語上」 \\n 祠以一牢「漢舊儀云春始東耕於籍田祠先農黃帝也祠以一牢百官皆從大賜三輔百二里孝悌力田三老布帛○今案范書明帝紀注及續漢志補注引舊儀黃作炎一下有太字御覽禮儀部引春始作春日」 \\n 王親饗醴「國語云宣王即位不藉千畝虢文公諫王親湻濯饗醴賈逵注沐浴也饗醴各享飲○王石華校末句改作飲醴酒今案周語韋注作饗飲也王沐浴飲醴酒陳俞本即以韋作賈誤也石華校及汪輯三注本又以為陳俞本所收即真賈逵注則益謬矣」 \\n 賜觀者食「東觀云明帝紀云永平十三年耕藉田畢賜觀者食○今案類聚三十九引及姚輯本聚珍本東觀記同」勤於耒耜勞於耕耘「曹植藉田賦云勤於耒耜勞於耕耘○今案詳本篇上文」后稷省功司徒省民「國語云宣王即位不藉千畝虢文公諫曰不可夫民之大事在農是故稷為大官古者順時■〈瓜見〉土太史先時五日瞽告有風至王即齋宮及期乃行及藉王耕一發班三之后稷省功太史監之司徒省民太師監之賈逵注云太師三公官也○今案見周語上賈注以下汪輯三注本據竹垞影鈔本同」 \\n 瞽師音官以風土廩以藉東南鍾而藏之「國語古者太史順時■〈瓜見〉土先五日瞽告有協風至王即齋宮及期乃行及籍王耕一發班三之是日也瞽師音官以風土廩於藉田東南鍾而藏之賈逵曰音官以樂省風土和其音律廩以藏王所藉田以奉粢盛鍾聚也舉五穀之要藏于神倉也○今案周語上師作帥風土上有省字考宋明道本無省字王氏經義述聞據書鈔未改本引賈逵本無省字以証各本之訛又賈逵以下陳本以冒賈凡九句與舊鈔迥異俞本沿其誤汪輯三注本亦從之頗疏矣」 \\n 執爵於大寢命曰勞酒「月令云孟春之月天子躬耕帝藉反執爵于大寢三公九卿諸侯大夫皆御命曰勞酒○今案月令同」 \\n ○封禪二十九 \\n 易姓繼「河圖真紀鈞云王者封太山禪梁父易姓奉度繼典崇功者七十二君○今案陳本及初學記十三引河圖真紀脫鉤字典作興初學記又功誤初御覽五百三十六亦引作興類聚三十九引脫鉤字典字者字以下」 \\n 受命封禪「封禪書齊桓公既伯會諸侯於葵丘而欲封禪管子曰古者封太山禪梁父七十二家皆受命然後得封禪○今案見史記本篇下引同」帝王盛節「漢書倪寬對策云其封太山禪梁父昭姓考瑞帝王之盛節也○今案見漢書五十八」立德濟世「張華封禪儀云立德濟世揮揚仁風以登封太山者七十有四家也○今案陳本及御覽五百三十六引封禪儀揮揚作揚暉」建顯號施尊名「漢書司馬相如封禪書業隆于襁褓而崇冠二后揆厥所元中都攸卒未有殊尤絕迹可考于今者然猶躡梁父登泰山建顯號施尊名應劭曰襁褓謂成王也二后謂文武也○今案史記相如傳同漢書相如傳下中作父作甫應劭作孟康」 \\n 名山顯位望君之來「漢書司馬相如封禪書名山顯位望君之來如君乎侯不邁哉○今案如君乎三字史記相如傳作君乎君乎漢書相如傳下作君兮君兮餘同」紀號更名「又云陛下德侔往初功無與二意者泰山梁父設壇塲望華蓋號以祝榮應劭注云意者言泰山與梁父設壇塲望聖帝往封禪紀號以更榮名立石頌德史記封禪書云秦始皇并天下從齊魯儒生博士七十二人至中太山下或議曰古者封禪為蒲車惡傷土石秦皇聞此議各乖異難施用絀儒生遂除車道自太山陽至顛立石頌始皇帝德明其得封也○嚴氏校父梁改梁父今案史記司馬相如傳華誤幸祝也况索隱云本或作望華蓋華蓋星名此則與舊鈔脗合也漢書司馬相如傳與史記同應劭作孟康更榮作表榮無立石四字又封禪書以下今本史記土石下有草木二字七十下無二字」 \\n 刻石紀號「漢書武帝紀云元封元手四月癸卯上還登封太山應劭註曰王者功成治定告成功于天封崇也助天之高也刻石紀號有金策石函金泥玉檢之封矣○今案書卷六應劭作孟康」 \\n 刻石著紀「續漢書祭祀志云河圖會昌符云漢大興之道在九世之王封乎太山刻石著紀禪于梁父退省考功○今案續漢祭祀志上考功作考五陳本漢太十字作炎漢大興道備前代刻誤則餘同」 \\n 因名山升中於天「禮器云昔先王尚有德任有能舉賢而置之敘眾而誓之是故因天而事天因地而事地因名山升中於天鄭注升上也中猶成也謂廵狩至於方岳燔柴祭天告以諸侯之功成也○今案禮器篇敘作聚功成作成功本鈔下文兩引皆作敘又一引作功成」 \\n 因天事天因地事地「禮器云昔先王尚有德任有能舉賢而置之敘眾而誓久是故因天而事天因地而事地因名山升中于天也○今案詳上文」事天以禮「風俗通云立石高一丈二尺刻之曰事天以禮立身以義事父以孝感民以仁四海之內莫不為郡縣四夷八蠻咸來貢賦與天無極人民蕃息天祿永得○今案陳本及近本風俗通正失篇海作守賦作職又近本刻作剋感民誤成名無極上誤衍下字」 \\n 禮祀地主「史記封禪書云天子至梁父禮祀地主乙卯令侍中儒者皮弁薦紳射牛行祀封太山下東方如郊祀太一之禮也○今案史記封禪書武帝紀行祀皆作行事本篇下文兩引一作行事一作行祀」 \\n 封乎太山考績燔燎禪乎梁父刻石紀號「孝經鈞命訣云封乎太山考績燔燎禪於梁父刻石紀號煥炳巍巍化道顯著垂度示典功平致教○今案陳本脫煥炳二句玉函山房輯本鉤命訣据陳本示誤文本鈔下文引化道作教化初學記十三引封乎四句類聚三十九亦引此四句號作功」 \\n 增太山以報天附梁父以報地「白虎通云天以高為尊地以厚為傅故增太山之高以報天附梁父之墓以報地○今案陳本傅作德近本白虎通封禪篇亦作德梁父作梁甫類聚三十九引初學記十三引基作厚餘與陳本」 \\n 修禮地祗謁報天神「漢書司馬相如封禪書云夫修德以錫符奉符以行事不為越也故聖王而修禮地祇謁報天神內之中岳以章至尊○今案漢書相如傳下聖王下有弗替二字報作款內之作勒功陳本已照改惟標目仍作報」 \\n 登封之禮告功皇天「漢書祭祀志云上以用石功難又欲及二月封故詔梁松欲因故封石室撿更加封而已松上疏采之以為登封之禮告功皇天垂後無窮以為萬民也承天之敬尤宜章明奏圖書之瑞尤宜顯著今因舊封竄寄玉牒故石下恐非重命之義受命中興宜當特異以明天意也○今案續漢祭祀志上室撿作空檢奏圖作奉圖陳本已照改本篇下文引亦作石室」 \\n 登封告成為民報德「東觀光正紀云中元元年羣臣復奏言登封告成為民報德百王所同也○今案御覽五百三十六引及聚珍本同姚本脫」告功「禮記禮器云昔先王尚有德任有能舉賢而置之敘眾而誓之是故因天而事天因地而事地因名山升中于天鄭注云升猶上也中猶成也諸侯廵狩至于方岳燔柴祭天告以諸侯之功成也○今案詳本篇上文」 \\n 告功於天「漢書武紀云元封元年四月癸卯上還登封太山應劭注曰王者功成治定告成功於天封崇也助天之高也○今案詳本篇上文」告平於天「五經通義云泰山五岳之長羣神之主故獨封太山告平於天報神之功○今案陳本脫義字御覽五百三十六引通義平上有太字報下有羣字」垂度示典功平致教「孝經鉤命訣云封乎太山考績燔燎禪秋梁父刻石紀號煥炳巍巍教化顯著垂度示典功平致教○今案詳本篇上文」岱宗為長封禪往焉「詩含神霧云五岳視三公岱宗為之長封禪往焉○王石華校務神改神霧今案陳本玉函山房輯本同」封禪必於岱宗「風俗通云封禪必于岱宗者長為物之始陰陽交代觸石而出膚寸而合不崇朝而追雨天下其惟太山乎○今案風俗通正失篇為物作萬物始作宗遍下無雨字陳本長上有岱者二字為物亦作萬物」 \\n 封禪必於太山「白虎通云封禪所以必於太山者萬物之所交代之處也○今案白虎通封禪篇山者作山何所上無之字陳本亦然」東封太山「漢書武紀云元封元年夏四月癸卯上還登封太山降坐明堂應劭注郊祀志云東封太山太山東北趾古者有明堂處則此之所坐者也明年秋乃作明堂○今案漢書注趾作阯古下有時字亦見本篇下文引」 \\n 古者封太山禪梁父者七十二家「史記封禪書云齊桓公既伯會諸侯於葵丘而欲封禪管仲曰古者封太山禪梁父者七十二家夷石所紀者十有二焉○今案封禪書紀作記本鈔下文引亦作記」 \\n 三皇禪奕奕五帝禪停停「禮統云三皇禪奕奕盛意也五帝禮停停特立獨絕於身也三王禪梁父連延不絕父子保也○今案陳俞本奕作云停作亭只注禮記□禮四字考御覽五百三十六引逸禮與陳俞同又無獨絕二字父子句作父死子繼玉函山房輯一卷無此條」 \\n 伏羲封太山禪云云「史記封禪書云齊桓公既伯會諸侯於葵丘而欲封禪管仲曰古者封太山禪梁父者七十二家而夷吾所記者十有二焉昔無懷氏封太山禪云云宓戲封太山禪云云帝堯封太山禪云云舜封太山禪云云湯封太山禪云云服虔注曰無懷氏古之王者在伏羲前見莊子李奇注曰云云山在梁父東也○今案舊鈔夷誤益據本篇上文引訂」 \\n 神農封太山禪亭亭「史記封禪書云齊桓公欲封禪管仲曰古者封太山禪梁父者七十二家而夷吾所記十有二焉昔無懷氏封太山禪云云神農封太山禪亭亭徐廣注曰亭亭山在距平服虔曰亭亭在陰○今案史記服虔注陰上有牟字餘同舊鈔平服二字竄入在陰句下今移正」 \\n 黃帝封太山禪凡山「史記封禪書云公玉帶曰黃帝時雖封太山然風后封臣岐伯令黃帝封太山禪凡山合符然後不死焉徐廣曰凡山作丸○今案史記徐廣注凡山作凡一」 \\n 禹封太山禪會稽「封禪書云齊桓公欲封禪管仲曰古者封太山禪梁父者七十二家而夷吾所記者十有二焉昔無懷氏封太山禪云云禹封太山禪會稽○今案陳本改注索隱及吳越春秋」 \\n 成王封太山禪社首「封禪書云齊桓公欲封禪管仲曰古者封太山禪梁父者七十二家而夷吾所記者十有二焉昔無懷氏封太山禪云云成王封太山禪社首應劭注曰社首山名在博縣晉灼曰在鉅平南十二里○今案史記應劭注十二作十三陳本已照改」 \\n 禪蒿里「漢書武帝紀云太初元年冬十月行幸太山十有二月禪蒿里伏儼注曰蒿里山名在太山下○今案漢書卷六及史記武紀封禪書皆作高里陳本已改高又禪誤■〈示亶〉」禪梁陰「續漢書光武紀云中元元年二月上東巡狩至山封太山柴祭禪於梁陰夏四月大赦天下○今案陳俞本脫　汪輯本續漢書皆脫亦見范書光武紀」祠石閭「漢書郊祀志云武帝五年祠石閭在太山下趾南方方士言仙人閭也上親禪焉○今案漢書郊祀志下趾作阯史記武帝紀及封禪書亦皆作阯」登介丘「漢書司馬相如封禪書云蓋躍魚隕杭休之以燎徵夫斯之為符也以登介丘不以恧乎應劭注曰大丘也言周以白魚為瑞登太山封禪不以慙乎○嚴氏校分改介今案漢書司馬相如傳下以恧作亦恧以慙作亦慙應劭作服虔」 \\n 吉日刻玉「續漢書祭祀志云建武三十二年復博舉高嬴出元年租蒭蒿以吉日刻玉牒藏封璽印封之○今案續漢祭祀志上出上有勿字牒下有書函二字封璽作金蒿作槀陳本已照改又租誤祖」 \\n 辛卯登封「漢官儀云太常云建武三十二年二月二十日辛卯登封太山○今案平津輯本陳本皆無太常云三字」蒲車惡傷土石「史記封禪書云秦始皇并天下從魯儒生博士七十人至於太山下或議曰古者封禪為蒲車惡傷山之土石草木掃地而祭用葅稽其易遵也始皇聞此議乖異難施用由此絀儒生而遂除車道上自太山陽至顛立石頌始皇德明其得封也從陰道下禪於梁父○嚴氏校自上改上自今案史記頌始皇下有帝字陳本已照增」 \\n 御輦人輓升車「漢官儀云建武三十二年車駕東廵狩正月二十八日發洛陽宮二月九日到魯十二日宿奉高十五日始齊十九日之山虞國家居亭二十一日夕牲二十二日祭天日高三丈所燔燎煙正北鄉禮畢百官以次上國家時御首輦人輓升車○今案平津輯本注云升車當作升山又本篇下文兩引及一百四十輦肩引皆作升山陳俞本己作山又北鄉誤北也」 \\n 大行治禮「漢官儀云建武三十二年登封太山尚書令奉玉牒撿進南面跪太常曰請封皇帝親寺畢退復位大行治禮登壇上方石尚書令藏玉牒封石檢○今案平津輯本治禮作禮畢本篇下文引亦作大行禮畢」 \\n 儒者射牛「史記封禪書云上念諸儒方士言封禪人人殊不經難施行天子至梁父禮祠地主乙卯令侍中儒者皮弁薦紳射牛行祀封太山下東方如郊祀太乙之禮封廣丈二尺高九尺其下有玉牒○今案史記行祀作行事本篇上文引亦作行祀」 \\n 侍御史先刻石「續漢書祭祀志云建武三十二年正月詔梁松等案河洛識文言九世封禪事松等列奏乃詐焉欲及二月封故詔松曰因故封石室撿更加封而已松上疏爭之遂使太山郡及魯趨石工直取完青石無必五色刻石中令容玉牒二月上至奉高遣侍御史與蘭臺令史將工上先山刻石○今案續漢祭祀志上室作空直作宜本篇上文引亦作室」 \\n 尚書令奉玉牒「祭祀志云上輦御升山日中復到山上即位于壇北面羣臣以次陳後西上畢位升壇尚書令奉玉牒撿尚書令以五寸印封石檢事畢皇帝再拜羣臣令人立所刻石碑乃復道下○今案續漢祭祀志上同」 \\n 金策石函「漢書武紀云元封元年四月癸卯上還登封太山應劭注曰王者功成治定告成功於天封崇也助天之高也刻石紀號有金策石函○王石華校足改定今案詳本篇上文」 \\n 金篋玉策「風俗通云封太山禪梁父俗說岱宗上有金篋玉策知人年壽脩短武帝探策得十八因到讀日八十○今案到即古倒字也近本風俗通正失篇脫到字」玉牒金縷「續漢書祭祀志云建武三十二年上許梁松等奏乃求元封時封禪故事議封禪所施用有司奏當用方石牒厚五寸長尺三寸有玉撿又用石撿十枚列于石傍東西各三皆三尺厚七寸檢中刻三處深四寸方五寸有蓋撿用金縷五周以水銀和金以為泥刻玉一方寸二分一枚方五寸○王石華校達改建今案續漢祭祀志上泥下無刻字餘同」 \\n 金泥銀繩「白虎通云或曰封禪金泥銀繩或曰宜金繩封之以金印○今案近本白虎通封禪篇宜作石泥金印作印璽封下無之字類聚三十九引亦作石泥餘與原鈔同陳本與近本同」金繩石泥「漢官儀云建武三十二年二月輦人挽升山國家居臺上北虎賁陛卓發壇上方石置玉牒書封石撿以金為繩以石為泥南北二檢東方西方各三檢中石泥及壇土色青赤白黑各如其方色○今案嚴輯本漢官儀無居字鄉作面餘同陳本多脫」 \\n 玉盤金繩「漢官儀云太山東南山名曰日觀西北有石室壇南有土中有玉盤○今案續漢志補注引漢官儀東下無南字又無金繩二字水經汶水注引作東南山頂類聚御覽引作東南山峯然亦無金繩二字疑由上條誤入」 \\n 五色土「封禪書云上念諸儒方土言封禪人人殊不經難施用天子至梁父禮祠地主封太山下東方如郊祀太一之禮廣丈二尺高九寸江淮間一茅三脊為神籍五色土益雜封○今案史記封禪書及武帝紀同」 \\n 五色石「祭祀志云建武三十二年正月詔梁松等別奏上乃許焉上以用石功難又欲及二月封故詔欲因故封石檢更加封而已松上疏爭之遂使太山郡及魯趣石工直取完青石無必五色時以印工不能刻玉牒欲使丹漆書之會求得能刻玉書者○今案祭祀志上使丹作用丹刻玉下無書字封石下有空字本篇上文兩引空皆作室」 \\n 物有不召而自至者十有五焉「封禪書云齊桓公欲封禪管仲覩桓公不可窮以因設以事曰古之封禪鄗上之黍北里之禾東海致比目之魚西海致比翼之鳥然後物有不召而自至者十有五焉今鳳凰麒麟不集嘉穀不生而蓬蒿藜莠茂鴟梟來至自欲封無乃不可乎○王石華校以標目自至者三字誤小寫更正　今案史記封禪書不集作不來來至作數至」 \\n 鄗上之黍北里之禾「封禪書云齊桓公既伯會諸侯于葵丘而欲封禪管仲曰古之封禪鄗上之黍北里之禾所以為盛江淮之間一茅三脊所以為篇者也○今案史記封書同」 \\n 東海致比目之魚西海致比翼之鳥「又云齊桓公既伯會諸侯如上言○今案見史記封禪書」江淮之間一茅三脊所以為籍「又云孟康注云所謂靈茅也○今案見史記注」祭乎梁陰「漢官儀云建武三十二年車駕東巡狩正月二十八日發雒陽宮二月九日到魯二十一日夕牲二十二日祭天曰高三丈所燔燎烟正北鄉禮畢百官以次上日中到山禮畢羣臣稱萬歲有頃詔百官以次下明日問起居二十四日發至梁父九十里夕牲二十五日禪乎太山祭地於梁陰陽者祭天陰者祭地始元舊禮以高帝配天高后配地○今案平津館輯本禪下無乎太山三字又日中以下別為一條」 \\n 親祭山壇「漢官儀云車駕東巡狩正月二十八日發雒陽宮二月九日到魯十五日始齊虞等七十人先之山虞親祭山壇○今案續漢志補注引漢官儀虞等作某等親作陳本己照改」 \\n 掃地而祭席用租稭「封禪書云秦始皇并天下從齊魯儒生博士七十人至太山下或議曰古者封禪為蒲車惡傷山之土石草木掃地而祭席用租稭皆言易遵○嚴氏校租作租稭今案史記封禪書租作葅本篇上文引亦作葅」 \\n 上玄樽俎生魚「風俗通云封太山祭上玄樽俎生魚○今案見風俗通正失篇陳本樽作酒」以牲告祠「漢官儀云行太山事五官中郎將自稽首言祠書二月二十二日辛卯登封太山刻石著紀臣謹條禮儀如玉牒臣請柴祭畢謁者一人以牲告祠太山太守祠具也○今案平津輯本六儀皆脫此條陳俞本亦脫」 \\n 特牲告祠「續漢書祭祀志云建武三十二年正月詔梁松等案河洛讖文言九世封禪事者松等列奏乃許焉二月上至奉高遣侍御史與蘭臺令使將工先上刻石訖二十二日晨燎祭天干太山或曰太山雖已從食於柴祭今親升告功宜有禮祭於是使謁者以一特牲於常祠太山處告祠太山如親耕祠先農故事○今案見續漢書祭祀志上陳本刪正月至石訖等句」 \\n 頗採祀雍所用「封禪書云秦始皇帝并天下從齊魯儒生博士七十二人至太山下或議曰古者封禪為蒲車惡傷山之土石始皇聞此議各乖異難施用由此絀儒生而遂除車道上自太山陽至顛立石頌始皇帝德從陰道下禪梁父其祀頗採太祝之祀雍上帝所用而封之世不得記之也○王石華校探改採今案史記封禪書七十下無二字本篇上文引有二字」 \\n 如祀先農故事「續漢書祭祀志云建武三十二年正月詔梁松等列奏乃許焉二月辛卯晨柴燎于太山上或曰太山雖已從食于柴祭今親升告功宜有禮祭於是使謁者以一特牲於常祠太山處告祠太山如親耕祠先農故事○今案詳本篇上文」 \\n 天子親拜「封禪書云上念諸儒及方士言封禪人人殊不經難施行天子至梁父祀地主乙卯令侍中儒者皮弁薦紳射牛行事封太山下東方如郊祀太一乙禮下趾東北蕭然山如祭后土禮天子親拜衣上黃而盡用樂焉○今案史記封禪書親拜上有皆字」 \\n 皇帝再拜「漢官儀云建正三十二年二月辛卯登封太山皇帝北面尚書令奉玉牒檢進南面跪太常曰請封皇帝親封畢退復位太行禮畢太常曰請拜皇帝再拜羣臣皆萬歲○今案平津館輯本同」 \\n 皇帝親封「漢官儀云建武三十二年辛卯登封太山皇帝北面尚書令奉玉牒南面跪太常曰請封帝親畢封退復位○今案平津館輯本畢封作封畢本篇上文引亦然」 \\n 天子受符「漢含孳云誠能進賢能頗滑臣逆者徹邪以應之誅破國變所言則福威福起常運國之寶也天子所以昭察以從斗樞禁令天下繼體守文宿思以合神保長久天子受符以辛曰立號帝宰奉圖宗人共觀九曰悉見後世之過方來之惡以告天曰請封到岱宗畫期過數謝告諸命也○今案誠能以下三十字有脫誤各本所無古微書本漢含孳帝宰作冢宰後世作後日御覽五日三十六引告上無謝字初學記十三類聚三十九引有天子昭察至立號等句陳本只存受符六句且顛倒非原鈔矣」 \\n 黃帝以上皆致恠物「封禪書云天子既聞公孫卿及方士之言黃帝以上封禪皆致恠物與神通○今案史記封禪書同」符瑞之富「司馬相如封禪書云天子遷思回公卿之議詢封禪之事詩大澤之博廣符瑞之富○今案史記封禪書卿上有孫字司馬相如傳但作公卿」以承靈瑞「祭祀志云建武三十二年封太山刻碑文曰二月辛卯柴登封太山甲午禪於梁陰以承靈瑞以為兆民永茲臺首垂于後昆百僚從官郡守師尹咸蒙胙福永永無極○王石華校亟虛改承靈卿改師今案續漢祭祀志上臺首作一字胙作祉陳本已照改」 \\n 白雲起封「史記封禪書云上念諸儒及方士言封禪人人殊不經難施行天子至梁父禮祀地主乙卯令侍中儒者皮弁射牛行事封太山下東方如郊祀太一之禮禮畢明日下陰道丙辰禪太山下趾東北肅然山如祭后土禮天子親拜衣上黃而盡用樂焉其夜若有光著有白雲起封中也○今案詳本篇上文」 \\n 青氣上屬「漢官儀云建武三十二年登封泰山御輦升山日中到山脯乳行時上禮畢羣臣稱萬歲音動山谷當此之時正直壇所有青氣上與天屬遙望不復見此山顛人在此氣中不知山下人之見也○今案平津本嚴輯本漢官儀刪脯乳六字山下人六字顛作巔本鈔一百五十一氣篇引青作白」 \\n 晝有白氣夜有赤光「漢書云元封中封禪晝有白氣夜有赤光謹案元封是漢武帝年號也○嚴氏校標目氣改赤今案陳本脫謹案以下考漢書郊祀志氣作雲無赤字」 \\n 雲氣成宮闕百姓皆見之「漢官儀云建武三十二年車駕東巡狩正月二十八日洛陽宮二月九日到魯十二日宿奉高十五日始齋十九日之山虞國家居亭百官布野此曰山上雲氣成宮闕百姓皆見之○今案嚴輯本漢官儀百姓作百官餘同」 \\n 黃鶴來壇「續漢書黃德傳章帝至於岱宗柴祭既畢黃鶴三十從西南來經祠壇上東北道于宮室翱翔也○今案本鈔祭祀揔下篇引黃作侯祭作望道作近無翱翔二字陳本改注范書鶴作鵠刪黃德傳三字祭作告上作土道作過室作屋無翱翔二字姚輯汪輯本脫」 \\n 山呼萬歲「漢帝故事云上封禪其日山上有白雲又聞呼萬歲○今案陳本脫上封以下御覽卷八八引漢武故事同」休於樹下「史記始皇本紀云始皇二十八年上太山立名封祠下風雨暴至休於樹下因封其樹為五大夫○今案史記始皇紀祠下有祀字同陳本脫立名五字」降坐明堂「漢書武紀云元封元年夏四月癸卯上還登封禪太山降坐明堂應劭注云郊祀志登封太山太山東北趾古有明堂處則此之所坐者也明年秋乃作明堂也○今案詳本篇上文」 \\n 上暢九垓不道封禪「司馬相如封禪書云大漢之德上暢九垓下泝八埏猶以為薄不敢道封禪也○今案史記漢書本傳同」盛德之事所未議也「晉正答張華封禪議云此盛德之事所未議者也○今案御覽五百三十六引封禪儀同」何強顏邪「典畧建武三十年有司奏封禪詔曰災異連仍日月薄蝕百姓怨嘆而有事于太山汙七十二代編錄以羊皮雜貂裘何強顏邪○今案御覽五百三十六引典畧同陳本汗誤汗」汗出流足「魏志云初太和中中護軍蔣濟上疏宜遵古封禪詔曰聞斯言使吾汗出流足○今案見魏志廿五高堂隆傳」 \\n 北堂書鈔卷第九十一 \\n  \\n 　"}
{"章节": "●北堂書鈔卷第九十二    禮儀部十三", "正文": "　 \\n ●北堂書鈔卷第九十二禮儀部十三 \\n 　 \\n  \\n 隋祕書郎虞世南撰南海孔廣陶校註死三十（復魂附斂附殯附附祖載附） \\n 棺槨三十一葬三十二挽歌三十三 \\n ○死三十（復魂附斂附殯附襚附祖載附） \\n 人之將死其言也善「論語云曾子有疾孟敬子問之曾子言曰鳥之將死其鳴也哀人之將死其言也善馬注孟敬子魯大夫仲孫捷也苞咸曰欲戒敬子言我且死言善可用○今案泰伯篇集解苞作包且作將」 \\n 逢天之慼大命殞絕「左氏陳侯使公孫真子弔吳而吳人辭之上介芋尹蓋對曰寡君聞楚為不道薦伐吳國使蓋備使弔君之下吏無祿使人逢天之慼大命殞絕○今案左氏哀十五年傳真作貞殞絕作隕隊餘同本鈔改真者係宋人傳鈔因仁宗諱禎兼避也」 \\n 人有一死「司馬遷答任少卿書云人固有一死有重于泰山有輕于鴻毛用之所趨異也○今案史記文選有重有輕兩有字皆作或」人有三死「說苑云魯哀公問於孔子曰有智者壽乎對曰然人有三死而非命也者人自取之也夫寢處不時飲食不節勞逸度者共殺者也○今案陳本共殺句作疾共殺之考說苑十七雜言篇與陳同」 \\n 所必不免「史記范睢傳云睢說秦昭王曰夫以烏獲晉鄙之力而死荊軻孟賁慶忌夏育之勇焉而死死者人之所必不免也○今案史記晉鄙作任鄙荊軻作成荊考晉鄙不得稱力荊軻刺始皇時乃死當昭王時不得言死則舊鈔有譌字也」 \\n 明于分理「文中子老子曰聖人同死生愚人亦同死生聖人明于分理愚人不知利害所在也○今案中字衍考見守山閣文子符言篇又鐵華館影宋文子無聖人明于八字知作和」 \\n 精亡形存「論衡云人之死也猶火滅也人病且死精亡而形存○今案見論衡卷二十論死篇本鈔且死下有同死生數句係沿上條誤入今刪正」猶火之滅「又云人之死猶火之滅也人病且死與火之且滅何以異○今案見論衡論死篇」忽然長逝「傅玄四言雜詩忽然長逝火滅煙消○今案百三家本傅集脫陳本刪四言雜三字初學記十四引同」隱然長寢「曹植髑髏詩云牢洛冥漠與道相駈隱然長寢樂無是踰○今案百三家本陳思集及陳本洛作落漠作寞末句作其樂無踰初學記十四引亦然」為一槨土「淮南子云吾生有七尺之形死有一槨之土○今案淮南子精神訓槨作棺初學記十四引亦然陳本已照改」託萬鬼鄰「陸機王侯挽歌辭云昔居四民宅今託萬鬼鄰○今案初記十四引挽歌辭民作人」死則同穴「毛詩蟋蟀云生則異室死則同穴謂予不信有如皦日○嚴氏校以小注則字誤置穴下今移正今案此見王風大車篇蟠蟀二字蓋誤」于其居「毛詩葛生篇百歲之後歸于其居鄭箋居謂墳墓○今案唐風箋同」大夫曰卒士曰不祿「曲禮曰天子死曰崩諸侯曰薨大夫曰卒士曰不祿庶人曰死○今案見曲下」 \\n 君子曰終小人曰死「檀弓曰君子曰終小人曰死鄭注事卒為終也死之言澌也盡也○今案檀弓注同」壽考曰卒「禮記曰壽考曰卒短折曰不祿○今案見曲禮下篇」 \\n 死寇曰兵「又云死寇曰兵鄭注異於凡人當饗祿于後○今案曲禮下注于後作其後」陳屍牖下「家語史魚將卒命其子曰吾在巿不能進璩伯玉退彌子瑕是吾為臣不能正君也生而不能正君死不以成禮我死汝其陳屍牖下靈公弔焉命殯于賓位進璩伯玉退彌子瑕孔子曰史魚死而屍諫可不謂直者耶○今案見家語困誓篇賓位作客位亦見本鈔一百諫諍篇引作客位」 \\n 形體獨陳「白虎通云尸柩者何謂也尸之為言陳也失氣亡神形體獨陳○今案白虎通崩薨篇陳也上有失也二字」復者盡愛之道「擅弓云復盡愛之道也有禱祀之心焉鄭注復謂招魂且分禱五祀庶幾其精氣之反○今案擅弓注同」復于太祖「同禮夏采職云夏采掌大喪以冕服復于太祖鄭司農注云夏采天子之官也故以冕服復于太祖以乘車建綏復于西郊天子之禮也太祖者始祖之廟也○今案天官夏采注同」 \\n 復于小廟「檀弓云君復于小寢大寢小祖大祖庫門西郊○今案檀弓篇西作四」男子稱名婦人稱字「禮喪大記云凡復男子稱名女子稱字○今案陳本刪凡復以下」 \\n 虞人設階狄人設階「又云復有林麓則虞人設階無林麓則狄人設階鄭注階所乘以升屋者虞人主林麓之官也狄人樂吏○今案喪大記注吏下有之賤者三字陳本脫乘以二字吏誤使」升屋東榮「禮記雜記云諸侯行而死于道則升其乘車之左轂以其綏復鄭注綏為旌旗之旄也升車左轂象升屋東榮也○今案陳本脫鄭注以下」升車左轂「又云諸侯行而死于道悉如上言鄭注升車左轂象升屋東榮也綏為旌旗之旄也去其旒而用之異于生也○嚴氏校之旄改之旌恐非今案雜記注同」復者朝服「大記云小臣復復者朝服朝服而復所以事君之服也復用死者之祭服以其求于神也○王石華校標目朝者改者朝今案朝服而復句下皆喪大記鄭注」復以褎衣「雜記云諸侯以褎衣鄭注復招魂復魄也褎衣亦始命為諸侯及朝覲見加賜之衣也褎猶進也○今案陳本同」國君以卷夫人屈狄「喪大記云復者朝服國君以卷謂上公也夫人以屈狄互言之耳上公以袞則夫人用禕衣也○今案國君以下見喪大記鄭注」大夫玄赭世婦襢衣「又云復者朝服大夫以玄赬世婦以襢衣鄭注云赬赤也赤衣赤裳所謂卿大夫自玄冕而下之服也其世婦亦以襢衣也○嚴氏校以本鈔標目世誤服改正王石華覆校改襢从示旁沿陳本之誤今案喪大記注與原鈔同」 \\n 士以爵弁士妻稅衣「又云復者朝服士以爵弁士妻以稅衣○今案陳本同」三日後斂「又云或問曰三日而後斂者何也曰孝子親死悲哀志懣故匍匐而哭之故曰三日而後斂者候其生也三日不生亦不生矣○嚴氏校小注或問曰下句者改日今案禮記問喪篇候作俟」 \\n 大斂絞紟「又云大斂布絞紟縮者三橫者五○今案南昌本喪服大記脫紟字餘同」揳齒用角■〈扌四〉「儀禮士喪禮云揳齒用角■〈扌四〉鄭注云為將含恐其口急也謹案■〈扌四〉是方基子揳其口內也○今案士喪禮篇揳■〈扌四〉皆从木旁陳本改注喪大記」綴足用燕瓦「儀禮士喪禮云綴足用燕瓦鄭注綴猶拘木為將履恐其辟戾也○今案陳本改喪大記考士喪禮瓦作几履作屨」挋用浴衣「又云挋用浴衣鄭注用巾拭之也○王石華校裕改浴今案此引儀禮陳本改注喪大記」挋用巾「又云挋用巾鄭注挋晞也清也謹案用巾拭髮也○今案此引儀禮陳本改注喪大記」璵璠斂「孔子家語云季平子卒將以奉君之璵璠歛謂賵以珠玉孔子聞之曰送而以寶玉是曝尸於中原也○今案見家語子貢問篇賵作贈」具唅玉「左傳云公會吳伐齊陳子行命其徒具唅玉杜預註曰唅玉以示必死也○嚴氏校會公改公今案左氏哀十一年傳注以示作亦示陳本脫公字」唅以米貝「釋名云唅以米貝含其口中也○今案畢本釋喪制篇米作珠陳本亦改珠」唅以疏米「家語云孔子之喪公西赤掌殯葬焉唅以疏米二貝○今案見家語終記解二作三」 \\n 殯於客位「喪大記云喪禮每加以遠小斂於戶內大斂於阼階殯於客位鄭注曰之所以崇敬也阼或為堂○嚴氏校階阼改阼階今案此見禮記坊記無階字餘同本鈔及陳本作喪大記誤耳」 \\n 殯於兩楹「檀弓云殷人殯於兩楹之間則與賓主共之也○今案檀弓夾作共」殯於西階「又云周人殯於西階之上則猶賓之也○今案見檀弓」殯於東階「又云后殯於東階之上則猶作阼也○今案見檀弓」掘肂見衽「儀禮士喪禮云掘肂見衽鄭注云肂埋棺槨之坎掘之於西階上衽小要也○今案士喪禮注無槨字」欑置西序「喪大記云大夫欑置于西序士殯見衽塗上鄭注欑木周輴車而槨而塗○今案禮記喪大記同惟鄭注文舛誤如散字與原注無一合者」賵襚者所以助生送死「白虎通云禮有賵襚者所以助生送死追恩終副至意也○今案白虎通崩薨篇賵作贈恩下有重字」知生則賻「春秋說題辭云知生則賻賻之為言助也賵之為言覆也知死者則賵遺也○今案御五百五十引說題辭知死句在知生句下無遺也字者字」知死者賵「春秋說題辭云賵之為言覆也知死者則賵遺也○王石華校標目賻改賵今案詳上條」乘馬曰賵「穀梁傳賵者何也乘馬曰賵衣衾曰襚貝玉曰唅錢財曰賻謹案賵覆也車馬服載人也襚衣也唅含之也賻助也所以助營凶事○今案見穀梁隱元年謹案以下永興自注陳本服誤覆載」 \\n 衣服曰襚「公羊衣服曰襚穀梁衣衾曰襚○今案見公羊隱元年傳服作被」說驂而賻「檀弓云孔子之衞遇舊館人之喪入而哭之哀出使子貢說驂而賻之鄭注云賻助喪用也騑馬曰驂○今案陳本騑誤駢」服祭曰襚「又云衞有太史曰柳莊寢疾公曰若疾亟雖當祭必告公請於尸曰有臣柳莊也者社稷之臣也聞之死請往不釋服而往遂以襚之鄭注急弔賢者脫君祭服以襚臣親賢也○今案檀弓亟作革釋文云革本又作亟陳本已改革又刪急弔四字脫君上衍不字」 \\n 有司請祖期「儀禮士喪云既夕哭請啟期告于君夙興設盥于祖廟門外有司請祖期○今案士喪禮同陳本誤改既夕」將祖納轜車「賀循喪服要紀云日夜將祖納轜車于階下舉招而載備采飾焉既載遂回車南首也○今案陳本脫日夜以下通典八十六引有北首納轜車於陛下句玉函山房但用陳本」始載於庭「白虎通云祖于庭何盡孝子之恩也祖始也始載於庭辭祖禰故名祖載也○今案見白虎通崩薨篇陳本盡?祚名誤為」葬祖於庭「周禮喪祝云及祖飾棺鄭注曰祖謂將葬祖於庭也○今案見春官陳本多竄改」 \\n ○棺槨三十一 \\n 古者不封不樹後世聖人易之以棺槨「周易云古之葬者厚衣以薪葬之中野不封不樹喪期無數后世聖人易之以棺槨○今案繫辭下以薪上有之字」有虞氏瓦棺「檀弓曰有虞氏瓦棺鄭注曰始不用薪也有虞氏上陶○今案檀弓注同」夏后氏堲周「又云夏后氏堲周鄭注火熟曰即燒土冶以周于槨也或謂之土周猶是也○今案檀弓注槨作棺猶作由」棺厚三寸「帝王世紀禹葬衣衾三領桐棺三寸○今案類聚十一引同」 \\n 桐棺四寸「家語云孔子之喪公西赤掌殯葬焉桐棺四寸柏槨五寸○今案見家終記解栢槨誤柏棺」四寸之棺五寸之槨「檀弓云有子曰夫子制于中都四寸之棺五寸之槨以斯知不欲速朽也○今案近本檀弓作槨」鯉也死有棺而無槨「論語先進云顏淵死顏路請子之車子曰才不才亦各言其子也鯉也死有棺而無槨吾不可徒行以為之槨○今案陳本刪去小注」張湯死有棺無槨「漢書湯有罪自殺昆弟欲厚葬湯母曰湯為大臣被惡言而死何厚葬為哉載以牛車有棺無槨上曰非此母不生此子也○今案見漢書五十九張湯傳」宋文公葬棺有翰■〈方會〉「左氏云宋文公葬棺有翰■〈方會〉杜預注旁飾棺槨■〈方會〉上飾皆僭王者禮也○今案成二年傳■〈方會〉作檜旁飾下無棺槨二字」董賢自殺棺有珠璧「漢書董賢傳有司奏董賢自殺伏事父恭不悔過乃復以朱砂畫棺左蒼龍右白虎上著金銀日月玉衣珠璧○今案漢書九十三以朱砂作以沙餘同師古注訓為以朱砂塗之」溫明秘器「晉公卿禮秩云安平王孚薨者賜東園秘器○今案見御覽卷同上」朱器「東觀云梁商薨給賜東園轜車壽朱器鏤黃金玉櫃○今案御覽五百五十一引無給字轜車字黃金字壽朱作朱壽櫃作匣陳本脫金字有轜車二字餘同御覽姚輯本聚珍本東觀記有轜車字末四字作黃玉匣案餘亦同御覽」 \\n 朱棺「又云耿秉薨賜朱棺玉衣○今案御覽五百五十一引及姚輯本聚珍本同」瓦棺「帝王世紀云有苗氏叛舜一南征崩於鳴條殯用瓦棺○今案類聚十一引世紀南上無一字用作以」盡棺「謝後漢書和帝追封謚皇太后父梁松為褎親愍侯改殯園畫棺玉匣衣衾○今案初學記十四引同姚輯汪輯本謝書松皆作竦餘悉同汪輯亦作竦無改字畫字餘亦同」玉棺「風俗通云葉令王喬天下一玉棺於廳事前令臣史試入終不動搖喬曰天帝獨欲召我沐浴服飾寢其中蓋便立覆宿夜葬于城東縣中牛皆流行○今案風俗通正失篇流行作流汗」 \\n 石棺「荊州記云臨湘水中有二石床床上有二石棺色絕如洞鏡莫能詳者也○今案陳本石床上無二字詳下無者字」賣馬買棺「謝承後漢書徐栩為長沙郡將亡遺言不受贈賻有一匹私馬賣以買棺○嚴氏校魏改謝今案御覽五百五十一引栩誤翊亡作死馬賣誤倒入賣馬汪輯本謝書將亡作後死餘與原鈔同姚輯本脫」 \\n 雜木為棺「續漢書楊震數切諫為樊豐等所譖遣歸本郡震行至城西陽亭謂諸子門人曰身死之日以雜木為棺布單被裁足以蓋形○今案御覽五百五十一引及姚輯汪輯本續漢書西下有夕字足下無以字單上無布字」 \\n 暴雨漂棺「魏志李催等葬董卓于郿并董氏所焚之火合鍜一棺而葬之是日大暴雨震卓墓流水入藏漂其棺木○今案魏志六董卓傳無并董十六字流水作水流木作槨」 \\n 發塚剖棺「魏志宣王討王淩先赦凌罪凌知罪重試索棺釘以觀太傅意太傅給之遂自殺乃窮治其事發凌塚剖暴尸於道○今案淩知二十字見魏志二十八注引魏畧見淩傳於道作於市」 \\n ○葬三十二 \\n 昔葬也欲人之弗得見也「禮記國子高曰昔葬也者藏也藏也者欲人之不得見也衣足以飾身棺周於衣槨周於棺土周於槨○今案檀弓無昔字衣足上有是故二字」 \\n 葬於墓所以即遠也「檀弓云子游曰飯于牖下小斂於戶內犬歛于阼階殯于客位祖於庭葬於墓所以即遠也故喪事有進而無退○今案檀弓無階字」下殤葬於「曾子問云下殤土周葬于園遂輿機而往注云輿機舉尸之床也以繩緪作絙餘同」小兒葬于道「風俗通云葬小兒必于道邊者傷其人道未成故置于道側使視成人之道也○今案陳本同」相地可葬「儀禮既夕禮云冢人物土鄭注物猶相也相其地可葬者乃營之也○今案此見儀禮注同」卜其宅兆「孝經云卜其宅兆而安厝之鄭注宅葬地兆吉兆也葬大事故卜之慎之至也○今案明皇注有葬事大故卜之六字疏以為依鄭注餘脫」 \\n 諸侯五月同盟至大夫三月同位至士踰月外姻至「左氏云天子七月而葬同軌畢至諸侯五月同盟至大夫三月同位至士踰月外姻至○今案見隱元年傳」不為雨止「王制云葬不為雨止鄭注雖雨猶葬以其禮儀少也○今案王制注同」不避塗潦「曲送葬不避塗潦」反葬於周「檀弓云太公封於營丘比及五世皆反葬於周鄭注齊太公受封留為太師葬於周子孫生焉不忍離也五世之後乃葬於齊○今案檀弓注同」合葬於防「又云孔子少孤不知其墓問于鄒曼父之母然後得合葬於防○今案檀弓鄒作聊」葬在西階「又云季武子成寢杜氏之葬在西階之下合葬非古也自周公以來未之有改也吾許其大而不許其細何居命之哭○今案見檀弓篇」兆在路寢「晏子春秋云公成路寢之臺逢于何遭晏子再拜馬前曰于何之母死兆在路寢之臺■〈片庸〉下願請合骨晏子白公公曰子嘗聞請合葬人主之宮乎晏子曰嬰聞之生者不安命之曰畜憂也死者不葬命之曰畜哀也畜憂者怨畜哀者危不如許之公曰諾逢于何遂葬路臺牖下○今案此見晏子內篇諫下之臺■〈片庸〉下四字誤作當如之何陳本尚不誤俞本■〈片庸〉作褊」 \\n 前有方相「蔡質漢官儀云陰太后崩前有方相及鳳凰車○今案見平津館輯本卷下」黃金四目「周禮方相氏云掌蒙熊皮黃金四目玄衣朱裳執戈揚楯帥百隸以敺疫○今案見夏官」故作旗頭「風俗通云俗說人死魂氣浮揚故作旗頭以存之言盛大也○今案陳本脫言頭以下俞本全脫」以威厲鬼「又云俗說曰凡祭祀先祖所以求福方者興旭相者所以威厲鬼敺同像方相欲以驚逐鬼魅○今案此文有誤陳俞本皆脫」死不可別以旗識之「檀弓云銘明旌也以死者為不可別也故以其旗識之盧植注曰形掩藏不可別故以其旗別也○今案陳本植誤相故以句作故旌以別之玉函山房輯禮記盧注一卷脫此條」 \\n 始死葬銘各以其官「杜預喪服要紀云始死葬銘卿大夫士皆建物皆書朱各以其官婦人則書姓行也○今案陳本玉函山房輯本卿上有凡字無皆建六字又玉函本書姓作以姓」 \\n 夏后氏綢練「禮記明堂位云夏后氏之綢練邱注夏后氏以綢為杠以練為旒也謹案喪葬用○嚴氏校氏后改后氏今案陳本脫謹案以下」周人牆置翣「檀弓云周人牆置翣鄭注牆柳衣也謹案翣形如扇畫以炎文○今案陳本脫謹案以下」君顓翣「禮記云君顓翣鄭注翣者車飾也○今案陳本同」設披周也設崇殷也「檀弓云設披周也崇殷也鄭注云披柩行夾引棺者崇是崇牙旌旗飾也謹案披引棺索也○今案陳本脫謹案以下」槀車載簑笠「儀禮既夕記云槀車載簑笠鄭玄注槀猶散也散車簑笠備雨之具也○今案既夕記簑作蓑之具作服字槀从禾阮氏校勘記云通解要義楊敖均从木毛本作簑」蟻結四隅「檀弓云褚幕丹質蟻結于四隅鄭注以丹布幕為楮葬覆棺畫褚之四角其文如蟻行往來交錯也蟻蚍蜉也殷之蟻結似今蛇文畫○王石華校不知下條道車二字原竄入此標目蟻結上又不知下條小注司常數句誤竄入此條蟻行之上竟於道車下增入丹質二字不察甚矣今案照禮記周禮文移正」 \\n 道車「司常云道車載旞鄭又云道車朝夕燕出入之車朝服視朝○今案周禮司常注無朝服以下餘詳上條」男子西向婦人東向「又云國昭子之母死問于子張曰葬及墓男子婦人安位子張曰司徒敬子之葬夫子相男子西向婦人東向鄭注云夾羨道為位○今案檀弓之葬作之喪向作鄉此條應在下條之下」 \\n 止柩就道止哭聽變「禮記云曾子問云葬引止于堩日有蝕之且不乎孔子曰昔者吾從老■〈日冉〉助葬於巷黨及堩日有蝕之老■〈日冉〉曰丘止柩就道又止哭而聽變既明反而後行曰禮也鄭注堩道也變謂異禮○今案曾子問篇蝕作食」 \\n 黃帝葬於橋山「史記五帝本紀云黃帝崩葬於橋山○今案陳本無崩字」帝嚳葬於狄山「山海經云帝嚳葬於狄山之陰○王石華校標目譽改嚳今案見海外南經」 \\n 炎帝葬長沙「帝王世紀云炎帝在位百二十年而崩葬長沙○今案御覽七十八引世紀同」帝嚳葬頓丘「又云帝嚳高辛氏姬姓也有聖德年十五而佐顓頊三十登位都亳在位七十年年百五歲而崩葬頓丘宜陽○今案類聚十一引帝王世紀三十作四十宜陽作廣陽里御覽七十九引三十作二十」 \\n 顓頊葬於附隅「山海經云濮水出鮒之山帝顓頊葬于陽九嬪葬於陰○王石華校云濮水甚好今本誤作漢水嚴氏覆校又於濮水二字旁著圈今案陳本濮作漢附隅作魚考山海經海內東經有漢水出鮒魚之山句無帝顓以下大荒北經作附禺濮作河惟海外北經作務隅郭注云今在濮陽並有葬陽葬陰二句石華鐵橋之賞濮字惜未舉其出典」 \\n 帝堯葬髮丘「又云海水東曰髮丘百菓所生在帝堯南也○今案海外南經但言帝堯葬狄山無髮丘之文」堯葬谷林「呂氏春秋□堯葬谷林○今案呂氏春秋孟冬紀谷作穀」舜葬九疑「白覽家云帝舜葬九□山陽丹朱葬其陰○今案家下當補□記二字考史記五帝本紀集解秦本紀正義引皇覽皆云舜冢在九疑山無山陽之說亦無丹朱葬陰句問經堂輯本並未引及書鈔因孫馮翼所據即陳本而陳本此條適改注山海經故也足見舊鈔之可貴」 \\n 舜葬紀市「呂氏春秋云舜葬紀市不變其肆○今案經訓堂本安死篇同」禹葬會稽「劉向上疏諫營昌陵云禹葬會稽不改其列○今案見漢書三十六劉向傳」 \\n 周公葬於畢「又云秦始皇葬於驪山之陽石槨為遊舍館○今案見漢書劉向傳陽作阿無舍字秦始上有文武周公葬於畢句」葬臨江丘「吳會野記云禹年九十三崩葬山陰臨江之丘名曰富陵桐棺蘆槨下千人之壇禹得水土故自海殯臨大水也○今案陳俞本脫桐棺以下」葬於虎丘「吳越春秋云闔閭葬虎丘會士千萬人積壤為高墳以水銀為池黃金珠玉為鳧鴈扁諸之劍三千盤郢魚腸在焉已葬金精上為白虎○今案汪校本吳越春秋脫此條考類聚卷八引千萬作十萬高墳作丘字無盤郢四字餘同陳俞本皆改注越絕書」 \\n 葬樂池南「穆天子傳甲辰天子葬盛姬於樂池之南河濟之間共事常穀黃城三邦之士為輦長○今案平津輯本卷六常作韋士為輦長作事輦喪餘同陳俞本脫河濟以下」 \\n 葬魯城北「家語云孔子之喪公西華掌殯葬焉兼用三王之禮所以尊師且備古也葬於魯城北泗上藏地不及泉而封為偃斧之形樹柏松為志弟子皆家于墓行心喪之也○今案家語終記解泗下有水字」 \\n 葬于贏博「檀弓云延陵季子適齊及其反也其長子死葬於贏博之間其高可隱也○今案陳俞本贏誤嬴」葬于武庫「劉向上疏諫營昌陵云樗里子葬於武庫○今案見漢書三十六劉向傳」葬于城東「風俗通葉令王喬天下一玉棺于廳事前喬曰天帝欲召我沐浴寢其中葬于城東○今案見風俗通正失篇」葬于鄴西「趙書云前石有佛澄號曰大和尚道法大行終于建武末葬鄴西紫陌先造生墓已數年矣○今案御覽一百九十五引趙書無前石三字號曰十一字餘同」葬藍田「史記臨江閔王以孝景前四年為太子四歲廢為臨江王四年坐侵庿土？雷為宮上徵榮榮詣中尉府中尉郅都責訊王王恐自殺葬藍田鷰數萬啣泥冢上○今案見五宗世家」葬安陵「楊雄家云子雲以甘露元年生天鳳五年卒葬安陵阪上弟子侯芭負土作墳號曰玄冢○今案類聚四十御五百五十八引家下有牒字無甘露句類聚牒誤諜侯誤俟本鈔冢墓篇引有甘露句」 \\n 死陵葬陵死澤葬澤「淮南子云禹之時天下大水禹身執絫垂死陵者葬陵死澤者葬澤節財薄葬○今案淮南子要畧篇絫作虆陳本絫垂誤改畚鍤」下不及泉上毋通臭「墨子云古者聖人制為葬埋之法曰棺三寸足以朽體衣衾三領足以覆惡昔堯北教北狄道死葬卭之山衣衾三領滿坎無封舜西教犬戎道死葬南己之市禹東教于越葬于會稽之山下不及泉上毋通臭三王者豈財用不足哉以為葬埋之法也○今案畢校本節葬篇古者聖人作故古聖王北狄作八狄卭之山作蛩山之陰坎作埳犬戎作七戎南已句作紀市越作九夷不及作毋及畢校附注謂南已當作南巴王氏讀書雜志以為當從舊鈔作南已」 \\n 擇不食之地「禮記云成子高寢疾慶遺入請至大病如之何子高曰吾聞之也生有益于人死不害于人吾縱生無益于人吾可以死害於人乎哉我死則擇不食地而葬我焉○今案擅弓篇不食下有之字」 \\n 擇不毛之地「皇甫謐篤終篇論云置尸著虛床擇不毛之地穿坑深十尺濶六尺一丈五尺去床下屍平生之物皆無自隨○今案嚴輯本此文据晉書本傳無篇字虛床作床上長一句在六尺句上又闊作廣本鈔改闊者永興避隋諱也」 \\n 藉以黃壤「范曄後漢書趙咨將終告其故吏朱祇蕭建等薄斂素棺藉以黃壤欲令速朽早歸黃土不聽子孫改之○今案見范書六十九趙咨傳」葬以土藏「楚國先賢傳云韓塈臨終遺言曰夫俗奢者示之以儉儉則節之以禮若曹敬聽吾言歛以時服葬以土藏穿畢便葬送之以瓦器○今案說郛本楚國先賢傳臨作將聽作聞斂誤欲便誤使初記十四引脫臨字示誤易餘與原鈔同」 \\n 臝葬反真「漢書楊王孫傳云王孫學黃老之術家業千金厚自奉養生亡所不致及病且終先令其子曰吾欲臝葬以反吾真必亡易吾意○今案見漢書六十七」天地為棺「莊子云莊子將死弟子欲厚葬之莊子曰吾以天地為棺槨日月為連璧星辰為珠物為齎送吾葬具不備乎○今案見古佚叢書本莊子列御寇」蘧蒢裹屍「皇甫篇云以蘧蒢裹屍蘧蒢之外便以親土千載不苦形骸與后土同體魂爽與元氣合靈○王石華校標目畏改裹今案晉書本傳載篤終論不苦作慮患」不用棺槨「盧植別傳云病臨困敕其子儉葬于山足不用棺槨附體單布而已○今案御覽五百五十五引盧植別傳無槨字布作帛」堯典一篇不忘聖道「後漢書周盤遺令寫堯典一篇并刀筆各一置棺前示不忘聖道○今案范書六十九盤作磐」老子兩卷樂好道德「虞翻別傳云翻遺令儉葬唯以兩卷老子樂好道德而已○今案御覽五百五十五引此別傳虞作郭樂好作示存陳本亦改示存」葬我虞山以望齊國「吳地記云海隅縣西山上齊女墳吳王闔閭為太子娉齊女為妃憂思發病王築吳大城北門層樓使女登其上名曰齊門女臨終謂太子曰若吾死有知必葬我虞山之丘以望齊國而已○今案　欽定圖書集成坤輿典卷一百三十八引吳地記有此文惟作齊女喪夫此作齊女臨終謂太子則傳聞異辭矣陳本改注吳越春秋」 \\n 城旁為冢久客思鄉「搜神記云溫序字公次太原郡人任護軍校尉行部為隗囂所得伏劍死而始祖憐之送葬到洛陽城旁為築冢長子壽夢序告之曰久客思鄉壽即棄官上書乞骸骨帝許之○今案學津討原本搜神記郡作祁始祖作更始陳俞本已照改」 \\n 東望我子西望我夫「典畧云秦襄王母夏太后卒別葬社東臨死曰東望我子西望我夫○今案陳本作社俞本及御覽五百五十五引典畧俱作杜東史記呂不韋傳亦作杜東」 \\n 東奉二陵西瞻宮闕「杜預遺令云葬吾北芒東奉二陵西瞻宮闕○今案百三家本杜預集無北芒句陳俞本北芒作首陽」冬日冬服夏日夏服「韓子云墨者之葬也冬日冬服夏日夏服桐棺三寸執喪三月世至以為儉而禮之儒者破家而葬賃子而葬執喪三年大毀扶杖世至以為孝而禮之○今案韓子顯學篇執喪作服喪無賃子句上世至句脫至字下世至句至作主陳本俱作世主三月誤二日」 \\n 絕哭泣之聲止婦女之送「魏畧云沐並字德信年六十豫作終制誡其子以儉葬病甚臨困又敕豫掘埳誡氣絕令二人舉尸□焰絕哭泣之聲止婦女之送弔祭之賓無設粟之奠○今案魏志二十三常林傳注引魏畧同陳本脫並字兩字及禁弔二句」 \\n 葬要離冢側「東觀云梁鴻字伯鷥扶風人隱于會稽病困勑妻子勿持尸柩去死後其主人高伯通為求葬處有要離家旁高懆眾人曰要離古烈士今伯鸞亦清高當令相近遂葬要離冢側○股份有限公司校要改妻今案聚珍本高伯作皋伯餘同姚輯本脫」 \\n 葬西門豹邊「魏畧云田豫病亡戒其妻子曰葬我必予西門豹邊妻子言豹古之神人柰何葬其邊豫曰豹所履行正與等耳使死而有靈必與我善也○王石華校標目補西字今案魏志二十六裴注引魏畧無正字等上有我字」 \\n 葬近蘧瑗願託賢者「解道虎齊記濮陽王臨終顧命葬近蘧瑗之墓吾常想其為人願託賢者之靈○股份有限公司校旁勒解道虎三字疏矣今案御覽五百五十六引命作令賢者作賢哲惟虎誤虔餘同陳本已改魏志」 \\n 骸勿歸鄉「謝後漢書崔瑗為濟北相光祿大夫杜喬為八使徇行郡國以贓罪奏瑗徵詣廷尉瑗上書自訟得出會病卒臨終顧命子實曰夫人稟天地之氣以生及其終也精於天還骨於地何不可藏形骸勿歸鄉里○今案御覽五百五十四引出上有理字稟上脫人字奏上無罪字姚輯汪輯本謝書徇作狥出上亦有理字何下有地字餘同」 \\n 不戀本土「語林云王太保有二兒亡一兒欲還葬舊塋一兒欲留葬太保乃垂涕曰念故鄉仁也不戀本土達也唯仁與達吾二子其有焉○今案御覽五百五十六引語休亡作喪念作不忘陳本已照改」 \\n 善臨從死「毛詩黃鳥云黃鳥哀三良也國人剌穆公以人從死而作是詩也毛萇云三良三善臣奄息仲行鉞虎也從死自殺以從死也○今案是詩也以上見秦風黃鳥序陳本已改注史記」 \\n 後宮皆殉「皇覽冢墓記云秦始皇冢在驪山治驪山七十餘萬人穿八池固三泉觀百官奇器珍怪畢藏之以水銀為百川江河大海機關轉相輸終而復始上具畫天文以人魚膏為燈度久不滅後宮無子者皆殉○今案御覽五百六十引冢墓記治驪四字作井天下亡徒五字固作洞無百官二字輸作幹旋亦見本鈔六十四冢墓篇引」 \\n 皷鐘以葬「穆天子傳云甲辰天子葬盛姬於樂池之南御棺日月之旗七星之文皷鐘以葬○今案平津輯本御上有大匠二字」舞鶴送死「吳越春秋吳王闔閭有女子玉葬于昌門外乃舞白鶴于吳市令萬民隨觀還使男女與鶴俱入羨門因墓之殺生送死邦人悲之○今案汪校本闔閭內傳第四子玉作滕玉昌作閶墓作掩悲作非餘同陳本子玉誤怨玉墓作塞餘同汪本」 \\n 葬用蜃灰「左氏云宋文公卒始厚葬用蜃灰益車馬始用殉重器備也○今案見成二年傳」水銀為川「皇覽冢墓記云秦始皇冢在驪山餘見上文○今案見本篇後宮皆殉條下」施玉匣「呂氏春秋含和珠鱗施今葬皆用之注云含珠口寶也鱗施玉匣也死者之體如魚鱗犬○今案呂氏春秋孟冬紀無和字及今葬五字寶作實玉匣以下作施玉於死者之體如魚鱗也陳本有今葬句餘從近本惟施玉下仍增匣字」 \\n 埋珍寶「潛夫論云生不敬養死乃崇葬或至金鏤玉匣致埋珍寶耦人車馬造起大冢濶樹松柏○今案王謨本潛夫論及陳本敬作極金上有刻字匣致作黃壤致藏埋上有多字闊樹作廣種本本鈔九十四冢墓篇引亦作極養作闊樹永興改闊詳本卷上」 \\n 齊國好厚葬布泉盡衾「韓子云齊國好厚葬布泉盡於衣衾材木盡於棺槨○今案案內儲說七泉作帛陳本已改帛」宋襄公葬其夫人醯醢百甕「檀弓云宋襄公葬其夫人醯醢百甕曾子曰既曰明器矣而又實之○今案陳本同」駟馬不行「博物志漢滕公夏侯嬰死公卿送葬至東都門外駟馬不行棓地悲鳴即掘馬蹄下得石槨其銘曰佳城鬱三千年見白日于嗟滕公居此室乃葬斯地謂為馬冢○今案明吳琯校本博物志棓作跼脫槨字裨海本石槨作石室本鈔九十四冢墓篇引今据以互訂」 \\n 書生語也「錄異傳云表安葬其母逢二書生語其葬地遂至四世五公也○今案御覽五百五十六引錄異傳表作袁安下脫葬字二作三餘同陳本二亦作三五公作三公」 \\n 泗水卻流「論衡云孔子葬泗水泗水為之卻流○今案見論衡書虛篇考家語終記解亦言孔子葬泗水上本鈔冢墓篇引論衡葬下脫泗水二字」大鳥徐步「太尉中常侍樊豐驕恣震切諫由是共譖震策罷遣歸本郡仰鴆薨先葬日有大鳥來止庭樹上須臾下地安行徐步到柩前正立低頭淚出更共抱持終不能駭○今案此脫書名大鳥來止以下見范書八十四注作引續漢書考華書脫先字抱持作撫抱能作騖餘與原鈔悉同初學記十四引華書亦然東本改注范書失攷矣又謝書楊震傳亦大同小異」 \\n 葬曰大雨「范漢書董卓將李傕等合園長安城潰王允見殺葬董卓于郿并收董氏所焚尸之灰練一棺而葬之葬日大風暴雨霆震卓墓流水入藏漂其棺木○今案范書一百二董卓傳練作合斂」 \\n 葬日大雪「呂氏春秋魏惠王死葬日天大雪至于牛目○今案開春論大下有雨字」陪葬三百家「上黨郡記云今狐徵君終諸生尊師法陪葬者三百餘家松三千樹大皆數十圍高四五十丈即壼關三老令狐茂○今案御覽五百六十引上黨郡記尊作遵壼作壺陳本亦作壺」 \\n 會葬千餘人「鄭玄別傳云玄卒會葬者千餘人○今案御覽五百五十五引鄭玄傳同」赴會者千餘人「鄭玄別傳云玄卒遺令薄葬自郡守以下嘗受業者千餘人衰赴會○今案御覽五百五十五引玄別傳自郡以下但作衰絰赴者千餘又卷五百四十七引作受業者衰絰千餘人皆不及影鈔之完好」 \\n 赴者十餘人「晉陽秋云荀粲亡時年二十九性簡貴不能與常人交接所交者皆一時俊傑至葬赴者纔十餘人皆同時知名士也哭之咸痛行路者也○嚴氏校傑佼改俊傑今案魏志十荀彧傳注引晉陽秋纔作裁咸痛以下作感動路人御覽五百五十四引貴作實餘同裴注陳本亦改作實」 \\n 六親雲赴姻族如林「陸機大墓賦云撫崇塗而難親停危軌之將遊雖萬乘與洪赴此塗而俱稅于是六親雲赴姻族如林爭塗淹淚望門舉音○今案陸機集及百三家本大墓作大暮脫撫崇四句雲赴作雲起本鈔冢墓篇亦引陸機大墓賦陳本大墓作塚墓撫崇二句洪聖作聖哲稅作休末二口作爭塗慘戚涕淚沾襟」 \\n 民謂京兆阡民謂原氏阡「漢書原涉傳云初武帝時京兆尹曹氏葬茂陵民謂其道為京兆阡涉慕之迺買地開道立表署曰南陽阡人不肯從謂之原氏阡○今案漢書九十二阡作仟陳本亦作仟」 \\n 埋玉著土情能何已「世統云庾文康亡何揚州臨葬云埋玉樹著土中使人情能何已○今案惜陰軒本世說傷逝篇何下疊兩已字餘同原鈔說誤統」 \\n ○挽歌三十三 \\n 挽歌者執紼相和之聲「搜神記云挽歌魁曇喪家之樂挽歌者執紼相偶和之聲○今案學津討原本搜神記曇作■〈木壘〉陳本脫魁曇字偶字及執上挽歌者三字又喪上增者字」為歌以寄哀「譙子法訓云有喪而作樂者或曰彼為樂喪也有不然乎周聞之高帝召田橫至尸鄉自斃奉首從者挽至于官不敢哭而不勝其哀故為此歌以寄哀音○今案世說注引法訓弊作刎尸鄉作千戶鄉亭文選注二十八引高帝至自斃十字鈔合陳本聞之以上但作挽歌者三字挽至作晚至初學記十四引高帝以下官作宮脫而不勝句餘同」 \\n 命徒歌虞殯「左氏云吳與齊戰齊人公孫夏將戰命其徒歌虞殯杜預注曰虞殯送葬歌也示必死○今案杜注歌下有曲字」武陵喜挽歌「續晉陽秋云武陵王晞為挽歌自搖大鈴左右唱和新安人歌舞離別之聲甚酸悲也○今案初學記十四引續晉陽秋新安以下陳本唱和作和之亦脫新安以下」桓尹能挽歌「又云袁山松善音樂作行路難辭句婉切酒酣從而歌之聽者莫不流涕初吳曇善唱樂桓氏能挽歌及松以行路難配之號為三絕也○今案陳本注裴啟語林吳作羊配作繼」 \\n 袁山松出令左右挽歌「語林云張堪好於齋前種松柏養鴝鵒袁山松出遊好令左右挽歌作行路難辭時人謂張屋下陳尸袁道上行殯○今案世說任誕篇注引語林堪作湛無柏字挽上有作字無行路句御覽五百五十二引仍脫行路句堪亦作湛」 \\n 梁商倡樂終以薤露之歌「續漢書大將軍梁商三月上巳日會洛水倡樂畢極終以薤露之歌坐中流淚○今案初學記十四引終以作終於餘同姚輯汪輯本續漢書與原悉同」 \\n 欲悲淚已竭欲辭不能言「傅玄挽歌辭曰人生尠能百哀情數萬端不幸嬰篤病凶候形素顏衣衾為誰施束帶就闔棺欲悲淚已竭欲辭不能言存亡自違近長夜何漫漫壽堂閑且長祖載歸不還○嚴氏校補情字漫字今案陳本萬作百存亡句作一去永不返壽堂二句俞本與陳同惟竄入初學記中檢舊本初學記無此文」 \\n 朝發高堂上暮宿黃泉下「繆襲挽歌辭云令月簡吉日啟殯將祖行祖行安所之登天近上皇朝發高堂上暮宿黃泉下白日入虞泉懸車息駟馬○嚴氏校標目補上字今案初學記十四引繆氏此辭無令月四句虞泉作虞淵陳本已照改本鈔改虞泉者唐人轉寫時避高祖諱也」 \\n 平生坐玉殿沒歸幽都宮「傅玄挽歌云靈坐飛塵起魂衣正委移茫茫丘暮間松柏鬱參差明器無用時桐車不可馳平生坐玉殿沒歸都幽宮地下無漏刻安知夏與冬○嚴氏校補塵字今案百三家本傅集脫陳俞本夏作秋傅節子輯本亦作秋又坐作座刻作期都字在宮下餘同又俞本亦挽入初學記內」 \\n 魂衣何盈盈旟旐何習習「陸機庶人挽歌辭云死生各異方昭非神色襲貴賤禮有差外相盛已集魂衣何盈盈旟旐何習習念彼平生時延賓陟此幃賓階有隣迹我降無登輝陶大不知吠瓦鷄焉能飛安寢重丘下仰聞板築聲○今案本鈔下文引陶犬四句飛作鳴本鈔冢墓篇引陶犬二句亦作鳴與下聲字韻也考百三家本陸集脫此條陳本只得標目二句餘改注陸機挽歌他語」 \\n 車輪結不轉百駟齊悲鳴「傅玄挽歌辭云人生尠能百哀情數萬嬰路柳夾靈轜旟旐隨風征車輪結不轉百駟齊悲鳴○嚴氏校小注內補路字齊宇今案傅節子輯本同百三家本傅集脫陳俞本脫萬嬰以上二句」 \\n 悲風激行軌仰靈結流藹「陸士衡王侯挽歌辭云素驂佇轎車白駟挈飛葢哀殯宮徘遲悲野外魂輿寂無響但見冠與帶備物象平生長旌誰為旆悲風激行軌仰流藹○今案百三家本敷文閣本二俊集及陳本無王侯二字白作玄挈作騖徘作□仰作傾雲又百三家本敷文閣本激誤徽陳本激作鼓」 \\n 安寢重丘下仰聞板築聲「陸機庶士挽歌辭云陶犬不知吠瓦鷄焉能鳴安寢重丘下仰聞板築聲○嚴氏校人改犬今案詳本篇上文」杳杳三泉室冥冥玄夜堂「傅玄七哀詩云杳杳三泉室冥冥玄夜堂○今案百三家本脫陳本及傅節子輯本同」孤魂雖有識「陸機王侯挽歌辭孤魂雖有識良接難為符操心玄茫內注血治鬼區○今案百三家本傅集脫陳本良接作冥漠茫作芒治作貽」長夜永無期「繆襲挽歌辭云壽堂何冥冥長夜永無期欲呼聲無聲欲語口無辭○今案陳本作舌無聲考采菽堂古詩選卷七及初學記十四引繆氏挽歌均脫此數句」 \\n 北堂書鈔卷第九十二 \\n  \\n 　"}
{"章节": "●北堂書鈔卷第九十三    禮儀部十四", "正文": "　 \\n ●北堂書鈔卷第九十三禮儀部十四 \\n 　 \\n  \\n 隋祕書郎虞世南撰南海孔廣陶校註喪服三十四居喪三十五奔喪三十六訃告三十七奪禮三十八 \\n ○喪服三十四 \\n 小宗伯職辨吉凶之五服「周禮小宗伯職云辨吉凶之五服鄭注云五服王及公卿大夫士之服○今案春官注同」服術有六「禮記大傳云服術有六一曰親親二曰尊尊三曰名四曰出入五曰長幼六曰從服鄭注術猶道也親親父母為首尊尊君為首名世母叔母之屬也出入女子子嫁者及在室者也長幼成人及殤也從服若夫為妻之父母妻為夫之黨服○今案大傳注同」 \\n 從服有六「禮記大傳云從服有六有屬從有徒從有從有服而無服有從無服而有服有從重而輕有從輕而重鄭注屬從子為母之黨也徒從臣為君之黨也從有服而無服公子為其妻之父母也從無服而有服公子之妻為公子之外兄弟也從重而輕夫為妻之父母也有從輕而重公子之妻為其皇姑也○今案大傳注同」 \\n 以三為五以五為九「喪服小記篇云親親以三為五以五為九上殺下殺旁殺而畢矣鄭注云上親父下親子三也以父親子以子親孫五也以祖親高祖以孫親玄孫九也殺謂親益疏者服之則輕○今案喪服小記注同」 \\n 稱情立文以別貴賤「禮記三年問云三年之喪何也曰稱情而立文因以飾疏貴賤之節而不可捐益也故曰無易之道也鄭注稱情而立文稱人之情輕重而制其也羣謂親之黨也無易猶不易也○今案三年問注同」 \\n 喪同四制變而從宜「喪服四制云喪有四制變而從宜取之四時也有恩有禮有節有權取之人情也○今案喪服四制篇有禮作有理」有恩「又云有恩恩者仁也其恩厚者其服重故為其父斬衰三年苴蓑不忘○今案喪服四制篇此文無苴蓑句疑由下入」有禮「又云有節節者禮也三日而食三月而浴期而練毀不滅性不以死傷生也喪不過三年苴蓑不補墓墳不培祥之日鼓素琴告有終也以節制者也○今案喪服四制篇浴作沐蓑作衰」 \\n 有權「又云有權權者智也資於事父以事母而愛同天無二日民無二王國無二主家無二尊杖者何也爵也三日受子杖五日受大夫杖七日受土杖婦人童子不杖不能病也百官備百物具不言而事行者杖而起言而後事行者杖而起身自執事而後行者面垢而已禿者不髽傴者不袒跛者不踊老病不止酒肉凡此八者以權制也○嚴氏校主上二字今案喪服四制篇民無作土無二主作二君」 \\n 再期之喪三年也期之喪二年也「喪服小記曰九月七月之喪三時五月之喪二也三月之喪一時也○今案陳本無云九以下」三年之喪天下之通喪也「禮記曾子問曰孔子曰○今案此條有脫誤舊鈔孔子曰下有子生三年廿三字係由下條竄入考曾子問篇言三年之喪者凡三見但無通喪六字則此句亦由下條誤入也」 \\n 三年之喪天下之通喪也「論語微子云宰我問三年之喪朞已久矣子曰子之不仁也子生三年然後免於父母之懷夫三年之喪天下之通喪也子有三年之愛於其父母乎○今案此見陽貨篇舊鈔微子二字有誤」 \\n 三年之喪人道至文「禮記雜記云三年之喪人道之至文也夫是之謂至隆是百王之所同古今之所壹也未有知其所由來者也○今案此見三年問篇舊鈔雜記二字有誤」 \\n 三年之喪雖貴遂服「漢晉春秋云初文帝之崩羊祜曰三年之喪雖貴遂服自天子達今上天縱至孝有曾閔之性若因此革魏之薄而興先王之法以敦厚風俗垂美百代不亦善乎○今案御覽五百四十七引漢晉春秋垂美作垂之亦善作亦美餘同」 \\n 致喪三年「檀弓云事親有隱而無犯左右就養無方服勤至死致喪三年鄭注勤勞辱之事也致謂戚容稱其服也凡此以恩為制○今案檀弓注同陳本恩作義」服勤三年「雜記云成壙而歸不敢入處室居於倚廬哀親之在外也寢苫枕塊哀親之在土也故涕泣無時服勤二年思○今案此見問喪篇非雜記也思下有慕之心孝子之志也八字涕作哭」 \\n □□□□「鄭注云心喪戚容如父而無服也凡此以恩義之閒為制○今案此見檀弓上篇心喪二年句注也舊鈔竄入上條注中今移至」至尊至親故為加降「白虎通云三年之喪以二十五月為期民質痛於死者不封不樹喪期無數忘之則除後世聖人因天地萬物有炵始而為之制以期斷之父至尊母至親故為加隆以盡孝子之恩愛加之則倍故再期二十五月也○今案白虎通喪服篇忘之作亡之以期作朞」 \\n 恩深義重故為之服「白虎通云弟子為師服者弟子有君臣父子朋友之道木故生則敬而親之死則哀而痛之恩深義重故為之服也○今案白虎通喪服篇作為之隆服本鈔下文引隆作陰」 \\n 創鉅者日久痛甚者逾遲「禮記三年問云創鉅者其日久痛甚者其逾遲三年者情而立文所以為至痛極也斬衰苴杖居倚廬貪粥寢苫枕塊所以為至痛飾也○今案三年問篇逾作愈」 \\n 賢者俯就以盡其哀不肖企及不足傷性「禮記祭統云所以止三年何復天地之恩也夫三年之後飢能索食寒能索衣聖人量時制服于中賢者俯而就之以盡其哀不肖者企而及之不足傷其性也○今案詳本鈔居喪篇」 \\n 小功不稅「檀弓云曾子曰小功不稅鄭注據禮而言也日月已過乃聞喪而服企而及之不足傷也○今案檀弓注而服下但有曰稅二字企而以下是由上條竄入」制重哀輕「潘岳悼亡賦云吾聞喪禮之在妻謂制重而哀輕○今案百三家本潘岳集同陳本脫謂字」天子絕朞「白虎通云天子為諸侯絕朞何示同愛百姓明不獨親○今案見喪服篇」 \\n 大夫降緦「禮記中庸云期之喪達乎大夫三年之喪達乎天子卿大夫降緦重公正也○今案中庸篇及注無卿大夫以下惟正義引熊氏有小功降緦句陳本脫重公以下」 \\n 為父後者為出母無服「喪服小記云為父後者為出母無服鄭云不敢以己私廢父所傳重之祭祀○今案陳本同」為殤後者以其服服「又云為殤後者以其服服之鄭注云言為後者據承之也殤無為人父之道以本親之服服之○今案喪服小記注同」兄弟之子猶子也蓋引而進之嫂叔之無服也蓋推而遠之「檀弓云喪服兄弟之子猶子也引而進之也嫂叔之無服也蓋推而遠之也○今案陳本兄上脫服字」妾為君之長子女君同「喪服小記云妾為君之長子與女君同鄭注云不敢以恩輕輕服君之正統也○今案陳本同」女君死妾為女君之黨服「雜記云女君死則妾為女君之黨服鄭注云妾于女君之親若其親然○今案雜記注同」舊君無服明不二君「孔叢子云子思居衞魯穆公卒縣子使乎衞謂子思曰子雖未臣魯父母之國也奈何不服子思答曰臣而出國君不移其宗廟則為之服寄公寓乎是國而為國服吾既無別于魯國而祭在衞吾何服哉寄臣而服所寄之君則舊君無服明不二君之義也○今案孔叢子抗志篇出國作去國移作掃陳本亦改掃」 \\n 同僚有服有相友之義「孔叢子云秦莊子死孟武伯問于孔子曰古者同僚有服乎曰然同僚有相友之義貴賤等殊不為同官○今案見記義篇」王為公錫衰「周禮司服職云王為三公六卿錫衰鄭注君為臣服錫衰錫者麻之滑者十五升去其半無事其縷哀在內也○今案春官司服同」王為諸侯緦衰「周禮司服云王為諸侯緦衰鄭注云君為臣服弔服也緦十五升去其半無事其布哀在外也○今案司服注同」王為大夫士疑衰「又云王為大夫士疑衰鄭注云君為臣服弔服也疑衰十四升衰也疑之言擬擬於吉也○今案司服圣同」庶人為國君齊衰「白虎通云禮庶人為國君齊衰三月○今案王謨本白虎通人下脫為字君下有服字」士妾有子而為之緦「喪服小記云侍妾有子而為無子則已鄭玄注士卑妾無男女則不服不別貴賤○今案喪服小記注同」弟子為師為之陰服「白虎通云弟子為師服者弟子有君臣朋友父子之道也故生則尊敬而親之死則哀痛之恩深義重故為之陰服入則絰出則否檀弓云昔者夫子之喪顏淵若喪子而服喪子路亦然請喪夫子若喪父而無服○今案白虎通喪服篇陰作隆陳本亦改隆」 \\n 夫子喪顏回若喪予無服「家語云門人疑所服子貢曰昔夫子喪顏淵也若喪子而無服喪子路亦然請喪夫子若喪父而無服于是弟子皆弔服而加麻出有所之則不絰也○今案家語終記解第四十予作子陳本已改」 \\n 服以飾情「白虎通云喪禮必制衰麻何以副意也服以飾情情貌相配中外相應以故吉凶不同服號哭之聲所以表衷情也衰衰麻緦蕭笄繩纓皆為橫路乃為本也○今案陳本脫衰裳以下號哭二句作歌哭不同聲所以表中誠也蓋據近本白虎通喪服篇改又近本麻緦作麻絰橫路八字作苴杖為略及本絰者亦示也十一字」 \\n 絰以代帶「又云要絰者以代紳帶也所以結之何示思慕腸若結也○今案近本白虎通喪服篇要作腰」杖以扶身「白虎通云所以必杖者孝子失親悲哀哭泣三日不食身病體羸故以杖扶身明不當以死傷生○今案白虎通喪服篇作身體贏病餘同」杖者輔病「儀禮喪服云苴杖竹也削杖桐也杖者何爵也非爵而杖者何擔主也非主而杖者何輔病也○今案喪服篇同陳本非爵作無爵」苴杖竹也削杖桐也「喪服小記云苴杖竹也削杖桐也謹案所以用竹桐竹者戚也桐者痛也明孝子悲痛哀戚于心○今案禮記疏卷三十二同謹案以下則虞永興引申語也」布冠「禮記祭統云成服衣衰加絰杖竹布冠三葉纓繩營履也○今案祭統無此文陳本脫」素冠「毛詩云素冠刺不能三年也庶見素冠兮棘人欒欒兮鄭玄箋云三年之喪時人廢其禮故冀幸一見素冠者急于哀戚之人也○今案刺不句是小序也鄭箋亦同陳本脫此條」喪冠不緌「檀弓云喪冠不鄭注云去飾也○今案檀弓注同」絰必再結「白虎通云要絰者以恣紳帶所以結之何示思慕腹若結也必再結之何明思慕無已也○今案白虎通喪服篇脫示字要作腰」麻不絕本「喪服小記云下殤小功操麻不絕本詘而反以報之鄭注曰報猶合也下殤小功本齊衰之親其絰帶澡率治麻為之帶不絕其本詘而上至要中合而糾之明親重也凡殤散帶重○今案喪服小記注內詘作屈」 \\n 斬不緝末「釋名為斬衰者不緝其末翦斬而已○今案見釋喪制」榛以為笄「檀弓云南宮适之妻之姑之喪夫子誨之髽曰爾毋從從爾爾毋扈扈爾蓋榛以為笄長尺而摠八寸鄭注曰南宮适僖子之子南宮閱也摠束髮垂為飾齊衰之緫八寸○今案檀弓适作縚」 \\n 繪笄用桑「儀禮士喪禮云繪笄用桑長四寸鄭注云桑之言喪也用為笄取其名也○今案儀禮繪作鬠陳本已改」箭笄終三年「喪服小記云箭笄終三年鄭注曰喪所以自卷持者有除無變○今案陳本持誤將」惡笄以終喪「喪服小記云齊衰惡笄以終喪鄭注笄所以卷髮婦人質於喪所以自卷持者有除無變○今案陳本持誤特」斬衰之葛與齊衰之麻同「又云斬衰之葛與齊衰之麻同鄭注絰之大俱七寸五分寸之一帶五寸二十五分寸之十九○今案陳本同」齊衰之葛與大功之麻同「又云齊衰之葛與大功之麻同鄭注云絰之大俱五寸二十五分寸之十九帶四寸百二十五分寸之七十六○今案喪服小記注同」除喪者先重者易服者易輕者「又云除喪者先重易服者易輕鄭注先重者謂練男子除乎首冠易輕者謂大喪既虞卒哭而遭小喪易服男子易乎帶婦人易乎首○今案喪服小記注無冠字」 \\n ○居喪三十五 \\n 喪紀之容「周禮保氏職云養國子以道乃教之六儀四曰喪紀之容鄭注云喪紀之容○今案地官鄭司農注容下有涕涕翔翔句此脫去耳」□□□□「聞諸申之父曰哭泣之哀齊衰之情饘粥之食自天子達於庶人鄭注云喪父母尊卑同也○今案此見檀弓篇衰作斬達下無於庶人三字注云下有子字舊鈔此條混入上條注中今移正」 \\n 唯哀為主矣「問喪云喪禮唯哀為主矣女子哭泣悲哀擊胷傷心男子哭泣悲哀稽顙觸地無容哀之至矣○今案禮記疏卷五十六同」喪致其哀「孝經云孝子之事親喪則致其哀鄭注擗踊哭泣盡其情○今案孝經紀孝行章明皇注情上有哀字正義云此依鄭注也」以盡其哀「禮祭統云所以止三年何復父母之恩也夫三年之後飢能索食寒能索衣聖人量時致服于中賢者俯而就之以盡其哀不肖者企而及之不足傷其情也○今案陳本止作御致服作制服傷情作傷性餘同考近本禮記祭統無此文亦見本鈔喪服篇引」 \\n 哭之以敘情敘至哀「禮祭統云所以哀哭何聲以敘情敘至哀信以達意不能勿言痛不能乎故以敘至哀之者也○今案本條有誤陳本脫近本祭統苶此文」齊斬之情「檀弓云穆公之母卒使人問于曾子曰如之何對曰申也聞齊靳之情同也○今案檀弓篇聞下有屠申之父曰五字情下有自天子達句同也二字又是鄭注文同上有子喪父母尊卑六字已見本篇上文」 \\n 顏色稱其情戚容稱其服「禮記雜記云子貢問喪子曰敬為上哀次之瘠為下顏色稱其情戚容稱其服禮記喪記云君子衰絰則有哀色鄭注云顏色稱其服○今案雜記一條禮記疏四十二同」喪容纍纍「禮記玉藻云喪容纍纍鄭注羸憊貌也○今案陳本脫貌字」顛顛「鄭元注周禮保氏職云喪紀之容纍纍顛顛○今案保氏注同」三年之喪如斬朞之喪如剡「檀弓云縣子曰三年之喪如斬朞之喪如剡鄭注縣子魯人也斬謂有所傷斷言其至也剡謂有所割傷以其痛至也○今案縣子魯人以下今檀弓注無之陳本已照近本刪改」 \\n 斬衰三日不食齊衰二日不食「閒傳云斬衰三日不食大功三不食小功緦麻再不食此哀之發於飲食也○今案禮記間傳同舊鈔間下衍賢字」斬衰貌若苴齊衰貌若枲「禮記閒傳云斬衰貌若苴齊衰貌若枲大功貌若止此哀之發於容體也鄭注云有大者面必深黑止謂不動於喜樂之事也○今案閒傳注與此同」 \\n 斬衰之哭往而不反齊衰之哭若往而反「間傳云斬衰之哭若往而不反齊衰之哭若注而反大功之哭三曲而偯小功緦麻哀容可也此哀之發於聲音者也鄭注云三曲一舉聲而三折也偯聲餘從容也○今案陳本聲餘誤聲於」 \\n 斬衰唯而不對齊衰對而不言「間傳云斬衰唯而不對齊衰對而不言此哀之發於言語者也鄭注曰議謂陳說非時也○今案議謂句係間傳小功緦麻句注」 \\n 齊衰之喪居堊室大功之喪寢有席「間傳云齊衰之喪居堊室芐翦不納大功之喪寢有席小功緦麻牀可也此哀之發於居處也○今案舊鈔閒下衍腎字今刪」 \\n 大功不食醯醬小功不飲醴酒「聞傳云父母之喪不食菜果大功之喪不食醯醬小功緦麻不飲醴酒此哀之發於飲食者也○王石華校改醯為醢蓋沿陳本標目之誤今案舊鈔閒下衍賢字已刪」小功緦麻哀容可也「閒傳云小功緦麻哀容可也此哀之發於聲音者也○今案舊鈔間下衍賢字已刪陳本哀誤衰」小功緦麻容貌可也「小功緦麻容貌可也此哀之發於容貌者也謹案小功緦麻輕故言可也○今案此見閒傳」哭父之黨於廟母妻之黨於寢「禮記奔喪云哭父之黨於廟母妻之黨於寢師於廟門外朋友於寢門外所識於野張帷鄭注黨謂族類無服者也逸奔喪禮曰哭父族與母黨于廟妻黨于寢朋友于寢門之外壹哭而已不踊言壹哭而已則不為位矣○今案奔喪注同陳本謂族誤諸族」 \\n 朋友寢門外所知哭野「檀弓云孔子曰兄弟吾哭諸廟父之友吾哭之廟門之外師吾哭之寢朋友吾哭之寢門之外所知吾哭于野鄭注云別輕重也○今案檀弓注同」 \\n 始死充充如有窮既殯瞿瞿如有求「又云始死充充如有窮既殯瞿瞿如有求而不得既葬皇皇如有望而不至鄭注憂悼在心之貌也求索也○今案檀弓注同」水漿不入口七日「又云曾子謂子思曰伋吾執親之喪也水漿不入于口者七日子思曰先王之制禮也過之者俯而就之不至者企而及之故君子之執親之喪也水漿不入于口者三日鄭注為曾子言難繼以禮抑之○今案檀弓注同」 \\n 水漿不入口三曰「閒傳云親始死惻怛之心痛疾之意水漿不入口三日不舉火故鄰里為糜粥以飯食之○今案禮記閒傳無此條惟見問喪第三十五」其往也如慕其反也如疑「如疑求不得也○今案見檀弓上篇求不得句非鄭注文蓋永興引申語」哀至則哭「禮記祭統云已殯出中門之外居倚廬寢苫枕塊不脫絰帶立無常既葬疏食飲水哀至則哭○今案祭統無此文陳本脫記祭統三字及既字」哭何常聲「禮記雜記篇云曾申問于曾子曰哭父母有常聲乎曰如中路嬰兒失其母焉何常聲之有○今案近本記下篇中上無如字」哭踊無數「檀弓曰弁人有其母死而孺子泣者者孔子曰哀刖哀矣而難為繼也故哭踊有節鄭注此孺子泣言聲無節也○今案檀弓注同惟標目無數二字有誤當作無節」設菰廬「王肅喪服要記曰魯哀公葬父孔子問曰寍設菰廬乎哀公曰菰廬起太伯太伯出奔聞古公崩還赴葬故作菰廬入蔀其尸○今案陳本古作召無入蔀句御覽五百四十八引王肅要記葬父作祖載其父崩作薨赴葬作赴喪入蔀作以彰」 \\n 哭踊有節「檀弓云已見　上」口不甘味身不安美「禮記云夫悲哀在中故形變外也痛疾在心故口不甘味身不安美也○今案見禮記問喪」禮無容言不文「孝經云孝子之喪親也禮無容言不文此哀慼之情也鄭注父母之喪不為詡唯而不對者也○今案見喪親章第十八近本邢疏未收此鄭注」讀喪禮「曲禮篇云居喪不言樂祭祀不言凶鄭注非其時也○今案曲禮祀作事」不遺人「雜記云喪者不遺人人遺之雖酒肉受也從父昆弟以下既卒哭遺人可也○今案見雜記下篇」 \\n 不慮居「○王石華校居改君非也今案喪不慮居毀不危身見檀弓篇舊鈔誤連下條」不奪人「禮記服問云凡見人無免絰君子不奪人之喪鄭注見人謂行求見人也免絰絰重也○今案服問注同陳俞本脫此條」公門脫齊衰「服問云唯公門有脫齊衰謂不杖齊衰之人得免齊衰也○今案謂不以下非服問篇文乃永興引申語也又近本脫作稅陳俞本已照改」有疾則食肉飲酒必有草木之滋焉「檀弓云曾子曰喪有疾食肉必有草木之滋焉以為薑桂之謂也鄭玄注曰增以香味為其疾不嗜食也○今案陳本同」七十衰麻在身「曲禮云五十不致毀六十不毀七十唯衰麻在身飲酒食肉處于內○今案陳本同」童子不杖不菲「雜記云童子哭不偯不踊不杖不菲未成人也○今案未成句是雜記下篇鄭注文」練而慨然祥而廓然「檀弓云練而慨然祥而廓然○今案陳俞本同」小祥食菜菓大祥醯醬「禮記閒傳云父母之喪既虞卒哭疏食飲水不食菜菓而小祥食菜菓又朞而大祥有醯醬中月而禫禫而飲酒○今案陳本禫誤橝」大連善居喪「雜記云孔子曰大連少連善居喪三月不解朞悲哀三年憂東夷之子也鄭注曰大此二人生長夷狄而能知禮也三日不怠哭不絕聲也不絰衣而臥人生得義求不面更居之者也○今案三日不怠以下非鄭注文且有誤陳俞本只存禮也以上」 \\n 高宗三年不言「檀弓云子張問曰書云高宗三年不言言乃讙有諸仲尼曰胡為其不然也古者天子崩王世子聽于冢宰三年○今案陳本同」子皋泣血三年「又云高子皋執親之喪也泣血三年未嘗見齒君子以為難○今案檀弓篇同」弁人而孺子立者「又云弁人有其母死而孺子泣者孔子曰哀則哀矣而難為繼也○今案詳本篇上文」子思之哭嫂也為位「又云子思之哭嫂也為位鄭注善之也禮嫂叔無服○案檀弓篇注同」 \\n ○奔喪三十六 \\n 始聞親喪哭答使者「奔喪云始聞親喪以哭答使者鄭注親父母也以哭答使者怛之哀無辭也○今案禮記奔喪篇注同」聞兄弟喪哭對可也「雜記云凡異居始聞兄弟之喪唯以哭對可也○今案雜記篇同舊鈔可也下有哭答數句係由下條竄入今刪」問故又哭「奔喪云始聞親喪以哭答使者盡哀問故又哭盡哀鄭注曰問親喪所由○今案禮記奔喪同」成服而後行「奔喪云若未得行則成服而後行鄭注謂以君命有為者也成喪服得行則行○今案奔喪注同」曰行百里不以夜行「又云遂行日行百里不以夜行鄭注曰雖有哀戚猶避害也晝夜之分別于昏明哭則遂行不為位也○今案奔喪注避作辟」見星而行見星而舍「又云唯父母之喪見星而行見星而舍鄭注曰侵晨冒昏彌益促也賈子問云見星而行唯罪人與奔父母之喪者乎○今案奔喪篇注同賈子陳俞本皆作曾子」見星而行見星而止「祭統篇云奔父母之喪不避晝夜齊衰之喪見星而行見星而止○今案陳俞本同但考近本祭統無此文」望其國境哭「奔喪云望其國境哭鄭注斬衰者也自是哭且遂行○今案奔喪境作竟」過國至境哭「又云過國至境哭盡哀而止哭避市朝鄭注感此念親也避市朝為驚眾○今案奔喪篇境作竟」齊衰望而哭大功望門而哭「又云齊衰望鄉而哭大功望門而哭小功至門而哭緦麻即位而哭鄭注奔喪哭親疏遠近之差也○今案禮記奔喪注同」奔喪不及殯先之墓「又云奔喪不及殯先之墓北面哭盡哀主人之待之也即位于墓左婦人墓右成踊盡哀括髮東即主人位絰絞帶哭成踊拜賓反位成踊相者告事畢鄭注云主人之待之謂在家者也告事畢者於此無事者也○今案奔喪注同」 \\n 齊衰以下不及殯先之墓「又云齊衰以下不及殯先之墓四面哭盡哀免麻于東方即位與主人哭成踊襲相者告事畢鄭注不北面者以統于主人也不言袒言襲者容齊衰親者或袒可也○今案奔喪注同」 \\n 銜命出使臨在軍旅雖喪不奔可也「祭統云奔喪禮有所禁否銜命出使臨在軍旅諸侯守墓雖居親之喪不奔可也○今案陳本俞本銜作行喪作哀無禮有句以下又考近本禮記祭統亦無此條」 \\n ○訃告三十七 \\n 寡君不祿「雜記云君訃於他國之君曰寡君不祿敢告執事謹案不祿不終其祿祿位也○今案陳俞本服謹案以下」小君不祿「雜記云夫人曰寡小君不祿鄭注君夫人不稱薨告他國君謙也○今案禮記雜記同」君之適子某死「又云太子之喪曰寡君之適子某死謹案此告他國辭也○今案陳俞本脫謹案以下」君之臣某死「又云凡計於其君曰君之臣某死鄭注臣死其子使人至君所告之也○嚴氏校以原鈔又云下誤衍注字移在云上今案非是」君痛於臣子「白虎通云臣死以訃告於君何此君之哀痛於臣子也○今案白虎通崩薨篇以占作亦訃本鈔下文引與近本同」臣子哀痛「又云天子崩訃告諸侯何緣臣子喪君哀痛憤懣諸侯欲聞之又當持土地所出以供喪事○今案見崩薨篇」使臣歸珪「又云諸侯薨使臣歸瑞珪於天子何諸侯以瑞珪為信今死矣嗣子三年之後當更受爵命故歸之推襄之義也○今案白虎通崩薨篇嗣子下有諒闇二字更受作乃更」當加賻禮「又云臣死亦訃告於君何此君之哀痛於臣子也欲問之當加賻賵之禮○今案白虎通崩薨篇問作聞無當字」持土地出以供喪事「又云天子崩訃告諸侯何緣臣哀痛憤懣諸侯欲聞之又當持土地所出以供喪事者也○今案詳本篇上文」使大夫弔之追遠重終「又云天子聞諸侯薨哭之何慘怛發中哀痛之至也使大夫弔之追遠重終之意也○今案見白虎通崩薨篇」 \\n ○奪禮三十八 \\n 卒哭金革無避「禮記曾子問云子夏問曰三年之喪卒哭金革之事無避也者初有司與孔子曰夏后氏三年之喪既殯而致事殷人既葬而致事記曰君子不奪人之亦不可奪親也此之謂乎子夏曰金革之事無避也者非與孔子曰吾聞諸老聃曰昔者魯公伯禽有為為之也今以三年之喪從其利者吾不知也鄭注疑有司初使之然也致事還其職事於君也伯禽有徐戎之難喪卒哭而征之急王事也○今案曾子問篇避作辟殲事作職位」 \\n 已練可以弁冕「公羊傳云臣有大喪則君三年不呼其門也已練可以弁冕服金革之事君使之非也臣行之禮也閔子要絰而服事既而曰若此乎古之道不即人心退而致仕孔子善之何休注曰已練可以弁冕此說詩衰正失非謂禮當然也君使之非古道也臣從君命故為禮也○今案宣元年公羊傳臣從作臣順故為禮作亦禮阮氏校勘記云鄂本正失作致失」 \\n 趙喜遭憂遣釋服「東觀云趙喜遭母憂上疏乞身行喪顯宗不許遣使者為釋服○今案聚珍本東觀記卷十三喜作熹無上疏二字者字陳本亦作熹姚輯本遭母三字作母歿喪作服餘與聚珍同」 \\n 桓焉行喪詔使即拜「東觀云桓焉為太傅以母憂自乞解職聽以大夫行喪踰年使賜牛酒奪服即拜光祿大夫遷太常○今案御覽五百四十六引及聚珍本姚輯本東觀記皆脫解職二字餘同」 \\n 丞相起視事不敢踰國「漢雜事云翟方進為丞相遭後母憂行服三十六日起視事曰不敢踰國事也○今案御覽五百四十六引漢雜事國事作國家餘同陳本改注班書」 \\n 公卿不赴喪仁義則贊「○今案此脫書名陳俞本亦脫此條」 \\n 北堂書鈔卷第九十三 \\n  \\n 　"}
{"章节": "●北堂書鈔卷第九十四    禮儀部十五", "正文": "　 \\n ●北堂書鈔卷第九十四禮儀部十五 \\n 　 \\n  \\n 隋祕書郎虞世南撰南海孔廣陶校註謚三十九　諱四十忌日四十一冢墓四十二 \\n ○謚三十九 \\n 太古無謚中古為謚「史記秦始皇本紀云制曰朕聞上古有號無謚中古有號死而以行為謚如此則子議父臣議君甚無謂朕弗取自今以來除去謚法朕為始皇帝後世以計數二廿三廿至于萬廿傳之無窮抱朴子云上古無謚始于周家耳○今案上古太古本鈔標目與小注歧出近本史記作太古于萬作千萬陳本已照改王氏讀書雜志據此以訂正俗本作千之誤又世作廿者唐人轉寫避太宗諱也」 \\n 謚者行之迹「說文云謚者行之迹從言益聲○今案見說文言部」陳生時行迹「周禮太師職云大喪率瞽而廞作匶謚注曰廞興也興言王之行陳其生時行迹為作謚也○今案春官注同」定其德「穀梁云葬而後舉謚謚所以成德也徐邈注成猶定其德之優劣○今案見穀梁桓十八年傳玉函山房輯徐邈注一卷脫此條」易其名「公叔文子卒其子戊請謚於君曰日用有時將葬矣請所以易其名者○今案檀弓下篇戊作戍」大行受大名細行受細名「大戴禮謚禮云將葬作謚者行之迹也是以大行受大名細行受細名行生於已名出於人謚慎也以人行之始終悉慎錄之以為名也○今案雅雨堂本聚珍本孔顨軒補注本大戴禮皆脫此條考御覽五百六十二引謚禮作謚法生作出餘同大戴禮之佚文也行迹五句亦見周書謚法解蓋周書與大戴同者有官人謚法等篇今官人存而謚法亡矣陳本改注晉中興書謬甚」 \\n 據德錄功各當其實「崔駰章帝謚議云號者功之表謚者行之迹據德錄功各當其實○嚴氏校帝章改章帝今案御覽五百六十二引及百三家本崔駰集號者上有臣聞二字餘同」 \\n 大名必加茂實美號必附豐功「孫毓文明謚議云大名必加茂實美號必附豐功臣以為宜謚曰文獻皇后○今案嚴輯孫毓文同陳本脫文明二字」謚以尊名「禮記表記云謚以尊名鄭注謚者行之迹也名者聲譽也言先王論行以為謚以尊名者使聲譽可得而尊嚴也○今案近本禮記嚴作言阮氏校勘記云閩監毛本作尊信陳本亦作信」 \\n 謚以成德「穀梁云葬而後舉謚謚所以成德也徐邈注云成猶定其德之優劣○今案詳本篇上文」別尊卑彰有德「白虎通云死有謚何也別尊卑彰有德也○今案見白虎通謚篇」生死無謚「禮記郊特牲云死而謚今也古者生無爵死無謚鄭注曰古謂殷已前也大夫以上乃謂之爵死有謚也周制爵并及命士雖及之猶不謚耳今記始死之非禮也○今案郊特牲注無并字始死作時死」 \\n 近代以來唯爵得謚「王遵上疏云近代以來唯爵得謚甚失制謚之本今中興肇建勳德兼備宜深體前訓使行以謚彰豈可限以有爵中宗納焉○今案御覽五百六十二引此無今字餘同陳本注晉中興書遵作導是也備誤被考之今晉書亦見六十五王導傳」 \\n 文者一言質者兩言「白虎通云謚或一言或兩言何文者一言為謚文王武王是也質者兩言為謚故湯死後稱成湯是兩言為謚也○今案白虎通謚篇脫武王句陳本文王四字作高宗殷宗」謚有七十二品「白虎通云○今案見王謨本謚篇」議者百五十人「何晏魏明帝議謚表云案外內羣寮議宜曰明餘所執難各不同書曰三人占則從二人之言傳曰善鈞從眾今稱明者可謂眾也○今案陳本占誤古餘同嚴輯何晏文無表字標目一句」 \\n 大夫會葬而謚「白虎通云諸侯薨告天子天子遣大夫會其葬而謚之○今案見王謨本謚篇」鴻臚奏謚誄策「漢書記云景二年令諸侯王薨列侯初封及之國大鴻臚卿奏謚誄策列侯薨及諸侯太傅初除之官大行奏謚誄策注曰誄策簡也○今案漢書禮樂志及景帝紀無此文陳俞本刪記字景二年十五字刪作諸侯薨三字臚下無卿字又刪列侯薨十八字」 \\n 帝后一體禮亦宜同「蔡邕謚議云漢世母氏無謚至於明帝始建光烈之稱謚法有功安民曰熹帝后一體禮亦宜同大行皇太后謚宜為和熹皇后○今案范書曹皇后紀注引蔡謚議母氏作后氏民作人餘同陳本光誤先曰熹作曰烈和熹下又衍烈字」 \\n ○諱四十 \\n 尊卑有序以諱為首「孔融集云晉有獻武之議尊卑之序以諱為首也○今案陳本同」為尊者諱為親者諱「公羊云齊仲孫來公子慶父也曷為謂之齊仲孫外之也春秋為尊者諱為親者諱為賢者諱何休注曰為尊者諱為閔公諱受賊人也為親者諱為季子親親而受故諱也為賢者諱以季子敬叔牙不煞慶父之賢故為諱也○今案閔元年敬叔牙作有遏牙餘同陳本已照改」 \\n 無私諱「又云君所無私諱注曰臣言於君前不避家諱○王石華校以家下衍會字塗去今案曲禮注同又字當改禮字乃合」卒哭乃諱「又云卒哭乃諱鄭注敬鬼神之名也生者不相避召衞侯名慈其大夫有名慈君臣同名春秋不非○今案曲禮注慈作惡陳本作雜記者誤」卒哭而諱「禮記云卒哭而諱王父母兄弟世父叔父姑姊妹子與父同諱鄭注自此而鬼神事之尊而諱其名也父為其親諱則子不敢不從諱也○今案雜記下篇注同」詩書不諱臨文不諱「曲禮云詩書不諱臨文不諱廟中不諱鄭注為其失事正為有事於高祖則不諱曾祖以下尊無二也於下則諱上○今案曲禮注同」終久不諱「鄭玄論舊君名諱云傳曰先君獻武廢二山二山具敖也而傳又書四時具然後為年此文不諱之驗也諸公之名不避其多○今案陳本脫」永有攸諱「孔融集云在家永有攸諱齊稱五皓魯有卿對也○今案此條有誤陳本脫齊稱九字」言徵不稱在「曲禮云二名不偏諱夫子之母名徵在言徵不稱在○王石華校標目對改在今案夫子以下見鄭注夫作孔」舉君之諱則起「禮記云過而舉君之諱則起鄭注舉猶言也起者失言而變自新也與君諱同則稱字○今案雜記注起者作起立者」夫人諱君前不諱「曲禮云夫人之諱雖質君之前臣不諱也鄭注臣於夫人之家○王石華校標目補君字今案曲禮注家下有恩遠也三字本鈔舊有與君諱七字係沿上條誤入」臣不避夫人之所諱「徐邈謝康樂云臣不避夫人之所諱唯事關於夫人者不言也○今案陳本同」妻之諱不舉其側「雜記云母之諱宮中諱妻之諱不舉諸其側從祖昆弟同名則諱○今案見雜記下篇」婦諱不出門「曲禮婦諱不出門鄭注婦親遠宮中言避之耳○今案曲禮注同」 \\n 惟祖惟考四海所知「語林云王藍田作會稽外自請諱答曰惟祖惟考四海所知此無所復諱○王石華校由改田今案御覽五百六十二引語林無自字過此句脫此字所字陳本外自作主簿過此六字作內諱不出於外餘無所諱」 \\n 犯我家諱何預卿事「世說云王大服散後已小醉往看桓玄玄設酒不飲頻語左右今溫酒來桓乃流涕嗚咽王便欲去桓以手巾掩淚因謂王曰犯我家諱何預卿事王嘆曰靈寶固自達者也○今案惜陰軒本世說任誕篇無兩玄字惟設上疊一桓字固作故餘同」 \\n 有公諱「曲禮云大夫之所有公諱鄭注曰避君之諱也○今案曲禮注同」 \\n ○忌日四十一 \\n 終身之喪「祭義云君子有終身之喪忌日之謂也忌日不用非不祥也言夫日志有所至而不敢盡其私也鄭注忌日親亡之日也謂之忌日者不手舉他事如有時日之禁也志有所至至於親以此日亡其哀心如喪時也○今案祭義注無謂之二字餘同」 \\n 終身之憂「檀弓云故忌者不樂鄭注云死日也忌日不用舉吉事○今案檀弓注同」忌日哀戚「續漢書申屠蟠字子龍父母卒蟠思慕不飲酒食肉十餘年忌日哀戚輒三日不食○今案御覽五百六十二引屠誤徒姚輯本續漢書食肉以下略同餘則字句微異汪輯本脫」季節辭酒「孔叢子云季節見於子從子從□之酒辭問其故對曰今日之忌日也不敢飲之也○今案孔叢子執節篇從作順陳本已照改」子龍不食「續漢書申屠蟠義已見上文」 \\n 世將彈鳥「世說云王世將以忌日送客新亭別主人欲作音聲王便起去持彈性洗馬墓下彈鳥謹案世將王廣字也○王石華校容改客今案本鈔彈篇引同類聚六十引無別字聲作樂無謹案以下」 \\n 桓玄絃觴「語林云桓玄不立忌日每至日絃歌不廢○王石華校觸改觴今案歌字觴字小注與標目不符陳本及御覽五百六十二引語林皆作觴又陳本脫每至日三字」 \\n ○冢墓四十二 \\n 易墓非古「檀弓云易墓非古也鄭注云易謂芟除草木也不易者邱陵也○今案檀弓注芟除作芟治」辯其兆域「周禮冢人職云掌公墓之地辨其兆域而為之圖鄭注曰公君也圖謂畫其地形及丘壟所處而藏之謹案墓域也○今案周禮疏卷二十二同謹案以下則虞永興引申語」冢高七尺「皇覽冢墓記云湯冢四方八十步高七尺○今案御覽五百六十引皇覽同史記殷本紀集解八十作各十」墳高三仞「白虎通云春秋九曰天子墳高三仞樹以松諸侯半之樹以柏大夫八尺樹以欒士四尺樹以槐庶人無墳樹以楊柳○今案白虎通崩薨篇義作含文嘉餘同陳本已照改」周方一畝「越記云禹葬會稽壙深七尺周方一畝○今案陳本記作傅壙作穿地明吳琯本越絕書外傳記地傳第十周方作延袤」授方一里「伍輯之從征記云孔叢云夫子之墓授方一里諸弟子各以四方奇木來植之今盤根猶存○今案類聚四十引從征記無授字奇字方一作方二」上無瀉泄「越記云禹葬會稽葦槨桐棺穿壙深七尺上無瀉泄下無流水壇高三尺士堦三等周方一里○今案明吳琯本越絕書卷十流誤即周方作延袤餘同陳本記改傳脫葦槨句壙作地周下衍圍字」 \\n 古者不封不樹「鹽鐵論云古者不封不樹其後則樹之庶民之墳半仞其高可隱今富者積土成山也○今案王謨本鹽鐵論散不足篇樹之作封之餘同本鈔下文引亦作封之」 \\n 已葬牛馬乘之「墨子云昔堯教八狄道死葬卭山之陰衣衾三領滿坎無封已葬而牛馬乘之○今案經訓堂本墨子節葬下篇卭作蛩坎作埳」古者墓而不墳今也封之崇四尺「檀弓云孔子曰吾聞之古也墓而不墳今邱也東西南北之人也不可以弗識也於是封之崇四尺鄭注封之周禮也崇高也四尺蓋周之士制也○嚴氏校崇之封改封之崇」 \\n 陵高十四丈「潘岳關中記云漢諸陵皆高十二丈方一百二十步唯茂陵高十四丈方一百四十步徙民置縣凡七陵長陵茂陵各萬戶其餘七千戶陵縣屬太常不領郡○嚴氏校陵茂改茂陵今案御覽五百五十九引方下無兩一字七千作五千太常句無陵字」 \\n 穿地固三泉「皇覽冢墓記云秦始皇冢在驪山穿入地固三泉宮觀百官奇器珍物藏之以水銀百川江河大海機關轉相輸終而復始上具畫天文以人魚膏為燈后宮無子者皆殉○今案詳本鈔九十二葬篇」 \\n 若夏屋「檀弓云子夏曰昔者夫子言之曰吾見封之若堂者矣見若覆夏屋者矣鄭注覆謂茨瓦也夏門今之門廡其行旁廣而卑也○今案檀弓注同」如繖蓋「荊州地理記云枝江縣崗上有一墳如繖蓋形前鹵簿小冢二百餘相承云楚王也○今案陳本脫」累石為冢「鄭德明南康記泉下有巖臨水頂有柴侯墓松柏樹卒歲不彫說者云墓處峻乃累石為冢○今案御覽五百五十九引鄧南康記泉下作白水松柏作遙望松乃作及」山穿「續述征記云碣石梁王冢斬山穿槨以石為藏行一里許到藏中中數尺水有大野魚有靈不敢犯到藏皆累齊而進不齊者至藏輒有獸噬之獸難得見者似豹○今案太平寰宇記十二引述征記無數尺以下碣石作碭山斬山句作鑿山作鳥？山四字餘同陳本碣石作碣山野作鯉餘亦微異」 \\n 積土成山「鹽鐵論云古者不封其後則封之今富者積土成山也○今案詳本篇上文」築起大墳「三輔決錄云竇后父名猗居清河觀津遭秦之亂隱身漁釣墜淵而卒后登尊號遣使者填父所墜淵而築起大墳於觀津南清河民號曰竇氏青山○今案續漢書郡國志補注引決錄無名猗十一字築作葬觀津南作縣城南二酉叢書張輯決錄据史記索隱引遭上有少字南上有城字清河民作人閒餘與補注同」 \\n 書生語地「錄異傳袁安葬其母逢二書生語其葬地遂至四世三公○今案俞本二作三」老翁安墳「志怪集云陶太尉微時喪當葬親自營作塼有牸牛車塼已載致忽然失去便自尋覓忽於道中遇一老翁指云向於山崗上見一牛眠在墟中此牛眠處便可作墓安墳當之則致極貴也○嚴氏校極致改致極今案御覽九百引志怪集脫車字牸上有一字餘同陳本改今晉書」 \\n 馬行棓也「博物志云漢滕公夏侯嬰死公卿送葬至東郭外駟馬不行棓地悲鳴因掘得石槨有銘曰佳城鬱鬱三千年見白日于嗟滕公居此室乃葬也○今案明吳琯本博物志卷七郭作都門本鈔葬篇引亦作都門」 \\n 車不肯前「襄陽耆舊傳云帝時秦鶴字幼起往南陽道宜城中一冢東向大道住車視之曰此可作冢後喪歸至住車處喪車不肯前故吏為市此宅葬之○今案御覽五百五十六引襄陽傳無帝時二字鶴作頡幼作初道作過餘同」 \\n 泗水卻流「論衡云孔子葬泗水為之卻流○今案見論衡卷四書虛篇本鈔葬篇引水下更有泗水二字」松柏西靡「皇覽冢墓記云東平王冢在東平無鹽民傳言王思京師其冢上松柏西靡○今案漢書東平王傳注引皇覽同」白虎據墳「吳越春秋云虎丘者吳闔閭墓夜桐槨三重金鳧玉鼠魚腸之劍皆送葬焉金精上出化為白虎據墳故曰虎丘○今案類聚卷八引吳越春秋無夜桐二字鼠作雁餘詳本鈔葬笮」 \\n 大蛇繞墳「南康記巘山有漢太傅陳蕃冢值軍亂聞墓有寶三軍爭掘忽有大蛇圍繞墳前崩雷晦雨竟不得發○王石華校圉改圍慶改發今案御覽九百三十四引南康記寶三誤三寶餘同」 \\n 成樓■〈門外卦内〉之狀「皇覽冢墓記云趙簡子墓在臨水縣界冢上氣成□■〈門外卦内〉之狀○今案問經堂本皇覽據書鈔引■〈門外卦内〉作閣乃陳本也本鈔凡闕字多作■〈門外卦内〉」 \\n 有絃管之音「異苑云穎川諸葛闓字道明每陰雨冢中輒有絃管之音路人往往聽之○今案學津本異苑及陳本■〈門外卦内〉作閭無路人句」墓門肅肅「潘岳寡賦慟懷兮奈何言陟兮山阿墓門兮肅肅修隴兮俄餓○今案文選及百三家本同」北芒壘壘「張載七哀詩云北芒何壘壘高陵有四五借問誰家墳皆云漢世主○今案百三家本張載集注云芒一作邙」昭王墓「江陵縣東南七十里有楚昭王墓故王仲宣登樓西接昭丘是也○今案陳俞本注見荊州圖記無南字故字賦下有所謂二字考說鄛六十一引荊州記江陵縣作富陽故王以下作登樓則見所謂昭丘」 \\n 桓公墳「魏武立齊桓祠云丘日路次齊郊瞻望桓公墳隴在南山之阿管仲墳側○今案陳本脫魏武十五字俞本云作雲無日字瞻望作望見」滕侯■〈土遂〉「孔會稽記云城西北二十里有重山東為大司馬滕公冢山下路猶謂之滕侯■〈土遂〉也○今案陳俞本脫孔字城西十一字」簡子冢「皇覽冢墓記云趙簡子冢在臨水縣界○今案詳本篇上文」壯士冢「三齊略記云田開疆公孫接古冶子三壯士冢在齊城東南三百步○今案御覽五百五十九引三齊略記同陳俞本脫略字」淑人丘「穆天子傳天子南葬盛姬於樂池之南命盛姬之喪視皇后之葬法為謚曰哀淑人是曰淑人之丘○今案平津本穆天子傳作哀淑之丘夾注稱洪百里據書鈔引作淑人之丘」百夫冢「鄧德明南康記曰南野有百夫之冢故老云昔有一女竟有聘者納吉其人即殞此臨道世遂不得嫁百夫共所也○今案此文有譌脫陳俞本無故老以下」三女墳「越記云闔閭葬女于野西名為三女墳吳先主發掘無得鑿墳分為二百呼為三女墳也○今案漢魏叢書本脫陳俞本野作邽無吳先以下」牛山之阿「齊地記云齊桓公冢在牛山山西八里有仲父冢葬於牛山之阿○王石華校入改八今案陳本葬上衍公字御覽五百六十引齊地記山西作西南」首陽之南「杜預集序云預太康五年薨遺令曰吾去年入朝自表營洛城東首陽之南為將來兆域處西瞻宮闕東奉二陵○今案百三家本杜集及陳俞本無集序九字洛下有陽字域下無處字又陳俞本脫吾去五字及西瞻二字百三家本去年作去春」 \\n 為壽藏「華嶠後漢書趙岐傳先為壽藏圖季札子產晏嬰叔向四像居賓位自畫其像居主位○王石華校趨政改趙岐今案姚輯本汪輯本華書脫范書九十四同」號玄冢「楊雄家錄云子雲以甘露元年二月戊寅雞鳴生天鳳五年四月癸丑甫卒葬安陵阪上弟子侯芭負土作墳號曰玄冢○今案陳本家誤冢無子雲以下類聚四十御覽五百五十八引作家牒無甘露十二字無四月五字餘同本鈔葬篇引有甘露四字」 \\n 構玄宮「曹植平原公主誄云爰構玄宮玉石交連朱房皓壁日曜電鮮○今案類聚十六引此誄日曜作暠曜」扃幽戶「陸機大墓賦云扃幽戶以大畢訴玄閣而長辭○今案百三家本陸機集暮作墓閭作闕陳本刪」賜便房「漢書霍光死賜便房黃腸題湊各一具注曰便房中室也以柏本黃心致累棺外故曰黃腸頭皆內向故曰題湊也○今案書六十八中室作曲室頭上有木字陳本中室作藏中便坐」 \\n 起峻壟「張衡冢賦云刊叢林鑿盤石起峻壟構大椁○今案百三家本張衡集起作超椁作槨陳本亦改超」象祁連「漢書霍去病卒天子悼之發屬國玄甲軍陳自長安至茂陵為冢象祁連山○今案見漢書五十五霍去病傳」象廬山「漢書衞青尚平陽公主與主合葬起冢象廬山○王石華校標目補山字今案見漢書衞青傳」銅為棺「皇覽天地紀云闔閭墓鑄銅為棺地理書云衞青尚平陽公主後與公主合葬冢在華山發得銅椁一枚○今案陳俞本皇誤董棺作椁山下有葬時二字發下有土字」石為冢「王隱晉書云曹疑葬金鄉縣北鑿石為冢○今案陳俞本疑作嶷御覽五百五十七引王晉書脫曹疑葬三字」喪共廞衣「周禮司服職云大喪共廞衣鄭注廞衣服所藏於椁中○今案春官司服注同」明衣用布「儀禮土喪禮云鄭注曰所以親身為潔淨也○今案土喪禮明衣下有裳字潔淨作圭絜」 \\n 塗車蒭靈「檀弓云塗車蒭靈注云蒭靈束茅為人馬謂之靈者神之類也○今案檀弓作芻」珠襦玉匣「西京雜記帝及侯王送死皆珠襦玉匣○王石華校子？舄改襦今案學津討原本雜記帝上有漢字無及侯王三字」布材與明器「檀弓云既殯旬而布材與明器○今案禮記疏卷八同舊鈔此文混入下條注中今移正陳本脫此條」陳器之道多陳省納「禮記云陳器之道多陳之而省納之可也○今案禮記喪服小記同」明器備而不用「又云孔子謂為明器者備物而不可用也其曰明器神明之也○今案見檀弓下篇」 \\n 明器有形無實「鹽鐵論曰古者明器有形無實示民不可用也○今案鹽鐵論散不足篇無可字」束茅為人「檀弓云塗車芻靈自古有之鄭注蒭靈束茅為人靈者神之類也○今案禮記疏卷九蒭作芻人下有馬字」刻石為柏「三輔故事秦始皇葬驪山明月珠為日月水銀為大海又刻石為松柏○今案本鈔下文引地理志刻石作刻玉石餘同御覽四十四引三輔故事無水銀以下二酉叢書張輯故事謂据書鈔引大作江石上有至字餘與原鈔同初學記引又作大海」 \\n 桐車不可馳「傅玄樂府挽歌云明器無明時桐車不可行○今案百三家本傅集脫本鈔挽歌篇無明作無用」瓦雞焉能鳴「陸機挽歌辭云□□□□吠瓦雞焉能鳴○王石華校丈改犬今案本鈔挽歌篇引同」石鏡一枚「楊雄蜀王本紀云成都丈夫化為女子顏色美好蓋山之精也蜀王娶以為妻無幾物故蜀王發卒于成都擔土于成都葬之號曰武擔以石作鏡一枚表其墓○今案嚴輯本作武都大夫餘同蜀志先主傳注引蜀王本紀葬之作郭中葬亦見本鈔鏡篇引」 \\n 水鏡為海「又云秦始皇葬於驪山以明月珠為日月水銀為海金銀為鳧雁金蠶之物三十餘簿又刻玉石為松柏○今案又云二字恐誤本篇下文引作地理志無金銀句玉石句餘同陳本注三輔故事二酉叢書輯本故事亦据書鈔引詳本篇上又引御覽金銀二句無之物餘三字耳」 \\n 瑠璃為魚「王子年拾遺記云始秦冢中以瑠璃雜寶為魚也○今案南昌胡校本拾遺記魚上有龜字陳本已增」石麒麟「西京雜記云青梧觀前有三梧桐樹樹下有石麒麟二枚始皇墓上之物也○今案見學津計原本雜記卷三」玉蟾蜍「又云廣川王靈公冢得玉蟾蜍一枚○今案學津本西京雜記卷六同」玉鳧「越記云闔閭記云闔閭墓鑄銅為槨金玉為鳧雁冢中有魚腸劍玉鳧之屬皇覽吳地○今案吳琯本越絕書外傳吳地傳第三無金玉句及皇覽句又考御覽九百十九引皇覽冢墓記有闔閭冢中有玉句疑皇覽句下舊鈔有脫文」 \\n 玉鵝「皇覽冢墓記云吳王墓有玉鵝之流盤郢魚腸之劍在焉○今案御覽九百十九引皇覽鵝作鳧」金蠶「地理志云秦始皇葬於驪山以明月珠為日月以魚膏為脂金蠶三十餘簿○今案詳本篇上文三輔故事所引陳本改注括地志」金鶴「三輔故事云始皇葬於驪山以水銀為大海金銀為鳧鶴○今案錦繡萬花谷後集二十二引故事同」樹檟「左氏云子貴將死曰樹吾墓檟檟可材也吳其亡乎○今案見哀十一年」樹松「潛夫論云生不極養死乃崇葬造起大家闊樹松柏○今案本鈔葬篇引極作敬餘同邵校本潛夫論闊樹作廣種本鈔凡廣字多作闊避隋諱也」四危以備法當滅族「管輅別傳輅過母丘儉墓下倚松哀吟人問其故曰材木雖茂無形可久碑誄雖美無復可守玄武藏頭蒼龍無足白虎銜尸朱雀悲哭四危以備法當滅族不過二載其應至矣○今案陳俞本松作樹復作後」 \\n 北堂書鈔卷第九十四 \\n  \\n 　"}
{"章节": "●北堂書鈔卷第九十五    藝文部一", "正文": "　 \\n ●北堂書鈔卷第九十五藝文部一 \\n 　 \\n  \\n 隋祕書郎虞世南撰南海孔廣陶校註經典一易二書三　詩四春秋五禮六 \\n ○經典一 \\n 聖人制作曰經賢者著述曰傳「張華博物志云聖人制作曰經賢人著述曰傳因記曰詁因章句曰注○今案俞本同近本博物志卷六文籍攷賢人作賢者無因記以下類聚五十五引上二句述作行御覽六百八引曰傳作曰記下二句作曰章句曰解曰論曰讀陳本曰傳下有記字餘同御覽惟曰讀作曰注」 \\n 五經則四海傳記則四瀆「楊泉物理論云夫五經則四海也傳記則四瀆也諸子涇渭也至於百川溝洫畎澮苟能通陰陽之氣達水泉之流以四海為歸者溢焉○嚴氏校小注瀆瀆改四瀆今案御覽六百八引物理論溢焉作皆有溢也餘同」 \\n 五經「白虎通云易尚書詩禮樂夫子定五經○今案此見白虎通五□篇陳本補注固改舊鈔面目且有譌脫」六緯「漢書藝文志云五經六緯五緯經之也○今案陳俞本刪五緯以下」七經「范曄後漢書張純傳純案七經讖明堂圖河閒古辟雍記欲具奏之會博士桓榮上言宜立辟雍帝乃許之○今案見范書卷六十五」六籍「班固東都賦云蓋六籍所不談前聖靡得而言焉謹案六籍六藝也○今案文選同謹案以下是永興引申語陳俞本改藝為經則是李善注矣」三墳論三才之分「釋名云三墳分也論三才之分天地人之始其體有三○今案陳本始誤治畢校本釋名釋典藝篇據書鈔類聚引作始舊鈔合」九丘別九州之氣「又云九丘丘區也區別九州之土氣教化宜施也○今案陳本及畢校本釋名同」五經為眾說之郛「楊子法言云天地為萬物之郛五經為眾說之郛○今案陳俞本同考秦氏石研齋刊宋本楊子法言問神篇及御覽六百八引楊子法言皆作萬物郭眾說郛與本鈔異」八索著素王之法「釋名云八索索素也著素王之法若孔子聖而不王制此法者有八也○今案畢校本釋名乃陳本同」五經為府藏「高彪集云雜藝為庖廚○今案俞本同陳本注內藏作庫與標目異考本鈔論書篇引高彪集仍作藏」六經為庖廚「傅幹與蘇文師書云六經為庖廚百家為異饌○今案陳俞本及傅節子輯本同」三墳為金玉五典為琴箏「抱朴子云□隱之士□□墳為金玉五典為琴講肆為鐘鼓百家為笙簧○今案陳俞本肆作肄餘同考平津館本抱朴子安貧篇及本九十八談講篇引抱朴子皆作肆與舊鈔脗合肆亦通肄」 \\n 五經如路「釋名云經經也如徑路無所不通可常用也○王石華校以標目路誤露旁勒未改今案畢校本釋名及御覽六百八引同陳本標目亦路誤露」六藝皆通「淮南子云五行異氣而皆和六藝異科而皆通○今案此見淮南子泰族訓陳本科誤用餘同明刻抱朴子本和作適調通作同道亦非」道義之淵海「抱朴子云正經為道義之淵海子書為增深之川流猶景星之佐三辰林薄之裨嵩嶽者也○今案平津館本繼氏在金陵重定本尚博篇同俞本注內道誤通」文章之淵府「傅子云詩之雅頌書之典謨文質足以相副翫之若近尋之若遠浩浩乎文章之淵府也○嚴氏校補小注章字今案嚴輯本傅子乎下有其字御覽六百八引傅子乎作焉餘同」 \\n 粲粲如宿落落如珠「顧子議訓云三墳五典粲粲如列宿落落如連珠○王石華校祭祭改粲粲今案陳俞本議作儀餘同御覽四百六十八引亦作儀玉函山房輯本則謂當作義訓」 \\n 伏羲神農黃帝之書謂之三墳「孔安國尚書序云言大道也○今案書序及陳俞本同」少昊顓頊高辛唐虞之書謂之五典「孔安國尚書序云言常道也○今案書序及陳俞本同」潔淨精微易教也「禮記經解篇謹案潔者不穢之名淨者不動之稱精微之言入秋毫○今案陳本無注俞本注內微誤密又脫言八句」清明條達易教也「淮南子云清明條達易之教○今案淮南子泰族訓及陳俞本同御覽六百八引明誤淨」疏通知遠書教也「禮記經解謹案書述唐虞之挹讓著武之干戈是知前代久遠之教也○今案陳本無注俞本作揖教作道」純尨敦厚書教也「淮南子○今案陳俞本及御覽六百八引尨俱作元非也考抱朴子泰族訓純尨作湻龐足徵舊鈔之近古也」溫柔敦厚詩教也「禮記經解○今案陳俞本同」恭儉揖讓禮也「淮南子今案淮南子于泰族訓及陳俞本下句皆作禮之為也又近本淮南子揖作尊」潔淨精微而不賊則深於易者也「禮記經解鄭注言深者既能以教又防其失○今案禮記鄭注同陳本無注俞本刪」 \\n 疏通知遠而不誣則深於書者也溫柔敦厚而不愚則深於詩者也屬詞比事而不則深於春秋者也恭儉莊敬而不煩則深於禮者也「並經解○嚴氏校誣上補不字今案俞本刪」 \\n 說天者莫辨乎易「楊子法言○今案秦氏石研齊本寡見篇辨作辯餘同」說志者莫辨乎詩說事者莫辨乎春秋說體者莫辨乎禮「並楊子法言○今案石研齋本寡見篇說事者下有莫辯乎書說理者七字本鈔為傳寫者奪去陳禹謨見舊鈔不辭因改春秋為書字字句較通然如此則又漏說理者一句其失均耳」 \\n 易之失賊「經解云鄭注云失謂不能節其教者也易精微愛惡相攻遠近相取則不能容人近於傷害○今案禮記圣及陳本同」書之失誣「經解云鄭注云書知遠近誣也○王石華校標目經改誣今案禮記注同陳本併合上條以下皆然」詩之失愚「經解云鄭注云詩敦厚近愚○今案禮記注同」春秋之失亂「經解云鄭注云春秋習於戰爭之事故近亂○今案禮記注同」禮之失煩「經解云鄭注云失謂不節其教者也○今案記注同陳本取孔疏失於煩苛四句直稱鄭注謬甚」 \\n ○易二 \\n 有太極是生兩儀「易繫辭云易有太極是生兩儀兩儀生四象四象生八卦韓注云夫有必本於无太極者无稱之稱不可得而名取其有之所極況之太極也謹案兩儀天地也四象春木夏火秋金冬水八卦乾坤之屬者也○今案易韓注本作始取下無其字餘同謹案以下則永自加引申語也俞本夫有必句在況之太極也句下陳本增刪尤多」 \\n 發揮於剛柔「易說卦云發揮於剛柔而生爻謹案發揮發散也此明剛柔發散發變相趨而生爻位○今案俞本同陳本多竄改」觀變於陰陽「易說卦云觀變於陰陽而立卦韓注曰卦則雷風相薄山澤通氣擬象陰陽變化之體也○今案俞本同陳本多臆改」鉤深致遠「易繫辭云探賾索隱處鉤深致遠以定天下之吉凶成天下之舋舋者莫善乎蓍龜謹案亹亹大順之貌此明蓍龜能探取妙賾索求隱處鉤引極深要殊遠也○今案莫善二字見易正義疑古本亦有作善者陳俞本據周易近本改善為大恐非」 \\n 窮理盡性「易說卦云窮理盡性以至於命○今案陳俞本多增注」彌綸天下「易繫辭云故能彌綸天下之道○今案易繫辭及陳俞本皆作天地羣書治要虞永興與修其書而卷一引周易亦作彌綸天地知本鈔作下乃傳寫者誤筆耳」感而遂通「易繫辭云感而遂通天下之故○今案陳俞本多增注」幽贊神明「易說卦云昔者聖人之作易也幽贊於神明而生蓍參天兩地而倚數觀變於陰陽而立卦○嚴氏校補數字變下原衍化字亦塗去」寂然不動「易繫辭云易无無思也无為也寂然不動○今案陳俞本無注」見天下之賾「易繫辭云聖人有以見天下之賾而擬諸其形容象其物宜是故謂之象謹案賾深也妙也此聖人制易必有所以能見天下之深妙極理故以乾坤擬剛柔各有其萬物各有所宜即是卦象也○今案俞本擬剛作則剛餘同陳本刪謹案以下」 \\n 成天下之文「易繫辭云通其變遂成天下之文○今案陳俞本下作地阮校勘記云釋文言天地一本作天下與舊鈔合又考羣書治要是虞永興同修而卷一引易正作天下可知唐人所見易古本多作天下非止釋文為然也」 \\n 上經象天下經叶歷「春秋說題辭云易者氣之節含五精宣律歷上經象天下經叶歷也○今案御覽六百九引說題辭同陳本叶誤計」人更三聖世歷三古「漢書藝文志易道深矣人更三聖世歷三古○今案漢志同陳本標目聖誤代小注不誤」定吉凶「易繫辭云八卦定吉凶吉凶生大業謹案八卦既立則有得失故吉凶得定○今案陳本無注」示悔？「蘇子云道陰陽示悔？莫過於易○今案陳俞本？作吝餘同御覽六百八引子道作道？？？作吝考吝古文作乂？右影鈔者誤口為？耳」其旨遠其辭文「易辭云其言曲而中其事肆而隱謹案聖人制易其旨趣遠其文辭美隨爻辭變動而委曲皆中其理百事皆顯著也○嚴氏校補著字今案陳本脫謹案以下俞本亦無著字」 \\n 天下之至變「易繫辭云非天下之至變其孰能與於此謹案至極也孰誰也此明大易至極變通故能知天下之事若非此道誰能參與於此也○今案俞本刪至極也二句同陳本刪謹案以下改注孔疏」 \\n 天下之至精「易繫辭云非天下之至精其孰能與於此謹案至極也精微也孰誰也○今案陳俞本刪謹案以下」易有聖人之道「易繫辭云易有聖人之道四焉以言者尚其辭以動者尚其變以制器者尚其象以卜筮者尚其占謹案此明聖人制易以顯聖道令物慕尚也○今案俞本同陳本刪謹案以下」 \\n 聖人以此洗心「易繫辭謹案此明聖人用大易之道洗滌己心及萬物之心也○今案俞本心也下又增孔疏五句非也陳本並刪謹案以下」 \\n ○書三 \\n 二帝之迹三王之義「春秋說題辭云尚書者二帝之迹三王之義所以推其期運明授命之際書之言信而明天地之精帝王之功者也○嚴氏校標目義改迹今案陳俞本授命作受授餘同初學記廿一引精作情御覽百六九引說題辭正作精與舊鈔合」 \\n 古之號令「漢書藝文志云書者古之號令號令於眾其言不立具則聽受施行者弗曉古文應讀爾雅故解古今語而可知也○今案近本漢志及陳俞本同」雅誥奧義「孔安國尚書序云雅正也奧深也○今案雅正二句是虞永興引申語脫謹案二字耳陳俞本改增序文非也俞本又於雅正上增注云二字尤非」垂世立教「孔國安尚書序云足以垂世立教也○今案陳俞本有增注」恢弘至道「孔安國尚書序云故歷代寶之以為大訓謹案此書多錄政事堪為國家之軌則故曰大訓也○今案俞本家上衍訓字陳本刪謹案以下」示以軌範「孔安國尚書序云典謨訓誥誓命之文凡百篇所以恢弘至道示人主以軌範也○今案陳俞本將此小注移入上條」 \\n ○詩四 \\n 在心為志發言為詩「毛詩序○今案陳俞本同」在事為詩思慮為志「春秋辭云在事為詩未發為謀恬淡為心思慮為志故詩之為言志也○今案御覽六百九引題辭及陳俞本同」詩者天地之精「又云詩者天地之精晨之度人心之操也○今案俞本同陳本及本鈔則標目作地小注作文非是今改正御覽六百九引說題辭亦作地惟脫人心句」詩者諷喻之聲「鄭玄六藝論云詩者絃歌諷喻之聲也禮者序尊卑之制崇讓合敬也○今案御覽六百九引此論同嚴輯六藝論據書鈔引喻作諭餘同陳本崇讓句作崇敬讓之節也俞本刪禮者以下」 \\n 詩言志「尚書舜典云詩言志歌詠言孔安國傳云在心為志發言為詩○今案陳俞本詠作永並刪孔傳以下考漢書藝文志引作詠與舊鈔合」詩正言「漢書藝文志云詩以正言義之用也○今案見藝文志六藝類」可以興可以觀可以羣可以怨「論語述而云小子何莫學夫詩詩可以興可以觀可以羣可以怨孔安國注云興引譬連類也俗之盛衰也羣羣居相切磋也怨怨刺上政○今案此見論語陽貨非述而也磋今本作瑳阮校勘記云毛作磋俞本譬作物之盛作知盛」 \\n 成孝敬厚人倫美教化移風俗「毛詩序云吟咏情性以風其上謹案國史吟咏民下使改惡從善也○今案見關睢詩序謹案以下有譌脫」言之不足故嗟歎之「毛詩序云謹案此明詩人情感精深言不暢意故咨嗟慨嘆用申其情也○今案見關睢詩序謹案以下則虞永興引申語也陳本刪去俞本脫謹案二字亦非」繫一人之本謂之風「毛詩序云是以一國之事繫一人之本謂之風謹案諸侯之詩名曰風一人天子也明謂諸侯為化無自專之道必統繫於天子名此為風風者優游動物之謂也○今案此關雎序俞本脫明字此誤比游作柔餘同陳本刪謹案以下」 \\n 形四方之風謂之雅「毛詩序云言天下之事形四方之風謂之雅謹案天子之詩名曰雅雅者整齊歸一人之謂也天子之詩儀刑四方資於萬國而用以為治也○今案見雎詩序俞本一下刪人字資上更有之詩儀刑四方六字當是衍文耳」 \\n 上以風化下下以風刺上「毛詩序云云謹案上謂君王下謂臣民俱得用詩若上為化事在心從故云上以風化下下之風上理即難允若獻替可否必須協調宮商託以歌詠依違譬諭感動君心故云下以風刺上也○今案此標目二句亦關雎詩序也俞本兩故云句俱脫以字餘同」 \\n 自我化物則謂之風物由我正則謂之雅「周續之解毛詩云夫風雅者體同而自我化物則謂之風物由我正則謂之雅考之禮教其歸不殊也○今案玉函山房輯本及陳俞本自作由餘同」六詩「周禮大師職云大師教六詩一曰賦二曰風三曰比四曰興五曰雅六曰頌○今案周禮春官及陳俞本同」六義「毛詩序云故曰詩有六義焉一曰風二曰賦三曰比四曰興五曰雅六曰頌○今案此見關雎詩序」 \\n ○春秋五 \\n 晉謂之乘楚謂之檮杌而魯謂之春秋「孟子云晉謂之乘楚謂之檮杌而魯謂之春秋者也○今案此春秋杜預序用孟子語也今孟子離申下篇無謂字而字」備三聖之度「春秋說題辭云春秋經文備三聖之度○今案初學記廿一引說題辭及陳俞本同」掌四方之志「周禮外史職云掌四方之志鄭注曰志記也謂若魯之春秋晉之乘楚之檮杌也○今案春官外史及陳本同又案此條之乘字以下及下條脩春以上舊鈔為轉寫誤者誤移在上篇六義一條之下今改正」 \\n 采毫毛之美貶纖介之惡「說苑云夫子退脩春秋采毫毛之美貶纖介之惡事決王道備精加聖制上通於天而麟至此道之係於夫子也○今案近本說苑至公篇決作浹加作和道之係作天之知陳俞本刪精加四字及此道句餘同」 \\n 貶當世君臣「漢書藝文志云春秋所貶大人當世君臣及末世口說流行○今案志貶下有損字餘同陳本有增刪」錄政治得失「桓子新論云諸儒覩春秋之記錄政治之得失以為聖人復起當復作春秋也余謂之否何則前聖後聖未必相襲夫聖賢所陳皆同取道德仁義以為奇論異文而俱善可觀者也○今案嚴輯全後漢文新論卷十四據書鈔未改本引同俞本記作文餘同陳本記作文又刪夫聖以下問經堂叢書輯新論係用陳俞本」 \\n 微而顯志而晦「左氏云君子曰春秋之稱微而顯志而脢婉而成章盡而不污懲惡而勸善非聖人孰能脩之○今案左氏成十四年傳及陳本同」明善惡察廢興「蘇子云明善惡察廢興吐辭令莫過乎春秋○今案陳俞本脫此條考御覽六百八引蘇子察作著」博物盡變囊括古今「盧植奏事云邱明之傳本末春秋博物盡變囊括古今苞裹人事○今案嚴輯全後漢文盧植此條据書鈔引同陳俞本刪本末二字苞裹作表裏」文采若雲月高深若山海「賀子云左氏之傳史之極也文采若雲月高深若山海○今案陳本同俞本刪」振王道「徐邈穀梁注序云夫子感隱桓之事明將讓之幽成振王道於無王故始自隱公所感而興○今案俞本成作微餘同陳本明將六字作為作春秋四字又刪故始二句玉函山房輯徐邈注係依陳本」 \\n 俟後聖「公羊傳云制春秋之義以俟後聖以君子之為亦有樂乎此也何休注曰待聖漢之王以為法樂其貫於百王而不滅名與日月並行而不息也○今案見公羊哀十四年傳陳本改引孔疏非矣以徐疏為孔疏尤誤後學不淺」 \\n 所以章往考來情見乎辭「杜預春秋序云若夫制作之文所以章往考來情見乎也○今案近本春秋杜序同陳俞本有增改」言高則旨遠辭約則義微「杜預春秋序云謹案春秋仲尼改舊史起褎貶太義言辭高大則旨遠深若依史冊舊文則辭言約少而其義趣微昧者也○今案俞本義趣作義意餘同陳本刪謹案以下」 \\n 信以傳信疑以傳疑「穀梁云甲戌已丑陳侯鮑卒春秋之義信以傳信疑以傳疑陳侯以甲戌之日出己丑之日得不知死之日故舉二日以包也○今案穀梁桓三年傳及陳本同」 \\n 惡惡也疾始善善也樂終「又公羊云夏滅項孰滅之齊滅之曷為不言齊滅之為桓公諱也春秋為賢者諱君子之惡惡也疾始善善也樂終桓公嘗有繼絕存亡之功故君子為之諱也何注曰繼絕立僖公也存亡存邢衞杞也○今案見公羊僖十七年傳陳本脫何注以下」 \\n 名儒是非之議「王隱晉書云劉兆字延世以春秋一經三家殊途命世名儒是非之議紛然互為仇敵○今案御覽六百一十引王晉書及俞本仇作讐餘同陳本刪劉兆以下亦見本鈔著述篇引」 \\n 道聽塗說之書「袁淮正論云公羊高道聽塗說之書欲以鄉曲論聖人之經非其任也○今案陳俞本及御覽六百八引袁正論曲下皆有之辨二字餘同」 \\n 左氏為大官廚公羊為賣餅家「魏略云嚴韓字公仲善於春秋公羊傳時司隸鍾繇不好公羊而好左氏以左氏為大官廚公羊為賣餅家故數與韓辨長短○今案陳俞本作漢脫數與句餘同御覽四百六十四及六百一十引魏略韓作翰又魏志斐潛傳注引作幹餘同」 \\n 左氏膏肓「謝漢書何休作左氏膏肓○今案以下三條姚輯本汪輯本謝書脫陳俞本皆改注范書亦見本鈔著述篇引鄭元別傳」公羊墨守「又云何休作公羊墨守○今案詳上條」穀梁廢疾「又云何休作穀梁廢疾○今案詳上條」鍼膏肓「范曄後漢書鄭玄傳玄鍼左氏膏肓○今案見范書卷六十五」 \\n 發墨守「又云鄭玄傳云發公羊墨守○今案詳上條」詭辨之言「王隱晉書杜謂公羊穀梁詭辨之言又非先儒所說左氏○今案陳俞本脫左氏二字魏志杜畿傳注引王隱晉書左氏下有未究邱明意句」相斫之書「魏略云魚豢嘗問隗禧左氏傳禧曰左傳相斫書耳不足精意也○今案陳俞本左上增入廿五字餘同御覽六百一十引魏略隗作魏」 \\n ○禮六 \\n 禮本於太一「禮運云夫禮必本於太一分而為天地○今案禮記禮運同陳俞本有增注」禮必本於天「又云鄭注聖人則天之明因地之利取法度於鬼神○王石華校命改明案陳俞本同」禮經國家定社稷「左氏云禮經國家定社稷序人民利後嗣者也○今案見左氏隱十一年傳」禮守國家行正令「禮運云是故禮者君之大柄也鄭注云柄所操以治事也○今案禮運無標目二句陳俞本皆改標大柄句刪去正令七字竊疑當分二條轉寫者誤合耳」禮者人之大端「禮運云○今案陳本同今禮運者上有義字」天之經也地之義也「左氏云先大夫子產曰夫禮天之經也地之義也杜預注經者道之常義者利之宜也○今案左氏昭廿五年傳同」承天之道治人之情「禮運云夫禮先王以承天之道以治人之情者也○今案陳本同」苞陰陽「春秋說題辭云禮者所以設容明天地之體推弘動作與升降同苞陰陽俯仰屈信進退之度○今案陳俞本刪禮者以下初學記十三引說題辭之體以上古微書卷十一所輯春秋說題辭推弘以下但作俯仰以信進退以度二句」 \\n 理萬物「禮器云禮也者合於天時設於地利順於鬼神合於人心理萬物者也○今案禮記禮器及陳本俞本利皆作財」禮以明體「漢書藝文志六藝之文禮以明體書以廣聽春秋以斷事○今案見藝文志六藝類」禮以道行「莊子云詩以道志書以道事以道行樂以道和易以道陰陽春秋以道名分其數散於天下而設於四國者百家之或稱而道之○今案莊子天下篇四國作中國餘同陳本小注同惟標目作行道」 \\n 別同異明是非「曲禮上云夫禮所以別同異明非也○今案陳俞本同」定親疏嫌疑「又云夫禮者所以定親疏決嫌疑○今案陳俞本同」禮得則天下咸宜陰陽滋液「春秋說題辭云禮得則天下咸得厥宜陰陽滋液萬物調四時和動靜常明不可須臾隳也○王石華校以標目宜下衍禮得二字刪之今案御覽六百九引說題辭及陳俞本明作用又陳本物上空一格脫萬字」 \\n 禮從宜使從俗「曲禮云鄭注事不可常也晉士匄帥師侵齊聞齊侯卒乃還春秋善之牲幣之屬則當從俗所出也○今案曲禮注同俞本脫聞字陳本無注」班朝治軍非不行「曲禮云班朝治軍蒞官行法非禮威嚴不行○今案陳俞本同」教訓正俗非禮不備「曲禮云分爭辨訟非禮不決○今案陳俞本於分爭上補入標目教訓二句」 \\n 北堂書鈔卷第九十五 \\n  \\n 　"}
{"章节": "●北堂書鈔卷第九十六    藝文部二", "正文": "　 \\n ●北堂書鈔卷第九十六藝文部二 \\n 　 \\n  \\n 隋祕書郎虞世南撰南海孔廣陶校註儒術七史八圖九　讖十 \\n 儒術七史八圖九讖十 \\n ○儒術七 \\n 世之顯學「韓子顯學篇云世人之顯學別不數夫孔丘自孔子之死也有子張之儒有子思之儒有顏氏之儒孟子之儒漆雕開之儒中梁氏之儒有孫氏之儒有樂正氏之儒○今案韓子顯學篇及陳本世人二句作世之顯學儒墨也儒之所至孔邱也十四字又中梁作仲良餘同俞本刪墨字餘依陳本」 \\n 以道得民「周禮太宰職云四曰儒以道得民鄭注儒有六藝以教民者也○今案周禮天官同俞本標目以道誤作道以」儒分為八「韓子顯學篇云孔墨之後儒分為八墨離為三取舍相反不同而皆自以為真孔真墨孔墨不可復生將誰取定世之學也○今案韓晏合編本及陳俞本以為作謂字取作使餘同」 \\n 儒有六藝「周禮太宰職云儒以道得民鄭注儒有六藝以教民者○今案俞本作儒藝有六」為君子儒為小人儒「論語何注云君子為儒將以明道小人為儒則矜其名○今案俞本刪陳本何下有休字非也考論語雍也篇何晏集解則此明道四句是作孔注阮氏校勘記則作馬融注」澡身而浴德「禮記儒行云不臨深而為高不加少而為多世治不輕世亂不沮同不與異弗非也其特立獨行有如此者鄭注不臨深而為高臨眾不以己位尊自振貴○今案陳俞本刪鄭注以下」 \\n 戴仁而行抱義而處「儒行云儒有戴仁而行抱義而處雖有暴政不更其所其自立有如此者○今案陳本多增注」誠信以為甲冑禮義以為干櫓「儒行云鄭注甲鎧冑兜鍪也干櫓小盾大盾也○今案禮記儒行篇及陳本誠作忠忠者隋高祖之父諱也虞永改避作誠」博學而不窮「儒行云儒有博學而不窮篤行而不倦幽居而不淫上通而不困尊賢而容眾毀方而瓦合其寬裕有如此者鄭注曰不窮不止也幽居謂獨處時也上通謂仕道達於君也○今案禮記儒行篇尊賢作舉賢餘同陳俞本尊作慕」 \\n 多文以為富「儒行云儒有不寶金玉而忠信以為寶不祈土地立義以為土地不祈多積多文以為富其近人有如此者鄭注曰祈求也立義以為土地以義自居○今案禮記儒行及陳本同」 \\n 席上之珍以待聘夙夜強學以待問「儒行云儒有博學而不窮篤行而不倦幽居而不淫上通而不困尊賢而容眾毀方而瓦合其寬裕有如此者鄭注曰不窮不止也幽居獨處時也上通謂仕道達於君也○今案禮記儒行篇尊賢作舉賢餘同陳俞本尊作慕」 \\n 多文以為富「儒行云儒有不寶金玉而忠信以為寶不祈土地立義以為土地不祈多積多文以為富其近人有如此者鄭注曰祈求也立義以為土地以義自居○今案禮記儒行及陳本同」 \\n 席上之珍以待聘夙夜強學以待問「儒行云鄭注席猶鋪陳也鋪陳往古堯舜之善道以待問也○今案禮記儒行篇注問也上有見字陳本改問也為聘也非鄭注原文矣」 \\n 今人與居古人與稽「儒行云今世行之後世以為楷鄭注稽猶合也古人與合則不合於今人也○今案俞本同陳本刪為楷二句」居處齊難坐起恭敬「又云儒有居處難鄭注齊難齊莊可畏難也行不爭道止不選處所以遠關訟○今案儒行注同陳本刪鄭注以下」大讓如慢小讓如偽「又云儒有衣冠中動作順其大讓如慢小讓如偽大則如威小則如愧其難進而易退也粥粥若無能也其容貌有如此者鄭注中中間謂不嚴厲也如慢如偽言之不匐怛也如威如愧有所畏也○今案禮記儒行及陳本順作慎蓋宋時兼避孝宗諱也然順慎古實通用」 \\n 合志同方營同術「又云並立則樂相下不厭久不相見聞流言不信其行本方立同而進不同而退其交友有如此者鄭注同方同術等志行也聞流言不信不信其友所行如毀謗者也○今案禮記儒行及陳本同俞本刪鄭注以下」 \\n 不隕穫於貧賤不充詘於富貴「又云不慁君王不忍長上不閔有司故曰儒鄭注云隕穫因迫失志之貌也充詘失節之貌也慁辱也累係也閔病也○今案俞本同陳本失節上有歡喜二字與毛本衞集說本合南昌本禮記亦有喜字無歡字」 \\n 命世雄儒「劉梁七舉云仲尼敕元意素道信而不疑友四子於載師道王道聖以自所謂在富而好禮命世之雄儒者也○今案陳本刪仲尼以下嚴輯劉梁集脫此條俞本敕元作亢字疑下刪五字聖上空一格聖以下刪自字亦空一格餘同本鈔疑有譌脫」 \\n 天下名儒「劉孟軻傳云軻字子輿鄒人勤學不息師事孔子遂成天下名儒○今案陳俞本無劉字陳本並刪軻字子輿以下考史記孟子傳無此文疑沿上條劉梁而誤或是劉書別傳歟」海內名儒「范曄後漢書左雄傳云雄奏徵海內名儒為博士負書來學雲集京師○今案范書九十一同」當世名儒「又云伏湛字惠公父理為當世名儒○今案范書五十六伏湛傳同」 \\n 當世大儒「東觀漢記魯？字叔陵兼通五經為當世大儒○今案聚珍本東觀記作魯丕丕古作？故陳俞本及姚輯本皆誤作平」東州大儒「魏志云樂安孫叔然受制鄭玄之門人稱東儒王肅集聖證以譏短鄭玄叔然駮而釋之○今案魏志十三及俞本同陳本有增改」上邑俊儒「崔駰七依云乃有上邑俊儒儼然而造○今案陳俞本同嚴輯崔駰集及張溥百三家本皆脫」純儒「左太沖七諷云世有純儒靜栖翰林弘道高致幽沖深○今案陳本同嚴輯左太沖七諷未收此條」通儒「范曄後漢書董均字文伯犍為人以明經博士永平中草立五郊宗廟服章多見從用稱為通儒為中郎將○今案范書一百九下董均傳同陳俞本草立作草創」綜六藝「王粲七釋云綴詁訓之紀綜六藝之下理九土上步三光○今案陳俞本同嚴輯王粲七釋未收此條」治六經「莊子云孔子謂老聃曰丘治六經干七十二君論先王之道明周召之迹○今案莊子天運篇及陳本俞本干七作以奸者七餘同」精究七經「華陽國志云揚充字盛國求師受業遂精究七經○今案顧校足本同陳俞本受共業受古學」博通五經「謝承後漢書云姜肱字伯淮博古五經兼明星緯○今案姚輯本汪輯本謝皆無博通以下陳俞改注范書」兼通五經「東觀漢記張霸博覽五經孫林劉固等並慕之市宅其傍以就學也○今案亦見范書卷六十六同陳俞改注范書聚珍本姚輯本東觀記脫」齊魯之論「漢書藝文志云漢興有魯之論專齊論者昌邑中尉王吉宋畸貢禹等專魯論者龔奮夏侯勝韋賢等也○今案志及陳俞本之論作之說專作傳」賈馬之學「魏志王肅善賈馬之學而不好鄭氏采會異同傳列於學官○今案魏志王肅傳異同下有為尚書詩論語二禮左氏解及撰定父所作易十八字陳本併注於東州大儒條下詳本篇上文」 \\n 五經復興魯叔陵「東觀漢記魯？字叔陵兼通五經○今案聚珍本卷十九魯？傳同丕？古通字」五經紛綸井大春「三輔決錄云井丹字大春善談難故京師為之語曰五經紛綸井大春○今案舊鈔此誤併於上條注內且脫決錄十字茲據本鈔歎賞篇引又考二酉叢書輯本決錄難作論餘同」 \\n 說經硜硜楊子行「東觀漢記楊政傳政政字子行治梁邱易與京兆祁聖元同好俱名善談說京師號曰說經硜硜楊子行論難幡幡祁聖元○今案聚珍本姚輯本東觀記談　說作說經書硜硜作鏗鏗幡幡作僠僠姚輯本脫陳俞改引范書」 \\n 關東說詩陳君期「謝承後漢書云陳呂？頁？呂字君期明緯詩京師說曰詩陳君期○今案姚輯本謝承書及陳本脫汪輯本作囂字子公亦脫考聚珍本東觀記陳呂？頁？呂傳亦有此文但緯作韓可以借證俞本改注范書」 \\n 張禹為論語章句「漢書張禹傳初禹為師以上難數問經為論語章句獻之禹冣後出而尊貴諸儒為之曰欲為論念張文由是學者多從之餘家寢□○今案見漢書八十一」 \\n 賈逵能為古今學「逵集序云逵弱冠誦春秋能為古今學○今案嚴輯全後漢文卷三十一脫此條陳俞本改注范書賈逵傳」甄宇治嚴氏春秋「東觀漢記云甄宇字長文治嚴氏春秋持學精微以白衣教授常數百人○今案聚珍本姚輯本東觀記及陳本同」何休得公羊本意「謝承後漢書云何休字邵公以春秋駮漢事妙得公羊本意作公羊墨守左氏膏肓穀梁廢疾○今案姚輯汪輯本謝書脫陳俞改引范書」后氏曲臺記「漢書云后蒼說禮萬言號曰后氏曲臺記注曰在曲臺考書著記因以為名○今案見漢書儒林孟卿傳陳本曲誤典」桓君大小學「范曄後漢書桓榮以尚書入授顯宗為二十二萬言郁後復再省定成十萬言由是有恒君大小學○今案二十二萬范書本傳及陳俞本皆作二十三萬又成十萬言范書作成十二萬言陳本作成十三萬言餘同」 \\n 伏生治尚書「漢書儒林傳云伏生濟南人孝文時求能治尚書者聞伏生知之時年九十老不能行乃詔掌故晁錯往受之○今案漢書伏生傳及陳俞本知作治九十下有字」 \\n 楊仁治韓詩「范曄後漢書楊仁傳云仁詣京師學治韓詩數年歸家靜居教受○今案范書卷一百九無京字家字陳俞本脫治字餘同」景鸞治施易「益部耆舊傳云景字漢伯少隨師學經涉七州之地能理齊詩施氏易兼受河洛圖緯作易說及詩解文句兼取河洛以類相從名為奧集又撰禮略○案高士奇補編珠卷一引耆舊傳無理齊十三字及以類四字餘同陳俞本無涉字又俞本引至圖緯句止陳本奧作交餘同本鈔著述篇引易說作易是說詩解作時解餘同」 \\n 任延治京易「續漢書云任延字長孫治京氏易顯名太學○今案陳本刪字長孫三字姚輯本及俞本無顯名句餘同汪輯本据竹垞本書鈔引同」持學精微「東觀漢記云甄宇字長文治嚴氏春秋持學精微○今案此條詳本篇上文」依經守義「謝承後漢書云鄭興數言政事依經守義文詞溫雅○今案姚輯汪輯本謝書同」 \\n 金聲玉色溫故知新「劉慎魯都賦云彼齊魯諸儒皆金聲玉色溫故知新者也○今案御覽一百五十六引魯都賦齊下脫魯字槙作楨本鈔改槙者宋鈔避仁宗諱也陳本作劉植亦誤」學為儒宗「范曄後漢書云儒林傳云大司徒歐陽歙學為儒宗○今案見范書一百九十」顯名太學「任延傳云延字長孫治京氏易顯名太學人號聖童○今案陳本注范書然本篇上文此事實引續漢書特無聖童句耳」世宗其道「范曄後漢書儒林傳云伏氏自東西京相襲為名儒中興而桓氏至盛自榮至典世宗其道○今案陳俞本中興十一字作中興以後桓榮夏侯始昌輩餘同」靜居教授「范曄後漢書云楊仁詣京師學韓詩數年歸來靜居教授為業○今案本鈔上文引來作家」擁書抱籍稟採豐華「蔡邕楊復碑云文學之徒擁書抱籍自遠而至稟採豐華斟酌洪流者雍雍焉誾誾焉○今案陳俞本同嚴輯蔡中郎集採作采蘭雪堂本脫」市宅其傍「東觀漢記張霸博覽五經林劉固等並慕之市宅其傍以就學○今案此詳本篇上文兼通五經條下」所居成市「東觀云張楷字公超隱居弘農山中學者隨之所居成市後華陰山南遂有公超市○今案亦見范書六十六張霸附楷傳聚珍本姚輯本東觀記脫」明經至丞相「漢書云韋賢字長孺以明經為昭帝師少子元成字少翁復以明經歷位至宰相○今案見漢書七十三賢傳」明經舉孝廉「范曄後漢書云劉寵少受父業以明經舉孝廉除東平令○今案范書一百六劉寵傳及陳本同」 \\n ○史八 \\n 書契之作而有史官「漢書司馬遷傳贊云云其載籍博矣○今案見漢書六十二陳本脫載籍句」掌五帝之書「周禮外史職云外史掌三皇五帝之書鄭注楚靈王所謂三墳五典○今案周禮春官及陳本同」明得失之迹「毛詩序云國史明平得失之迹謹案國史者書記之官所以狀理謂之為得所行乖理謂之為失○今案見毛詩關雎序謹案以下則永興引申語也陳本狀作合」 \\n 言則右史書之動則左史書之「禮記玉藻○今案陳本同」質勝文則野文勝史「論語云文質彬彬然後君子○今案見雍也篇陳本脫此條」董狐不隱「春秋左氏云君子曰董狐古之良史也書法不隱○今案見左氏宣二年傳」馬遷實錄「漢書司遷傳贊曰自劉向楊雄博極羣書皆稱遷有良史之才服其善序事理辨而不華質而不俚其文直其事核不虛美不隱惡故謂之實錄也○今案陳本同北監本漢書惡作善」 \\n 是良史「春秋左氏云楚左史倚相趨過王曰是良史也能讀三墳五典今案左氏昭十二年傳同」良史之才「漢書司馬遷傳贊○本篇上文亦引今案陳本才作材」 \\n 有善則記「禮記內則云五帝憲養氣體而不乞言有善則記之為惇史○今案惇史下陳本據近本增十九字」司過而書「韓詩外傳云周舍對趙簡子曰臣操牘秉筆從君之後司君過而書之○今案陳本舍誤含考周趙合校本外傳及御覽六百三引皆作舍」 \\n ○圖九 \\n 河出圖聖人則之「易繫辭河出圖洛出書聖人則之○今案陳俞本同」心之謀書之謀也「張衡圖序云圖者心之謀書之謀也○今案陳俞本同」河出馬圖「禮記云山出器車河出馬圖○今案陳俞本同」河出綠圖「隨巢子云殷滅周人受之河出錄圖○今案陳俞本及玉函山房輯本同」鳳銜圖「春秋運斗樞云黃帝與大司馬容光鳳銜圖置黃帝前○今案類聚四十七引運斗樞觀鳳作臨觀鳳皇餘同」龜負圖「尚書中候云玄龜負圖出周公援筆以世文寫之○今案陳俞本脫周公以下玉函山房輯本據書鈔及文選注引無世文二字」龍圖玉檢「河圖云舜即位與三公臨觀黃帝五采負出置舜前以玉為匣白玉為檢黃芝為泥○今案御覽九百廿九引河圖同陳俞本脫與三公臨觀字五采字及黃芝句」龍圖金騰「劉槙魯都賦云若乃考皇道之去就覽萬代之興衰發龍圖於金縢啟洛典乎石扇○今案本鈔卷一百一刊校謬誤篇及俞本皇作王同陳本槙作植非也本鈔兼避楨字詳上文」 \\n 披圖視典「穆天子傳云天子至於崑崙之丘披圖視典觀天子之寶器○今案陳俞本同平津館輯本觀上有周字」良史披圖「曹植魏德論云名儒按讖良史披圖○今案嚴輯全三國文及俞本同陳本論誤喻」授益地圖「尚書緯云舜受於西王母授益地○今案陳俞本作西王母受益地圖於舜又玉海地理部引尚書帝驗期云西王母得益地圖慕舜德來獻」披輿地圖「東觀漢記鄧禹從上至廣阿舍城上披輿圖指示禹曰天下羣國如是○今案聚珍本姚輯本東觀記舍城上作止城門樓上餘同陳俞本改注范書」畫地成圖「漢書張安世子千秋擊烏桓還謁大將軍霍光光問千秋戰鬬方略山川形埶千秋口對兵事畫地成圖無所忘失○今案陳俞本同今本漢書五十九張湯附傳問上脫一光字王氏讀書雜志特引此舊鈔以正近本漢書之誤」 \\n 積石作圖「異苑云諸葛亮於漢中積石作八陣圖號令儼然無皷鼙甲兵之響贖珠亮也○今案贖珠四字有誤陳俞本刪號令以下」地域圖「裴秀地域圖論云上考禹貢山海原隰及今之郡邑疆界為地域圖十八篇○今案陳俞本論作序餘同姚輯全晉文附注云據晉書裴秀傳作序騰類聚初學記引此作論」方丈圖「晉諸公贊云司空裴秀以舊天下大圖用縑八十疋省視既難事又不審乃裁減為方丈圖以一分為十里一寸為百里從率數計里備載名山都邑王者可不下堂而知四方也○今案俞本同陳本脫從率數計里句」 \\n 負勝圖「黃帝玄女兵法曰禹問於風后曰吾聞黃帝有負勝圖六甲陰陽之道今安在風后曰其圖黃帝藏於會稽之山下其坎深千丈闊千尺鎮以盤石求之者亡視之者盲致難得者也○今案陳俞本吾聞句作古有黃帝負勝圖坎作穴又陳本石下但作求之得也五字餘同御覽八十二引玄女兵法求之句同陳本餘同舊鈔」 \\n 兵雲圖「益都耆舊傳云楊由有兵雲圖時竇憲將兵在外太守高安遣工從由寫以進憲由口授以成圖○今案陳壽撰益部耆舊傳前人引用每誤部作都陳俞本不誤又由作申餘同」 \\n ○讖十 \\n 不經之言號曰世讖「蜀志孟達與劉封書云夫不經之言而有應驗者號曰世讖也○今案陳俞本同嚴輯全三國文達下有在魏二字」採讖諱「蔡邕敘樂云世祖追修前業採讖諱之文曰太子樂府曰黃門鼓吹○今案嚴輯蔡邕樂意篇據舊鈔引同陳俞本予作子非也」讀圖讖「東觀漢記曰光武避正殿讀圖讖坐廡下淺露中風苦眩也○今案陳本脫淺露以下俞本眩作咳餘同聚珍本姚輯本東觀記光武紀風苦四字作風發疾苦眩甚」校圖讖「東觀漢記尹敏為大司空掾上以敏捷通令校圖讖○今案陳俞本及聚珍本姚輯本東觀記為大司空掾作辟大司空府」讖圖讖「東觀記云桓譚譏訕圖讖云吾欲以讖決之何如譚不慝良久曰臣生不讀讖○今案聚珍本不應作默然餘同姚輯本脫譏訕句詔云作上謂桓譚曰餘與聚珍同本鈔下數條引亦作不應又俞本東觀記脫良久二句陳本刪此條」 \\n 亡秦者胡「史記云秦始皇使燕人盧生入海還以鬼神事因奏錄圖書亡秦者胡也始皇乃使將軍蒙恬發兵三十萬人北擊胡略取河南地○今案史記始皇紀及陳本同俞本錄誤綠」代漢者魏「蜀志云周舒字叔庫時人有問春秋讖曰代漢者當塗高此何也舒曰當塗高者魏也○今案蜀志卷十二周羣傳及俞本庫作布餘同陳本此條注蜀志周舒四字而下又云未詳陋矣」 \\n 勒都襄國「異苑云石勒為郭敬客時襄國有讖曰力在左革在右讓言退或入口言既去餘襄在或入口乃國字也勒後遂都襄國○今案學津討源本異苑及陳俞本讓言退作讓無言言既去六字作讓去言為襄字餘同」 \\n 修起會稽「異苑云太元末有讖曰修起會稽受會稽二九及安皇肇建既而孫恩叛據盧脩繼寇十載以二賊叛驗之○今案俞本與本鈔同陳本及學津討源本異苑無受會以下但有其後盧修果從會稽叛九字」 \\n 臣不為讖「東觀記云光武帝問郊記事鄭興曰臣不為讖上曰卿之不學非之耶曰臣於書有所未學無所非之也○今案聚珍本姚輯本東觀記鄭興傳脫此文陳俞本改注范書」 \\n 生不讀讖「東觀記云桓譚譏訕圖讖上曰吾欲以讖決之何如譚不應良久曰臣生不讀讖類有所是然上怒曰桓譚非聖無法將斬之譚叩頭流血乃得解○今案聚珍本觀漢記脫類有五字餘同姚本稍異陳俞本改注范書」 \\n 北堂書鈔卷第九十六 \\n  \\n 　"}
{"章节": "●北堂書鈔卷第九十七    藝文部三", "正文": "　 \\n ●北堂書鈔卷第九十七藝文部三 \\n 　 \\n  \\n 隋祕書郎虞世南撰南海孔廣陶校註好學十一　博學十二 \\n ○好學十一 \\n 敏而好學「論語曰子貢問曰孔文子何以謂之文也子曰敏而好學不恥下問是以謂之文也○今案見論語公冶篇陳俞本脫」可謂好學「論語云子曰君子敏於事而慎於言就有道而正焉可謂好學也已孔注曰敏疾也有道有道德者也○今案論語學而篇孔注同陳俞本脫」少而好學「杜預自述云少而好學在官勤於吏治在家則滋味典籍○今案嚴輯全晉文據書鈔引同陳俞本自述作集字」長而好學「魏武令云長大而好學唯吾與袁伯業耳○今案亦見御覽九十三引典論同陳本脫此條」少孤好學「漢書翟方進少孤好學為郡小吏號遲鈍○今案漢書八十四翟方進傳吏作史又無少字好字」貧賤好學「漢書京房傳云梁人焦延壽字貢貧賤好學得幸梁王○今案見漢書卷七十五」趙文好學「新序云葉公諸梁問樂王鮒曰晉大夫趙文子何如對曰好學而受規○今案鐵華館校宋本新序雜事篇作為人何若餘同」闞澤好學「吳志闞澤字德潤好學居貧常為人傭書所寫既畢讀誦亦遍○今案吳志卷八闞澤傳及陳本同御覽六百十一引遍誤過」少從師學「益部耆舊傳云景鸞字漢伯少從師學經涉七州之地治齊詩施氏易○今案本鈔著述篇引益部耆舊傳同高士奇補編珠卷一引無經字本鈔此條標目及陳俞本師皆誤作好」 \\n 遠從師學「列女傳云河南樂羊子嘗行路得遺金以與妻妻曰妾聞志士不飲盜泉廉者不食嗟來況拾遺求利乎羊子大慙捐金遂遠尋師求學○今案御覽四百廿六引脫遂字及學上求字餘同」 \\n 投斧受經「廬江七賢傳云文黨字翁仲未學之時與人俱人叢木謂侶人曰吾欲學先試投斧高木上斧當掛乃仰投之斧果上掛因之長安受經○今案御覽六百十一引廬江七賢傳及陳俞本同」 \\n 折節學問「魏略云徐庶先名福本好任俠晚乃折節學問○今案陳俞本福上增單字非也蜀志諸葛亮傳注引魏略亦但云名福惟本字下有單家子三字陳俞蓋因彼改易耳」 \\n 步擔求師「東觀記云少好黃老常步擔求師也○今案陳俞本脫此條」負笈追師「謝承後漢書李固漢中人父邵為司徒固乃策杖駈驢負笈追師○今案姚輯本脫陳俞本邵作郃考汪輯本謝書脫漢中人三字邵亦作郃餘與原鈔同」在馬融門三年不見「世說云高足弟子傳授而已融常筭渾天不合問諳弟子莫能解或言元能者融召合筭一轉便決眾咸駭服○今案見惜陰軒本世說致事篇高足上有鄭元在馬融門下三年不得見二句餘同」 \\n 從撫學十年乃還家「世說後漢馬良為縣史迎督郵慨然因毀車馬從杜撫學十年乃還家雅志高整鄉里以為表也○今案俞本同陳本脫此條」專心學經「後漢書張玄傳云時琅邪徐業亦大儒聞玄與語大驚曰今日真解矇也○今案范書一百九張玄傳琅句上有標目專心句惟學經作經書餘同」潛心典籍「蜀志向朗字巨達潛心典籍孜孜不倦○今案蜀志卷十一向朗傳及陳本同」篤於經書「東觀記鄧禹篤於經書教子孫○今案聚珍本姚輯本東觀記鄧禹傳同」篤志經學「東觀記劉昆字桓公少治施氏易篤志好經學○今案聚珍本姚輯本東觀記及陳俞本脫好字又陳本脫字桓公三字餘同」諷誦不倦「孔叢子云家有先人遺書兄弟相勉諷誦不倦研精墳典十有餘年○今案陳俞本同」講論不怠「東觀漢記桓榮勤學講論不怠○今案聚珍本及陳俞本勤上有少字姚輯本脫」 \\n 精思經術「漢書劉向字子政精思於經術晝誦書傳夜觀星宿○今案漢書三十六精作積餘同本鈔誦書篇引精思作專精陳本星宿作天文」躭思經書「後漢書荀爽字慈明躭思經書慶弔不行○今案見范書六十二荀爽傳陳俞本多增注」研精六經「承後漢書何休字劭公雅有心思研精六經○今案姚輯本汪輯本謝書脫陳俞本改注范書」晝夜研精「東觀漢記曹褎字叔通篤學晝夜研精○王石華校以原鈔精下衍教授門精四字刪之今案聚珍本姚輯本東觀記脫研精二字作悅思二字餘同陳本改范書非也本鈔下葉引東觀記正作晝夜研精沈思」 \\n 躭古篤學「蜀志譙周字允南躭古篤學讀誦典籍欣然獨笑○今案陳本同蜀志卷十二讀誦作誦讀」躭述古學「劉梁七舉云在昔上人躭述古學處窮困不易其常在盈溢不變其操○今案嚴輯劉梁七舉脫此條陳本梁作良」枕經籍書「班固賓戲云徒樂枕經籍書紆體衡門○今案文選答賓戲同」蘊籍丘索「左太沖七　諷蘊籍丘索漸磨典墳○今案陳俞本同嚴輯左太沖七諷未收此條」婆娑翰林「潘尼贈陸機詩云婆娑翰林容與墳丘○今案張溥百三家本文選贈陸機出為郎中令詩及潘尼集陳俞本同」嚼茹墳典「劉騊駼與竇季瑋書曰君嚼茹墳典履公子行○今案俞本同陳本無注嚴輯全後漢文卷三十三子作修餘同」銳精詩書「曹植辨道論云子徒苞懷仁義銳精詩書○今案俞本同陳本刪子徒二字張溥百三家本曹集嚴輯全三國文皆脫此條」專精學「王褎四子講德論曰微斯文學問於虛義夫子曰今夫子閉門距躍專情趍學有日矣○今案文選及張溥百三家褎集同陳本小注專下衍一論字非是」朝讀百篇「墨子云墨子使於衞載書甚多弦唐子見而恠之曰今子載書何多墨子曰昔公旦朝讀百篇夕見七十士相天下猶如此況吾無事何敢廢乎○今案見墨子貴義篇朝讀下有書字本鈔九十八讀書篇引亦有書字」 \\n 月讀一遍「魏略賈逵好春秋左傳常自課月讀一遍○今案御覽六百十一引魏略同」口誦芸耨行吟負薪「束皙讀書賦云倪寬口誦而芸耨買臣行吟負薪○今案張溥百三家本束集同」寢懷鈆筆行誦文書「東觀漢記曹褎晝夜研精沈思寢則懷鈆筆行則誦文書○今案聚珍本東觀記脫研精二字本鈔上葉引正有研精二字陳本刪沈思以上又文作詩」帶經耕鋤「魏略云常林少雖貧非自手力作不敢取之好學帶經耕耡妻嘗自擔餉饋之林雖在野相敬如賓○今案魏志廿三常林傳注引魏略及陳本俞本雖貧上有單貧二字又無作字敢字擔字餘同」 \\n 負筆而耨「嵇含集云畫則負筆而耨昏則蕖而誦經也○今案陳俞本下句作昏帶經而息嚴輯嵇含集據書鈔引昏作夜餘同陳俞」行常帶經「史記倪寬行常帶經止息則講習也○今案史記儒林傳同陳本脫息字」耨常懷書「後漢崔琦字瑋涿郡人以孝廉為郎戒梁冀不受解印而耨常懷書一卷○今案范書一百十上崔琦傳及陳本耨作耕」晝讀書傳夜視天文「劉向集序云向如此也或不寢達旦○王石華校以原鈔此下重出一條刪去今案漢書劉向傳天文作星宿本鈔上葉引亦作星宿」晝日傭賃暮經典「孔安貧與人傭鋤休息輒誦書精專如此○今案俞本誦書作誦經典餘同陳本改注文士傳侯瑾事並改標目」牧羊問學「漢書王遵字子貢少孤諸父使牧羊澤中尊問學○今案漢書七十五及陳俞本遵作尊問學作學問」投閒輒誦「東觀漢記桓榮遭亂與族人桓元卿相捃拾投閒輒誦元卿曰當復何為榮後為太常諸弟子謂元卿曰平生笑今何如元卿曰我農人安能預知此○今案聚珍本東觀記卷十六同俞本相捃拾作相招陳本改注范書並改標目姚輯本脫誤頗多」 \\n 手繩口誦「王晉書劉實少貧繩索作牛衣手繩口誦○今案御覽八百二十八引王隱晉書衣下有賣字餘同本鈔博學篇引亦同陳俞本改注今晉書」燒柴讀書「文士傳云侯瑾字子瑜家貧書傭賃暮輒燒柴薪以讀書獨處一室如對尊賓○今案陳本同亦見本鈔讀書篇引謝承漢書亦有侯瑾燒柴事」■〈難上火下〉草讀書「又云李康字蕭遠篤志好學善屬文辭藻清秀■〈茌上火下〉燒草火以讀書○今案御覽六百十四引文士傳李誤季秀作美■〈難上火下〉燒作燃柴餘同考■〈難上火下〉字然之古文耳」 \\n 柴火寫書「葛洪別傳云洪字稚川負笈徒步賣薪以給紙筆夜燃柴火寫書家貧紙所寫之書皆反覆有字人少能讀○今案陳本刪無紙以下」穿壁引光「西京雜記云匡衡好學家貧無燭其鄰家富燃燭光明衡穿壁引光讀書恆光○今案陳俞本及明新安程氏校本卷二皆脫鄰富句考御覽六百十一引有鄰家甚富四字與舊鈔合」 \\n 引錐刺股「戰國策云蘇秦書十上而說不行去秦而歸乃夜發篋陳書得太公陰秘之謀伏而誦之學者號為刺股先生○今案戰國策秦策及陳本俞本皆無刺股先生句可補國策之遺」買臣粟流「鄒子云朱買臣孳孳修學不知天南之流粟○今案御覽六百十一引鄒子及陳俞本皆無字又御覽八百四十引亦無天字修學作修藝」文通麥流「後漢高鳳字文通家貧孚學家中曝麥令鳳執竿而天大雨讀書不覺其妻還見麥流怒之鳳其媿○今案范書一百十三及聚珍本東觀漢記皆有高鳳流麥事然意同而辭微異陳本注謝漢書文亦少異彪書本傳亦異」 \\n 乘馬不知牝牡「漢書董仲舒少躭學業乘馬二年不知牝牡○今案漢書董仲舒傳同陳本刪少業三年四字」不知馬之幾足「張璠漢記云朱穆好學每精思至中食失行墜坑坎亡失冠履不知馬之幾足○今案御覽六百十四引張璠漢記同俞本脫中食四字陳本改注范書姚輯本据陳本汪輯本飡誤失食餘同」 \\n 不知碁局幾道不識樗蒱齒名「葛洪別傳洪常夜燃柴火寫書至不知碁局幾道樗蒱齒名○今案俞本同陳本改注晉書」王充閱書「范後漢書王充於洛陽市肆閱所書一見便能誦憶戶牖牆壁各置刀筆○今案見范書卷七十九王充傳」玄晏書淫「玄晏春秋云余學或兼夜不寐或臨食忘飡或不覺日夕方之好色號余為書淫○今案俞本方之誤作不知餘同說郛本玄晏春秋號余誤號于淫誤帙陳本改注今晉書」仲舒下帷「漢書董仲舒躭學下帷讀書人莫見其面三年不窺園捕○今案漢書五十六及陳俞本讀書作講論人作或又園下無圃字餘同陳本三又誤王」管寍割席「世說云管寍華歆嘗同席讀書有乘軒冕過門者寍讀書如故歆廢書出寍割席分坐曰子非吾友也○今案世說德行篇同陳本出下增看字御覽六百十一引歆廢句作歆出觀餘同本鈔此條出字原在廢上分作外又脫門字已據本鈔席篇訂正」 \\n 郤縠守學彌敦「國語晉語云文公問元帥於趙衰衰曰郤縠可行年五十字學彌敦○今案晉語四及陳俞本敦作惇」買臣讀書不廢「漢書朱買臣家貧讀書不廢賣薪自給仕至會稽都尉○今案陳俞本同然會稽都尉四字實有脫誤據漢書朱買臣傳則稽下有太守二字都上有徵入為主爵五字」讀誦晝夜不絕「東觀漢記云高鳳讀誦晝夜不絕聲○今案類聚五十五引無晝字又八十五引晝夜二字在誦讀上又無聲字聚珍本姚輯本東觀記亦脫聲字餘與原鈔同」誦書夙夜不懈「吳錄云孟宗字恭武少從南上蒙度勤心銳思朝夕無倦○今案陳俞本恭作公無上蒙十一字南下有陽李肅學等句考蒙求集注上引吳錄亦與陳俞同疑本鈔上蒙度以下別為一條因吳錄既有夙夜不應更有朝夕句耳」 \\n 手不釋卷以夜續日「晉中興書范宣子字日宣少尚隱遁好學手不釋卷以夜□日博綜眾書○今案陳本無字口宣三字餘同御覽三百八十四引中興書無字日七子無夜續句綜作覽」 \\n 靜潛志於一懷用摛之乎八極「劉治敦學膩云清香於脣吻繁芳乎胸憶靜潛志於一懷用摛之乎八極○今案陳俞本繁誤繫餘同」婆娑術藝之場休息篇籍之囿「班固賓戲云近者陸機董生劉向楊雄皆婆娑乎術藝之楊休息乎篇籍之囿○今案文選答戲及陳俞本機作子餘同考陸子者謂陸賈也本鈔機字蓋誤」披五素躭三墳「崔駰三言詩云屏九皋詠典文披五素躭三墳○今案張溥百三家本脫陳俞本刪屏九以下」書石室「楊子雲答劉歆書有詔令尚書賜筆墨得觀書於石室○今案張溥百三家本此書及陳俞本室作渠本鈔博學篇筆篇皆引作石室與此條脗合益見古鈔之可貴」桓好離騷「桓譚新論云余少時學好離騷博觀他書輒欲反學○今案陳俞本同問經堂本桓子新論輯佚一卷及嚴輯新論道賦篇少時下皆無學字」關羽愛春秋「江表傳云羽愛左傳春秋諷誦略皆上口○今案陳俞本無春秋二字考蜀志卷六裴注引江表傳亦但作左氏傳」以詩教授「東觀漢記馮豹字仲文好儒學以詩傳教授○今案御覽六百十四引及聚珍本東觀記同姚本脫」說易不殆「長沙舊部傳云虞授字承卿說易不殆諺曰不讀經視虞生○今案陳俞本舊部作耆舊」截蒲為牒「漢書路溫舒取澤中蒲截以為牒編用寫書○今案見漢書卷五十一亦見本鈔寫書篇牘篇引」編柳為簡「楚國先賢傳云孫敬編柳簡以寫經本晨夕誦習之○今案陳本及文選注三十八引楚國先傳寫作為考本鈔簡篇寫書篇引及御覽六百六引皆作寫「竹籜寫書」 \\n 漢武洞冥記云董謁字仲玄家去京師三百里或乘牛驢或躡履不日而至京常人家於座以筆題掌還家以竹籜寫之書竟則舐掌中字少來精勤舌為之墨爛世謂之董仲玄掌錄○王石華校小注補竹字紙常改舐掌今案案御覽六百十一引洞冥記掌中下無字字舌為句作舐之累爛餘同陳本脫自少來以下十字俞本無爛字亦非也」 \\n 樹葉代簡「漢武洞冥記云董謁武都人少好讀書常遊山澤負挾圖書患其繁重家貧拾樹葉以代書言易卷懷也○今案說郛本漢武洞冥記代書下有簡字本鈔小注作代書標目作代簡則舊鈔本作代書簡明甚」 \\n ○博學十二 \\n 君子之學也博「禮儒行云哀公問孔子夫子之服其儒服與子曰丘居魯衣縫掖之衣長居宋冠章甫之冠丘聞君子之學也博其服也鄉丘不知儒服鄭注云縫猶大也大掖之衣大袂單衣○今案儒行鄭注單作禪餘同」 \\n 博學求為君子「鄒子云博學者所以求為君子也求而不得者鮮矣未有不求而得者也○今案御覽六百十三引鄒子與本鈔同陳俞本鄒誤郭玉函山房輯郭子一卷遂收此條竟為陳俞所誤矣」 \\n 多識前言往行「易大畜象辭云以畜其德謹案畜論積聚故聖賢君子則之須多前聖法言往古德行以畜成其德也○今案陳本脫謹案以下俞本脫則之句」多學而之者與「論語靈公云子曰賜也汝以子為多學而識之者與對曰然非與子一以貫之○嚴氏校以非改以子然下補非字今案見論語衞靈篇」鉤深致遠「易繫辭云探賾素鉤深致遠以定天下之吉凶成就至順唯在蓍龜最為妙善○今案成就以下是虞水興引申語傳鈔者於凶下脫謹案二字耳陳本刪探賾以下」一以貫之「論語云賜也汝以予為多學而識之者與對曰然非與一以貫之阿注曰善有元事有會故不待多學一以貫之○今案見論語何晏集解「博學不窮」 \\n 禮儒行云儒有博學而不窮篤行而不倦鄭注不窮不止也○今案見禮記儒行注同本鈔也下衍通明高才至大當世八字乃從下條誤入已刪之」博學通明「劉畫鄒衍傳博學通明才高志大當世無其類○今案陳俞本脫劉畫二字又陳本大作篤」博學多聞「孟子云人皆知奮其田莫知奮其心何為奮心博學多聞也○今案陳俞本奮作糞為作謂又本鈔標目多聞句上有博學通明四字係沿上條誤入已刪」博學多通「晉中書范汪字玄平博學多通善言至理○今案陳本汪誤汗末句作至善言理非也俞本作至理善言亦非考今晉書范汪傳作善談名理即中興書所謂善言至理也」 \\n 苞含六藝遊覽百家「王逸折武論云苞含六藝遊覽百家用道德為弓弩□仁義為鎧甲○今案張溥百三家本王逸集及陳俞本鎧甲句皆五字嚴輯王逸集於仁上補一方園今從今」苞羅載籍管綜百氏「張超薦袁伯業云袁遺有冠世之德幹時之量若乃苞羅載籍管綜百氏登高能賦覩物知名如延陵鄭高才具之美者也○今案魏志武紀注引德作懿無延陵以下餘同陳俞本量作才能賦以下但有作器能銘四字又陳本袁遺誤作遠遺」 \\n 研綜古今「劉向集序云向字子真楚元王玄孫德之子博覽洽聞研紑古今○今案子真二字因下條而誤陳俞本真作政」博通古今「王隱晉書劉實字子真少貧苦繩索作牛衣手繩口誦博通眾流百家之言○今案陳俞本改注今晉書非也御覽八百二十八引王隱晉書無眾流句餘同竊疑眾流二字係因下條而誤當作古今二字」 \\n 博通百家「謝承後漢書王充字仲任性好學博通眾流常遊洛陽市園所賣書一見輒能誦憶遂博通眾流百家之書○今案御覽六百十二引謝承書仲任作伯任常遊以上作好學博覽四字餘同姚輯汪輯本謝書皆作仲任汪本脫性好七字之書作之言餘同姚本所引頗異」 \\n 博覽載籍「續漢書云班固九歲能屬文博覽載籍學無常師不為章句今案御覽六百十二引及姚輯汪輯本續漢書同」博覽圖籍「王隱晉書張華字茂先博覽圖籍四海之內若指如掌○今案御覽六百十二引王晉書同陳俞本改注今晉書」彌覽載籍「張華應難云依虛貴人問於微是先生曰今子雖彌覽載籍積學於無用之地○今案張溥百三家本脫此條陳俞本上二句作於微先生謂虛儀夫子曰」博極羣書「玄晏春秋云予常恨不能請命於天延年累百博極羣書者也○今案俞本同陳本改引今晉書裴楷」博通墳素「郭泰別傳云泰早孤就學屈伯彥三年業畢博通墳素○今案陳俞本彥作顏」孔子博學「劉畫鄒衍別傳云鄒子博識善敘事有禹益之鴻才道深東海名重西山日月不能亂其暉金玉無以比其貴○今案陳俞本脫劉畫二字」學為博物「家語云夫子曰子產於民為惠主於學為博物吾以兄事之○今案見家語辨政篇十四」學無所遺「典論云孔融陳琳王粲徐幹阮瑀應瑒劉楨七子者於學無所遺於文無所假○今案陳俞本文作辭御覽六百十二引典論於文作與文」學而不窺「劉畫莊周傳云宋之蒙縣人無不窺善屬書著內外五十二篇凡十餘萬言○今案陳俞本改引史記」覽無不見「書楊雄少好學不為章句博覽無不見也○今案見漢書八十七上楊雄傳」讀三墳五典八索九丘「春秋左氏傳云左史倚相趍過王曰良史也是能讀三墳五典八索九丘○今案見左氏昭十二年傳」抗六典之崇奧辨九籍之至言「應瑒讚德賦抗六典之崇奧辨九籍之至言○王石華校杭改抗今案俞本同陳本辨作辦又張溥百三家本應瑒集脫此條」祭祀能語山川能說「定之方中毛萇傳云云謹案祭祀能語旅酬之後禮成樂備說先王之道也山川能說述山川之狀古今之績源緒不同說其形勢圖其物色也○今案陳本改引孔正義刪謹案以下非也謹案十句乃虞永興引甲語與正義有異同俞本存之不失舊鈔面目矣」 \\n 四海之內若指諸掌千門萬戶畫地即成「王隱晉書張華字茂先博覽圖籍四海之內若指諸掌世祖問華長安千門萬戶畫地即成○今案類聚四十八引王晉書即成作便成餘同陳俞本即成作成圖又改注今晉書」 \\n 殿前鍾鳴張華曰山毀「異苑云魏時殿前鍾大鳴雲駭者眾張華曰此蜀山毀故鳴應之蜀都尋上事皆如華言○今案陳俞本同本鈔一百八鍾篇引大鳴上有無故二字蜀下有銅字與學津討源本異苑合當補正」 \\n 嵩山得簡束皙辨策文「文士傳云有於嵩山下得竹簡一枚上有兩行科斗文字內外莫識張華以問束皙皙對曰此漢明帝顯節陵中策文驗之果然○今案文選注三十八引文士傳科斗文字作科斗書內外句作人莫能識驗之作驗校餘同本鈔簡篇內作中驗之作驗校考本鈔通例中多致內因隋高祖之父諱忠兼避中字」 \\n 觀書石室「楊子雲答劉歆書云有詔令尚書給筆墨得觀書於石室○今案陳俞本室改渠考本鈔好學篇筆篇皆作石室當是古本如此」博覽諸史「抱朴子云洪博史百家之言下至短雜文章近將萬卷○今案平津館本抱朴子外篇自敘博作廣餘同御覽六百十二引脫短雜句又博作廣凡書鈔通例廣字多作闊或作博永興避隋煬帝諱也又本鈔此條誤竄入上條注中今改正陳俞本脫」 \\n 問事不休「謝承後漢書賈逵字景伯弱冠能誦左氏傳諸儒為之語曰問事不休長頭○今案御覽六百十二引無傳語儒為之五字餘同汪輯本謝書為作謂餘同姚輯本作字梁道餘亦同」 \\n 學之淵府「趙子聲遺人書云北海鄭玄字康成學之淵府今與業共往就之故輩不暇領命○今案嚴輯趙商集遺作與餘同陳俞本改注典論及范書非也又本鈔標目訛作問事淵府問事二字係沿上條而誤」 \\n 北堂書鈔卷第九十七 \\n  \\n 　"}
{"章节": "●北堂書鈔卷第九十八    藝文部四", "正文": "　 \\n ●北堂書鈔卷第九十八藝文部四 \\n 　 \\n  \\n 隋祕書郎虞世南撰南海孔廣陶校註談講十三　讀書十四誦書十五　敏捷十六 \\n ○談講十三 \\n 學之不講是吾憂也「論語鄭注云夫子常以為憂也○今案陳本刪何晏集解引孔注同未收鄭注」講肆為鐘鼓「抱朴子講肆為鐘鼓五典為琴箏○今案本鈔經典篇引及平津館輯本安貧篇同陳俞本肆作肄古通字」君子以講習「易兌卦象辭云君子以朋友講習謹案同門為朋同志為友兌為說象聖人明君子取於喜悅○今案陳俞本改引孔疏刪謹案以下」講習道德「馮敬通顯志賦序云年衰歲暮自悼無成功將栖田牧肥饒之野殖藝生產翛然闔戶講習道德○今案陳俞本栖田牧作栖遲顯志賦序作自序又脫翛然句餘同陳本馮誤馬百三家本馮敬通集脫此條」 \\n 講肆書傳「孔臧與子琳書曰告琳須來聞汝與諸友生講肆書傳孜孜晝夜偘偘不倦善矣○今案類聚五十五引此書同陳俞本肆作肄此古通字又俞本刪告琳以下陳本無告琳二字須作頃無善矣二字」 \\n 講論大義「魏，文帝與大理王郎書云集諸儒於肅成門內講論大義偘偘不倦○今案張溥百三家本文帝集及陳俞本郎作朗餘同本鈔作郎者係北宋人傳鈔時避始祖諱也」 \\n 講問疑難「漢書孔光為卿時會門下大生講問疑難○今案漢書八十一孔光傳同陳本大作諸」肅成講論「魏文帝與大理王郎書○今案詳本篇上文講論大義條下」 \\n 講學秘館「陸機講漢書詩云稅駕金華講學秘館有集惟髦芳風雅宴○今案張溥百三家本陸機集同陳俞本脫」集門生講「世說云服虔既善春秋將為注聞崔烈集生講傳遂匿姓名為烈門人賃作食○今案惜陰軒木世說政事篇同陳俞本傳作論」同好談「蜀志董允嘗與尚書合費褘共期遊宴嚴駕已辦而郎中董恢詣允脩敬逡巡來求去允不許曰本所以出者欲與同好遊談今君自屈方展闊積舍此之談就彼之宴非所謂也○今案蜀志卷九董允傳及陳俞本巡下無來字餘同」 \\n 數就高談「謝承後漢書豫章宋度拜零陵令縣民杜伯夷清高不仕度數就與高談致棗一伯夷感德詣縣縣署功曹○今案陳俞本無致棗一句御覽四百六十四引棗一作棗栗無伯夷以下餘同汪輯本謝書脫數字致棗三字作設棗栗而已餘與原鈔同姚本脫」 \\n 私共講習「世說云孝武將講孝經謝太傅兄弟與諸人私共講習○今案惜陰軒本世說新語私共作私庭餘同類聚五十五御覽六百十七引及陳本皆誤作私逆」高談之客「管輅別傳云諸葛元字景春與輅射覆諸人多聞其善卜仰觀不知其有大異之才○今案魏志廿五管輅傳注引管輅別傳同陳俞本諸誤知」談客盈坐「世說云何晏為吏部尚書有位望時談客盈坐王弼未弱冠往見之晏乃到履迎之○今案御覽六百十七引到作倒餘同到古倒字也惜陰軒本世說政事篇及陳本皆脫履迎句」下帷講「漢書董仲舒景帝時為博士下帷講論弟子傳相授業莫見其面○今案漢書五十六董仲舒傳及陳本論作誦傳下有以久次三字」抵掌談「會稽典錄云范蠡字少伯本楚宛三戶人也文種為宛令遊三戶之里下車謁蠡蠡不為禮種還館復遣使奉謁蠡嚜而不言使謁還白狀種駕車而往抵掌而談旁觀者聳聽戰國策云蘇秦說李兌明日復見抵掌而談兌送秦以明月之珠和氏之璧○今案御覽四百七十四引會稽典錄脫遊三戶十七字餘同戰國策以下見趙策近本蒸秦作蘇子吳師道補注以為是時蘇秦已死當作蘇子然本鈔裘篇引亦作蘇秦也本鈔種駕九字只存駕而談三字與標目抵掌二字似無涉故陳本徑刪會稽典錄一段俞本擅增入命字改標命駕而談別為一條賴有御覽引庶足匡正陳俞之耳又國策以下俞改注趙王一段非也陳本李兌之外亦加入趙王事皆非舊鈔面目矣」 \\n 談辭如雲「華嶠後漢書符融字偉明師事少府李膺每嘗見融絕他賓聽其言論融幅巾奮袂談辭如雲膺捧手歎息○今案姚輯汪輯本華書脫亦見范書九十八符融傳嘗字袂作褎餘同陳俞改注范書」 \\n 音動左右「張璠漢記云張酺事太常桓榮講誦不怠每朝會輒敢講於上前音動左右○今案姚輯本誦作論輒下無敢字餘同汪輯張璠漢記上作御餘與姚輯同」 \\n 說經硜硜論難幡幡「東觀漢記云楊政字子行治梁丘易與京兆祁聖元同好俱名善說經書京師號曰說經硜硜楊子行論難幡幡祁聖元○今案陳俞本作鋞鋞僠僠聚珍本又作鏗鏗僠僠姚輯本亦作鏗鏗脫末句考本鈔一百歎賞篇九十六儒術篇引作硜硜幡幡」 \\n 誘眾妙乎玄門「陸機七微云吾將罄生理於太味誘眾妙乎玄門○今案俞本同張溥百二家本陸機集微作徵亦無書鈔此二條陳本乃取七徵他語二條攔入並改標目甚哉其臆斷也嚴輯陸機七微獨脫此二條又夾注云微一作徵此假通微大夫疑作微是」 \\n 理玄旨遠辭簡心虛「謝尚談賦云斐斐亹亹若有若無理玄旨遠辭簡心虛○今案嚴輯謝尚集及俞本遠作邈陳本則注內作邈標目作遠」噓枯吹生「張璠漢紀云鄭太說董卓曰孔公緒能清談高論噓枯吹生○今案魏志十六鄭渾傳注引及姚輯汪輯本張璠漢紀同陳本改注范書非是」甘如粘蜜「益部耆舊傳云劉子政溫儒傳生功言詣甘如粘蜜未必能貴也○今案陳俞本及高江村續編珠卷一引益部耆舊傳鴻儒七字作談論津津無未必句蓋本鈔此條多誤無從校正姑仍之」 \\n 發辭抗論人莫能當「益部耆舊傳云董扶發辭抗論益部少雙號曰致止言人莫能當所至而談止也○今案蜀志劉焉傳注引益部耆舊傳同陳俞本多增注」懸河瀉水「語林云王太尉問孫興公曰郭象何如人答曰其辭清雅奕奕有餘吐章陳文如懸河瀉水注而不竭○王石華校敦改郭今案本鈔卷一百歎賞篇引語林同陳本改今晉書非也」 \\n 若春日之泮薄冰秋風之掃枯葉「抱朴子云嵇君道曰吾在洛與二陸雕施如意兄弟並能觀況身於泥蜯之中識清意於未□之□諸談客與二陸言者辭少理暢語約事莫不豁然若春日之泮薄冰秋風之掃枯葉○今案長白繼氏輯抱朴子佚文據書鈔未改本引同陳俞本刪落過半矣」 \\n 善論難「范曄後漢丁鴻年十三從桓榮授歐陽尚書三年而明章句善論難○今案范書六十七授作受餘同」善談論「吳書魯肅在軍陳手不釋卷又善談論蜀志劉琰有風流善談論襄陽記云習楨字文祥善談論名臣龐士元而在燛良之右○今案吳書一本鈔一百十五將帥篇引同類聚五十九引卷作書餘同蜀志一條見卷十劉琰傳襄陽記一條蜀志楊戲附傳注引脫字文祥三字餘同」 \\n 清談雅論「何晏別傳云曹爽常大集名德長幼莫不預會及欲論道曹義乃歎曰妙哉平叔之論道盡其理矣既而清京雅論辨難紛紜不覺諸生在坐○今案本鈔下葉引理句以上與此條脗合俞本德作儒諸生作諸賢又脫辨難二字陳本尤多刪改」 \\n 清談高論「張璠漢記云鄭太說董卓曰孔公緒清談高論虛枯吹生○今案此條詳本篇上文」講誦孜孜「東觀漢記劉弘字叔紀天資喜學師事劉述常在師門布衣徒行講誦孜孜○今案聚珍本東觀記劉弘字孺孫本鈔誦書篇引作禹孫姚輯本脫布衣四字孜孜作不輟餘與原鈔悉同」 \\n 講誦不怠「張璠漢記云張酺事大常桓榮勤力於學常在師門講誦不怠○今案姚輯本汪輯本張璠漢記誦作論說勤學以下八字」講論不輟「世說云遠公在廬山中老講論不輟○今案陳俞本及惜陰軒本世說規箴篇同本鈔標目輟作怠係沿上條而誤」講論終日「鄭玄別傳云集諸生講論終日○今案陳本改注范書」言談終日「張傳云載作蒙氾池賦傳玄見之歎息稱妙以事迎載言談終日○今案本鈔歎賞篇及類聚五十五引張載別傳同陳本傅玄見誤帝見謬甚」清談極日「文士傳云鄭曹字子曹盛彥陸雲友性不好酒相得恆簞食瓢飲清談極日○今案陳俞本刪字子曹三字及相得字餘同」談論彌日「衞玠別傳云玠於武昌見大將軍王敦與之談論彌日○今案世新語卷中之下注引衞玠別傳同陳俞改注今晉書非是」方其講論不食終日「記云張玄字居真專意經書方其講論時至不食終日忽然如不飢渴者也○今案陳俞本及聚珍本東觀記論作問又聚珍本居真作君夏姚輯本一作君夏一作居真餘與聚珍同」 \\n 因與共談移日忘飡「荊州先賢傳云龐士元師事司馬德操蠶月躬採桑士元與之談遂移日忘飡○今案御覽六百十七引荊州先賢傳同」每相與談夜則達旦「記云尹敏與班彪相厚每相與談常屏案不食夜則達旦○今案聚珍本東觀記及陳俞本每相下有遇字相厚作親善又脫屏案句陳本達旦句作夜分不寢尤不知何本也御覽四百七引屏作對達作至餘同本鈔案篇引亦有屏案句姚輯本屏案不三字作日旰忘聚珍同」 \\n 每見談論自晝達夜「蜀志馬謖字幼常先主臨薨謂諸葛亮曰馬謖言過其實不可大用亮謂不然每見談論自晝達夜○今案見蜀志卷九馬頁附謖傳」延與共談連夜累日「今樂廣累州里延與共談連日累夜○今案此條注文脫去前半舊鈔今樂句上有蜀志馬謖至大用二十六字係沿上條誤入今刪正」既見共談移日方去「俗說云太傅共詣簡文萬無衣幘簡文曰不須衣幘既見共談移日方去○今案御覽四百七十五引俗說同陳本改世說非也」諸儒講論勝者賜席「殷氏世傳云殷亮建武中徵拜博士遷講學大夫諸儒講論勝者賜席亮重席至八九今案類聚四十六引殷氏世傳同陳本脫大夫句」義有不通輒奪其席「謝漢書戴馮字次仲舉明經徵博士正旦朝賀帝合羣臣能說經史者更相難詰義有不通輒奪其席以益通者馮遂坐五十餘席○今案御覽六百十五引同初學記廿五引馮作憑餘同類聚五十五引亦作馮馮古憑字也姚輯本謝書徵誤後無史遂下有重字汪輯本徵博士作徵拜郎中餘與姚同」 \\n 謝甄邊讓並善談論「汝南先賢傳云謝真字子徵與陳邊讓並善談論俱有名○今案陳俞本甄作真與下刪陳字餘同陳本又刪字子徵三字」郄超支遁清談著名「晉中興書郄超沙門支遁以清談著名于時風流勝貴皆崇敬之也○王石華校交改支今案本鈔下葉引勝貴作貴勝餘同亦見今晉書六十七本傳亦同」簡雍常談客「蜀志簡雍傳云雍字憲和與先主有舊與縻竺孫乹並為從事中郎常為談客○今案見蜀志卷八」劉表坐談客耳「魏志云太祖將征袁尚劉表使劉備襲許郭嘉曰表坐談客耳雖虛國遠征公無憂也○嚴氏校敦改郭注補客字今案魏志十四郭嘉傳及陳俞本同」太尉晚節好談而甚矜之「郭子云郄太尉晚節絕好談既非所經而甚矜之○今案陳俞本及玉函山房輯本郭子談下有論字」靈寶自講莊子一日更說「俗說云桓靈寶在南州時自子七篇一日更說○今案玉函山房輯本俗說一卷同」玄平談屈非拔山之力所能救「郭子云范玄平在簡文坐談欲屈引長吏王曰此非拔山之力所能救注曰長吏王仲祖○今案類聚五十五御覽六百十七引郭子作長史其下有曰卿助我四字餘同陳本郭子作世說」 \\n 林公小屈如著弊絮在棘閒行「郭子曰許玄度在西講韓王諸人並在坐林公每欲小屈孫興曰法師今日如著弊絮在荊棘閒行觸地挂礙○今案陳俞本郭子作世說許玄度作王文度韓王作韓孫棘閒作棘中又陳本礙作閡」 \\n 蔡邕談論更遠「抱朴子云王充所作論衡北方都未有得之者蔡邕到江東得之及還中國諸儒覺其談論更遠○今案長白繼昌輯抱朴子佚文據書鈔引東得作東見餘同」 \\n 諸葛恢便已超詣「世說云諸葛恢年少不肯學問始與王夷甫談便已超詣○一今案惜陰軒本世說政事篇及陳俞本恢作？餘同」一時譽者皆宗真長「語林云劉道生與真長談一時有名譽者皆宗真長○今案玉函山房輯本語林談作言餘同」風流貴勝莫不崇敬「晉中興書云郄超支遁以清談著名于時風流貴勝莫不崇敬○今案此條詳本篇上文」益部稱為理窟「鄭子云張馮舉孝廉出詣劉真長因俱詣撫軍既前撫軍之談論咨嗟稱善曰張馮勁粹為理之窟○今案御覽六百十七引郭子馮作憑餘同馮古憑字也陳本作真長稱為理窟此最謬真長及薦與撫軍耳撫軍試之乃稱也俞本張馮勁粹句作憑彀二字亦非」 \\n 謂之談林「世說云裴僕射時人謂言談之林藪也○今案見惜陰軒本世說識鑒篇陳俞本射下增善談二字林藪句作謂之談林皆非」妙哉論道盡其理矣「何晏別傳云曹爽常大集名德長幼莫不預會及欲論道當曹義乃嘆曰妙哉何平叔之論道盡其理矣○今案本篇上文引無當字餘同」若斯人者可論天人「荀蔡別傳云王弼幼而慧年十餘明莊老通辨能言何晏歎曰若斯人者可與論天人之際也○今案陳俞本而慧作而察惠并改引魏志王弼答斐微事本鈔荀蔡二字有誤」終曰不竭「世說云鍾士季謂斐公之談終日不竭○今案惜陰軒本世說識鑒篇談下有經字餘同陳本脫此條俞本裴公句作裴季文談恐誤」 \\n ○讀書十四 \\n 朝讀百篇「墨子云周公朝讀書百篇夕見士七十○今案墨子貴義篇及類聚五十五引作七十士同亦見本鈔好學篇載書負書篇」先讀百遍「魏志云侍中董遇好學避難人從學者遇不肯教云當先讀書百遍而義自見也○今案魏志王肅傳注引魏略無避難二字類聚五十五引魏略同」班斿進讀羣書「漢書序傳云班斿以選受詔進讀羣書○今案漢書卷一百上同」黃香讀所未見「東觀漢記云章帝詔黃香令詣東觀讀所未嘗見書○今案類聚五十五引詣下有閣字姚輯本詣下有開字聚珍本東觀記黃香傳原鈔同」李則讀左氏舉一反三「蔡邕別傳云邕與李則遊學鄙士時在弱冠始共讀左氏傳通敏兼人舉一反三○今案陳俞本無鄙士二字」王恭讀左氏輟卷而歎「劉謙之晉紀云王恭每讀左氏傳王於奉王命討下庭輟卷而歎○今案陳俞本謙下脫之字」桓公讀書堂上「莊子外篇云桓公讀書堂上篇斲輪堂下○今案見莊子天道篇」 \\n 束皙讀書隱几「束皙讀書賦云垂帷帳以隱几披紈素而讀書○今案類聚五十五引此賦同」元帝後宮讀書「王褎集序云褎字子淵蜀郡人有俊才元帝為太子好褎甘泉頌及洞簫賦令後官貴人皆誦讀之○今案陳俞本及漢書卷六十四下泉下脫頌字作頌」鄭玄奴婢讀書「世說云鄭玄奴婢皆讀書○今案世說政事篇奴上有家字」杏壇弟子讀書「莊子云孔子遊乎緇帷之林休坐乎杏壇之上弟子讀書孔子絃歌鼓琴○今案見莊子漁父篇亦見本鈔一百九琴篇」巖閒諸生讀書「上黨記云大行山有青有人射熊於巖閒見諸生巖中讀書更往輒不知處傳以為仙人○今案陳本脫巖中二字更往作往覓類聚五十五引上黨記青作菁餘與陳本同」 \\n 擔負經書止輒讀之「魏略云隗禧字子牙擔負經書每以耒耜止息讀誦之也○今案御覽八百二十九引魏略耒耜誤採禾？呂陳俞本又作耒梠」挾策讀書「莊子臧穀相與牧羊而俱亡其羊問臧何事挾策讀書問穀奚事博塞以遊○今案見莊子駢拇篇」■〈難上火下〉柴讀書「謝漢書俟瑾字子瑜傭作為資暮■〈難上火下〉柴讀書○今案御覽六百十六引謝承書■〈難上火下〉柴作■〈蓺上火下〉火惟姚輯汪輯本與原鈔同考■〈難上火下〉即然之古文耳」 \\n 牧羊讀書「魏志楊俊傳云河內王象少孤為僕隸年十七八見使牧羊而私自讀書○今案陳俞本及魏志卷廿三河內作本郡餘同然俊為河內人本郡即河內耳」通敏兼人「蔡邕別傳云與李則始共讀左氏傳通敏兼人○今案此條詳本篇上文」五行俱下「謝漢書應奉字世叔讀書本行俱下終成名儒○今案類聚五十五引無終成句御覽六百十六引及姚輯汪輯本謝書同」千遍乃得「華陽國志云徐誦字子產少讀書日不五十字讀千遍乃得終成學儒○今案御覽六百十六引學儒作儒學餘同陳俞本脫子三字及終成句」不解其義「俗說云傅迪為左丞夫讀書而不解其義○今案陳俞本脫夫字御覽六百十六引俗說夫作傅大」韋編三絕鐵擿三折「孔子世家云孔子晚喜易讀之韋編三絕鐵擿三折漆書三滅○今案史記及陳本同」未葬讀喪禮復常讀樂章「禮記○今案見曲禮篇」 \\n ○誦書十五 \\n 仲舒下帷「史記云董仲舒下帷講讀不窺園○今案見史記儒林傳」延篤借本「先賢行狀云延篤從虞溪季度受左氏欲寫無紙乃借本誦之及辭歸季度曰卿欲寫傳何故辭歸答曰已誦之矣○今案范書延篤傅注類聚五十五引先賢行狀及陳本皆作唐溪典蓋典字季度亦見范書注惟唐字異文耳」 \\n 一見便誦「華陽國志云趙閑讀書一見便誦聞人讀書自識其章句○今案俞本同陳本刪聞人二句」一見輒誦「孔融薦禰衡表云處士禰衡平原人也年二十四目所一見輒誦於口耳所暫聞不忘於心○今案文選及百三家本同」一見誦憶「謝漢書王充字仲任家貧無書至京師市讀書一見輒能誦憶○今案御覽六百十六引同類聚五十五引輒下脫能字　沬謝書讀作閱餘同姚本字句稍異且有脫句陳本改注范書」 \\n 一覽誦記「謝漢書荀悅字仲豫家貧無書每間行見篇牘一覽便能誦記○今案汪輯本姚輯本謝書脫亦見類聚五十五引范書與本鈔同今本范書訛作每人之閒所見篇牘陳本從之謬矣」 \\n 布衣徒行講誦孜孜「東觀云劉弘字禹孫年十五治歐陽尚書布衣徒行講誦孜孜○今案聚珍本東觀記禹作孺姚輯本作字叔紀詳上談講篇講誦孜孜條下本鈔劉誤鄭亦據談講篇訂正」 \\n 素作牛衣手繩口誦「王隱晉書劉實素作牛衣手繩口誦○今案本鈔好學篇博篇引王隱晉書一云素作一云繩索作御覽八百二十八引亦云繩索作」一冬誦論語「邴原別傳云原少從師學一冬之間誦孝經論語○今案　欽定圖書集成歲功典八十一引邴原別傳同」晨夜誦經「謝漢書苞咸字子良為赤□所得咸晨夕誦經賊異而遣之○今案類聚五十五引同姚輯汪輯謝書晨夕作日夜餘同陳本改注范書」書夜不絕「東觀漢記高顧誦經晝夜不絕聲○今案御覽六百十六引同原鈔脫書名今照補」晝誦書傳「漢書劉向專精經術晝誦書傳○今案見漢書卷三十六」行誦詩書「記云曹褎寢則懷鈆筆行則誦詩書○今案類聚五十引同姚輯本聚珍本東觀記詩作文餘同」諷誦一經「王隱晉書魏舒諷誦一經對冊高第○今案亦見今晉書四十一魏舒傳諷誦作日習冊作策陳俞本改注今晉書」婦女讀誦「桓子新論云劉子政子駿伯玉三人尤珍重左氏下至婦女無不讀誦○今案御覽六百一十又六百十六引桓子新論同意林卷三引新論三人作俱是通人」侍婢誦賦「蜀志劉琰傳云琰侍婢教誦魯靈光殿賦○今案見蜀志卷十劉琰傳」能誦五經「謝承後漢書賈逵弱冠能誦五經○今案御覽六百十二及本鈔博學篇引五經作左氏姚輯汪輯本謝書作能誦左氏傳及五經本文乃節錄耳」 \\n ○敏捷十六 \\n 駐馬書鞭「魏文帝臨渦賦序云余從上拜壇墓遵渦水壤佯乎高樹駐燛書鞭為渦賦○今案陳俞本遵渦作遵滑儴佯作徜徉張溥百三家本魏文集壇作墳偯佯作相佯」 \\n 駐馬書文「曹植酈生頌序云余道經酈生之墓聊駐馬書此文於其碑側○今案陳俞本同百三家本曹集脫馬字」書檄應命立成「王隱晉書孫惠為東海王越記室掌文疏豫參謀議每造檄驛馬催之應命立成皆有辭采○今案陳俞本脫有辭句又陳本惠作曹非也考　欽定圖書集成文學典一百五十八引王隱晉書同」 \\n 露布手不蹔輟「世說云桓宣武北征袁正時從被責免官會須露布喚袁倚馬前命作手不蹔輟俄得七紙殊可觀○王石華校武改虎今案世說政事篇亦作虎布下有文字命作令蹔輟作輟筆餘同考唐高祖之祖諱虎唐人多避作武此條袁武二字乃唐鈔之的證也石華未之察耳」 \\n 下筆即成「晉中興書汝南應氏錄云應詹遷南平太守永嘉五年洛陽傾覆王澄不能遣軍詹流涕為澄顯陳大義催令進澄令詹作檄詹下筆即成辭既壯麗見者稱之○今案本鈔檄篇引壯作莊餘同」 \\n 出口為論「魏志陳思王為銅雀臺賦援筆立成太祖異之曰汝倩人耶對曰出口為論下筆成章奈何倩人也○今案魏志十九陳思王傳出口作言出又太祖先疑其倩人後乃作銅雀臺賦與本鈔亦異」 \\n 操翰成章「徐幹集序云幹聰識博洽操輸成章○今案陳本改注先賢行狀」下成章出言為論「曹植集序云植善屬文太祖見其文曰汝倩人耶植曰出言為論下筆成章固可面試奈何倩人也○今案陳本改注魏志」不停毫「禰衡鸚鵡賦序云筆不停毫文不加點○今案本鈔毫誤豪今改正文選毫作輟餘同」不停筆「應貞安石？賦云應據感於事而作每不留意時趙參軍為通事郎對真不停筆而成也○今案此安石榴賦序佚文也陳俞本及嚴輯應貞集皆脫此條」 \\n 北堂書鈔卷第九十八 \\n  \\n 　"}
{"章节": "●北堂書鈔卷第九十九    藝文部五", "正文": "　 \\n ●北堂書鈔卷第九十九藝文部五 \\n 　 \\n  \\n 隋祕書郎虞世南撰南海孔廣陶校註著述十七　名理十八 \\n ○著述十七 \\n 沈鬱之思「劉歆與楊雄書云非子雲澹雅之才沈鬱思不能經年閑志以成此書○今案陳本俞本脫經年閑志以五字考漢魏百三家劉子駿集改閑志以三字作銳精二字」 \\n 研精覃思「孔安國尚書序云」覃思不窺園「范曄後漢書何休字邵公拜郎中作公羊墨守覃思不窺園十七年○今案陳本俞本園作門范書何休傳亦作門」 \\n 覃思以終業「范曄書鄭玄戒子書云今我將閑居以安性覃思以終業○今案見范書鄭玄傳」門牆施筆研「謝承後漢書王充貧無書往市中省所賣書一見便憶門牆匡柱皆施筆硯而著論衡○今案陳本改注後漢書非也考御覽六百十二引至便憶句初記二十一引門牆以下牆屋作戶牆而著作而作又本鈔筆篇引與初學記同」 \\n 戶牖置刀筆「范後漢書王充少貧而師受於班彪恥為俗儒閉戶潛思絕慶弔戶牖置刀筆著論衡八十五篇○今案范書王充傳師受作師事餘同陳本竟將此注移入上又刪俗儒以上十二字謬矣」 \\n 把三寸弱翰齎油素四尺「楊子雲答劉歆書云天下上計孝廉及內郡衞率會者雄當把三寸弱翰筆齎油素四尺以問其異語歸即以鈆■〈木適〉次之於鈆槧也○今案百三家楊子雲集■〈木適〉作摘槧上無鈆子孝本鈔歎賞篇引作鈆槧■〈木適〉作擿考■〈木適〉擿摘三字通用」 \\n 著書不起草占授數萬言「應璩與王子雍書云鄉校之徒有職之士足下著書不起草占授數萬言言不改定事合古典無不歎息之矣○今案陳本俞本脫鄉校二句惟百三家應璩集尚存又陳本更脫歎息句」 \\n 時時著書人又取去「漢書司馬相如病免官居茂陵天子曰司馬相如病甚可往悉取書相如已死妻曰長卿固未嘗有書時時著書人又取去○今案漢書司馬相如傳作家居本鈔作官當屬上句讀」 \\n 述而不作「論語述而篇」引而伸之「易繫辭云引而伸之觸類而長之謹案乾為天為玉為日坎為水為雲為雨是觸類而長之義也○今案以上兩條陳本刪去」 \\n 約文申義敷暢厥旨「孔安國尚書序云云謹案約依也敷布也謂依文考校也○今案陳本刪去謹案三句」芟夷煩亂翦截浮辭「孔安國尚書序○王石華校茗改芟」 \\n 貫穿經傳馳騁古今「漢書司馬遷傳贊云故司馬遷據左氏國語採世本戰國策楚漢春秋接其後事次於大漢其言秦漢詳矣至於採經摭傳分散數家之事甚多疏略或有枑梧以其數涉獵者廣博貫穿經傳馳騁古今上下數千載閒斯已勤矣如湻注云梧一讀迕瓚以為枑謂觸也○今案陳本作抵梧俞本作牴牾又陳俞皆無如湻以下考漢書傳贊次作訖枑作扺以其作亦其已勤作以勤一讀作讀曰瓚以句作師古曰抵觸也」 \\n 集先代絕言採異國殊語「劉歆與楊子雲書集先代絕言採異國殊語以為十五卷○今案見聚珍本方言卷十三」協六經異傳齊百家雜語「漢書司馬遷傳云畧三代錄秦漢上記軒轅下至於茲凡百三十篇五十二萬六千五百字為太史公書序略以拾闕成一家言協六經異傳齊百家雜語藏之名山副在京師以為後聖君子○今案陳本俞本同考漢書遷傳補闕作補蓺以為作以竢宋祁曰越本作補闕蓺又考本鈔下二頁引越本同竢作俟」 \\n 剖判百家「劉歆集序云歆字子駿受詔與父向校眾書著七略以剖判百家○今案陳本與作於非是」箴縷百家「盧植酈文勝誄云自齓未成童著書十餘箱文體思奧爛有文章箴縷百家籍粹百家狀也○今案陳本俞本無藉粹以下六字」究天人之際通古今之變「司馬遷答任安書云及如左邱明無目孫子斷足終不可用僕近網羅舊聞考之行事稽其成敗興壞之理凡百三十篇欲以究天人之際通古今之變成一家之言○今案漢書遷傳僕近作近自餘同」 \\n 採摭羣言「孔安國尚書序云云以立訓傳」錯綜微言「王隱晉書杜預左氏集解又參考眾家為之釋例○今案魏志杜畿傳附杜預傳注引王隱晉書為作謂餘同陳本俞本乃改注杜預左傳序又改標目為錯綜經文益誤矣」 \\n 因史記作春秋纂同異為國語「漢書司馬遷傳贊云及孔子因魯史記而作春秋左邱明論輯其本事以為之傳又纂同異為國語○今案陳本及今漢書纂作□俞本作篹」 \\n 讚易道以黜八索述職方以除九丘「孔安國尚書序」言五德之始終「劉向別傳鄒衍所言五德之始終天地廣大盡云天事曰談天○今案史記孟子荀卿列傳集解引劉向別錄無號字始終作終始俞本廣上有之字仍作別傳陳本改注史記鄒衍傳又改標目為稱五德轉移殊謬」 \\n 論六家之要旨「漢書司馬遷傳云太史公學天官於唐都受易於楊何習論道於子仕建元元封之聞愍學者不達其意而師評乃論六家之要旨○今案陳本俞本評作考漢書遷傳亦作誖」 \\n 西伯演周易仲尼作春秋「司馬遷答任安書云蓋西伯拘而演周易仲尼厄而作春秋屈原放逐乃賦離騷左邱夫明厥有國語孫子臏腳兵法修列不韋遷蜀世傳呂覽韓非囚秦說難孤憤詩三百篇大抵聖賢發憤之所為作也○今案陳本脫篇字又考漢書遷傳臏作髕厄作戹」 \\n 文王著九六之爻「文王世說云文王於羑里演六十四卦著九六之爻謂之周易連山歸藏為三易○今案陳本俞本作帝王世紀又脫連山句」孔子作三朝之記「劉向七略云孔子三見哀公作三朝記七篇今在大戴記○今案蜀志秦宓傳注引同」文王作彖象「袁子正論云伏羲畫八卦觸類而長六十四卦○今案陳本俞本改標孔子作彖象並改注論衡考羣書治要卷五十袁子正書一卷及馬竹吾輯袁子正論一卷皆脫此條」老子說道德「關令尹喜內傳云老子出關為尹喜說道德上下經二篇○今案陳本俞本改注列僊傳又改說為作」周公著爾雅「爾雅云周公制禮以導天下著爾雅一篇以釋其義傳於後世歷載五百墳典散落唯爾雅尚在○今案陳本俞本改注爾雅序疏張揖云七字又世作司？子在作存考南昌本爾雅注疏同又類聚引釋其下有意字」 \\n 楊雄草太玄「楊雄解嘲序云哀帝時丁傅董賢用事雄乃草創太玄自守○今案見文選四十五雄乃二字作時雄方三字自守上有有以二字」劉兆作調人「王隱晉書劉兆字延世以春秋一經三殊途命世名儒是非之議紛然遂作春秋調人七萬餘言○今案俞本刪此條陳本改注唐修晉書皆非也考御覽六百十卷引王隱書同本鈔春秋篇引亦同」 \\n 仲舒作繁露「西京雜記云董仲舒夢蛟龍入於懷乃作春秋繁露○今案本鈔下頁引同學津討源本卷二入下無於字露下衍詞字陳本亦然」發墨守鍼膏肓「鄭玄別傳云時任城何休好公羊學遂著公羊墨守左氏膏肓穀梁廢疾鄭君乃發墨守鍼膏肓起疾○今案俞本刪此條陳本注後漢鄭元見前則非別傳矣考類聚五十五引鄭玄別傳同」 \\n 作經解「魏略云京兆隗禧撰作諸經解未及繕寫而有聾疾○今案陳俞本無京兆二字」撰禮略「益部耆舊傳云景鸞字漢伯少隨師學經陟七州之地作易是說及時解文句兼取河洛以類相從名為奧集又撰禮略○今案陳本改注後漢書非也考本鈔儒篇引陟作涉易下無是字時作詩又本鈔本篇下頁引無是字無七州句仍作時解」 \\n 張霸造百兩尚書「論衡云成帝讀尚書博士郎吏莫能曉知徵天下能為尚書者以為東海張霸造作百二十篇具上成帝成帝出祕書尚書以考校之無一字相應者故曰百兩尚書○今案見論衡佚文篇兩皆作二造作句無十字考本鈔本篇下頁及霧篇皆作兩又作百二十篇是本鈔可互證也又出祕書句本鈔下頁無尚書二字陳本俞本則作出百篇以校之」 \\n 服虔作春秋傳解「范後漢書服虔字子慎初名重又名祇作春秋左氏傳解以駁何休所駁漢事六十條○今案見范書服虔傳」洼丹通論「東觀漢記云洼丹字子玉傳孟氏易作通論七卷世傳之號洼君通論○王石華校汪改洼今案聚珍本東觀漢記洼丹傳卷作篇傳作重陳本改注後漢書非是」景鸞奧集「益部耆舊傳云景鸞字漢伯少隨師學經作易說及時解文句兼取河洛以類相從名為奧集○今案本鈔上頁引同陳本亦改注後漢書」拾遺補闕「漢書司馬遷傳云略三代錄秦漢上記軒轅下至於茲著十二本紀既科條之矣並時世異年若不明作十表禮樂損益律厤改易兵權豳川鬼神天人之承弊通變作八書二十八宿環北辰三十輻共一轂運行無窮輔弼股肱之臣配焉忠信行道以奉主上作三十世家扶義俶儻不令已失時立功名於天下作七十列傳凡百三十篇五十二萬六千五百字為太史公書序略以拾遺補闕藝成一家言藏之名山副在京師以俟後聖君子○今案陳本作十三本紀世異作異世年若作年差考漢書遷傳仍作十二本紀則陳本三字誤也又補闕藝三字已辨見上文陳本俞本刪闕字亦非」 \\n 斐然成章「論語公冶篇云孔安國注時孔子欲還魯正後生之穿鑿也○今案陳本俞本並刪此條考集解所引孔注意同辭異」兼麗卿雲「范後漢班國傳贊云二班懷文裁成帝墳比良遷董兼麗卿雲○王石華校標目補雲字今案見班彪附固傳贊」繼迹固「華嶠集序云嶠作後漢書百卷張華等稱其有良史之才足以繼迹遷固乃藏之祕府與三史並流○今案陳本俞本俱作序集」文直事覈「范後漢司馬遷班固其言史官籍大義著矣遷文直而事覈固文贍而事詳讀之者亹亹不厭也○王石華校竅改覈是也今案見范書班彪附固傳論陳本標目覈亦誤竅」多為時諱「王沈集序云沈著魏書多時諱未同陳壽實錄也○今案陳本改注唐修晉書」暴之於市「呂氏春秋序云不韋為相國乃集儒士為十二紀八覽六論暴之咸陽市布于金其上有能增損一字與千金人敢易也○今案呂氏春秋序即高誘注序也惠半農校本土作書市作懸無敢易作無能增損與陳本同」 \\n 傳在民閒「論衡云成帝讀尚書博士郎吏莫能曉知徵天下能為尚書者東海張霸造作百二十篇具成上成帝出祕書以考校之無一字相應者故曰百兩尚書傳在民閒○今案具成上三字近本論衡佚文篇同本鈔上頁則作具上成帝」 \\n 仲尼經成紫微降光「抱朴子云○今案平津館本抱朴子脫此文惟嚴鐵橋輯抱朴子佚文附刻金陵本後尚存此條」董仲舒夢蛟龍「西京雜記云董仲舒夢蛟龍入於懷乃作春秋繁露○今案此條詳上文」揚子雲夢白鳳「西京雜記云揚雄著太玄經夢吐白鳳凰集太玄上傾之而成○今案學津討源本卷二無白字太玄上作玄之上傾作頃俞本與學津本同陳本亦然惟頃仍作傾成作臧又陳本標目作揚子雲夢鳳凰俞本標目作子雲著玄鳳凰集上皆非本鈔之舊」 \\n ○名理十八 \\n 形之所宗者道「韓注易繫云象之所歸者一○今案見雜物撰德節韓注」道之所貴者時「春秋穀梁傳云信之所以為信者道也信而不道何以為信道之所貴者時也○今案俞本陳本俱作何以為道考今本穀梁僖公廿二年傳亦然但上文言而不信何以為言則此當作信而不道何以為信乃合句例王文簡經義述聞援引舊鈔最見精確」 \\n 成性存存道義之門「易繫辭云云此明虛無之理能生萬物之性成人也○今案此明以下是虞永興引申語原鈔漏謹案二字」無形之類自然之根「張衡玄序云玄者形之類自然之根作於太和莫與為隣」人能弘道非道弘人「論語何注曰才大者道大才小者道隨小故不能弘人也○今案陳本刪此條俞本與本鈔同考衞靈集解引此文則何字作王」道不遠人人之為道而遠「中庸云鄭注云道則不遠人人不能行也○今案陳本俞本皆刪此條」至靈而善應則以道為稱不思而玄覽則以神為名「韓注易辭○今案此見陰陽不測之謂神句韓注靈作虛同」闇猶火見非火見闇機由神知非神知機「盧播神不知神諭曰生由水潤非水潤生闇由火見非火見闇機由神知非神知○今案陳本俞本俱脫神不知神諭五字竊疑諭當作論」道為知者設馬為御者良「蔡邕連珠云道為知者設馬為御者良賢為聖者用辨為知者通○今案黃蕘圃所藏明刻蔡中郎集脫此條考百三家本連上有廣字餘同」易則易知簡則易從「易繫辭云易知有親易從則有功有親則可久有功則可大可久則賢人之德可大則賢人之業」同歸而殊途一致而百慮「易繫辭云天下何思何慮韓注曰夫少則得多則惑故也○今案陳本俞本俱無故也二字今本注疏亦然又惑作感惟陳本仍作惑」方以類聚物以羣分「易繫辭吉凶生焉王肅注方道也鳥同翼者相從飛獸同足者相從遊是類聚也飛走合宜從適順順其所同則吉乖其所趨則凶是吉凶生者也○今案陳本俞本俱改引韓注非也玉函山房輯易王肅注亦脫此條」 \\n 約以存博簡以濟眾「王弼周易略例云煩而不憂亂變而不憂惑約以存博簡以濟眾○今案陳本俞本煩皆作繁」大器晚成大象無形「老子云○今案見老子同異篇第四十一」少者多之所貴寡者眾之所宗「王弼易略例云」時有否泰用有行藏「王弼易略例云」隨性命以曲成故圓行而方立「陸機遂志賦○今案陳本俞本脫遂志二字考百三家陸平原集遂志賦命作類餘同」投兵散地六親不能相保同舟而濟胡越何患異心「王弼易略例云○今案陳本俞本兵作戈又六上胡上皆有則字」一真起而萬偽動一利立而萬詐生「任子云有黃金則偷石□有明珠則魚眼興故一真起而萬偽動一利立而萬詐生也○今案陳本但注任子二字俞本偷作鑰眼興作目溷馬竹吾輯任子道論一卷與俞本同」 \\n 幾者動之微吉之先見「易繫辭云韓注云幾者去無入有理而无形不可以名尋不可以形睹唯神也昭鑒於未形合抱之木起於毫末吉凶之彰始乎微兆是吉凶之先見」 \\n 變動以利言吉凶以情遷「易繫辭云韓注曰變而通之以盡利故以利言也吉凶定唯人所動情順乘理以之吉情逆違道以蹈凶故曰吉凶以情遷也○今案陳本俞本脫故以利言四字蹈誤陷阮氏周易校勘記云閩監毛本作陷惟岳本宋本古本足利本作蹈案蹈字是也」 \\n 情偽相感而利害生「易繫辭云韓注曰清以感物則得利為以感物則致害也○今案俞本注為字並作偽陳本仍作為考偽為古通用」愛惡相攻而吉凶生「易繫辭云注曰泯然同順何吉何凶愛惡相攻然後順逆者殊功而吉凶生之也○今案陳本俞本脫功字今本韓注亦然阮校勘記云古本殊下有功字與本鈔脗合」 \\n 遠近相取而悔吝生「易繫辭云謹案或應遠而近取或應近而遠取乖於本情故致悔吝也○今案陳本改引韓注」書不盡言言不盡意「易繫辭云謹案書文字也此明一文一字不能盡亹亹之言言心之聲也次序而說豈能如意所包含故是不盡也○今案陳本刪謹案以下俞本無易繫四字」天地為爐造化為工「賈誼鶻鳥賦云天地為爐造化為工陰陽為炭萬物為銅合散消息安有常則○今案陳本鵬誤鵬」天地一指萬物一「莊子云以指喻指之非指不若非指喻指之非指以馬喻馬之非馬不若非馬喻馬之非馬天地一指也萬物一馬也○王石華校標目捐改指今案此見齊物論陳本於第二句不若下多添一以字」 \\n 倉廩實知禮節衣食足知榮辱「管子云○今案此見牧民篇」牆壞於有隟木毀於有節「鬼谷子云木雖蠹無風不折牆雖隟無雨不壞牆壞於有隟木毀於有節○今案秦氏石研齋本鬼谷子謀篇第十脫木雖蠹十四字又兩有字誤其考意林引鬼谷子仍作有均可正今本之誤」 \\n 抱薪趨火燥者先燃平地注水溼者先濡「鬼谷子云○今案此見石研齋本□篇第八燃作然餘同」良匠不能斲冰良冶不能鑄木「公孫尼子云○今案陳本俞本尼皆作龍考漢志儒家類有公孫尼子二十八篇與公孫龍子不同陳俞改尼作龍非也馬竹吾輯公孫尼子一卷漏收此條」大樹將顛非一繩所維「范後漢郭林宗傳徐孺子云為我郭林宗大樹將顛非一繩所維何為栖栖不遑寍處○王石華校願改顛今案見范書徐傳」高巖將霣非細縷所綴「抱朴子云龍門將決非寸壤所遏高巖將霣非細縷所綴○今案見抱朴子外良規篇平津本金陵本寸作掬將決誤沸騰」滄海橫流則舟航濟其用震風陵雨而棟宇竟其功「徐邈穀梁子云○今案陳本俞本只注徐邈云三字陵作暴竟字俞作競陳作竟考此蓋徐邈穀梁注序文也又御覽四百一引法言有震風陵雨四字可借證此條陵字非誤」 \\n 鳧脛雖短續之則憂鵠脛雖長斷之則悲「莊子云○今案此見駢拇篇近本鵠作鶴」翠以羽殃身蜯以珠破體「蘇子云是以公孫賀得丞相而啼泣知滿之有毀朝之有暮也○今案陳本只注蘇子二字俞本朝作晨考御覽九百八十三引破體誤作致破」松柏之下其草不殖「春秋左氏傳楚郟敖即位王子圍為令尹鄭行人子羽曰是謂不宜必代之昌松柏之下其草不殖○今案見襄公二十九年」皮之不存毛將安附「春秋左氏傳秦饑乞糴於晉虢射曰皮之不存毛將安附謹案晉惠公賂秦求入以河外五城既而不與皮以喻城毛以喻糴言既背秦城毛將安附也雖與猶無皮而施焉矣皮之不存毛將安附也重釋之○王石華校標目子改之存改附是也今案見僖公十四年近本附作傳陳本同但刪晉惠以下並改引杜注則非也俞本刪謹案二字又刪焉矣以下一十四字」 \\n 北堂書鈔卷第九十九 \\n  \\n 　"}
{"章节": "●北堂書鈔卷第一百     藝文部六", "正文": "　 \\n ●北堂書鈔卷第一百　藝文部六 \\n 　 \\n  \\n 隋祕書郎虞世南撰南海孔廣陶校註論書十九　論文二十歎賞二十一諫諍二十二 \\n ○論書十九 \\n 五經為府藏雜藝為庖廚「高彪集○今案本鈔經典篇引同」古人糟粕「莊子外篇云齊桓公讀書堂上輪扁斲輪堂下乃釋椎鑿而觀之曰何書公曰聖人之言扁云公之所讀古人之糟粕耳臣以斲喻之夫斲之道徐則甘而不固疾即苦而不入不疾不徐得之於心應之於手臣不能教之于子子不能受之於臣然則公之所讀乃古人之糟粕也○王石華校聖改古今案古佚叢書本莊子天道篇粕作魄餘同本鈔徐甘句作不及疾苦句作不固非也今據本鈔輪篇及宋本莊子訂正」 \\n 聖人糟粕「何劭荀粲傳云粲嘗以六籍雖存固聖人之糟粕也○王石華校祭改粲」老莊者道德之淵藪「宋拾遺云夫老莊者道德之淵藪仁義之壇場○今案陳俞本皆脫宋字考宋拾遺梁少府卿謝綽所撰俞本遺下擅增記字」古書學者之山淵「抱朴子云古書雖不盡美要是學者之山淵使著筆者得斫伐漁獵其內也○今案平津館本抱朴子鈞世篇及陳俞本著作屬斫作采內作中考本鈔改內者虞永興仕隋高祖之父諱忠兼避中字也金陵重刻孫本附校勘記據書鈔引作斫伐」 \\n 韓任術以作柄墨率儉以篤俗「杜預七規云考六家之塗先刑名之屬韓任術以作柄墨率儉以篤俗公孫持論於白馬衞鞅立法以繩曲○今案陳俞本但注杜預七規四字張溥百三家本嚴輯全晉文皆脫此條」 \\n 桓譚煩而無要「傅子云桓譚書煩而無要辭雜而旨詭吾不知其博也○嚴氏校跪改詭今案陳俞本旨詭作無指歸非也嚴輯傅子一卷亦作旨詭」賈逵精而不博「范後漢書馬融嘗欲訓左氏春秋見賈逵鄭眾注乃曰賈君精而不博鄭君博而不精既博而精吾何加焉○今案范書卷九十上而精作既精」 \\n ○論文二十 \\n 言以足志文以足言不言誰知其志言之無文行之不遠「春秋左氏云仲尼曰志有之言以足志文以足言不言誰知其志言之無文行之不遠杜注志古書也○嚴氏校志注改注志今案見左傳襄二十五年陳俞本脫杜注以下」 \\n 會眾彩以成錦繡集眾字以成義理「釋名云文者會眾彩以成錦繡集眾字以成理如文繡然也○今案畢校本釋名釋言語篇及陳俞本義理作辭義又會眾集眾皆作會集眾餘同」譬如女工有綺縠音樂月鄭衞「漢書云辭賦大者與古詩同流小者辨麗可喜譬如女工有綺縠音樂有鄭衞也○王石華校鄭改有今案陳俞本漢書六十四下王逶傳及本鈔一百二賦篇引同流皆作同義」 \\n 宏邈淫豔非碑誄之施豔直踊寔非詩賦之用「抱朴子云○王石華校補施字今案陳俞本同」其會意也尚巧其遣言也貴研「陸機文賦其為物也多姿其為體也屢遷其會意也尚巧其遣言也貴研○今案文選研作妍」或辭害而理比「陸機文賦或辭害而理比或言順而義妨離之則雙美合之則兩傷○今案文選同」或理朴而辭輕「陸機文賦若夫豐約之裁俯仰之形因宜適變曲有疑情或言拙而喻巧或理朴而辭輕或襲故而彌新或沿濁而更清或攬之而必察或研之而後精譬如舞者赴節而投袂歌者應絃而遣聲○今案文選及陳本疑作微又陳本赴誤趁」 \\n 或清虛以婉約「陸機文賦或清虛以婉約每除煩而去濫■〈門外卦内〉大羹之遺味同未絃之清氾○今案文選■〈門外卦内〉作闕凡書鈔闕多作■〈門外卦内〉」 \\n 或奔放以諧合「又云或奔放以諧合瞀嘈贊而妖冶徒悅目而偶俗固聲高而曲下寤防露與桑閒又雖悲而不雅○今案文選及陳本瞀作務」定去留於毫芒「陸機文○今案文選同陳本脫去字但留一格」混妍蚩而成禮「又云或寄辭而瘁音言徒靡而不華混妍蚩而成體累良質而為瑕○王石華校云注內蚩而四字應小寫本鈔誤作大寫非也今案文選而瘁作於瘁又言字在靡字下」 \\n 縱橫有義反覆成章「摯虞文章流別云圖讖之屬雖非正文之製然取其縱橫有反覆成章○王石華校美改義今案陳俞本及嚴輯摯虞集製皆作制餘同本鈔圖字上有馮衍執杖銘張衡云八字各本皆無不知自某條誤入今附於此」 \\n 邴若縟繡悽若繁絃「陸機文賦云藻思綺合清麗芊眠○今案文選邴作炳」及其六情底滯志往神留「陸機文賦及其六情底滯志往神留兀若枯木豁若涸流理翳翳而愈伏心乙乙其若抽或竭情而多悔或率意而寡尤○今案文選文賦同百三家本乙乙作軋軋陳本愈作逾」 \\n 小文猶寸錦「抱朴子云小文雖朽猶之寸錦撮玉碎之珍不得近盈尺之賈也○今案俞本賈作璧玉碎二字但空二格餘同陳本脫撮玉以下」片言以居要「陸機文賦立言以居要乃一篇之警策○今案文選以居作而居」雖濬發巧或受嗤拙「又云於巧心乃受嗤於目拙彼瓊簌與玉藻若中原之有敘同橐籥之罔窮與天地乎並育○王石華校掘改拙是也敕改欶非也應作簌今案陳本及文選簌作敷又文選嗤作山？欠目拙作拙目」 \\n 若滄海之芥「抱朴子云謝堯卿東南書土說王充以為一代英偉漢興以來未有充比若所著文時有小疵猶鄧林之枯枝若滄海之流芥未易貶也已○今案陳俞本脫謝堯七字長白繼氏輯抱朴子佚文據書鈔未改本引同」 \\n 若江漢之潢「抱朴子云吾見二陸之文百許卷似未盡也一手之中不無利鈍方之他人若江漢之與潢汙及其精處妙絕漢魏之人也○今案百許卷十五字陳俞本作猶元圃積玉五字長白繼氏輯抱朴子佚文據意林書鈔御覽引與舊鈔脗合」 \\n 優游按衍屈原之尚也窮侈極妙相如之長也「魏文帝典論云或問屈原相如之孰愈曰優游按衍屈原之尚也浮沈漂淫窮侈極妙相如之長也然原據託譬喻其意周旋綽有餘度矣長卿子雲意未能及也○嚴氏校補尚也二字王石華校旁勒浮沈四字今案問經堂輯本陳本皆脫浮沈句」 \\n 枚皋文章敏疾長卿制作淹遲「西京雜記云枚皋文章敏疾長卿制作淹遲皆盡一時之美譽而長卿首尾溫麗枚皋時有累句○王石華校畝改敏今案學津討源本西京記卷三無美字餘同」 \\n 相如封禪靡而不典楊雄劇新典而不實「張瞻注楊雄劇秦美新云相如封禪靡而不典楊雄美新典而不實○今案文選典引序有相如四句而文選劇秦美新不言有張瞻注豈楊雄集舊有張注乎」公幹逸氣「魏文帝與吳季重書云公幹有逸氣但未遒耳至五言詩之善者妙絕時人○今案本鈔歎賞篇引及文選同百三家本時人作當時」仲宣體弱「魏文帝與吳季重書云仲宣獨自善於辭賦惜其體弱不足起其才○今案陳本及文選百三家本才作文」孔璋不閑詞賦「陳思王與楊德祖書○今案文選同」伯喈於為碑「李充起居誡云中世蔡伯喈長於為碑○今案嚴輯李充文脫此條陳本充誤克」 \\n ○歎賞二十一 \\n 禹之有天下煥乎其有文章「論語泰伯篇云○今案陳俞本脫」聖謩洋洋嘉言孔彰「尚書伊訓云孔安國傳云洋洋美善言甚明可法○今案陳俞本脫」 \\n 夫子文章性與天道「論語公冶篇云夫子之言性與天道不可得而聞也何注曰元亨日新之道深微故不可得而聞也○今案陳俞本脫」懸之日月不刊之書「楊雄答劉歆書曰天下上計孝廉及內郡衞卒會者雄嘗聞其意語歸即以鉛擿次之鈆槧廿七歲於今矣張伯松不好雄賦頌之文然亦有以奇之雄以此篇目頻示之伯松曰是懸之日月不刊之書也○王石華校標目利字改不刊今案本鈔九十九著述篇引衞卒作衞率餘同陳本及百三家本聞其意語作問其異語俞本賦頌作賦誦此外亦多刪改」 \\n 經解不窮「范後漢書戴馮以明經位至侍中京師語曰經解不窮戴侍中○王石校小注補戴侍二字今案范書一百九上作解經作戴憑本鈔一百三十三席篇亦作解經此條及陳本作經解恐非」 \\n 問事不休「范後漢書賈逵精業諸儒語曰問事不休賈長頭○王石華校晉改賈今案范書六十六無精業二字」五經復興魯叔陵「東觀云魯？字叔陵兼通五經為當世大儒關東號之曰五經復興魯叔陵○王石華校標目補陵字今案本鈔儒術篇引同聚珍本姚輯本東觀亦同聚珍作丕惟姚誤作平矣經紛綸井大春「三輔決錄云大春名丹雍人少通五經善談難故京師語曰五經紛綸井大春○今案陳本脫雍人二字二酉叢書張輯決錄据書鈔引亦脫雍人二字難作論」說經硜硜楊子行「東觀記楊政字子行治梁丘易與京兆祁聖元同好俱名善談說京師號曰說經硜硜楊子行論難幡幡祈聖元○今案詳本鈔談講篇　東觀談說作說經幡作僠姚輯本善談說作說經書脫論難句」 \\n 關東說詩陳君期「會稽典錄云陳呂？頁？呂字君期京師諺語曰關東說詩陳君期○今案本鈔儒術篇引謝承書同此文末衍裴潛僕射時人六字乃從下條世說注竄入已照刪」 \\n 筆墨淵海「論衡云劉歆字子駿漢朝智囊筆墨之淵海也○今案見論衡亂龍篇卷十六」言談林藪「世說云裴僕射時人謂之言談之林藪○今案見世說識鑒篇已詳本鈔談講篇條下」天下工為文「司馬相如長門賦序孝武帝陳皇后時得幸頗妒別處門宮聞司馬相如天下工為文奉黃金百斤與相如文君取酒相如為賦陳后復幸○王石華校以標目工為二字誤旁勒未改今案俞本刪陳本及百三家本同日本刊無汪本文處作在與作為為賦作為文陳后作皇后」 \\n 才巧若神「曹植長樂觀畫讚云妙哉平生才巧若神辭賦之作華若望春○今案百三家本曹植集同陳俞本生作安」筆下摛藻席上敷珍「潘岳讀漢書詩云筆下摛藻席上敷珍前疑既辨舊史維新○今案陳俞本讀作續非也百三家本潘岳集讀作講」含玉吐金爛然成章「傅玄矯情賦序云我高祖文皇帝命臣作西征賦又命陳徐王阮作箴皆含玉吐金爛然成章○今案陳俞本及百三家本傅玄集高祖作太宗又陳徐王阮四字俞本作陳齊諸臣陳本百三家本作陳徐諸臣餘同」 \\n 發言可詠下筆成篇「曹植王粲誄○今案文選及張溥百三家本曹植集同陳本作筆下」摛文潤世宣論篤俗「左太沖七諷云○今案張溥百三家本太沖集嚴輯左太七諷皆脫此條」金聲玉振飛景擒光「傅云俞玄所云○王石華校抗改摛今案此注有誤陳本作傅玄云三字然百三家傅玄集亦脫此文」文辭美贍「歐陽建別傳云建文美贍搆理清微○今案陳俞本同」 \\n 辭藻豔逸「魏志阮籍辭藻豔逸○今案魏志王粲傳及陳俞本辭作才」文若雕龍「劉向別錄公奭文若雕龍故曰雕龍奭○今案史記孟子荀卿列傳集解引劉向別錄同」 \\n 文豔春蘭「傅咸襄邑侯誄若云言研其機文艷春蘭○嚴氏校成改咸今案俞本百三家本傅咸集同陳本襄誤哀無其機句」辭藻星布「左太沖七諷云幸得式聽故謨伏膺典素說難制辨辭藻星布○今案陳俞本刪幸得以下嚴輯左太沖文亦脫此條」妙句如雲「仲長統昌言云英才若兩妙句如雲○今案意林卷五引昌言作英辭雨集妙句雲來」逸藻波騰「傅咸答曹志書云英氣泉涌逸藻波騰潘尼侍中銘雅論弘傳逸藻波○今案百三家本傳咸集潘尼集同」彤管雨散「成公綏集云寶翰電流彤管雨散○今案陳俞本同百三家本成集雨作雲又一作彤管電流雨下雹散亦見御覽七百四十九引成公綏隸勢」摛藻揚暉如山如雲「劉珍賈逵云摛藻揚暉如山如世有令聞以迄于君○今案陳俞本賈上有贊字逵下有詩字又聞作問」馳思泉涌敷藻雲浮「潘尼贈潘岳詩云頡頏將來高猾王侯華茂九春實繁三秋馳思泉涌敷藻雲浮○今案百三家本脫陳俞本刪頡頏二句又陳本繁誤繫」玄思泉涌華茂雲校「潘岳庾尚書誄○今案百三家本嚴輯本皆脫陳俞本茂作翰枝作生」沈思淵洞逸藻雲浮「鄭豐贈陸土龍詩曰沈思淵洞逸藻雲浮○今案陳俞本同」高義厲青雲「劉公幹贈徐幹詩猥蒙惠咳唾貺以雅頌聲高義厲青雲灼灼有表經○今案張溥百三家本脫陳俞本雅頌作大雅有表經作華星又俞本徐誤余」高諭逞玄妙「朱德才贈傅氏詩云倚猗彼君子逍遙集華堂高逞玄妙彈筆播文章○今案陳俞本才作懋」灼以揚其藻斐以敷其艷「王叔師正部云屈原宋玉枚乘相如王褎楊雄班固傅毅灼以揚其藻斐以敷其艷○今案陳俞本脫正部二字」摛藻如春華「班固賓戲云馳辨如波濤摛藻如春華○今案本鈔下文引同文作濤波」文藻譬春華「石崇贈歐陽建詩云文藻譬春華談話如芳蘭○今案陳俞本同」振筆若天文「傅玄客難云振筆若天文墳思若迴雲○今案陳俞本及張溥百三家本墳作運考集韻云墳沸起也」文雅縱橫飛「劉慎贈五官中郎將詩云賦詩連篇章極夜不知歸君侯多壯思文雅縱橫飛○今案文選及百三家本陳俞本槙作楨餘同本鈔凡楨字多作槙宋鈔避仁宗諱也」散禮風雨起「劉鎮詩○今案槙字亦避宋諱百二家本脫」陳文如瀉水「語林云王太尉問孫興公曰郭象何如答曰其辭清雅奕奕有珠吐章陳文如懸河瀉水注而不竭○王石華校補有字今案本鈔九十八談講篇引語林珠作殊餘同陳本改注世說」 \\n 馳辨如波濤班固賓戲云馳辨如波濤摛藻如春華○今案此條詳本篇上」應賓之淵懿溫雅達信之壯厲忼愾「摯虞文章流別若解□之弘緩□□應寶□□懿溫雅達旨之壯厲忼愾應□之綢繆契闊郁郁彬彬靡有不長焉矣○今案陳俞本及張溥百三家本嚴輯摯虞集皆作連旨非也考崔亭伯有達旨一篇本鈔注內雖誤連旨而標目仍作達旨未盡誤也」 \\n 七依之卓轢一致七辨之纏緜精巧「傅玄七謨序云七依之卓轢一致七辨之纏緜精巧七啟之奔逸壯麗七釋之精密閑理亦近代所希者也○嚴氏校依改謨礫改轢補亦代所三字今案陳俞本轢亦作礫張溥百三家本傅玄集與舊鈔同」 \\n 桓譚絕才「東觀漢記云桓譚能文有絕才喜非毀俗儒由是多見排抑哀平時位不過郎○今案陳俞本及聚珍本東觀記時作閒又聚珍本抑作抵姚輯本脫」阮籍神筆「東觀漢記朝封晉文王為晉公備禮九錫文王讓不受鄭沖馳遣使從阮籍求其文籍其在袁孝尼家宿醉挾起作書無所點定時人以為神筆○今案陳俞本朝作魏又俞本改注魏志而文與本鈔同陳本仍注東觀記而文則刪改過半考姚輯本聚珍本皆脫此條」 \\n 張載稱為妙賦「張載別傳云載素有清才曾為濛氾池賦傅玄見之歎息稱為妙○今案本鈔九十八談講篇引同陳本脫濛氾句類聚五十五引張載別傳清才句作文章殊妙稱妙句無為賦二字餘同」 \\n 杜篤誄辭最高「東觀杜篤傳云篤字季雅與美陽令交請託不諧頗相恨俴怒收送京師會大司馬吳漢薨世祖詔諸儒誄之篤於獄中為誄辭最高帝美之賜帛免死○今案御覽五百九十六引交作遊餘同本鈔一百二誄篇引則交下有遊字聚珍本姚輯本觀記與誄篇引同姚脫字季雅三字」 \\n 班固之頌比金玉「論衡云永平中神雀集明帝詔百官皆上頌比於瓦石惟班固逵傳毅揚終侯諷之頌比於金玉○今案論衡佚文篇又本鈔一百二頌篇引論衡終作雄金作珠」 \\n 陸機之文猶積玉「抱朴子云陸機之文猶玄圃之積玉無非夜光○今案俞本刪夜光句陳本只注抱朴子三字長白繼氏輯抱朴子佚文據意林書鈔御覽引同」 \\n 文彩巨麗慰喻綢繆「吳季重答陳思王書云發函申紙是何文彩之互麗而慰喻之綢繆哉○今案陳本陳思作東阿文選申作伸哉作乎」書記翩翩「魏文帝與吳季重書○今案文選及百三家本書記上有元瑜二字」仲宣獨步於漢南孔彰鷹揚於河朔偉擅名於青土公幹振藻於海隅「陳思王與楊德祖書云僕少小好為文章迄于今二十有五年矣然今世作者可略而言也足下高視於上京當此之時人人自握靈虵之珠家家自抱荊山之玉矣吾王於是設天網以該之頓八紘以掩之今悉集茲國矣○今案文選及百三家本握上抱上皆有謂字」 \\n 終賈杜口揚班韜翰「潘尼贈潘岳詩○今案百三家本脫」省陳琳之書翕然愈疾「文士傳云陳琳少有辨才魏武帝以管記室書羽檄多琳所作魏武帝使為書帝時苦風臥省琳之書翕然而起曰善愈吾疾矣又魏志云阮瑀字元瑜嘗制書檄呈太祖太祖風觀書遂差○今案俞本以管七字作命掌書記書檄六字餘同魏志王粲傳言書檄多琳瑀所作裴注引典略亦言琳不言瑀疑有譌誤」 \\n 讀二陸之文恐其卷盡「抱朴子云嵇君道曰每讀二陸之文未嘗不廢書而歎恐其卷盡○今案陳本脫嵇君以下俞本脫不字歎字其字長白繼氏輯抱朴子佚文據意林書鈔御覽引與舊鈔脗合」 \\n 長虞之文意不可及「傅咸別傳云咸少屬文不貴詞人之賦穎川庾純嘗歎曰傅虞之意不可及也○王石華校傳改傅瘦改庾今案俞本同陳本改注晉書」吾獨不與此人同時「漢書司馬相如為子虛賦武帝每讀子虛賦嘆曰吾獨不得與此人同時哉○今案漢書五十七上吾作朕」得見此人死不恨矣「史記曰韓非者韓之諸公子也喜刑名法術之學秦王見非孤濆五蠹之書云嗟乎寡人得見此人與之遊死不恨矣○今案史記老莊申韓列傳及陳俞本同」斯人安在吾欲擢之「嵇康集云康著遊山九吟魏明帝異其文詞問左右曰斯人安在吾欲擢之遂起家為潯陽長○王石華校濕改潯今案陳俞本標目斯作其餘同」妙絕時人「魏文帝與吳季重書云公幹有逸氣但未遒耳至五言詩之善者妙絕時人○王石華校遵改遒今案文選及本鈔論文篇引同百三家本時人作當時」文冠當世「三輔學有俊才與茂陽馬季長同郡曹師梁葛元甫南陽張平子南郡胡伯始安定胡節信等文冠當世○今案陳本同俞本三輔作王輔」淩前邈後「傅玄七謨云陳思王七啟劉氏七華乃淩前而邈後揚清風於儒林○王石華校云改乃今案百三家本傅玄集脫思字乃淩作並陵」難與並驅「抱朴子云友人滕永叔問吾嵇君道何如人余答曰一代偉器也豪摛英觀難與並驅○今案陳俞本脫豪摛句又陳本作稽作勝非也長白繼氏輯抱朴子佚文滕作騰豪摛作摛毫餘同」 \\n ○諫諍二十二 \\n 允若茲嘉言罔攸伏「○今案見書大禹謨」乩于眾捨己從人「○王石華校乩字旁勒今案書大禹謨乩作稽捨作舍陳俞本從大禹謨改」惠迪吉從逆凶惟影響「○今案見書大禹謨」余違汝弼汝無面從退有後言「○今案見書益稷陳本刪余違句」官師相規工執藝事以諫「○今案見書胤征」好問則裕自用則小「○今案見書仲虺之誥」敢有侮聖言逆忠直「○今案見書伊訓陳俞本脫」聖謨洋洋嘉言孔彰「○今案見書伊訓陳俞本脫」 \\n 有言逆于爾心必求諸道有言遜于爾志必求諸非道「○今案書太甲下及陳本爾作汝」無或敢伏小人之箴「○今案書盤庚上及俞本箴上有攸字陳本脫此條」 \\n 相時？？心人由胥顧于箴言其發有佚口「○嚴氏校云案息人即？？心人之盤庚今作憸民孫氏校云胥古作？今案陳本脫此條俞本？？心人作憸民？作胥皆依俗本改耳考說文心部引商書正作冊？心見盤庚上段氏撰異云古文尚書作？？心嚴說合又舊鈔凡胥多作？此其一也至民作人者係唐鈔避太宗諱本鈔多如此」 \\n 實有位之士匡其不及繩■〈？？？心？〉糺謬格其非心「○今案書冏命及陳俞本■〈？？？心？〉作愆糺作糾考■〈？？？心？〉古愆字□」懋乃厚悳交脩不逮「○今案書冏命及陳俞本作厚德悳古德字也」詢茲黃髮則罔所■〈？？？心？ \\n 〉「○今案書秦誓及陳俞本■〈？？？心？〉作愆又陳俞本則罔誤罔無」 \\n 言可？？互行「今案見書皋陶謨陳俞本脫」宅心之訓「○今案書康誥之作知陳本脫此條」先人有言詢于蒭蕘「○今案見毛詩大雅板之篇」以誘掖其君「○今案陳俞本脫」祭仲驟諫而公不聽「○今案陳俞本脫」是用大諫「○今案見詩大雅板之篇又民勞篇」主文而譎諫「○今案見毛詩關雎序陳本脫此條」事君遠而諂近而不諫則尸利「○今案禮記表記及陳本諂作讇惟御覽四百五十一引作鈔合」事君欲諫不欲陳「○今案見禮記表記陳本脫」為人臣下者有諫而無訕有亡而無疾「○今案見禮記陳俞本同」上酌人心「○今案此條疑是上酌民言因上數皆引禮記故也民作人是唐鈔避諱持言字誤心耳且作民言方與諫諍篇義相合陳本脫此條」司諫糺萬人之德勸朋友之道「○今案周禮地官司諫職糺作糾陳本脫此條」保氏掌諫王之惡養國子以道「○今案周禮地官保氏王下無之字陳本脫國子句」死而利國猶或為之「○今案見左傳僖公二十八年」致死以補其■〈門外卦内〉「○今案見左氏成公十六年傳闇即闕字陳本脫此條」聞而藥之「○今案見左傳襄公三十一年陳本脫」臧哀伯諫隱公觀魚其子僖伯諫桓納鼎「○今案左傳是僖伯哀伯諫納鼎此恐誤倒」積善之家必有餘慶「○今案見易坤文言」晉靈公不君趙宣子驟諫不及三進及溜而視之「○今案見左傳宣二年不及作不入又驟諫句在視之句下陳俞本刪不及九字」 \\n 鬻拳諫楚子可謂愛君矣「○今案見左傳莊十九年」子寍以他規「○今案左傳昭十六年規下有我字」苟利社稷以請我說「○今案左氏宣公十三年傳以請作請以」懦而不能強諫宮之奇「○今案見左傳僖二年」諫失常也「○今案見左氏襄公十四年」 \\n 曹羈諫曹君無自敵戎戎眾而無義三諫不從遂去之故君子以為得君臣之義「○今案見公羊莊公二十四年傳陳俞本改注說苑然事同而文不同究非是」 \\n 泄治諫陳靈公遊於夏姬之室使國人聞之猶可使仁人聞之則不可「○今案穀梁傳宣九年遊作通室作家餘同」夫子曰子西諫莊王入之千里之上抑之百代之後「○今案見家語辯政篇陳本脫此條」非申叔時之忠不能建其義非楚莊之賢不能受其訓「○今案家語好生篇第十忠作信建作達非作匪楚莊作莊王餘同陳本脫此條」 \\n 泄冶諫靈公而死夫子非之曰人之多僻無自立辟「○今案見家語子路初見篇第十九陳本脫此條」 \\n 史魚死遺令置其屍牖下靈公弔焉命殯以客位以其不用蘧伯玉退彌子瑕之故孔子聞之曰未有若史魚之死而屍諫忠感其君者也可不謂直乎「○今案家語困誓篇其不用二句微異餘同又本鈔九十二死篇亦引家語此事」季文子能以義正人能克己服義「○今案陳俞本脫此條」 \\n 夫子告子路衣服盛顏色充盈天下其誰以非語女「○嚴氏校之路改子路是也今案家語三恕篇服下有既字誰作孰肯語作告餘同陳俞本脫此條」雖不用憖寘於耳「○今案見國語楚語」止子夕芰薦罷子期妾笄「○今案見國語楚語」 \\n 在輿有旅賁之■〈矢見〉位宁有官師之典倚几有誦訓之諫居寢有暬御之箴事有瞽史之導宴居有師工之誦史不失書矇不失誦以訓御之於是作懿以自儆「○王石華校補在字？字居字今案近本國語楚語及陳俞本導作道懿下增戒字又陳俞本訓御作誦御王氏經義述聞已辨之甚詳又陳本暬作贄」 \\n 楚靈虐白公諫王患之史老對曰若諫君則曰吾左執鬼中右執殤宮凡百箴諫吾聞之「○王石華校處事□□□書改盡今案國語楚語亦然」無拂吾慮「○今案見國語吳語本鈔慮下有為字蓋沿下條誤入也陳俞脫此條」為川者決之使導為人者宣之使言「○今案陳本注國語甚詳」爽曰反其義聽淫曰離其名「○今案陳本脫考國周語下爽上有言字義作信餘同」汝不能救歟「○今見論語八佾篇」陳情白行「○今案見楚辭九章借往日篇」願陳辭而效忠「○今案見聽雨齋本楚辭卷八莊忌哀命篇」願陳忠而無路「○今案見楚辭九章惜誦篇聽雨齋本忠誤志」 \\n 北堂書鈔卷第一百 \\n  \\n 　"}
{"章节": "●北堂書鈔卷第一百一    藝文部七", "正文": "　 \\n ●北堂書鈔卷第一百一藝文部七 \\n 　 \\n  \\n 隋祕書郎虞世南撰南海孔廣陶校註寫書二十三藏書二十四刊校謬誤二十五採求遺逸二十六載書負書二十七賜書二十八廢學二十九 \\n ○寫書二十三 \\n 溫舒截蒲「漢書路溫舒字長君父使牧羊溫舒取澤中蒲截以為牒編用寫書○今案見漢書五十一本鈔九十七引亦同」孫敬編柳「楚國先賢傳云孫敬編柳簡以寫經本晨夜誦習○今案文選注三十八引楚國先賢傳同本鈔好學篇簡篇皆引」薪火寫書「抱朴子云葛洪家貧夜以薪火寫書常乏紙所書皆反覆有字○今案平津館本金陵本抱朴子自敘篇薪作柴所書作每所寫」燃薪寫書「晉中興書范汪燃薪寫書既畢亦遍○今案類聚八十引晉中興書亦遍作亦竟餘同陳俞本改今晉書」為官傭書「觀漢記班超家貧為官傭書○今案文選注三十八引及聚珍本姚輯本同」自伏寫書「桓子新論云高君孟頗知律令自伏寫書著作郎署哀其老欲代之不肯○今案　桓子新論閔友篇據書鈔引同御覽六百十四引脫孟字署字」賃書以養「謝承後漢書陳長次君淵晝則躬耕夜則賃書以養母○今案陳俞本長作常姚輯本汪輯本謝書亦作常餘同」傭書供筆「吳志闞澤字德潤家本農人常傭書以供紙筆○今案吳志卷八本作世唐人傳鈔時改避太宗諱也」公孫寫書自給「謝承後漢書公孫曄傳云曄字春光到大學受尚書寫書自給○今案姚輯本同汪輯謝書大作太餘亦同」李郃賃書自給「李郃別傳云至京師學常以賃書自給○今案御覽四百八十五引李郃別傳脫師字餘同陳俞本誤郤」 \\n ○藏書二十四 \\n 藏筞之府「穆天子傳王東還至王屋之山河平無險四徹中繩先王之所謂筞府郭注曰中繩言皆平直筞府言往古帝王以為藏筞之府所謂藏之名山者也○今案陳俞本王屋作羣玉河作阿平津館本穆天子傳與陳俞同考太史公自序索隱及西山經注皆作河平與影鈔合」 \\n 祕室之府「劉歆七略武帝開獻書之路百年之間書積如丘山故外有太常太史博士之藏內則延閣祕室之府○今案御覽六百十九引七略及俞本祕上有廣內二字陳本亦有廣字餘同」 \\n 太史之祕府道家所貴「張衡與特進書云太史祕府道家所貴衡再得當之竊為幸也○王石華校貧改貴今案百三家本及嚴輯張衡集同陳俞本脫與特四字當字」 \\n 老氏藏室道家蓬萊「華嶠後漢書學者稱東觀為老氏藏室道家蓬萊山○今案汪輯本華書竇融附玄孫章傳同又白帖七十四引華書同」厲山藏於蘭臺歸藏藏於太卜「桓子新論云厲山藏於蘭臺歸藏藏於太卜也○今案問經堂輯本新論厲作連考烈山厲山即連山烈厲連皆一聲之轉耳」壁藏尚書「漢書云秦燔書禁學濟南伏生獨壁藏尚書○今案見漢書藝文志及儒林伏生傳」藏書於壁「孔安國尚書序我先君所藏其家書於屋壁漢室龍興開設學校旁求儒雅以闡大獻○今案南昌本尚書序及陳俞本君所作人用餘同」積聚篇卷於時最多「蜀志向朗字巨達潛心典籍積聚篇卷於時最多○今案見蜀志卷十一」伯喈有書近萬卷「博物志蔡伯喈有書近萬卷末年載數車王粲○今案明吳琯校本稗海本博物志末年上皆有漢字」林宗有書五千卷「郭林宗傳家有書五千餘卷○今案陳俞本作郭太別傳」王修有書數百卷「魏志太祖破南皮王修家穀不滿十斛有書數百卷太祖嘆曰士不妄有名○今案魏志十一王修傳及陳俞本同御覽六百十八引十誤斗又本鈔南皮以下十五字誤大寫今改正」 \\n 張華有書三十乘「文士傳張華窮覽古今嘗徙居有書三十乘○今案御覽六百十二及本鈔載書篇引文士傳同」 \\n ○刊校謬誤二十五 \\n 以陶為陰「劉歆七□古文或誤以典為與以陶為陰如此類多○今案玉函山房輯本七略脫此條」以魚為魯「抱朴子云書三寫以魚為魯以帝為■〈雨？市〉○今案近本抱朴子遐覽篇帝作虛平津館孫校云意林引作帝又長白繼氏重定本附校記云書鈔一百一御覽六百十八引亦作帝」 \\n 孔子反魯「漢書禮樂志周道既缺雅頌相錯孔子論而定之曰吾自衞反魯然後樂正雅頌各得其所○今案漢書卷廿二既作始曰上有故字」卜商反衞「孔子家語卜商字子夏嘗反衞見讀史者云晉師伐秦三豕渡河子夏曰非也己亥耳讀史者問諸晉史果己亥也於是衞人以子夏為聖也○今案家語弟子解及陳俞本反作返兩讀史下有志字餘同」 \\n 校書麟閣「漢書楊雄校書麟閣之上○今案陳本同考漢書八十七楊雄傳麟閣作天祿閣」校書天祿「揚雄集序云雄字子雲蜀都人王莽篡位雄為中散大夫常校書天祿閣○今案陳俞本脫子雲七字百三家本子雲集脫中散二字」張霸春秋減為二十言「東觀漢記張霸字伯饒以樊儵刪嚴氏公羊春秋猶多繁詞乃減為二十萬言更名張氏之學○今案聚珍本姚輯本東觀記及俞本饒下有少字餘同陳本以樊作少就樊刪作受乃作及」 \\n 桓榮以尚書省成十萬言「范曄後漢書桓榮以尚書入受顯宗為二十三萬言郁後復刪省定成十萬言由是有桓君大小之學○今案陳俞本十萬作十三萬標目榮字改作郁考范書六十七桓榮傳與陳俞同惟本鈔九十六儒術篇引作十萬」 \\n 崇七經刪百氏「劉楨魯都賦若乃考王道之去就覽萬代之興衰發龍圖於金縢啟洛典乎石扉崇七經之旨義刪百氏之乖違○今案俞本同本鈔九十六圖篇引石扉以上四句王作皇餘同陳本洛典改麟史石扉改華匱非也百三字本劉楨集脫此條」 \\n 芟煩亂剪浮辭「孔安國尚書序云芟夷煩亂剪截浮詞謹案芟除夷滅截絕也煩文亂句則除之浮偽虛詞則截絕○今案陳本無注俞本脫夷滅二字」刊定誤謬「蜀志向期字巨達年逾八十猶手自校書刊定謬誤○今案蜀志卷十一逾作踰」覆校錯誤「荀勗讓樂事表云臣掌著作又知秘書今覈校錯誤十萬餘卷書不可倉卒復兼他職必有頓者也○今案百三家本荀勗集同」刪除繁重甚有條貫「晉中興書李充為大著作郎時典籍混亂充刪除繁重甚有條貫○今案亦見今晉書九十二李充傳繁作煩餘同考御覽二百三十四引晉中興書亦作煩著作下無郎字無條貫句餘同」 \\n ○採求遺逸二十六 \\n 開獻書路「劉歆七略云漢武帝開獻書之路一年之間書集如山○今案陳本及御覽六百十九引本鈔藏書類引劉歆七略書集句皆作書積如丘山」詔求亡失「論衡云令詔求亡失購募以金諸子存焉煥炳郁郁莫盛如斯○今案見論衡佚文篇」採逸禮於殘竹聽遺詩乎達路「劉楨魯都賦採逸禮於殘竹聽遺詩乎達路覽國俗之盛衰求羣士之德素○今案俞本達作逵餘同陳本脫國俗二句百三本劉楨集脫此條」集天下遺書「漢武故事淮南王安好學集天下遺書招天下之術士○今案陳本天下作南方俞本作四方」求遺書於天下「漢書云成帝河平三年遣謁者陳農求遺書於天下○今案陳俞本遣作使考漢書藝文志亦作使謁者然無河平句惟漢書成帝紀有此文無遺字謁者下有使使二字」 \\n 壞孔子宅得古文經傳「漢書魯恭王壞孔子舊宅於其壁中得古文經傳○今案書景十三王傳同」開魏王冢得穆天子傳「汲郡民開魏襄王冢得穆天子傳○今案俞本同陳本刪汲郡民三字開上增入漢書魯三字」河西得漆書「東觀漢記杜林於河西得漆書古文尚書○今案御覽六百十九引及聚珍本東觀記同姚輯本脫」汲縣得尚書「王隱晉書云初太康元年汲縣盜發魏王釐冢得竹書漆字○今案陳俞本脫釐字」 \\n ○載書負書二十七 \\n 墨子載書「墨子南遊衞載書甚多弦唐子怪之墨子曰昔周公朝讀百篇吾安敢此○今案墨子貴義篇及本鈔九十七好學篇九十八讀書篇引同御覽六百十九引弦強」 \\n 王壽負書「韓子王壽負書而行道逢徐憑於周塗謂曰事者為也為生於時知時者無常事書者言也言生於知知言者不藏書於是壽焚其書○今案近本韓子喻老篇道逢作見憑作馮謂曰作馮曰又知時句知言句脫時字言字餘同」 \\n 蔡邕載書三十乘「博物志云蔡邕末年載書三十乘與王粲○今案陳俞本三十乘作數車考明吳琯校本稗海本博物志皆與陳俞同本鈔藏書篇引數車作數乘亦無言三十乘者疑此三字係從下條誤入」 \\n 張華有舊書三十乘「文士傳云張華嘗徙居有書三十乘○今案本鈔藏書篇及御覽六百十二引同」負書擔橐「史記蘇秦上書十上而說不行去秦而歸負書擔橐形容枯槁○今案史記無此文惟見戰國策」抱符子而趨「符子云朗家楚朗棄千金之劍抱符子而趨曰夫千金利劍剖割之所存焉符子之書大道之所居焉○今案抱符當作抱朴本鈔一百廿二劍篇引可證也御覽三百四十四引符朗子一條趨曰下有云何夫子棄大而存小乎符朗不應二句此條有脫漏故文義不完」 \\n 負周官不捨「車頻秦書曰太常居呈母家雖流移寒苦常自負周官終不敢捨○今案陳俞本頻作胤居下刪呈母二字寒苦作苦寒考秦書三卷為秦馮翊車頻撰」 \\n ○賜書二十八 \\n 家有賜書「後漢書班彪字叔皮幼與從兄嗣伯共遊太學家有賜書好古之士自方至也○今案陳本脫字叔皮三字餘同考范書班彪傳無此文惟見漢書一百二敘傳」 \\n 賜祕閣書「續晉陽秋太元三年詔賜會稽王秘閣書八千卷○今案陳本同」香孟子「東觀漢記章帝賜黃香淮南孟子各一通○今案聚珍本姚輯本東觀記黃香傳同」以韓子賜太子「晉中興書宗任刑法以韓子賜太子悅也○今案陳俞本刪悅也二字」 \\n 詔與一千卷「義熙起居注云何無忌見秘閣中書勝俗悉求賜副詔與一千卷○今案陳俞本見作在無中書五字副作秘書」送一車與之「王隱晉書皇求謐表從武帝借書上送一車與之○今案御覽三百八十六引王晉書同」賜秘書之副「漢書班游以受詔進讀羣書上器其能賜以秘書之副詩書○今案陳俞本無詩書二字餘同考漢書敘傳游作斿副下有時書不布句則舊鈔詩字乃時字之譌且有脫字也本鈔九十八讀書篇引亦作班斿」 \\n 賜書四千卷「蔡琰別傳琰謂曹操曰亡父賜書四千許卷○今案范書蔡琰傳同」 \\n ○廢學二十九 \\n 仲尼沒而微言絕「漢書仲尼沒而微言絕七十弟子終而大義乖○今案見漢書藝文志」學校不脩「毛詩子衿剌學校廢也世亂則學校不脩焉○今案釋文云定本無校字陳俞本改引毛詩譜」經籍道息「孔安國尚書序定五十八篇既畢會國有巫蠱事經籍道息用不復以聞○今案近本書序同」圖籍散亂「史記云周既廢秦焚詩書故明堂石室金匱玉板圖籍散亂○今案史記太史公自序板作版無既字」藏詩書者燒之「史記秦始皇二十年令天下敢藏詩書百家語悉詣守尉焚之○今案史記始皇本紀二十年作三十四年陳本據近本史記改」有偶語者棄市「史記秦始皇令天下偶語詩書者棄市以古非今者族之○今案史記始皇本紀同」賢儒皆終「古文奇字云秦政拜名儒生凡七百人為郎種瓜驪山下硎谷中溫處使人上書曰瓜冬有實詔下博士諸生說之皆使往視之而為伏機諸賢儒方相難因發機從上投之以土皆壓谷中○今案本鈔實誤寶據書鈔一百五十七坑篇引古文奇字一條訂正」 \\n 博士倚席「典略云樊淮字幼子為郎中令時學者少乃上疏曰今學約少遠方尤甚博士倚席不講太學多治產業○今案俞本幼子作幼陵餘同類聚五十五引典略無字幼子三字及時學句尤作又餘同陳本脫此條」 \\n 北堂書鈔卷第一百一 \\n  \\n 　"}
{"章节": "●北堂書鈔卷第一百二    藝文部八", "正文": "　 \\n ●北堂書鈔卷第一百二藝文部八 \\n 　 \\n  \\n 隋祕書郎虞世南撰南海孔廣陶校註詩三十賦三十一頌三十二　箴三十三連珠三十四碑三十五誄三十六　哀辭三十七弔文三十八 \\n ○詩三十 \\n 一言以蔽之「論語詩三百一言以蔽之曰思無邪○今案見論語為政篇」六德之本「周禮小？職云以六德為之本鄭注所教必有智聖仁義中和之道然後可教以樂歌○今案春官小？無此文惟太師注有之聖仁作仁聖中作忠」天地之心君德之祖「詩含神霧云孔子曰詩者天地之心君德之祖百福之宗萬物之戶○今案類聚五十御覽六百九引含神霧皆脫孔子曰三字」是謂四始「毛詩序詩有六義焉一曰風二曰賦三曰比四曰興五曰雅六曰頌○今案毛詩關睢序四始與六義不同此條標目言四始與小注言六義不相比附疑分二條」移風俗「毛詩序云移風俗謹案移風俗者轉徙之名也君化曰風民習曰俗用今善教移昔惡風使民欽習成性○今案見毛詩關睢序謹案以下是虞永興語」合韶武「史記古詩三千餘篇孔子刪取三百五篇皆絃歌以合韶武之音○今案見史記孔子世家」發言為詩「毛詩序在心為志發言為詩謹案慮蘊懷抱則謂之志言著篇間方名為詩○今案見詩關睢序謹案以下是虞永興語」在事為詩「春秋題辭在事為詩未發為謀恬淡為心思慮為志○今案類聚五十六引說題辭上一句御六百九引全同」詩者志之所之「詩序詩者志之所之也謹按詩者四始之惣也所之者心志所在見之於話辭之適也詩人志有所感必先冥記於心然後之適於言辭也○今案毛詩關睢序同謹案以下是虞永興引申語」 \\n 詩者古之歌章「荀勗云詩者古之歌章○今案御覽五百八十六引顏延之庭誥采荀爽語朂字疑誤」詩言志「摯虞文章流別論詩言志歌詠言○王石華校贄改摯今案御覽五百八十六引流別論同」詩緣情「陸機賦詩緣情而綺靡賦體物而瀏亮○今案文選同」稱詩喻志「漢書藝文志古者諸侯卿大夫交接鄰國以微言相感當揖□之必稱詩以喻其志蓋以別賢不肖而觀盛衰故也○今案漢志詩賦家衰故也作衰焉餘同」作詩諷諫「漢書韋賢傅其先韋孟家本彭城屬為楚元王傅及孫王戊戊荒不遵道孟作詩諷諫○今案漢書七十三無屬字」祈招之詩「春秋云穆王欲肆其心祭公謀父作祈招之詩以止王心王是以獲沒於祇宮○今案見左傳昭十二年傳」宣布之詩「漢書云益州剌史王襄欲宣風化聞王褒有俊才使作中和樂職宣布之詩選好事者依鹿鳴之聲歌之○今案漢書六十四下王褎傳才作材歌上有習而二字餘同」彈琴歌南風「禮記云舜彈五弦之琴以歌南風○今案禮記樂記云舜作」雨雪歌黃竹「穆天子傳天子至于黃竹大寒北風雨雪有凍死者天子作黃竹三章以哀民也○今案陳本平津館輯本皆脫至于黃竹句類聚五十六引與舊鈔同」能為七言乃得上坐「漢武帝元封三年作柏梁臺詔羣臣二千石有能為七言乃得上坐○今案陳本作漢武則傳封二作鼎三作柏作春起柏餘同」 \\n ○賦三十一 \\n 敷布其義「釋名云賦敷也敷布其義謂之賦○今案見畢校本釋典藝篇」古詩之流「摯虞文章流別論云賦者敷陳之稱古詩之流○今案御覽五百八十七引流別論同」以情義為主以事類為佐「摯虞論古之為賦以情義為主以事類為佐今之賦以事形為本以正義為助○今案陳本百三家本摯虞集及類聚五十六引正義作義正」陶神知摛理表微「曹植玄暢賦序云是以孔老異旨楊殊議聊作斯賦名曰玄暢以陶神知機摛理表微○今案陳本刪俞本脫庶以二字百三家本曹植集無陶神二句」控引天地古今「司馬相如為上林賦控引天地錯綜古今○今案此見御覽五百八十七引西京記本鈔誤上條注中今移正陳本俞本脫」苞括宇宙揔覽人物「司馬相如言賦家之心苞括宇宙揔覽人物斯乃得之於內不可得而傅也○今案見御覽五百八十七引西京記陳本乃注十六國春秋非也此亦因檢御覽上三事皆十六國春秋而西京雜記在下禹謨未及細分故有此誤」 \\n 大者古詩同義小者辨麗可喜「漢書上令王褎與張子僑等待詔所幸宮館輒為頌議者以為不急上曰辭賦大者與古詩同義小者辨麗可喜譬如女工有綺縠音樂有鄭衞今世猶以此誤悅耳目賦辭比之尚有仁義風喻賢於倡優傅奕遠矣○今案漢書六十四下娛作虞喻作諭餘同」 \\n 可以為大夫「漢書藝文志登高能賦下筆成章可以為大夫言感物造耑材知深美可與圖事故可以為大夫也○今案漢書卷三十無下筆句餘同」能讀千賦則善之矣「桓子新論余少好文見楊子雲賦頌欲從學子雲曰能讀千賦則善之矣○今案嚴輯桓子新論道賦篇同陳本及類聚五十六引善下有為子又意林卷三文選陸士衡文賦注引善句作則善賦」 \\n 上每有感輒使皋賦之「漢書枚皋傳云皋從行幸上每有感使皋賦之為文捷受輒成故賦多矣○今案漢書五十一捷作疾本篇下文亦引作捷」奇獸異物命相如賦「漢武故事上好辭賦每所行幸及奇獸異物輒命相如等賦之○今案御覽八十八引漢武故事同」每上甘泉詔子雲作賦「桓子新論成帝趙昭儀方大幸每上甘泉詔使揚子雲作賦為之卒暴倦臥夢五臟出以手內之及覺大小氣病發一年而死○王石華校常改帝今案嚴輯全後漢文卷十四小作少餘同亦見類聚五十六意林卷三」 \\n 登陽雲臺命大夫造賦「宋玉小言賦序云楚王既登陽雲之臺命諸大夫景差唐勒宋玉並造大言賦而玉受賞又曰能為小言賦者賞之雲夢之田玉賦卒成乃賜玉田○今案張燮漢魏七十二家本宋玉集賞之作賜之餘同御覽五百八十七引作大言賦序作雲陽餘同考本篇下文亦引作小言賦序證之七十二家本皆合則御覽誤矣」 \\n 銅雀臺成命諸子為賦「魏志銅雀臺成太祖命諸子為賦陳思王援筆立成○今案見魏志十」九尚書給筆札「漢書司馬相如為天子遊獵賦上令尚書給筆札○今案書五十七上同亦見本鈔札篇」門庭著紙筆「臧榮緒晉書左思會妹芬入宮移家京師作三都賦搆思十稔門庭藩溷皆著紙筆而世人未之重司空張華見而嗟咨貴豪競相傳寫焉○今案文選三都賦注引臧晉書脫會妹九字世人七字嗟咨作咨嗟餘同」 \\n 各賦一物然後乃坐「文士傳張儼張純朱異俱童少往見朱璩欲試之曰其為吾各賦一物然後乃坐儼賦犬純賦蓆異賦弩三人各隨所見賦成然後乃坐○王石華校誡改試今案陳俞本同說郛本文士傳璩作據又脫犬蓆二句及賦成以下」 \\n 梁翰操紙慨然而賦「潘岳秋興賦序於是染翰操紙慨然而賦于時秋也故以秋命篇○今案文選秋興賦序同」搆思十年「臧晉書左思字太冲作三都賦搆思十年世人未重張華見之嗟歎人競傳寫之○今案詳本篇上文」不出戶牖「王隱晉書左思父雍起卑吏晉武以為能擢為殿中侍御史思少學鍾繇書鼓琴皆不成雍曰思不及我少也思乃發憤造齊都賦一年不出戶牖○今案陳俞本有增改」用思大道「後漢桓譚字君山非毀諸儒年七十補六安郡丞感而作賦因思大道遂發病哀平時位不過郎○今案陳俞本脫哀平句本鈔歎賞篇桓譚絕才一條有此語考汪輯本姚輯本謝書補字作出為亦脫末句餘同」 \\n 少氣而死「桓子新論楊子雲上其甘泉賦子雲為之倦而臥夢其五臟出於地以手收之及覺大小氣病一年而死○今案本篇上文引收作內餘同」為賦立成「文士傳劉楨在□地坐廚人進瓜楨為賦立□○顧氏校曹在改在曹今案百三家本劉楨集御覽六百引文士傳同」於坐立□「文士□□尼曾與□僚飲主人有流離使客賦之尼於坐立成○今案類聚五十六引文士傳同陳俞本作琉璃說郛本文士傳作瑠璃御覽六百引又作琉璃盃」受詔輒成「漢書枚皋從行幸每有感輒使皋賦之為文捷受詔輒成故賦多也○今案詳本篇上文」下筆即成「魏志銅雀臺成太祖命諸子為賦陳思王援筆立成○今案此注已見本篇上文命諸子為賦一條但此小注是援筆立成標目是下筆即成似不相應疑為二條」文無加點「禰衡製鸚鵡賦攬筆而作文無加點○今案攬筆句見范書本傳又文選禰正平鸚鵡賦序有文不加點一句」甘泉書壁「桓子新論吾少時為奉車郎孝成帝出祠甘泉河東見部先置華陰集靈官武帝所造門曰望仙殿曰存仙欲書壁為之賦以頌美二仙之行桓譚仙賦序余少時為郎孝成帝出祠甘泉河東見部先置華陰集靈宮余戶此焉竊有樂高眇之志即書壁為小賦○嚴氏校仙賦序部改郊戶改居顧氏覆校將郊居二字旁勒并云案部是郊非又孝郎改郎孝詞改祠今案嚴輯桓子新論道篇及桓譚仙賦序據書金鈔未改本引頌下無美字戶此改居此餘同蓋嚴校書鈔初亦從作郊之說後輯全後漢文則改從顧千里之說惟居字不肎改耳陳俞本及問經堂本更多譌脫」 \\n 臨渦題鞭「魏文帝臨渦賦序云從上拜墳墓乘馬導渦水相佯高樹之下駐馬題鞭為臨滑賦○顧氏校過改渦今案御覽五百八十七引此序導渦水誤作過水餘同百三家本魏文集導作遵題作書」 \\n 賦成奏之天子異焉「漢書成帝趙昭儀大幸每上甘泉常從在屬車間豹尾中揚雄聊盛言車騎之眾又言屏玉女卻宓妃以微戒齋肅之事賦成奏之天子異焉○今案漢書八十七上常下有法字餘同御覽五百八十七引以微句作以懲齋肅之事」 \\n 少而好賦「揚子法言云或問吾子少而好賦曰然童子雕蟲篆刻俄而曰壯夫不為也○今案見秦氏石研齋本法言卷二」九歲能賦「東觀記云班固九歲能作賦頌每行幸巡狩輒獻上賦頌○今案類聚五十六引及姚輯本脫幸字上字聚珍本東觀記能作作能屬文詞詩賦餘與類聚同」大言受賞小言賜田「宋玉小言賦序云楚襄王既登雲陽之臺命諸大夫景差唐勒宋玉等並造大言賦卒而玉受賞並見上○今案詳本篇上文」文木贈馬「西京雜記云魯恭王得文木一株伐以為器意氣甚玩之中山王遂為賦魯恭王大悅贈馬二疋○今案陳本及漢魏叢書本學津討源本西京雜記株作枚意下無氣字贈下有駿字」 \\n 投壺賜絹「魏略云邯鄲湻作投壺賦奏之帝以為工賜絹千疋○今案類聚五十六引魏略絹作帛千作十」賈誼升堂相如入室「漢書藝文志云如孔氏之門用?升堂相如入室二君之能也○今案二君句乃虞永興引申語近本漢志門下有人字王氏讀書雜志厯引類聚御覽及本鈔以正俗本漢書增入人字之謬」 \\n 試以擲地作金石聲「世說云孫興公作天台山賦成以示范榮期卿試以擲地要作金石聲○顧氏校入改擲今案見惜陰軒本世說政事篇類聚五十六引卿上有云字擲下有置字餘同」 \\n ○頌三十二 \\n 頌者美盛德之形容「毛詩序頌者美盛德之形容以其成功告於神明者也○今案見毛詩關睢序」太平而作「詩含神霧云頌者王道太平成功立而作也○今案成功句有誤陳俞本及玉函山房輯本皆作功成治定而作也」治定而興「文章流別論古者帝明王功成治定而頌聲興於是史錄其篇工歌其章奏於宗廟告於神明○今案類聚五十六引流別論脫史錄四字御覽五百八十八引同」直而不倨曲而不屈「春秋云季札觀風為之歌頌曰直而不倨曲而不屈邇而不偪遠而不攜遷而不淫復而不厭哀而不愁樂而不荒用而不匱廣而不宣施而不費取而不貪處而不？？互行而不流○顧氏校成改季長改哀今案左傳襄廿九年觀風作觀樂」 \\n 穆如清風「毛詩韓奕篇云○今案韓奕無此句陳俞本改注烝民」文比珠玉「論衡永平中神雀集孝明詔上神雀頌百官上頌文比瓦石唯班固賈逵傅毅楊終侯諷等頌文比珠玉○王石華校雄改終今案論衡佚文篇及本鈔歎賞篇引皆作終」頌其功伐「東觀漢記馬防征西羗上喜防功令史官作頌頌其功伐○今案聚珍本東觀記十二喜作嘉姚輯本與原鈔同」思感舊德「范曄後漢書靈帝思感舊德乃圖畫胡廣及太尉黃瓊於省內令蔡邕為其頌○今案范書七十四胡廣傳令作詔餘同」圖畫頌之「漢書趙充國以功德與霍光等列畫未央宮成帝思將帥臣追美充國乃召黃門郎楊雄按充國圖畫而頌之○今案漢書六十九按充作即充餘同」刊石頌之「謝承後漢書法真名可得而聞身不可得而見逃名而名我隨避名而名我追可謂百世之師矣乃刊石頌之號玄德先生○嚴氏校我隨上補名字今案姚輯本汪輯本謝書法真傳脫此條陳俞本改注范書」 \\n 刊葉著文「曹植楊柳頌序云友人楊德祖庭中有一柳樹刊其枝葉故著斯文○王石華校以小注脫刊字遂改樹為刊亦非今案百三家本曹植集及陳俞本脫楊字」 \\n 為龍馬頌其文甚麗「魯國先賢傳云黃伯仁不知何縣人安順之世為龍馬頌其文甚麗○今案陳俞本縣作許無安順句御覽三百五十八引魯國先賢志脫何縣二句及甚麗句」 \\n 上西巡頌辭甚典美「范曄後漢書肅宗始脩古禮巡狩方岳崔駰上西巡狩頌以漢德辭甚典美○今案范書八十二崔駰傳西作四章懷注云俗本四作西誤」為頌賜帛「漢書上命王褎等待詔從遊獵所幸宮館輒為歌頌第其上下以賜之帛○今案漢書王褎傳遊作放賜之作差賜餘同王氏讀書雜志引舊鈔遊獵二字以正近本漢書放獵之誤」 \\n 上頌賜金「魏志黃初二年龍見鄴西漳水中王褎上頌賜黃金十斤○王石華校改褒作袞今案魏志及御覽五百八十八引與原鈔同陳俞本改引魏略又改褒為袞非也石華從之何耶」 \\n ○箴三十三 \\n 虞箴「春秋云虞人之箴曰芒芒禹迹畫為九州經啟九道民有寢室獸有茂草各有攸居德故不撓○今案左氏襄四年傳及陳俞本室作廟故作用」夏箴「周書夏箴云天有四殃水旱飢荒非務積聚何以備糧○今案陳俞本刪周書二字非也考周書文傳解二十五引夏箴糧作之餘同」外戚箴「范曄後漢書崔琦字子瑋梁冀行多不軌琦乃引古今成敗以戒冀冀不能受乃作外戚箴○今案范書及御覽五百八十八引同」百官箴「春秋云昔辛甲之為太史命官箴王闕○今案襄公四年傳命下有百官二字陳本注左傳」防微測顯文麗旨深「潘岳答摯虞新婚箴云君子過慮爰獻明箴防微測隱文麗旨深○今案百三家本潘岳集隱作顯餘同陳俞本亦作顯惟脫答摯虞三字及君子以下」崔氏累世彌縫胡公次其首目「摯虞文章流別論云揚雄依虞箴作十二州十二官箴而傳於世不具九官崔氏累世彌縫其闕胡公又以次其首目而為之解署曰百官箴○今案百三家本摯虞集及俞本同陳本州誤洲」 \\n ○連珠三十四 \\n 厯厯如貫珠「傅玄擬連珠序欲使厯如貫珠易省而可悅故謂之連珠○嚴氏校者改省今案類聚五十七御覽五百九十引及百三家本傅玄集省皆作覩餘同」 \\n 興於章世之世「又傅玄序所謂連珠者興於漢章帝之世班固賈逵傅毅三子受作之○嚴氏校補詔字今案百三家本傅玄集及類聚五十七引同」必假喻以達旨「又傅玄序其文體辭麗而言約不指說事情必假喻以達其旨○今案百三家本傅玄集同」辭麗而言約「又傅玄序其文體辭麗而言約不指說事情○今案詳上條」 \\n 易省而可悅「傅玄序所謂連珠者欲使厯厯如貫珠易省而可悅謂之連珠○嚴氏校者改省而今案詳上條」 \\n ○碑三十五 \\n 刻石立祠「魏志賈逵死豫州吏民追思之為刻石立祠青龍中帝東征入逵祠詔曰昨過項見賈逵碑像念之愴然○今案魏志十五賈逵傳同陳俞本過項作過豫州」 \\n 建碑刻銘「陳實別傳實卒海內赴者三萬人蔡邕建碑刻銘諡云文範先生○今案文選注三十八引陳實別傳脫赴者句及文範句范書萬下有餘字建碑句作共刊石立碑」 \\n 樹碑頌德「東觀漢記竇章從母初入掖庭為貴人早卒帝追思之詔史官樹碑頌德帝自為之辭○今案聚珍本東觀記及陳俞本從母作女初入作選餘同姚輯本脫御覽五百八十九引從母作女初上有順帝二字帝自作章自范書竇章傳亦作章自為之辭」 \\n 臣小述功「釋名碑被也此本葬時所設也施鹿盧以繩被其上引以下棺臣子述君父之功美以書其上後人因以為名焉○王石華校云案陳俞本葬時誤王莽時今案畢本釋名釋典藝篇述上有追字因下無以為名三字餘同御覽五百八十九引後人句脫以字名字又陳俞本脫以為名三字皆不影鈔之完好也」 \\n 銘紀功德「齊道記瑯琊城始皇東遊玉此立碑銘紀秦功德云是李斯所刻○今案御覽五百八十九引齊道記同」述德紀功「李充起居戒云古之為碑者蓋以述德紀功歸於竇錄也○今案陳俞本同」述詠功德「袁萬年書云夫碑銘以述詠功德流美千○今案陳俞本同」披文相質「陸機文賦碑披文而相質誄纏綿而悽愴○今案陳俞本刪下句文選上句而字亦作以餘同」絕妙好辭「世說云魏武帝過曹娥碑下楊修從見碑背上題云黃絹幼婦外孫齏曰黃絹色絲於字為絕幼婦少女於字為妙外孫女子於字為好齏臼受辛於字為辭所謂絕妙好辭○王石華校齊改齏今案惜陰軒本世說新作？？？韭？與陳本同御覽五百八十九引作齏」 \\n 建碑於門「虞氏家記虞譚為臨虞令值亂逆之世先郡率義既守封疆澤洽黎庶故民沈尹等共建碑於門○今案陳俞本脫為臨四字先郡三字及守上既字餘同」立碑為墓「文章流別論古銘於宗廟之碑後世立碑於墓顯之衢路其設之所載者銘也○今案陳俞本百三家本摯虞集古銘於作古有無設之二字餘同御覽五百九十引上古之銘銘於宗廟之碑二句」 \\n 著碑江上「王隱晉書陶偘薨參佐置石二碑立廟像於武昌西江上○今案參佐二字從下條誤入也陳俞本參佐作帝為又石下無二字餘同今晉書失載」立碑峴山「襄陽記羊公好上□□參佐為立碑峴山○今案參佐上舊鈔有偘薨二字蓋沿上條誤入也陳俞本皆刪此句又案襄陽記說羊公峴山碑有二此立峴山上乃參佐代立下文有沈山下則是羊公自序其平吳之動萬不可混合陳俞併為一條誤甚」 \\n 民共立碑「陳留耆舊傳王業字子香荊州剌史有德政卒於枝江有二白虎共衞其墓民共立碑號曰枝江白虎墓○王石華校虎名改虎墓今案御覽八百九十二引陳留耆舊記香作春二白作三百共衞作宿衞」 \\n 參佐立碑「荊州圖記云羊叔子與鄒潤甫嘗登峴山遠望後參佐為立碑著故處百姓每行望碑莫不悲感因名為墮淚碑○今案御覽五百八十九引荊州圖記著故下有望字餘同陳俞本此句作在其望處」 \\n 翠碑表墳「曹毗郄公墓詩青松羅前隧翠碑表高墳玉顏無餘映蕙風有遺熏○今案俞本同陳本羅字空一格前隧改勁節」石碑生金「王隱晉書述石瑞記陳國項逵石碑生金○今案陳俞本脫述字御覽八百一十引王晉書脫瑞記一句」曹仁記水溢「盛弘之荊州記平魯城南有曹仁記漢水溢碑○今案陳俞本脫平字溢碑下將下條小注杜元凱十二字增入併為一條」杜預書伐吳「盛弘之荊州記平魯城南有曹仁記平魯城碑杜元凱因其伐吳事書於碑上○今案陳俞本刪城碑以上餘併入上條」湖水加上「徐州記云徐州取徐山為名故溫伯大彭國春秋時為宋邑有秦始皇碑水至加上三尺文見東北頃石長丈八尺厚三尺八寸一行十二字也○今案陳本脫故溫六字文見五字及一行句俞本故作古見上脫文字餘同」 \\n 沈峴山下「襄陽記杜元凱好身後名乃作二碑敘其平吳勳一沈峴山下一沈萬山下迄今出之○今案陳俞本及晉書皆作一沈萬山下一立峴山上惟文選求立太宰碑表注引襄陽記與舊鈔脗合可知一一碑皆沈足訂唐修晉書之誤」 \\n 蔡邕自丹「後漢書蔡邕傅以經籍去聖久文字多謬奏求正定六經文字靈帝許之邕乃自書丹於碑使工鐫刻石立之於太學○今案俞本同陳本及范書九十下書丹作書丹」 \\n 鍾公題年月「述征記華岳三廟前立碑段煨所刻其文弘農張昶所造仍自書之公題年月二十餘字○今案陳俞本同」立碑思賢「豫章記徐孺子墓在南郡永安中太守夏侯嵩於墓邊立思賢碑今存○顧氏校邊上補墓字今案御覽九百五十三事文類聚前集五十八引豫章記南郡作郡南無永安中三字墓邊作碑邊餘同陳俞本徐孺子誤作孫子」 \\n 望碑墮淚「見上○王石華校補淚字今案見本篇上參佐立碑條下引荊州圖記」西戎拜之「晉諸公贊司馬駿鎮西戎既葬每見碑贊無不悲泣○今案陳俞本悲作涕本鈔三十五遺愛篇引王晉書載此事西戎作西土考世說新語上之上引晉諸公贊西戎作西士餘亦大同小異」 \\n 百姓悲感「見上○今案詳本篇上文參佐立碑條下」有道無媿「後漢書郭太傳蔡邕云吾為碑銘多矣皆有慙德唯郭有道無媿色耳○顧氏校補有字德字今案范書同」 \\n 文肅不虛「會稽典錄云虞歆字文肅厯郡守節操高厲魏曹植為東阿王東阿先有三十碑銘多非實植皆毀除之以歆碑不虛獨全焉○顧氏校自改字海改阿毀皆改皆毀今案陳俞本同高士奇續編珠卷一引會稽典錄節操五字作有操二字餘同」 \\n 邗石既精書亦甚工「述征記云曹真祠堂在北邙山刊石既精書亦甚工○今案陳俞本同」文既綺藻器亦絕妙「晉中興書戴逵字安道揔角時以鷄汁溲白瓦屑作鄭玄碑文手自刊字文既綺藻器亦絕妙○今案御覽三百八十四引晉中興書刊作刻餘同陳本藻誤操」鄧潁川讀碑改字「魏書鄧艾字士載至潁川讀陳實碑文言為世範行為世則艾遂自改名為範字士則後宗族有與同者故改焉○今案魏志廿八鄧艾傳世作士陳俞本皆改魏志」刊其碑陰「盛弘之荊州記冠軍縣有張詹墓七世孝廉刻其碑背曰白揪之棺易朽之裳銅鐵不入瓦器不藏嗟爾後人幸勿我傷○今案御覽五百八十九引盛荊州記爾作夫我作見陳俞本亦作見詹作唐」 \\n ○誄三十六 \\n 誄「說苑云柳下惠死人將誄之妻曰將述夫子之德二三子不若妾之知為誄曰夫子之不伐夫子之不謁諡宜為惠弟子聞而從之○今案近本說苑脫此文陳俞本謁誤竭妾之知誤妄之如考御覽五百九十六引列女傳非不若余知即不若妾之知也以列女傳借證說苑益覺陳俞之謬矣」 \\n 述行「東觀漢記平原王葬鄧太后悲傷命史官述其行迹為作傳誄藏于王府○王石華校後改后今案聚珍本姚輯本東觀記同」喪紀能誄「毛萇傳定之方中篇喪紀能誄○今案南昌本同」累事稱之「禮記曾子問賤不誄貴幼不誄長禮也唯天子稱天以誄之諸侯相誄非禮也○今案南昌本同」哀公誄孔丘「禮記檀弓魯哀公誄孔丘曰天不憖遺耆老莫相予位焉哀哉尼父○今案近本檀弓上篇及陳本俞本無憖字」世祖吳漢「東觀漢記杜篤字季雅與美陽令交遊數從請託不諧頗相恨令怒收篤送京師會大司馬吳漢薨世祖詔諸儒誄之篤於獄中為誄辭最高○今案聚珍本東觀記及本鈔一百歎賞篇引同姚輯本脫字季雅三字陳俞本雅誤唯」 \\n 公遂誄之「禮記檀弓縣縣賁父御馬驚敗績父曰他曰不敗績而今敗績是無勇也遂死之御人浴馬有流矢在白肉公曰非其罪也遂誄之士之有誄自此始也○王石華校公下補曰字罪下補也字今案南昌本禮記同」 \\n 上自為誄「漢武故事云公孫弘薨上聞而悲之乃改殯之上自誄之○今案古今海本漢武故事上聞句上有以尸諫三字」貴賤操筆三十餘人「晉中興書郄超死之日貴賤操筆為誄者三十餘人其為物所宗如此○今案御覽五百九十六引晉中興書三十作四十餘同陳俞本改注今晉書」章章殊興句句感切「曹植答明帝詔云奉詔見聖恩所作故平原公主誄文義相扶章章殊興句句感切○今案陳俞本百三家本曹植集皆脫見聖恩三字御覽五百九十六引恩作思」古今莫比一時所推「王隱晉書潘岳善屬文哀誄之妙古今莫比一時所推○今案陳本屬下無文字今晉書潘岳傳只有善為哀誄之文一句」 \\n ○哀辭三十七 \\n 誄之流「摯虞文章流別論云哀辭者誄之流○今案御覽五百九十六引流別論同」哀為主「文章流別論哀辭者以哀痛為主而綠以歎惜之辭○今案陳本俞本惜作心百三家本摯虞集惜作息」施於童夭「文章流別論哀辭者崔瑗蘇順馬融張叔等為之卒以施之於童殤夭折不以壽終者也○王石華校犮改夭今案陳俞本百三家本摯虞集皆脫張叔二字」緣以歎惜「文章流別論哀辭者哀痛為主而緣以歎惜之辭○今案詳本篇上文」 \\n ○弔文三十八 \\n 瞻首山弔伯夷「阮瑀弔伯夷文余以王事適彼洛師瞻望首山敬弔伯夷求仁得仁見歎仲尼沒而不朽身沈名飛稽首憑弔嚮往深之○今案百三家本阮瑀集首山作首陽見歎作報之又脫稽首二句餘同陳本瞻望句作瞻首陽山沒上增芳名二字脫身沈以下」 \\n 由西鄂弔平子「禰衡弔張衡文余今反國命駕言歸路由西鄂道弔平子○今案嚴輯禰衡集未收此條」寄之山崗「麋元弔夷齊文云側聞先生餓于首陽敢不敬弔寄之山崗○今案陳本同俞本及類聚三十七御覽五百九十六引麋元此文作岡」寄之淥水「晉中興書云新野庾闡出補零陵太守入湘川乃弔賈誼其辭曰悠悠太素存亡一指道來斯通世往斯否吾哀其生未戚其死敢不敬弔寄之淥水○今案亦見今晉書否作圯戚作見陳俞本據改」 \\n 投江流以弔屈原「漢書揚雄作書往往摭離騷文而反之自岷山投諸江流以弔屈原名曰反離騷○今案漢書八十七上同」託白水而騰文「蔡邕弔屈原文云迥隔世而遙弔託白水而騰文○今案嚴輯蔡邕集同百三十家本及蘭雪堂影宋本皆脫此條陳本脫迥世句俞本脫隔字但空一格」度湘為賦以弔屈原「漢書賈誼為長沙王太傅度湘水為賦以弔屺原○今案漢書四十八度作渡」搦紙申辭以弔始皇「傅咸弔始皇賦文搦紙申辭以弔始皇○今案類聚四十引傅咸此文同百三家本脫」禰衡停馬「禰衡傳南陽寇柏松託劉景升景升出松與胡政宿不佳煞之正平為作板書弔之時正平當行以在馬上停馬仍倚柱作焉○今案御覽五百九十六引禰衡別傳當行句脫正平二字脫以在馬上四字停作駐餘同陳俞本亦脫時正九字」 \\n 文度揮翰「王文度弔龔勝文我貶遺芳遐仰徽烈登封遠慨有傷高節揮翰欲其明察○今案陳俞本我貶作宿慕又陳本明誤名」託仁封而永念「陸機弔蔡伯喈文慨矣悟歎敬弔于君託仁封而永念考遺烈於舊文○今案百三家本及嚴輯陸機集皆脫此條ｕ雖緬邈而追傷「王文度弔范增文云余以升平五年正月庚申自下邳北征乃於斯觀項籍處惟楚漢之戰爭瞻京觀其增慨憶曩昔而興歎登亞父之墳壟覽戰勝之封疆感前烈而長想雖緬邈而追傷○今案陳俞本戰爭作榮陽京觀作鴻門墳壟作故隴封疆句作景忠諒之流芳想作思又項籍句作乃想項籍之往轍餘同」 \\n 悼繐帳之冥漠怨西陵之茫茫「陸機弔魏武文悼繐帳之冥漠怨西陵之茫茫望雀而羣悲佇美目其何望○今案文選及百三家本陸機集陳俞本望皆作登餘同」 \\n 遐哉邈矣長遊幽冥「王隱晉書安慮字仲元使蜀弔孔明曰適子之墓冥漠無疊□堂猶在松柏冬青遐哉邈矣長遊幽冥○王石華校漢改漠今案嚴輯本安慮集據書鈔引同」 \\n 滅皎皎之玉質絕琅琅之金聲ｙ李充弔嵇中散文曰嗟乎先生逢時命之不丁冀後彫於歲寒遭繁霜而夏零滅皎皎之玉質絕琅琅之金聲○今案御覽五百九十六引李充此文同陳本冀誤翼」 \\n 沈漸荼酷玉碎冰摧「阮籍弔北公文沈漸荼酷仁義同違如何不硑玉碎冰摧○今案陳本脫俞本北字硑字皆空一格餘同百三家本阮籍集北作某硑作弔」翼挂密網命絕霜刃「李顒弔平叔父文云翼挂密網命絕霜刃○顧氏校桂改桂今案嚴輯李顒集脫此條」碎寶白刃焚蘭原火「卞敬宗弔二陸文公碎寶白刃樊蘭原火豈不惜哉○今妹陳俞本作寶碎作蘭焚餘同」 \\n 北堂書鈔卷第一百二 \\n  \\n 　"}
{"章节": "●北堂書鈔卷第一百三    藝文部九", "正文": "　 \\n ●北堂書鈔卷第一百三藝文部九 \\n 　 \\n  \\n 隋祕書郎虞世南撰南海孔廣陶校註詔三十九（勑附）　章四十表四十一　書記四十二符四十三　檄四十四 \\n ○詔三十九（勑附） \\n 渙汗大號「易渙卦九五爻辭云渙汗其大號王肅注王者出令不可復返喻如汗出不○還今案玉函山房輯王肅易注喻如下有身中二字不還作不可反也」其出如綸「禮記緇衣王言如絲其出如綸鄭注言出彌大綸今有秩嗇夫所佩也○今案近本緇衣注同」黃素手詔「曹毗作曹肇傳明帝不容君肇待疾篤為黃素手詔以君輔政常令懷之○今案陳本改魏略劉放事僅得黃紙手詔四字與原鈔絕不相涉俞本曹作辛肇上脫君字以君作以居餘同惟標目又改素為紙參入陳本是自相違反矣」 \\n 青紙詔書「王隱晉書楚王瑋臨刑出青紙詔書示監刑劉頌曰此詔書也受此而行本為社稷今更為罪頌亦哽咽○王石華校出改劉鞭改哽今案御覽五百九十三引王書紙下脫詔書二字並脫頌亦句」 \\n 尺一詔書「魏書云先是有詐作尺一詔書以夏侯玄為大將軍○今案亦見魏志卷九夏侯玄傳同」六條詔書「王隱晉書武帝泰始四年班六條詔書于郡國一曰正身二曰親民三曰卹孤四曰敦本息華五曰去人事六曰正本無一節○今案陳俞本作五民作勤百姓卹孤作撫孤寡御覽五百九十三引王隱晉書亦作撫孤寡親民作勤民無第六條蓋泰始四年詔書諸書皆言五條獨舊鈔引作六條然六曰正本句亦不可讀當有脫或引者皆因譌脫而刪之耶」 \\n 與庾公函封「語林云明帝函封與庾公信誤致與王公王公開詔末云勿使冶城公知道既視表答曰伏讀明詔似不在臣臣開臣閉無有見者明帝甚愧數月不能出見王公○今案御覽五百九十三引語林同」 \\n 與王導敬「晉中興書云初顯宗幼沖見王導恆拜與導手詔則曰敬白中書作曰敬問○王石華校遵改導今案御覽五百九十三引晉中興書同」見詔歎曰聖主「觀漢記第五倫傳云倫每見光武詔書常歎曰此聖主也○今案御覽五百九十三引及聚珍本姚輯本東觀記同」奉詔驚喜踊躍「曹植表云即日奉手詔驚喜踊跳○今案陳俞本跳作躍」青筒詔出「晉八王故事張方逼上及大茅嶺乃開未發一函曰方啟陛下孝宜謁宗廟主者奏剋曰上以青筒詔出中書曰朕體中不佳不堪出也○今案　定圖書集成文學典一百三十八引八王故事及陳俞本脫沒大茅以下十七字主者五字宜謁作出謁詔出作詔敕」 \\n 朱鉤施行「漢舊儀詔書下朱鉤施行○今案平津館輯本下朱作以朱餘同陳俞本亦作以朱又陳本鉤誤鈞俞本作金？？缺去中間口字盖出而未修補」闇不見事以此示之「釋名詔昭也人闇不見事以此示之使昭然也○今案明吳琯校本畢校本釋典藝篇同御覽五百九十三引昭也作照也」使自驚飾不敢廢慢「釋名云勑飾也使自騖飾不敢廢慢○今案畢校本釋書契篇飾作飭」 \\n ○章四十 \\n 子雲筆有餘力「論衡云谷子雲唐子高章奏百上筆有餘力○今案見論衡効力篇」孔璋微為煩富「魏文帝與吳質書孔璋章表殊健徼為煩富○今案宋本文選文帝書煩作繁」公車受章帝聞而怪「潛夫論明帝時公車反支日不受章奏帝聞而怪曰民廢農桑遠來詣闕而復拘以禁忌豈為政之章乎於是遂蠲例○今案俞本同考近本潛夫論受日篇脫字拘以句作使避反支餘亦大同小異」 \\n 主簿告怨帝乃大怒「謝承後漢書寍陽主簿詣闕云臣章百上終不見省豈可北詣單于以告怨乎帝乃大怒○今案陳本刪俞本脫詣二字并合下條然亦同一事耳」 \\n 七歲不省百上不見「謝承後漢書寧陽主簿詣訴其縣令杜責七歲不省主簿乃上書曰臣謂陛下為臣父百上終不見省豈可北詣單于以告怨乎○王石華校改臣謂七字作為陛下子陛下為臣父未知何據今案陳本刪俞本合注在上條考姚輯謝書卷末附此條脫詣字杜責字未有帝乃大怒四字汪輯本則虞詡傳後餘與姚本同又姚本附魯思案語謂范書寍陽主簿事亦見虞詡傳中已佚其名云」 \\n ○表四十一 \\n 思之於內表施於外「釋名云下言上曰表思之於內表施於外○今案見釋名釋書契篇」孔殊健「魏文帝與吳質書孔璋殊健微為煩富○今案本鈔章篇引同文選煩作繁」阮瑀俊者「典論云陳琳阮瑀之章表今之俊者○今案陳俞本及御覽五百九十四引俊者作俊也文選無陳阮二字表下有書記二字者亦作也」樂假潘筆潘取樂旨「典論云樂廣善於清言而不長於筆將讓河南尹請潘岳為表潘云當得君意樂乃述己所以為讓二百許言潘直錯比便是名筆時人咸云若樂不假潘筆潘不取樂旨無以成斯美也○今案百三家本問經堂本皆未收此條」 \\n 再呈不可足五字乃悅服「世語云司馬景王令中書令虞松作表再呈輒不可意令松更定松思竭鍾會為足五字松乃悅服之耳○今案說郛本世語及御覽五百九十九引足作定」 \\n 手書謝表「高堂隆集云寢疾篤口占上表前題十二字注東觀漢記云和喜鄧后位手書謝表深陳德薄不足以奉承宗廟充少君之位也矣○今案悞注以上七字是唐人舊校者之語也必當日傳鈔者誤將下注竄入故校語側書於旁宋鈔遂接寫入小注內元影鈔仍之無疑也考俞本刪誤注以上但留東觀以下是也然後世不復知舊鈔有校筆矣陳本並東觀以下刪去益覺武斷手書一事見聚珍本鄧后紀」 \\n 口占上表「高堂隆集云寢疾篤口占上表曰紂縣白旗桀放鳴條天子之尊豈異伊人皆明王之胃○今案魏志本傳天子之尊下有湯武有之句異伊作伊異餘同陳俞本本鈔同」 \\n ○書記四十二 \\n 應璩善書記「應璩集序云璩博學好屬文善為書記魏志吳質傳云質有才學善為書記○今案魏志王粲傳注引文章敘錄有璩博十字又引吳質別傳亦無才學二句考魏志亦無吳質傳陳俞本皆改注文章敘錄」 \\n 葛龔善文記「謝後漢書葛龔傳云葛龔以善文記知名○今案姚輯本汪輯本謝書脫范書卷一百十上本傳亦同」谷永便筆札「漢書云谷永字子雲便於筆札故世人云谷子雲之筆札樓君卿之脣舌也○今案漢書游俠傳世人云作長安號曰又雲下卿下脫兩之字王氏讀書雜志特引書鈔未改本以證今漢書之脫」 \\n 穆之便尺牘「沈約宋書云劉穆之與朱齡石並便尺牘常於高祖坐與齡石共答書自旦至日中穆之得百函齡石得八十函而穆之應對無疲也○今案沈約宋書卷四十二又類聚五十八引及陳本疲作廢餘同」 \\n 陳遵口占書史「漢書陳遵善書與人尺牘主咸藏之為河南太守至官當遣從吏西召善書史十人於前作私書謝京師故人遵憑几口占書史且省官事書數百封各有意○今案漢書九十二游俠陳遵傳書史作書吏藏之作藏去本鈔一百四牘篇引亦作藏去考去與弆通」 \\n 王平口授作書「蜀志云王平字子均巴西宕渠人生長戎旅手不能書所識不過數字而口授作書皆有意理○今案蜀志十三王平傳數作十餘同類聚五十八引亦作十陳俞本皆作十惟脫子均八字」 \\n 含欣而秉筆大笑而吐辭「陳思王與丁敬書頃不相聞覆相聲音亦為怪故乘興為書含欣而秉筆大笑而吐辭亦歡欣之極也○今案百三家本曹植集歡下脫欣字餘同陳俞本刪頃不以下」 \\n 寫情於萬里精思於一隅「傅咸紙賦云若乃六親乖方離羣索居皇風永觀授書寫情於萬里精思於一隅○今案百三家本及嚴輯本傅咸集同陳本方作分」簡書如雨「王傑集阮瑜誄云既登宰朝充我秘府允司文章爰及軍旅庶績維殷簡書如雨強力成敏事至則舉○今案陳俞本成敏作敏成俞本司誤可餘同又本鈔王傑疑當作王粲」紙落如雲「滔岳集楊肇誄云翰動若飛紙落如雲○今案陳俞本及文選百三家本集楊肇作楊荊州誄餘同」粲然耀眼「陸景書云獲答虎蔚德音孔昭披紙尋句粲然耀眼○今案陳俞本同」過百萬之眾「抱朴子云昔魯連射書以下聊城是分毫之力過百萬之眾○王石華校遼改聊今案長白繼氏輯抱朴子佚文據舊鈔引同」勝十萬之眾「荀勗為文王作書與孫皓遣書使獻之王語勗曰君前作書強吳綏伏勝十萬之眾○今案此脫書名陳俞本改注今晉書非虞永興所及見」翕然愈疾「魏志陳琳常作諸書檄呈太祖太祖先患頭風其日增發既而讀琳所作翕然起曰吾疾愈矣○今案此見魏志王粲傳注引典略增作疾」賢於十部從事「晉陽秋云劉弘字子季為荊州剌史鎮沔漢虛談優游者必加誨抑謀謨輒有成其人之攻如有負敗比於老子自責每有興發手書相喻丁歀密閑悅爭赴咸曰得公一紙書賢於十部從事○今案類聚五十八御覽五百九十五引晉陽秋脫鎮沔七句相喻作郡國閑悅句作顛倒恭赴餘同陳本改注今晉書本鈔仍疑有舛脫」 \\n 射城燕將自煞「魯連子云燕伐齊取七十餘城聊城不下燕將守數月魯仲連乃為書約之於矢以射城中遺燕將燕將得書泣三日乃自煞○今案御覽三百五及五百九十五引魯連子約作著無泣字戰國策仍作約」 \\n 誤國燕國大治「韓子云鄭人有遺燕相國書者誤書舉燭燕相國受而說之曰高明也高明者舉賢而任之也燕國因此大治○今案韓非子外儲說左上篇及陳俞本鄭作郢高作尚考本鈔任賢篇及御覽五百九十五引皆作鄭作高類聚引亦然可正近本子之誤」 \\n 蘇武雁足繫書「漢書蘇武使匈奴被留昭帝即位數年求武等匈奴言武已死後使至匈奴常惠請其守者與俱得夜見漢使具自陳道教使者謂單于言天子射上林中得雁足繫帛書言武等在某澤中使者如惠語以讓單于單于視左右而驚於是遣還漢○今案漢書五十四蘇建附武傳陳道作陳過餘同」 \\n 阮瑀馬上具草「典略云太祖常使阮瑀作書與韓遂瑀於馬上具草○今案類聚五十八引典略同」孔翊書皆投水「魯國先賢志云孔翊為中牟洛陽令置器水庭前書皆投其中一無所發○今案陳本及類聚五十八御覽五百九十五引魯國先賢傳皆無中牟二字」洪喬書擲於水「語林云殷洪喬作豫章郡守臨去郡下人因弣書百餘函至石悉擲水中○今案類聚五十八御覽五百九十五引語林無守字郡下二字又附作寄」書輒不發「先賢行狀云杜安年十歲名稱鄉黨十五入太學號神童貴盛慕安高行多有與書者輒不發以慮後患常鑿壁藏書後諸與書者果有大罪○今案類聚三十一引先行狀杜安下脫九字盛作戚又脫後諸與句」 \\n ○符四十三 \\n 刻玉符「史記云呂不韋說華陽夫人承太子間從容言子楚質於趙者絕賢趙來往者怕稱譽之因涕泣曰妾幸得充後宮不幸無子願得子楚立以為嗣以託妾身安國君之乃與夫人刻玉符約以為嗣○今案史記呂不韋傳嗣上有適字來往上無趙字」 \\n 銅虎符「漢書云文帝二年九月初與郡守為銅虎符竹使符○今案漢書卷四文帝紀同御覽五百九十八引為銅上有相字」黃帝合符「史記云黃帝合得於釜山○今案見史記五帝本紀」漢帝奪符「漢書云漢王出城皋渡河獨與滕公從張耳至宿傳舍晨自稱使者馳入張耳韓信壁未起即其臥奪其印符麾召諸將易置之○今案漢書三十四韓信傳使者作漢使餘同」舜合己符「呂氏春秋云客有問季子曰奚以知舜之能也季子曰舜治天下而合己之符是以知其能○今案呂氏春秋似順篇同高注云已堯也」勝敵之符「六韜云主與將有陰符有大勝克敵之符長一尺○今案亦見平津館本陰符篇第二十四及御覽二百七十一」得邑之符「六韜云有降城得邑之符長八寸○今案本鈔論兵篇引同亦見平津館本陰符二十四及御覽二百七十一」王母之符「黃帝出軍訣音蚩尤無道黃帝討之於涿鹿之野西王母遣道人以符授之黃帝乃立請祈之壇親自受符視之乃所夢得也黃帝佩之即日擒蚩尤○今案陳俞本改注帝王世紀非也本誤漢軍下脫訣字考御覽六百三十六引黃帝出軍訣與舊鈔脗合惟得也二字作於西王母者佩之下有以攻二字餘同」 \\n 玄女出符「龍魚河圖云玄女出兵信符授黃帝剌蚩尤○王石華校照陳俞本改兵信為河信非是今案御覽七十九引龍魚河圖剌作制餘同又御覽七百三十六引授作付剌作制兵信作信兵陳俞本改注河圖記誤矣」 \\n 投河逆流「抱朴子云葛仙翁為丹書符投江中順流而下次投一符逆流而上次又投一符不上不下停住而水中而向二符皆還就之○嚴氏校留往下而字刪向上而字今案陳俞本丹誤冊停住七字改作停住中流又陳本仙誤信考御覽七百三十六引葛仙公別傳與此條同惟無往下而字耳及鐵橋與長白繼氏揖抱朴子佚文收此條仍用校本之遻然似不如從御覽為長」 \\n 擲屋風靜「搜神記云吳猛字世雲有道術嘗守潯陽參軍周家有狂風暴起猛即書符擲著屋上須臾風靜人問之答云西湖有遭此風者跪道福食呼天求救故以止風○今案搜神記卷一西作南跪道以下作道士求救驗之果然八字又御覽七百三十六引續搜神記脫潯陽九字著屋二字西作南本鈔跪道句疑有誤」 \\n 聖卿青符猒煞鬼神「列仙傳曰漢帝問劉憑殿下有恠常見朱衣披髮相隨持燭而走符可效不憑曰可帝因使人為之憑以符擲之數人傾地帝驚曰以相試耳乃解之○今案陳俞本作漢武帝無可效句伋使人句御覽七百三十六引列仙傳作漢章帝可效作可駭□作頓餘同」 \\n 介象知其謬語「神仙傳曰介象見市中門戶有道家符悉能讀之知其謬誤○今案陳俞本同龍威秘書本神仙傳卷九脫門戶句謬誤句」應詹佩以周旋「王隱晉書應詹少多患湻于智乃為符使佩之其言曰衞瞻者誰旻天倉昊佩以周旋萬壽無疆既而皆驗之○今案陳俞本其言作其文衞瞻二句作惟茲寶籙降自旻蒼無皆驗句」 \\n ○檄四十四 \\n 隗呂？頁？呂為檄莫不諷誦「東觀漢記云隗囂故宰相府掾吏善為文書每上書移檄士大夫莫不諷誦之也○今案聚珍本姚輯本東觀記及類聚五十八引宰下脫相字餘同陳本作故宰府檄掾史又脫書移二字」 \\n 應詹作檄見者稱之「晉中興書云應詹遷南平太守永嘉五年洛陽傾覆王澄不遣軍詹攘袂流涕顯陳大義催令進澄令作檄下筆即成辭既莊麗見者咸稱之○今案本敏速篇引晉中興書莊作壯餘同陳俞本改注今晉書文與此多異」 \\n 陳琳愈太祖病「典略云陳琳作書及檄草成呈太祖太祖先苦頭風是日疾陳琳所作翕然而起曰此愈我之病數加厚賜○今案魏志王粲傳注引典略同類聚五十八引作作製餘亦同」 \\n 易雄稱王敦罪「鄧粲晉記云舂陵令長沙易雄檄王敦城陷送雄詣敦以檄示雄雄曰有之但雄力弱不能扶翼本州匡救國難以此慙恨耳○今案御覽三百九十五引鄧粲晉記易作楊非也俞本尚不誤陳本改注今晉書」 \\n 賊檄百數「東觀漢記云光武數召諸將置酒賞賜坐席之間以要其死力當此之賊檄日以百數憂不可勝上猶以餘間講經藝也○今案類聚五十八引同姚輯本東觀記亦同」 \\n 羽檄三至「魏志云袁紹以董昭領魏郡太守時郡界大亂賊遣使往來交易市買昭厚待之因用為間乘虛掩討輒大克破一日之中羽檄三至○王石華校室改至今案陳俞本及近本魏志十四董昭傳一日作二日蓋誤也」 \\n 為本初作檄「獻帝春秋云司空平鄴謂陳琳曰君昔為本初作檄書但罪孤而止何及父祖乎琳曰矢在弦上不得發也○今案　欽定圖書集成文學典一百五十八引獻帝春秋及陳俞本司空作太祖餘同」 \\n 高祖制檄「續晉陽秋云何無忌母劉牢之姊也無忌與高祖謀夜於屏風裏制檄文母潛登於屏風上窺之既知其謀大喜曰汝能如此吾□雪矣○今案類聚五十八引陽秋及陳本雪上有恥字御覽五百九十七引如此作知此」 \\n 毛義奉檄動顏「東觀漢記云盧江毛義少時家貧以孝行稱南陽張奉慕其名往候之坐有頃府檄適至以義守令義奉而入白母喜動顏色○今案御覽五百九十七引同類聚五十八引坐有頃作坐定陳本頃誤傾姚輯本聚珍本東觀記名作義亦作坐定姚脫白母二字聚珍適至作到以義四字作當守令」 \\n 趙曄奉檄心恥「謝承後漢書趙曄字長君會稽山陰人少嘗為縣吏奉檄送督郵曄心恥斯役遂弃車焉去到犍為詣杜撫受韓詩○今案姚輯本謝書脫山陰句斯作廝餘同汪輯本脫字君八字餘與姚同范書趙曄傳亦作廝送作迎」 \\n 移書太常「漢書云劉歆親近欲建立左傳毛詩逸禮古文尚書皆列於學官哀帝令歆與五經博士講論其義諸儒博士皆不肯對歆因移書太常博士責讓之○今案漢書三十六同」 \\n 移書州郡「范曄後漢書云韓馥見民情歸袁紹忌方得眾心恐將圖已常遣從事守紹之門不聽發兵橋瑁乃作三公移書傳驛州郡說董卓罪惡天子危逼企望義兵以釋國難馥於是方聽紹舉兵○今案范書袁紹傳同劉攽曰忌下方字無義蓋是其字陳俞本皆改作忌其得眾然古鈔及范書古本皆如此不必擅改且方字言方將得眾故忌之何義耶」 \\n  \\n 　"}
{"章节": "●北堂書鈔卷第一百四    藝文部十", "正文": "　 \\n ●北堂書鈔卷第一百四藝文部十 \\n 　 \\n  \\n 隋祕書郎虞世南撰南海孔廣陶校註筆四十五　紙四十六硯四十七　墨四十八策四十九　簡五十牘五十一　札五十二剌五十三　券契五十四袠五十五　封泥五十六 \\n ○筆四十五 \\n 楚謂之聿吳謂之不律「說文云楚謂之聿吳謂之不律秦謂之筆○今案說文解字楚吳兩句是聿字下注秦謂句是筆字下注」立則憲者莫隆於筆「蔡邕筆賦云昔創業翰墨用焉夫立則憲者莫隆於筆○今案蘭雪堂本嚴輯本蔡中郎集同陳本及初記十六引隆作先初學記又立作聖」治世之功莫尚於筆「成公綏棄故筆賦序云治世之功莫尚於筆○王石華校功緩改公綏今案陳俞本百三家本集同」舉萬物之形序自然之情「成公綏棄故筆賦序云治世之功莫尚於筆能舉萬物之形序自然之情○今案俞本百三家本集同陳本併注在上條」述事而書之「釋名云筆述也述事而書之○今案畢校本釋名釋書契篇同類聚五十八引亦同初學記書作言」筆跡可以當面「蔡邕書云侍中執事相見無私惟是筆跡可以當面○今案文選陸機謝平原內史表注引此書同百三家本集脫嚴輯蔡邕集及陳本私作期跡作疏」宣志「成公綏棄故筆賦云聖人之志非筆不能宣實人天之偉器也○今案陳俞本同百三家本集賦下有序字人天作天地」寫言「傅玄筆銘云韡韡彤管冉冉輕翰正色玄墨銘心寫言○今案陳本及白帖引同」庶事分別「李尤筆銘云筆之強志庶事分別七術雖眾猶可解說口無擇言駟不及舌筆之遇誤愆尤不滅○今案陳本及白帖引同百三家本附注志一作忍口無一作投足初學記十六引亦作忍遇作過」 \\n 非素不下「三輔決錄云韋誕奏蔡邕自矜能兼斯高之法非紈素不妄下筆工欲善其事必先利其器用張芝筆佐伯紙及臣墨兼此三具又得臣手然後可逞徑丈之勢方寸于言○王石華校于言改之言非也于乃千字之譌耳今案陳本高作籍徑丈誤經文餘同本鈔筆篇引作徑丈可證又類聚五十八引臣手作巨手于言作千言餘同二酉叢書張輯本決錄据御覽引自工欲句至千言但佐作左餘同張氏案語又据書鈔引韋誕至其器止斯亦作籀餘同是兩事合引矣」 \\n 象齒之管「傅子云漢末一筆之押彫以黃金餚以和璧綴以隨珠發以翡翠此筆非文犀之植必象齒之管豐狐之柱秋兔之翰○王石華校押改匣今案類聚五十八引傅子同聚珍本傅子校工篇彫作雕餘亦同陳本及御覽六百五引押作匣發作文植作楨隨作隋餘同又案隋本作隨開皇後始省筆耳楨作植或作槙則是宋人影鈔時因仁宗諱禎兼避也」 \\n 狡兔之毫「曹植長歌行云墨出青松之煙筆出狡兔之毫○今案陳俞本青作芬百三家本曹植集無長歌行惟樂府有此文毫作翰無兩之字本鈔墨篇引曹植樂府亦無下句之字但仍作毫」 \\n 柔不絲屈剛不玉折「傅玄筆賦云鋒鍔淋漓芒時鍼烈柔不絲屈剛不玉折○今案百三家本脫陳俞本脫鋒鍔二句」調利「華恒鹿毛筆銘云競其作筆必兔之毫調利禿亦有鹿毛○今案陳本競作覩又改作王隱筆銘非也嚴輯華恒集脫此條」便辟「應璩新詩云人才不能備各有偏短長稽可小人中便辟必知芒○今案陳本及百三家本應璩集才作材人中作入中又百三家本稽作稱餘同俞本亦作材作入惟無可字但空一格璩又誤瑒」 \\n 應手而從心光流而星布「傅玄筆賦云染若松之湻煙寫文象於紈素動應手而從心煥光流而星布○氏校注內補應字煥字今案百三家本俞本同初學記十六引若作芳」 \\n 墨筆操牘「韓詩外傳云趙簡子有臣曰周舍立於門下三日三夜願為君諤諤之臣墨筆操牘從君之後○今案類聚五十八引同新安周氏本陳本諤上無君字後作過」栖筆寢牘「曹植魏德論云栖筆寢牘含光而不朗矇竊惑焉○王石華校標目補牘字今案　植集同陳俞本脫矇竊句百三家本脫此條」尚書給筆札「揚雄答劉歆書雄為郎令尚書賜筆墨得觀書於石室○今案陳本改注范書非也俞本百三家本室作渠考本好學篇博學篇皆引作室然則古本必有作室者又俞本賜筆墨作給筆札是以標目改主文耳竊疑給筆札三字沿下條誤入」 \\n 給筆作頌「東觀漢記云帝召賈逵敕蘭臺給筆札使作神雀頌故給之○今案故之三字衍文也聚珍本姚輯本東觀記及陳俞本百三家本皆刪」給筆寫書「蔡琰別傳云琰字文姬曹操問曰聞夫人家先多書籍猶能憶之不令十吏就夫人寫之文姬曰妾聞男女不親授乞給紙筆真草惟命○今案御覽七百四十七引琰別傳乞給二句俞本真上有一月二字餘同陳本改注范書」 \\n 攬筆而作「禰衡鸚鵡賦序云黃祖太子射為章陵太守有獻鸚鵡者射曰願先生之衡攬筆而作文不加點○今案文選無章陵句攬筆四字作筆不停輟餘同」舉筆便成「魏王粲集序云粲善屬文舉筆便成○今案百三家本王粲集無序此見魏志粲本傳」下筆成章「孔藂字季彥為謙退下筆則典語成章○今案陳俞本藂作叢又陳本叢下有子字俞本字季作子季又語作誥」援筆寫圖「尚書中候云玄龜負圖出周公援筆以世文寫之○王石華校充改玄貧改負今案陳本脫世文二字初學記引中候世作時開元占經一百二十及本鈔九十六圖篇引皆作世文」 \\n 求筆畫馬「神仙傳云李意期吉凶不答而求索紙筆畫作兵馬器仗已便以手三裂懷之先主入軍大敗○今案龍威秘書本神仙傳懷作壞入作不悅陳俞本標目畫燛作畫寫注文亦多異」 \\n 攬筆不能增損「典略云太祖嘗以阮瑀作書與韓遂太祖攬筆欲有所定而竟不能增損○今案類聚五十八引典略同」閣筆不能厝手「典略云王粲才既高辨鍾繇王朗等雖各為魏卿相至於朝廷奏議皆閣筆不敢厝手○王石華校標目厯改厝小注傑改粲今案陳俞本及類聚五十八引典略厝作措又類聚引辨下有論應機三字」 \\n 班超投筆「東觀漢記云班超為官傭官嘗輟投筆碩魏略云王思性急嘗執筆蠅集筆端駈去復來思乃恚怒自起逐蠅不得乃擲筆出魏志耳○今案聚珍本姚輯本作輟叢投筆魏略一條疑脫標目考御覽九百四十四引脫乃恚二字起誤趁惟出魏志耳四字非注文當是元影鈔前舊校者之語」 \\n 曹公作書筆落地「吳志云曹公聞孫權以荊州結劉備方作書筆落於地○今案吳志卷九周瑜傳同」何晏作奏失筆於地「魏末傳云司馬宣王欲誅曹爽而呼何晏作奏曰宜上君名晏忽失筆於地○今案御覽六百五事類賦注十五引魏末傳同陳俞本宜上脫曰字又陳本誅誤誄」王充門戶置筆「謝漢書云王充每於室內門戶墻柱各置筆硯而作論衡八十五篇○今案陳本及類聚五十八引室作宅墻作壚姚輯本仍作墻置作施淮初學記引及汪輯本與原鈔合」闞澤傭書供筆「吳志闞澤好學居貧傭書以供紙○今案吳志卷八闞澤傳傳同事類賦十五引又作吳書」大蛇衍筆「管輅傳云安平太守王基令作卦輅曰床上當有一大蛇銜筆小大共視基大驚問其吉凶輅曰大蛇銜筆直老書佐耳無所憂○今案見魏志廿九管輅傳」夢得大筆「世說云王珣夢得大筆如椽既覺語人曰當有大手筆烈宗傳崩哀策議諡皆王所作○今案御覽六百五引烈上有不日二字傳崩作晏駕陳俞本烈宗句作俄而帝崩」提三寸筆「揚雄答劉歆書云天下上計好廉會者雄當提三寸弱筆○今案本鈔著述篇引提作把筆作翰百三家本子雲集亦作翰」贈一抱筆「左傳云有客從南來贈我一抱筆○今案左傳二字有誤陳俞本左傳作古詩」良筆下士所無「蔡邕與粲伯張府君書云復惠良筆下士所無○今案蘭雪堂本脫嚴輯蔡邕集逸文據書鈔引同」筆惡殊不稱意「王羲之與謝安書云復君斯真草所得極為不少而□至惡殊不稱意○今案陳俞本脫斯字草作□□□□本王右軍集作復與君此章草又為不作不為餘同」彤筆「毛詩柏舟篇云靜女其□貽我彤管鄭玄云彤管者赤管筆○今案陳俞本皆無柏舟二字惟御覽六百五引毛詩柏舟靜女曰靜女其孌云云獨此多柏舟二字耳」素管「傅玄雜誌彈篇握素管搦紙含柔翰○今案陳俞本脫彈篇二字搦紙作含采牋是五言改作三言謬甚」載筆「禮記史載筆土載言○今案見曲禮篇」秉筆「國語云智伯璵襄子為室美土茁夕焉智伯曰室美矣對曰美抑臣亦有懼焉智伯曰何懼曰臣秉筆事君記有之曰高山峻原不生草木臣懼不安○今案國語晉語九無伯璵二字考韋昭注云襄子知伯瑤也餘同」 \\n 赤筆「蔡質漢官儀云尚書僕射給赤管大筆一雙○今案類聚五十八引漢官射作令僕丞郎餘同陳本僕上有射字」丹筆「謝後漢書會稽盛吉字君達為廷尉每至寒節罪囚當斷妻夜執燭吉持丹筆夫妻相向垂泣而決罪○今案初學記二十引無字君達三字寒作冬姚輯亦然汪輯本亦作冬餘與原鈔同」 \\n 荊筆「王隱晉書云惠帝謠曰二月盡三月初葉生襄蕃柳葉舒荊筆揚板行詔書○王石華校云按此條陳本別以拾遺記補之蓋所据本缺注也今案御覽六百六引王書襄蕃作裴雷揚作楊餘同」 \\n 鈆筆「東觀記曹褎傳云為漢禮儀畫夜研精寢則懷鈆筆行則誦文書○今案聚珍本姚輯本東觀記研精作沈思惟本鈔九十七好學篇引同陳俞本文作詩」刀筆「魏略張既世單為郡小吏而家窮自念無以自達乃畜好刀筆及版奏伺諸大吏無者輒給焉○王石華校云按此條末句陳俞本作伺諸大吏有乏者輒給焉今案陳俞本及魏志張既傳注引魏略窮作富又收句作有乏者輒給與」 \\n ○紙四十六 \\n 蔡綸造紙「博物志云漢桓帝時桂陽人蔡綸始擣故魚網以造作紙○今案明吳校本稗海本脫此條初學記廿一引博物志綸作倫陽誤楊無以作二字餘同陳本以紙屬荊州記而博物志下別增入樹板紙一段殊非原鈔之舊矣」 \\n 尚方作紙「東觀記云蔡綸典作尚方作紙○今案事物紀原卷八引東觀記綸作倫典下無作字聚珍本姚輯本亦作倫典下有作字」賚紙寫國志「王隱晉書陳壽卒詔河南尹華澹下洛陽令張泓遺吏賚紙筆就壽門下寫取三國志○王石華校陳下補壽字今案陳本及類聚五十八引王晉書脫洛陽五字又下字在河南尹上餘同」 \\n 布紙寫起居「虞預表云祕府中有布紙三萬餘板不任寫御書而無所給愚欲請四百板付著作書史寫起居注○今案陳本板作枚書史作吏書初學遻雜文部引虞預請府紙表亦作枚書史作史書竊以為吏書史書皆非也惟枚板二字是形借如本鈔簡篇文士傳一條亦然」 \\n 崔瑗送許子仁以紙「崔瑗與葛元甫書云今遣送許子十卷貧不及素但以紙耳○王石華校■〈王奚〉改瑗今案陳本及素作及書俞本作能書皆誤也　與葛元甫書據舊鈔引同惟入崔琰集中與陳俞異」 \\n 陸雲集兄文紙不精「陸雲與兄平原書云前集兄文為二十卷書不工紙不精恨之○今案俞本同陳本百三家本紙不五字作紙又惡恨不精」惠書四紙「延篤答張奐書惟別三年夢想憶念何月有違伯英來惠書四紙讀又反覆喜不可言○今案陳俞本奐作興何作向違作逵類聚三十一引此書惟作離憶作言月作日四上有盈字反覆作三復同」 \\n 與書六紙「蜀志李嚴傳云雍闓以先主薨驕黠滋甚嚴與闓書六紙辟俞利害闓懼○今案蜀志卷十李嚴傳無與書雍闓事惟卷十三李恢傳有先主薨雍闓跋扈于建甯二句雖不載與書事亦可證嚴為恢之訛矣」 \\n 連紙一丈辭「庾冰與王羲之書云得示連紙一丈致辭一千祇增其嘆耳了無解於往懷也○今案　庾冰集及類聚三十一引此書皆同陳本刪此條俞本致辭以下作辭致千口惜具覯耳乃無往懷也」 \\n 書雖兩紙八行「馬融與竇伯可書云陵來賜書見手書歡喜何量書雖兩紙八行行七字○今案百三家本馬融集可作向手書作手迹陵下有奴字餘同陳俞本可作和無孟陵十二字七上刪一行字」 \\n 楊戲指事希盈紙「蜀志楊戲未嘗以甘言加人道情接物書符指事希有盈紙○今案陳俞本道情作以情蜀志卷十五楊戲傳作過情」楊修預為答數紙「文士傳楊修為魏武主簿常白事知必有反覆預為答數紙以次牒之有風吹紙亂遂錯誤公怒推問修以實答○王石華校伯改白來改牒今案類聚五十八引文士傳同」太子紙蔽鼻「三輔故事衞太子大鼻武帝病太子來省疾江充曰上惡大鼻當持紙蔽其鼻而入帝怒○今案陳俞本同御覽三百六十七引三輔故事大鼻作嶽鼻二酉叢書張輯三輔故事來省疾作入省餘同謂据書鈔引」 \\n 帝子持紙花「孫放西寺銘云長沙四寺層構傾頹謀欲建立其日有帝子持紙花插地故自東西相去十餘丈於是建剎正當花處○王石華校意改帝極改插今案初學記廿一引自東作寺東餘御覽六百五引帝作童剎誤創餘同本日作時自亦作寺」 \\n 五色紙「鄴中記云石需詔書以五色紙著鳳凰口中○今案聚珍本鄴中記脫鳳字續百川本及御覽六百五引凰作雛又虎作需者唐鈔避高祖之祖諱也」桃花紙「桓玄偽事云詔命准作青赤縹桃花紙使極精令速作之○今案陳本同初學記廿一引桓玄偽事縹下多綠字御覽六百五引詔命准作元令平準」藤角紙「范甯教云土紙不可作文書皆令用藤角紙今案陳本同初學記廿一御覽六百五引此教同」生布紙「董巴記云生布作紙絲綖如故麻名麻紙木皮名穀紙故魚網名網紙○今案初學記廿一引董巴記如下無故字木作樹類聚五十八引仍作木但脫誤甚矣」牋記紙「先賢行狀云延篤從唐溪季度受左傳欲寫本無紙季度以牋記紙與之篤以牋記紙不可乃借本誦之○今案陳本作殘牋紙初學記廿一引先賢行狀作殘牋無紙字」左伯紙「三輔決錄云韋誕奏用張芝筆左伯紙及臣墨兼此三具又得臣手然後可以盡徑丈之勢方寸守言○王石校守言改之言非也今案守實千之譌耳本鈔筆篇引左作佐二酉叢書輯決錄亦作千言餘詳筆篇」 \\n 蔡侯紙「董巴記云東京有蔡生作布紙○今案類聚五十八御覽六百五引董巴記生作侯無作布二字」縹紙「東觀舊事云皇太子初拜給赤縹紙各一百○今案陳本作京赤縹作縹紅考類聚五十八引東京舊事作給赤紙縹紅紙餘同御覽六百五引亦然據此則舊鈔赤縹字是二紙特有省文耳陳本改縹紅則是一紙何得言各乎」 \\n 綠紙「續晉陽秋云姚略好學書有綠紙赤軸○今案陳俞本無學字」素紙「張抗詩云昔吾好典籍下帷幕董氏吟詠倣餘風染軸舒素紙○今案陳俞本餘作遺又陳本抗作杭」牋紙「語林云謝公就石右軍乞牋紙檢有九百萬悉與謝公○今案陳本及類聚五十八引語林無百字初學記廿一御覽二百五引但作九萬枚」 \\n ○硯四十七 \\n 班采散色漚染毫芒「繁欽硯贊云方憲地象圓似天光班采散色漚染毫芒○王石華校補班字今案初學記引此贊憲作如光作常染作潤類聚五十八引末二句亦作潤陳本脫地象二字」 \\n 節方圓以定形鍛金鐵而為池「傅玄硯賦云採陰山之潛璞鍛金鐵而為池○今案陳本百三家本及御覽六百五引此賦材木作眾材類聚四十八引亦然但鍛誤金初學記廿一亦然但節作即又百三家本璞作樸」 \\n 孔子時物作甚古樸「從征記云夫子床前有石硯一枚作甚古樸蓋孔子平生時物○今案類聚五十八引從從征記甚誤其御覽六百五引同」張華用器百祀儼然「顧雅石硯銘曰楊州有石硯一枚是晉張華所用之器後思公德愛其物年逾百祀儼然玉質也○王石華校祀改祀今案陳俞本同」蘇竟硯「東觀漢記云蘇竟與劉歆子恭書曰前世以磨研編簡之才與國師公從事出入者硯耳○今案類聚五十八引東觀記國師公作國右史公餘同陳本脫前字磨硯字師作史入誤人聚珍本東觀記歆下有兄字餘與類聚同」 \\n 王充置硯「謝漢書王充於室內門戶墻柱各筆硯而作論衡○今案詳本鈔筆篇」硯凍釋幼童入小學硯水凍幼童讀孝經「崔實四民月令云正月硯凍釋令幼童入小十月硯水凍令幼童讀孝經論語○今案陳本小學下有學篇章三字硯水作硯氷類聚五十八引四民月令亦有篇章二字又硯下無水字事類賦注十五引釋作開令俱作命十月作十一月水凍作氷冷孝上衍學字」 \\n 少同硯席「漢書宣帝時侍中中郎將張彭祖少與帝時同硯席書及帝即位以舊恩封侯○今案漢書五十九硯席作席研陳本席下脫書字本鈔席篇引亦有書字」與同硯書「襄陽耆舊記云習竺與劉升右同安公硯書○今案此條有譌脫俞本刪陳本改注書劉弘世語曹爽二事非也」安能事筆硯「東觀記曰班超家貧常為傭書投筆歎曰大丈夫安能久事筆硯乎○今案聚珍本姚輯本東觀記及本鈔筆篇引傭上有官字御覽六百十四引投筆作輟書恒改常者唐人傳鈔改避穆宗諱也」 \\n 筆硯「魏末傳云夏侯玄見召還洛陽絕人道不復畜筆硯陸雲與兄書云見君文欲燒筆硯○今案類聚五十八引魏末傳無復字　陸雲與兄書據書鈔引君作兄」漆硯「東宮舊事云皇太子初拜給漆硯一枚○今案類聚五十八御覽六百五引東宮舊事漆下有石字初學記廿一引給作有餘同」石硯「永嘉舊記云硯溪一原中多石硯矣○今案陳本及初學記廿一御覽六百五引永嘉記舊作郡原作源」 \\n ○墨四十八 \\n 出於三輔「范子計然云墨出三輔蔡質漢官儀云尚書令僕賜節縻大墨一枚○今案范子計然一句御覽六百五引同漢官儀一條疑脫標目陳本及御覽引僕下有丞郎月三字又陳本節縻作隃糜御覽作渝糜」 \\n 出青松煙「曹植樂府云墨出青松煙牛出狡兔毫○今案本鈔筆篇引松下兔下皆有之字此條松下原有之字餘同陳本百三家本及初學記廿一御覽六百五引此樂府毫作翰」 \\n 藏於松煙「鄭氏婚禮謁文讚云九子之墨藏於松煙本性長生子孫圍邊○今案陳本及初學記引此贊圍作圖御覽六百五引脫本性二句」劉祐買墨「謝漢書劉祐字伯祖仕郡為主簿郡將小子嘗出錢付之令市買菓實祐悉買筆墨書具與之○今案御覽九百六十四引及姚輯汪輯本謝書同」眾史和墨「莊子云宋元君畫眾史皆至受揖而立舐紙和墨在外者半○今案陳本脫俞本及莊子田子方篇畫下有圖字」 \\n ○策四十九 \\n 大事書於策「杜預春秋序云大事書之於策○今案南昌本同」先王策府「穆天子傳云至羣玉之山先王之所謂策府郭璞注云言古帝王以為藏書策之府也○今案本鈔一百一藏書篇引同平津館本穆天子傳卷二策作冊」魯史策書「杜預春秋序云仲尼因魯史策書成文考其真偽而志其典禮○今案南昌本同」文武之政「家語云哀公問政於孔子孔子曰文武之政布在方冊○今案家語哀公問政篇第十七冊作策」諸侯之策「春秋左氏傳云甯惠子死召悼子曰吾得罪於君名藏在諸侯之策曰孫林父甯殖出其君君入則掩之是吾子也悼子許諾○今案見襄廿一年傳陳本同」玉策「後漢書云神經恠牒玉策靡得而聞○今案陳本改注房元齡議封禪儀謬甚」金策「張衡四京賦云饗以□天廣樂帝有醉焉乃為金策賜與此士○今案文選及百三家本陳俞本賜予作錫用」 \\n ○簡五十 \\n 金簡刻而書之「神仙傳云陰長生寫丹經一通黃金之簡刻而書之○今案陳俞本及御覽六百六引同」玉簡編以黃金「漱鄉記云老子母碑曰老子把持仙錄玉簡黃金字編以白銀記善掇惡○今案陳俞本及御覽六百六引瀨鄉記脫黃字無白銀句記作掇作綴」青簡編以縹絲「劉向別錄云以殺青簡編以縹係繩○今案御覽六百六引錄同」殺青寫書「張璠漢記云吳祐父恢為南海太守欲以殺青寫書祐年十二諫曰海濱土多珍玩此書若成則載之兼兩昔馬援以薏茨興謗疑惑作嫌疑茨作大喜○今案御覽六百六引則載句作必兼輛濱下無士字餘同陳俞本青下有簡字玩作怪疑惑作嫌疑茨作苡姚輯汪輯本張璠漢記土作舊仍作玩之兼作必盈大喜作乃止餘與陳俞同」 \\n 編柳寫經「楚國先賢傳云孫敬編柳簡寫經本晨夜集誦○今案本鈔寫書篇引同」青竹去書蟲「穆天子傳云蠹書於羽陵郭璞注云青竹為簡以去書蟲○今案平津館本穆天子傳卷五蠹書上留空格又引郭注與本鈔不同陳俞本陵作林考左傳襄廿七年正義御覽廿四引皆作陵與舊鈔合」 \\n 新竹善朽蠹「風俗通云劉向別錄殺青者直治竹作簡書之新竹有汗後善朽蠹竹簡者皆於火上炙乾○今案陳俞本刪風俗通云四字非也御覽六百六引別錄此條正有風俗通句與舊鈔脗合惟汗作汁耳玉函山房輯本亦沿陳俞之誤」 \\n 畏此簡書「毛詩云豈不懷歸畏此簡書○今案見詩大雅出車」豈汙簡墨「范曄後漢書范滂為太尉奏剌史二千石二十餘人尚書責滂所劾猥多疑有私故對曰臣之所舉自非穢姦深為民害豈以汙簡墨哉○今案范書九十七范滂傳及陳俞本穢上有叨字姦下有暴字墨作札」 \\n 竹簡策文「文士傳云有人嵩高山下得竹簡一枚上有兩行科斗書蠹中外傳以相示莫能知者司空張華以問束皙皙曰此明帝顯節陵中策文也檢校果然○今案本鈔博學篇引無高字蠹字檢校作驗之餘同御覽六百六引文士傳枚作版陳俞本策文作簡文又俞本脫一枚以下十字」 \\n 簡紙經傳「范後漢書云元帝詔令賈逵自遐公羊嚴顏等諸生高才者二十人教以左氏與簡紙經傳各一通○今案范書六十六賈逵傳無等字餘同」 \\n ○牘五十一 \\n 尺一牘「史記匈奴傳云文帝遺單于書尺一牘單于以尺二牘答○今案史記匈奴傳尺一下尺二下皆有寸字」三千牘「史記云東方朔初入長安至公車上書凡用三千奏牘公車令兩人共持舉其書僅能勝之○今案史記滑稽列傳僅下有然字餘同」周舍執牘「韓詩外傳云趙簡子有臣曰周舍常立于門下持簡執牘從君之後○王石華校帝改常今案漢魏叢書本外傳卷七作墨筆操牘御覽引作秉筆操牘」獄吏書牘「史記周勃家云後人上書告周勃欲反下廷尉治之勃以千金與獄吏乃書牘背示之曰以公主為證○今案陳俞本世家作傳字非也後作有又陳本上誤士」與人尺牘主皆藏去「漢書云陳遵性善書與人尺牘主皆藏去以為策○今案漢書九十二游俠傳策作榮筞榮二字以形近而誤餘同漢書注云去藏也集韻弆通作去俞本牘誤牒去作之陳本無注」 \\n 受牒而退「春秋趙簡子令諸侯大夫輸王粟宋樂大心曰我不輸粟於王我為客士伯曰同恤王室子焉避之石師不敢對受牒而退○王石華校韓改輸今案左傳昭廿五年於王句作我於周為客餘同陳俞本晉土伯曰誤作晉書不曰」 \\n 截蒲為牒「漢書云路溫舒字長君鉅鹿東里人取澤中蒲截以為牒編用寫書○今案漢書五十一路溫舒傳同御覽六百六引里作野」 \\n ○札五十二 \\n 谷永便於筆札「漢書云谷永字子雲便於筆札故時人云谷子雲之筆札婁君卿之脣舌信之○今案本鈔書記篇引時作世婁作樓無信之二字今漢書九十二樓護傳脣舌下有云言其見信用也」 \\n 曹褎抱筆札「後漢書云曹褒為漢禮儀晝夜研精沈吟專思寢則懷抱筆札行集文章○今案范書六十五文章作文書餘同」給札為上林賦「漢書上讀子虛賦善之召相如相如曰是諸侯之事未足觀請為天子遊獵賦上令尚書給筆札乃為上林賦○今案漢書五十七上同」遺札言封禪事「漢書司馬長卿未死時為一卷書曰有使者來求書奏之其遺札言封禪弗○今案漢書五十七上司馬相如傳同」左慈為札「抱朴子云魏武以左慈為妖妄欲殺之使軍人收之而獄中有七形狀如一不知何者為真以白武帝帝使盡殺之須臾六慈盡為札而一慈徑出走赴羊群○嚴氏校補羊字今案長白繼氏輯抱朴子逸文及嚴輯全晉文為札上有化字餘同」 \\n 張惲取札「晉陽秋云梁國張惲字義元為郡吏入值太守圍碁投札於地惲曰知君患風取札支床太守輟棋令惲坐○今案陳俞本支床作支戶御覽六百六引晉陽秋作支吾」 \\n ○剌五十三 \\n 王朗修剌「范曄後漢書邊讓字文禮大將軍何進徵召既到署令史府掾孔融王朗並修剌焉○王石華校付緣改府掾補候焉二字今案范書一百十下邊讓傳同」禰衡懷剌「禰衡別傳云衡初遊許下乃陰懷一剌既到而無所之適至於剌字謾滅○今案御六百六引禰衡別傳無陰字謾作漫」載剌盈車「郭林宗別傳云林宗名顯士爭歸之剌常盈車○今案御覽六百六引林宗別傳名下有益字」積剌盈案「長沙耆舊傳云夏隆字叔仁長沙臨湘之人也丁母憂居喪過禮同郡徐元休弱冠知名聞而弔焉旬日積剌盈案○今案御覽六百六引長沙耆舊傳作夏侯叔仁無臨湘句餘同」 \\n ○券契五十四 \\n 山出鐵券「河圖括地象云崑崙山出鐵券○今案本鈔標目作鐵乙出券乙是山之譌鐵字又當在出下今校正陳俞本改標崑崙鐵券則斷非原鈔之舊矣」折券契「慎子云折券契節賢不肖由之物以此得而不託於信也○今案俞本同陳本改注漢高貰酒事非也御覽四百三十引慎子無物以二句契下有屬符二字由作用守山閣本慎子逸文據鈔本書鈔引由作曰託作記又附注云按有脫誤不可讀」 \\n 銅券盟誓「晉中興書應詹督天門等郡谿蠻共背叛詹嘗召諸蠻之君破銅券盟誓由是蠻懷詹化數郡無虞○今案陳俞本改注今晉書非也考御覽五百九十八引晉中書共背叛作並反諸蠻之君作蠻酋銅作鐵由是句無蠻字詹字餘同」 \\n 鐵券請降「晉雜事云元康中氐酋齊方年等上書求依漢魏事鐵券請降○王石校衣改依今案陳本刪俞本脫齊方年字事字」匈奴作鐵券「三輔故事云婁敬為高車使者特節至匈奴與其分土界作丹書鐵券曰自海以南冠蓋之士處焉自海以北豐強之士處焉○今案御覽七百七十九引反二酉叢書輯三輔故事界上有定字豐強作控弦同陳俞本上作地又俞本作控弦陳本作剛強」 \\n 氐羌破鐵券「晉中興書初宣王在關中與氐羌破鐵券約不役使○今案御覽五百九十八引中興書宣王作閔帝餘同陳俞本作愍帝收句作誓不相侵」因燒其券「戰國策云馮援曰責畢以何市而反孟嘗君曰視吾家所寡有者馮援召民悉集因撓其券還見孟嘗君曰臣竊矯君命以責賜民所以為君市義也○今案戰國策齊策集作來餘同」 \\n 求券焚之「邵口傳云邵君仲臨終求貸人錢物書券自於目前焚之曰吾不能以德教子孫不欲復以賄利累之○王石華校云復以六字當小寫本鈔作大寫誤也今案俞本同陳本改注晉書顧愷之誘券焚之事」 \\n 焚削書券「東觀漢記云樊重年八十餘臨終焚其素所假貸人書券○今案聚珍本東觀記同陳俞本脫臨字姚輯本亦然」燔燒券書「沈約宋書云王珣頗好積聚財物布在民間珣薨弘悉焚券書○今案見宋書卷四十二王弘傳」 \\n ○袠五十五 \\n 綠袠有要方「華佗別傳云化以綠縑為書袠袠中有秘要之方○王石華校？？表改袠今案陳本綠袠作線袠以綠縑作以線」綈袠有秘記「益部云楊厚字春卿為公述將軍平蜀春卿自殺戒子充曰此綈袠中先祖所傳有秘記汝當能遵吾業也○今案范書楊厚傳充作統餘同本鈔益部下當有耆舊傳三字書佚不可考陳本已改注范書」 \\n 縑袠「晉中經簿云盛書有青縑袠○今案此條及下條御覽六百六引晉中經簿同考隋書經籍志為荀朂撰本鈔經簿作興傳已非陳本直改作晉中興書益誤矣」絹袠「晉中經簿云盛書有縑袠絹袠○今案詳上條」 \\n ○封泥五十六 \\n 龍圖赤玉匣封泥如黃珠「春秋緯云龍圖赤玉匣封泥如黃珠相似○今案古微書及陳俞本御覽六百六引皆無相似二字」武都紫泥「漢書儀云璽封悉用武都紫泥○今案聚珍本漢舊儀卷上同陳俞本改注西京雜記」黎陽青泥「東都記云鄧訓好用黎陽青泥封書後遷烏桓校尉故吏載青泥至上谷遺訓其得人心如此○王石華校補上字今案陳俞本皆改注東觀漢記考聚珍本卷八鄧訓傳及御覽六百六引同」 \\n 金泥「續漢書光武封禪乃求元封封禪事有司奏用玉牒玉檢以水銀和金為泥○今案姚輯續漢書卷八封禧禪事作故事脫玉檢二字餘同」石泥「應劭漢書儀云建武三十二年封太山玉牒石檢金繩石引脫玉牒四字類聚又引云置玉牒封石檢」 \\n 北堂書鈔卷第一百四 \\n  \\n 　"}
{"章节": "●北堂書鈔卷第一百五    樂部一", "正文": "　 \\n ●北堂書鈔卷第一百五樂部一 \\n 　 \\n  \\n 隋祕書郎虞世南撰南海孔廣陶校註樂惣一 \\n ○樂惣一 \\n 樂者心之動也「禮記云樂者心之動也聲者樂之象也○今案見樂記」樂者德之華也「禮記樂記篇云德者性之端也樂者德之華也○今案陳本同」天地同和「禮記云大樂與天地同和○今案見樂記」天地之和「禮記云樂者天地之和也和故百物皆化○今案見樂記」先王所以節事「左傳云晉侯聞醫和言曰女不可近乎對曰節之先王之樂所以節百事也故有五節遲速本末以相及也○今案見昭元年」先王所以飾喜「樂記樂者先王之所以飾喜也謹案飾是修飾成人之喜矣○今案陳俞本脫謹案以下」王者功成作樂「禮記云王者功成作樂治定制禮其功大者其樂備矣○今案見樂記」 \\n 天子省風作樂「左傳云天王將鑄無射泠州鳩曰王其以心疾死乎夫樂天子之職也夫音樂之輿也而鐘音之器也天子省風以作樂小者不窕大者不摦則和於物物和嘉成也○王石華校標目補風字小注栓改摦今案見昭二十一年亦見本鈔鐘篇」 \\n 苟無其德不敢自作樂「中庸篇云雖有其位苟無其德不敢自作禮樂鄭玄注云作禮樂必有聖人天子○今案陳本伙自字無注今禮記亦無自字鄭注云言作禮樂者必人在天子之位」得道之人可以言樂「呂氏春秋云夫樂之所由來遠矣天下太平萬民安寍皆化其正樂乃可成故惟得道之人可與言樂乎○今案陳本及近本呂氏春秋仲夏紀正作上」揖讓而治樂之謂也「樂記云樂至則無怨禮至則不爭揖讓而治天下者樂之謂也○今案陳本同」合情飾■〈豸頁〉樂之事也「樂記云合情飾■〈豸頁〉者禮樂之事也○今案陳本及近本樂記■〈豸頁〉作貌」貴和上質「五經通義云樂貴和而上質也○今案陳本同」象德表功「五經通義云五帝三皇樂所以不同何樂者以象德有優劣故不同○今案陳本又補注云樂者所以象德表功因事之宜玉函山房從陳本」貴窮高遠「樂記云夫樂之極乎天而蟠乎地窮高極遠而測深厚○今案陳俞本同」通倫理「樂記云凡音者生於心者也樂者通倫理者也○今案陳本同」開山川之風「晉語云晉平公既作新聲師曠曰夫樂以開山川之風耀德於廣遠也○今案陳本改既作為說字」達神明之德「樂記云禮樂偩天地之情達神明之德○今案陳本同釋文云偩音負」移風易俗「孝經云移風易俗莫善於樂鄭注云夫樂感人之情樂正則心正樂淫則心淫○今案見廣要道章近本無鄭注陳本亦脫鄭注以下」率神從天「樂記云樂者敦和率神而從天禮者別宜居鬼而從地○今案陳本同」以感天地神祇「樂志云夫樂者聖人所感天地神祇是以海內被服其風光輝日新而不知所以然也盡乎○今案漢書二十二禮樂志無盡乎二字夫樂二句在以然句下又神祇作通神明」以順天地「阮籍云聖人作樂者將以順天地之體四海同其歡九州一其節○今案百三家本阮籍樂論歡誤觀餘同陳本脫四海二句」以承宗祖「史記樂書云汲黯曰凡王者作樂上以承宗祖下以化兆民○今案近本史記及陳本宗祖作祖宗」以致鬼神「周禮大司樂職云以五聲大合樂以致鬼神○今案春官大司樂同」 \\n 適人之情「呂氏春秋云夫樂之有適心亦有適人情Q欲Y壽而惡夭欲安而惡危欲而惡辱四欲得四惡除則心適矣○今案惠半農校本呂氏春秋卷五及陳本亦有作非有辱下有欲逸而惡勞句餘同又陳本夭誤大」 \\n 防民之情「周禮大司徒職云以六樂防萬民之情而教之和鄭玄注云樂所以蕩正民之情思使其心應和也鄭司農云六樂謂雲門咸池大韶大夏大濩大武○今案周禮春官大韶作大招餘同招韶古通字也陳本脫鄭玄以下」 \\n 管人情「樂記云禮樂之說管乎人情矣鄭玄注云管猶包也○今案陳本同」善民心「樂記云樂也者可以善民心其感人也深○今案陳本同」平好惡「白虎通云禮樂所以防淫奢○今案見禮樂篇」防隆滿節喜盛「樂緯云作樂所以防隆滿節於喜盛也○今案陳本無於字」以和聲「樂記云故禮以道其志樂以和其聲○今案陳本無故字」以節樂「樂記云凡作樂者所以節樂也君子以謙退為禮損咸為樂者○今案陳本脫君子以下」以安德「左傳晉侯以樂賜魏絳曰夫樂以安德義以處之禮以行之信以守之仁以勵之而后可以殿邦國同福祿來遠人所謂樂也○今案陳本及左傳襄十一年勵作厲餘同」以觀德「樂記樂行而民鄉方可以觀德矣德者性之端也樂者德之華也○今案陳本刪下二句」以定和「樂記云樂者審一以定和比物以飾節鄭玄注曰審其人聲也○今案陳本同」 \\n 以平心「左傳云晏子曰先王之濟五味和五聲也清濁大小出入周疏以相濟也君子聽之以平其心按人平而得和也○今案見昭廿年」百物皆化「樂記云樂者天地之和故百物皆化○今案詳本篇上文」百物不失「樂記云大樂與天地同和故百物不失○今案陳本同」君子以好善小人以聽過「樂記云樂者情見而義立樂終而德尊君子以好善小人以聽過○今案陳本同」君子得其道小人得其欲「白虎通云樂者君子樂得其道小人樂得其欲○今案見白虎通禮樂篇陳本改注樂記」羽籥干戚樂之器「樂記云鐘鼓管磬羽篇干戚樂之器也○今案陳本同」 \\n 金石絲竹樂之器也「樂記云金石絲竹樂之器也○今案陳本同」脩身及家平均天下古樂之發也「樂記云進俯退俯姦聲以濫溺而不止及優侏儒擾雜子女不知父子樂終不可以語不可以道古此新樂一條脫標目也」樂勝則流「樂記云樂勝則流鄭玄注云流謂合行不敬也○今案陳本脫鄭注以下」樂盈則放「祭義云樂盈而不反則放謹案樂以觀心好生盈放故云不反復初則方傷○今案此條有譌誤陳俞本刪謹案以下祭義改樂記則非也」審音以知樂審樂以知政「禮記云審音以知樂審樂以知政○今案見樂記」五音天音也八聲天化也「尚書大傳五音天音也八聲天化也○今案陳本同通鑑前編帝舜六載注引書大傳五音作五聲八聲作八音」音由心「史記樂書云凡音由於人心天之與人有以相隨如影之蒙形響之應聲也○今案史記蒙作象陳本改注樂記」音感於物「樂記云凡音之起感於物而動故形於聲聲相應故生變○今案陳本同」治世之音安以樂「毛詩序云治世之音安以樂其政和按世治則民安民安則心樂而發於音也○今案見關睢序按字以下是永興引申語也下二條同」亂世之音怨以怒「毛詩序云亂世之音怨以怒其政乖按亂世則民怨民怨則心怒而發於音也○今案陳本脫按亂以下」亡國之音其民困「毛詩序云亡國之音哀以思其民困按亡國則民困民困則心哀以思而發於音也不言政者國亡無政也○今案陳本脫按亡以下」亡國之音其政散「樂記云桑間濮上之音亡國之音也其政散其民流而不可止也○今案陳本有增注」宋音害德「樂記云子夏曰鄭音好濫淫志宋音燕女溺志衞音趨數煩志齊音傲辟矯志四者皆淫於色而害於德是以祭祀不用也○今案禮記樂記及陳本傲作敖作喬」制雅樂「魏志云太祖以杜夔為軍謀祭酒參太樂事因令創制雅樂○今案見魏志本傳」正雅樂「世說云荀公曾善解音樂時論謂之閶解遂為律呂以正雅樂○今案近本世說術解篇陳本乃御覽五百六十五引音樂作音聲為作調」存六世之樂「春官大司樂職云大司樂掌成均之法以治建國之學政而合國之子弟焉以樂舞教國子舞雲門大卷大咸大磬大夏大漢大武鄭玄注云此周所存六世之樂○今案陳本及近本周世作代」 \\n 復先代之樂「魏志云太祖以杜夔參太樂事因令創制雅樂復先代之樂皆自夔始也○今案見魏志本傳本篇上文引太祖三句」文以采章感以太和「阮籍云故歌以敘志舞以宣情然后文之以采章昭之以風雅播之以八音感之以太和○王石華校綵改采今案本鈔舞篇引阮籍樂論同陳本采作綵」文之以五聲「周禮大司樂播之以八音金石土云云○今案周禮春官同」六律五聲八音七始「尚書大傳云樂者人性所自有也故聖王巡十有二州觀其風俗習其性情論十有二俗定以六律五聲八音七始著其素蔟○王石華校谷改俗今案通鑑前編帝舜六載注引大傳論上有因字餘同陳本多刪脫」 \\n 九歌八風七音六律「左傳云太叔對趙簡子曰為九歌八風七音六律以奉五聲謹案九歌六府三事皆可歌之謂九歌八風八方之風也七音宮商角徵羽少宮少商也六律黃鐘至無射也五聲即五音是也○今案見昭二十五年謹案以下是永興引申語也」 \\n 五聲八音「說文云樂五聲八音揔其名也○今案說文木部苶其字也字」九奏舞「史記云趙世家云昔秦穆公薨五日寤語大夫曰我之帝所甚樂為百神遊於均天樂九奏萬舞不類三代之樂其聲動心○今案史記薨字作嘗如此五作七動下有人字上有居二日半簡子寤七字」 \\n 六樂六變「春官大司樂云凡六樂者一變而致羽物及川澤之祇再變而致贏物及山林之祇三變而致鱗物及丘陵之祇四變而致毛物及墳衍之祇五變而致介物及土六變而致象物及天神○王石華校大改天今案周禮大司樂祇皆作示陳本亦改作示」 \\n 三極九變「劉廣世云興云設三極九變之樂而作四結十二之倡○今案陳本云二字」張樂於洞庭野「莊子云北門成問於黃帝曰帝張咸池之樂於洞庭之野吾始聞之懼復聞之而怠○今案見天運篇亦見下文」張樂於膠葛之宇「上林賦云置酒於浩天之臺張樂於膠葛之字○王石華校洪改浩今案陳本臺誤壺文選浩作顥宇作寓」王宮懸諸侯軒懸「周禮小胥職云王宮懸諸侯軒懸鄭眾注曰宮懸四面懸宮室四面有牆故云宮懸也○今案周禮春官同」卿大夫判懸土特懸「周禮小胥職云卿大夫判懸左右之合也特懸懸於東方○今案陳本同近本周禮特作犆」御瞽幾聲「禮記玉藻云御瞽幾聲之上下鄭玄注曰瞽樂人也幾由察也察其哀樂○今案陳本同」旄人教舞「周禮旄人云旄人掌教舞鄭玄曰散樂野人為樂之善者○今案周禮春官同」 \\n 黃帝曰咸池「呂氏春秋云英招鬼神解音律為帝和五音以仲春日在奎宿而奏之命曰咸池○今案御覽五百六十六引英招十二字作黃帝命伶倫與營援和五音以詔英韶十五字餘同明雲間刻本卷五及陳本營援作榮將以詔作以施餘同御覽」 \\n 少昊曰九淵「帝王世紀少昊時有鳳鳥之瑞以鳥紀官於是修其方利器用政度量戶無淫民天下大治作樂曰九淵也○今案陳本脫方利二字量字考路史後紀卷七及本鈔制作篇皆引九淵句」 \\n 顓項曰五莖「樂緯云顓項樂曰五莖注曰能為五行之道立莖根也○今案本鈔頊字缺筆作項此乃宋人轉寫避神宗諱也初學記十五引叶圖徵莖根作根莖陳本亦作根莖類聚四十一引樂緯同無注」 \\n 堯曰大章「樂緯云堯曰大章注曰言其德光被四表格于上下其道大章明也○王石華校放改被今案王氏經義述聞據此舊鈔以說尚書又類聚四十一引樂緯同無注陳本注脫光字四表字及于上下其四字１玉函山房輯緯書尚沿陳誤」 \\n 舜曰簫韶「樂緯云舜樂曰簫韶注曰韶紹也言紹堯之德○王石華校肅改簫今案初學記十五引同類聚四十一引樂緯亦同無注」頊作樂命曰承雲「呂氏春秋云帝頊好音乃命飛龍作樂放八風之音命之曰承雲以祭上帝○王石華校龍改雲今案呂氏春秋秋仲夏紀及陳本命作令放作效本鈔十七制作篇引作命作放」 \\n 天子奏樂是曰樂池「穆天子傳云天子西征至於玄池乃奏廣樂三日而終是曰樂池○今案類聚四十一引及平津館本穆天子傳卷二與陳本同」夔作樂賞諸侯「禮記云夔始作樂以賞諸侯○今案樂記作夔始制樂」夔典教冑子「尚書舜典云帝曰夔命汝典樂教冑子直而溫寬而栗剛而無虐簡而無傲○嚴氏校栗改栗」陽阿楚樂也「淮南子云奏雅樂者始於陽阿采菱許慎注曰此楚樂也○今案陳本楚樂下有之名二字考淮南說山訓奏雅樂者作欲美和者」壽人秦樂「漢書禮樂志云壽人秦房中樂也○今案見漢書卷二十二陳本秦誤奏」調露樂「樂緯云時元者受氣於天布之於地動靜各有分職不得相越當以度行也是謂調露之樂○今案陳本時元者作元音相越以下七字作越度二字餘同初學記十五引樂叶圖徵越當作踰常又卷九引仍作越當」 \\n 休成樂「禮樂志云叔孫通奏休成之樂美神明既饗也○王石華校標目補成字今案見漢書卷二十二」安世樂「禮樂志云孝惠使樂府令夏侯寬備其簫管更名曰安世樂○今案見漢書卷二十二」禮容樂「禮樂志云高祖六年又作禮容樂主出文始五行舞舞人無樂者將至至尊之前不敢以樂也○今案漢書卷二十二及陳本同」八音克「舜典云八音克諧無相奪論○今案陳本同」五色不亂「樂志云五色成文而不亂八風從律而不姦○今案陳本姦作奸」和盈於內動發於外「春秋元命苞云樂者和盈於內內動發於外應其發而制禮作樂以成之○今案初學記十五引元命苞而作時陳本亦作時又刪制禮二字」物類相感同聲相應「韓詩外傳云在內者皆玉色在外者皆金聲然后少師奏升堂之樂即席告入此言音樂相和物類相感同聲相應之義○今案新安周氏校本韓詩外傳卷一同」發揚蹈厲「樂記云夫樂者象成也發揚蹈厲太公之志也鄭注曰發揚蹈厲所以象威武時也○今案陳本同」喜歡愛「樂記云論倫無患樂之情也欣喜歡愛樂之官也○今案陳本同」 \\n 和睦微妙「孝經援神契云樂貴和睦微妙故聖人盡心以是時孝也○今案陳本玉函山房輯本是時四字改作之」調和諧和「史記云雅頌之音理而民正嘄嗷之聲興而士奮及其調和諧合鳥獸盡感○今案史記樂書及陳本嗷作噭」一盛一衰一清一濁「莊子云北門成問於黃帝曰帝張咸池之樂於洞庭之野吾始聞之而懼復聞之而怠卒聞之而感帝曰吾奏之以禮義達之以人情四時迭起萬物循生一盛一衰文武經綸一濁一清陰陽調和○今案近本莊子天運篇及陳本作建人情作太清經綸作倫經誤也又古佚叢書刻宋本感作惑奏之下有以人徽之以天行之八字」 \\n 不怒而威「樂記云禮樂不可須臾去身致樂以治心則易直子諒之心油然生矣易直子諒之心生則樂樂則安安則久久則天天則神天則不言而言神則不怒而威致樂以治心者也○今案近本禮記及陳本須臾作斯須」 \\n 無言而悅「莊子曰北門成問於黃帝曰帝張咸池之樂於洞庭之野吾始聞之懼復聞之怠卒聞之而感帝曰汝殆其庶幾也吾又奏乙以無怠之聲調之以自然之命動於方居於杳冥或謂之死或謂之生或謂之貴或謂之賤行流散徙不主常聲世疑之稽於人達於情而遂於性天機不張而五官皆備此之謂天樂無言而心悅也○今案而感句詳本篇上文汝殆句以下考古佚叢書本天運篇庶幾也作然哉杳作窈貴作寔賤作榮惟作命餘同」 \\n 直而不倨曲而不屈「左傳云吳札來聘請觀於周樂使工為之歌頌曰至矣哉直而不倨曲而不屈○今案見襄二十九年本鈔段末有小雅美哉二十七字係由下條竄入今刪正」 \\n 思而不貳怨而不言「左傳云吳札來聘請觀於周樂使工為之歌小雅曰美哉思而不貳怨而不言其周德之衰乎猶有先王之遺民焉○今案見襄二十九年陳本刪周樂以上」 \\n 大哉熙熙乎「左傳云吳札來聘請觀於周樂使工為之歌大雅曰大哉熙熙乎○今案左傳襄二十九年及陳本大作廣本鈔作大者永興避隋煬帝諱也」美哉蕩蕩乎「左傳曰吳公子來聘請觀於周樂使工為之歌豳曰美哉蕩蕩乎○今案陳本同近本左傳襄二十九年只一蕩字」如天之無不幬也如地之無不載也「左傳曰吳公子來聘請觀於周樂見舞簫韶者曰德至矣大矣如天之無不幬也如地之無不載也雖甚盛德蔑以加於此矣○今案陳本及左傳襄二十九年簫韶作韶箭釋文云箭音簫」 \\n 韶盡美矣又盡善也武盡美矣未盡善也「論語曰子謂韶盡美矣又盡善也謂武美矣未盡善也孔安國注曰武武王樂也以征伐取天下故未盡善也○今案見八佾篇」 \\n 在齊聞韶三月忘味「論語云子在齊聞韶三月不知肉味不圖為樂之至於斯也周生烈曰孔子在齊聞韶樂之盛美故忘於肉味王肅曰為作也不圖作韶樂至於此此齊也○今案見述而篇陳本脫」 \\n 揔章聽典六日亡歸「語林云謝興在中朝恒遊宴還家甚少過江不復宿行后一宿行家遣之乃自嘆曰不復作樂曰分在朝與阮千里揔章重聽一典六日亡歸今一宿行而家業紙也○今案此條有誤陳本玉函山房輯本語林無過江至在朝二十五字無今一宿九字又與阮上有偶字重聽作中聽餘同」 \\n 虛己竦神「漢書禮樂志云夫樂者所以感天地通神明安萬民故聽者無不虛己竦神也○案陳本神明作鬼神近本漢志聽者句在夫樂句之前」動心駭耳「相如上林云族居遞奏動心駭耳○今案本鈔下文引同陳本及文選動作洞」格來儀之瑞「孔融與許博士書曰今足下遠以彝器金石並志為國家來儀之瑞亦丈夫之大勳○今案嚴輯孔融文無格字餘同陳本志作至無丈夫句」下太一之神「樂緯云樂當宮於中効為皇帝之氣后土之音歌黃裳從客致散雲下太一之神○今案此條有譌脫陳本及初學記十五引皆散雲以上」鳳凰來儀「尚書益稷篇云簫韶九成鳳凰來儀孔安國傳云韶舜樂名備樂九奏而致鳳凰則餘鳥獸不待九而奏舞○今案近本孔傳同陳本奏舞作率舞」玄鵠降儀「曹毗楊都賦云越吟則玄鵠降儀楚奏則梁塵為飛○今案陳俞本楊作揚嚴輯本作楊仍未收此二句」百獸率舞「尚書益稷篇云簫韶九成鳳凰來儀孔安國注韶舜樂名也備樂九奏而致鳳凰則餘鳥獸不待九而率舞○今案本篇上文引率作奏」獸盡感「史記樂書雅頌之音理而民正及其啁和諧合鳥獸盡感○今案詳本篇上文」遺戎王女樂二八「墨子曰秦穆王遺戎王以女樂二八戎王沈於女樂不顧國亡政國之禍○今案畢校本墨子輯佚一卷據御覽引同陳本已依俗本竄改」賂晉侯歌鍾二肆「左傳云晉與諸侯伐鄭鄭人賂晉侯以師悝師蠲歌鍾二肆及其鎛磬女樂二八○今案見襄十一年」文侯聽古樂惟臥「樂記魏文侯問於子夏曰吾端脕以聽古樂則惟恐臥聽衞之音則不知倦○今案陳本及近本禮記以聽作而聽」王莽獻新樂而哀「漢書王莽初獻新樂於明堂太廟或聞其樂聲曰清麗而哀非興國之聲也○王石華校標目所改新小注聲樂改樂聲今案漢書王莽傳及陳本嚴作厲又陳本無清字」合清商揮流徵「陸機七徵云合清商而絕節揮流徵而赴曲奏荊南之高歎詠易水之清角○王石華校揮下刪太廟聞聲十八字蓋沿上條誤入今案陳本百三家本同」彈角而木搖鼓羽而波湧「崔琦七蠲云彈角而木搖鼓羽而波湧斯精誠有以相通神氣有以相感○今案陳本刪七蠲二字嚴輯崔琦集未收此條」金鼓迭起「相如上林賦云族居遞奏金鼓迭起?鞈動心駭目○王石華校迨改起今案文選動作桐本鈔上文亦作動」金石恒韻「左思魏都賦云金石絲竹之恒韻匏士革木之常謂○今案文選同」金石齊響「陸機七徵云金石諧而齊響塤篪協而和鳴○今案百三家本陸機集及陳本同初學記十五引協作合」逸響薄高雲「傅玄七謨肆金石於九夏動蛟龜而感鱗浮景曜皓曰逸響薄高雲○今案嚴輯傅玄七謨未收此條陳本注內薄誤簿」逸響薄華屋「陸機七徵云施筍虞式絲竹名倡陳於璿房逸響薄乎華屋○今案本鈔倡優篇引同陳本式作試百三家本嚴輯本皆脫」 \\n 北堂書鈔卷第一百五 \\n  \\n 　"}
{"章节": "●北堂書鈔卷第一百六    樂部二", "正文": "　 \\n ●北堂書鈔卷第一百六樂部二 \\n 　 \\n  \\n 隋祕書郎虞世南撰南海孔廣陶校註歌篇二 \\n ○歌篇二 \\n 帝俊八子是始為歌「山海經云帝俊八子是始為歌舞注曰帝俊帝舜也○今案陳本同近本海內經無注」歌永言「尚書舜典篇帝曰夔命女典樂教冑子詩言志歌永言聲依永律和聲○今案舜典詠作永」歌詠德「劉蒼世祖登歌議云歌所以詠德舞所以象功○今案陳俞本同」歌陳德也「樂記云師乙曰夫歌者直己而陳德也○今案禮記樂記同」歌德言「何休公羊注云歌者德之言也舞者德之容也○今案陳本同」酒樂欲歌「淮南子云飲酒樂使欲歌○今案近本淮南子脫御覽五百七十二引使下有人字陳本使作便」心喜欲歌「白虎通云樂所以必歌者何口言之也中心喜樂口欲歌也○今案見白虎通禮樂篇」作歌告哀「毛詩云君子作歌惟以告哀○今案見小雅四月篇」情樂而歌「子思云情哀而歌歌弗信矣其絃則是其聲則非也○今案陳本同」歌者在上「禮記郊特牲云歌者在上匏竹在下貴人聲也○今案陳本無郊特牲三字」聲者登堂「禮記祭統云夫祭有三重焉聲莫重於升歌鄭注曰祭奏樂歌者登堂故云升歌○今案近本鄭注無此文蓋永興自加案語也陳本脫鄭注以下」上如抗下如墜倨中矩句中鉤「樂記云樂者上如抗下如墜曲如折止如槀木倨中矩句中鉤纍纍乎端如貫珠○王石華校衣改木今案禮記樂記同陳本槀誤橋」候人作南音「呂氏春秋云禹行水見山女禹未之遇南音南土女令其妾往候禹于塗山之陽女乃作歌曰候人寔始作南音周召取風焉以為周召南也○今案御覽一百三十五引無周召以下餘同明雲間本卷六南音作巡省水作功陳本亦作功」 \\n 破斧始為東音「呂氏春秋孔甲作為破斧之歌寔始為東音○今案見季夏紀」右善歌「孟子曰昔者王豹處於淇而河西善謳綿駒處於高堂而齊右善歌○今案告子下篇堂作唐」雍門善歌「博物志云韓娥東之齊至雍門糧盡於是鬻歌假食既去之后而餘響繞梁三日不絕故雍門至今善歌韓娥之遺音也○今案陳本糧盡作匱糧善歌下有哭字明吳土？官本稗海本博物志亦有哭字又糧盡誤作遺糧」 \\n 瓠梁善歌「淮南子云匏梁之歌可隨也所以歌者不可為注曰匏梁善歌之人也○今案匏瓠二字小注與標目岐出陳本俱作匏近本淮南子齊俗訓匏作狐無注曰以下疑是許慎注逸文」 \\n 尚衣能歌「崔豹古今雜注云魏文帝宮人陳尚衣能歌舞故曰尚衣能歌尚衣能舞○今案明吳琯本崔注陳尚作田尚無故曰二字考陳氏有齊號田齊詩應田作敶亦陳田相通之證陳本陳尚下無衣字及尚衣能舞句註作記」 \\n 延年變新聲「史記云李延年善歌為變新聲善承上意○今案見史記佞幸列傳」崧婉節制「續晉陽秋袁崧善音樂北人舊歌有行路難曲辭頗疏質崧乃文其辭句婉其節制○王石華校標目崧字改山松二字今案世說卷下之上注引續晉陽秋辭句作章句崧亦作山松陳本改注今晉書考山松諸書稱名作崧陳郡人方平子官吳郡守見晉書袁瓌傳仍舊為是」 \\n 趙侯好歌「史記云趙侯好歌謂相國公仲連曰寡人愛鄭歌者槍石二人賜之田公仲不與烈侯說曰歌者之田且止○今案史記趙世家好歌作好音陳俞本刪槍石以下」 \\n 謝婫愛歌「謝婫歌記云余少好瑟長而愛歌○今案陳本同俞本婫作鯤」能歌入寵「漢書武帝李夫人之兄延年能歌入寵也○今案漢書李夫人傳能作善人寵作愛之」 \\n 造曲入宮「漢武帝故事云上幸平陽公主家有謳者造曲怨上侍上更衣得幸後入宮為后○王石華校樞改謳今案古今說海本漢武故事及陳俞本怨作挑」動朱脣「曹植七啟云動朱脣發清商○今案文選同」擢秀頸「杜預云擢秀頸而高歌聲中節而合度逸清響於浮雲游餘音於中路○股份有限公司校握改擢今案陳本高作長嚴輯杜集脫」抗聲長歌「杜預七規云抗清聲而長歌振輕裙而屢舞○今案陳俞本同嚴輯七規脫此條」抗音高歌「潘岳閑居賦云浮柸樂飲絲竹駢羅頓袖起舞抗音迥歌○今案陳俞本及文選袖作足」朱脣不起皓齒不離「袁崧歌賦云朱脣不起皓齒不離或似停而不留或似去而不馳○今案陳本馳作去嚴輯本據類聚四十三引此賦起作啟似去作如疾」激長歌於丹脣「陸機七徵云激長歌於丹脣合清商以絕節○今案百三家本陸機集及本鈔樂總篇引同陳本下句作發鏗鏘乎柔木又徵下衍賦字」合清哇於素齒「張協洛褉賦云擬清桂以赴節合清哇於素齒永結風於南楚採遺□於北里出張協賦○今案陳俞本脫此條本鈔段末有出張協賦四字乃南村以前舊校者之語也百三家本集亦脫嚴輯據類聚卷四引此賦只有標目一句」 \\n 潛氣內轉哀音外激「繁欽與魏文帝箋云都尉薛訪車子年十四能喉囀引聲與■〈⺮叚〉同音潛氣內轉哀音外激大不抗越細不幽散○今案文選■〈⺮叚〉作笳陳本作葭」 \\n 清氣浮轉妍弄潛移「袁崧歌賦云未脣不起皓齒不離清氣浮轉妍弄潛移○今案類聚四十三引此賦起作啟浮作獨」宮商和暢清弄諧密「異苑云乘機山下臨清川昔自漁父宿於川半夜聞水中有絃歌之音宮商和暢清弄諧密○今案陳俞本學津討原本異苑機作磯」結鄭衞之遺風「傅玄正都賦詠激楚之遺風耿陽河而位迥○股份有限公司校誅改詠今案百三家本玄集及嚴輯本皆脫陳本改注張衡七辨刪去傅玄三句疑標目與小注不符當分二條」 \\n 聲振林木「列子云薛談學謳於秦青未窮青之伎自謂盡之遂辭歸青弗止餞談于郊衢乃撫節悲歌聲振林木響遏行雲談乃謝求反○今案近本列子湯問篇談作譚伎作技餘同陳本亦作譚伎談枝反作返惟類聚四十三引列子與原鈔悉同」 \\n 響拂丹梁「魏文帝詩云綺歌奏新詩遊響拂丹陽餘音赴迅節抗慨時激揚○今案陳本綺作茲陽餘作梁繁迅作促抗作慷蓋据初學記十五引改也」餘響繞梁「列子云昔韓娥東之齊匱糧道雍門鬻歌假食既去餘響繞梁三日不絕○今案列子湯問篇道作過亦見本鈔引博物志」響遏行雲「博物志云薛談同上○今案詳上文引列子」 \\n 齊唱入雲「西京雜記云高帝令戚夫人歌出塞望歸之曲侍婢數百皆為之後唱聲入青雲○今案學津討原本西京雜記望上有入塞二字為作習青雲作雲霄陳本亦作雲霄」 \\n 聞而洞呌「語林云向世闈歌桓子野一聞而洞歌○今案此條有譌脫陳俞本刪」聽者　動容「王粲七釋云虞公合詠陳情徵聽聽者動容梁塵為飛出七釋文○今案出七釋文四字是南村以前舊校者之語也陳本無虞公二句」聽者流涕「續晉陽秋云袁山松歌行路難每因酒酣縱而歌之聽者莫不流涕○今案世說卷下之上注引續晉陽秋縱作從」聞者灑涕「盛弘之荊州記云臨賀馮乘縣有老父不娶室而謳歌聲甚悲聞者皆洒涕○今案陳本馮作馬父作人室而作善於餘同御覽五百七十二引盛荊州記亦作老人涕作泣初學記十五引亦作馬父作姥餘迥異」 \\n 眄風長歌「劉楨魯都賦云和顏揚眸眄風長歌○今案陳本同百三家本劉楨集眄作盼本鈔舞笮引眄風作儀鳳」臨風浩歌「楚辭九歌云望美人兮未來臨風怳兮浩歌○今案陳本同考見九歌少司命」好歌「毛詩云蘇公剌暴公作此好歌以極反側○今案作此二句見小雅何人斯篇剌暴句是小序文」雅歌「謝承後漢書祭遵為將軍取士皆用儒術對酒設樂必雅歌投壺○今案御覽五百七十引及陳本姚輯汪輯本謝書將下無軍字」陽阿妙曲「曹植七啟云材人妙技遺世越俗揚北里之流聲紹陽阿之妙曲○今案文選材作才陳本亦作才俗作容又陽阿作陽和」淮南清歌「張衡七辨云淮南清歌燕餘材舞列乎前堂迎奏代敘○今案百三家張衡集迎作遞本鈔舞篇引材作才」舜唱卿雲「尚書大傳云舜為賓客禹為主人於時俊乂百官相和而歌節雲帝乃唱之曰卿雲爛兮糺縵縵兮日月光華旦復旦兮○今案通鑑前編帝舜十五載注引同」湯作晨露「呂氏春秋湯命伊尹作為大護歌晨露○今案見呂氏春秋仲夏紀陳本護作濩」帝舜彈琴「樂記云昔者舜作五絃之琴以歌南風家語云帝舜歌曰南風之薰兮可以解吾民之溫兮○今案禮記樂記同陳本以歌作為歌」高祖擊筑「史記高祖紀云高祖幸沛置酒酒酣擊筑自歌曰大風起兮雲飛揚威加四海兮歸故鄉安得猛士兮守四方○今案史記四海作海內陳本酒酣作沛宮醉」 \\n 春歌青陽夏歌朱明秋歌四皓冬歌玄冥「史記樂書云漢書常以正月上辛祠太一甘泉使童男女七十餘人俱歌春歌青陽夏歌朱明秋歌四皓冬歌玄冥○股份有限公司校暴改泉今案史記樂書及陳本四皓作西皞」 \\n 疏緩節兮安歌「楚辭九歌楊桴兮拊鼓疏緩節兮安歌○股份有限公司校疏改緩今案九歌桴作枹餘同陳本上句誤作揚抱鼓兮拊膺」緩櫂詠歌「黃閔武陵記云有蘿山側巖垂水懸蘿釣流又有明月池碧潭鏡澈百丈見？？互士人為之歌曰仰茲山兮迢迢層石搆兮嵯峨樂茲潭兮安流緩子擢兮詠歌○嚴氏校云見御覽五百七十二今案御覽閔作開釣流作百里許丈作尺士作土緩子作緩爾又陳俞本無蘿釣流又四字有上增入下字緩子作援爾」 \\n 曳杖歌「禮記云孔子蚤作負手曳杖逍遙於門歌曰泰山其頹乎梁木其壞乎哲人其萎乎○今案見檀弓上篇陳本萎誤？？娄」曳屐歌「莊子云曾子居衞捉衿而肘見納履而踵决曳屐而歌商頌聲若出金石○今案陳俞本衿作襟考莊子讓王篇屐作縱本鈔屨篇亦引」撫節悲歌「列子云薛談見上注○今案見湯問篇」撫絃悲歌「風俗通云百里奚為秦相堂上作樂所賃澣婦自言知音呼之援琴撫絃而悲歌尋問之乃其妻○今案御覽五百七十二引無悲字餘同陳本澣作浣」鼓琴而歌「說苑曰曾子嘗有為不中萎曾皙怒援杖擊之曾子有頃乃蘇退屏鼓琴而歌令曾皙聽其歌聲令知其平○今案說苑建平篇嘗有為五字作芸瓜而誤斬其根餘同陳本脫屏字及令曾以下餘同建本篇」 \\n 撫絃而歌「文士傳云太祖聞阮瑀名辟之不應乃逃入山使焚山得瑀太祖怒不語使就伎人列瑀取琴遂撫絃而歌曰奕奕天門開大魏應期運青葢巡九州○今案文注六十引文士傳同」 \\n 鼓盆而歌「莊子云莊子妻死妻子弔之則方箕倨鼓盆而歌○今案莊子至樂篇倨作踞餘同」相和而歌「莊子云桑戶孟子反禽張三人相與友有間而子桑戶死子貢往待事焉或編曲歌琴相和而歌子貢曰敢問臨尸而歌禮乎二人相顧而笑曰是惡乎知也○今案大宗師篇禽作琴顧作視知禮下有意字陳本亦作視」 \\n 乘牛而歌「劉歆期交州記云俗好鼓琴牧竪於野澤乘牛唱遼遼之歌○今案陳本脫劉歆期三字御覽五百七十二引歆作欣」負水而歌「鄭輯之東陽記云歌山在吳縣昔有人乘舡從下過見一女在波間浴汲乃登此山負水行歌恣態甚妍而莫知所由故名為歌山也○今案類聚四十三引東陽記無波間二字餘同陳本無鄭輯之三字東陽作泉州無浴汲二字乃作及」 \\n 拾穗並歌「列子云林類年且百歲底春披裘拾遺穗於故畦並歌並進注曰？？互當也○王石華校表改裘今案見列子天瑞篇本鈔裘篇引同陳本並作而無注曰以下」 \\n 據地而歌「史記云東方朔酒酣據地而歌曰陸沈於俗避世金馬門殿中可以避世全身何必深山之中蒿蘆之下○王石華校况改沈今案史記滑稽列傳殿上有宮字」擁楫而歌「說苑云鄂君方乘清翰之舟張翠蓋越人擁楫而歌曰今夕何夕搴舟中流今日何日得與王子同舟○今案舊鈔鄂作朔沿上條誤入也本鈔本篇引楫作檝餘同亦見本鈔被篇及舟惣篇近本說苑善說篇舟中誤中洲」 \\n 執櫂而歌「列女傳云趙津吏之女名娟簡子過河津吏醉將煞之女請釋父罪為簡子執櫂中流而歌之曰升波河兮西觀清水揚波兮杳冥禱求福兮醉不醒誅將加兮妾心驚罰既釋兮河乃清妾持檝兮操其維蛟龍助兮主將婦呼來櫂兮行勿疑○今案陳本歌曰以上微異河乃作瀆乃餘同御覽五百七十二引列女傳無罰既二句升作昇」 \\n 冗東歌「傅玄琵琶賦云吹西笛兮冗東歌○今案陳本同嚴輯傅玄集脫」發東歌「左思吳都賦曰發東歌操南音胤陽阿詠昧任○王石華校徹改胤今案文選及陳本昧作韎」坐南歌「張衡南都賦云齊僮唱兮列趙女坐南歌兮起鄭舞○今案文選作鄭儛」 \\n 奏名歌「張華輕薄篇云北里獻其奇舞大陵奏此名歌○今案陳本同百三家本張華集無其字此字」奏大呂「楚辭招魂云吳歈蔡謳為大呂○今案招魂篇為作奏」 \\n 歌無射「周書曰師曠見子晉歌無射曰國城寍兮遠人來觀修義經兮好樂無荒乃注琴於王子王子歌師曠蹶然起曰請歸王子賜之乘車馬也○今案王謨本周書太子解及陳本城作誠琴作瑟馬也作四馬」 \\n 歌白狐「呂氏春秋禹年三十未娶乃有白狐九尾而造禹塗山人歌曰綏綏白狐九尾龐龐成家成室我都彼昌禹因娶塗山女○今案近本呂氏春秋全脫陳本造下脫禹字本鈔后妃部靈命篇有歌白狐篇句注見呂氏春秋考御覽九百九引吳越春秋與此文亦同惟成家句作成子家室」 \\n 黃鵠「列女傳云魯陶嬰妻者夫死守志不二作歌曰悲夫黃鵠之蚤寡七年不雙死頸獨宿不與眾同夜半悲鳴想其故雄○今案阮刻宋本列女傳死頸作鵷頸陳本亦作刪妻字」 \\n 歌麥秀「枚乘七發云師曠操琴伯牙為歌曰麥秀■〈艹漸〉兮雉朝飛向虛壑兮背槁槐依絕區兮臨迴溪○王石華校摘改槁今案師曠操琴陳本作師堂操張文選作師堂操暢」 \\n 歌采菱「淮南子曰歌采菱發陽何鄙人聽之不若延露陽阿作陵陽拙上脫者字」歌碧室「漢武內傳云西王母降武帝王母命上元夫人歌部玄之曲其辭曰勿過紫微真人列如麻綠景清飈起雲葢映朱葩蘭宮敞琳闕碧室啟瓊沙○今案陳本脫勿過二句綠作淥敞作闢据類聚四十三引改也餘同守山閣本漢武內傳部作步團作垣室作空」 \\n 歌玄團「漢武內傳云西王母降武帝王母命侍女法嬰歌曰玄圃遏北臺城■〈外卦内〉煥嵯峩啟彼無津涯汎此織女河○今案守山閣本漢武內傳城■〈門外卦内〉作五城餘同陳本無遏北以下無曰字」 \\n 歌玉蘭「漢正內傳云西王母歌曰晨登大霞宮揖此八玉蘭夕入玄元閣採葉掇琅玕濯足匏瓜河織女玉津盤○今案守山閣本漢武內傳閣作闕葉作蘂玉作立餘同陳本刪曰晨以下母歌下增玉蘭之曲四字」 \\n 歌玉昭「漢武內傳云西王母命上元夫人歌曰玉昭與絳芝九絕紛相拏誰言壽有終扶桑不為查○今案陳本無曰字及與絳以下守山閣本漢武內傳與作來昭作胎餘同」 \\n 甯戚飯牛「三齊畧記云康浪水在齊城西南甯戚飯牛而歌曰康浪之水白石粲中有鯉魚長尺半縠布單衣裁至骭清朝飯牛至夜半黃犢上扳且休息吾將捨汝相齊國○今案陳本脫畧字齊誤濟縠誤轂太平寰宇記十八引三齊記脫縠布以下記纂淵海八十四引三齊畧記及蒙求集注上引三齊畧記單衣二句縠作短裁作適清朝作從昏」 \\n 馮煖彈鋏「戰國策齊人馮煖屬孟嘗君願寄食門下孟嘗笑而受之居有頃倚柱彈其鋏而歌曰大丈夫歸去來兮乘無車大丈夫歸去來兮食無魚○今案近本齊策及陳本作倚柱彈其劍兩大丈夫句皆作長鋏歸來乎吳師道補注云以下文例之則彈劍下當有鋏字今書鈔正作彈鋏」 \\n 荊歌易水上一去不復還「燕丹子荊軻入秦不擇日而發太平與知謀者皆素衣冠送之於易水之上荊軻起為壽歌曰風蕭蕭兮易水寒壯士一去兮不復還○今案問經堂本燕丹子卷下同初學記十五引起為壽以下陳本改注史記」 \\n 歌隴頭肝腸絕「辛氏三秦記隴西關其九迴上有酒水四注下俗歌曰隴頭流水聲幽咽遙望秦川肝腸斷絕○今案陳本西上有右字咽作噎酒作清說郛本亦作清末句誤作心肝不絕二酉叢書張輯三秦記据御覽引酒亦作清無下字肝作心惟初學記十五引隴下有渭字亦無酒字餘悉同」 \\n 傷王困迫作窮劫之曲「吳越春秋云楚昭王敗楚國之君臣傷王困迫乃援琴作劫之曲○今案陳本敗下有辱字小注內曲誤由汪士漢本吳越春秋卷二君臣以上多異文本鈔蓋有譌脫」 \\n 傷王用心作苦何之歌「吳越春秋云越採葛之婦傷越王用心之苦乃作苦何之歌○今案汪士漢校本吳越春秋脫何字御覽五百七十一引及陳本作若何」厲王死淮南作「漢書云淮南厲王發死民有作歌曰一尺布尚可縫一斗粟尚可舂兄弟二人不能相容○今案見漢書四十四淮南厲王傳」趙岐卒江陵歌「典畧云趙岐卒江陵作歌曰國有逸民姓趙氏名岐有志無時命也奈何○今案文選注廿三引典畧無江陵作三字及國有九字陳本改注范書」明君念鄉「漢書云成帝以明君妻單于明君心念鄉土乃作怨曠之歌曰秋本萋萋其葉黃黃有鳥爰止集於苞桑徘徊枝條志意自得○王石華校為改鳥今案陳本黃黃作萎黃無徘徊二句考漢書九十四下匈奴傳載昭君妻單于事係元帝非成帝亦無念鄉語」 \\n 細君思土「漢書漢以江都王女細君妻鳥孫王昆莫主悲愁自作歌曰吾家嫁我兮天一方遠託絕國兮烏孫王穹廬為室兮氊為牆肉為食兮酪為漿居常思土兮心內傷為黃鵠兮歸故鄉○王石華校夷改莫窮改穹王改黃今案漢書西域傳肉上有以字為黃上有願字陳本已增入願字」 \\n 江淮鳥散承之以歌「吳越春秋云越王入吳與諸大夫別於浙江之上越王夫人據舡顧見鳥巢啄蝦即承之以歌其辭曰兩鳥飛兮鳶烏哭迴鄉兮翕蘇何居食兮江湖水中蟲兮白蝦去復還兮嗚呼○今案汪士漢本吳越春秋金脫此文御覽五百七十一引據作援鳥巢作鳶無哭迴句白作曰陳本無夫人二字鳥巢作烏鵠哭迴鄉作已迴翔白作素」 \\n 梓上孤鶼乃承而歌「琴操云孔子遊於臈山見取薪而哭長梓上有孤鶼乃承而歌之○今案平津館本琴操補遺一卷據書鈔引同陳本臈山作山隅無取薪而哭長五字梓下有樹字」蜀王心愛留之乃歌「譙周蜀王本紀云武都有人將其妻子女適蜀不安水土欲歸蜀王心愛其女留之乃作東平之歌以樂之○今案陳本脫妻子二字適蜀誤作之蜀王女五字樂作悅餘同御覽八百八十八引譙周蜀王本紀無子字安作習東平之歌作伊鳴之聲」 \\n 趙王夢見想狀乃歌「史記趙世家云武陵王夢見處女鼓琴而歌曰美人熒熒兮顏若苕之生命乎命乎曾無我嬴旦日飲酒樂數信所夢想見其狀吳廣聞之而內其女娃嬴字孟姚甚有寵立為惠后○王石華校？？東？？東改熒熒苔改苕子改乎今案陳本生作榮旦作異孟上脫字字又標目想誤相近本史記陵作靈亦作榮作異王氏讀書雜志據本鈔旦日二字以正今本史記之誤」 \\n 相如琴歌「相如琴歌云鳳兮鳳兮歸故鄉遨遊四海求其皇時未通遇何所將悟今夕兮升斯堂有豔淑女在閨房室邇人遐毒我腸何緣交接為鴛鴦○今案類聚四十三引閨作此百三家本相如集通遇何三字作遇兮無三字接作頸餘同陳本悟作吾閨亦作此又脫通遇句」 \\n 女子絃歌「幽明錄云句章人至東野還暮不及門見路旁有小屋因投寄宿有一女子夜彈琴絃而歌曰連綿葛上藤一援復一絙欲問我姓名姓陳名阿登○王石華校歌改欲今案御覽五百七十三引幽明錄女子作小女欲問作欲知餘同」 \\n 越人同舟「說苑云莊謂辛襄成君曰不聞夫鄂君遇越人乎鄂君方乘清翰之舟張翠葢越人擁檝而歌曰今夕何夕搴舟中流今日何日與王子同舟○今案說苑善說篇舟中作中洲本鈔上文引亦作舟中」 \\n 美人獨處「司馬相如美人賦云有女獨處婉然在牀遂設旨酒進鳴琴臣遂撫絃為幽閑之曲女乃歌曰獨處室兮廓無依思佳人兮情傷悲彼君子兮求何違日月將暮兮容衰願托君兮以自知○今案陳本百三家本相如集閑作蘭君子句作有美人兮來何月將作既字容作色以自知作長自私考本鈔琴篇引亦作幽閑蓋隋時本如此君子句亦較長」 \\n 棗下纂纂「潘岳笙賦云輟張女之哀彈流廣陵之名散詠園挑之夭夭歌棗下之纂纂○今案文選同」花上盈盈「異苑云臨川聶包死經數年忽詣南豐相沈道共其飲啖歌笑甚有倫次每歌輒作花上盈盈正聞行當歸不聞死復生事異辭怪○今案陳本臨作林共其句改襲作歌三字學津討原本異苑無經字亦作襲作歌」 \\n 夷齊隱而作歌「史記云武王克殷伯夷叔齊恥之不食周粟隱於首陽山而作歌曰登彼西山兮言采其薇以暴易暴兮不知其非神農虞夏忽焉沒兮我安適歸○今案史記伯夷列傳不食上有義字」 \\n 四皓退而作歌「崔琦四皓頌曰秦之博士遭世闇昧焚滅詩書是公乃退而作歌曰莫莫高山深谷威夷曄曄紫芝可以療飢唐虞世遠吾將何歸○今案陳本序文意同辭異歌曰以下莫莫句作漠漠商洛威夷作逶迤世作邈何作安梅鼎祚東漢文紀據書鈔引即用陳本嚴輯本崔琦集亦據梅書此條又浹注云檢書鈔無之是則嚴之疏也」 \\n 不逢堯舜高歌長夜「史記鄒陽上書曰甯戚飯牛車下應劭注曰齊桓公夜出迎客而甯戚擊其牛角高歌曰南山？？癸？？癸白石爛爛生不逢堯與舜禪短布單衣適至骭從昏飯牛至夜半夜長漫漫何時旦○今案史記鄒陽傳南山二句作南山矸白石爛至夜作薄夜漫漫作曼曼」 \\n 世無文王乃歌大道「孔叢子云楚王使使奉金帛聘夫子宰我冉有曰太公許由孰賢夫子曰許由獨善其身太公兼利天下今無文王之君雖無太公孰識之哉乃歌曰大道隱兮禮有基賢人竄兮將待時天下如一兮欲何之○王石華校客改宰使改許予改兮今案孔叢子記問篇帛作幣餘同」 \\n 漁者過子胥「越記云伍子胥走吳至江上見漁者曰來渡我漁者恐眾人知之即歌而往過之曰日昭昭侵已施與子期甫蘆之碕子胥即從漁者復曰心中有悲日已施子可渡河不出何為舡到即載入舡而伏○王石華校有改者今案明吳琯本越絕書卷一心中句誤作心中目施又？作胥古通字也」 \\n 接輿過孔子「論語曰楚狂接輿歌而過孔子曰鳳兮鳳兮何德之衰往者不可諫來者猶可追已而已而今之從政者殆而○今案見微子篇」登西山「史記云武王克殷伯夷叔齊恥之隱於首陽山而作歌曰登彼西山兮言采其薇以暴易暴兮不知其非○王石華校者改首今案見史記伯夷列傳」陟北邙「三輔決錄云梁鴻東出關過京師作五噫之歌曰陟彼北邙兮噫覽帝師兮噫宮室崔崽兮噫民之劬勞兮噫遼遼未央兮噫○今案陳本師作京室作闕御覽五百七十二引陟作遵餘同陳本二酉叢書本決錄與陳本同」 \\n 魯人歌子路笑之「禮記云魯人有朝祥而暮歌者子路笑之夫子曰踰月則可也○今案擅弓可也作其善也」羅獻固守「荊州先賢傳昔羅獻守巴東大將步協率眾攻圍固守不下因賦詩使人歌以慰城中人○今案　欽定圖書集成樂律典卷八十二引荊州先賢傳同」留贊臨歌「吳書云留贊為將臨敵先被髮呌天因抗音而歌左右應之事畢乃進贊○今案吳志十九孫峻傳注引吳書畢上無事字餘同」韓娥曼聲「列子云韓娥曼聲行哭一里老幼悲愁垂涕相對三日不食遽而止之娥還復為曼聲長歌一里老幼俱忭舞不能自禁○今案列子湯問篇行作哀俱作喜躍」子直新韻「應璩與曹公傳云文帝在摩陂劉子直言曉聲音能為新聲帝大喜以屏置一處使合新韻問卞蘭何如對曰子直不復飲食晝夜呻S吟Y欲作奇異然其音更似哭聲帝指乎喜樂也○王石華校列改劉今案陳本脫與曹四字帝指六字言曉四字置一處作隔之似哭聲誤作以哭身」 \\n 千人唱「司馬相如上林賦云奏陶唐氏之舞聽葛天氏之歌于人唱萬人和○今案史記相如傳同」萬人歌「潘岳關中記云秦始皇冢在驪山運石於渭南諸山故其歌曰運石泉水渭水為不流千人一唱萬人一歌○王石華校鉤改歌今案陳俞本關誤閑泉水作渭南嶺」白麟之歌「漢書武帝紀云元狩元年冬十月行幸雍祠五畤獲白麟乃作白麟之歌○今案見漢書卷六」朱雁之歌「漢書武帝紀云天漢三年二月行幸東海獲赤雁作朱雁之歌○今案陳本同漢書卷六天漢作太始」寶鼎歌「班固兩京賦予云白麟赤鴈芝房寶鼎之歌薦於郊廟○今案文選京作都」玄雪歌「武帝內傳云西王母降命侍女安法嬰歌玄雪○今案陳本同守山閣本漢武內傳雪誤靈下又有為元雲歌句之校云按上文作元靈云云據此則今本或作元靈或作元雲皆非也永興既入雪篇則內傳作玄雪必是隋時古本可寶貴也」 \\n 白露歌「襄陽耆舊傳云白露歌曲也○今案陳本同類聚四十三引及說郛本襄陽耆舊傳露作雪無曲名也三字初學記十五海錄碎事十六引則作白露其曲名也三字疑是注文」 \\n 白雪歌「宋玉對楚襄王問云客有歌於郢中者為陽春白雪和者不過數人○今案七十二家本宋玉集脫襄字過下有十字惟初學記十五無十字與本鈔正合」玄雪曲「漢武內傳云西王母降命侍女安法嬰歌玄雪之曲曰大象雖玄寂我托天地戶○今案守山閣本漢武內傳托作把玄寂作寥廓餘同又本鈔脫待命二字据類聚四十三引補本篇上文引亦然」 \\n 秣馬歌「洞厯記云紂無道比干知極諫必死作秣馬金闕之歌○今案初學記十五引韋昭洞厯記秣誤株御覽五百七十二引同」魚離歌「襄陽耆舊傳云魚離曲名也○今案類聚四十三初學記十五海錄碎事十六引襄陽耆舊傳皆無曲名也三字」盛唐之歌「漢書云孝武南巡狩至盛唐自潯陽浮江射蛟江中獲之作盛唐之歌薄縱陽而出作樅陽之歌○今案漢書武帝紀潯作尋又作盛唐樅陽之歌一句在而出之下不分為上下二句也」 \\n 瓠子之歌「漢書武帝紀元封二年至瓠子臨河決命從臣將軍已下皆負薪塞河堤作瓠子之歌○今案漢書卷六河決作决河餘同」採菱「襄陽耆舊傳宋玉對楚王曰昔楚有善歌者始而曰下里巴人國中唱而和者數萬人中而曰陽阿採菱國中唱而和者數百人○今案類聚四十三引襄陽耆舊傳同」豔歌「陸機集豔歌詩云扶桑升朝暉炤此高臺端高臺多妖麗濬出房清顏○今案敷文閣本土衡集羅敷豔歌炤作照出房作房出餘同陳本只注見陸機集四字」擢歌「漢武故事云上幸河東顧視帝京作秋風辭曰汎樓舡兮濟汾河橫中流兮楊素波簫鼓吹兮發櫂歌極歡樂兮哀情多○今案陳本顧作脫視帝京三字古今說海本無此，條考玉海廿九引漢武故事吹作鳴餘同」 \\n 榜楚２「砍史記留侯贊曰上欲易太子上召威夫人曰為我楚舞吾為若楚歌歌曰鴻鳥高飛一舉千里羽翮已就橫絕四海當可奈何雖有累繳尚安所施○今案史記留侯世家累作矰餘同」 \\n 吳歌「徐野民晉記日王恭嘗宴司馬道子室尚書令謝石為吳歌恭曰居端右之重集宰相之坐妖俗之音乎○今案陳本改注今晉書考御覽四百九十一引晉中興書謝上脫令字坐作座為妖作放妖餘同」 \\n 悲歌「說苑云孫息學悲歌古琴即引琴作鄭衞之音靈公大感故作衞公之曲歌而和之○今案陳本脫古琴即三字瑟作琴」夏門之歌「漢書武帝紀云天漢四年幸不其祠神人于夏門宮作夏門之歌○今案漢書卷六夏作交天漢作太始」渡漳之歌「帝王世紀云黃帝使伶倫氏於夏為渡漳之歌○今案　欽定圖書集成樂律典八十一引帝王世紀及陳本皆無於夏二字蓋沿上條誤入」陽阿薤露「宋玉對楚襄王問○今案張輯七十二家本宋玉集同」採葛「吳錄云越王勾踐獻吳好女有採葛之歌○嚴氏校以舊鈔竄入上條注中因移正今案陳俞本脫此條」韶歌「范汪州記云舜葬九疑民俗始作韶歌○嚴氏校以本鈔混入陽阿一條注內因移正今案陳俞本亦脫此條疑是范汪荊州記」 \\n 北堂書鈔卷第一百六 \\n  \\n 　"}
{"章节": "●北堂書鈔卷第一百七    樂部三", "正文": "　 \\n ●北堂書鈔卷第一百七樂部三 \\n 　 \\n  \\n 隋祕書郎虞世南撰南海孔廣陶校註舞篇三 \\n ○舞篇三 \\n 帝俊是始為舞「海內經云帝俊八子是始為舞○今案本鈔歌篇引山海經同」陰康始教民舞「傅玄樂府雜詩云昔有林號曰陰康始教民舞涕氣以揚之○王石華校林字涕字有誤旁勒今案陳俞本刪號曰以上涕氣以下傅節子輯本刪涕字餘同原鈔」舞以導之「呂氏春秋云陶唐氏之始陰多滯伏陽道雍塞民氣壅閼筋骨瑟縮故作舞以宣導之○今案陳本脫陽道句筋骨句考呂氏春秋仲夏紀陽作水壅作鬱」舞以宣情「阮籍樂論云故歌以敘志舞以宣情然後聞之以采章昭之以風雅播之以八音感之以太和○今案本鈔樂篇引同陳本文之五字誤作文彩昭作照感作成」舞以盡意「傅毅舞云歌以盡言舞以盡意○今案陳本嚴輯本同文選盡言作詠言」節八音而行八風「春秋左傳云夫舞所以節八音而行八風杜預注云八音金石絲竹匏土革木也八風八方之風也以八音之器播八方之風手之舞之足之蹈之節其制而敘其情也○今案左傳隱五年杜注敘作序餘同」 \\n 觀其舞知其德「樂記云治民勞者其舞行綴遠治民逸者其舞行綴短故觀其舞知其德○今案禮記樂記同」隱公八佾「左傳云公問羽數于眾仲對曰天子用八諸？用六大夫四士二夫舞所以節八音而行八風故自八以下公從之於是始用六佾也杜預注云佾舞行列○今案隱五年杜注無此文餘同」 \\n 以弓矢舞「周禮大司樂職云詔諸候以弓矢舞鄭注云舞謂執弓挾矢揖攘進退之儀也○今案周禮攘作讓餘同考攘即古讓字詳見惠氏九經古義」持于戚舞「五經通義云王者之樂有先後者各尚其德以舞得之先武樂持朱于玉戚而舞也○今案類聚四十一御覽五百七十四引通義同」舞干羽「尚書大禹謨云苗民逆命帝乃誕敷文德舞于羽于兩階孔安國云于楯羽翳也皆舞者之所執也○今案虞書孔傳同」舞雲門以祀天神「周禮大司樂云奏黃鐘歌大呂舞雲門以祀天神鄭玄注云黃帝樂曰雲門言其德如雲之所出民得以有族類也天神謂五帝及日月星辰也○今案春官大司樂及注同」 \\n 舞咸池以祀地祇「周禮大司樂職云奏太簇歌應鐘舞咸池以祀地祇鄭注咸池堯樂也堯能禪均刑法以儀民言其德無所不施也地祇所以祭於北郊謂神州之神及社稷也○今案春官大司樂祀作祭餘同」 \\n 舞大夏以祀山川「○今案周禮大司樂職祀作祭」舞大濩以享先妣「周禮大司樂云奏夷則歌小呂舞大濩以享先妣鄭注云大濩湯樂也湯能以寬治民而除其災言其德能使天下得其所也先妣姜嫄也履大人迹感神靈而生后稷是周之先母也周立廟自后稷為始祖為姜嫄無所配是以特立廟謂之閟宮閟神也○今案周禮春官大司樂注同」 \\n 舞大武以享先祖「周禮大司樂云奏無射歌夾鐘舞大武以享先祖鄭注云大武武王樂也武王伐紂以除其害言其德能成武功也先祖謂先王先公○今案春官大司樂同」 \\n 兵舞山川「周禮舞師職云教兵舞帥而舞山川之祭祀謹案名山大川應所祭者兵舞也○王石華校武改舞補教字今案春官舞師職同謹案以下是永興引申語」帗舞社稷「周禮舞師職云教帗舞帥而舞社稷之祭祀鄭注云社五土之神稷五穀之神也○今案近本舞師注無此文」羽舞四方「周禮舞師職云教羽舞帥而舞四方之祭祀鄭玄注曰羽析白羽為之形如帗也○今案周禮舞師注同」四時舞「漢書禮樂志云四時舞者孝文所作表天下之安和○今案漢書二十二及陳本表作示」五行舞「漢書禮樂志云高廟奏武德文始五行之舞孝文廟奏昭德五行之舞也○王石華校妙改廟今案漢書二十二同陳本作高祖廟王氏讀書雜志据舊鈔引但作高廟」盛德之舞「劉蒼世祖登歌議云孝武功德□茂制盛德之舞○今案陳俞本脫功字制改作」昭德之舞「劉蒼世祖登歌議云孝文躬行節儉制昭德之舞○今案陳俞本同」武始之舞「魏志明帝紀云時有奏武皇帝撥亂反正為魏太祖用武始之舞○王石華校或改武今案魏志卷三同」雲翹之舞「魏名臣奏尚書盧毓云漢武有雲翹育命之舞不知其所從來舊以祀天地今可兼以雲翹祀圜丘以育命祀方澤○王石華校因原鈔末二句訛脫不可讀皆旁勒之嚴氏覆校云案此應是今可兼以雲翹祀圜丘以六月命祀方澤二句今案嚴輯全魏文据書鈔引魏名臣奏亦同因照訂陳俞本脫尚書二字不知七字及今可以下二句」 \\n 咸熙之舞「魏志明帝紀云時有司奏文皇帝應天受命為魏高祖用咸熙之舞○今案魏志卷三同」持矛助生「五經通義云東夷之樂持矛舞助時生也○今案初學記十五引通義生也作之生陳本亦作之生淮御覽五百七十四引同以下三條亦同」持羽助養「五經通義云南夷之樂持羽舞助時養也○今案陳本養也作之養蓋据初學記十五引改也」持鉞助殺「五經通義云西夷之樂持■〈金戊〉舞助時殺也○今案詳上御覽引陳本殺也作之殺」持于助藏「五經通義云北夷之樂持于舞助時藏也○今案詳上御覽引而陳本藏也作之藏」衣文衣「史記云孔子為政齊人懼犁且選齊國中女子好者八十人皆衣文衣而舞康樂○今案史記孔子世家及陳本且作鉏」衣繡衣「五經通義云王者之樂有先後者各尚其德也以文得之先文樂衣繡衣持羽毛而舞也○王石華校時改持今案類聚四十一引通義衣繡衣誤作天繡御覽五百七十四引脫衣繡衣三字陳本脫先文樂三字餘同」 \\n 奮袖飈迴「成公綏七唱云奮長袖以飈迴擢纖腰以煙起○今案初學記十五引七唱同本篇下文引亦同」遞進迭舉「劉劭趙都賦云中山名倡襄國妓女狄鞮妙音邯鄲才舞六八駢羅遞進迭舉○今案陳本六八改眾美類聚六十一引此賦妓作妖進作奏初學記十五引前四句悉同」袖飛縠「崔駰七依袖飛縠以長舞裙細腰以抑揚○今案陳本作表飛縠以長袖舞細腰以抑揚蓋据初學記十五引改也百三家本崔集袖作振舞下增袖字裙作鳧抑上有務字」紆長由「左思蜀都賦云紆長袖而屢舞翩躚躚而裔裔○今案文選同」體如遊龍「傅毅賦云體如遊龍袖如素蜺○今案文選傅毅舞賦同」裙若飛鷰「張衡七盤賦云裙若飛鷰袖若迴雪○今案陳本作舞賦上若字作似下若字作如百三家本張衡集七盤作觀舞鷰作鸞」擢纖腰以煙起「成公子安七唱云奮長袖以飈迴擢纖腰以煙起○今案子安二字本篇上文引作綏字餘同」裙細腰以抑揚「崔駰七依云袖飛縠以長舞裙細腰以抑揚○今案詳本篇上文」 \\n 若鳳翼之逶迤「袁宏夜酣賦四推舞以悅神觀佳人之玉儀曳羅裙之徘徊為鳳凰之逶迤○今案　袁宏集有夜酣賦仍脫此四句」似飛鳧之迅疾「卞籣許昌宮賦云鼓舞之秘伎○王石華校以改似今類聚六十二引此賦同陳本刪鼓舞句」迅如孤鵠「邊讓章華臺賦云縱輕軀以迅起如孤鵠之失羣○今案陳本軀作駈范書遞讓傳引此起作赴餘同」翩如翔翳「孔偉七引云舞躡鼓節翩若翔翳○今案陳本同」 \\n 眩將墜而復舉「張衡南都賦云修領繚繞而繡縺羅襪躡蹀而容與翩綿綿其若眩將墜而復舉○今案文選及陳本領作袖繡縺作滿庭餘同」若奔星之墜河「劉槙魯都賦云和顏楊眸儀鳳長歌翩乎炎發身如轉波縱修袖以終曲若奔星之墜河○今案槙當作楨宋鈔因仁宗諱兼避也陳本作損者誤又揚眸作眻眄儀作彩翩乎句作手如迴雪餘同百三家本楨集儀鳳作眄風翩作飃本鈔歌篇引亦作眄風」 \\n 舉長屣以蹈節「張衡七辨云曳羅縠之舞衣乘灑驂以朝翔舉長屣以蹈節奮縞袖之翩人○今案百三家本衡集脫陳本乘灑句作裊纖腰以迴翔人作翻」起豔僊僊「傅玄正都賦云鳴簫韶擊空鼓奏新聲理祕舞修袖連娟長裙繽紛起若翔龍降若頹雲○嚴氏校因空下衍擊字刪去今案陳本正作西龍作電類聚十六引此賦前四句作吹鳴簫空作靈然皆無僊僊句嚴輯正都賦亦同考本鈔下文引麗舞僊僊注見陸機七徵疑分二條」 \\n 妙舞巧於絳樹「魏文帝與繁欽書云今之妙舞麗莫巧於絳樹○今案陳本百三家家本皆無麗字」妙舞麗於陽阿「邊讓章臺賦云繁手起于北里妙舞麗於陽阿○今案范書邊讓傅引此賦起作超餘同陳本上句作清歌傳於林谷」觀舞於淮南「張衡七賦云客有觀舞於淮南者美而賦之○今案陳本美作悅百三家本衡集七盤作觀舞然本篇上文引亦作七盤」妙舞起齊趙「張華詩妙舞起齊趙悲歌出三秦○今案百三家本衡集及陳本同」邯鄲才舞「劉劭趙都賦云狄鞮妙音邯鄲才舞○今案詳本篇上」起鄭舞「楚辭云二八齊容起鄭舞○今案見楚辭招魂篇亦見類聚四十三引同」發東舞「魏文帝詩云齊唱發東舞秦箏響西音○今案本鈔箏篇引唱作瑟響作奏百三家本魏文集亦作奏唱作琴餘同本鈔」雅舞「亡牧云細響提節雅舞應絃○今案陳本俞本亡牧作七收提作合」祕舞「傅玄正都賦云鳴簫韶擊空鼓奏新聲理祕舞○今案詳本篇上文」麗舞「陸機七徵云揚芬起豔麗舞僊僊○今案陳俞本揚芬作新粧嚴輯陸機集徵作微然仍脫此二句」工舞「任據麗人賦云齊之娠童趙之倡女既修婉而多宜尤嬋娟而工舞○今案陳俞本賦上有舞字娠童作美姜」白雪「孫放故臺賦云優倡角鳴脣之聲娥眉鼓白雪之舞○王石華校是改放今案嚴輯孫放集脫陳俞本故作楚角作耍作遏雲」對舞繩上「漢官典職云正直兩大絲繩繫兩柱相去數丈兩女倡對舞行於繩上○今案平津館輯本脫陳俞本正直四字作以字」會舞合節「楚辭九歌云展詩兮會舞應律兮合節○今案近本九歌同」延年善舞「漢書外戚傳云李夫人本以倡進兄延年性知音善歌舞晉陽秋云石崇家綠珠善舞晉中興書邵音錄云殷融弘遠為司徒佐西屬飲酒善舞終日嘯咏○今案漢書一條見卷九十七上陳本脫晉陽以下俞本刪晉陽秋二句殷融一段別為一條刪郡音錄三字弘遠二字佐西三字御覽五百七十四引晉中興書亦無邵音錄三字弘作宏左作左餘同又御覽三百八十引干寶晉紀有綠珠善舞一條可為旁證又案晉陽秋以下二條與標目無涉疑當分為二條」 \\n 飛鷰學舞「漢書外戚傳云趙飛鷰屬陽阿主家學歌舞成帝常過陽阿主作樂上見飛鷰而悅之召入宮大幸立為倢侈○今案見漢書孝成趙皇后傳」李陵一別「漢書武傳云陵在匈奴置酒與蘇武別曰異域之人一別傷絕陵起舞歌曰徑萬里兮度沙幕○今案陳本及漢書卷五十四傷作長」仲祖酒酣「郭子云王仲祖酒酣起舞劉真長曰阿奴今日不復減向子期○今案陳本及玉函山房輯本同」靈帝好胡舞「風俗通云帝好胡舞○今案陳本同」仁祖能異舞「郭子云王仲祖謝仁祖同與王公在坐長史云謝仁祖能作異舞王公命為之○今案陳本同御覽二百四十九引郭子同與作同為在上有掾字玉函山房輯本與御覽同」項莊劍舞「漢書高帝紀云項莊入為壽壽畢曰軍中無以為樂請舞劍羽曰可乃拔劍起舞○今案漢書卷一上無羽曰可三字及起字王氏書雜志据此舊鈔以校正漢書陳本改注史記」 \\n 甘寍戟舞「吳書浚統傳云怨甘寍殺其父嘗於呂蒙舍會酒酣統乃以刀舞寍起曰寍能雙戟舞○王石華校補以刀兩字藿改雙戟兩字今案御覽三百五十二引吳書同亦見本鈔刀篇」執戈而舞「莊子云孔子窮於陳蔡七日不食絃歌鼓瑟子路仡然執戈而舞○今案陳本及本鈔戈篇琴篇引瑟皆作琴餘同近時各本莊子讓王篇亦作琴惟仡作扢戈作十干字必誤舊鈔既入戈篇則隋時舊本莊子必作戈字無疑」 \\n 杖劍而舞「家語云子路戎服見孔子杖劍而舞孔子曰古之君子忠以為質仁以為衞○今案見家語好生篇第十亦見本鈔劍篇引類聚四十三引杖作拔」百獸舞「尚書云夔曰於予擊石百獸率舞孔安國曰夔曰我曲樂不敢不和諧試之我擊石百獸相率而舞也○今案陳本刪夔曰以下近本孔安國書傳與此文異」鳳凰舞「呂氏春秋云帝嚳命咸黑作為虞歌鳳凰天翟舞之○今案陳本及呂氏春秋仲夏紀虞作聲鳳作鳥餘同又高誘注云聲一作唐與舊鈔作虞亦異」舞玄鶴「尚書內傳云和柏人之樂舞玄鶴其歌聲之中名曰歸來○今案陳本柏作百舞玄十二字作致玄鶴之舞」舞飛鳥「劉欽新云聲音節諧故為之樂所以上舞飛雲之鳥下躍沈淵之魚○今案陳本同玉函山房輯本欽作廞是也類聚二十一引作歆御覽四百六引作欣皆誤字耳」歌舞不倦「左傳云王子頹享五大夫樂及徧舞鄭伯聞之謂虢叔曰寡人聞之哀樂失時殃咎必至今王子頹歌舞不倦樂禍也○今案左傳莊二十年謂虢作見虢」歌舞井市「毛詩東門之枌篇云幽公荒淫男子棄其舊業亟會於道路歌舞於井市爾子仲之子婆娑其下毛注婆娑舞也○今案見陳風東門之枌詩序井市作市井荒淫作淫荒餘同」燕餘才「張衡七辨云淮南清歌燕餘才舞○今案陳本同本鈔歌篇才作楚百三家本衡集才作材」 \\n 北堂書鈔卷第一百七 \\n  \\n 　"}
{"章节": "●北堂書鈔卷第一百八    樂部四", "正文": "　 \\n ●北堂書鈔卷第一百八樂部四 \\n 　 \\n  \\n 隋祕書郎虞世南撰南海孔廣陶校註鐘四　鐸五磬六　鼓七鼓吹八 \\n ○鐘四 \\n 鳧氏為鐘「周禮考工記云鳧氏為鐘○今案陳本同」垂之和鐘「禮記云垂之和鐘鄭氏注曰垂堯之共工也和謂次第其聲○今案禮記明堂位注同陳本刪次第句」 \\n 象天「樂叶圖云君子鑠金為鐘四時九乳宋均注曰九乳法九州為象天也○今案本鈔下文引同初學記十六引樂叶圖徵無為象以下時九作時為一本叶作計」法地「說苑云鼓法天鐘法地○今案陳俞本及御覽五百七十五引同」秋分氣「五經通義云鐘者秋分之氣萬物至秋而成至冬而藏物之堅成不滅絕莫如金故金為鐘相繼不絕也○今案陳俞本堅上無物之二字餘同初學記十六引通義鐘者一句氣作音玉函山房從陳本」 \\n 秋分之音「說文云鐘秋分之音萬物種成○今案見說卜金部陳俞本脫萬字」霜降則鳴「山海經云豐山九鐘是和氣鳴郭璞注云霜降則鐘鳴故言和也○嚴氏校力改九又附注云案此下一百五十二霜篇亦作和今中山經作知今案陳本脫是和句故言句九鐘二字作有鐘九耳」 \\n 冬至日擊「易通卦驗云人主以冬至日從以八能之士擊黃鐘之鐘人主敬善相之○今案本鈔磬篇引同聚珍本通卦驗無主字從作縱陳本亦作縱又脫善相句」正五鐘立五行「管子昔者黃帝以其緩急作立五聲以正五鐘一曰青鐘大音二曰赤鐘三曰鐘四曰景鐘味其明五曰景鐘隱其常五音既調然後作立五行也○王石華校皇改黃今案管子五行篇及陳本急作下無立字赤鐘下有重心二字黃鐘下有灑光二字味作昧」 \\n 大不出鈞重不過石「國語周語下云景王將鑄無射單穆公曰先王之制鐘大不出鈞重不過石今王作鍾德之弗反不可以出節無益於樂而鮮民財將焉用之○今案陳本及周語下篇德作聽反作及」 \\n 小者不窕大者不摦「左傳云天王將鑄無射泠州鳩曰夫樂天子之職也夫音者樂之輿也而鐘音之器也天子省風以作樂器以鐘之輿以行之小者不窕大者不摦則和於物物和則嘉成故和聲入於耳而藏於心心億則樂窕則不咸摦則不容心是以感感寔生疾今鐘摦矣王心不堪杜預注曰窕細不滿□橫大不入也○王石華校生改王我改職改輿今案見昭二十一年亦見本鈔樂揔篇引」 \\n 大厚聲不發大薄則聲散「周禮考工記云鐘已厚則石已薄則播侈則柞弇?甬則震鄭玄注云大厚則聲不發大薄則聲散柞聲大外也鬱聲不舒揚也震鐘掉則聲不正也○王石華校角改甬農改震今案近本鳧氏職及注同天籟閣宋本考工記亦同」 \\n 氣多故聲大「釋名云鐘空也內空受氣多故聲大也○今案畢校本釋樂器同初記十六引亦同」近之則音毫「淮南子云鐘之與磬也近之則鐘音亮遠之則磬音章物固有近不若遠遠則不若近者○今案見淮南子說山訓同陳俞本及御覽五百七十五引章作彰章古彰字」 \\n 大而短其聲疾小而長其聲舒「周禮考工記云鐘大而短則聲疾而短聞鐘小而則其聲舒而遠聞鄭注云淺則躁易竭也深則安難息也○今案近本鳧氏職注同宋本考工記亦同」清濁之所由出侈弇之所由興「周禮考工記云鳧氏為鐘薄厚之所震動清濁之所由出侈弇之所由興有說鄭玄注曰說猶意也○王石華校清濁下刪去重文六字今案宋本考工記同陳本脫動清七字興有以下十一字」 \\n 怒而擊之則武喜而擊之則樂「尹文子曰鐘鼓之聲怒而擊之則武憂而擊之則悲喜而擊之則樂其意變其聲亦變意誠感之達於金石而況於人乎○今案陳本同諸子奇賞本尹文子一卷脫此條御覽五百七十五引此條況下無於字餘同惟誤作尸子耳但其上葉已引尸子考御覽通例凡同書名者皆連引而此條獨相隔太遠知其為尹文子之無疑近人輯尸子輒與尹文子相混平津館輯尸子二卷亦收此御覽一條誤矣」 \\n 大者謂之鏞小者謂之棧「爾雅云大鐘謂之鏞其中者謂之剽小者謂之棧○王石華校以鐘鏞二字倒置更正之又■〈罡刂〉改剽今案見釋樂」九乳法九州「樂叶云君子鑠金為鐘四時九乳宋均注云九乳法九州也○今案詳本篇上」九乳立九法「崔寔鄭注云昔聖樂調為鐘四時九乳以立井曰九須之制也○今案此條有譌脫陳俞本刪」欒謂之銑于謂之鼓「禮記考工記云兩欒謂之銑銑閒謂之于于上謂之鼓鼓上之鉦鉦上謂之舞鄭玄注云此四名者鐘體也銑鐘口兩角于鐘脣之上袪也鼓所擊處也○王石華校扆改脣今案近本鳧氏職同宋本考工記亦同」 \\n 帶謂之篆枚謂之景「周禮考工記云鐘帶謂之篆篆閒謂之枚枚謂之景注云帶所以介其名也介在子鼓鉦舞甬衡之閒枚鐘乳也今時鐘乳俠鼓于舞每處有九面三十六○今案見近本鳧氏職宋本考工記亦同」 \\n 舞上謂之甬甬上謂之衡「周禮考工記云舞上謂之甬甬上謂之衡鄭注云此二名者鐘柄○今案近本鳧氏職同宋本考工記亦同」重二千八百鈞「王粲鐘銘云蕤建安二十一年九月十七日作重二千百八鈞十有二斤○王石華校紫改粲寶改賓今案建安十二字陳俞本改建安中作四字餘同嚴輯本王粲集脫」 \\n 重三千五十鈞「又云無射建安二十一年九月十七日作重三千五十鈞有八斤○今案建安十二字陳俞本改建安中作四字餘同嚴輯王粲集脫」大鐘「三輔舊事云青城門內大鐘二枚枚重百鈞三十斤○今案陳本枚重句作枚各重萬鈞二酉堂叢書輯三輔舊事從玉海引與陳本同本鈔三誤王据改」洪鐘「張衡西京賦云洪鐘萬鈞猛虞趪趪○王石華校云洪鐘二字應另條大寫因本鈔混入上條注中也今案文選同」音器「左傳云天王將鑄無射泠州鳩曰鐘音之器也○今案詳本篇上文」德器「杜篤迎鐘祝文云中興聖主撥亂聳民遂都洛陽陵廟被陳嘉慕德器故遠迎君乃西都徙東君遷日杜玄酒再薦君親○今案此文後半有譌脫陳俞本刪此條嚴輯杜篤迎鐘文只收文選注引一句未輯此文」 \\n 縣謂之旋旋蟲謂之幹「周禮考工記云鐘縣謂之旋旋蟲謂之幹鄭注云旋屬鐘柄所以縣之也今時旋有蹲熊盤龍辟邪○王石華校者改有態改熊今案近本鳧氏職同宋本考工記亦同」身鏤龍文「戴延之西京記云鐘大者三十二博山頭形環鈕作師子身作起雕鏤龍虎文章○今案初學記十六引西征記鐘大一句二下有圍字陳俞本及御覽五百七十五引京作征又御覽無身作以下陳俞本身上脫頭字身下刪作起雕三字又俞本文字在虎上」 \\n 上作師子「華氏洛陽記云端門內大鐘上作羣師子獸在上正朝大會與鼓吹相應其聲聞二十里也○今案陳俞本獸在上三字作交鈕遇會下有擊之二字」聽鐘思武臣「禮記云鐘聲鏗鏗以立號號以立橫橫以立武君子聽鐘聲則思武臣○今案見樂記」鳴鐘顯公罪「樂叶圖徵云黃鐘生一一生萬物故君子鑠金為鐘四時九乳是以撞鐘則君道得宋均注云九乳法九州為象天也鳴鐘顯公罪故樂用鐘也○今案本篇上文引鑠金二句宋均三句御覽五百七十五引樂叶圖無物故以上為象以下」 \\n 和之清韻「義熙起居注云十三年漢中成固縣聞水涯際有異聲若雷既兩岸崩有鐘十三枚出制作精巧和之清韻○王石華校切改巧今案陳俞本義熙誤咸熙年上無三字成固縣作民字涯下無際字三枚作二枚和之作和聲」 \\n 聲響悲激「異苑云陵河有銅鐘在水中常浮出晦朔陰雨輒鳴聲響悲激羈客聞而悽愴○今案陳本學津討原本異苑陵作西無銅字常浮出三字陰雨二字餘同」聞於百里「漢舊儀云高祖廟有鐘十枚受十石撞之聲聞於百里○今案三輔黃圖五引?受上有各字餘同陳本十作千」聞二十里「華氏洛陽記云端門內有大鐘盡徧撞之聲聞二十里也○今案舊鈔此條及陳本十誤千据本篇上文引訂正」介蟲以聽「韓討外傳云蕤賓有聲鵠震馬鳴裸介之屬無不仰頭以聽○王石華校分改介今案新安周氏校本外傳卷十頭作頸」郊雉雊「淮南子云齊句景公鑄大□擊之庭下郊雉皆雊許慎注曰鐘聲似雷雷震雉應○今案淮南子要略篇雊作呴無許慎以下」出撞黃鐘入撞蕤「尚書大傳云天子左右五鐘天子將出則撞黃鐘右五鐘皆應入則撞蕤賓鐘左五鐘皆應○今案周禮樂師正義引大傳作撞黃鐘之鐘撞蕤賓之鐘餘同」 \\n 撞黃鐘太師告出撞蕤賓少師告入「韓詩外傳云古者天子左右五鐘將出則撞鐘五鐘皆應之馬鳴中律駕者有文御者有數立則磬折拱則抱鼓步中規折中矩然後太師奏升車之樂告出也入則撞蕤賓以治容貌得則肌膚安蕤賓有聲在內者皆玉色在外者皆金聲然后少師奏升堂之樂即席告入○今案新安周氏本通津草堂本外傳古者句無右字皆應句五上有而右二字餘同」 \\n 始皇造千石「三輔黃圖云秦始皇造虞高大鍾小者是千石也○王石華校虞改虡今案經訓堂本三輔黃圖卷一虡作鐻高下有三字是作皆御覽五百七十五引高大作高三丈陳本作高二丈蓋据初學記十六引訂也」 \\n 靈帝鑄千斛「漢記云靈帝鑄黃鐘二千斛四懸於嘉德端門內二在雲堂殿前也○今案類聚八十四引華嶠漢書無嘉德句且但鑄四鐘耳陳本刪四字及二在以下考聚珍本姚輯本東觀漢記靈帝紀與陳本同」 \\n 宮前自鳴方朔曰山崩絕「東方朔別傳云漢武帝時未央宮前殿鐘無故自鳴三日三夜東方朔曰臣聞銅者土之子以陰氣類言之子母相感動山恐有崩絕者故鐘先鳴居三日南郡中上言山崩賜朔帛二十正○今案陳本陰下有陽字感下脫動字絕作弛初記十六引東方別傳亦然白帖六十二引無陰氣二字動作應絕作移」 \\n 殿前忽鳴張華曰蜀銅山崩「異苑云魏時殿前鐘伙故大鳴張華曰蜀銅山崩果然○今案詳本鈔博學篇」闔閭伐楚破九龍之鐘「淮南子云闔閭伐楚破九龍之鐘○今案見泰族訓」子胥入郢毀十龍之鐘「賈子云伍胥入郢毀十龍之鐘○今案見賈誼新書耳痺篇」 \\n ○鐸五 \\n 金鐸通鼓「周禮鼓人職云以金鐸通幸鄭玄注鐸大鈴也振之以通鼓○王石華校辰改振今案地官注同」木鐸合民「禮記月令云雷將發聲奮木鐸以令兆民○今案本鈔政術部六引月令無木字王氏經義述聞歷引諸書以證無木字為是」擁鐸拱稽「國語云黃池之會吳王命官司擁鐸拱稽○今案士禮居本吳語司作帥韋注云官帥大夫也」擁鐸狡獵「左思吳都賦云命官司而擁鐸將狡獵乎具區○今案文選師作帥」 \\n 舞者振鐸「傅玄歌詩云歌者齊絃舞者振鐸絃錚錚鐸琅琅○王石華校補鐸字字今案陳本琤作錚」商人懸鐸「王隱晉書武帝紀云荀勖逢趙郡商人於路懸鐸于牛識其聲焉及後定樂勖曰趙之牛鐸則善諧矣于是下郡悉送果有諧者廿服其才明○今案御覽三百三十八引王晉書人作賈定作為服作伏餘同陳本改注今晉書」 \\n ○磬六 \\n 應夷則之氣象萬物之成「白虎通云磬者應夷則之氣象萬物之成其聲磬故曰磬也○今案陳本但注書名考王謨本白虎通禮樂篇聲作氣」大謂之毊「爾雅云大磬之毊徒鼓磬謂之寋○今案見釋器篇陳本寋誤蹇」泗濱浮磬「尚書禹貢云泗濱浮磬蠙珠暨魚謹案泗水涯水內見石可以浮磬○今案泗水涯十一字是孔傳文內作中本貢獻篇引亦作中此作內者因隋諱忠兼避也」洞陰之磬「漢武帝內傳西王母命侍女范成君擊洞陰之磬○王石華校傅改侍犯改范今案守山閣本漢武內傳作洞庭陳俞本及廣記作湘陰」笙磬「周禮眂瞭職云掌凡樂事擊笙磬鄭玄注云磬在東方曰笙笙生也○今案春宮注同」頌磬「周禮眂瞭云掌凡樂事擊頌磐鄭玄注曰磬在西方曰頌頌或作庸庸功也○今案春官注同」笙磬同音「毛詩鼓鐘欽欽鼓瑟鼓琴笙磬同音毛傳欽欽使人樂進也笙磬東方之樂也同音四縣皆同也○今案見小雅鼓鐘篇」玉磬響「傅玄七謨云后夔說玉磬之遺響子野知灌土之表虛○今案此文有誤嚴輯七謨亦脫陳俞本改作伯夔又作玉磬遺響至今」磬聲和則公卿信「易通卦驗云人君從以八能之事繫黃鐘之磬聲和則公卿大夫誠信○今案陳俞本脫從以六字磬上衍鐘與二字餘同聚珍本通卦驗從作縱無聲和句」磬音調則民道得「樂叶圖云擊磬者以和民磬音調則民道得鐘磬之音動千里也○今案玉函山房輯本陳本和改知」思封疆「樂記云君子聽磬聲則思死封疆之臣○今案近本禮記同陳本脫死字」和民道「樂叶圖云擊磬者以和民磬音調則民之道得也○今案陳本玉函山房輯本和改知」 \\n 孔氏有心「論語云子擊磬於衞有荷蕢而過孔氏之門曰有心哉擊磬乎何晏曰蕢草器也有心謂契契然也謹案契契謂心有所志會非平常意○今案陳本脫論語憲問集解同謹案以下則永興引申語也」 \\n 林父不樂「史記云延陵季子使道衞見蘧伯玉史鰌曰衞多君子其國無故過戚林父為擊磬曰不樂音大悲為亂乃此矣○今案陳本脫考史記衞康叔世家道作過戚作宿為亂作使衞亂」 \\n 鸞集而舞「東觀漢記云王阜為重泉令鸞集學堂阜擊磬鸞鳥應擊而舞○今案陳本堂作宮類聚九十九引堂作廳姚輯本聚珍本東觀記堂亦作宮擊作聲姚脫擊磬句」 \\n 依我磬聲「毛詩商頌云既和且平依我磬聲○今案見？？？之篇」 \\n ○鼓七 \\n 為羣音之長「五經要義云鼓所以撿樂為羣音之長也○今案御覽五百八十二引及陳本同」有金石之聲「世說云禰衡被魏武帝謫為伐鼓吏正月半試鼓衡因楊柎作漁陽操撾淵淵有金石之聲四座謂為之正容○今案惜陰軒本世說言語篇及陳俞本伐字柎作枹正作改又陳本摻作參」 \\n 整勒二軍「李充鼓銘云鼓著明時整勒三軍○王石華校鳴改銘今案陳本同嚴輯脫」聽聲則思將帥之臣「樂記云君子聽鼓鼙之聲則思將帥之臣○今案禮記樂記同」 \\n 音調則臣道得「樂叶圖云擊磬者以和民磬音調則民道得擊鼓者以和臣鼓音詰則臣道得○今案玉函山房輯本和誤知本鈔磬篇引亦作和」伊耆之樂「禮記明堂位云土鼓蕢桴伊耆氏之樂也鄭注云伊耆氏古天子有天下之號也今有姓伊耆氏者謹案土鼓築土為鼓蕢桴摶土為桴○今案明堂位注同謹案以下則永興引申語也陳俞本摶土作以土由」 \\n 密須之鼓「帝王世紀云周有密須之鼓○今案陳本同」羅浮石鼓「羅浮山記云羅浮山東別有山有兩石鼓扣之清越○今案陳本脫別有山三字餘同御覽五百八十二引浮山記無羅字別有山作石樓下事類賦注十一引有羅字餘與御覽同」 \\n 駱越銅鼓「范華後漢書馬援於交阯得駱銅鼓及鑄為馬式○今案見范書五十四」靈鼓「張衡東京賦云撞洪鐘伐靈鼓○今案陳本及文選同」聖鼓「始興記云陽山有石墟村村下有豫章木徑可二丈秦時伐木為鼓名曰聖鼓也○王石華校小注文改今案陳本脫徑可句說郛本及白帖六十二引始興記聖鼓一條與此文小異」 \\n 金鼓「司馬相如上林賦云樅金鼓吹鳴籟○今案史記漢書本傳及文選同」土鼓「周禮籥章職云國祭蜡則歛豳頌擊土鼓杜子春云土鼓者以瓦為匡以革為兩面可擊也鄭玄注豳頌者豳風七月謂之頌者以言歲終人功成也○今案周禮春官同俞本刪鄭注以下陳本鄭注兩頌字俱作雅」 \\n 以雷鼓鼓神祀「周禮鼓人職云以雷鼓鼓神祀鄭注云雷鼓八面芰也神祀祀天神也○今案周禮春官雷作靁餘同以下五條亦同」以靈鼓鼓社祭「周禮鼓人職云以鼓鼓社祭鄭注云靈鼓六面鼓也社祭祭地祗也」以鼖鼓鼓軍事「周禮鼓人職云以鼖鼓鼓軍事鄭注大鼓謂之鼖鼓長八尺」以鼛鼓鼓役事「周禮鼓人職云以鼛鼓鼓役事鄭注云鼛鼓長一丈二尺○今案近本周禮及陳本丈上無一字」以晉鼓鼓金奏「周鼓人職云以晉鼓鼓金奏鄭注云鼓長六尺六寸金奏謂樂作擊編鐘○今案陳本編誤偏」殷靈鼉鼓「史記李斯傳云斯上書曰陛下建翠鳳之旗樹靈鼉之鼓○王石華校因標目誤殷盈鼓之四字旁勒未改小注則琴改翠今案近本史記及陳本殷作樹」擊黃鐘之鼓「易通卦驗云冬至日人君從八能之士擊黃鐘之鼓○今案陳本脫人君句聚珍本通卦驗從作縱考本鈔鐘篇磬篇俱引作從」蕢桴土鼓「禮運云蕢桴而土鼓鄭注蕢牆也搏士為桴也土鼓築土為鼓也○今案陳本刪小注今本禮運鄭注墻作堛」玉桴鼉鼓「陳思王九歌詠云執玉桴兮駭鼉鼓○今案陳本執玉作王執」銅丸摘鼓「漢書史丹傳云元帝置鼓殿下自臨軒檻上隤銅丸以摘之聲中嚴鼓之節定陶王亦能之上稱其才○王石華校鼓改丸今案陳本及漢書八十二摘作擿才作材」鼉鼓逄逄「毛詩文王云鼉鼓逄逄矇瞍奏公○今案見大雅文王之什靈臺篇」鞉鼓淵淵「毛詩鞉鼓淵淵○今案見商頌那之篇」以威天下「山海經曰東海中有獸名曰夔黃帝得之以其皮作鼓聲聞五百里以威天下○今案見大荒東經」 \\n ○鼓吹八 \\n 鼓吹攸始稟命黃軒「陸機鼓吹賦云原鼓吹之攸始蓋稟命於黃軒○今案類聚六十八引及陳本同本鈔一百三十鼓吹篇引亦同百三家本機集攸作伊」 \\n 帝之寶器殊代所尊「陸機鼓吹賦云信古帝之寶器固殊代之所尊○今案百三家本嚴輯本皆脫陳本古帝作帝王」古之軍聲獻捷之樂「孫毓東宮鼓吹賦云鼓吹者古人之軍聲振旅獻捷之樂也後稍用之朝會焉用之道路焉○王石華校搜改捷旋改旅今案陳本同嚴輯本此賦後稍作後因以為制五字朝作期」 \\n 聞其音而德和省其詩而志正「孫毓東宮鼓吹議云聞其音而德和省其詩而志正威儀足以化民俗制度足以和神人○今案陳本及嚴輯本味同」諸葛作鼓吹「吳志葛恪○王石華校移正此條本鈔與下條混合非也今案見吳志六十四本傳」贈鼓吹一部「幽明錄云謝摛夜徹門鼓吹鳴兄藻曰此當在身後贈長水校尉鼓吹一部○今案御覽五百六十七引幽明錄徹門作中聞尉下有加字脫一部二字餘同本鈔此條混入上注中今移正」 \\n 節應氣以舒卷響隨風而浮沈「陸機鼓吹賦云節應氣以舒卷響隨風而浮沈○今案類聚六十八引及陳本百三家本機集同」興奇變而特矯護危節以清越「陸機又云興奇變而特矯護危節以清越○今案陳本同百三家本機集脫」 \\n 北堂書鈔卷第一百八 \\n  \\n 　"}
{"章节": "●北堂書鈔卷第一百九    樂部九", "正文": "　 \\n ●北堂書鈔卷第一百九樂部九 \\n 　 \\n  \\n 隋祕書郎虞世南撰南海孔廣陶校註瑟九　琴十 \\n ○瑟九 \\n 庖羲作瑟「世本云庖羲作瑟○今案初學記十六引同二酉叢書輯世本又引通志廣韻亦有稱伏犧宓羲者」晏龍為瑟「山海經云帝俊生晏龍晏龍是始為瑟○今案見大荒東經及海內經」朱襄作五絃之瑟「呂氏春秋云朱襄氏治天下多風陽氣蓄積菓實不成故作五絃之瑟以來陰○今案見呂氏春秋仲夏紀亦見本鈔制作篇引」黃帝庖羲之瑟「帝王世紀云黃帝損庖羲之瑟為二十五絃長七尺二寸○今案陳本同亦見本鈔制作篇」以正人德「白虎通云瑟一也所以懲忿窒慾正人一德也○王石華校忽改忿今案王謨本禮樂篇瑟一作瑟閑忿作忽無窒慾以下惟御覽五百七十六引亦人戶閑一德作之德餘與舊鈔合陳俞本同御覽」 \\n 而合於歌「說苑云聲樂之象瑟易瑟良而合於樂也○今案此條有譌脫陳俞本刪」雲和之瑟「周禮大司樂云雲和之瑟鄭玄注云雲和山名○今案大司樂壑同」 \\n 空桑之瑟「周禮又云空桑之瑟鄭玄注云空桑山名○今案大司樂注同」龍門之瑟「周禮云龍門之瑟鄭玄注云龍門山名○今案大司樂注同」黃龍之瑟「易通卦驗云冬至日從八能之士鼓黃龍之瑟○今案陳俞本從上有人主二字黃龍作黃鍾又陳本能誤龍」梓瑟「楚辭云銵鐘搖簴楔梓瑟些○王石華校瑟下補些字今案楚辭招魂篇有些字銵作鏗餘同」寶瑟「漢書云莽河羅欲入門觸寶瑟○今案漢書金日磾傳及陳俞本河作何」 \\n 雅瑟「三禮圖云雅瑟長八尺一寸○王石華校里改禮今案御覽五百七十六引同」齊瑟「曹植箜篌引云秦箏何慷慨取瑟和且柔○今案陳本秦誤泰」雅善鼓瑟「漢書楊惲傳云惲報段會宗書云家本秦人能為秦聲婦趙女也雅善鼓瑟王石華校禪改惲今案漢書六十六人作也餘同」俗好鼓瑟「劉欣期交州記云堯流之地俗好鼓瑟○今案　欽定圖書集成樂律典百十卷引交州記堯流作要荒」大師鼓瑟服之不窮「呂氏春秋云鄭大師文終日鼓瑟而興再拜其前曰我服之不可窮也○今案陳本刪文終以下考呂氏春秋審分覽篇再拜二句亦不同」素女鼓瑟而悲不止「史記封禪書云太帝使素女鼓五十絃瑟而悲帝禁不止故破其瑟為二十五絃也○今案史記封禪書及武帝紀皆無而字也字餘同」王喬擁瑟「楚辭云少原之野赤松王喬皆在旁二子擁瑟而均余因稱乎請□○王石華校子二改二子今案見楚辭惜誓篇少上有乃至二子野下均下皆有兮字餘同」子路鼓瑟「說苑云子路鼓瑟有北鄙之音○今案見王謨本卷十九修文篇陳本同」瓠巴鼓瑟「孫卿子云瓠巴鼓瑟而流魚出聽○今案見荀子卷一勸篇俞本瓠作匏流作游陳本亦作游」白虎鼓瑟「張衡西京賦云惣會僊倡戲豹舞羆白虎鼓瑟蒼龍吹篪○今案文選同」鼓瑟而歌「典略云百里奚相秦不識其妻賃浣入見瑟者毀之自言能鼓瑟遂鼓瑟而歌○王石華校曲改典職改識院改浣今案陳本及御覽五百七十六引典略無不識二字賃作傭又御覽瑟者作琴者遂鼓句作歌曰」 \\n 倚瑟而歌「漢書傳云文帝行霸陵夫人鼓瑟上自倚瑟而歌○今案陳俞本刪傳字考漢書張釋之傳夫人上有使慎二字餘同亦見史記張釋之傳」絙瑟交鼓「楚辭云瑟兮交鼓○今案陳俞本同今本楚辭九歌東君篇絙作緪」擁瑟調均「楚辭云少原之野赤松王喬皆在旁二子擁瑟而調均兮余因稱乎清商○今案詳本篇上文」 \\n 朱絃而疏越一唱而三嘆「禮記云清廟之瑟朱絃而疏越一唱而三嘆○今案見樂記」作以來陰「呂氏春秋云昔朱襄氏治天下多風陽氣蓄積菓實不成故作五絃之瑟以來陰也○王石華挍鳳改風米改實今案詳上文」稱乎清商「楚辭云赤松王喬擁瑟前具○今案詳本篇上文」小大易序貴賤易位「韓子云齊宣王問王清曰儒者鼓瑟乎對曰瑟小絃為大聲大絃為小聲是小大易序貴賤易位儒者不鼓也○王石華校因本脫不字斜勒未補今案韓子外儲說左篇及陳俞本王清作匡倩又陳本標目小作細」 \\n 欲樂則樂欲悲則悲「尸子云夫瑟賢者以其義取之欲樂則樂欲悲則悲也○今案御覽五百七十六引尸子取作鼓陳本及平津館輯本尸子亦作鼓」溪魚上「已具於前○今案陳俞本作游魚出聽本鈔上文引荀子作流魚出聽」六馬仰秣「王肅與廣陵太守書云昔瓠巴鼓瑟六馬仰秣○今案嚴輯王肅集据書鈔引同」 \\n ○琴十 \\n 伏羲作琴「琴操云昔伏羲作琴所以脩身治性○今案初學記十六引琴操及平津輯本陳本治作理」神農造琴「傅玄琴賦序云神農氏造琴所以暢和天人之性為至和之主○今案百三家本傅玄集及本鈔下文引暢作協人之作下人」神物以臻「嵇康琴讚云昔在黃農神物以臻穆重神華記以五絃閑邪納正亹亹其僊宣和養氣介乃遐年○今案初學記十六引此讚閑邪宣和二句氣作素百三家本脫嚴輯嵇康集重神作穆重作遷餘同陳本其僊句作感物悟靈年作齡餘同嚴輯本」 \\n 清靈之妙「蔡邕琴賦云有清靈之妙○今案陳本嚴輯本皆脫」樂之記「風俗通云琴者樂之紀與八音兼行由君臣之相得○今案初學記十六引記作統陳本紀作輿由字得作御近本風俗通聲音篇記作統無由君句」德最優「嵇康琴賦云眾器之中琴德最優故綴敘所懷次為之賦○王石華校鼓改故今案文選及陳本次作以」至和之主「傅玄琴賦序云神農造琴所以協和天下人性為至和之主○今案百三家本傅玄集同」幽居輔性「顏延年誥曰琴瑟之德形乎聲者也上招以和生幽居以輔性○嚴氏校因原鈔脫聲字斜勒未補今案陳俞本脫」通理治性「蔡邕琴賦云奚制雅器協之鐘律通理治性恬淡靜溢○今案百三家本及蘭雪堂本中郎集同」脩身治性「琴操云昔伏羲作琴所以脩身治性○今案詳本篇上文」和人之情「玄琴賦序云神農造琴所以和人之性○今案本篇上文引作協和天下人性又一引作暢和」化人之情「琴操云伯牙學琴於成連先生曰吾師有方子春者善琴能化人之情今在東海上乃相與至海上而受業焉○今案陳本脫東海二句平津館輯本化作移」禁止浮邪「白虎通云琴禁也以禁止淫邪正人心也○今案見白虎通禮樂篇初學記十六引無以字淫作於」蕩滌邪心「李尤琴銘曰琴之在御蕩滌邪心○王石華校瑟改琴今案百三家本陳本御誤音」體清心「嵇康琴賦云亂曰愔愔琴德不可測兮體清心遠邈難極兮○王石華校補愔琴二字今案文選同」閑邪納正「嵇康琴讚云昔在黃農神物以臻穆重神華紀以五絃閑邪納正亹亹其僊宣和養氣分乃遐年○嚴氏校云案初學記十六引作閒邪作養素今案此條已見本篇上文」洞庭之椅「崔駰七依云有洞庭之椅依峻岸而旁生○今案百三家本崔駰集脫本鈔下文引同」寒山之桐「張景陽七命云寒山之桐出自太冥○今案文選同」載靈山「嵇康琴讚云懿吾雅氣載璞靈山體其德真清和自然澡以春雪澹若洞泉溫乎其仁玉潤外鮮丘○今案百三家本嵇康集及陳本懿吾句作惟彼雅器言」峻岳「嵇康琴賦云惟掎梧之所生兮託峻岳之崇崗○王石華校補小注峻字今案文選岳作嶽陳本照改」據蒼岑「張景陽七命云寒山之桐出自太冥含黃鐘以吐幹据蒼岑而孤生營匠斲其樸伶倫均其聲○王石華校劉改斲今案文選同」依峻岸「七依云有洞庭之椅依峻岸而旁生迥獨居而孤危○今案百三家本崔駰集脫本鈔上文引旁生以上」上森蕭下婆婆「閔鴻琴賦云乃從容以旁眺觀洪格於朝陽上森蕭以崇立下婆婆而四張○今案陳本觀洪句作覩美材於山陽」合天地之醕和吸日月之休光「嵇康琴賦云惟椅桐之所生兮託峻岳之崇崗披重壤以延載兮參辰極而高驤合天地之醕和兮吸日月之休光○王石華校補標目休字驢改驤今案陳本無注文選岳作嶽合作含」 \\n 翦蕤賓剖大呂「張景陽七命云寒山之洞出自太冥翦蕤賓之長柯剖大呂之陰○今案文選及陳本長作陽」離子督墨匠石奮斤「嵇康琴賦云至人攄思制為雅琴乃使離子督墨匠石奮斤夔襄薦法○王石華校金改斤今案文選同」考之詩人琴瑟是宜「蔡邕琴賦云觀彼椅桐層山之蹊丹華煒煒綠葉參差考之詩人琴瑟是宜○今案陳本蹊作陂煒煒作煒燁百三家本中郎集亦作陂類聚四十四引與陳本同據訂」至人攄思制為雅琴「嵇康琴賦云於是遁世之士榮期綺季之疇乃相與登飛梁越幽壑慕老童於騩隅欽泰容之高吟顧茲桐而興慮思假物以託心乃斷孫枝准量所任至人攄思制為雅琴○王石華校據改攄今案文選遁作遯餘同」 \\n 絃以山柘之絲飾以和氏之璧「崔駰七依云琴絃以山柘之絲飾以和氏之璧○今案陳本嚴輯本同」絃以園客之絲徽以鍾山之玉「嵇康琴賦云絃以園客之絲徵以山之玉○今案文選同」龍鳳之象古人之形「嵇康賦奚有龍鳳之象古人之形伯牙手鍾期聽聲○今案文選琴賦同」 \\n 伶倫比律田連操張「嵇賊伶倫比律田連操張進御君子新聲憀亮○王石華校以末二字誤操張旁勒未改今案文選琴賦作憀亮据訂」播之以八風文之以五聲「傅玄琴賦云播之以八風文之以五聲○今案百三家本脫嚴輯傅玄集同」揚和顏攘皓腕「嵇康賦云揚和顏攘皓腕飛纖指以馳騖紛掍？以流漫○今案文選琴賦掍作？？？」彈五絃「家語云昔舜彈五絃之琴造南風之詩曰南風之薰兮可以解吾民之慍兮○今案見家語辨樂解三十五」知四海「樂聲圖云琴以知四海琴音調之以及四海也○今案陳俞本同」詠先王之風「韓詩外傳云子夏居蓬戶之中彈琴以詠先王之風有人亦樂無人亦樂○案見新安周氏校本外傅卷二」理重華之操「嵇康賦理重華之遺操慨遠慕而長思○今案文選琴賦同」理正聲奏妙曲「嵇康賦理正聲奏妙曲○今案文琴賦同」進南荊發西秦「嵇賦若乃華堂曲宴旨酒清醕進南荊發西秦紹陵陽度巴人○今案文選琴賦同」器冷絃調心閑手敏「嵇賦若乃夜色蕭清明月垂光器洽絃調心閑手敏○今案文選琴賦及陳本夜色作冬夜明作朗本鈔改明者宋人轉寫避始祖諱也」秘弄乃開「蔡邕琴賦云然後哀聲既發秘弄乃開左手抑揚右手徘徊指掌反覆抑案藏摧○今案類聚四十四初學記十六引及百三家本中郎集同」奇弄乃發「嵇康賦云於是曲引向闌眾音將歇改歆易調奇弄乃發○今案文選琴賦同」左手抑揚右手徘徊「蔡琴賦云云繁弦既抑雅響乃揚青雀西飛別鶴東翔飲馬長城楚曲明光○王石華校改鶴補城字今案類聚四十四引及百三家本中郎集響作韻初學記十六引響作聲但下文再引仍與此同」 \\n 一奏雲起再奏雨隨「韓子云師曠一奏清角有雲從西北方起再奏之大風至大雨隨之裂帷幕破俎豆○今案韓子十過篇雲上有玄字陳本亦作玄雲無清角二字帷作幃」 \\n 徐動宮徵微揮角羽「說苑云雍門周以琴見孟嘗君徐動宮徵微揮角羽曲終而切嘆孟嘗涕泣增哀○今案類聚四十四引微揮作拂本鈔下文引微作非餘同近本說苑善說篇曲終句誤作切終而成曲涕泣作涕浪汙哀作欷」 \\n 角羽俱起宮徵相證「嵇康琴賦云及其初調則角羽俱起宮徵相證○王石華校羽改則居改宮今案，文選同」發宮商動徵羽「蔡賦云爾乃清聲振五音舉發宮商動徵羽○今案百三家本中郎集振作發徵作角發宮作韻宮類聚四十四引仍作發宮餘與百三家同」涉淥水奏清徵「嵇賦云心閑手敏涉淥水奏清徵○王石華校淥改綠係沿陳本之誤也今案文選琴賦正作淥」揚白日發清角「嵇賦爾乃理正聲奏妙曲揚白日青角○今案陳俞本及文選琴賦日作雪」閒關九絃「蔡賦云閒關九炫出入律呂屈伸低昂十指如雨○今案百三家本中郎同」一彈三欷「蔡賦一彈三欷曲有餘哀○今案陳本欷誤殺曲作悽百三家本脫」五降成操「劉駒駼玄根頌云玄絃五降樂成九奧○王石華校餘改駼今案陳俞本脫嚴輯玄根頌亦未收此二句」一切承閒「嵇賦云下逮謠俗蔡氏五曲乃有一切承閒簉之亦有可觀者焉○今案文選琴賦及陳本乃作猶」出入律呂「又云閒關九絃出入律呂○今案蔡中郎琴賦詳上文又云二字誤」 \\n 感盪心情「嵇賦論其體勢觀其風聲可以感盪心志而發洩機情○今案文選琴及陳本觀作詳機作幽」志在深河「桓子云禹操者昔夏之時洪水襄陵沈丘禹乃援琴作操其聲清以隘潺潺志在深河○今案問經堂本新論及陳本沈丘作懷山隘作益潺作湲嚴輯本作沈山作溢」志在流水「呂氏春秋云伯牙鼓琴志在泰山鍾子期曰巍巍乎若泰山復在流水曰湯湯乎若流水鍾子期死伯牙絕絃破琴不鼓也○今案呂氏春秋孝行覽及陳本同」流風徘徊「張衡南都賦云彈琴擫籥流風徘徊五道發徵聽者增哀○今案文選及陳本五道作清角」流波湯湯「嵇賦云理正聲奏妙曲狀若崇山又象流波浩乎湯湯鬱乎峩峩○今案文選琴賦及陳本兩乎字作兮」走獸率舞飛鳥下翔「蔡云於是走獸率舞飛鳥下翔感激絃歌故為之一低一昂○今案類聚四十四引及百三家本中郎集無故為之三字陳本刪於是句及為之句」白鵲翾翔「瑞應圖云師曠鼓琴通於神明玉羊白鵲翾翔墜投○今案陳本玉函山房輯本同」素雁蜿蟺「劉駒駼玄根頌云玄雁蜿蟺感清羽玄鶴顧？？屬應徵宮○今案陳本騊駼誤鞠餘顧？？屬誤迴翔嚴輯玄根頌亦作迴翔蓋用陳本」玄鶴失珠「韓子云師曠鼓琴有玄鶴二銜明月珠在庭中舞一鶴失珠曠掩口而笑○今案陳本銜上脫二字失上脫一鶴兩字考近本韓非子十過篇鼓琴鶴舞一段脫失珠事」六馬仰秣「前已具○今案陳本注孫子本卷上瑟篇引作王肅書」孫登一絃「神仙傳云嵇康見孫登彈一絃琴康嘆息而服焉○今案陳本同龍威秘書本神仙傳而服作絕思「蔡氏五曲」嵇康賦云下逮謠俗蔡氏五曲王昭樊妃千里別鶴乃有一切承閒簉乏○今案陳本無注文選琴賦樊作楚」青雀西飛別鶴東翔「蔡賦云於是繁絃既抑雅響乃揚仲尸思歸鹿鳴三章梁父悲吟周公越裳青雀西鶴東翔飲馬長城楚曲明光樊姬遺嘆鶴鳴高桑○今案類聚四十四引及百三家本蔡中郎集琴賦響作韻父作甫鶴鳴作雞鳴類聚又樊作楚」 \\n 飛龍鹿鳴鵾雞遊絃「嵇賦云次其曲引所宜則廣陵止息東武太山飛龍鹿?遊絃更唱迭和聲若自然○今案文選琴賦和作奏餘同陳本亦作奏若誤石」幽閑之曲「司馬相如美人賦云遂設甘酒進鳴琴撫絃為幽閑之曲○今案百三家本相如集閑作闌則與下文宋玉一條標目無別矣本鈔歌篇引亦作幽閑」送遠之操「西京雜記云后有寶琴曰鳳凰善為歸風送遠之操○今案學津討原本西京雜記卷五同」秋竹之曲「宋玉諷賦云臣復援琴為秋竹積雪之曲○今案七十二家本宋玉集同陳本脫諷字」幽蘭之曲「宋玉諷賦乃更為蘭房奧室止臣其中有鳴琴焉臣援而鼓之為幽蘭白雲之曲○王石華校屈改室今案初學記十六引幽蘭白三字誤作秋竹簀與上條無別考七十二家本宋玉集同陳本誤注司馬相如美人賦」 \\n 別鶴操「琴操云高陵子牧取妻無子父兄將改取子牧聞之援琴撫鼓之恩愛未為此曲○今案平津館本琴賦作商陵牧子無撫字陳本作商陵穆子」離鸞操「琴操有離鸞引○今案陳本改注琴歷初學記十六引亦然」龜山操「琴操云孔子傷正道陵鼓琴塵落九動其鳴歌曰龜山操○今案平津本琴操正作政陵遲作不用陳本刪正道三句別易他語」別鳥操「琴云別鳥操宋玉元作之人也○今案此條有誤陳俞本刪考初學記十六引作別鶴操夾注謂商陵牧子所作疑即此條」聽之而有殺心「華嶠漢書云初蔡邕在陳留人有以酒食召邕至門客有彈琴於屏邕潛聽之曰以樂召我而有殺心何也遂反將命者告主人遂自追問其故邕具以告彈琴者曰我向鼓琴見螗螂為之一前一卻吾恐螗螂之失蟬也豈為殺心而形於聲者乎邕笑曰足以當之矣○今案類聚四十四引具誤且螗螂作螳蜋餘同姚輯本華書脫鼓琴二字汪輯本鼓琴作鼓弦餘悉同云據類聚書鈔御覽引」 \\n 聽之有貪心「韓詩外傳云孔子鼓琴曾子子頁侍側聞而知之曾子曰夫子琴聲殆有貪狼之志邪僻之行趣利之甚夫子曰嗟乎夫參天下習音矣嚮者丘鼓琴有鼠出遊俚見屬屈循梁微行曲脊則逆懼而不得丘以琴為其音以丘為貪狼邪僻不亦宜乎○今案陳本聞作門屬屈作于屋則逆懼三字作求字為其作淫其餘同近本韓詩外傳卷七仍作側聞為其作浮其餘同陳本惟近本琴作瑟則斷非是本鈔既入琴篇是隋以前所見本必作琴也」 \\n 聽者沾襟「阮籍樂論云昔季劉子向風而鼓琴聽之者淚下沾襟○王石華校降改阮案類聚四十四引劉作流脫沾襟二字餘與原鈔同陳本及百三家本阮集亦作流無子字又陳本聽誤所百三家本脫鼓字淚作泣」 \\n 成曲涕泣「說苑云雍門周以琴見孟嘗君徐動宮徵非揮羽角成曲而切嘆孟嘗涕泣而增哀○今案詳本篇上文」愀愴傷心「嵇康琴賦云是故懷感者聞之則莫不僭慄慘悽愀愴傷心○今案陳本及文選感作慼慄作懍」古今所貴「嵇康琴賦云永服御而不厭信古今之所貴○今案文選同」 \\n 緬邈超倫「閔鴻琴賦云嗟雅弄之湻妙特緬邈以超倫○王石華校小注羣改倫今案陳本閔作關特作時」歌人失曲舞者忘形「蔡邕琴賦云於是歌人恍惚以失曲舞者亂節而忘形哀人塞耳以惆悵轅馬蹀足以悲鳴○今案百三家本中郎集同」匏土屏氣「嵇賦云於是金石寢聲匏土屏氣玉豹輟謳狄牙喪味天吳踴躍於重淵王喬披雲而下墜舞鸑鷟於庭階遊女飄焉而來萃○今案文選琴賦同陳本土作竹」豈笙籥而能倫「嵇賦云料殊功而比操豈笙籥而能倫○今案文選琴賦及陳本而能作之能」何簫琴之足聽「蔡賦云苟斯樂之可貴宣簫琴之足聽○今案本鈔何字宣字標目與小注不同陳本皆作宣俞本改作宜嚴輯蔡邕集仍舍何從宣」空桑之琴「周禮大司樂云孤竹之管空桑之琴瑟夏日至澤中方丘奏之○今案周禮春官同」山桐之琴「淮南子云山桐之琴澤澗之腹○今案陳本？？閒作潤腹作服非也考淮南子修務訓？？閒作梓」龍之琴「周禮大司樂云陰竹之管龍門之琴瑟而奏之○今案周禮春官同」雲和之琴「周禮又云孤竹之管雲和之琴瑟冬日至於地上圜丘奏之○今案本鈔和作門据本鈔瑟篇引訂改近本周禮大司樂亦作和」齊桓號鍾「傅玄云司馬相如有綠綺○今案百三家傅玄琴賦序司上有齊桓號鍾句又云相如有焦尾蔡邕有綠綺此條舊鈔蓋有譌脫也陳本改注史記司馬相如傳誤矣」蔡邕燋尾「蔡邕別傳云邕豪子弟遊吳門彈琴後中聞爨火聲驚往問之吳人云桐材也請以為琴聲絕妙世謂燋尾琴也○今案陳本改注搜神記　又案此下有別鶴離鸞二條已見本篇上文王石華校以其重出刪去附注於此」 \\n 稷生妙琴「張衡逍遙賦即疏鍊石體稷生揮妙琴○今案百三家本嚴輯本張衡集皆脫陳俞本無即疏口」師氏雅琴「劉向別錄云師氏雅琴者名志東海下邳人傳云言師曠之後至今邳俗猶多好琴也○今案陳本玉函山房輯本志作忠無傳三二字餘同」寶琴「西京雜記云趙后有寶琴曰鳳凰皆以金玉隱起為烈女之象○王石華校象改像非也今案學津討原本雜記同」和琴「王恂琴讚穆穆和琴至至愔愔如彼清風泠焉經林○今案類聚四十四引此讚及陳本同」鄒忌舍之右室「史記云鄒忌以鼓琴見齊威王舍之右室須臾王鼓琴忌推戶而入曰善哉鼓琴王曰子未察何以知善邪忌曰夫大濁以春溫者君也○王石華校成改威今案陳本同史記田敬仲世家鄒作騶」 \\n 子賤身不下堂「呂氏春秋云子賤治單子鳴琴身不下堂○今案見開春論」孔子學琴「韓詩外傳云孔子學琴於師襄子曰邈然遠望洋洋乎翼翼乎其惟文王音也○今案新安周氏本外傳王音也作王乎初學記十六引襄誤堂音也作之閒乎」太傅談琴「世說云戴公從東出謝太傅看之謝本輕戴見但與談琴書戴無吝色而論琴愈盡妙謝然後知其量○今案世說雅量篇看上有往字然後作悠然餘同陳本輕誤經餘同近本雅量篇」 \\n 桓譚善鼓琴「東觀云上嘗問宋弘通儒之士弘薦桓譚善鼓琴上聽悅之○今案類聚四十四引同姚輯本東觀記宋弘傳亦同聚珍本儒作博善鼓以下微異」琴高善鼓琴「列仙傳云琴高以善鼓琴為康王舍人○今案陳本脫以字太平廣記卷四引列仙傳善字」杏壇鼓琴「莊子云孔子遊乎緇帷之林休坐杏壇之上絃歌而鼓琴○今案見子漁父篇本鈔讀書篇引同」燈下彈琴「語林云嵇中散燈下彈琴或有一人面甚小斯須轉大長丈餘○今案類聚四十四引無或字長上有遂字玉函山房輯本語林或作忽亦有遂字陳本同類聚」正坐操琴「蔡邕女誡云舅姑若命之鼓琴必正定坐操琴若問曲名則捨琴　興而對○今案御覽五百七十七引事類賦注十一引誡作訓無定字而字嚴輯蔡邕集但補而字餘從御覽蘭雪堂集脫」 \\n 端坐鼓琴「張華詩云北方有佳人端坐鼓鳴琴終晨撫管絃旦夕不成音○今案百三家本張華集同」讀易彈琴「孫登別傳云登字公和讀易彈琴頹然自得○今案類聚四十四引孫登別傳同陳本脫字公和三字」絃歌鼓琴「莊子云孔子窮於陳蔡絃歌鼓琴未嘗絕音○今案見莊子讓王篇」佯狂鼓琴「史記殷本記云箕子諫紂不聽乃被髮佯狂而鼓琴以自悲故傳之曰箕子之操也○今案史記殷本紀無箕子諫紂及鼓琴事御覽五百七十七引史記有自悲以上陳本從御覽」 \\n 悲歌鼓琴「說苑云晉靈公好悲歌鼓琴○今案陳本同王謨本脫」姬人鼓琴「幽明錄劉綜善彈琴忽得困疾許由曰近見蔣家女鬼相錄在山石閒專使彈琴作樂恐欲致災也已為誄之去當無患也綜漸差○今案此條標目與小注歧異當分二條陳俞本脫考御覽五百七十七引幽明錄善下無彈字由作遜綜作琮近下無見字餘同」 \\n 丹蛟吹笙文豹鼓琴「傅玄正都賦云丹蛟吹笙文豹鼓琴○王石華校補正字今案百三家本傅玄集同」 \\n 北堂書鈔卷第一百九 \\n  \\n 　"}
{"章节": "●北堂書鈔卷第一百一十   樂部六", "正文": "　 \\n ●北堂書鈔卷第一百一十　樂部六 \\n 　 \\n  \\n 隋祕書郎虞世南撰南海孔廣陶校註箏十一筑十二箜篌十三　琵琶十四笙十五簧十六竽十七 \\n ○箏十一 \\n 上隆似天下平似地「傅玄箏賦序云箏秦聲也上隆似天下平似地中空准六合柱擬十二月設之則四象存鼓之則五音發○今案百三家本傅玄集無秦聲也三字隆作圓餘同陳本改注傅子」 \\n 絃有十二四時度也柱三寸三才具也「阮瑀箏賦云絃有十二四時度也柱高三寸三才具位也○今案初學記箏類引及陳本刪高字位字餘同百三家本嚴輯本阮?皆未收此四句」理絃歌秋風「俗說云謝仁祖為豫州主簿在桓玄溫閣下桓聞其善使呼之既至取箏與彈謝即理絃撫箏因而歌秋風意氣殊異桓以此知之○今案類聚四十四御覽五百七十六引俗說無玄字陳本無溫字異作遒本鈔七十三主簿篇引仁祖作景仁溫閣作玄門異作遠桓以作玄重」 \\n 撫箏歌詩「語林云晉孝武祖宴西堂詔桓子野彈箏桓乃撫箏而歌怨詩悲厲之響一堂流涕○王石華校宛改怨今案類聚四十四引語林子野作野王無桓乃以下陳俞本改注今晉書」彈箏快耳「史記李斯傳云上書曰彈箏搏髀而歌嗚嗚快耳者真秦之聲也○王石華校莫箏改真秦今案近本史記及陳本歌下有呼字耳下有目字王氏讀書志据此舊鈔及類聚樂部四御覽樂部十四以正今本史記之訛」 \\n 彈箏合歌「續晉陽春秋云右將軍桓伊善音律因宴飲帝命伊吹笛伊為一弄乃放笛曰臣於箏乃不如笛自足以韻合歌管○今案惜陰軒世說下之上注引續晉陽秋右作左餘同陳本改注今晉書」 \\n 秦箏奏西音「魏文帝詩云齊瑟發東舞秦箏奏西音○今案陳俞本瑟作琴百三家本魏文集及本鈔舞篇瑟作唱」秦箏何慷慨「曹植箜篌引云秦箏何慷慨齊瑟且和柔○今案陳本文選百三家本集且和作和且」激新聲「魏文帝詩云悲箏激新聲長笛吐清氣○今案陳俞本激作發悲作秦百三家本魏文集箏誤絃吐作吹本鈔笛篇引與此舊鈔合」奮逸響「曹植詩云彈箏奮逸響新聲好入神○今案陳俞本好作妙」揚大雅之哀吟「曹植思人賦云□秦箏之慷慨揚□雅之哀吟○今案陳本百三家本陳思王集思人作幽思秦箏之作素筆而餘同」唱葛天之高韻「曹霖箏賦云鍾子授箏伯牙同節唱葛天之高韻讚幽蘭與白雪○今案初學記十六引此賦及陳本曹霖作賈彬同作擊又初學記天誤文」豈蒙恬所能關思「傅玄箏賦序云箏秦聲也以為蒙恬所造斯乃仁智之器豈蒙恬亡國之臣所能關其思哉○王石華校去改玄今案陳本百三家本傅玄集脫秦聲也三字關作開又陳本臣誤成」 \\n 雖吳姬何以加哉「傅子云張奏鼓琴郝素彈箏雖伯牙之妙手吳姬之奇聲何以加哉○今案陳本及聚珍輯本附錄引御覽無張奏句彈上有善字餘同類聚四十四引傅子亦然嚴輯本亦伙張奏四字」 \\n ○筑十二 \\n 還沛擊筑「史記高祖帝紀云高祖還沛上擊筑自歌○今案本鈔巡行篇饗燕篇歌篇皆引此文」大會擊筑「東觀記光武大會真定王制楊自擊筑○今案聚珍本姚輯本陳俞本皆無制楊二字又聚珍本王作帝」擊筑飲燕市「史記刺客傳云荊軻擊筑與高漸離飲於燕市○王石華校制改荊今案陳俞本無刺客傳三字餘同攷史記刺客列傳兩言高漸離擊筑並無言荊軻擊筑者此注疑有脫誤」擊筑為壯聲「燕丹子云高漸離擊筑宋意和之為壯聲髮皆衝冠○今案陳俞本宋意作荊軻問經堂本燕丹子卷下衝冠句作皆淚流餘同」 \\n ○箜篌十三 \\n 師延所作空國所存「釋名云箜篌師延所作靡靡之樂也後出桑間濮上之地蓋空國之侯所存也師涓與晉平公鼓焉鄭衞分其地而有之遂為淫樂也○今案畢本釋樂器篇及陳本與晉作為晉餘同類聚四十四引亦作為但無蓋空句」 \\n 武祠太一而作坎篌「風俗通云箜篌案漢武帝祠太一后土令樂人侯調依琴而作坎篌言其坎坎志節○今案陳本同近本風俗通聲音篇依琴句作依琴作坎坎之樂坎坎二字因下句而誤考初學記十六引坎篌作坎侯餘與原鈔同」 \\n 靈帝好胡服乃作箜篌「續漢書五行志云靈帝好胡服乃作胡箜篌○今案續漢志同」東土君子雅善箜篌「曹毗箜篌詩云東土君子雅善箜篌○今案陳本同」 \\n 集會堂上常彈箜篌「樂府歌詩云集會高堂上張彈箜篌○今案俞本脫陳本無高字」匪借和於簫管豈假韻於筑箏「鈕滔母孫氏箜篌賦云匪借和於簫管豈假韻於筑箏○今案初學記類聚引此賦及嚴輯鈕滔母箜篌賦皆脫此二句陳本鈕誤鈞」箜篌引「朝鮮津卒霍里子高所作也子高晨起刺舡而濯有一狂夫披髮提壺墮河而死其妻援箜篌而歌曲終亦投河而死子高援琴作其歌聲○今案此條舊鈔偶脫書名陳俞本注見琴操晨下無起字蓋据類聚四十四引訂也考此文亦見崔豹古今注太原郭氏輯樂府府詩集廿六載箜篌引霍里子高下有妻麗玉三字」 \\n ○琵琶十四 \\n 興自秦末「傅玄琵琶賦序云杜摯以琵琶興於秦末年蓋苦長城之役百姓鼗而鼓之○今案初學記卷十六引此序無年字鼗作絃鞉餘同陳本秦末誤羸秦鼗改乃作二字非也又舊鈔賦上有興於秦末四字係因下文而衍」 \\n 興自末世「成公綏琵琶賦云惟此琵琶興自末世○今案百三家本此賦同初學記十六引末世作夫裔」樂家所作「風俗通云謹案琵琶近世樂家所作不知誰作也○今案陳本誰作二字作所起近本風俗通聲音篇誰下脫作字類聚四十四引世作出餘與原鈔同」馬上所鼓「釋名曰琵琶本出於朝中馬上所鼓也○今案見畢本釋樂器」工人裁琴之形「傅玄琵琶賦序云聞之故老漢遣烏孫公主念其行道思慕使工人裁琴箏笙筑之形作馬上之樂○王石華校馬改烏生改主今案百三家本傅玄集及御覽五百八十三引裁作載形作屬陳本笙筑作筑箜篌餘同百三家本」 \\n 合文梓規靈象「傅玄又云合荊山之文梓規靈象而定婆○今案陳俞本脫傅節子輯傅鶉觚集婆作娑」分柱設位歲數成也「成公綏琵琶賦云分柱設位歲數成也○今案百三家本類聚四十四引此賦及陳本皆設作列」盤圓柄直陰陽序也「傅玄賦云圓柄直陰陽序也○今案陳本同初學記十六引及百三家本玄集圓作員」絃法四時「孫該琵琶賦云絃法四時修柄短直洪然適宜○今案陳本將四時句改注傅玄琵琶刪嚴輯孫該集脫此條」挺柄布柱「玄賦挺修柄以布柱轉四時而發機○今案陳本同百三家本嚴輯本傅玄賦挺作控」聞促聲高形躁志越「嵇康聲無哀樂論平和之人聽箏笛琵琶則形躁而志越聞琴瑟則體靜而心閑夫琵琶箏笛聞促而聲高故使人形躁而志越○今案初學記十六引此論及陳本聲無誤無聲又初學記閑作開餘同百三家本嵇康集體靜作聽靜聞促作閒促」 \\n 惠文琵琶「高惠文與婦書曰今置琵琶一枚音甚清亮也○今案陳俞本同嚴輯本脫」仁祖彈琵琶「世說有北方謝仁祖不及重者桓大司馬曰諸君莫輕仁祖企腳在北牖下彈琵琶故自有天際真人意○今案世說容止篇及陳本及作乃北上無在字意作想又陳本牖作窗近本世說作牖」 \\n 阮咸善琵琶「竹林七賢賦云咸善彈琵琶○今案類聚四十四引賦作論餘同」叩少宮騁明光「孫該琵琶賦云爾乃叩少宮聘明光○王石華校諺改該今案類聚四十四引此賦同」操暢駱驛「孫該又云操暢駱驛遊乎風揚抑案擫攝拰搦摧藏○今案類聚四十四引及陳本嚴輯本孫該琵琶賦揚作颺案作揚擫攝作按捻又陳本拰作推餘同」發越哀傷「傅玄云飛纖指以促柱養發越以哀傷○今案陳本百三家本傅玄集琵琶養作創初學記十六引亦然」能娛我心「傅玄歌詩云所樂亦非琴唯言琵琶箏能娛我心○今案陳本同初學記十六引歌詩箏上有與字餘同」以慰其思「石崇明君辭者公主嫁烏孫令琵琶馬上作樂以慰其道路之思也○今案文選及馮輯晉詩紀卷十載石崇明君辭序同陳本作石崇琵琶引非是」 \\n ○笙十五 \\n 女媧笙「禮記云女媧之笙簧鄭玄注曰女媧三皇承宓戲者○今案陳本刪鄭注以下近本明堂位注作宓羲釋文戲音羲是陸德明所見本作戲也阮校勘記云岳本羲作戲」 \\n 隨作笙「世本云隨作笙○今案陳本及類聚四十四引作隋二酉叢書張輯世本作篇引風俗通及通志正作隨宋衷注隨女媧氏之臣」太簇之氣象物之生「白虎通云笙之道施太簇之氣也象萬物之生也○今案白虎通禮樂篇道作言初學記十六引亦然」汶陽孤蓧「潘岳笙賦云河汾之石有曲沃之縣匏鄒魯之珍有汶陽之孤蓧斬以為笙○今案文選及陳本石作寶蓧作篠無斬以句」不周之竹「王廙笙賦云其制器則審不周之竹魯城之瓠○今案陳本照初學記十六引訂審作取魯作曾　欽定歷代賦彙卷九十三引作取作層瓠作匏類聚四十四引作曾餘與賦彙同」 \\n 瓠生簳裁熟簧「潘岳笙賦云徒觀其制器則審洪纖面短長瓠生簳裁熟簧○今案陳本及文選初學記引瓠作■〈戾刂〉又陳本標目生誤笙」大者謂之巢小者謂之和「爾雅云大笙謂之巢其小者謂之和○今案見爾雅釋樂」雅簧「三禮圖云雅簧生簧十三上六下七○今案俞本刪陳本雅簧四字作笙有雅簧餘同馬竹吾輯阮氏三禮圖從陳本引」名器「王興之與謝安書云知君嘗得小笙笙是名器往聞者若令諸君聞之乃當可不言而去今見者皆不以為佳恐是不能好也○今案俞本脫陳本無往聞至而去十六字好作識」 \\n 協和陳宋混一齊楚「潘岳笙賦云協和陳宋混一齊楚邇不逼而遠無攜聲成文而節有序○王石華校協改攜今案文選同」吹雲和「漢武帝內傳云西王母命侍女董成吹雲和之笙○今案守山閣本武帝內傳和作龢古和字也餘同」作鳳鳴「列仙傳云王子喬者周靈王太子晉也好吹笙作鳳鳴遊伊雒間○王石華校者改晉今案類聚四十四引列仙傳同」赤松吹笙「王廙雒都賦云赤松吹笙天子吹笙也○今案陳本無天子句」王喬吐音「張衡逍遙賦云由子奏靈鞉王子喬吐鳳音也○今案由字有誤陳俞本刪由子五字嚴輯張衡集脫」 \\n 鳳凰吹笙「曹植樂府云□鳥起舞鳳凰吹笙○今案陳本鳥上補烏字」丹蛟吹笙「傅玄正都賦云列仙逸唱麃虎聽音丹蛟吹笙文豹鼓琴○今案百三家本傅玄集同陳本正改西」西王吹笙「穆天子傳云西王母吟曰吹笙鼓簧中心無傷○今案陳本平津館輯本穆天子傳及類聚四十四御覽五百八十一引無傷作翔翔又御覽中作衷」桓帝善笙「東觀記云桓帝好音樂善琴笙○今案范書桓帝紀論引前史同注云前史?記考聚珍本姚輯本東觀記桓帝紀亦同」商容觀舞墨子吹生「尸子云商容觀舞墨子吹笙○今案平津館輯本尸子据類聚引同」衣錦吹笙「淮南子云孟夏之月居南宮御女赤色衣赤采吹竽笙」吹笙鼓簧「毛詩云吹笙鼓簧承筐是將○今案見小雅鹿鳴」吹笙鼓琴「魏志云文帝令杜夔於賓客中吹笙鼓琴夔有難色遂黜免之○今案見魏志方伎傳」笙鏞以間鳥獸蹌蹌「尚書云笙鏞以間鳥獸蹌蹌孔傳云鏞大鍾也間迭也吹笙擊鍾鳥獸化德相率而舞蹌蹌然○王石華校聞改間今案見尚書益稷篇孔傳」 \\n ○簧十六 \\n 女媧作簧「風俗通云案世本女媧作簧簧笙中簧○今案見聲音篇」飛瓊鼓簧「漢武帝內傳云西王母命侍女許飛瓊鼓震靈之簧○王石華校補簧字今案守山閣本武內傳同本鈔震靈四字誤大寫並連下條陳本竟刪去此句失考甚矣」君子執簧「毛詩云君子陽陽左執簧右招我由房○今案見王風」樂師調簧「禮記月令云仲夏之月命樂師調笙簧○今案近本禮記同」瑤池鼓簧「穆天子傳云天子觴西王母於瑤池之上而王母吟曰吹笙鼓簧○今案平津館本穆天子傳卷三同亦見本鈔笙篇」石室鼓簧「神仙傳云王遙入石室發篋有五舌簧三枚遙自鼓一枚以二枚與室內人鼓也○今案陳本龍威秘書本神仙傳內作中本鈔作內者因隋諱忠兼避也」巧言「毛詩云巧言如簧顏之厚矣○今案見小雅巧言篇」在口「蔡邕檢逸賦思在口而為簧鳴哀聲獨而不敢聆○今案陳本脫檢逸二字及鳴哀八字嚴輯蔡邕集獨下無而字」 \\n 假簧以舒憂「楚辭云願假簧以舒憂○今案陳本同考見劉向九歎」鳴簧發丹脣「陸詩云鳴簧發丹脣朱絃繞素腕○今案陳本陸下有雲字考文選陸雲為顧彥先詩同」簧為約夢得賢「夢書云簧為結約夢得簧者為賢友也○今案陳本為賢作得賢」 \\n ○竽十七 \\n 笙師掌教「周禮春官笙師職云笙師掌教歙竽○王石華校注內詩改師今案近本周禮同」音家工吹「桓子新論云音家成少伯工吹竽和音樂也○今案俞本同陳本和音四字問經堂本嚴輯本新論但据御覽五百八十一引無音家二字和音四字」雅竽「三禮圖云雅竽簧上下各六○今案陳俞本玉函山房輯本同」象笙「博雅云竽象笙三十六管○今案見廣雅釋樂本鈔作博者永興避隋煬帝諱也」吹以知法度「樂叶云吹竽者以知法度竽音調則度數得○王石華校者改音今案陳俞本者作有得下有見字玉函山房輯本亦作得見」聽之思蓄聚「禮記云君子聽竽之聲則思蓄聚之臣○王石華校補君字乞案禮記樂記蓄作畜」補音「春秋感精符云冬至之日人主使八能之士吹和黃鍾之律間補音以竽○王石華校生改主今案陳俞本吹下刪和字餘同玉函山房輯本脫聚珍本通卦驗亦有此文ｕ狂會ｙ楚辭招魂于竽瑟狂會搷鳴鼓些○今案陳俞本同」 \\n 南郭請吹「韓子云齊宣使人吹竽必三百人南郭處士為王吹竽王悅之宣王聞之一一聽之處士逸焉○今案陳俞本及韓子內儲說上篇聞之句作宣王死湣王立逸作逃」 \\n 商丘好吹「列仙傳云商丘子者商邑人常好吹竽邑人法之無不受就要道○今案陳本廿一種秘書本列仙傳及御覽五百八十一引商邑作高邑法作奇受就四字作從受道問其要」 \\n 梁丘據之右挈「晏子云景公飲酒又移于梁丘據左操琴右挈竽○今案陳俞本及吳山尊仿宋本晏子內五第十二章琴作瑟」臨菑民無不吹「史記云臨菑富而寔其民無不吹竽鼓瑟○王石華校無下補不字今案陳本同今史記蘇秦傳富上有甚字」為作陌上桑乃言鳳鶵「鷹璩新詩云漢末桓帝時郎有馬子侯自謂識音律請客鳴笙竽為作陌上桑乃言鳳將鶵○今案陳俞本脫郎字餘同百三家本應璩百一詩乃作反又附注云一作新詩」 \\n 北堂書鈔卷第一百一十 \\n  \\n 　"}
{"章节": "●北堂書鈔卷第一百一十一  樂部七", "正文": "　 \\n ●北堂書鈔卷第一百一十一樂部七 \\n 　 \\n  \\n 隋祕書郎虞世南撰南海孔廣陶校註簫十八笛十九篪二十壎二十一籥二十二　■〈⺮叚〉二十三缶二十四　柷敔二十五筍簴二十六 \\n ○簫十八 \\n 班匠施功夔襄准法「王褒洞簫賦云於是班匠施功夔襄准法帶以象牙掍其會合○王石華校襄改褒非是今案陳本注內匠誤象考類聚四十四引班作般功作巧初學記十六引亦作巧准誤推掍作混餘與原鈔同文選亦作般襄作妃李善注謂妃字未詳隨引列子師襄學琴事而仍不敢定作襄字然與古本正合」 \\n 象鳳翼「說文云簫參差管籥象鳳之翼○今案說文竹部籥作樂」為鳳鳴「史記云秦女弄玉善吹簫為鳳鳴鳳凰遂下○今案近本史記無此文見御覽五百八十一引列仙傳」其形參差「風俗通云案舜作簫其形參差象鳳之翼十管長二尺○今案類聚四十四引二尺作三尺陳本二尺作尺二寸近本風俗通聲音篇簫下有韶九成三字二作一」其聲肅清「釋名曰簫肅也其聲肅肅而清○今案見釋樂器」雅簫「三禮圖云雅簫尺四寸二十四彄頌簫長尺二寸十六彄○今案陳本玉函山房輯本同類聚四十四引頌簫長下脫尺字初學記十六引亦然并脫二十四彄句」玉簫「段龜龍凉州記呂纂咸二年時胡人發張駿冢得玉簫○今案陳本無呂纂二字二年作三年御覽五百八十一引胡人作有盜冢作墓二酉叢書輯涼州記時胡人三字作胡安璩等餘同」 \\n 江寍簫管之竹「丹陽記云江甯縣南三十里有慈母山積石臨江生簫管之竹○今案說郛本丹陽記同類聚四十四引三作四」廬山簫笳之聲「潯陽記云廬山西南有康王谷北嶺有篰城天欲雨輒聞鼓角簫笳之聲○今案陳本脫北嶺五字笳作管說郛本潯陽記亦作管無篰字類聚四十四引亦無篰字餘與原鈔同」 \\n 君子聽簫聲「禮記云君子聽簫聲則思蓄聚之臣○今案樂記及陳本作畜本鈔竽篇引亦作蓄」太子喜簫頌「漢書王褒傳云元帝為太子體不安善忘不樂詔使王褒等皆之太子宮誦奇文太子喜褒洞簫頌令後宮誦之○今案見漢書六十四下」玉女吹簫「樂府詩云玉女坐吹簫○今案陳本同」木人吹簫「傅子云馬先生能使木人吹簫○今案類聚四十四引及聚珍本傅子附錄據御覽引皆同」蕭史吹簫「列女傳云蕭史者秦穆公時人善吹簫能致孔雀白鶴○今案初學記十六御覽五百八十一引同惟作劉向列仙傳」元帝能吹簫「漢書元帝紀云帝多才藝能吹洞簫如湻曰洞簫無底○今案書九元帝紀贊同」吹籟見越王「呂氏春秋云客有以簫吹籟見越王者上下宮商而越王不喜也或為之野音而王反悅○今案呂氏春秋孝行覽及陳本吹上無簫字」吹簫乞吳市「史記伍員傳云子胥鼓腹吹簫乞食於吳市○王石華校腸改腹今案胥古胥字也考史記伍子胥傳有乞食事獨無鼓腹吹簫四字惟范睢傳有此文簫作篪餘同徐廣注云篪一作簫」 \\n 揚德風令愷歌「蔡邕禮樂志云其短簫鐃歌軍樂也黃帝命岐伯所作以建威武德風也蓋周官所謂王大捷則令愷歌○今案續漢書禮儀志注引無武字愷作凱餘同」 \\n 武聲作雷霆「王褒洞簫賦云其武聲若雷霆轟盡佚豫以沸渭○王石華校渭改謬甚今案陳本及文選初學記十六引轟？？勻作輘輷又初學記作渭文選作？？胃考文選長楊賦亦有沸渭一字可以借證石華亦未深攷耳」 \\n 仁聲若凱風「又云其仁聲若凱風紛披容與而施惠○今案文選洞簫賦覬作颽初學記十六引與原鈔同」肅雍和鳴「毛詩云既備乃奏簫管備舉喤喤厥聲肅雍和鳴○今案見周頌有瞽」清規弗讙「王褒洞簫賦云惟詳察其素體宜清規而弗讙○今案文選及陳本規作靜讙作喧初學記十六引作喧餘與文選同」愪愪之可懷譚譚而有味「又云哀愪愪之可懷良譚譚而有味○今案陳本同文選洞簫賦愪作悁李善注引說文悁憂貌今考說文悁忿也一曰憂也善注但取憂字釋耳初學記十六引亦作悁」 \\n ○笛十九 \\n 觀衡山之幹「宋玉笛賦云余嘗觀於衡山之陽見奇異之幹罕節簡枝之叢生也○王石華校次改枝今案七十二家本宋玉集及陳本異之作篠異簡作間類聚四十四初記十六引仍作簡餘與七十二家同」 \\n 伐雲夢之竹「陳思王與吳季重書云願伐雲夢之竹以為笛斬泗濱之梓以為箏○今案文選同陳俞本兩以字皆誤作八」假塗南國「宋玉笛賦云師曠將為陽春北鄙白雪之曲假塗南國至於北山因命陪乘取其雄焉宋意將送荊卿于易水之上得其雌焉○王石華校刑改荊今案七十二家本宋玉集及陳本北山作此山類聚四十四初學記十六引鄙作鄭」 \\n 出自西涼「李尤笛銘云剡削涼斡三孔條長出自涼流離浩蕩○今案百二家本李尤集及陳本無剡削二句百三家本西涼作西南又初學記十六引條作脩無出自句蕩下有壯士抑揚四字同卷再引又有西涼句」 \\n 見奇異？？斡「宋玉笛賦云余嘗觀於衡山之陽見奇異之斡罕節簡枝之叢生也○今案詳本篇上文」果有異聲「文士傳云蔡邕嘗經會稽高遷亭見屋掾竹東間十六可以為笛取用果有異聲○今案范書蔡邕傳注引文士傳同陳本遷誤橋」丘仲所作「風俗通云笛武帝時丘仲所作也笛滌也所以滌邪穢納雅正也長尺四寸七孔其後有羌笛○今案近本風俗通聲音篇長下有二字寸誤十餘同陳本脫其後句初學記十六引下有一字類聚四十四引與原鈔悉同」 \\n 蔡邕所作「伏滔蔡邕長笛賦序云余同僚桓子野有故長笛傳之耆云初蔡邕避茌江南宿於柯亭柯亭之館以竹為掾邕仰而眄之曰良竹也取以為笛其聲獨絕蔡邕之所作也○王石華校聲老改耆老今案范書蔡邕傳注引伏滔長笛賦序所作句在老云句下其聲作奇聲初學記十六引亦然陳本脫伏滔二字餘與范書注同又本鈔下文引亦作奇聲類聚四十四引傳上衍賦字老作艾餘亦與范書注同」 \\n 王爾公輸合妙意「宋玉笛賦云於是乃使王爾公輸之徒合妙意角擊遂以為笛○王石華校輔改輸今案陳俞本七十二家本宋玉集擊字誤作較手」嚴春午子奮玉手「宋玉笛賦云命嚴春使午子延長頸奮玉手離朱唇耀皓齒紅顏臻玉貌起吟清商追流徵○王石華校守改午今案七十二家本宋玉集及陳本離作摛耀作曜紅作赬類聚四十四初學記十六引亦然又七十二家本清誤青」 \\n 玉笛六孔「西京雜記云高祖入咸陽宮周行府庫有玉笛長二尺二寸六孔○今案陳本及本鈔下文引同學津討原本雜記笛作管寸下有二十兩字」羌笛三孔「說文云笛七孔筩也羌笛三孔○今案見說文竹部陳本筩誤角」吟清商追流徵「宋玉笛賦云紅顏臻玉貌起吟清商追流徵激呌入青雲慷慨均窮士○今案七十二家本宋玉集均作切餘詳上文」歌壯士「又云歌壯士之必往悲勇猛乎飄疾○今案七十二家本宋玉集陳本作猛勇」詠新詩「蔡邕瞽師賦云撫長笛以攄憤兮氣轟鍠而橫飛詠新詩之悲歌兮舒滯積而宣鬱何此聲之悲痛兮愴然淚以憯惻○今案本鈔下文引長笛二句此聲二句百三家本中郎集此聲二句在詠新二句之上憯作隱嚴嚴輯蔡邕集憯作潛餘同初記十六引祇引上二句亦同」 \\n 發音飃喨「向秀思舊賦序云隣人有吹笛者發音飃喨○今案文選作寥亮陳本作嘹亮」奇聲獨絕「伏滔蔡邕長笛賦云邕避難江南宿於柯亭之館仰見竹椽取以為笛奇聲獨絕厯代傳之○今案詳本篇上文」吹為一弄「續晉陽秋云帝命桓伊吹笛伊神色無忤吹為一弄○今案惜陰軒本卷下之上注引續晉陽秋吹為作既吹」為作三調「世說云王子獻聞桓子野善笛而不相識後遇之即令人相聞云君善吹笛試為我奏桓子時已貴顯素聞王名□便迴下車踞胡牀為作三調弄畢便去客主更不交一□○王石校節改即誠改試今案世說任□□□獻作猷即令作便令餘同陳本亦作□□□□」 \\n 似龍□「□□長笛賦云近代雙笛從羗起羌人□竹未及□龍鳴水中不見已截竹吹之聲相似○王石華校裁改截今案文選及陳本代作世本鈔作代者唐人傳鈔避太宗諱也類聚四十四引竹誤木餘同文選」 \\n 類鵾鳴「蔡邕瞽師賦云撫長笛以攄憤氣轟鍠以橫飛何此聲之悲痛愴悽淚以惻類離鵾之孤鳴似杞婦之哭泣○今案本篇上文引長笛四句愴悽作愴然嚴輯本僣作潜餘同」 \\n 不變其材「馬融長笛賦云惟笛因其天姿不變其材伐而吹之其聲如此○今案文選同」一定之調「荀朂奏云長笛有一定之調故諸絃歌皆從笛為正也○王石華校最改勗今案陳本同百三家本荀勗集長作以正誤是」長笛續短笛「古歌辭云長笛續短笛願陛下保壽無極○今案陳本俞本同」長笛吐清氣「魏文帝詩云悲箏激新聲長笛吐清氣○今案本鈔箏篇引同百三家本箏誤絃吐誤吹」納之雅正「風俗通云笛滌也所以滌邪穢納之雅正○今案詳本篇上文」瞽師撫笛「蔡邕瞽師賦云撫長笛以攄憤氣轟鍠以橫飛○今案詳本篇上文」合於律呂「荀勗奏云笛猶鐘聲宜必合於律呂○今案陳俞本同百三家本荀勗集聲作磬」洛客吹笛「馬融長笛賦敘云余性好音為督郵臥平陽郿塢中有洛客舍逆旅吹笛為氣出精列相和○王石華校補督字今案文字在平字上陳本亦然郿下且有縣字無為氣五字類聚四十四引亦然」 \\n 游楚好笛「魏略云游楚好音樂畜笛每行將以自隨○今案陳本及類聚四十四引魏略每行將三字作者每持」宋禕善吹笛「俗說云宋禕是石崇妓綠珠弟子有國色善吹笛○今案類聚十八引俗說同又四十四引善作喜」咸陽玉笛「西京雜記云高祖初入咸陽宮周行府庫其猶異者玉笛長二尺三寸六孔○今案本篇上文引無其猶四字同」張駿玉笛「段龜龍涼州記云呂纂時胡人發張駿冢得玉笛○今案說郛本二酉叢書輯本涼州記及類聚四十四引皆同亦詳本鈔簫篇」 \\n ○篪二十 \\n 篪六孔有底「五經要義云篪竹也六孔有底○王石華校据陳俞本改篪今案本虎多作需因而篪亦作□蓋避唐高祖之祖諱也陳俞本竹也二字作以竹為之」鼓腹「史記云伍子胥嵇首肉袒鼓腹吹篪乞食於吳市○今案詳本鈔簫篇」？？冗手「曹植九歌詠云？？冗手兮吹□○今案百三家本嚴輯本脫陳俞本？？冗作拀」 \\n 左□右笙鐘鼓俱震「曹植七啟云左□右笙鐘鼓俱震簫管齊鳴○今案文選同」自御塤□以娛嘉賓「東觀記云明帝幸南陽祠舊宅上自御塤□以娛嘉賓○今案御九十一引及聚珍本東觀記同姚輯本脫祠字」 \\n ○壎二十一 \\n 燒土為之大如雞子「三禮投壺圖云壎燒土為之雅壎如土大如雞子也○今案此阮氏三禮圖也今已佚考周禮小師注雞子作雁卵爾雅郭注則雅壎作頌壎餘同陳本俞本改注風俗通」伯氏吹壎「毛詩○今案見小雅何人斯」帝自御壎「東觀記云明帝南巡祠舊宅禮畢作雅樂奏鹿鳴帝自御壎□和之○今案御覽九十一及本鈔□篇引南巡作幸南陽聚珍本東觀記亦然陳本脫」 \\n ○籥二十二 \\n 大謂之產小謂之箹「爾雅云大籥謂之產其中謂之仲小者謂之箹○今案見釋樂陳俞本箹誤筠」伊耆氏樂「禮記云蕢桴土鼓葦籥伊耆氏之樂也○王石華校舞改葦今案陳俞本同近本樂記土鼓在蕢桴上」師教國子「周禮笙師職云笙師掌教吹籥也○今案笙師無國子二字惟籥師乃云掌教國子吹籥」為五聲「周禮籥師職云凡國祈年於田祖歙豳雅擊士鼓鄭玄注云祈年祈豐年也田祖始耕田者謂神農也吹之者以為五聲也豳雅七月有于耜舉趾饁彼南畝之事歌其類也謂之雅者以其言男女之正也杜子春云土鼓以瓦為匡以革為兩面可擊之○王石華校曲改豳今案近本籥師職五聲作之聲陳俞本脫吹之者九字」 \\n 有異聲「蔡邕別傳云邕常遊遷亭見屋椽竹可以為籥因取用之果有異聲其知音皆如此者也○今案陳俞本遷亭作高橋亭考范書蔡邕傳注引文士傳作高遷亭籥作笛餘同類聚八十九引文士傳亦作高遷笛仍作籥」 \\n 所以和眾「風俗通云籥師所掌竹管三孔所以和眾音也○今案陳俞本及近本俗通聲音篇眾音作眾聲」以明其功「呂氏春秋云禹立命皋陶作為夏籥九成以明其功也○今案經訓堂本呂氏春秋古樂篇同」左手執籥右手秉翟「毛詩云左手執籥右手秉翟毛萇曰籥六孔翟翟羽也鄭箋云碩人多伎藝又能籥舞文正道備也謹案上云舞則是武此云籥舞故云文也○今案邶風簡兮篇及陳俞本多伎藝作多才多藝又陳俞本脫謹案以下」 \\n 秋冬學羽籥「禮記王制云春夏學干戚秋冬學羽籥○今案陳俞本同考近本王制無此文惟見文王世子戚作戈」 \\n ○■〈⺮叚〉二十三 \\n 出於戎俗「杜摯■〈⺮叚〉賦云客有聽邊亭之長■〈⺮叚〉者美其出於戎貉之俗而有合夫簫管紹夏之音也○王石華校戎改紹今案本鈔下文引同宋書樂志卷一引□□出於作出入俗作思有合句作有大韶夏音五字陳俞本末句與宋志同」 \\n 託於河澤「杜摯餞賦云惟■〈⺮叚〉蘆之為物受潔勁之自然託妙體於河澤厯百代而不遷○今案陳本同類聚四十四引此賦河作阿受潔作諒絜」揚青蘆隱皓齒「杜摯賦云爾乃調脣吻整容止含重■〈⺮叚〉厭左耳揚青蘆隱皓齒○王石華校屑改脣今案嚴輯本杜摯集脫陳俞本無含重六字又俞本蘆改臚」潛氣內運浮響外盈「傅休奕■〈⺮叚〉賦云掇茲薄葉繞此循□參羌押臈隨手而成開通耳揚虛暢水口潛氣內運浮響外盈○今案此條有誤陳本但注■〈⺮叚〉賦二字餘脫嚴輯傅休弈集亦未收此文」 \\n 吹東角動南徵「杜摯■〈⺮叚〉賦云吹東角動南徵清羽發濁商起巨節縱橫微風徙理○今案類聚四十四引此賦及陳本嚴輯本皆無巨節二句」為出塞之聲「曹嘉之晉紀云劉疇字王喬曾避難塢壁賈胡百數欲害之疇援■〈⺮叚〉而吹之為出塞之聲動其遊客之思於是羣胡垂涕而去遂得免○王石華校換改援今案陳本於是句涕作泣類聚四十四引垂涕作倚位無字王喬三字遂得免三字」 \\n 人有懷土之切「世說云劉越石為胡騎所圍數重劉中夜吹胡■〈⺮叚〉賊皆流涕歔欷人有懷土之切向曉又吹賊並解圍奔走○今案類聚四十四引及陳本皆無歔欷二字又陳本解作棄類聚作起」 \\n 懷凱風之思「蔡琰別傳琰字文姬後漢末大亂為胡騎所獲登胡殿感胡■〈⺮叚〉之音懷凱風之思作詩言志曰胡■〈⺮叚〉動兮邊馬鳴孤雁歸兮聲嚶嚶○今案陳本有增注御覽五百八十一引琰別傳無後字大字感胡以下改為感■〈⺮叚〉之音作十八柏類聚四十四引無後字無懷凱句餘與原鈔同」 \\n 向春風而吹「孫楚■〈⺮叚〉賦云頃還北館遇華髮人於潤水之擯向春風而吹長■〈⺮叚〉音聲嘹喨有感余情者○王石華校云向春五字應大寫另提本鈔誤作小寫非也今案百三家本孫楚■〈⺮叚〉賦序同陳俞本嘹作寥」 \\n 合簫管之音「杜摯■〈⺮叚〉賦云客有聽邊亭之長■〈⺮叚〉者美其出於戎貉之俗而合夫簫管紹夏之音也○今案詳本篇上文」鴻雁之將鶵「孫楚■〈⺮叚〉賦云太上長曲哀及梁甫以鴻雁之將鶵紛羣翔於河渚○今案陳本及百三家本孫楚集上作山類聚四十四引亦作山紛作乃」羣胡垂泣「曹嘉之晉紀云劉疇字王喬曾避塢壁賈胡百數欲害之疇援■〈⺮叚〉吹之為出塞之聲動其遊客之思於是羣胡垂涕而去遂得免○今案詳本篇上文」賊皆流涕「世說云劉越石為胡騎所圍數重劉中夜吹胡■〈⺮叚〉賊皆流涕而去○今案詳本篇上文」鳴■〈⺮叚〉啟路「魏文帝吳質書云南皮之遊從者鳴■〈⺮叚〉以啟路文學託乘於后車○王石華校襄改乘今案文選及陳俞本后作後」邊笳是崇「杜摯■〈⺮叚〉賦云昔伯陽避亂西入戎戎越之思有懷土之風遂為斯樂邊笳是崇○今案御覽五百八十一引杜摯笳賦序無西字及是崇句餘同陳俞本避亂作亂避無西字及戎越九字」 \\n ○缶二十四 \\n 坎其擊缶「毛詩云坎其擊缶宛丘之道○今案見陳風宛丘」撫盆鼓缶「淮南子云窮鄉之社撫盆鼓缶相和而歌○今案淮南子精神訓鄉作鄙撫作扣鼓缶作拊飯本八十七社稷篇引亦作鄉作扣陳俞本及御覽五百八十四引撫盆作扣瓮又御覽鼓缶作拊瓶」 \\n 息於吟缶「墨子云農夫春耕夏耘秋收冬藏息於吟缶○今案俞本同陳本耘作芸墨子三辯篇吟作聆畢校本謂聆當作瓴缶當作？王氏讀書雜志謂聆當作瓦？令缶字則不譌也」 \\n 秦人鼓之以節樂「風俗通云缶者瓦器所以盛酒漿秦人鼓之以節歌象形也○今案見風俗通聲音篇無酒字及象形也三字陳俞本亦無象形也三字」 \\n ○柷敔二十五 \\n 合止柷敔「尚書益稷云下管鼗鼓合止柷敔○今案陳本同」命飭柷敔「禮記月令云仲夏之月命飭柷敔○今案陳本多增注」聲樂之象萬物也「說苑云聲樂之象控揭象萬物注曰控揭柷敔○今案此條有誤考說苑修文篇但有揭楬塤篪四字耳陳俞本脫」 \\n ○筍簴二十六 \\n 橫曰筍從曰簴「釋名曰筍？日虡所以懸鐘鼓也橫曰筍竣也在上高峻也從曰簴舉也在旁舉簨也○今案陳本鍾鼓也作鐘者簨作筍畢校本釋樂器篇脫鍾字鼓也作鼓者類聚四十四引釋名鼓誤耆此諸本者字所由譌」 \\n 象巨獸「賈誼筍簴賦云收太平以深志象巨獸之窟奇妙雕文以刻鏤舒循尾之采垂○今案陳本百三家本賈誼集窟作屈又陳本收作牧百三家本收作攷類聚四十四引與陳本同」飾猛獸「說文云簴鐘鼓之柎也飾為猛獸象於其足○今案說文虍部簴作虍？異象於句作象形其下足餘同陳俞本多誤」飾之鱗屬「禮記明堂位云夏后氏之龍筍簴鄭玄注云所以懸鐘也橫曰筍飾之以鱗屬也○今案近本明堂位作龍簨虡」飾之羽屬「又鄭玄注云植曰簴○今案明堂位注簴下有飾之以嬴屬羽屬」殷之崇牙「又云鄭注曰殷又於龍上刻畫之為崇牙以挂懸紘也○王石華校紘作絃今案石華沿陳俞本之誤也考明堂位注崇作重餘同」周之璧翣「又鄭注云周畫繒為翣戴之以璧垂五采羽於下掛於筍之角上飾彌多也翣形如房書似水火文也○今案明堂位注掛作樹無翼形以下陳俞本亦刪翣形十字」瑤簴「楚辭九歌云簫鐘兮瑤簴○今案近本九歌及陳本同御覽五百八十二引鐘誤鼓」銅簴「三輔舊事云秦始皇歛天下金皆著咸陽鑄作銅簴○今案陳本金作銅鐵餘同二酉□書本三輔舊事祇引文選聚兵器鑄銅人事而不引書鈔何也」設業設簴崇牙樹羽「毛詩有瞽篇謹案業大板□所以飾筍為縣也捷業如鋸齒植曰簴橫曰筍崇牙上飾卷然可以縣也皷掛羽者置毛羽以為筍簴飾也○今案自謹案以下是刪節毛傳文陳本多竄易」 \\n 立萬石之簴「司馬相如上林賦撞千石之鐘立萬石之簴○今案史記本傳同」建碣磍之簴「楊雄長楊賦云然後陳鐘鼓之懸鳴九韶之聲建碣磍之簴○今案文選及陳本九韶作鞀磬聲作和又文選懸作樂」猛簴趪趪「張衡西京賦云洪鍾萬鈞云云○今案文選同」 \\n 猛簴高驤「傅玄朝會賦云猛簴化其高驤樹羽燁以紛華設業兩廂飾以崇牙○今案陳俞本及嚴輯本傅玄集皆脫設業二句」 \\n 北堂書鈔卷第一百一十一 \\n  \\n 　"}
{"章节": "●北堂書鈔卷第一百一十二  樂部八", "正文": "　 \\n ●北堂書鈔卷第一百一十二樂部八 \\n 　 \\n  \\n 隋祕書郎虞世南撰南海孔廣陶校註四夷二十七倡優二十八律二十九 \\n ○四夷二十七 \\n 作四夷一天下「周禮春官職鄭注云王者必作四夷之樂一天下也○今案見氏職」鞮鞻所掌之音韎昧任禁之曲「左思魏都賦鞮鞻所掌之音韎昧任禁之曲以娛四夷之君以穆八荒之俗○今案文選穆作睦餘同本鈔下文引亦作穆初學記十五引作任昧餘與原鈔同陳本昧任作任株離非也」 \\n 東方曰韎南方曰任「周禮春官職云鞮鞻氏掌四夷之樂與其聲歌鄭氏注云四夷之樂東方曰韎南方曰任西方曰侏離北方曰禁○王石華校標目兩日字改曰今案見鞻氏職陳本侏誤株」 \\n 昧東夷之樂任南蠻之樂「出禮記○今案見禮記明堂位陳本注同」狄鞮妙音「劉邵趙都賦云中山名倡襄國妓女狄鞮妙音邯鄲材舞○今案陳俞本脫本鈔倡優篇同舞篇材作才」狄鞮之倡「司馬相如上林賦云俳優侏儒狄鞮之倡所以娛耳目樂心意也○今案史記本傳同」以娛四夷之君以穆八荒之俗「左思魏都賦云鞮鞻所掌之音韎昧任禁之曲以娛四夷之君以穆八荒之俗○今案詳本篇上文」 \\n ○倡優二十八 \\n 翼為天倡「春秋說題辭云翼為天倡○今案陳本玉函山房輯本皆改春秋元命苞」鱓為樂倡「呂氏春秋云帝顗頊乃命鱓先為樂倡鱓乃■〈女匽〉寢以其尾鼓其腹其音英浹○今案經訓堂本呂春秋古樂篇命作令■〈女匽〉作偃英浹作英英字餘同」婦女連百「說苑云秦皇婦女連百倡優累千○今案見說苑至公篇陳本同」襄國妓女「劉邵趙都賦云爾乃進中山名倡襄國妓女狄鞮妙音邯鄲材舞○今案詳本鈔舞篇四夷樂篇」 \\n 海西名倡「傅玄朝會賦云乃有海西名倡齊同材舞手無廢音足不徒附○今案本鈔下文引同陳本同作童傅節子輯傅鶉觚集亦作童又附作拊」燕倡越舞「袁淮招公子云燕倡越舞齊商歌五色紛華曳綺羅○今案類聚四十一引同」材女巧士「王粲七釋云邯鄲材女三齊巧士名倡秘舞承間並理○今案陳本百三家本王粲集間作閑「材童妙妓」 \\n 傅玄正都賦云乃有才童妙妓都盧迅足綠修竽而上下形既變而影屬忽跟挂而倒絕若將墜而復續○嚴氏校起改足今案陳本百三家本傅玄集影作景景古影字也」妙麗名倡「魏志云夏侯惇從太子征孫權還賜妓樂名倡○今案魏志夏侯惇傳同本鈔惇誤諄又混入上條注中今移正」名倡劉碧玉「樂府歌云○今案陳本同」自云倡家女「古詩云自云倡家女嫁為蕩子婦○今案陳本同文選古詩十九首自云作昔為嫁作今」女樂羅「楚辭云肴羞未通女樂羅陳鍾接鼓造新歌涉江援菱發揚荷○王石華校補江字是也揚發改發揚非也今案見招魂篇」名倡陳「陸機七徵云施筍簴式絲竹名倡陳於璿房逸響薄乎華屋○今案詳本鈔樂揔篇」置酒優人管絃「漢書云張禹常置酒樂與子弟相誤又引戴崇入後堂飲食婦女相對作優人管絃鏗鏘極樂昏夜乃罷○今案陳本及漢書八十一引作將優上無作字」置酒妓女吹笛「晉中興書云帝舅王愷置酒妓女吹笛小失意便令黃門□□之一座改容○今案御覽五百八十引中興書意作聲陳本作小失聲韻」侏儒戲前「家語云魯公與齊侯會夾谷孔子攝相事齊奏宮中之樂倡優侏儒戲於前孔子趨進曰匹夫而侮諸侯者罪應誅於是斬侏儒手足異處○今案家相魯篇倡作俳」俳優在前「說苑云雍門周說孟嘗君曰今君俳優在前諂諛侍側○今案俞本同陳本雍誤應無門字考說苑善說篇在作處末句作迭進而諂諛」見視如倡「漢書云枚皋為賦乃俳見視如倡自悔類倡○今案漢書枚乘附皋傳乃作迺餘同」本以倡進「漢書云漢武李夫人本以倡進○今案見漢書九十七上外戚傳同」好倡優「曹瞞傳云太祖為人佻易無威重好音樂倡優在側恆以日達夕○今案魏志武紀注引曹傳同」好作妓「俗說云司馬郎君時貴好作妓堂然香烟薰之屋為之黑○今案陳本玉函山房輯本同」王公作妓「郭子云謝公在東山畜妓簡文曰安石必出與人同樂亦何得不與人同憂○王石華校補何得二字今案陳本脫公在二字初學記十五引郭子同御覽五百六十八引亦脫何得二字則不辭矣」 \\n 女倡著羅縠「魏志云曹洪令女倡作羅縠之衣○今案魏志楊阜傳作羅作著同」俳兒作單衣「趙書云石勒參軍周延每大會使與俳兒著介幘黃絹單衣○今案類聚八十五引趙書延作雅脫黃字陳本無使字兒作優」善為笑言然合於道「史記滑稽傳云優旃者秦倡侏儒也善為笑言然合於道○今案近本史記道上有大字陳本增十行有奇非原鈔之舊」小語大笑應節有方「崔駰七蠲云小語大笑應節有方眾戲並進於肆徘徊○王石華校賦改蠲又旁勒於肆句今案陳本於肆句作耀目繞梁俞本脫此條嚴輯崔駰傳無七蠲」祕舞更奏「張衡西京賦云祕舞更奏妙材騁妓妖蠱豔夫夏妃美聲暢於虞氏○今案文選及百三家本妃作姬」祕戲連敘「李尤平樂觀賦云方曲既戲連敘戲車高撞馳騁百馬連翩九仞離合上下○今案百三家本李尤集同陳本連敘六字作運奇二字」三聲二變「崔駰七蠲云妓人正容就列從行三聲二變激徵溢商鏡舞九曜劍利冬霜○今案陳本脫鏡舞二句」極九變「劉梁七舉云設極九變之樂而作四詰十二之倡也○今案陳本但有設極九變四字嚴輯本未收」手無廢音足不徒柎「傅玄朝會賦云乃有海西名倡齊同材舞手無廢音足不徒柎○今案詳本篇上文」眾戲「崔駰七蠲云已見上文○今案本篇上文引戲下有並字」設角？？互「漢武故事二百作三百六國句作使角力相觸也餘同陳本多竄易」建戲車「張衡西京賦云爾乃建戲車樹修旃佞童逞材上下翩翻○王石華校小注補戲字今案文選及陳俞本同」魚龍之戲「谷永對策言災異云陛下內省求愆今納近倡優淫樂溺作習長人魚龍之戲○王石華校夾改？者改省今案陳本無近字溺字及習長人三字淫樂作之樂」神龜歌舞「曹植宴樂云神龜歌舞異俗○今案詳下文」舞行繩上「漢官典職云正月旦以兩大縿繩繫兩柱間相去數丈兩倡女對舞行於繩上相逢不傾○今案平津館輯本縿作絲餘同」 \\n 舞於幕下「穀梁傳云定公八年夾谷之會孔子相罷會齊使優施舞於魯君幕下○今案見穀梁疏卷十九」木上俳舞「石虎鄴中記云虎正會殿前下大四圍上漸小坐妓兒於上四面俳舞或鳥飛或倒掛也○今案聚珍本鄴中記及陳本無下大七字面俳四字坐妓句作兩伎兒各坐木一頭」頟上緣橦「又云虎正會殿前作樂有頟上緣橦至上左回右轉又以撞著口齒上亦如之○王石華校標目緩改緣今案陳本及聚珍本鄴中記頟作額」跳丸躍劍「劉梁七舉云秦俳趙舞奮袖低仰跳丸躍劍騰虛蹈空○今案陳俞本同嚴輯本脫」援戲索上「曹植宴樂云神龜歌舞異俗援戲索上尋撞○今案陳俞本標目作戲索上尋樂下有賦字無神龜以下考本鈔下文引神龜六字疑此文以六字為句下援字當作猨也」猨戲雲表「傅玄朝會賦云猨戲於雲表燕躍於輕機○嚴氏校援改猨今案百三家本未收傅節子輯本同」摩興雲霧畫成河洛「孔煒七引云投口迭罪黃集白宛蛇是兔住出掌掖摩興雲霧畫成河洛○今案陳俞本刪迭罪四句」殖瓜種棗「又云梨勒錢士因時天作殖瓜種棗立起尋尺○今案陳俞本刪犁勒八字」吞刀吐火「夏仲御別傳云仲御徒父敬寍祠祝祀先祖有女巫章丹陳珠二人並有國色乃拔刀破吞刀吐火雲霧杳冥○今案陳俞本脫仲御四字祀祀四字乃拔四字餘同」女巫惑人「又云女巫章陳二人並有國色能隱形匿影眩惑人目○今案陳本同考初學記十五引夏仲御別傳有女巫章丹陳殊一事大同小異」妓兒走馬「石虎鄴中記云虎正會前作樂衣妓兒作獼猴形走馬上或馬腦或馬尾馬走如故名為猨騎○王石華校緩改猨今案陳本及聚珍本鄴中記甾作頭」安陵徙倡「漢書云孝惠帝葬安陵徙關東倡優五千名以為陵戶○今案近本漢書惠帝紀無徙關以下十二字」爵臺奏妓「魏志云武帝遺令云朔望日銅雀臺奏妓如平生也○今案近本魏志無此文考張溥百三家本魏武集及文　陸機弔魏武文皆有此語」擲掘舞輪「傅玄正都賦云手戲絕到凌虛寄身跳丸擲掘飛劍舞輪○今案百三家本傅玄集同陳本正作鈔凌作陵從嚴校改」 \\n ○律二十九 \\n 律本於天「傅子曰律呂本於天地豈關崑山之鳳雌雄聲能定之哉此好遠之談也○今案嚴輯本傅子同」象物貫地「風俗通云管漆竹長一尺六寸孔十二月之音象物貫地而牙也故謂之管○王石華校天改而今案陳俞本無寸字近本風俗通聲音篇亦寸字無象字考牙當作丐古互字也」 \\n 黃帝令伶倫「呂氏春秋云黃帝命伶倫作為律○今案陳本同近本呂氏春秋仲夏紀命作令」漢家本張蒼「漢家言律厯者本張蒼無所不通而尤邃律厯○今案見漢書四十二張蒼傳」取竹磬谷「呂氏春秋云黃帝命伶倫作為律伶倫自大夏之西阮隃之陰取竹於磬谷斷兩節間長三寸九分而吹之以為黃鐘之宮聽鳴鳳以別十二律其雄為六雌鳴為六故曰黃鐘之宮律呂之本○王石華校字改自院改阮今案陳本及呂氏春秋仲夏紀磬谷作嶰谿之谷」 \\n 取竹解谷「漢書律厯志云崑崙之隅取竹之解谷注曰解脫也谷竹溝也取竹之脫無溝節者也或說崙崑之北谷名也○今案漢書二十一上隅作陰餘同」截竹為管「記月令正月律中大簇二月律中夾鐘三月四月至十二月下能俱述蔡邕章句曰律者帥也聲之管也上古聖人始鑄金以為鐘以應正月至十二月之聲乃截竹為管謂之律聲之清濁以律管長短可制也○今案俞本脫此條陳本鑄金句作始鎔金以鑄鐘可制也作定之又下俱能述句是永興櫽括之辭陳本已照今月令增入又續漢志劉昭注引蔡邕章句帥作率率帥古通用」 \\n 度竹為管「揚雄太玄經云謂之律者度竹為管蘆葭為灰列之九閑之中寞然無動寂然無聲微風不起纖塵不形冬至夜半黃鐘應之○今案俞本脫考本鈔一百五十六冬至篇引太玄經無寂然句及纖塵句又度作截葭作莩閑作門餘同近本太玄經玄瑩篇只有泠水為管室灰為候二句餘脫」 \\n 玉管「楊泉物理論云聽清濁五聲之和然後制為鍾律取弘農宜陽縣金門山竹為之管○今案陳本平津館輯本同」聽鳳鳴「呂氏春秋曰伶倫聽鳳凰之鳴以別十二律呂○今案見仲夏紀」寫鳳音「淮南子云物以三成音以五立三與五而八律之初生也寫鳳之音故音以八生黃鍾為宮宮者音之君也○王石華校改立為合從陳本也今案見天文訓考陳俞本成下脫音字又刪八生句」 \\n 布緹縵抑葭灰「續漢書云候氣之法為室三重戶閑塗釁必周密布緹幔室中以木為案每律各一以葭為灰抑其內端按律而候之氣至者灰去為氣所動者其灰散風動者其灰聚○今案續漢書律厯志上按律作按厤風動上有人及二字餘同」 \\n 玉律「續漢書云候氣之法殿中候用玉律十二唯二至乃候靈臺○今案續漢書律厤志同」石律「趙書云劉曜築武德殿取士城西南郭內得圓石玉碓其銘曰律碓石重四鈞同律度量衡有辛氏造議者或以為瑞參軍事續盛曰王莽時物也○王石華校旁勒議字及軍事續盛四字非也今案陳俞本取誤於四鈞下有上有文曰句無議者以下又陳本圓誤圖御覽五十一引趙書武作建律碓作律權盛作咸又御覽六十八引郭作墎律碓誤律推又文獻通考樂六引亦作律權」 \\n 銅律「漢書律厯志云凡律度量衡用銅者名自名也所以同天下齊風俗云銅為物之至精不為燥溼寒暑變其節不為風雨暴露改其形介然有常似於士君子之行是以用銅也用竹為引者事之宜也○今案見漢書二十一上」 \\n 竹律「續漢書云候氣之法靈臺用竹律六十○今案續漢書律厤志上」六律「尚書云子欲聞六律五聲八音孔注曰言欲以六律合聲音察天下治理當聽審之○今案益稷篇孔傳同」三律「漢書律厯志云立人之道曰仁與義在天成象在地成形后以裁成天地之道輔相天地之宜以左右人此三律之謂也○王石華校厚改后今案漢書律厯志上右人作右民本鈔作人者唐人轉寫避太宗諱也」 \\n 黃鍾為首「周禮大司樂職鄭眾注云以銅為管轉以相生黃鍾為首其長九寸○今案此是鄭玄注非鄭眾注也」黃鍾之本「呂氏春秋云黃鍾之宮律呂之本○今案見仲夏紀」分氣「爾雅云律謂之分注曰律管可以分氣○王石華校頌作謂今案見釋天郭注」調聲「漢書律厯志律者調樂人之音聲及此律令注曰以此故定十二律令也○今案近本律厯志無此文」和聲「尚書舜典云聲依永律和聲八音克諧無相奪倫神人以和孔注云聲重律和為之聲也○王石華校摩改奪今案近本孔傳與上心亦小異」考聲「續漢書云截管為律吹以考聲列以殺氣道之本也術家以聲微而體和知其分數不明故作準以代之○今案續漢書律厯志上殺作物餘同陳俞本亦改物又陳本脫和字俞本體和誤作難字」 \\n 立均出度「國語云景王將鑄無射問律於伶州鳩對曰律所以立均出度也紀之以三平之以六成於十二天道也○今案見周語下」空積忽微「漢書律厯志云律有空忽徵注曰以十二月之氣各以其月之律為宮非五音之正則聲有高下差降也空積若鄭氏分一寸為數千也忽微若有若無謂正聲無有淺分也○今案漢書卷二十一上淺作殘餘同考古人淺殘棧通用陳俞本脫此條」 \\n 通五行「史記律書云平正二十八舍律厯天所以通五行八正之氣天所以成熟物也○今案陳俞本脫考史記平作七熟作孰餘同舊鈔此條誤入上條注中孫嚴未校正」 \\n 通八風「淮南子云夔合六律調五音以通八風○今案見淮南子泰族訓本鈔下文引同」文以五聲教以六詩「周禮太師職云太師掌六律六同文以五聲播以八音教以六詩注曰以律視其人之音知宜歌也○今案注曰以下考近本太師職注無此文陳俞本刪」六律合陽聲「周禮春官職云太師掌六律以合陰陽之聲陽聲黃鍾太簇姑洗蕤夷則無射○今案見太師職文」六同合陰聲「又云太師掌六同以合陰陽之聲陰聲大呂應鍾南呂林鍾中呂夾鍾○今案太師職林作函」月氣至灰飛而管通「蔡邕月令章句云截竹為管聲之清濁以律管長短為制置之深室每律一案以葭灰實其端其月氣至則灰飛而管通○今案陳俞本脫考月令孔正義引下五句同」冬夏至晷景所主「漢書禮儀志云日冬至夏至陰陽晷景長短之極微氣之所生也故八人吹黃鍾之律也○今案陳俞本脫考續漢書禮儀志中有此文」孤竹之管圜丘奏之孫竹之管方澤奏之「周大司樂職云孤竹之管圜丘奏之孫竹之管方澤奏之陰竹之管宗廟奏之○今案大司樂澤作丘「以致鬼神」 \\n 又云以六律大合樂以致鬼神祇○今案周禮大司樂職祗作示」蕩除災害「夏侯玄辨樂論云律呂音聲非徒化治民物乃可以調和陰陽蕩除災害○今案御覽十六引辨樂論民作人餘同陳俞本脫」同律「尚書堯典云協時月正日同律度量衡孔注曰同音律也○今案同律此條梅書已入舜典此尚題堯典與古本合又所引孔注與今孔傳亦不同豈真孔傳尚存歟又音律當作律乃合陳俞本均脫此條」 \\n 后夔合律「淮南子云后夔合六律調五音通八風也○今案本篇上文引同」劉秀校律「晉諸公贊云荀勗奏曰御府鉐竹律二十五具劉秀等校試其三具與杜左法同其二十二具是笛律也問協律中郎將列和云昔魏文帝時令和承受笛聲以作此律○嚴氏校季改秀留改笛而改和今案御覽十六引承作丞餘同本鈔秀誤季笛誤留嚴校已改正」 \\n 張蒼正律「漢書張蒼為訃吏時緒正律厯注云緒尋也或曰緒業也以為漢當水得之時也○今案陳本脫考史記張丞相傳吏作相注云是文穎注以為九字則永興引申也漢書無之又御覽十六引緒正作正緒無注云以下」 \\n 劉恭作律「王晉書云荀陽以魏杜夔所制律呂檢校定太樂作鼓吹八音與律呂乖錯始知後漢至魏度漸長于古四分餘而夔依為律呂故致不韻而乃部佐著作劉恭依周禮制尺所余魏謂古尺也依古尺作新律呂以調聲韻以律量黍以尺度古樂器皆與本銘尺寸無差○今案陳本脫御覽十六引王晉書鼓上無作字有揔章二字而乃作不和無余魏二字器上無樂字餘同」 \\n 吹律知殷裔「論衡云孔子吹律自知殷商留裔○今案陳本脫考近本論衡奇怪篇下句作自知殷後」推律定京氏「漢書云京房字君明尤精好鍾律知音聲房本姓李推律自定為京氏○今案見漢書卷七十五」孔子命音「春秋衍孔圖云孔子曰丘援律而吹因得羽之宮○今案御覽十六引衍孔圖因作命陰玉函山房輯本援誤授陳本脫」衍溫谷「劉向別錄云方士傳言鄒子在燕燕有黍谷地美天寒不出五穀鄒子居之吹律而溫氣至今名黍谷也○王石華校容改谷今案陳本同玉函山房輯本燕有下無黍字天作而無氣字陳本脫」 \\n 知敵人之壘「六韜云夫律管十二可以知敵金木水火土各以其勝攻之其法以夜半遣輕騎在致敵人之壘九百步外徧持律管撗當以勾陳五管盡不應無有音聲當以青龍此五行之符佐勝之徵成敗之機也○今案平津館本本六韜五音篇二十八無橫字五管盡九字作五管聲盡不應者官也餘同陳本有誤」 \\n 知南風不競「嵇康聲旡哀樂論云子野吹律知南風不競此又吾之所疑也子野博物多識自有以知勝敗之形託以神徵者也○今案百三家本嵇康集徵作微子野作師曠餘同陳本脫聲？二字於吹上增博物多識四字而刪又吾以下」 \\n 齊地大簇秦地南呂「詩含神霧云邶鄘衞王鄭五國者千里之域也處州之中名曰地軸律中南呂齊地處孟春之位律中大簇音中羽魏地處季冬之位律中宮商陳地處季春之之位律中姑洗音中宮徵鄭地處孟夏之位律中中呂音中徵曹地處季夏之位律中林鍾音中徵秦地處仲秋之位律中南呂○今案陳本只存齊地秦地二段餘刪考御覽一百五十七引含神霧地軸以上域誤城無南呂句御覽干八引齊地一條太簇作姑洗羽作宮角引陳地一條同御覽二十六引魏地一條無宮商句類聚三引秦地一條同引曹地一條無林鍾句」 \\n 北堂書鈔卷第一百一十二 \\n  \\n 　"}
{"章节": "●北堂書鈔卷第一百一十三  武功部一", "正文": "　 \\n ●北堂書鈔卷第一百一十三武功部一 \\n 　 \\n  \\n 隋祕書郎虞世南撰南海孔廣陶校註論兵一 \\n ○論兵一 \\n 夫佳兵者不祥之器也「老子云○今案見老子偃武第三十一」聖人以興亂人以廢「春秋傳子罕曰夫兵之設久矣聖人以興亂人以廢○今案見襄廿七年左傳向戍請賞」先王之務「尉繚子云止如堵墻動如風雨車不結軼士不旋踵此本戰之道也兵所以守城故務耕者其民不饑務守者其城不危務戰者其城不圍三者先王之本務也而兵最急矣○王石華校延改旋城下補不字先下補王字而下補兵字今案羣書治要卷三十七載尉繚子戰感篇軼作軌兵所作戰所城不危作地不危餘同陳俞本軼作城不圍亦作地不圍餘與羣書治要同」 \\n 國之大事「左傳云王使劉康公成肅公會晉侯伐秦劉子曰國之大事在祀與戎周禮小司徒職云凡國之大事致民鄭注曰大事為戎事也國有大事當徵召會聚百姓則小司徒召聚之也○今案左傳一條見成十三年周禮以下見地官國有大事以下則鄭玄引鄭司農注也陳本脫周禮以下」 \\n 五材並用「左傳云宋向戍請不死之邑六十以示子罕子罕曰天生五材民並用之廢一不可誰能去兵兵之設久矣聖人以興亂人以廢昏明之術皆由兵矣○洪氏校八爾改以示補子罕二字補能字今案左傳襄公廿七年及陳本不死作免死皆由句作皆兵之由」 \\n 五帝不偃「淮南子云兵之所由來者遠矣五帝不能偃況衰世乎○洪氏校襄改衰今案見明本淮南子兵略訓」保大定功安民和眾「左傳云夫武禁暴戢兵保大定功安民和眾豐財者七德也○今案見宣十二年」合之以文齊之以武「孫子云夫合之以文齊之以武是謂必取也○今案平津本孫子行軍第九及陳俞本合作令」文不犯順武不違敵「左傳云晉陽處父侵蔡楚子上救之夾泜而軍陽子患之使謂子上曰吾聞之文不犯順武不違敵子若欲戰則吾退舍子濟而陳不然紓我老師費財亦無益也○洪氏校位改泜子改患之補退字今案見僖三十三年」 \\n 兵家王官武備「漢書曰兵家者蓋出古司馬之職王官之武備也○今案見漢書三十藝文志」義兵天下良藥「呂氏春秋云夫兵之不可偃也辟若用良藥得良藥則活人得惡藥則煞人義兵為天下良藥也兵誠義以誅暴君而振苦民也○洪氏校補藥則活人得惡六字今案呂氏春秋孟秋紀及陳本得良上有者然二字藥也下有亦大矣三字岷之殘也財之蠹也「左傳云宋向戍欲弭諸侯之兵以為名如晉告趙孟韓宣子曰兵民之殘也財用之蠹小國之大？也將或弭之雖曰不可必將許之○今案襄廿七年？作菑餘同」 \\n 廢一不可誰能去兵「又云五材並用廢一不可誰能去兵○今案詳本篇上文」蚩尤作兵「世本云蚩尤作兵○今案御覽二百七十引同二酉叢書輒世本並引初學記御覽作蚩尤以金作兵器」奎星主兵「春秋元命苞云奎十二星十六度主武庫之兵○今案玉函山房輯本據書鈔引同」神農以石為兵「越絕云神農赫胥之時以石為兵○今案明吳琯校本王謨刻本越絕書胥作胥書鈔通例胥多作胥」以銅為兵「又云禹之以銅為兵○今案見吳琯校本越絕書卷十一」 \\n 割革為甲「淮南子云人無筋骨之強爪牙之利故割革以為甲鑠鐵而為刃○今案淮南子兵略訓筋作■〈⺮觔〉鐵作鐵皆古通字也」熊山啟「山海經云熊山有穴出神人夏啟而冬閑是穴冬啟乃必有兵○今案詳本鈔一百五十八穴篇」鳧傒鳴「又云鹿臺之山有鳥焉狀如雄雞而人首名曰鳧傒其鳴自呌見則有兵小次之山有獸焉狀如猨白首赤足名曰朱厭見則有兵○王石華校塵改鹿今案明吳琯本西山經及陳本人首作人面末句有兵作大兵其鳴誤其名又陳俞本傒作徯猨作猿」 \\n 訟必有眾起故受之以師「周易序卦傳云訟必有眾起故受之以師師者眾也○王石華校補以師二字」師眾以順為武「左傳云魏絳授僕人書將伏劍士魴張老止之公讀其書曰日君乏使使臣斯司馬臣聞師眾以順為武君師不武執事不敬罪莫大焉臣懼其死以及揚干無所逃罪請歸死於司寇○今案見襄三年」 \\n 以亂易整不武「左傳云秦晉圍鄭鄭伯使燭之武見秦伯秦與鄭人盟使杞子逢揚孫戍之而還子犯請擊之公曰因人之力而敝之不仁失其所與不知以亂易整不武吾其還也亦去之○王石華校補兩孫字功改敝今案僖三十年揚作楊而還作乃還」 \\n 脩政廟堂折衝千里「淮南子云兵有三體治國家行仁義立政法塞邪墜百姓和輯上下一心修政廟堂之上而折衝千里之外拱揖指麾而天下響應此用兵之上也○王石華校補一心修政九字今案淮南子兵略訓體作詆政法作正法墜作隧麾作撝陳本脫三體句餘同近本兵略訓」 \\n 仁義之兵「孫卿子云兩帝四王皆以仁義之兵行於天下也○今案陳本同近本荀子議兵篇兩作二」少長有禮「左傳云晉師次於城濮晉侯登有之墟以觀　師曰少有禮其可用也遂伐其木以益其兵○王石華校本鈔其兵下刪繩不用也句今案近本左傳僖廿八年亦無此語」 \\n 眾聚不虛散兵出不徒歸「尉繚子云眾已聚不虛散兵已出不徒歸○今案見陳仁錫校本攻權篇「六神為戰主黃帝問玄女兵□□戰鬬之法乘一跛千百事不失六神甲子旬在魁甲戍旬在勝光甲甲旬在弧甲午旬在罡中甲辰旨在功曹甲寅旬在神后此六神為戰主也○今案陳俞本千作十罡作剛不失下增二句」 \\n 五行無常勝「孫子兵法云能因敵變化而取勝者謂之神注曰勢盛必衰形露必敗能因敵變化勝之若神以故五行無常勝四時無常位○洪氏校朦改勝用改因者改行改四時今案本鈔下文引同平津館本孫子虛實篇勝之作取勝故五行二句是正文應移在注曰之前似更分明」 \\n 校變通之道「漢晉春秋云街亭之敗或勸諸葛亮更發兵者亮曰其賊所破不在兵少在一人耳今欲減兵省將明罰思過校變通之道於將來於是考微勞甄烈壯引咎責躬布所失於天下○今案蜀志卷五裴注引漢晉春秋無街亭句省將作損將餘同陳俞本脫於是以下別增入他語」 \\n 知盛衰之術「抱朴子云淮南王所著兵書皆魁罡之陣風氣之占及軍中之變象徵祥觸物之候知敵盛衰俟時而動之術無以知行止之不可測天心之去就使進則百勝退則安全也○今案本鈔下文引王作子餘同平津本脫長白繼氏輯抱朴子佚文據舊鈔引同陳本脫無以知八字安作萬」 \\n 校之以計「孫子曰兵者國之大事不可不察故經之以五事校之以計以索其情一曰道二曰天三曰地四曰將五曰法道者令民與上同意也天者陰陽寒暑也地者遠近易死生也將者知也信也勇也嚴也法者曲制官道主用也凡此五者將莫不聞知之者勝不知者不勝○洪氏校補聞字今案平津館本孫子始計篇第一知信下有仁字陳本亦作知信仁勇嚴也此句只一也字」 \\n 莫見其形「新序云君子之用兵也莫見其形而功已成也野人之用兵也鼓聲則似雷號呼則動地塵氣充天流矢如雨扶傷舉死履腸步血無罪之民已死者量於澤矣而國之存亡死生猶未可知也○洪氏校老改充補如字涉血字今案新序雜弗篇充作沖存亡下有主之二字陳本功誤政亦有主之二字」 \\n 因敵變化「孫子兵法云能因敵變化而取勝謂之神注曰勢盛必衰形露必敗能因敵變化勝之若神故五行無常勝四時無常位○今案見孫子虛實第六已詳本篇上文」 \\n 遷移倚伏「蔣子萬機論云夫兵者變化之物而遷移倚伏之事也或守法而得用故知兵者性知者也用兵者性能用之也○今案陳本嚴輯本皆同」奇正迭用變化無形「傅玄古今畫讚云孫武論兵實妙於神奇正迭用變化無形○今案百三家本傅玄集同」因敵料勝「孫子兵法云故水因地而判行兵因敵而料勝故兵無常勢水無常形也○洪氏校因勝改因敵形改無常今案平津館本孫子虛實篇及陳本判行作制旒料勝作制勝」臨敵制變「陳思王求自試表云兵者不可預圖臨敵制變○王石華校素改表今案陳本脫求自四字文選圖作言敵作難」勢如決積水「淮南子曰善用兵者勢如決積水於千仞之堤若轉員石於萬丈之谿天下見吾兵之必用則孰敢與我戰者○王石華校補員字磬政谿今案見明本淮南子兵略訓」若響之應聲「桓範集云善行兵者因敵為資故兵法從敵之意千里煞將如示其形開其利路潛設神策使若響之應聲此為江中之魚啣腐索必可禽○今案本鈔行兵作行奇為資作為質據舊鈔一百十六引訂正餘同陳本脫兵法二句開上有如字玉函山房輯本亦無千里句可寶貴也」 \\n 多筭勝少筭「孫子兵法云夫未戰而廟筭少也多筭勝少筭也○今案平津本孫子始計第一云夫未戰而廟筭勝者得筭多也未戰而廟筭不勝者得筭少也多筭勝少筭不勝據此則舊鈔有譌脫陳本已照補」 \\n 可望不可當「黃石公記云軍讖曰將所以為威者號令也戰所以全勝者軍政也士所以輕戰者用命也戰如風發攻如何決故其眾可望而不可當可下而不可勝也○今案陳本河決作決河陳仁錫校本上略篇有此文」 \\n 不動如山難知如陰「孫子云夫兵侵掠如火不動如山難知如陰動如雷震○今案見平津館本孫子軍爭第七亦見本鈔謀策篇兵氣篇」求敵若求亡子擊敵若救溺人」 \\n 尉繚子云求敵若求亡子擊敵若救溺人○今案見陳仁錫本攻權篇」屈兵非戰拔城非攻「孫子兵法云故善用兵者屈人之兵而非戰也拔人之城而非攻也毀人之國而非久也必以全爭於天下故兵不鈍而利可全此謀攻之法也注曰不與敵戰而必完全得之立勝於天下不損兵血刃也○今案平津館本孫子謀攻篇鈍作頓損兵血刃作頓兵挫銳餘同陳本鈍亦作頓無注曰以下」 \\n 大勝之徵「六韜云三軍旌旗皆前指金鐸之聲揚以清鼙鼓之音宛而鳴此得神明之助大勝之徵也○王石華校鳴改明則改助今案平津本六韜兵徵廿九及陳本旌上有無故二字又陳本前上脫皆字」 \\n 大勝之符「六韜云武王問太公曰欲勝引兵深入諸侯之地三軍卒有緩急或利或害吾欲以近通遠從中應外為之奈何太公曰主與將有陰符有大勝兄敵之符有破軍禽敵之符有降城得邑之符有卻敵報遠之符有驚眾堅守之符有請糧益兵之符有敗軍亡將之符有失利亡士之符八符者將主所以陰通言語不得漏泄中外相知之道王曰善○王石華校執改報中改堅夾改士今案平津館本陰符二十四無欲勝二字主將下有秘聞二字無得漏二字之道作之術餘同陳本亦作術亦有祕聞二字」 \\n 數戰則民罷數勝則主驕「新序云魏武侯問李克曰吳之所以亡者何李克對曰數戰則民罷數勝則主驕以驕主使罷民此其所以亡也好戰窮武未有不亡者也○王石校七改亡今案新序雜事篇罷作疲武侯作文侯窮武作窮兵」 \\n 好戰則亡忘戰則危「司馬法云故國雖大好戰必亡天下雖平亡戰必危○今案平津館本司馬法仁本篇及陳本平作安」善戰不鬬善鬬不敗「周書云七制一日征二曰攻三曰侵四曰伐五曰陳六曰戰七曰鬬善征不侵善侵不伐善伐不陳善陳不戰善戰不鬬善鬬不敗○今案此見周書大武陳本從俗本脫善陳不戰句又善戰改善陳考讀騷樓本言武有六制無所謂七制益信舊鈔之為隋本矣王氏讀書雜志據舊鈔以校正周書惟征作政與讀騷樓本合陳逢衡補注云征政通」 \\n 善戰不死「春秋穀梁傳云善戰者不死徐邈注曰全軍獨克也○今案見莊八年玉函山房輯穀梁徐邈注未收此條」不戰而屈入「孫子兵法云是故百戰百勝非善之善也不戰而屈人之兵善之善者也注曰未戰而敵自屈服也○今案見平津本孫子謀攻第三」先勝而後戰「孫子云是故勝兵先勝而後求戰敗兵先戰而後求勝○今案見平津本孫子軍形第四陳本同本鈔混入下條今移正」能為不可勝「又云故善戰者能為不可勝不能使敵之必不可勝也故曰勝可知而不可為注曰敵有備故也○今案見平津本孫子軍形第四本鈔竄入上條今移正陳本脫此條」先為不可勝「又云昔之善戰者先為不可勝以待敵之可勝○今案見平津本孫子軍形第四」攻難而守易「戰國策云平原君謂馮忌曰寡人欲北伐上黨出兵攻燕何如對曰不可攻難而守者易也今趙非有七剋之威而燕非有長平之禍○王石華校以原鈔剋誤冠因改作勝非也今案戰國策趙策寡人作吾剋作克餘同陳本亦改克」 \\n 擊一而得兩「東觀漢記耿盒曰吾攻西安臨淄不能救也所以擊一而得兩也○今案陳本兩作二聚珍本卷八作一與而兩得與當是舉之訛然擊字較好姚輯据陳本」 \\n 無要正正之旗勿擊堂堂之陣「孫子兵法云無要正正之旗勿擊堂堂之陣此治變者也注曰正正齊整也堂堂者大也○王石華校要改邀今案陳本及平津本孫子軍爭第七皆作邀又陳本脫整字」無捕民「淮南子云敵國有虐民者伐之無伐樹無捕民虜○今案見明本淮南子兵略訓」不煞厲「禮記云古之侵伐者不斬祀不煞厲注云祀神位有屋樹也厲疫疾也○今案檀弓煞作殺疾作病」不禽二毛「左傳云楚宋戰於泓楚人未既濟司馬曰彼眾　我寡及其未濟請擊之不從宋師敗績國人皆咎公公曰君子不重傷不禽二毛古之為軍也不以沮隘寡人雖亡國之餘不鼓不成列○王石華校補眾字寡字皆字子字復改傷今案見僖廿二年」 \\n 不獲二毛「禮記云古之侵伐者不斬祀不煞厲不獲二毛○今案見檀弓下」無居死士「太公兵法云兵當居生士之上無居死土之下所謂土獨高而上生草有隄防若陷甲者死土也○今案陳本同」常飲生水「又云當飲生水無食死水所謂生水長流者冬夏有水不地虛也死水不流夏有冬竭也○今案陳本不地虛作不涸」依水草「孫子云若交軍于斥澤之中必依水草注曰不得已與敵戰會于斥澤之中○今案見平津本孫子行軍第九」依山谷「抱朴子云軍之所以欲乘山依谷者視生處高也○今案陳本同平津本脫長白繼氏輯抱朴子佚文據舊鈔引同惟又夾注云生字當有誤」七舍七殃不可處「太公兵法云張軍處將必避七殃武王曰何謂七殃太公曰張軍勿居天社勿居地舍勿居器虛勿居宿死勿居吞害勿居蜚鋒勿居潮泉武王曰何謂天社太公曰地高而仰者何謂地舍地卑而下者何謂器虛敗邑人莫居之者也何謂宿死冢墓丘陵閒也何謂潮泉枯澤無水者也何謂吞害人所聚五穀處何謂蜚鋒地斥鹵禿不生草木也所謂七舍七殃不可張軍處將也○王石華校補地舍勿居四字今案俞本無正王曰何謂以下陳本敗邑作敗地地斥句作斥鹵之地四字穀作谷」 \\n 五色不可攻「記云軍上有氣五色相連於天相和此有應不可攻攻之無後○王石華校應下增兵字從陳本也今案明吳琯本越絕書軍氣第十五於天句作與天相抵有應作天應」 \\n 全伍為上破伍次之「孫子兵法注云百人已下至五人也全卒為上破卒次之注曰自校以上至百人也全軍為上破軍次之○今案見平津館本孫子謀攻第三全卒八字皆是正文」 \\n 全國為上破國次之「又云凡用兵之法全國為上破國次之注曰興兵深入長駈距其都邑絕其外內敵舉國來服為上以兵擊破得之為次也○王石華校小注上字下刪破國四字邑字下刪絕其四字皆複衍也又補兵擊二字今案平津本孫子謀攻第三凡作夫距作拒」 \\n 兵聞拙速未覩巧久「又云故兵聞拙速未覩巧之久也夫兵久而國利者未之有也○今案見平津本孫子作戰篇第二」以水投水「尉繚子云大人之兵如狼如虎如風如雨如雷如霆震震冥冥天下皆驚以？投水至軟弱也然如所觸丘陵為之崩無異故也其任專而觸誠也○今案陳仁錫校本武議篇大人作一人任專作性專以水八字作勝兵似水夫水至柔弱者也二句又所觸上無如字」 \\n 以長擊短「桓範集云古人用兵者以長擊短然吳舍舟涉陸此為棄長即短也○今案嚴輯本桓範文即短作用短」長勝短曲勝直「周書云長勝短輕勝重曲勝直強勝弱飽勝飢肅勝恕先勝徐武之經也○王石華校補勝字經字今案陳本同周書武稱解作直勝曲先勝句作先勝後疾勝遲經亦作勝」以詐立以利動「孫子云故兵以詐立以利動故其疾如風其徐如林也○今案見平津館本孫子軍爭第七」義合乃動見可乃取「越記云夫聖人行兵義合乃動見可乃取○今案陳本同」 \\n 亂者取之「周書云賢者輔之亂者取之作者勸之怠者沮之恐者懼之武之用也○洪氏校觀改勸今案見周書武稱解」亡者侮之「左傳云亂者取之亡者侮之推亡固存邦乃其昌○今案左傳襄十四年飢者句在亡者句下又無邦乃句惟見孔正義引仲虺之誥」利而誘之亂而取之「孫子云兵者詭道也能而示之不能用而示之不用近而示之遠遠而示之近故利而誘之亂而取之實而備之強而避之卑而驕之佚而勞之親而離之○今案平津本孫子始計篇第一」 \\n 從九天之上向九地之下「太公兵法云武王曰休息士眾皆有處乎太公曰休兵息如從九天之上還向九地之下通於天下藏於九野獨往獨來有莫見之者也○洪氏校標目補之字向字今案陳俞本向上無還字見下無之字餘同」 \\n 必察敵情「黃石公三略軍讖曰夫用兵者必察敵國之情視其倉廪作庫餘糧作食」量敵而進「蜀志云或曰魏司馬懿掄才用眾未可輕易量敵而進兵家所慎○洪氏校補掄字易字今案陳本刪魏司四字考蜀志諸葛亮傳注引張儼默記掄才二句作才用兵眾未易可輕似不及原鈔之完好餘同」 \\n 俟時而動「抱朴子云淮南子所著兵書皆魁罡之陣風氣之占及軍中之變象徵祥觸物之候知敵盛衰俟時而動之術無以知行止之不測天心之去就使進則百勝退則安全也○今案本篇上文引南子作南王餘同」 \\n 相時而動「左傳云鄭伯伐許君子曰許無刑而伐之服而舍之度德而處之量力而行之相時而動無累後人○今案見隱十一年」攻其無備「孫子兵法云攻其無備出其不意此兵家之勝不可先傳也○今案平津館本孫子始計篇第一」奪其所愛「又云敢問敵眾整而將來待之若何曰先奪其所愛則聽矣注曰或人問之也聽從也奪其所恃之利先據利地則我所欲必得○王石華校得時改所恃又補必得二字今案孫子十家注本九地篇曹公注脫或人二句餘同陳本敢作或亦無入問二句」 \\n 因其勞倦「淮南子云兵有三勢因其勞倦怠亂飢渴陳此之謂因勢○王石華校怠亂改乘其又刪陳字是沿陳本之誤也今案淮南子兵略訓陳作凍暍餘同」擊其衰怠「晉中興書云劉曜進圍石生於金墉城守百餘日勒曰曜率眾十萬圍守堅城以我初銳擊其衰怠其勢必舉十二月勒四出晝夜兼行千里至洛陽與曜大戰即至執曜○今案今書劉曜載記守百以下略異陳本進圍句作進兵圍洛陽餘無大異」 \\n 執有罪「禮記云出征執有罪反釋奠於學以訊馘告○王石華校託猷改訊馘今案見王制篇」覆昏亂「左傳云殖有禮覆昏亂伯王之器也○王石華校有改伯今案閔元年殖作親伯作霸」誅君弔民「大戴禮云明主之所征必道之所廢者也彼廢道而不行然後誅其君改其政弔其民而不奪其財也○今案大戴禮王言篇主作王改其政作致其征孔巽軒補注云御覽引此文作改其政與家語同云云今舊鈔作改其政與御覽正合」 \\n 誅暴振苦「呂氏春秋云夫兵不可偃也譬若用良藥得良藥治人得惡藥煞人義兵為天下良藥也兵誠義以誅暴君而振苦人○王石華校善改苦今案詳本篇上文」崇重祿「黃石公三略云用兵之要在於崇禮而重祿○今案陳仁錫校本上略篇無於字」顯良振孤「淮南子云敵國有虐民者興兵廢其君易其政尊其秀土顯其賢良振其孤寒出其囹圄○王石華校篤改尊今案淮南子兵略訓及陳本寒作寡又陳本君作國」興師報讐「孟子云湯居亳與伯為隣有一童子以黍肉餉伯煞而奪焉乃興師伐葛天下聞之皆曰非富天下也為匹夫報讐也○今案陳本脫考滕文下篇有異文」賞明日月信比四時「尉繚子云君熉明日月信比四時令嚴如斧鉞兵利乎干將而士卒有不死者未嘗聞也○今案陳仁錫校本兵令下篇明字比字皆作如合下無嚴字兵利乎三字作制如死作用命嘗作之陳本脫干將句餘與仁錫本同」 \\n 賞祿有功「黃石公三略云夫主將務在攬英雄之心賞祿有功通志於眾與眾同好靡不成焉與眾同患靡不敗焉○今案陳仁錫校本上略篇及陳本將下有之法二字無在字敗作傾無兩焉字又陳本成誤誠患作惡」 \\n 賞其有功「淮南子云敵國有虐其民者興兵廢其君易其政尊其秀士顯其賢良其孤寒出其囹圄賞其有功百姓開門而待之浙米而儲之唯恐其不來耳○今案淮南子兵略訓寒作寡亦詳本篇上文」 \\n 內相謗訕「兵書云言行不同豎私枉公外相連誣內相謗訕有此不去是謂敗亂○王石華校僚改敗今案陳本同」各結朋黨「諸葛亮兵要曰枝葉彊大比居同勢各結朋黨競進憸人有此不去是謂敗徵○王石華校補憸人字此字者改徵今案嚴輯諸葛亮集據舊鈔引同陳本刪枝葉二句」輕而無禮「左傳云秦師伐鄭假道周北門左右免冑而下超乘王孫滿尚幼觀之言於王曰秦師輕而無禮輕則寡謀無禮則脫入險而脫又不能謀能無敗乎○今案左傳僖三十三年假道作過字」 \\n 貪而無親「左傳云戎輕而不整貪而無親勝不相讓敗不相救前者見獲必務進後有不繼則無救矣○今案隱九年傳前作先後有二句作後者不救則無繼矣」投戈散地「王弼周易略例云投兵散地則六親不能相保者也○王石華校云投下應刪前者十一字此因前注而誤今案戈字兵字標目與小注互異本鈔名理篇引亦作兵近本周易略例作戈」 \\n 駈市人「呂氏春秋云駈市人而戰此不通乎兵者之論也慎子又云市人可駈而戰也○今案呂氏春秋見孟秋紀慎子以下見守山閣本輯慎于佚文據意林引同陳本增注百餘言仍刪慎子以下」 \\n 百克無後「左傳云楚子在軍無日不計軍實而申儆之虛勝之不可保紂之百克而卒無後○洪氏校微改儆討改紂今案左傳宣十二年虛作于」六敗之道「孫子云故兵有走者有弛者有陷者有崩者有亂者有北者凡此六者非天之災將之過也夫勢均以一擊十曰走卒強吏弱曰弛吏強卒弱曰陷大吏怒而不服遇敵懟而自敗將不知其能曰崩將弱不嚴教道不明吏卒無常陳兵縱橫曰亂將不能料敵以少合眾以弱擊強兵?曰北凡此六者敗之道也將之至任不可不察也○王石華校云察也下應刪諸侯九字此因後江而誤今案孫子地形篇第十非天下有地字自敗作自戰餘用」 \\n 用兵無已「六韜云昔煩厚氏用兵無已誅戰不休兼并無所止至于涿鹿之野諸侯叛之煩厚氏之亡也○洪氏校冢漉改涿鹿判改叛今案陳本平津館本六韜皆無兼并五字」 \\n 極武而亡「新序云秦窮兵極武而亡及項羽尚暴而滅○今案陳本及御覽二百七十一引同」 \\n 北堂書鈔卷第一百一十三 \\n  \\n 　"}
{"章节": "●北堂書鈔卷第一百一十四  武功部二", "正文": "　 \\n ●北堂書鈔卷第一百一十四武功部二 \\n 　 \\n  \\n 隋祕書郎虞世南撰南海孔廣陶校註講武二征伐三 \\n ○講武二 \\n 春蒐夏苗秋獮冬狩「春秋傳云故春蒐夏苗秋獮冬狩皆於農隙以講武事也杜注曰蒐索擇不取孕者苗為苗除害也獮殺也以殺為名順秋氣也狩圍守也○王石華校殺也以三字補末四字今案左傳隱五年注不取作取不」 \\n 仲春教振旅「周禮大司馬職云中春教振旅司馬旗致民鄭注曰以旗者立旗期民於其下也兵者守國之備兵者凶事不可空設因蒐狩而習之凡師出曰治兵入曰振旅皆習戰也○王石華校期下改其下出曰改出者今案周禮夏官同」 \\n 仲教茇舍「周禮大司馬職云仲夏教茇舍鄭注茇舍草止之也軍有草止法也○今案周禮夏官同」仲秋教治兵「又云教治兵如振旅之陣也○今案周禮夏官注同」 \\n 仲冬教大閱「又云仲冬教大閱鄭注云大閱備軍禮而旌旗不如出軍時空避實也○今案夏官注同」治兵振旅「左氏云三年而治兵入而振旅杜注曰雖四時講武猶復三年而大習之出曰治兵始治其事入曰振旅治兵禮畢整眾而還振整也旅眾也○王石華校振改旅今案見左傳隱五年本鈔旅誤振王石華已校正」 \\n 起事動眾「爾雅云起大事動大眾必先有事於社稷而後出謂之宜○今案陳本同近本爾雅釋天無稷字」出尚威正入反尊卑「又云出曰治兵尚威武也入曰振旅反尊卑也○今案陳本同爾雅釋天兩日字作為字」簡車馬「春秋傳云秋大閱簡車馬也○王石華校春改秋今案見左傳桓六年」筭車徒「周禮大司馬職云仲夏教茇舍如振旅之陣羣吏筭車徒○今案周禮夏官筭作撰鄭元注云撰讀作算」數軍實「春秋傳云三年而治兵入而振旅歸而飲至以數軍實○今案見左傳隱五年」辯旗物「周禮大司職云仲秋教治兵辯旗物之用注曰凡旌旗有軍旅者畫異物無者帛而已○洪氏校小注補物字眾改旅今案夏官大司馬注同」習威儀「春秋傳云歸而飲至以數軍實明順少長習威儀也○今案見左傳隱五年」讀書契「周禮大司馬職云仲夏教茇舍如振旅之陳羣吏讀書契鄭注曰讀書契以簿書校錄軍實之凡要○洪氏校萲改茇補校錄二字實之二字今案周禮夏官同」講攻戰進取之方「謝承與子山書曰但日講攻戰進取之方而易詩禮樂春秋不復開篋焉○今案陳俞本子山上有步字又俞本不復作更不同御覽二百九十七引此書亦有步字無易詩二句」 \\n 教進退徐疾之節「周禮大司馬職云以教坐作進退徐疾疏數之節注曰習戰法也○今案周禮夏官同」修教明喻「春秋公羊云秋大閱閱兵車也修教名喻國道也平而修戎事非正也以為崇武蓋以觀婦人也○王石華校循改修補國字今案公羊桓六年傳喻作諭」訓卒利兵「春秋傳云趙盾曰先人有奪人之心軍之善謀也訓卒利兵潛師夜起敗秦師于令狐○今案見左傳文七年」張六師「尚書康王之誥張皇六師無壞我高祖之命○今案今尚書之命作寡命餘同王西莊後案獨謂寡命以上是顧命」作三軍「左傳云晉侯蒐于被盧作三軍○今案見僖二十七年」 \\n 畋于海濱選徒萬騎「司馬相如子虛賦云王駕車千乘選徒萬騎畋于海濱別卒澤罘網彌山○王石華校因原鈔彌誤早改作滿非是今案史記司馬相如傳及陳本同」 \\n 大蒐于紅革車千乘「左氏云大蒐于紅革車千乘○今案見昭八年」王建太常侯建旂「周禮司常職云讚司馬頒旗物王建太常諸侯建旂孤卿建旜大夫士建物師都建旗縣鄙建旐鄭玄云仲冬教大閱司馬主其職自王已下治民者旗畫成物之象王畫日月象天明也諸侯畫蛟龍一象其升朝一象其下復也孤卿不畫言奉王之政教而已大夫士雜以帛言以先王正道佐職也師都六鄉六遂大夫也謂之師都都民之所聚也畫熊虎者鄉遂出軍賦象其守猛莫敢犯也旗畫成物之象縣鄙鄉遂之官約言之龜蛇象其能扦難避害也○王石華校塗去讚字下復改下伏非也案春官司常職讚作贊其職作其禮蛇作交雜下無以字餘同」 \\n 王執路鼓侯執賁鼓「周禮大司馬職云仲春教振旅司馬以旗致民王執路鼓諸侯執賁鼓師帥執提旅帥執鼙卒長作饒兩司馬執鐸公司馬執鐲○今案夏官大司馬同陳本旅帥作旅師」 \\n 司馬振鐸羣吏作旗「又云中軍以鼙令鼓鼓人皆三鼓司馬振鐸羣作旗鄭注云司馬兩司馬也振鐸以作眾也○今案周禮大司馬同」車徒皆行「又云中軍以鼙令鼓鼓人皆三鼓車徒皆行○王石華校行下刪司馬振鐸廿二字沿上條誤衍入此者今案周大司馬同」車徒皆譟「又云及所弊鼓皆駴車徒皆譟鄭云譟讙也○今案周禮大司同」銜枚而進「又云車徒皆作遂鼓行徒銜枚而進鄭注云枚如櫡銜之有繣結項中軍法止語為相疑惑也○王石華校櫡改箸係用陳本今案周禮大司馬與舊鈔同」鳴鐃且卻「又云乃鼓退鳴鐃且卻鄭注曰鐃所以止鼓也軍退卒長鳴鐃以和眾也○今案周大司馬同陳本卻作郤誤」 \\n ○征伐三 \\n 有鍾鼓曰伐無曰侵「春秋傳曰凡師有鍾鼓曰伐無曰侵輕曰襲案伐者鳴鍾鼓以聲其罪無遠近也○王石華校本鈔於案下加注字今案左傳莊二十九年注無案伐者以下蓋是永興自加引申語耳非注文也」 \\n 觕者曰侵精者曰伐「公羊傳曰何休注云觕麤也將兵至境以道侵責之服則引去用意尚麤精密也推兵伐之用意密也○今案公羊莊十年傳道作過」以正邦國「周大司馬職云大司馬掌建邦國之法以九伐之法正邦國○今案夏官大司馬同陳本刪掌建六字」以匡王國「毛詩云獫犺孔熾我是用亟王于出征以匡王國○今案小雅六月篇獫作玁匡字缺筆宋鈔避太祖諱也」改政弔民「大戴禮云明王之所以征誅其君改其政弔其民也○王石華校政改征係沿陳本之誤耳今案大戴主言篇及類聚御覽引皆與原鈔同」伐叛懷服「魏志遼東太守公孫康使韓忠賚單于印綬假峭王峭王大會忠亦出坐招呵忠曰曹公允恭明哲翼戴天子伐叛懷遠寍靜四海汝君臣侮弄神器方當屠戮何敢慢也○今案魏志二十六牽招傳出作在懷遠作柔遠慢也作慢易餘同」 \\n 救無辜「周禮大司馬職云大合軍以行禁令以救無辜伐有罪○今案夏官大司職同」執有罪「禮記云出征執有罪反釋奠千學以訊馘告○王石華校猷改馘今案見王制」奉詞伐罪「尚書云肆子以爾眾士奉詞伐罪○洪氏校歸子臣改肆予以今案大禹謨詞作辭」 \\n 杖義伐貳「荀勗傳云官騎路遺求為刺客入蜀上問公公曰明公至孝宰天下宜杖義以伐貳而名以刺客除賊非所以刑于四海以德服矣○洪氏校遼改遺敕改刺補客除賊三字今案陳俞本改注今晉書」 \\n 叛而伐之服而舍之「春秋傳云楚君討鄭怒其貳而哀其卑叛而伐之服而舍之德刑成矣○今案左傳宣十二年」征伐以正之「周禮大司馬職云以九伐之法正邦國鄭注曰諸侯有違王命則出兵以征伐之所以正之也○王石華校改正之為正邦國非也今案周禮夏官同」明德以誅之「六韜云太公曰夫紂恃彊無道流毒諸侯欺侮羣臣失百姓之心秉明德以誅之○今案陳本及平津館本六韜無恃彊二字」征有九因「周書云征有九因因有四戚五和四戚一曰內姓二曰外婚三曰朋友四曰同盟五和一曰有天怨二曰有人無郄三曰同好相固四曰同惡相助五曰遠澤不薄凡此九者征之因也○仲儀校云王氏讀書雜志據此舊鈔校正周書大武篇今案陳俞本刪九因因有四字盟里怨作惡澤作宅江都陳氏補注本周書征之因作政之因孔注解為因此成政尤謬」 \\n 伐有七機「周書云伐有七機機有四時三興四時一曰春違其農二曰夏食其穀三曰秋收其刈四曰冬陳其操三興一曰征以和時二曰伐亂以治三曰伐饑以飽凡此七者皆伐之機也○王石華校改征為政非也今案陳俞本刪七機機有四字收作取陳其操作凍其葆征以和作政以和江都陳逢衡本周書與陳俞本同王氏讀書雜志特據此舊鈔以校正周書大武篇」 \\n 相時而動「春秋傳云鄭莊公于是乎有禮許無刑而伐之服而舍之度德而處之量力而行之相時而動無累後人○今案見左傳隱十一年」觀釁而動「又云楚伐鄭晉師救鄭隨武子曰善會聞用師觀釁而動刑德政事典禮不易不可敵也○洪氏校補晉字救字今案見左傳宣十二年」剡圭以除慝「周禮典瑞云剡圭以易行以除慝注曰剡圭有鋒芒傷害征伐誅討之象也故以易行除慝也○今案春官典瑞剡作琰冬官玉人亦作琰」牙璋以起軍旅「周禮玉人職云牙璋中璋七寸射二寸厚三寸以起軍旅以治兵守鄭注云二璋皆有鉏牙之飾於剡圭側先言牙璋有，文飾也○今案周禮玉人厚下無三字剡圭側作琰側」裹糧坐甲「左傳云秦軍掩晉上軍趙穿追之不及反怒曰裹糧坐甲固敵是求敵至不擊將何俟焉○王石華校追改佐非是今案左氏文十二年傳同王石華改追作佐非是」練師簡卒「魏明帝樂府善哉行篇云我徂北征伐彼蠻虜練師簡卒爰整其旅赳赳桓桓猛毅如虎發桴若雷吐氣成南指麾進退迭應長痘○今案百三家本脫陳俞本刪赳赳二句指麾二句」 \\n 類于上帝「禮記云天子將出征類乎上帝宜乎社造乎禰禡於所征之地受命於祖受成於學○今案見王制」封于大神「周禮肆師職云類造上帝封於大神鄭云封謂壇也大神社及方嶽也○王石華校補社字今案周禮春官同舊鈔上帝下有宜乎社造乎六字係沿上條誤入已刪去」宜乎社造乎禰「禮記云俱見上文○今案見王制」受命於祖受成於學「禮記鄭注告祖受兵謀也○今案王制注受作定」祖行而雨「六韜云正王伐殷將行之日而雨輜重車至軫太公曰是洗濯甲兵之象兵行之日幟折為三太公曰此軍分為三如此斬討首之象○王石華校是洗十五字改作是洗濯甲兵之象幟為折首十二字是從陳本也今案類聚二御覽十引六韜武王誤文王餘與舊鈔同」 \\n 師興而雨「左傳云衞太旱甯莊子曰昔周饑克殷而年豐今邢方無道天其或者欲使衞討邢乎從之師興而雨○洪氏校姬改饑補天其或者六字討邢乎九字今案見僖十九年」 \\n 東郭牙視手「管子云恒公與管仲謀伐莒未發已聞於國公問管仲曰役有執席食而□於上視者乃令復役東郭牙至曰臣視二君在臺上口開而不合是言莒舉手而指勢當莒也且小國不服唯莒臣故曰伐莒也○今案管子小問篇及陳本牙作郵餘亦多異王氏讀書雜志曾引此舊鈔以證上視二字」 \\n 葛伯不祀「尚書云葛伯不祀湯始征之也○今案見書序湯征篇」羲和廢時「尚書序云羲和淫湎廢時亂日命作胤征○今案書序及陳本無命字淫湎作湎淫」 \\n 周公東征「毛詩云周公東征四國是皇○今案見豳風破斧」宣王北伐「毛詩序云六月宣王北伐也○今案陳本增注鄭箋」穆王征西戎「列子云周穆王大征西戎昆吾劍赤刀切玉如切泥○今案陳本泥上無切字征上無大字近本列子湯問篇赤刀作赤刃考本鈔刀篇亦引此條則作刀無疑」穆王伐大越「紀年云周穆王伐大越起九師東至九江駕黿鼉以為梁也○王石華校鉞改越補起字駕字今案陳本同明吳琯本竹書紀年大越作犬戎梁下乃言伐越至于紆」奄征東海「左傳楚子卒子囊謀謚曰君命以恭若之何毀之赫赫楚國而君臨之撫其蠻夷奄征東海而屬諸夏而知其過可不謂恭乎請謚之恭○洪氏校補囊字命字掩改奄道改迥今案左傳襄十三年及陳本恭作共撫其作撫有東海作南海」 \\n 掩征江漢「王洗司馬空穆侯頌云經綸文武謀略宏湥方將網羅鯨鯢掩征江致勍敵大戰于絕南之地○今案陳俞本無洗字空字陳本又脫誘至四字餘同」掩其不備「論衡云太公陰謀書稱正王伐殷兵至牧野晨舉脂燭掩其不備○今案見論衡恢國篇掩其作權掩」衝其心腹「范曄後漢書云金城塞羌反燛防擊之從聞道衝其心腹○今案見范書卷五十四」懸車束馬「管子云桓公用管仲計略征白狄乘桴濟河至于石枕懸車束馬踰太行與卑耳之谿秦戎始定一匡天下○王石華校谿改貉今案近本管子小匡篇略作西枕作沈谿作貉定作從陳俞本仍作枕餘與近本同王氏讀書雜志特據此舊鈔以正俗刻管子貉字之譌」 \\n 攀木緣崖「魏志云鄧艾伐蜀鑿山通道至為艱險以氊自裹推轉而下將士皆攀木緣崖魚貫而進○今案見魏志卷二十八」入純門及逵市「左傳楚子元以車六百乘伐鄭入于桔柣之門眾軍入自純門及逵市○王石華校建改逵絕改純今案見莊二十八年」入孟門登太行「春秋傳云齊侯伐晉取朝歌為二隊入孟門登太行張武軍以熒庭戍郫邵封少木以報平陰之役以還○王石華校營改熒戎改戍今案左傳襄二十三年以還作乃還餘同」 \\n 斬孤竹過山戎「管子云桓公北伐令支不梟斬孤竹過山戎○今案陳俞本刪不二字過作遇考管子大匡篇過作遇不梟作下梟之山又小匡篇云北伐山戎制泠支斬孤竹是本鈔此條兼引小匡大匡二篇也」 \\n 超天關橫漢津「崔駰武都賦云超天關兮橫漢津竭西玉兮徂北根陵句注兮厲樓煩濟雲中兮息九元○今案百三家本及　味皆脫陳俞本竭作寍玉作土根作征又陳本脫下二句俞本陵句注作淩月氐九元作元元」 \\n 伐楚致苞茅「新序云齊桓公伐楚以致苞茅北伐山戎使山戎奉朝覲○今案新序雜事篇苞作箐無奉朝句陳本亦然苞作包」伐齊取祭器「史記樂毅伐齊破之至于淄涽王保于莒盡取齊寶財物祭器輸之燕燕昭王大說親至濟上勞軍行賞饗士○洪氏校蕃改淄今案見史記樂毅傳亦見本鈔克捷篇」井堙木刊「左傳云初陳侯會楚子伐鄭當陳隧者井堙木刊鄭人怨之○洪氏校時改陳隧二字今案見襄二十五年」斬祀煞厲「禮記云吳侵陳斬祀煞厲鄭注曰祀神位有屋樹者也厲疫疾也○王石華校陳改鄭掛改樹今案檀弓鄭注疾作病」其車三千「毛詩方叔蒞止其車三千○今案見小雅采芑篇本鈔與下條混合為一今移正」薄伐獫狁「薄伐獫犺至于太原○今案見小雅六月篇」步卒五千出征絕域「李陵別傳云與蘇武書曰陵與步卒五千出征絕域○王石華校廣改陵今案文選與蘇武書陵與二字作先帝援陵四字」窮域極邊「史岑出師頌云況我將軍窮域極邊鼓無停響旗不暫搴○今案陳本同文選域作城暫搴作蹔褰」絕天阻「崔駰與竇憲書云將軍窮絕天阻萬里長途○今案百三家本崔駰集書作牋嚴輯本作書」足歷王庭垂餌虎口「司馬遷書云李陵提步卒不滿五千深踐戎馬之地足歷王庭垂餌虎口橫挑強胡○王石華校鉗改餌里改深用改胡今案見文選報任安書」破匈奴臨瀚海「漢書云霍去病破匈奴渾邪王封狼居胥山臨瀚海○今案見漢書五十五霍去病傳」擊呼衍至木樓「後漢書云竇固擊呼衍王呼衍王走至木樓山也○今案范書竇固傳木上有三字餘同」康居破膽匈奴碎肝「劉向上疏救陳湯曰單于背恩叛德囚執使者西域都護延壽副使湯知陛下赫然有欲討之意入絕域之地赴湯火之難康居破膽匈奴碎肝○今案百三家劉向集理延壽陳湯疏脫背恩四字及之地以下陳本亦脫之地十五字」 \\n 師徒凍盡「春秋云楚師伐鄭陟于魚齒之下甚雨及之楚師多凍徒役幾盡○洪氏校侈改役今案左傳襄十八年陟作涉徒役作役徒」車敗馬失「越絕云吳夫差伐越大風發狂日夜不止車敗馬失騎士墮死大舡陵居小舡沒水○洪氏校反犯改發狂今案陳俞本同明吳琯校本王謨輯本越絕書發狂句作道逢大風脫日夜句及大舡二句」 \\n 北堂書鈔卷第一百一十四 \\n  \\n 　"}
{"章节": "●北堂書鈔卷第一百一十五  武功部三", "正文": "　 \\n ●北堂書鈔卷第一百一十五武功部三 \\n 　 \\n  \\n 隋祕書郎虞世南撰南海孔廣陶校註將帥四 \\n ○將帥四 \\n 將者國之命不可詳擇「吳質將論云將者國之命也不可不詳擇不可不審授也○今案陳本俞本并同嚴輯全三國文吳質將論據書鈔引同」將者或之命將制勝則國家安「黃石公三略云軍讖有之將者國之命也將能制勝則國家安定也○王石華校移云字在讖下非也今案陳本制勝上無將字俞本讖誤識」國之行主民之司命「蔣子論云知兵之將國之行主民之司命古者重之○嚴氏校云案國之衡主見御覽二百七十三今案御覽二百七十二引行作衡玉函山房輯本同嚴校書鈔從御覽又輯蔣子萬機論一卷附注云書鈔衡作行今陳俞本亦作行」 \\n 惣軍勢者將也「黃石公三略云惣軍勢者將也○今案陳本勢作執俞本勢作職又陳仁錫校本黃石子上略惣作統勢上有持字」提鼓揮枹者將也「尉繚子云提鼓揮枹接兵角刀者此將軍也○今案陳俞本同又陳仁錫校本尉繚子武議篇提上有夫將二字刀下無者此五字」將不知微三軍失機將不常誡三軍失備「六韜云將不知微則三軍失其機將不常誡則三軍失其備豫也○今案陳本知作精誡作戒無豫也二字俞本同又平津館輯本奇兵二十七與陳俞同」 \\n 將不精則三軍大傾將不仁則三軍不親「六韜云○今案陳本俞本精并作明平津館輯本亦同」將無慮謀士去「黃石公云○今案俞本及陳仁錫本黃石子上略篇同陳本慮下有則字」軍無賞士不往「軍讖云軍無財士不來軍無賞士不往○今案陳本及奇賞本黃石子同類聚四十九引亦同俞本刪」將有五才「六韜云武王問於太公曰論將之道奈何太公曰將有五才王曰敢問五才太公曰所謂五才者勇智仁信忠也勇則不可犯智則不可亂仁則愛人信則不欺忠則無二心也○嚴氏校通改勇今案陳俞本同平津館輯本論將十九欺上有可字」 \\n 將有十過「黃帝出軍訣云將有卞過有勇而輕死有急而心速有貪而喜利有仁而不忍於人有智而心怯有信而喜信人有廉潔而不愛人有智而心緩有剛而自用有懦志而喜用人者也○洪氏校云黃帝下其軍次三字誤案此當是出軍訣是也王石華校引六韜係從陳俞本今案平津館本六韜論將篇御覽二百七十三引雖有此文然實為出軍無疑也」 \\n 貴之而無驕委之而不專「孫子兵法云貴之而無驕委之而不專扶之而無隱危之而不懼故良將之動也猶璧玉之不可汙也○今案陳俞本同又案御覽二百七十三引作諸葛兵要平津館本孫子脫此條」 \\n 以計為主「抱朴子云兵家以計為主以力為末○今案陳俞本同又嚴氏輯全晉文據書鈔引同」以勇為本「魏志云夏侯淵為劉備所襲戰死初淵雖戰勝太祖常誡曰為將當有怯弱時不可但恃勇也當以勇為本行之以智計○王石華校武改志恪改怯今案俞本及魏志九夏侯淵傳同陳本行之句下增入二句非是」 \\n 察五危「孫子兵法云用兵之災覆軍煞將必以五危不可不察也○今案陳俞本及平津館本九變第八煞皆作殺餘同」通九變「孫子又云用兵之法有散地有輕地有爭地有交地有衢地有重地有圮地有圍地有死地散地則無戰輕地則無止爭地則無攻交地則無絕衢地則合交重地則掠圮地則行圍地則謀死地則戰故將通九變之利者知用兵之法也○洪氏校標目勇改通今案平津館本九第十一同俞刪陳改注類聚引將受命一段非原鈔面目」 \\n 見人所不見知人所不知「淮南子云夫將者必獨知獨見獨見者見人所不見獨知者知人所不知○今案此見淮南子兵略訓陳俞本增注六句非是」思通神睿權略無形「劉劭趙都賦云其謀謨之士則思通神睿權略無形沈竈生蛙轉敗為成○洪氏校標目耀改權補思字今案陳俞本成皆作勝嚴氏輯趙都賦據書鈔引仍作成」潛謀龍變應虎發「傅玄述古今畫讚楊阜云君構潛謀以龍變應事機而虎發山西二水獲安者則君之勳也○王石華校二水改二郡今案嚴輯全晉文據書鈔引與孫本同陳俞本脫述古今畫四字二水作數郡餘同」 \\n 知彼不知己一勝一負「孫子兵法云知彼不知己一勝一負○今案平津館本謀攻第三作不知彼而知己陳俞本亦然並無知彼不知己之說」知彼知己百戰不殆「又云故曰知彼知己百戰不殆不知彼不知己每戰必殆也○今案陳俞本及平津館本孫子必殆均作必敗又陳俞連上作一條非原鈔之舊」將謀欲密士眾欲一「黃石公三略云將謀欲密士眾欲一○今案陳仁錫本黃石子上略篇引軍識同陳俞本增入六句非舊鈔面目」其動如神「兵法云風雨可鄣者有象也寒暑不可塞者無形也故良將慎密其動如神○今案陳俞本同」制敵以智「蜀志云夫兵以奇勝制敵以智也○今案陳俞本並同考蜀志五諸葛亮傳注引張儼默記有此文」兵者凶器將者死官「尉繚子云兵者凶器也將老死官也○今案陳仁錫本尉繚子武議扇同陳俞本前後皆有增注非原鈔之舊」將者死心士無生氣「說苑云田單攻即墨之時立則杖臿為士卒倡曰宗廟急矣魂魄喪矣故將有必死之心士卒無生之氣是以克之○王石華校改喪字心字士下補卒字今案石華用陳本也王謨本說苑指武篇與陳本同又攻作在急作亡無克之句」 \\n 進不求名退不辭罪「淮南子云將臨敵攻戰不顧必死無敵於前無主於後求名退不辭罪唯民是保○氏校補敵字今案淮南子兵略訓攻作決辭作避陳俞本前後皆有增注餘同」 \\n 凜凜若履薄冰戰戰若登朽木「抱朴子云大將者凜凜乎若負重而履薄冰戰戰若登朽木以臨萬仞也○王石華校大將上增入夫字係用陳俞本也今案長白繼氏輯抱朴子逸文及嚴氏輯全晉文據本鈔引同亦無夫字」 \\n 思計如飢「孫子兵法秘要云良將思計如飢所以戰必勝攻必取也○今案陳俞本同平津館本脫」思士如渴「黃石公三略云軍讖曰將者思士如渴則策燛從之矣○洪氏校兩事字俱改士今案陳仁錫本黃石子上略篇及陳俞本下句皆誤作則策從焉」視卒如赤子「孫子云視卒如嬰兒故可與赴谿○今案平津館本孫子地形篇谿下有視卒如愛子故可與俱死二句餘同陳本赤作愛增入俱死等句俞本標目改用嬰兒句刪去下條」視卒如嬰兒「桓以執以養卒去云古之善為將者視卒如嬰兒也○今案俞本刪陳本注見上二字本鈔桓以七字疑有脫誤」軍不舉火將不火食「六韜云軍不舉火將不火食○今案俞本刪陳本及平津館輯本勵軍二十三不火食作亦不舉」冬不服裘夏不張蓋「又云將冬不服裘夏不操扇天雨不張幔蓋名曰禮將將不身服禮無以知士卒之寒暑也○王石華校塗去幔字又改標目張蓋為操扇今案陳本及平津館本六韜勵軍二十五皆雨上無天字蓋上無幔字餘同考本鈔幔篇引此條亦作幔可見原有幔字石華抹之非也標目張蓋上亦有脫文石華改作操扇是沿陳本之誤又類聚五十九引無名曰以下亦脫幔字」 \\n 軍幕未辨將不言倦「黃石公三略云軍幕末辨將不言倦與之安與之危故其眾可合而不可離也○今案陳仁錫本黃石子上略同陳俞本離也下皆有增注非舊鈔面目」 \\n 軍井未達將不言渴「又云軍井未達將不言渴○今案陳仁錫本黃石子上略同」百萬之眾不如一賢「漢書唐林上書曰雖百萬之眾不如一賢故秦行千金以閒廉散千金以疏亞父○今案陳俞本同考唐林見今漢書鮑宣周堪等傳然無此文」尸素之功勝於雲梯「抱朴子云韓信傳檄而定千里是以尺素之功勝如雲梯之械也○今案陳俞本及長白繼氏輯抱朴子逸文嚴氏輯全晉文據本鈔引皆同」君親授鉞「淮南子云國有難君召將於堂下北面立親執鉞持頭授將軍其柄曰從此上至天者將軍制之又覆操斧持頭授將軍其柄曰從此下至淵者將軍制之○王石華校補軍其二字操字今案淮南子兵略篇執作操陳俞本亦然且有增改非也」 \\n 君親推轂「漢書云古之遣將軍者君親推將軍轂歸而奏之○今案陳本此條注唐詳下四字今考見漢書□□其同異亦詳下條」闑以內寡人制之闑以外將軍制之「漢書馮唐對文帝曰臣聞古人遣將軍也跪也推轂曰闑以內寡人制之闑以外將軍制之軍功爵賞皆決於外歸而奏之委任而責成功也○王石華校靈改唐畢改功今案漢書五十馮唐傳臣聞句作臣聞上古王者遣將也餘同陳本照漢書改俞刪」 \\n 以匡王國「毛詩六月篇云王于出征以匡王國鄭箋云匡正也王曰今汝出征獫狁以匡王國之封畿也○今案近本詩六月獫作玁陳本同俞本及本鈔一百十四征伐篇仍作獫本鈔四匡字皆缺筆宋人影鈔時避太祖諱也」 \\n 以衞社稷「禮記云戰于郎公叔禺人與其鄰童汪踦往皆死焉魯人欲勿殤童汪問於仲尼仲尼曰能執干戈以衞社稷雖欲勿殤也不亦可乎○王石華校升改叔陸改鄰今案檀弓下篇陳俞本亦同」 \\n 方叔元老克壯其猷「毛詩采芑篇云方叔元老克壯其猷毛萇曰元大也五官之出於諸侯曰天子之老也○今案陳俞本同」文武吉甫萬邦為憲「毛詩六月篇云文武吉甫萬邦為憲傳云憲法也謹案吉甫時為大將為萬國之所法則也○今案陳俞本傳云下增注一句非也本鈔將下有軍字考此語出六月鄭箋本無軍字據刪」 \\n 猛將如雲謀臣若雨「李陵與蘇武書云昔高皇帝以三十萬眾困於平城當此之猛將如雲謀臣如雨然猶七日不食僅得免之也○王石華校周改困今案文選四十一如句作僅乃得免餘同陳俞本與文選同」 \\n 蜀得其龍吳得其虎「世說云諸葛亮兄瑾弟誕並有令名各在一國以為蜀得其龍吳得其虎誕在魏與夏侯玄齊名瑾在吳吳朝服其和雅○今案世說品藻篇令名作盛名以為上有于時二字和雅作弘量陳俞本改世說作世語以為上增入人字恐非」 \\n 雖在軍陣手不釋書「吳書云魯肅為人方嚴寡於飾玩內外節儉不務俗好治軍整頓雖在軍陣手不釋書○今案陳本及吳志魯肅傳注引吳書飾玩作玩飾書作卷餘同俞本刪」 \\n 雖在軍旅不忘俎豆「東觀漢記云祭遵為將軍取士皆用儒術對酒設樂必雅歌投壺雖在軍旅不忘俎豆也○王石華校事改土藥改樂今案類聚七十四引及姚輯東觀記設作娛餘同聚珍本祭遵傳亦然但俎豆改王室」 \\n 宣王戎服蒞事武侯乘輿指麾「世說云諸葛武侯與司馬宣王在渭濱將戰宣王戎服蒞事使人視武侯正侯乘輿葛巾持白羽扇指麾三軍隨其進止○今案惜陰軒本世新語無此文惟卷中之上方正篇有諸葛亮次渭濱一句無將戰以下陳本俞本均引作世語且亦有增改」 \\n 耿恭少多大略「范漢書云耿恭少多大略有將帥才○今案陳本據近本范書耿恭傳少下增入孤慷慨三字俞本刪」王雄長涉道藝「王武上武略士表云幽州刺史王雄長涉道藝天性仁勇剛毅有略約身儉已務養吏士能得人歡心謂當任為大將也○今案陳俞本務養作撫養將也作將軍又俞本道藝作通變餘同嚴氏輯王武表據本鈔未改本毅上空一格餘同」 \\n 信陵虎視龍驤「傅玄古今畫讚云信陵先□虎視龍釀謀嬴奮駭雷動北壃○今案百三家本傅玄集陵下二字作魏雄壃作彊嬴作贏陳俞本與百三家傅集同又嚴氏輯全晉文與舊鈔同」 \\n 亞夫嚴猛哮吼「桓譚新論云周亞夫嚴猛哮吼之用可為國之大將軍○今案嚴氏輯全後漢文據書鈔引為作謂是也問經堂輯本新論無之用二字無軍字與陳俞同」 \\n 廉頗勇鷙忍恥「嚴尤三將論云平原君曰廉頗之為人也勇鷙而愛士知難而忍○今案世說言語篇注引三將軍論無之也二字陳俞本同嚴氏輯全漢文六十一與本合」 \\n 耿秉勇壯簡易「東觀漢記云耿秉性勇壯而簡易於事軍行常自被甲在前休止不結營部然遠斥侯明要誓有警軍陣立成○王石華校被披今案御覽二百七十九引及聚珍本東觀記及本鈔同范書耿弇附秉傳亦同陳俞本皆有增注非是又俞本作披甲石從之陋矣姚輯本亦誤披結誤給脫成字」 \\n 黃鬚驍騎「魏志云烏丸反任城王彰擊破之太祖持彰鬚曰黃鬚兒竟大奇也○今案魏志十九任城王彰傳彰下有行驍騎將軍句陳俞本均已增注餘同」紫髯將軍「帝春秋云張遼問吳降人曰向有紫髯將軍長上短下便馬善射是誰答曰是孫會稽○今案吳志吳主傳注引獻帝春秋同說郛本無便馬四字是誰作誰也餘同陳俞本均有增改」 \\n 萬人敵「史記項羽學書不成學劍又不成季父梁怒之籍曰書足記姓名劍匹夫之用請學萬人敵梁用異之○王石華校秀改季補籍字今案近本史記項羽本紀匹夫句作劍一人敵異之四字作梁乃教籍以兵法陳俞本照今史記改」 \\n 一劍任「尉繚子云吳起臨戰左右進劍吳子曰夫提鼓揮枹臨漢決疑揮兵指刃此將軍事也一劍之任非將軍事也○王石華校角忍改指刃今案陳俞本夫提鼓五字作將專主旗鼓爾又兩將字下無軍字餘同」 \\n 有智謀「范後漢書云鄧禹曰吳漢勇鷙有智謀諸諸將鮮能及者○今案范書吳傳及陳俞本皆同」善變化「黃帝出軍訣云為將黃色長耳善為策謀將將赤色小身善為變化○今案陳俞本同」運籌淵迴抱麾虎步「庾闡揚都賦云桓桓勇武堂堂碩佐籌則淵迴抱麾則虎步臨機如公瑾遺愛如子布是以朝宗江漢廓落王祚○王石華校武字佐字今案陳俞本同嚴氏輯揚都賦據書鈔引亦同」 \\n 謀而鮮過惠訓不倦「王隱晉書云杜預身不跨馬射不穿札而每任大事輒在將帥之列謀而鮮過惠訓不倦○王石華校羽改預補預字今案世說新語注引王隱晉書任作有列作限無謀而二句餘同陳俞本輒在作輒居」 \\n 扶義而動推理而行「淮南子云將軍扶義而動推理而行掩節有斷割因資而成功○王石華校改扶作扶未知何據今案淮南子兵略訓有作而餘同陳俞本亦同」 \\n 滔滔如春闊闊如夏「又云將軍之心滔滔如春闊闊如夏淋漻如秋慘惻如冬注云滔滔寬伏如春日之倡也○今案陳本及近本淮南子兵略訓闊闊作■〈日廣〉■〈日廣〉淋作湫摻惻作典凝又注云典常凝正常正於冬也■〈日廣〉音壙漻音潦與原亦異俞本慘惻同本鈔餘同陳本其■〈日廣〉改闊是永興避煬帝諱也」 \\n 王翦請宅「史記秦始皇問李信吾欲攻荊用幾人而足信曰不過三十萬始皇又問王翦翦曰非六十萬人不可於是遣信行信大敗始皇自馳至見翦謝曰不用卿計李信果辱秦軍將軍雖病獨忍棄寡人乎翦將六十萬伐荊始皇自送至霸上翦行請美田宅者使五輩或曰將軍乞貸亦已甚矣翦曰今空秦國甲士委我我不多請田宅為子孫業以自牢固令秦王坐而疑我哉○王石華校霸改壩今案近本史記王翦列傳三十作二十自牢作自堅霸作濡陳本俞本略有增注餘同史記又案本鈔堅每作牢永興避高祖諱也灞作霸亦通」 \\n 吳漢分田「東觀漢記云吳漢嘗出征妻子在後買田宅遂以分昆弟外家○今案御覽五百十五引及聚珍本東觀記宅作業分下有與字陳俞本同范書吳漢傳亦作業姚輯本脫」 \\n 鄧芝賞罰明斷「蜀志鄧芝為大將軍二十餘年賞罰明斷善卹卒伍身之衣食於官○王石華校艾改芝明下補斷字今案蜀志十五鄧芝傳養作仰陳本亦作仰」 \\n 段熲仁愛士卒「范漢書云段熲行軍仁愛士卒疾病者親自瞻省○王石華校頻改熲今案范書段熲傳及陳本同」手為裹瘡「又云段熲為將仁愛士卒病者皆手為裹瘡故士卒皆樂為死○洪氏校頻改熲今案陳俞本及范書本傳瘡作創為死下有戰字餘同」起為吮癰「史記云吳起之卒有病癰者吳起為吮■〈口敕〉之卒母哭曰往年吳公吮其父遂戰死今之吮其子妾不知其死所也○洪氏校兵改卒笑改哭接改妾今案陳本及史記孫吳列傳癰作疽無嗽字餘同」 \\n 賞分麾下「漢書云李廣歷七郡太守前後三十餘年得賞賜輒分麾下飲食與士卒並之○王石華校李下廣字上郡改七郡今案陳俞本及漢書李廣傳麾作戲」居不重席「左傳云楚子西曰二三子無患吳矣昔闔閭食不二味居不重席熟食者分猶遍也○今案左傳哀元年閭作廬陳俞本同」與眾共之「東觀漢記云堅鐔北當董訢年間道路隔紹糧餽不屬罈疏食菜羹與士眾共之○今案陳俞及聚珍本東觀漢記卷十堅鐔傳年上有一字餽作饋屬作至鐔疏食以下作食蔬菜與士卒共勞苦姚輯本脫」 \\n 食不二味「春秋左傳云楚子西曰二三子無患吳矣已見上說○今案本鈔西誤尚據左氏哀元年傳校正」與民同之「呂氏春秋云句踐苦會稽之恥欲深得民心以致必死於吳有甘肥不足分不敢食有酒流之江與人同之○今案呂氏春秋季秋紀及陳俞本肥作脆考本鈔一百四十八酒篇引亦作肥知近本作脆非也又注中與民作與人係唐避太祖諱」 \\n 一醪投可「蔣子云秦穆公伐晉及河將軍勞之醪唯一鍾蹇叔乃曰一柸可以投河再釀也穆公乃一醪投河三軍者○王石華校三軍者三字改三軍皆取飲之六字係用陳本木又柸改杯今案嚴輯蔣子萬機論據書鈔引與孫本同又者下注云下缺」 \\n 拔刀刺山飛泉湧出「漢書云貳帥將軍李廣利破大宛圍山絕水廣利乃拔刀刺山飛泉湧出○今案陳俞本同」整冠拜井泉水飛出「范漢書耿恭在疏勒為匈奴所圍城中水絕恭乃整衣冠向井傍再拜曰漢德神明寍有盡乎於是泉水奔出乃揚水示虜虜乃引去○今案陳俞本及范書耿恭傳寍有盡平作豈有窮哉無傍字」 \\n 士皆為死「又云段熲為將軍仁愛士卒病者皆手為裹瘡故士皆樂為死○今案此條詳本篇上」士皆為用「漢書云趙充國傳云西羌反時年七十上老之使御史大夫丙吉問誰可將者充國曰于踰老臣者願陛下以屬老臣上笑曰諾充國至西部都尉府日饗軍士士皆為用○今案漢書趙充國傳？作亡餘同俞本刪此條陳本有增注」 \\n 矯矯虎臣「毛詩云矯矯虎臣在泮獻馘○今案見魯頌泮水篇」赳赳武夫「又云赳赳武夫公侯腹心○今案見周南兔置篇」所向無前「何晏韓白論曰白赸為秦將攻城略地不可稱數所向無前欲闚滄海○王石華校闚改闢誤今案類聚五十九引祇有欲窺句嚴氏輯韓白論闚作窺又海下有白起為勝句餘同陳本無前下作每戰必克無欲句俞本無不可句餘同」 \\n 難與爭鋒「陳思王相論云白起為人小頭而銳瞳子白黑分明故可與寺久難與爭鋒○今案陳俞本及嚴輯全三國文皆同」連百萬軍「漢書云高祖曰連百萬之軍戰必勝攻必取吾不如韓信○今案漢書高本紀及陳本同俞刪」轉戰萬里「王濬表曰臣受命之日心與口誓授身死地轉戰萬里○今案嚴氏輯王濬文據書鈔引授作投餘同又本鈔攻戰篇引授作殺俞本同陳本轉誤專」戰必勝攻必取「漢書高祖曰連百萬之軍戰必勝攻必取○王石華校云案獨克以下疑有誤刪之今案此見漢書卷一高帝紀陳本注見上等字本鈔必取下有云獨克而師行有紀輩望風相攜負以近軍降者日以千計也二十三字當是別為一條而脫去上半者今附識於此」 \\n 屠城三百「東觀漢記耿翕少好學習失業常見郡試騎士建旗鼓由是好將帥之事凡所平郡三十六屠城三百未嘗挫折○今案聚珍本東觀漢記耿弇傳見郡作見都尉三十作四十又案陳本作見郡尉鼓下有隸馳射三字俞本隸作肄餘同聚珍本惟姚輯本原鈔悉同」 \\n 蠻荊來威「毛詩采芑篇云顯允方叔征伐玁狁蠻荊來威鄭箋云方叔先與吉甫伐玁狁今征蠻荊皆使來服於宣王之威美其功也○王石華校菜改采兄改允今案陳俞本同」 \\n 鮮卑收迹「蔡邕黃鉞銘拜度遼將軍始受旄鉞鉦鼓之任鮮卑收迹燧烽不舉視事三年馬不帶決弓不授□是用鏤石以昭公文武之勳焉○今案本鈔功勳篇引□鉞作玄鼎旄作旌餘同嚴輯全後漢文燧烽作烽燧視作眎決作缺授作受餘同陳本刪始受以下俞本決作甲授作援石作銘餘同」 \\n 北堂書鈔卷第一百一十五 \\n  \\n 　"}
{"章节": "●北堂書鈔卷第一百一十六  武功部四", "正文": "　 \\n ●北堂書鈔卷第一百一十六武功部四 \\n 　 \\n  \\n 隋祕書郎虞世南撰南海孔廣陶校註謀策五號令六 \\n ○謀策五 \\n 謀謨為劍戟策略為旌旗「陳思王征蜀論云今將以謀謨為劍戟策略為旌旗師徒不援藉力天師○今案陳本俞本同百三家征蜀論策上有以字師徒二句未收本鈔劍篇亦引上二句謀謨作謨謀策略作仁義」 \\n 上略伐智下略伐勢「孫子兵法云非文無以平治非武無以治亂善用兵者有三略焉上略伐智中略伐義下略伐勢○今案陳本俞本同」武之善經「左傳云見可而進知難而退武之善經也○今案左傳宣十二年退字下有軍之善政也兼弱攻昧二句陳俞本已照增入獨軍字作武」軍之善謀「左傳云秦公送公子雍趙盾曰我若受秦秦則賓也不受寇也既不受而又緩師秦將生心先人有奪人之心軍之善謀也逐寇如追逃軍之善政也○王石華校遁改盾今案左傳文七年受下有矣字又作復陳俞本并同」 \\n 始如處女後如脫兔「孫子兵法云始如處女敵人開戶後如脫兔敵不及拒注曰處女示弱脫兔疾也○王石華校柱改敵桓改拒今案平津館本孫子九地第一疾上有往字陳俞本亦然」不動猶山難知如陰「孫子兵法云夫變者其疾如風其徐如林侵掠如火不動如山難知如陰也○今案平津館本孫子軍爭篇及陳俞本并同本鈔侵下脫掠字今並據本鈔論兵篇引補」 \\n 動如雷雩住如岳立「桓譚新論云動如雷震住如岳立攻如奔電取如疾風前輕後重內實外虛也○王石華校政改攻今案問經堂本新論及嚴輯全後漢文十三據書鈔引同」 \\n 徙之如振鞭去之如絕絃「兵法云見利徙之如振鞭見不利去之如絕絃○今案陳俞本并同」猛獸之攫匿其爪「淮南子曰猛獸之攫匿其爪虎豹不外其牙而噬犬不見其齒故用兵前冥而後明○今案淮南子兵略訓及陳本俞本牙作爪而噬句脫犬字其字王氏讀書雜志曾引此舊鈔以正近本淮南之失」 \\n 飛鳥之鷙俛其首「淮南子云飛鳥之鷙也俛其首故用兵之道示之以弱而乘之以強木○洪氏校補示之以三字今案陳俞本并同而明刻淮南子兵略訓驁誤擊」剋敵出奇「周禮司勳云戰功曰多鄭玄云剋敵出奇若韓信陳平是也○今案周禮疏卷三十同陳俞本勳下有職字玄下有注字功誤攻」善出奇者無窮如天地「孫子兵法云具如上說也○今案平津館本孫小兵勢篇及陳本同俞本標目及注均有竄改且不及陳本矣」潛設神策若響之應聲「桓彥範集云善行兵者因敵為資故兵法從敵之意如示其形其利路潛設神策使若響之應聲○今案陳本同本鈔論兵篇引亦同」近而示之遠遠而示之近「孫子兵法云兵者詭道也故能而示之不能用而示之不用近而示之遠遠而示之近攻其無備出其不意此勢不得傳也○今案本鈔論兵篇引及平津本孫子始計篇此勢句作此兵家之勝不可先傳也餘同」 \\n 出奇無窮「孫子兵法云善出奇者無窮如天地不竭如江海奇正相生循環無端○今案平津館本孫子兵勢篇同陳俞本均脫此條」守其所不攻「孫子兵法云守而必固者守其所不攻也故善守者敵不知其所攻○王石華校刪善守句增入善攻一層非是今案此見平津館本孫子虛實篇」潛謀龍變應機虎發「傅玄述畫讚云楊阜云君搆潛以龍變應事機而虎發山西二郡獲安者君之動也○今案已詳本鈔將帥篇」秦穆以女樂開地「韓子云秦穆公以女樂二人遺戎王戎王大悅日以聽樂終歲不遷穆公舉兵伐之開地千里○今案韓子十過篇二人作二八是也陳俞本仍作二人」智伯以大鍾取國「呂氏春秋云智伯將伐厹繇之國山嶮無道乃遺以大鐘方車二軌厹繇開道而迎之因其道取其國也○王石華校以本鈔繇誤絲因改作由今案呂氏春秋慎大覽篇厹誤夙同韓非子說林下篇載此事厹繇作仇由」 \\n 越王避怒蛙「尹文子越王將報吳王欲人之勇路逢怒蛙迴車避之後戰民皆不避湯火遂滅吳○今案棠蔭館本尹文子大道上篇迴車四字作而軾之後戰作比及數年民下有臨敵二字古吳陳仁錫本同又陳本俞本作民無長幼臨敵餘同棠蔭館本」 \\n 秦王刻石牛「揚雄蜀王本紀云秦刻五石牛置金其後蜀人見以為牛便金蜀人即發卒于人令五丁拖牛成道致三牛于成都道乃通也○今案類聚九十四引揚雄蜀王本紀三牛作三枚嚴輯蜀惠王本紀亦作三枚」 \\n 范蠡蒸粟得地「史記云越與吳戰於會稽不勝范蠡為吳所虜後吳放歸越獻粟十萬斛范蠡盡蒸之以與吳言粟好具付民種種不生吳五年困饑越乃伐吳得其地也○洪氏校補獻字道改地今案蒸粟得地事亦見王謨輯本吳越春秋卷五」 \\n 陳平畫女開圍「漢書云高祖北征至平城為單于所圍七日士卒飢困陳平陰畫好女以遺閼氏閼氏見女像妬之夜開西北角高祖散走得免○今案陳俞本見女五字作見而妬之餘同考漢書高帝紀則畫女以下係見應劭注亦有異文」 \\n 書木以剋龐涓「史記云龐涓追孫臏量至暮當至馬陵道狹而旁多險阻可伏兵乃斫大樹而白書之曰龐涓死此樹下於是令齊軍善射者萬弩夾道而伏期日暮見火舉而俱發龐涓夜至樹下見白書乃鑽火燭之讀書未畢齊軍萬弩俱發魏軍大亂相失龐涓自知智窮兵敗遂自刎曰遂成豎子之名齊因乘勝破其軍虜魏公子申以歸○王石華校燒改燭堅改豎今案近本史記孫吳列傳量作度公子作太子嶮阻作阻隘本鈔一百二十五弩篇引亦作量」 \\n 題樹以禽張郃「漢末傳云蜀丞相亮出軍圍祁山始以木牛運糧魏將司馬宣王命張郃救祁山夏六月亮糧盡軍還至干青封木門郃追之亮駐軍削大樹皮題曰張郃死此樹下郃軍士到毫預令伏兵夾道以數千弩司郃果見則弓弩俱發射郃而死○今案御二百九十一引漢表傳祁山作祁連山餘同章逢之隋志考證謂漢表傳即漢末傳也又陳俞本軍還作引去到上無士字俱作亂又脫以數千弩九字青封句俞作至木門道陳本脫」 \\n 范匄塞井「左傳云晉楚將戰楚晨壓晉軍而陣軍吏患之范匄趨進曰塞井夷竈陣於軍中而疏行首晉楚唯天所授何患焉○今案見左氏成十六傳同陳俞本晉楚將戰句均作晉楚遇於鄢陵」 \\n 孫臏減竈「史記云孫臏為齊將兵入魏退焉為十萬竈明日為五萬竈後為三龐涓曰吾故知齊卒怯也入吾境三日土卒亡者大半乃倍道追之敗兵於馬陵○今案陳俞本及史記孫吳列傳無退焉二字境作地大半作過半」 \\n 廉範縛炬「續漢書範為雲中太守匈奴大入塞範自率士卒拒之虜眾盛不敵乃令軍士卒各交縛兩炬三頭爇火虜遙見火多謂漢兵救至待旦將退範令軍中蔣會晨往赴之斬首數百級虜自此不敢復入雲中○王石華校軍改炬補爇字救字赴字今案御覽四百四十九引範作范士下無卒字蓻作燃救作大百作于入作向無虜遙句餘同陳俞本不敵上有而范兵三字爇火下有營中星列四字範亦作范餘同本鈔姚輯汪輯本續漢皆同不過節錄有詳略耳」 \\n 楊旋鼓灰「續漢書云靈帝時本楊旋為零陵太守猾賊相聚乃制馬車數十乘以囊盛石灰於車中繫布索於馬尾又為兵車專殼弓弩克日會戰乃令馬車居前順風鼓灰不得視因以火燒布布然馬驚奔突賊陣因使後軍弓弩亂發作鼓鳴震羣寇破散郡境以清○王石華校事舉改車專拏堯改弩克今案姚輯續漢書旋作璇制作製殼弓作殼良克日作剋期作字作鉦無郡境句陳本猾賊上有是時蒼梧桂陽六字囊上有排字郡境句上增注三句俞本無梟其二句餘同陳本汪輯本與諸本皆同亦節錄各有詳略耳」 \\n 火燧擊象「左傳云吳伐楚昭王使鍼尹固執燧象奔吳師杜預注曰火燧擊象尾使赴吳師為之卻也○今案見左傳定四年為之卻句今杜注作驚卻之陳俞本亦然」繫火「晉中興書云殷浩北伐江逌曰兵非不精而眾少於羌且壍柵甚固難與較力乃取數百雞以長繩連之腳皆繫火一時駈放飛過壍並集羌營羌營皆燃因驚亂也○王石校補眾字連字嚴氏校驚因改因驚今案御覽三百二十一引晉中興書同陳俞本改注今晉書非也」 \\n 束刃牛角「史記云田單畫牛為龍文東兵刃於其角夜衝敗燕軍也○今案見史記田單列傳陳俞本增注太多」縛戟馬頭「王隱晉書云馬隆子咸為成都王前鋒王萌率□討咸於市馬咸運牢不可動胡乃使十騎與戰□戟馬頭放令向咸又使數十騎各郟於放馬馬驚奔咸咸軍即壞○今案陳本俞本各郟五字作各持兵隨於後即壞句作咸遂敗餘同」 \\n 起沙為城「曹瞞傳云曹操與馬超隔渭水為超騎衝突婁子伯說曰可起沙為城以水濯之○今案魏志武帝紀注引曹瞞傅同又范書獻帝紀注引無隔渭二句陳俞本多增改」 \\n 縫革為舩「東觀漢記云鄧訓為漢護羌校尉發六千人令長史任尚縫革為舡置之箄上以渡河掩擊諸羌○今案聚珍本姚輯本東觀記掩擊下作多所斬獲餘與原鈔悉同又御覽七百六十九引護上脫字尉下脫發六千九字餘同俞本發下有湟中二字收句脫掩諸二字陳本改注范書非是」 \\n 蒙馬虎皮「左傳云晉師陳於莘北胥臣蒙馬以虎皮先犯陳蔡陳蔡奔楚右師潰○王石華校胥改胥今案近本左傳僖二十八年及陳俞本亦作胥胥胥古今字」畫牛龍文「史記云田單畫牛為龍文束兵刃於其角夜衝敗燕軍也○今案見史記田單列傳陳俞注見上」下馬解鞌「漢書云李廣嘗從百餘騎出獵匈奴忽至甚恐廣乃合士卒下馬解鞌疑有伏兵乃散去○今案漢書五十四李廣傳無甚恐二字散作引陳本有增注」偃旗「趙雲別傳云雲將數十人輕行出值曹公揚兵大出雲為前鋒所擊方戰其大眾至遂前突其陣且鬬且卻曹公軍散已復合雲陷敵還趣圍將張翼被瘡雲復馳還曹公追圍之張翼欲閇門距守雲入營更大開門偃旗息鼓公疑雲有伏兵引去○今案蜀志六趙雲傳注引別傳十人作十騎翼被瘡作著被創閇距作閉拒餘同陳本妄增一段俞本脫曹公軍敗至雲入營數句餘同」 \\n 案同寢兵「九州春秋云曹公征吳孫權參軍傅幹諫曰且案甲寢兵則無思不服○今案魏志一武紀注引九州春秋秋下無傳字据刪餘同陳俞本均有增注」臥旗息鼓「蜀志諸葛亮屯陽平兵少力弱將士失色亮意氣自若敕色中皆臥旗息鼓不得妄出晉帝疑有伏兵於是引軍北趨○王石華校強改弱補意字補伏兵字今案此見蜀志諸葛亮傳注引郭沖三事趨作趣餘同」 \\n 孫權迴舩受箭「魏略云孫權乘大舡來觀軍曹公使弓弩亂發箭著其舡舡偏重將覆權命迴舡復以一面受箭箭均舡平乃還○今案初學記引魏略命作因一作輕乃還作而去本鈔一百三十七舟篇引脫命字陳俞本同本鈔」 \\n 道濟白服乘輿「宋拾遺云初檀道濟伐匈奴大眾未集而為虜所圍數重是時道濟兵力甚寡軍中大懼道濟令士卒悉解甲勿動既而道濟白服乘輿徐出向圍以長策為所撣虜相與謀曰檀公令死居地即白服在軍猶不懼此伏兵誘我遂不敢戰○王石華校將改時尤改猶今案陳俞本撣作憚令死居地作今居死地餘同」 \\n 欒書使輿曳柴「左傳云晉與楚戰晉欒書偽遁使與曳柴而從之○今案左傳僖二十八年及陳本俞本皆作欒枝」赤眉重車載土「謝後書赤眉陽敗棄輜重走車皆載土以豆覆其上○今案陳本俞本陽作佯范書馮異傳作陽姚輯本脫汪輯謝書鄧禹傳亦作佯餘與原鈔悉同」弦高以餼牛退敵墨翟以縈帶全城「張衡應閒曰弦高以餼牛退敵墨翟以縈帶全城○洪氏校標目餘改餼金改全今案百三家本張衡集作牛餼陳本增注左傳史記俞本改標左傳皆非」曹劌視其轍亂「左傳云曹劌曰大國難測也懼有伏焉吾視其轍亂望其旗靡故逐之○洪氏校輒改轍今案見左傳莊十年本鈔劌誤劇亦據一百十八攻戰篇引訂」邢伯告有馬聲「左傳云齊師夜遁邢伯告中行伯曰有班馬之聲齊師其遁杜預注曰夜遁不相見故鳴班馬別之也○今案左傳襄十八年注無馬之二字陳俞本作班列」南風不競楚必無功「左傳云楚師伐鄭甚雨及之楚師多凍役徒幾晉人聞有楚師師曠曰不害吾驟歌北風又歌南風南風不競多死聲楚必無功○王石校驪改驟竟改競今案見左氏襄十八年傳陳本多凍訛作之凍」 \\n 城上有烏齊師其道「左傳云叔向告晉侯曰城上有烏齊師其遁○今案見左傳襄十八年」 \\n ○號令六 \\n 倚轅而令「韓子云吳起為魏西河之守秦有小亭臨境吳起欲攻之乃倚一車轅於北門之外而令曰有能徙之南門之外者賜之上田宅有徙者賜之如令明旦欲攻亭若有先登之仕之國大夫賜之上田宅民爭上攻亭一朝而拔之○王石華校以本鈔民爭誤民事因刪之非也今案此見韓子內儲說上篇本鈔攻戰篇引亦作民爭可以互證」 \\n 挈壺以令「周禮挈壺氏職云挈壺以令軍井鄭眾注曰挈壺以令軍井為軍穿井井成挈壺懸其上令軍中士眾皆望見知此下有井壺所以盛飲故以壺表井也○今案見周禮夏官陳俞本兼注下二條」 \\n 挈轡合舍「周禮挈壺氏職云挈轡以令舍注云挈轡以令舍亦懸轡於所當舍之處使軍中望見知當舍止於此轡所以駕舍故以轡表舍也○王石華校補挈壺氏職四字今案陳俞本注見上」 \\n 挈畚合糧「周禮又云挈畚以令糧鄭眾注云挈畚以令糧亦懸畚於所當稟假之處令軍望見知當稟假於此下也畚所以盛糧之器故以畚表稟○今案見上陳本此條下妄增六事之人子誓告汝一條俞本同陳俞本亦注」 \\n 友邦冢君咸聽誓言「尚書太誓嗟我友邦冢君咸聽誓言孔氏傳曰同志為友言志同滅紂○今案泰誓上篇咸聽句無言字咸作明孔傳以下見孔正義引牧誓傳」 \\n 西土有眾咸聽朕言「尚書泰誓曰惟戊午王次于河朔羣后以師畢會王乃徇師而誓曰嗚呼西土有眾咸聽朕言○王石華校氏改次問改徇今案尚書泰誓及陳俞本同」 \\n 格爾眾庶悉聽朕言「尚書湯誓云王曰格爾眾庶悉聽朕言孔安國傳曰契始封商湯遂以為天下號也湯稱王則比桀於一夫也○今案尚書湯誓同陳俞本傳誤注」 \\n 濟濟有眾咸聽朕命「尚書大禹謨禹乃會羣后誓于師曰濟濟有眾咸聽朕命孔安國傳曰會諸侯共伐有苗也○洪氏校補謨禹二字今案尚書大禹謨同陳俞本有苗下增注二句」 \\n 奉將天罰「尚書胤征云今予以爾有眾奉將天罰孔安國傳云將行也奉王命行王誅謂煞湎淫之身立其賢子弟○今案尚書允征及陳俞本煞皆作殺」恭行天罰「尚書甘誓云今予惟恭行天之罰孔安國曰恭奉也言欲奉行天罰○今案標目作龔尚書甘誓作恭本鈔小注亦作恭据訂言欲奉句今孔傳作言欲截絕之陳俞本并同今孔傳」 \\n 致天之罰「尚書湯誓云爾尚輔子一人致天之罰予其大賚汝孔安國傳云賚與也汝庶幾輔成我我大與汝爵賞○今案陳俞本及阮本尚書孔傳同」底天之罰「尚書泰誓曰以爾有眾底天之罰孔傳曰用汝眾致天罰于紂也○王石華校應改底今案陳俞本同」我正惟揚「書泰誓云○今案見泰誓中篇陳俞本脫此條」 \\n 北堂書鈔卷第一百一十六 \\n  \\n 　"}
{"章节": "●北堂書鈔卷第一百一十七  武功部五", "正文": "　 \\n ●北堂書鈔卷第一百一十七武功部五 \\n 　 \\n  \\n 隋祕書郎虞世南撰南海孔廣陶校註陣七　騎八軍容九兵勢十 \\n ○陣七 \\n 善師者不陣「穀梁傳云善師者不陣徐邈注春威以屈姦謀禦眾人之善也○今案見莊八年玉函山房輯徐注脫此因陳俞本所引不同也」善陣者不戰「又云善陣者不戰徐邈注曰爾整而敵自追陣兵之善也○今案同上」陳有七來來有三哀「周書云陳有七來來有三哀一曰要不嬴二曰喪民人三曰擯厥親凡此七者陳之來也○王石華校褒改喪社決改擯厥今案見太武篇近本周書及陳俞本改陳作陣皆脫曰字陳之來也陳字更誤作搏又近本脫民字陳俞嬴誤羸王氏讀書雜志論之甚詳」 \\n 陳有七來來有四赦「周書云陳有七來來有四赦一曰勝人必嬴二曰取威信復三曰人樂生身四曰赦民所惡凡此七者陳之來也○王石華校末句陳字依禹謨本改陣非是今案亦見大武篇近本及陳俞本之誤詳上條」 \\n 五陣「周書云凡有五陣春為牝陣弓為前行夏為方陣戟為前行六月為圓陣矛為前行秋為牡陣劍為前行冬為伏陣楯為前行○王石華校楯改盾今案王謨本朱右曾校釋本周書皆脫此條惟御覽卷三百一引凡上有兵字六月作季夏隋蕭吉五行大義卷四引春為牡陳秋為牝除陳俞本作牝牡同本鈔作季夏同御覽陳本又戟誤戰矛誤牙」 \\n 八陣「晉記云諸葛亮於漢中積石作八陣圖今儼然常有鼓甲之響天陰彌盛桓宣武伐蜀望之以為常山蛇勢也○今案俞本移石下多引二十四字盛作響刪桓宣以下陳本則改引荊州記非是只積石二字及桓宣武二句畧同」 \\n 四獸陣「禮記云行前朱雀而後玄武左青龍而右白虎鄭玄注以四獸為軍陣象天文也○王石華校刪行字今案見曲禮上近本及陳俞本皆脫行字非是考宋劉叔剛本及宋十行本明監本前上皆有行字惟諸本雀皆作鳥本鈔帝王部十三十六及王氏經義述聞厯引後漢張衡傳注御覽兵部三十七竝作雀故仍之」 \\n 三面陣「軍令云聞五鼓音舉黃帛兩半幅合旗為三面陣○今案陳俞本脫聞五句幅誤副餘同御覽三百四十一引軍令聞五作五聞餘同本鈔一百二十旗篇引正作聞五」 \\n 一左一右一迎一背「六韜云用兵為天陣星辰日月斗枸一左一右一迎一背此為天陣也○今案見平津本六韜軍用三十一杓作柄迎作向陳俞本亦然此孫氏輯六韜在未得舊鈔時故据陳本也」 \\n 車馬文武「六韜云用兵為人陣者用車馬文武此為人陣也○今案同上軍用卅一陳俞本馬文武上皆有用字」丘陵水泉「六韜云用兵為地陣者用丘陵水泉左右前後之利地陣也○今案同上陳俞本作前後左右」春牝秋牡「周書云凡五陣春為牝陣弓為前行秋為牡陣劍為前行○洪氏校以標目牝牡二字兵誤化訂正今案詳上五陳條下」夏方冬伏「周書云凡五陣夏為方陣戟為前行冬為伏陣楯為前行○洪氏校以冬字秋訂正今案詳上五陳條下」角人前兵似青龍商人前兵象白虎「黃石公記云使角人為前兵者象青龍陣使商人為前兵者象白虎陣○王石華校因本鈔使商誤似商乃改作以商皆非也今案黃石記二條陳仁錫本脫考御覽三百零一引此四句先商次羽次徵次角又龍下有亦曰旬始陣五字陳本序次與本鈔同俞本多改易」 \\n 徵人前兵為朱雀羽人前兵象玄武「黃石公記云使徵人為前兵者象朱雀陣使羽人前兵者象玄武陣○今案見上」直者木兌為火「黃帝問玄女兵法云敵人為圓陣己以直陣攻之直陣者木陣也敵人為方陣己以兌陣攻之兌陣者火陣也○王石華校兌改兌從陳本也今案俞本同考荀子議兵篇仁人之兵兌古本銳字多作兌不可改也」 \\n 圓者土方者金「黃帝問玄女兵法云敵人為曲陣己以圓陣攻之圓陣者土陣也敵人為直陣己以方陣攻之方陣者金陣也敵人以兌陣已以曲陣攻之曲陣者水陣也○王石華校兌改銳又土陣地下刪敵親入陣必以其勝陣之十一字直陣下刪直者木陣也五字今案石華從陳俞本也考敵親等句皆兵法文誤竄入此耳」 \\n 握機運衡「洛書兵鈐云握機運衡常山諸陣○今案御覽卷三百零一引兵鈐無洛書二字無常山二字陳本則有洛書二字運作連」龍膝虎翼「洛書兵鈐云有龍膝陣握機陣中黃陣虎翼陣鳥翔陣○今案御覽卷三百零一引兵鈐膝作騰無中黃二字然有洞當陣或即中黃之譌陳本膝又作蛇餘見上」連衡「諸葛亮軍令二連衡之陣似狹而厚為利陣令騎不得與護側騎與相遠○今案嚴輯軍令及陳本脫考御覽卷三百零一引軍令無為利以下惟俞本與本鈔同亦無護側句」支離「左傳曰衞諸師比公孫彌牟作衞侯出適城鉏為支離之卒因以侵衞○今案見哀二十年俞本離下有陣字」魚麗「左傳云厚繫高渠彌以中軍奉公為魚麗之陣○今案見昭十一年」鵝鸛「蔣子萬機論云魚麗鵝鸛之陣金金鼓鼓節數進退之事什百所職也○今案嚴輯萬機論云引未改本本鈔同陳俞本引作魚麗鵝鸛之陣進退有節十字餘脫玉函山房輯本祇据陳本上心未見舊鈔之難也由此推之則陳俞所据之本亦可想見矣」 \\n 合騎之校「漢書云陳惕伐西域置揚威白虎合騎之校注曰西戎陣法之名也○洪氏校戎改域今案漢書卷七十陳湯傳同陳俞本增引數句而刪張晏注究非本鈔之舊」 \\n 山岳之盤「任子云善陣者徒眾整一如列宿之陳部伍周迴如山岳之盤是陣之也○今案本鈔脫陳字嚴輯任嘏道論据書鈔引有陳字今照補玉函山房輯任子亦据陳本百十七引與俞本均同」 \\n 韓信背水「漢書韓信攻趙背水而陣遂破趙軍吏恠而問信曰置之於死地而後存眾乃服○今案見漢書卷三十四節引韓信傳陳俞本陣下并多引破趙會食句」項羽因山「漢書云項羽與麾下走自是度不得脫於是列其騎因四隤山而為圜陣○今案漢書卷三十一項羽傳麾作戲餘同師古曰漢書通以戲為旌麾指麾之麾字陳俞本引自度以下同」 \\n 起自黃鳥至於赤斧「尉繚子武王之伐紂也紂之陣起自黃鳥至於赤斧○王石校末刪其有百也四字今案陳本改引鬻子」前持戟盾後持弓弩「漢書云李陵至浚稽山與單于相值騎二萬圍陵軍軍居兩山間以大車為營陵引土出營外為陣前行持戟盾後行持弓弩○王石華校補軍居二字又本鈔于相陵營弓弩皆倒置石華已校正今案見漢書卷四十五陵傳及陳俞本騎二作騎可三餘同」 \\n 三布陣「陳琳武軍賦云整行案律決敵中原八部方置山布星陳○今案百三家集嚴輯陳琳文及俞本皆同陳本軍誤庫」箕張翼舒「張衡東京賦云火烈具舉武士星敷鵝鸛魚麗箕張翼舒○今案文選東京賦內」不便者以車蒙陣而待之「諸葛亮教云若賊騎左右來至徒從行以戰者陟嶺不便宜以車蒙陣而待之○今案百三家諸葛集嚴輯本全後漢文据書鈔引均同陳本標目脫蒙字小注脫從字餘同」 \\n 地狹者以鋸齒而待之「諸葛亮教云若賊騎左右來至徒從行以戰者陟嶺不便地狹者宜以鋸齒而待之○今案同上」重者如山如林「尉繚子云凡兵之所及者羊腸亦勝鋸齒亦勝綠山亦勝入谷亦勝方亦勝圓亦勝兵重者如山如林○王石華校補羊字車改鋸今案見陳仁錫本尉繚子兵談篇及陳俞本皆無者字餘同」 \\n 輕者如漏如隤「尉繚子云凡兵輕者如燔如炮如漏如潰○今案亦見兵談篇陳仁錫本脫如漏句陳俞本不誤」緣山入谷「尉繚子云凡兵者羊腸亦勝鋸齒亦勝緣山亦勝入谷亦勝方亦勝圓亦勝兵重者如山如林輕者如漏如潰○洪氏校腹改腸今案見兵談篇詳上」羊羣犬聚「抱朴子云羊羣犬聚轉攻畧地而所向無勍敵所摧無堅壘皆望景如狼駭承嚮而鹿走柯折葉落本恨亦仆嬰城者雲徹帶邑者席卷猛乎黃帝五行之陣嚴乎孫吳卒然之眾也○今案長白繼氏輯抱朴佚文勍作堅嚮作響卒作率餘同本鈔十三武功篇祗引嬰城二句亦同陳俞本轉攻作攻城承嚮作聞風餘亦同堅改勍永興避隋諱耳」 \\n 如垣堵厭人如雲霓覆人「尉繚子云凡兵重者如山如林輕者如漏如潰如垣堵厭人如雲霓覆人○今案亦見兵談篇陳俞本兩人字作之陳仁錫本脫如漏四字脫堵霓二字」 \\n 陣不違晦以犯天忌「左傳云晉楚將戰郄至曰楚有六間不可失也陣不違晦以犯天忌我必剋之杜注曰晦月終陰之盡也兵家以為忌○洪氏校徒改楚今案左氏成十六年及陳本剋作克」 \\n 合而加囂我必克之「左傳云晉楚遇於鄢陵郄至曰楚有六間不可失也鄭陳而不整蠻軍而不陳在陣而囂合而加囂以犯天忌我必克之○王石華校刪以犯四字非也今案左傳成十六年有此語」 \\n ○騎八 \\n 國家膽核「張璠漢記蔡邕豳州剌史議云伏見幽州突騎冀州強弩為天下精兵國家膽核○今案本鈔弩篇引膽作贍百三家蔡集膽核作瞻仗類聚六十及嚴輯後漢文俱作膽陳俞本作蔡邕上靈帝書汪本亦然但仍作贍餘同」 \\n 騎者軍之鋒銳「桓範簡騎論云夫騎者軍之鋒銳也○今案簡騎論即桓範世要論之篇名陳俞本及玉函山房輯本同」幽州突騎「張璠漢記蔡邕上書靈帝曰幽州突天下精兵也○王石華校璫改璠今案見上」豫州蕩騎「王隱晉書云御史中丞傅咸北軍中侯鄭翊等以為三駕鹵簿圖有幽州突騎蜀青叟吳金顏蕩嘉宜依此置豫州蕩騎五千人也○今案蜀青以下八字必有舛誤陳俞本刪至豫州二字止即揭蕩騎句餘同」 \\n 西方畫白東方畫青「漢書曰冒頓縱精兵三十餘萬騎圍高帝於白登七日漢兵中外不得相救餉匈奴騎其西方畫白東方畫青北方畫驪南方畫騂○王石華校塤改賴騎字今案漢書九十四上匈奴傳畫作盡史記亦然陳俞本皆作畫惟青字陳作駹俞作■〈馬龍〉餘同」 \\n 梟騎「漢書云高祖時北貊燕人來致梟騎注曰驍勇也若六博之梟也○王石華校照陳本改致作貢今案漢書卷一上高祖紀云四年八月北貉燕人來致梟騎助漢張晏注亦同考廣韻貊本作貉又五經文字云貉經典相承作貊」 \\n 緹騎「東觀漢記云馮魴永平十五年上行幸諸國勑魴車駕發後將緹騎宿玄武○王石華校照陳本抹去馮魴二字而勑下添馮字非是今案御覽卷六百九十九引馮魴永平下脫十五年三字陳俞上行句作顯宗東巡郡國餘同」 \\n 虎騎「魏志云太祖哀曹真少孤收養與諸子同太祖壯其鷙勇使將虎豹騎○王石華校植改真占改收今案魏志卷九及陳俞本同」上下如飛材力絕人「漢書淮南王問伍被曰大將軍何如人也被曰臣所善黃義從大將軍為臣言曰大將軍遇士大夫以士卒有恩眾皆樂為用善騎上下山如飛材力絕人未易當也○今案北監本漢書卷四十五伍被傳及陳俞本皆脫為臣曰三字脫善字餘同又漢書材力作神力又按騎士下六字為句句注欠妥善騎為句則如飛二字有根苟非得讀未改本書鈔烏知開皇以前漢書之異於俗本也」 \\n 馬如激電人象飛仙「傅玄正都賦云列騎齊驤輕袿口翩熊頭豹尾詭譎口口逐皆九珠異百端馬如激電人象飛仙○今案陳俞本祇祗收標目二句百三家集及嚴輯傅玄文均脫傅節子輯鶉觚集啄上補弩字遠作進珠作殊無三方圈餘同」 \\n 電往風過「桓範簡騎論云夫騎者軍之鋒銳也往必如電發去必如風過○今案亦見本篇上玉函山房輯世要論讀書鈔卷百十七引無兩必字是据陳本言之」鶚下鷹擊「桓範簡騎論云夫騎者軍之鋒銳也進則衝鋒陷圣退則鶚下鷹擊○今案玉函山房輯本照陳本鋒改敵俞本亦然」越溝壍馳山陵出險阻絕大澤「六韜曰選騎士之法取年三十八已下長七尺五寸以上輕健捷疾力過倫等能前後左右周旋進退越溝壍馳山陵山險阻絕大澤攻強敵亂大眾者名曰武騎之士也○王石華校以舊鈔攻誤敢乃改馳字今案平津本六韜武騎士五十七及陳俞本皆作馳又三十八作四十輕作壯力過作超馳作登出作冒考敢字是攻之譌古本不可擅改也惜孫輯六韜時未得舊鈔祗据陳本耳」 \\n 二十八騎「黃石公三略云欲知敵形色可勝之符先戰以二十八騎陣惑之凡二十八騎象二十八宿也○王石華校刑改形感改惑今案陳俞本無凡字餘同陳仁錫本三畧脫御覽卷三百引脫戰字陣字凡二十八騎五字餘亦同」 \\n 二十四騎「東觀漢記云鄧禹攻赤眉輒不利吏士散亡盡禹強獨與二十四騎詣洛陽○今案陳俞本與御覽卷三百引無強字亡作已陳俞又輒改賊餘同聚珍本無不利以上餘與御覽同姚輯本輒亦作賊亡亦誤已亦無強字詣上有還字餘與原鈔同」 \\n 健騎數千「英雄記云公孫瓚有健騎數千多乘白馬者號為白馬義從○今案陳俞本有字作常與二字多作皆馬下有以為左右翼句餘同考說郛本英雄記鈔者號以下作告以號焉誤矣」 \\n 女騎千人「鄴中記云石虎皇后出女騎千人腳皆著五采鞾也○今案續百川本鄴中記及陳俞本皆脫腳字鞾改靴又宏平寰宇記引出下有從字末句作腳著五文織成與本鈔微異原鈔腳誤御無可屬故諸本刪之茲据寰宇記訂正」 \\n 充國善騎「漢書云趙充國始為騎士以六郡良家子善騎射補羽林○今案漢書卷六十九充國傳及陳俞本同」韓嫣善騎「史記云韓嫣與上學書相愛及上為太子愈益親嫣嫣善騎射上即位欲事伐匈奴而嫣先皆胡兵以故益尊貴淮南子云善游者溺善者墮各以所好反自為禍耳○王石華校据陳本改定數字今案史記一條見佞幸傳陳俞本射下有善佞二字又俞本無淮南以下」 \\n ○軍容九 \\n 選徒萬騎「司馬相如子虛賦云王駕車千乘選徒萬騎畋於海濱列卒滿澤罘網彌山○王石華校蒲改滿興改罘今案文選百三家集及陳俞本引同考本鈔講正篇引亦同」 \\n 簡車馬「左傅云秋大閼簡車馬□○今案見桓六年傳」彌方城掩平原「陳琳正軍賦云百將羅峙千部列陣彌方城掩平原耿目耶眇不同乎一邊也○今案陳俞本刪耿目十字將此下第三條注干戈二句移補百三家本陳琳集將作校亦刪此十字」 \\n 胡馬駢足戎車齊軌「陳琳武軍賦云南轅反斾爰振其旅胡馬駢足戎車齊軌○洪氏校乎改駢今案百三家集及陳俞本同」旗幟蔽野「東觀漢記光武紀云王邑王尋兵已五六萬到旗幟蔽野○王石華校旗幟上刪胡馬八字蓋沿上條竄此耳今案本鈔兵丘脫六萬到三字照御覽卷九十引訂正又陳俞本改引范書」 \\n 干戈若林「陳琳武軍賦云南轅反旆爰振其旅胡馬駢足戎車齊軌百隊方置天行地止干戈森其若林牙旗翻以容裔○今案陳俞本脫南轅六句容裔作如繪百三家本集亦作如繪又本鈔陣篇兵勢篇引及百三家本百隊作八部天行句作山布星陳餘同」 \\n 百兩彌塗「應瑒馳射賦云百兩彌塗方軌連衡朱騎風馳雕落層城○王石華校循死應行改雕落層城是也今案陳俞本亦同」雷輜蔽路「班固封燕然山銘曰長轂四分雷輜蔽路萬有三千餘乘○今案文選同」玄甲曜日朱旗絳天「班又云玄甲曜日朱旂絳天遂陵高闕下鷄鹿○今案文選曜作耀陵作凌陳俞本小注脫遂陵二句」羽旄楊蕤雄戟曜芒「左思吳都賦云羽旄揚蕤雄戟曜芒具冑象弭織文鳥章○王石華校標目芒字是小注旁勒冑字何也今案文選曜作耀陳本旄誤毛」悠悠斾旌「毛詩云旂旐央央謹案央央鮮明也○今案小雅出車采芑二篇皆有此文央央鮮明四字則見出車毛傳陳本增入鄭箋非原鈔之舊」矯矯虎旅「陳琳武軍賦云悵儼其特起旌鉞裴以?虎旅執戟撫弓○今案百三家集及嚴輯陳琳文未收陳俞本賦下有序字」商？衣商？衣驍騎「陳賦云魚麗納舒鵞鶴翼分商？衣商？衣驍騎衞角守偏○今案百三家集及嚴輯陳琳文陳俞本皆脫疑即武軍賦耳商？衣與裔同」泛舟萬艘屯騎千營「魏高鄉公四言詩云■〈？？赤〉■〈？？赤〉東伐悠悠遠征泛舟萬艘屯騎千營○洪氏校選改遠衞改騎今案陳俞本同■〈？？赤〉同赫俞改赫」長戟百萬胡騎千羣「應瑒檄文云長戟百堣萬胡騎千羣○今案百三家應瑒集騎作馬陳俞本仍作騎」元戎十乘「毛詩云元戎十乘以先啟行毛萇曰元大也夏后氏曰鉤車先正也殷曰寅車先矢也周曰元戎先良也○今案見小雅六月陳俞本同」革車千乘「左傳云大蒐于紅革車千乘○今案見昭八年」出車彭彭「○今案見小雅出車篇舊鈔與下條誤連今移正陳俞本並據今本增入毛傳非是」以車彭彭「毛詩曰以車彭彭毛萇曰彭彭有力有容也○今案見魯頌駉篇舊鈔此注誤竄入出車彭彭條下今移正陳俞本皆改引百兩彭彭任意竄易非原鈔之舊」以車繹繹「毛詩曰以車繹繹毛萇曰繹繹善走也○今案見魯頌篇俞本以誤出」戎車萬駟「傅玄魏德頌戎車萬駟逸驥千羣○今案本鈔魏上衍大字德誤論公兩字照百三家集訂正陳俞本亦同俞引小注脫戎字」武騎千隊「江表傳云魏文帝欲伐吳望大江嘆曰吳據洪流且多糧穀雖武騎千隊無所用也○王石華校洪改江今案類聚卷十三引江表傳望作臨而江仍作洪正與舊鈔合石華只為陳本所誤耳」 \\n 四牡騤騤「毛詩云駕彼四牡四牡騤騤毛萇曰騤騤強也○洪氏校標目駟牝改四牡今案見小雅采薇」駟介旁旁「毛詩云清人在彭駟介旁旁毛萇曰介甲也謹案四皆被甲旁旁然強也○今案見鄭風清人」四介麃麃「毛詩云清人在消駟介麃麃毛傳曰麃麃武貌也○今案同上」 \\n 四牡業業「毛詩云戎車既駕四牡業業毛萇傳云業業然壯也○今案見小雅采薇篇」八鸞鏘鏘「毛詩云八鸞鏘鏘毛萇曰鏘聲也鑄銅為鸞鈴著馬兩鑣四馬故八鸞也兵車鸞在鑣也○今案八鸞鏘鏘見大雅蒸民韓奕二篇八鸞瑲瑲見小雅采芑篇傳箋皆與舊鈔不同商頌烈祖篇八鸞鶬鶬箋云有鸞在鑣四馬則八鸞與舊鈔略同然仍非毛傳也豈虞永興當日或別見古本歟陳俞本皆改采芑篇傳及疏非舊鈔面目矣」 \\n ○兵勢十 \\n 正正之旗常常之陣「兵書要決云無要正正之旗無擊堂堂之陣○王石華校按改決今案御覽卷三百零一引兵書同」可望而不可當「黃石公三略云良將之統軍也攻如河決其眾可望而不可當也○今案見陳仁錫本上略俞本作決河本鈔百十三論兵篇及本篇風發一條皆作河決」若鬼神之無迹「淮南子云用兵之道示之以弱而乘之以強前冥而後朗若鬼神之無迹若水之無創故勝可百全明與玄通莫知其門是謂至神○今案漢魏叢書本淮南兵略訓明與玄作與元明又脫兩神字陳俞本徵異蓋節引各有不同耳」 \\n 軍如流星「杜篤論都賦云勇惟鷹揚軍如流星○王石華校將論字旁勒因陳俞本論都作東都故也今案嚴輯全後漢文卷二十九杜篤論都賦與本鈔同謂据後漢杜篤傳並類聚卷六十一訂」 \\n 軍如鄧林「劉楨詩云旦發鄴城東暮次滇水旁三軍如鄧林武士攻蕭莊○王石校武士句旁勒今案陳俞本此句已改劍戟凜秋霜五字又本鈔楨作槙宋影鈔改避仁宗諱」 \\n 如林如山「孫子兵法云兵疾如風其徐如林侵掠如火不動如山難知如陰也○王石華校旁勒陰字非也今案平津本孫子軍爭第七及陳本亦作陰」如虎如狼「六韜云大人之兵如虎如狼如雷如電震震冥冥天下盡驚然後乃成○今案本鈔冥誤溟考平津本輯六韜逸文與本篇三引皆作冥又御覽二百七十一引六韜作如狼如虎又如雷上有必雨必風句無震震句餘同陳俞本改引尉繚子」 \\n 如風如雨「尉繚子云兵如風如雨如雷如霆○今案原鈔霆誤電考本鈔百十三論兵篇引尉繚子作珽此電字因下條而誤又考陳仁錫本武議篇正作珽餘同」如雷如電「六韜云大人之兵如虎如狼如雷如電震震冥冥天下盡驚然後乃成○今案詳上如虎條下陳本亦改作尉繚子」氣如飄風「淮南子云三軍之冠百萬之師志厲青雲氣如風此為氣勢○今案近本淮南子兵畧訓及陳俞本冠皆作眾」氣如通雲「楊德潤集聲如震霆氣如通雲○今案陳俞本作震雷餘同」乘雲附景「蘇武答李少卿書云當子氣深入之時朝發夕息數千萬里雖乘雲附景不足擬其迅也○洪氏校補擬其迅三字今案陳俞本同陳本錫本卷九答李陵書無此」山布星陳「陳琳武軍賦整行案律決敵中原人八部方置山布星陳□□法勁斾勇殿堅○王石華校八部改入部非也今案上四句見陣篇引又百三家集脫下句原鈔法上空二格今仍之」 \\n 鶚下鷹擊「桓範簡騎論云夫騎者軍之鋒銳也進則衝鋒陷堅退則鶚下鷹擊往必如電發去必如風過古人善為兵揀選騎卒皆卒然而至○今案本鈔騎篇引至退則句嚴輯簡騎論與陳本皆引至去必句」 \\n 免起鳧舉「呂氏春秋云凡欲兵急疾不可久處所以兔起鳧舉喻疾也雖有江河之險則陵之太山之塞遂踰之者也○今案此節錄呂氏春秋仲秋紀陳俞本照其原本引故微有不同」雲合電發「楊雄長楊賦云迺命驃衞汾沄沸渭雲合電發疾如奔星○王石華校兩雷字改雲騎改衞分改汾今案文選同電發下原有飈騰波流機駭鋒軼八字」雲行風動「王統司空穆侯頌云致留紀南長地既權雲行動如霆如雷○今案致留八字有誤陳俞本祗引下二句每於脫誤者刪之或以他書易之」動猶風雨「左思齊都賦云五家之兵動猶風雨○今案嚴輯齊都賦脫本篇下戰如雷霆一條是引下句」聲如雷霆「淮南子將充勇卒果敢氣如飄風聲如雷霆○今案見兵略訓」 \\n 精逸擊電奔越驚風「左思齊都賦云精逸擊電奔越驚風○洪氏校標目吳改奔風字今案陳俞本同齊都賦竟脫」塵飛嚮起「應貞華覽云齊楚連縱韓趙參衡塵飛嚮起將西攻秦○今案本鈔縱誤蹤已訂正」震天駭地「孫子荊與孫皓書云士卒奔邁其會如林煙塵俱起震天駭地○王石華校遏改邁卒上補士字今案陳本同俞本奔作犇」虛鼓一駭「陳思王征蜀論云干戈所拂則何虜不崩金鼓一駭則何城不登也○今案百三家集脫此嚴輯本陳思王文据本鈔引」聲動天地「國語曰吳王會於黃池乃秉捊就鳴鐘鼓三軍皆譁齊聲動天地著軍大駭○今案見吳語桴作抱齊作其」駭轟嘈盪心懼耳「陳琳武軍賦云金春作蕭管起靈鼓發駭轟嘈■〈口獻〉盪心懼耳野奏攝而陵觸前後不相須候○今案本鈔鼓篇引無金春六字奏字標目作夷小注作事攝作懾陵作凌餘同百三家本亦脫陳俞本祗載標目駭誤車？卒照小注訂改發下因上靈鼓再衍雷鼓二字今刪去」 \\n 震震冥冥天下盡驚「六韜云大人之兵如虎如狼如雷如電震震冥冥天下盡驚然後乃成○今案詳本篇上」哧咤彭贔不可當禦「陳琳武軍賦云元戎先馳甲騎踵繼雷師震激虎夷電蹏燁若颺炎熛熛九蔽哧咤彭贔不可當禦○今案百三家集脫嚴輯陳琳文亦未收陳俞本踵作隨虎夷句作霜仞犇利熛熛句作閃如雲蔽餘同」 \\n 麾城若振槁「吳都賦云麾城若振槁搴旗若顧指○今案文選同」攻齊若決潰「史記云蘇代遺穰侯書曰以天下攻齊如以千鈞之弩決潰癰也○王石華校潰癰作且潰之癰係沿陳本之誤且今案史記穰侯傳與本鈔同本鈔卷百二十五弩篇引亦同」 \\n 戰如風發攻如河決「黃石公記云戰如風發攻如河決○今案見陳仁錫本黃石公上略又本鈔百十三論兵篇引同陳俞本作決河」戰如雷霆「左思齊都賦云五家之兵戰若雷霆○今案嚴輯左思文脫此條已詳上」攻如雷擊「唐子云將者專命千里總帥六師攻如雷擊避如電收注云若山行之以川也○今案本鈔注文必有脫誤陳俞本作攻如電擊戰如風行而刪去小注玉函山房輯唐子為陳本所誤」 \\n 追奔逐北滅跡揚塵「李陵別傳云陵以五千之眾對十萬之軍猶斬將搴旗追奔逐北滅跡揚塵斬其梟帥使三軍之士視死如歸也○洪氏校師改帥今案亦見文選答蘇武書揚作掃餘同陳本竟改引之」 \\n 勢如？？郭弩「孫子云善戰者勢如槨弩節如發機○今案平津本孫小兵勢第五？？郭作彍陳本亦然考槨同擴永興避煬帝諱所改俞本尚作？？郭未盡改古本也」 \\n 勢口轉圓「孫子云善戰之勢如轉圓石於千仞之山也○今案平津本孫子兵勢第五戰下有人字山下有者勢二字俞本引與本鈔同」承勁風以振秋蓬「何法盛晉書云執朽轡以禦逸馬承勁風以振秋蓬○今案陳本禦作馭俞本同」摩蕭斧以伐朝菌「苑云摩蕭斧以伐朝菌也○王石華校厚改摩今案見善說篇同陳本摩作石？摩俞本蕭誤肅」決江河以溉螢火「黃石公記云以義誅不義猶決江河以溉燭火也○王石華校補義字又以本鈔爝誤營改作螢非是今案見陳仁錫本黃石記下略篇」皷鴻鑪以燎毛髮「魏志云陳琳陳何進曰將軍龍驤虎步高下在心以此行事無異皷鴻鑪以燎毛髮也○今案魏志卷二十一王粲傳載陳琳進諫事同」猛虎之駈羣羊「陳琳武軍賦云猶猛虎之駈羣羊衝風之飛枯葉○今案陳俞本同百三家集嚴輯陳琳文皆脫此條」衝風之摧枯枝「陸景典語云若衝風之摧枯枝烈火之炎寒草也○嚴氏校云御覽八百六十八引陸景典語若衝風之摧枯枝烈火之炎寒草武王伐紂勢灰也今案玉函山房輯典從御覽引衝□衡而陳俞本火作燄炎寒作薰衰餘同」 \\n 奔？？儿之觸魯縞「曹洪與魏文帝書云若駭馬？京之突細網奔？？儿之觸魯縞也○王石華校？？儿皆改兕？？儿古兕字也今案御覽卷三百五十三引此書駭作駿細網作網罟餘同陳本引突作決覈輯全魏文未引書鈔」 \\n 泰山壓卵「蘇武集云如泰山壓卵○今案陳俞本同」似雪投湯「後漢書云鄧禹曰以張將軍之眾當百萬之師似雪投湯也○王石華校以原鈔似誤小改作以均非今案陳俞本同」五岳壓枯「諸葛子云鼓洪鑪以燎毛髮傾五岳以壓枯朽○今案陳俞本同玉函山房輯諸葛子亦同」千鈞壓卵「唐子云猶震霆摧枯子鈞壓卵○今案陳俞本同意林卷五引唐子云大晉應期一舉席捲猶震霆攜枯千鈞壓卵無餘類矣玉函山房輯唐子一卷謂書鈔百十七引猶震霆二句同」 \\n 雲撤雲除「左思魏都賦云剋翦方命吞滅咆哮雲徹叛換席卷虔劉延篤與殷紀明書曰得知窮兵極遠大捷而反雖齊桓之制令支服流沙霍將軍之封祁連辛武賢之截魏虜蔑以加焉莫不魚爛雲除震懼稽顙矣○今案文選魏都賦哮作烋俞本仍作哮餘同延篤書俞本另為一條延上有後漢二字制下無令支二字封作到到上留一口又刪辛武句餘同嚴輯全後漢文祗據書鈔引同」 \\n 北堂書鈔卷第一百一十七 \\n  \\n 　"}
{"章节": "●北堂書鈔卷第一百一十八  武功部六", "正文": "　 \\n ●北堂書鈔卷第一百一十八武功部六 \\n 　 \\n  \\n 隋祕書郎虞世南撰南海孔廣陶校註攻戰十一 \\n ○攻戰十一 \\n 戰勇氣「左傳曰戰於長勺公將鼓之曹劌曰未可齊人三鼓劌曰可矣齊師敗績公將馳之劌曰未可下視其轍登軾而望之曰可矣遂逐齊師既退公問其故對曰夫戰勇氣也一鼓作氣再而衰三而竭彼竭我盈故剋之夫大國難測也懼有伏焉吾視其轍亂望其旗靡故逐之○王石華校勾改勺輒改轍襄改衰今案莊十年既退作既克剋之作克之」 \\n 戰者危也「孟子曰戰者危事也可得致貢也○今案陳俞本孟上有逸字刪可得句」戰有十一振「周書云戰有十一振振有六厲五衞六厲一曰仁厲以行二曰智厲以道三曰武厲以勇四曰師厲以士五曰校正厲御六曰射師厲伍五衞一曰明仁懷怒二曰明智輔謀三曰明武攝勇四曰明才攝士五曰明藝攝官凡此十一者戰之振也○今案讀騷樓本周書大武篇藝攝作義攝又無此十一者四字戰有下陳本脫十一振有五字王氏讀書雜志據舊鈔引同」 \\n 鬬有十一客「周書云鬬有十一客客有六廣五虞六廣一曰明令二曰明醜三曰明賞四曰明罰五曰利兵六曰競竟五虞一曰鼓走疑二曰備從來三曰佐命舉旗四曰虞人入謀五曰後動撚之凡此十一者鬬之客也○今案陳本脫讀騷樓本周書大武篇只有五虞無六廣佐命作佐車虞上有采字謀上無入字」 \\n 攻有九開開有五良「周書云攻有九開開有五良一曰取仁二曰取智三曰取勇四曰取材五曰取藝凡此九者攻之開也○洪氏校補凡九者三字今案見周書大武解樓本及陳本攻有作攻用并脫曰字凡字」 \\n 攻有九開開有四凶「周書云攻有九開開有四凶一曰攻天時二曰攻地宜三曰攻人德四曰攻兵利凡此九者攻之開也○今案陳本攻有作攻用凶作攻兵利作行利亦從近本大武解改」天氣勝地氣「司馬法云凡戰背風背高高險注曰背風從天氣背高從地勢也凡戰宜因天氣勝地氣也○今案陳俞本高險二字作右高左險又陳本勝作秉俞本勝作乘又舊鈔背誤倍據本篇下文引訂正二酉叢書輯司馬法從俞本引」 \\n 從九天擊九地「黃帝問玄女兵法云戰鬬之法當從九天之上擊九地之下眾士默默人無所見九天者春在青旁龍夏在朱雀秋在白虎冬在玄武四神為九天其衡則九地也○王石華校標目塗去下字改擊九字三字今案陳俞本同」 \\n 因其虛乘其散「兵法云吳王夫差失越不取其後驕縱遺亡自大於是計其虛散越王以三千兵擒之于千遂此因其虛乘其散也故因虛散之必敗猶天明之必冥也○今案陳俞本脫驕縱十二字」 \\n 攻其怠擊其疑「司馬兵法云凡戰靜而觀其怠動而觀其疑因其病攻其怠擊其疑注曰敵靜而不動視吏士知其懈怠者不也示敵而利以不敢進者疑也則可先知兵以卒暴擊也○今案平津館本用眾篇無因其病三字及注曰以下陳俞本亦脫注曰以下餘多增刪二酉叢書輯司馬法脫因其六字注文謂据御覽引視上有相字又脫者不以下」 \\n 背孤攻虛「抱朴子云承陰陽以并勢協五行之自然從計約以奮擊常背孤而攻虛則黃帝呂尚范蠡伍員魏武帝所據同也○今案平津館本脫長白繼氏輯抱朴子佚文一卷據舊鈔引同」 \\n 以盛乘衰「淮南子云善者之動也鸞舉麟振鳳飛龍騰發如猋風疾如駭電以生擊死以盛乘衰以疾掩遲以飽制飢若水滅火以湯沃雪何往而不遂○今案王謨本兵畧訓及陳本猋作秋電作龍以生上有當字王氏讀書雜志所據書鈔作炎風石曜云當作此舊鈔暗合」 \\n 避銳擊惰「○今案此見孫子虛實篇第六本鈔脫惰字並誤連下條今校正陳俞本全脫」避實擊虛「孫子兵法云故兵形象水火之形避高而就下兵之形避實而擊虛○今案見平津本孫子軍爭第七」倍則分之「孫子云用兵之法倍則分之少則能逃之注曰以二敵一則一術為當一術為奇○今案平津本孫子謀攻第三當作正」兵少則逃之「孫子云用兵之法少則能逃之注曰高壁堅壘勿與戰也○王石華校避改壁補壘字今案見平津本孫子謀攻第三」不若避之「孫子云用兵之法不若則能避之注曰引兵避也○今案見平津本孫子謀攻第三」夜戰多火鼓晝戰多旌旗「孫子云夜戰多火鼓晝戰多旌旗○今案見平津本孫子軍爭第七」 \\n 背風背高兼舍環龜「司馬法云凡戰背風背高兼舍環龜注曰兼舍者晝夜行也四面屯守謂之環龜○今案陳俞本同平津館本用眾篇無注曰以下二酉叢書輯司馬法用眾肩据書鈔引悉同」以少擊眾「六韜云以少擊眾者必以日之多少也○今案平津本六韜奇兵篇二十七但有少擊句少眾篇四十九多少也作暮字其下有伏於深草等句陳俞本刪以日句以少上別增他語」 \\n 以少敵眾「魏武令云孫子所以能以少兵敵眾者常念增戰士忽餘事是以注者有鼓吹而使步行為戰士愛馬也○洪氏校補孫子二字今案御覽五百六十七引魏武帝令孫子作孫字餘同陳俞本但有孫子用兵常以少敵眾九字」 \\n 見小敵怯見大敵勇「東觀漢記云王尋王邑圍昆陽上將步騎千餘前去大軍四五里二公遣步騎數千來合戰斬首千級諸部將喜曰劉將軍平生見小敵怯今見大敵勇甚可怪也○今案陳本部下脫將字合上脫來字千級作數十級聚珍本東觀記有將字可怪作奇怪餘同陳本姚輯本脫步字餘亦同陳本」 \\n 百戰百勝「戰國策云魏太子自將過宋外黃徐子曰臣有百戰百勝之術○今案見魏策」七擒七縱「蜀志云諸葛亮在南中所在戰捷孟獲者為夷所服亮與戰七擒七而亮猶遣獲獲止不去曰公天威也南人不復反矣○今案見蜀志五裴注引漢晉春秋亦見本鈔一百十九剋捷篇」 \\n 穰侯十攻「戰國策云秦攻韓國陘范睢謂昭王曰有攻人者有攻地者穰侯十攻魏不能傷者所攻者地也地者人主所甚愛之人臣之所樂為死也與樂死者鬬故十攻而弗能勝也今王將攻韓圍陘臣願王毋獨攻其地而攻其人也○嚴氏校者也改地者今案王泰定刻本秦策不能傷作不得傷弗能勝句無能字吳師道補注引宋剡川姚本與舊鈔脗合」 \\n 不疑十攻「零陵先賢傳云曹操攻柳城不下圖畫形勢問計策周不疑進十計攻城即下也○洪氏校政改攻違改進今案陳俞本攻城上有以字即上有城字」公輸九攻墨子九拒「墨子云公輸般設九攻之法欲攻墨子墨子以九拒當之○今案經訓堂本墨子般誤盤本鈔攻具篇守備篇引皆作般」衝車以臨城「魏略云諸葛亮圍陳倉將軍郝昭築陳倉城會亮至圍昭不能拔亮乃進攻昭起雲梯盡然梯上人皆燒死○今案魏志明帝紀注引魏畧然上有昭以火箭逆射其雲梯句陳本已補」 \\n 梯衝舞樓上「范曄後漢書云公孫瓚與兒書曰袁氏之攻狀若鬼神梯衝舞吾樓上鼓角鳴于地中○今案見范書卷一百三」飛梯行雲臨閣靈構「陳琳武軍賦云其攻也則飛梯行雲臨閣靈構上通紫電下過三墟隆蘊既備越有神鉤排雷衝則高爐畧掣炬然則頓名樓○今案陳本刪上通以下本鈔攻具篇引壚作埵百三家本陳琳集武軍賦隆作蘊隆掣作烈」 \\n 墮垣百疊弊樓數千「陳琳武軍賦云衝鉤競進熊虎爭先墮垣百疊弊樓數千崇京魁而獨處表完壑而殞顛○今案百三家本陳琳集弊作敝無京魁二句陳本脫云衝以下亦作敝」 \\n 兵火俱攻「王隱晉書云祖約為豫州胡騎至攻城大戰其日西風兵火俱攻賊以繫鐵鉤擿挽城樓樓拄拔壞○今案陳本及御覽三百十八引王晉書州下皆有刺史二字」 \\n 炎燧四舉「陳琳武軍賦云於是炎燧四舉元戎齊登探封虵於窮穴梟鯨桀而取巨○今案百三家木陳琳集及陳俞本皆脫封虵二句」一朝而拔「韓子云吳起為魏武侯西河之守秦有小亭臨境吳起發攻之乃下令大夫曰明日攻亭先登者仕之大夫賜之止田宅民爭上攻亭於是一朝而拔○今案見韓子內儲說上篇本鈔號令篇引脫武侯二字仕之下有國字餘同」 \\n 一戰而霸「左傳云出穀戍釋宋圍一戰而霸文之教也○今案見僖二十七年」惣螭虎「徐幹從西戎征賦云惣螭虎之勁卒即矯塗其如夷○今案本鈔帝王部引無從西五字嚴輯徐幹集收下二句以為失題葢據書鈔帝王部言也陳俞本亦刪西戎二字螭作摛矯作險」 \\n 驅犀象「東觀漢記光武記云初莽遣大司徒王尋為大司空王邑將兵來征欲盛威風以振齊驅虎豹犀象奇偉猛獸以長人巨無霸為中壘校尉自秦漢以來師出未曾有也○今案聚珍本振齊作振山東姚木風作武以振齊三字作兩□驅誤則陳俞本改注范書」 \\n 貙虎為前駈雕鶚為旗幟「列子云黃帝與炎帝戰於阪泉之野帥熊羆狼豹貙虎為前駈雕鶚為旗幟此以力使禽獸者也○今案陳俞本鶚作鶡近本列子黃帝篇帥誤師」 \\n 戰於壽華之野「山海經云羿與鑿齒戰于壽華之野羿射殺之崑崙墟東注曰鑿亦人也齒如鑿長五六尺因以名云○王石華校翠改羿人下刪貌字今案見海外南經明吳琯本陳本崑上有在字」 \\n 戰於泌谷之上「韓子云宋襄公與楚人戰於泌谷之上宋人成列楚人未及濟司購強曰楚人未成列擊之必敗公曰今人未及濟而擊之害義也○今案韓子外儲左上篇泌作涿陳本仍作泌」 \\n 戰於涿鹿之野「賈誼新書云炎帝者黃帝同母弟也各有天下之半黃帝行道而炎帝不聽故戰於涿鹿之野流血漂杵也○今案舊鈔涿誤濁據本鈔下文訂正餘亦同王謨本新書及陳本多異」 \\n 戰於莽洋之野「家語云孔子登東山謂二三子各言爾志子貢後進曰賜願使齊楚合戰於莽洋之野兩壘相當旗鼓相望埃塵連接挺刃交兵賜陳說其間推論兵害二國釋患唯賜能之也○今案本鈔下文引東山作農山餘同考家語致思篇第八東作農莽洋作莽養無旗鼓相當句連接作相接兵害作利害陳本與近本家語同」 \\n 仗黃鉞秉白旄「尚書牧誓曰武王戎車三百輛虎賁三千人與受戰於牧野王左仗黃鉞右秉白旄以麾○今案武王三句是牧誓序輛作兩王左以下又是牧誓正文」 \\n 秉素輿持白羽「語林云正侯與宣王在滑濱將戰宣王戎服蒞事使人視武侯秉素輿持白羽鬲指麾三軍並隨其進止○今案陳本王作帝無宣王戎服九字考類聚六十七御覽三百七七百二七百七十四引語林皆與舊鈔同」 \\n ■〈方會〉動而鼓「左傳云王以諸侯伐鄭鄭伯御之原繁高渠彌以中軍奉公戰于繻葛命二拒曰■〈方會〉動而鼓杜注■〈方會〉■〈施，冉代也〉也通帛為之葢今大將軍之用也○今案桓五年杜注大將下無軍字用作麾陳本已照改」 \\n 呼聲動天「漢書云項羽救鉅鹿引兵渡河已渡皆湛舡破釜甑燒廬舍持三日糧視士卒必死諸侯救兵皆從壁上觀楚戰士無不一當十呼聲動天地諸侯軍人人惴恐○今案見漢書三十一項羽傳」 \\n 鼓聲動地「漢書云陳湯甘延圍郅支城夜過半土城穿平明四面火起吏士喜大呼乘之鉦鼓聲動地漢兵四面推樐楯並入土城吏土爭入單于被瘡死○今案漢書七十陳湯傳及陳本作木城穿又樐作鹵瘡作創」 \\n 吳王秣馬「國語云吳王會晉於黃池吳王秣馬蓐食士係馬舌出火竈建服姑奉文犀之渠注曰出火滅火不欲令晉君知之服姑幡名文犀之渠謂盾渠路書之者也○今案近本國語吳語無蓐字服姑作肥胡注曰以下與韋注不同士禮居本國語亦然此葢鄭注之佚文路書句有誤無從校正姑仍之陳俞本皆從近本改矣」 \\n 趙盾蓐食「左傳云秦師送公子雍趙盾秣馬蓐食潛師夜起○今案見文七年」朱遵絆馬「華陽國志云公孫述有蜀蜀郡距守述攻之功曹朱遵絆馬死戰○今案顧校本華陽志蜀志篇距作拒郡上只一蜀字陳俞本多竄改」胥臣蒙馬「左傳楚子玉使鬬勃請戰晉侯對曰詰朝將見晉車七百乘胥臣以下軍之佐當陳蔡蒙馬以虎皮先犯陳蔡陳蔡奔楚右師潰○今案見二十八年胥作胥胥胥古通字」帶長劍挾秦弓「楚辭云出不入兮往不反平原忽兮路超遠帶長劍兮挾秦弓首雖離兮心不懲○今案見九歌國殤」持十戟「英雄記云魏太祖討呂布於濮陽濮有別屯在濮西太祖夜襲比明破之未及還會布救兵三面挑戰太祖募陷陳典韋先占將應募韋左手寺十餘戟大呼走起所？？互無不應手倒者○洪氏校也改屯今案陳俞本皆改引魏志亦見御覽三百五十二引王沈魏書」 \\n 提雙戟「漢表傳云典韋性忠謹立侍終日希還私室每戰先登名冠三軍其手戟幾一壽軍中為之語曰帳下壯士典韋君手提雙戟八十斤○今案陳俞本作江表御覽四百九十六引江表傳脫性忠十四字及君上韋字」 \\n 蒙皋比「春秋云齊師宋師次于郎公子偃自雩門竊出蒙皋比而先犯之○今案見左傳莊九年」操鐵杖「呂氏春秋云趙氏攻中山中山之人多力者曰吾丘鴆衣鐵甲操鐵杖以戰所擊無不破○今案見開春論」旗鼓相望梃刃交兵「家語云孔子登農山二三子各言爾志子貢後進曰賜願使齊楚合戰於莽洋之野兩壘相當旗鼓相望塵埃接挺刃交兵賜陳說其間推論兵害二國釋患惟賜能之也○今案詳本篇上文」 \\n 天地為震怒戰士為飲血「李陵別傳曰李陵振臂一呼創病皆起舉刃指虜胡馬奔起從首奮喚爭為先登當此時也天地為陵震怒戰士為陵飲血○今案陳本別傳二字作答蘇武書喚作呼」轉戰六日「漢書云霍去病將萬騎出隴西有功天子曰將軍率戎士踰烏盩轉戰六日過焉支山千餘里○今案漢書五十五霍去病傳踰作隃師古曰隃與陳俞本踰誤除」轉戰萬里「王濬表云臣受命之日心與口誓殺身死地轉戰萬里○今案本鈔將帥篇殺作授嚴輯王濬集作投是也陳俞本作將身」武士必死「淮南子云勾踐決一獄不辜授龍淵而切其股血流至足○今案淮南子人間訓及御覽二百九十六引同陳本授作拔」□□□□「步馬之勢又甚懸絕疲兵再戰以一當千猶扶持創病命爭首屍死積野餘不滿百○今案此文見李陵答蘇武書文選引以一作一以持作乘屍死作死傷舊鈔誤入上條注中今移正陳俞本皆脫」 \\n 桀石投人「左傳齊晉戰於鞌高固入晉師桀石以投人禽之而乘其車杜注曰桀擔也既獲其人因釋己車而乘所獲者車○王石華校傑改桀誓改擔撲改獲今案見成二年」 \\n 大石擊門「英雄記云袁尚使審配守鄴曹操進軍攻業寍配將馮禮為內應開突內操兵三百餘人□覺之從城上以大石擊門門閑入者皆死○王石華校興改兵今案御覽三百十七引英雄記同陳俞本馮作馬又俞本閑作開」 \\n 曹仁突圍「魏志云曹仁突江陵遣部曲將牛金與吳將周瑜挑戰金眾少遂為所圍垂沒仁遂將壯士數千騎衝入賊圍金等得解餘眾未盡出仁復還突之拔出金兵○王石華校人改仁典改曲象改眾今案魏志九曹仁傳及陳俞本數千作數十」 \\n 張遼衝壘「魏志張遼募得八百人衝壘入權大驚望見遼所將眾少乃聚圍之遼將麾下數十人得出餘眾皆號呼遼復還突之拔出金兵○王石華校人改仁典改曲象改眾今案魏志九曹仁傳及陳俞本數千作數十」 \\n 張遼衝壘「魏志張遼募得八百人衝壘入權大驚望見遼所將眾少乃聚圍之遼將麾下數十人得出餘眾皆號呼遼復還權人馬皆被靡無敢當者○今案魏志十七張遼傳及陳俞本圍之作圍數重被作披」 \\n 直貫胡騎「漢書云李廣將四千騎出右北平匈奴四萬騎圍廣廣乃遣子敢往馳之敢從數十騎直貫胡騎出其左右○今案漢書五十四李廣傳遣作使餘同」自射胡騎「魏書代郡烏丸反以任城王彰為北中郎將北征入涿郡界叛胡數千騎卒至時兵馬未集唯有部卒干人固守要隟虜散退彰追之身自轉戰射胡騎應弦而倒者前後相屬○王石華校衛改魏伐改代馬改烏百改北今案魏志十九任城王彰傳及陳俞本隟作隙餘同」 \\n 箭不虛發「魏志龐悳與曹仁討關羽仁使悳屯樊北十里會天淋雨十餘日漢日暴溢樊下平地五六丈悳與諸將避水上隄羽乘舡攻之以大舡四面射堤上悳被甲持弓箭不虛發○王石華校人改仁楚改樊落改持今案魏志十八龐悳傳同」 \\n 箭無空發「王隱晉書陶侃為江夏郡守陳敏大舉為逆以朱伺為習水戰曉作舟艦偘遣作大艦逕據江口摧破前鋒伺水軍徙沔口與賊水城相搏伺左右三人上弩以給伺續鋒相射箭無空發○今案陳俞本改注今晉書」 \\n 伏弢咯血鼓音不衰「春秋云趙鞅禦鄭師既戰簡子曰吾伏弢咯血鼓音不衰今日我上也○今案左傳哀二年及陳俞本咯作嘔釋文云嘔本又作咎本鈔鼓篇引作毆」 \\n 流血及履未絕鼓音「左傳云齊晉戰于鞌郄克復于矢流血及履未絕鼓音曰余病矣張侯曰自始合而始貫余手及肘余折以御左輪朱殷豈敢言病○嚴氏校血流改流血今案成二年郄作郤履作屨陳俞本已改屨本鈔鼓篇引亦作郄作履」 \\n 弦絕矢竭「王隱晉書云周處討氏賊而進軍上六陌山東據甘水之勢西固梁山之險大戰至暮斬首萬計後授公建軍期獨當勁處弦絕矢竭後繼不及遂喪戰塲○今案俞本氏作巨至暮作盡日授公作播系建作違陳本已改注今晉書」 \\n 刀折矢盡「續漢書云段熲破羗明年餘羗復與燒何大豪寇張掖熲下馬大戰至日中刀折矢盡虜亦引進○今案姚輯汪輯本續漢皆脫陳俞本己改注范書」盡銳爭先「晉中興書云劉道規及下邳太守孟懷玉等與桓玄戰于崢嶸州大戰至日中義軍乘火盡銳爭先玄眾大潰○今案今晉書桓玄傳無日中句餘同陳俞本皆改引今晉書」滅寇後食「晉中興書云謝琰為會稽內史督五郡軍事隆安□□孫恩復寇淡口上黨太守張虔碩戰敗于邢浦人情長懼羣賊盡銳外白賊至時尚未食琰曰要當先滅此寇而後食耳跨馬而出○今案御覽三百二十三引中興書淡口作上虞盡銳作銳進陳俞本軍事軍士」 \\n 破郅支「漢書云陳湯為西域副使校尉破郅支城斬郅支單于首得漢使節二○今案漢書七十陳湯傳及陳俞本副下無使字」血尸逐「班固燕然山銘曰斬溫禺於釁鼓血尸逐以淬鍔然後四校橫徂星流彗掃○洪氏校標目尺改尸今案文選及陳俞本淬作染本鈔剋捷篇亦非淬疑是隋時本如此」腦沙漠髓余吾「楊雄校獵云猋騰波流機駭鋒軼腦沙漠髓余吾注曰腦塗沙漠也髓播余吾水也○今案陳俞本皆作長楊賦刪注曰以下考文選李善注引七畧曰羽獵賦永始三年十二月上長楊賦綏和元年上此條本出長楊賦而云校獵者葢長楊亦言校獵之事耳」 \\n 伏尸數萬「莊子云有國於螖之左角者曰觸氏有國於蝸之右角者曰蠻氏時相爭地而戰色伏尸數萬逐北旬有五日而後反○今案莊子則陽篇及陳本無色字」血流漂杵「賈誼新書云炎帝者黃帝同母弟也各有天下之半黃帝行道而炎帝不聽故戰於涿鹿之野血流標杵○今案詳本篇上文」所當者破所擊者服「史記云項王曰吾起兵八歲矣吾七十餘戰所當者破所擊者服未嘗敗亡遂霸有天下今卒困于此天之亡我非戰之罪也○今案史記項羽本紀吾七作身七敗亡作敗北餘同」 \\n 威立海內「尉繚子云古之善用兵者能殺卒士之半威立海內○今案陳仁錫校本尉繚子兵令下篇卒下無士字立作加陳本作士卒立亦作加」兵冠諸侯「漢書云項羽大破秦軍殺蘇角虜王離是時楚兵冠諸侯○今案見卷三十一項羽傳」橫行海內天下莫禁「吽云齊桓公良車三百乘教卒萬人以為兵首橫行海內天下莫之能禦也○今案見仲秋紀俞本同陳本作良軍」若決水於千仞「孫子兵法云勝者之戰若決水於千仞之谿者形也○洪氏校標目補千字今案平津本孫子軍形第四及陳俞本決下有積字」如飢狼之見肉「商君書云玄氏之戰如餓狼之見肉則民可用也○今案御覽二百九十七引商君書及陳本肉作兔又陳本玄氏作視民御覽玄氏句作民之見戰」 \\n 北堂書鈔卷第一百一十八 \\n  \\n 　"}
{"章节": "●北堂書鈔卷第一百一十九  武功部七", "正文": "　 \\n ●北堂書鈔卷第一百一十九武功部七 \\n 　 \\n  \\n 隋祕書郎虞世南撰南海孔廣陶校註剋捷十二　守備十三禦邊十四　降伏十五功勳十六 \\n ○剋捷十二 \\n 王封京觀以懲淫慝「左傳云楚子云古者明王伐不敬取其鯨鯢而封之以為大戮於是乎有京觀以懲淫慝杜預注曰鯨鯢大魚名以喻不義之人吞食小國○王石華校改喻今案見宣十二年」 \\n 王命獻捷以勸有功「左傳云晉侯使鞏朔獻齊捷于周王弗見使單襄公辭焉曰夷戎狄不式王命淫湎毀常王命伐之則有獻捷王親受而勞之所以懲不敬勸有功也○今案見成二年」 \\n 執訊獲醜薄言旋歸「毛詩出車篇云執訊獲醜薄言旋歸鄭箋云訊言也醜眾也謹按伐西戎而歸京師執其可言問所獲之眾以旋歸者當獻之也○今案見小雅出車篇謹案以下是永興引伸語」 \\n 大獻則奏愷樂「周禮云王師大獻則令奏愷樂鄭注云大獻獻捷於祖也愷樂獻功之樂也○今案見春官大司樂」師克在和「左傳云師克在和不在眾商周之不敵君之所聞也○今案見桓十一年」振旅闐闐「毛詩采芑篇振旅闐闐謹按注出曰兵入曰振旅振止也至戰止整眾而歸闐闐然也○今案出曰以下是參用鄭箋語陳本已竄易」攸馘安安「毛詩皇矣云臨衝閑閑崇墉言言執訊連連攸馘安安毛萇曰閑閑動搖也言言高大也連連徐也馘獲也不服者殺而獻其左耳曰馘○王石華校帝改矣雷改墉今案大雅皇矣篇■〈酋或〉作馘」 \\n 一月三捷「毛詩采薇鄭云將帥之制往至所征也地不敢自止安也一月之中三有勝功謂侵也伐也戰也○今案小雅采薇箋帥作率制作志」七擒七縱「蜀志云諸葛亮至南中所有戰捷孟獲者為夷所服亮與戰七擒七縱而亮猶遣獲獲止不去曰公天威也南人不復反矣○今案見蜀志五裴注引漢晉春秋亦見本鈔功戰篇」 \\n 攄高文之宿憤「班固燕然山銘云攄高文之宿憤震大漢之天聲○王石華校標目擄改攄天改文噴改憤今案文選及陳本震作振」收希世之洪捷「陸機祖德賦云走雄孫於長浪收希世之洪捷因山谷而為量西夏坦其無塵帝命赫而大壯○今案陳本脫因山以下俞本帝命句作帝大壯之餘同百三家本陸機集無走雄句」 \\n 破郅支得漢節「漢書云陳湯為西域副校尉破郅支城斬郅支單于首得漢使節二○今案見漢書七十」斬溫禺以釁鼓「班固燕然山銘云斬溫禺以釁鼓血尸逐以淬鍔然後四校橫徂星流彗掃○今案本鈔攻戰篇引同文選淬作染」域滅區單「班固燕然山銘云蕭條萬里野無遺寇於是域滅區單反斾西旋○今案文選單作殫西作而陳本亦作殫」海內大定「馮啟通說鮑永青云皇帝聖德靈威龍興鳳舉破百萬之陣推九虎之軍一朞之間海內大定○今案陳俞本青作清又陳本朞誤謀」築武軍「左傳云晉楚戰於邲晉師敗績潘黨曰君盍築武軍而收晉尸以為京觀臣聞克敵必示子孫以無忘武功○王石華校郄改邲今案見宣十二年亦作邲」封狼居「漢書云驃騎將軍霍去病破匈奴渾邪王封狼居胥山登臨瀚海○王石華校朋改胥今案見卷五十五霍去病傳」獻楚俘於王「左傳云晉侯使鞏朔獻齊捷於周王弗見使單襄公辭焉曰蠻夷戎狄不式王命淫湎毀常王命伐之則有獻捷王親受而勞之以懲不敬勸有功也○今案小注鞏朔一段見成二年己詳上文楚俘一句別見僖二十八年是標目與小注當分為二条轉寫者誤合耳陳本改標目為獻齊捷於周而刪楚俘句亦非原鈔面目」 \\n 飲至大賞「左傳云七月丙申張旅愷以入於晉獻俘授■〈酋或〉飲至大賞○王石華校小注補飲字今案見僖二十八年」勞軍行賞「史記云樂毅伐齊破之至臨菑湣王保莒盡取齊寶財物祭器輸之燕燕昭王大說親至濟上勞軍行賞饗士也○今案見樂毅傳亦見本鈔征伐篇」聞南越破以為聞喜縣「漢書武帝紀云元鼎六年將幸緱氏至左邑桐鄉聞南越破以為聞喜縣○王石華校善改喜今案漢書卷六同」得呂嘉首以為獲嘉縣「漢書武帝紀云元鼎六年春至汲新中鄉得呂嘉首以為獲嘉縣○嚴氏校鼎元改元鼎今案漢書卷六同陳本嘉首誤皆首」楚勝鄭「公羊傳云楚莊公勝鄭鄭伯逆之莊王親自手旌左右撝軍退舍七里○今案見宣十二年」吳入郢「穀梁傳云吳入郢壞宗廟陳祭器謹案陳列於宗廟○今案定四年陳祭作徙陳謹按句是永興引申語也陳本亦作徙陳郢作楚」 \\n ○守備十三 \\n 天子守在海外「張衡東京賦云天子有道守在海外守位以仁不恃隘害○今案陳本同文選仁作人」諸侯守在四隣「春秋左傳云諸侯守在四鄰○今案見昭二十三年」重門以待暴「周易云重門擊柝以待暴客蓋取諸豫○今案見擊辭下篇」設險以守國「周易云王公設險以守其國○洪氏校標目殷改險今案見坎彖傳」守者匿於九地「傅玄七體云守者匿於九地以自固○今案傳節子輯本同陳本體作依」守者藏於九地「孫子兵法云善守者藏於九地之下善攻者動於九天之上○洪氏校政改攻今案平津本孫子軍形第四及陳本同」崤函之險「漢書賈誼過秦云據崤函之險擁雍州之地君臣固守以窺周室○王石華校權改擁今案漢書險作固陳本改注非小弱也一段」城郭為固「禮記云大道既隱天下為家城郭溝池以為固○今案禮記禮運同」金城千里「漢書婁敬說云金城千里天府之固也○今案陳本固作國考漢書婁敬傳云四塞以為固此所謂天府無金城句」金城萬雉「班固西都賦云建金城而萬雉呀周池而為淵○今案文選為作成」方成為城漢水為池「左傳云屈完曰楚國方城以為城漢水以為池眾無所用之杜預註曰方城山名也○今案僖四年杜注名也作在南陽葉縣南」踐華為城因河為池「漢書賈誼過秦云踐華為城因河為池○今案見漢書賈誼傳」表裏山河「左傳云鼻犯曰戰而捷必得諸侯若其不捷表裏山河必無害也○洪氏校補而捷二字今案見僖二十八年」山河之固「史記云魏文侯濟河中流而喜謂吳起曰山河之固魏國之寶也○洪氏校五改吳今案史記孫吳列傳文作武濟作浮」東拒滄海西負險塞「陸機辨亡論云東拒滄海西負險塞長江渙其區宇峻山帶其封域○今案文選及百三家本陳本皆作東負西阻渙作制」一人荷戟萬夫趦趄「張載劍閣銘云一人荷戟萬夫趦趄○今案文選同」一人守隘萬夫莫向「左思蜀都賦云一人守隘萬夫莫向○今案文選同」墨子九拒「墨子云公輸般作雲梯以攻宋墨子解帶為城以襟為械公輸九攻墨子拒之公輸之攻械盡黑子之拒有餘也○今案見畢校本墨子十三亦見本鈔攻具篇陳本改注史記」士無二心「東觀漢記云耿恭在疏勒救兵不至車師復叛與匈奴共攻恭食盡窮困乃煮鎧弩食其筋革與土眾推誠共同死生故無二心○今案陳本及聚珍本姚輯本東觀記食盡上有數月二字誠下無共字餘同」 \\n 乖堙而出「公羊傳云楚莊王圍宋使司馬子反乘堙而窺宋華元亦乘堙而見出○今案陳本同考公羊宣十五年傳見出下有之字」介于重圍「潘岳汧督馬敦誄云初雍部羌反肆逆既已襲汧而館其縣子以眇身介于重圍之裏羣氐蝟毛而起城中木石將樵蘇乏竭蒭蕘罄絕於是乎發梁棟而用之○王石華校標目分改介小注餅改汧今案文選同」 \\n 瓶甑以偵「潘岳誄云具如上言至羣氏蝟毛而起雨射城中乃闕地而攻之子命穴浚璽寘壺塯瓶甑以偵之○王石華校標目俱改偵今案陳本同文選塯作鐳甑作甑」存幾亡城「朱勃理馬援表曰羌反煞吏惟狄道為國堅守然民飢困乃噉弩翥履援救倒懸之急存幾亡之城○今案御覽三百四十八引東觀記內朱勃理馬援表困作餓餘同本弩篇引無幾亡句餘同」 \\n 固守孤城「潘岳汧督馬敦誄云敦固守孤城獨當羣寇○今案文選同」 \\n ○禦邊十四 \\n 治亭障築保壁「東觀漢記云馬成繕治亭障自西河至渭橋河上至安邑太原至井陘中山至鄴皆築保壁起烽燧十里一候○今案類聚八十引繕作善亭障作障塞陳本亦作障塞聚珍本姚輯本東觀記與類聚同」 \\n 整土馬嚴烽候「范華後漢書云崔實字子真為太原守是時胡虜連入雲中朔方殺略吏民一歲至九奔命實整士馬嚴烽候虜不敢犯常為邊最○洪氏校匣改連今案見范書八十二崔駰附傳」 \\n 壃場清謐「左思詠史詩云梁習仕魏郎秦兵不敢出李牧為趙將壃場得清謐○今案陳本同文選詠史詩未收此首」邊境平安「魏志云梁習字子虞為并州刺史邊境平安百姓布野長老以聞見從來刺史勤明未有及習者武帝善之○今案魏志十五梁習傳平安作肅清武帝句在布野下善作嘉以聞五字作以為自所聞識無勤明二字陳本未朱餘同近本魏志」 \\n 胡人不敢南下「賈誼過秦論云乃使蒙恬北築長城卻匈奴七百餘里胡人不敢南下而牧馬○今案文選及百三家本同」匈奴闚境「漢書云郅都為雁門太守匈奴不敢闚境為偶人像都馳射不中○今案漢書九十郅都傳不敢句作竟都死不近雁門像作象陳本將偶人二句附入案語之後」 \\n ○降伏十五 \\n 面縛銜璧「左傳云楚子圍許蔡穆侯將許僖公以見楚子許男面縛銜璧大夫衰輿櫬楚子問諸逢伯對曰昔武王克殷微子啟如是武王親釋其縛受其璧而祓之焚其櫬禮而命之使復其所楚子從之○今案見昭六年輿上有士字陳俞本已照增」 \\n 肉胆牽羊「左傳云楚圍鄭三月克之鄭伯肉袒牽羊以逆曰孤不天不能事君君懷怒以及敝邑孤之罪也○王石華校小注之袒改肉袒今案宣十二年弊作敝」 \\n 左執茅旌右執鸞刀「春秋公羊傳云楚子圍鄭鄭伯肉袒左執茅旌右執鸞刀以逆何休注曰茅旌祠宗廟所用逆道神也用茅者取其心理順一自本畼乎末所以通精神也鸞刀宗廟割切之刀也鐶有和鋒有鸞執宗廟器者示以宗廟不血食自歸首也○今案公羊宣十二年何注逆道作迎道精神作精誠陳俞本已照改」 \\n 奉璽綬輸鎧甲「東觀漢記云劉盆子將丞相以下降奉高皇帝璽綬詔以屬城門校尉賊皆輸鎧甲兵弩矢繒積城西門適與熊耳山等○今案陳俞本將作及兵弩八字作兵甲宜陽城西等作齊聚珍本姚輯本東觀記鎧甲作鎧杖餘同陳俞」 \\n 面縳輿櫬「王隱晉書云太康元年孫皓面縛輿□將其太子降○今案陳俞本同類聚十三引王晉書脫太康句及太子句」待以不死「東觀漢記云劉盆子兄式侯旦請上曰盆子將百萬眾降陛下何以待之上曰待君以不死耳○今案陳俞本及聚珍本姚輯本東觀記兄式六字作乃遣劉恭克降君作汝者百萬餘口軍中為之謠曰以計待戰一當者也○今案嚴輯全晉文據舊鈔引同」 \\n 萬餘人降「范曄後漢書云世昌詔曰馮異進軍義渠青山胡率萬餘人降之○今案見范書四十七馮異傳」 \\n ○功勳十六 \\n 王功曰勳「周禮司勳職云王功曰動鄭注云輔成王業若周公也○今案近本夏官注同」國功曰功「又曰國功曰功鄭注云保全國家若伊尹也○今案司勳注同」 \\n 以功詔祿「周禮司徒職云以功詔祿鄭注云賢者既爵乃祿○今案陳本司徒作司士」以庸制祿「周禮大司徒職云以庸制祿則民興功鄭注云庸功也爵以顯賢祿以功也○今案陳本同」功定天下之半聲馳四海之表「范曄後漢書云皇甫嵩之徒功定天下之半聲馳四海之遠○今案陳本同」功若丘山「後漢書云帝下璽書云虜兵猥下三輔震動今征西功若丘山猶自以為不足孟之反奔而殿亦何異之也○今案范書馮異傳震動作驚恐餘同」功著金石「杜篤大司馬吳漢誄云死而不朽名立丹書功著金石與日月俱○王石華校補司字名改功今案陳本同類聚四十七引此誄立作勒」銘於大常「周禮司勳職云凡有功者銘書于王之大常鄭注曰銘之言名也生則書于王旌以其人與其功也○王石華校職改識今案夏官注同」銘于景鍾「國語昔剋潞之役秦來圖敗晉之功魏顆以其身卻秦于輔氏親止杜回其勳銘於景鍾○今案見晉語七陳本作克脫夥字」鑄器銘功「周禮司勳器職鄭注曰庸功也有功者鑄器銘之○今案陳本勳下無器子考近本周禮司勳職無鑄器之文春官典庸器賈疏訓庸功也近本鄭注亦此文」祭於太蒸「周禮司勳職云凡有功者銘書于王之太常祭於太蒸司動詔之鄭玄曰死則于蒸先王祭之詔謂告其神以辭也○今案夏官司勳注同」封神丘「燕然山銘云勦凶虐兮截海外封神丘兮建隆碣○王石華校唐改虐達改建今案文選同陳本勦作勒非也」立柱「喻益期牋馬文淵立兩銅柱林邑表功○今案陳本同」鏤石「蔡邕橋元鼎銘云鮮卑入塞徵拜遼將軍始受旌越鉦鼓之任鮮卑收迹烽燧不舉視事三年馬不帶決弓不受彄是用鏤石以昭文武之勳焉○今案陳本遼上有度字鉞鉦作斿鋌收作斂石下脫以昭二字本鈔將帥篇引旌作旄餘同百三家本蔡邕集亦作旄決作缺受作授」 \\n 北堂書鈔卷第一百一十九 \\n  \\n 　"}
{"章节": "●北堂書鈔卷第一百二十   武功部八", "正文": "　 \\n ●北堂書鈔卷第一百二十　武功部八 \\n 　 \\n  \\n 隋祕書郎虞世南撰南海孔廣陶校註牙十七旗十八旌十九旄二十幡二十一　麾二十二旒二十三 \\n ○牙十七 \\n 取象太一「吳志云黃武八年黃龍見樊口於是權作黃龍大牙令胡綜作賦曰乾坤肇立三才是生狼弧垂象實為兵精聖人勸法是效是營制為神軍此象太一五將三門疾則如電遲則如雲○王石華校以原鈔樊誤其改作夏非也今案陳俞本樊亦作夏考吳志十一胡綜傳作舉口舉亦樊之譌也」 \\n 視其所以「吳志云黃武八年黃龍見於樊口於是權稱尊號因瑞改元又作黃龍大牙常在軍中諸軍進退視其所以○今案陳俞本樊作夏所以作所向吳志胡綜傳亦作所向」 \\n 一軍之候「黃帝出軍決曰牙旗者一軍之形候也○今案御覽三百三十八引出軍決同陳本牙上衍黃龍二字一軍誤二軍脫形字候誤侯」將軍之精「兵書曰牙旗者將軍之精○今案類聚六十御覽三百三十九引兵書同」吉氣來應大勝之徵「兵書曰吉氣來應大勝之徵也○洪氏校補兩吉字今案類聚六十御覽三百三十九引兵書同」飄不息其軍有功「抱朴子云軍始出舉牙立旗風氣和調幡動飄飄終日不息者其軍有功也○今案平津本脫長白繼氏輯抱朴子佚文據舊鈔引同陳俞本始出作所始動作校」桀然特立六軍所望「胡綜黃龍大牙旗賦云進止有度約而不煩四靈既布黃龍度中桀然特立六軍所望○王石華校者改有今案陳俞本及欽定賦彙六十五桀作傑類聚六十引度中作處中所望作四望餘與賦彙同初學記廿二引仍作所望」 \\n 始立之日勝負可知「黃帝出軍決云牙旗始立之日相軍之勢必有勝負之徵可知之○今案初學記廿二引出軍決無相軍以下陳本只存始立句餘增入出軍決他語」 \\n 春出向西夏出向北秋出向東冬出向南「抱朴子云凡始立軍豎牙春出城西門立牙門西向出時令登明大吉加東方吉夏出城北門立牙門北向出令右登明大吉加南方吉秋出城東門立牙門東向出令神后登明大吉加西方吉冬出城南門立牙門南向出令神后登明大吉加北方吉也○今案平津館本脫長白繼氏輯抱朴子俟文一卷據引同陳本立軍誤豆軍俞本作出軍」 \\n 見白雲舉白牙旗見赤雲舉赤牙旗「黃帝出軍決云將軍出兵有所討伐引兵出城門望見白雲及白水者舉白牙旗赤雲舉赤牙旗五色牙旗隨天氣四時雲○今案詳本旗篇及本篇下文引類聚六十御覽三百三十九引出軍決脫赤雲句及四時下雲字」 \\n 恭行帝罰「顧愷之祭牙文云烈烈高牙闐闐伐鼓白氣經天簡揚神武恭行帝殲酸虜唯德是杖唯人是輔○今案陳本注內恭誤功杖作仗類聚六十引此文只有烈烈四句　味據舊鈔引同又附注愷一作凱」 \\n 神武攸託「滕輔祭牙文云恭修高牙神武攸託雄戟推鋒龍淵灑鍔○今案類聚六十引此文恭修作敬建餘同陳本輔誤撫並改注他語」為國休祥「胡綜黃龍大牙旗云仙人在上匹視四方神實使之為國休祥○今案吳志十七胡綜傳視作觀餘同陳本脫」敢建高牙「袁宏祭牙文云敢建高牙烈烈桓桓○王石華校表改袁今案類聚六十御三百三十九引此文同」敬建崇牙「王誕祭牙文云敬建崇牙顯茲威靈○今案類聚六十御覽三百三十九引此文同」典韋建之「魏志云典韋初為張邈士屬司馬趙寵牙旗長大莫能勝韋一手建之寵乃異其才力○王石華校標目常違改韋建今案魏志十八典韋傳柔陳俞本莫上有人字」賀齊拒德「吳志云賀齊從孫權討合肥時城中出戰徐盛失牙齊引兵拒擊得盛所失牙○今案陳本齊誤濟惟標目不誤近本吳志十五賀齊傳牙作戈但永興既入牙篇則隋時所見吳志必作牙明甚足訂近時各本三國志之誤」 \\n 五色牙「黃帝出軍決云將軍出兵有所討伐引兵出城門五色牙旗隨天氣四時雲也○今案詳本篇上文」黃龍牙「胡綜大牙賦序云黃武八年黃龍見樊口孫權稱號因瑞改元作黃龍大牙常在軍中也○今案　欽定賦彙六十五樊作夏八作七無稱號句類聚六十引及陳本武誤初亦作夏餘悉同初學記廿二引刪樊口二字」 \\n ○旗十八 \\n 軍將所建「釋名云九旗之名熊虎為旗軍將所建象其猛如虎期於旗下也○洪氏校云什旗應是釋名今案畢校本釋兵篇末句作與眾期其下也」以致萬民「周禮云大軍旅大田役以旗致萬民而治其徒庶之政令鄭注曰旗畫熊虎者也徵眾剋日樹旗期於旗下○洪氏校侈改役今案地官大司徒注剋作刻」徵眾剋日「周禮注云具如上云」與眾期下「釋名云九旗之熊虎為旗軍將所建其猛如虎與眾期下也○今案詳本篇上文」治其政令「周禮云大軍旅云云一如上言」 \\n 以指所伐「漢書云武帝將伐南越以牡荊畫幡日月北斗登龍以象天一地二為太一絳旗命曰靈旗為兵禱則太師奉以指所伐之國也○今案漢書郊祀志上及陳俞本天一地二作太一三星太師作太史絳旗作縫旗宋祁注云湻化本作泰一絳旗越本亦作無旗字此與舊鈔脗合」 \\n 仲秋辨物「周禮大司馬職云仲秋教治兵如振旅之陳辨旗物之用軍吏載旗○今案周禮夏官同」吉日以受「淮南子云凡國有難君自宮召諸將受命乃令祝史太卜三日之太廟鑽靈龜卜吉日以受鼓旗○洪氏校害占改宮召爰改受今案見明本淮南子兵略訓」素錦綢杠「爾雅云素錦綢杠注云以白地錦韜旗之竿○今案釋天郭注同陳本脫以白地三字」明珠綴飾「司馬相如上林賦云靡魚須之撓旃曳明月之珠旗注曰以魚須為柄以明珠綴飾○洪氏校琳改珠今案上林二字誤也文選子虛賦撓作橈」五色隨天氣「黃帝出軍決云將軍出兵有所討伐引兵出城門望見白雲及白水者舉白牙旗赤雲者舉赤牙旗隨天氣四時雲○洪氏校雲改門今案詳本鈔牙篇」九章行林澤「管子云九章一舉日章晝行二舉月章夜行三舉龍章水行四舉虎章林行五舉鳥章坂行六舉虵章行澤七舉鵲章行船八舉狼章行山九舉云云○今案陳俞本作九舉韜章辰而駕餘同影宋本管子兵法篇坂作坡船作陸韜作諱辰作食」 \\n 畫星主指「禮記云招搖在上急繕其怒鄭注云急猶強也又畫招搖星於旌旗上以起居勞勁軍之威怒象天帝也招搖星在北斗杓端主指者○今案曲禮上篇鄭注及陳俞本強字勞字皆作堅興改之避隋高祖諱也」 \\n 載雲委移「楚辭云駕龍髯兮乘雷載雲旗兮委移○今案九歌東君篇髯作輈移作虵餘同本鈔巡行篇引作逶迤陳本改引駕八龍之婉婉二句」色明五星變應「春秋元命苞云離為天廁雨有九星勾曲一處一為天旗司五星之處日月之過熒惑守之日食星墜天下亂注曰天旗參旗也參旗色明於常則日月五色亦變為寒色應之若熒惑守之不寤則將有日食星墜為篡煞之先徵○今案陳俞本離為五字作離位無寒字餘同玉函山房輯本處作變食作蝕與開元占經六十八引合餘同陳俞本」 \\n 旗指八表澄清「滕彥將旗銘曰赫赫王振悠悠斾旌風雲星口光燭三城龍旗所指八表澄清○今案陳本振作靈無風雲二句」文王伐殷天賜之「墨子云赤鳥啣書降周曰命周文王伐殷天賜武王黃鳥之也○今案本篇下文引同說詳本鈔卷二徵應篇陳俞本改注隨巢子非也」武王將興天給之旗「抱朴子云武王將興天給之旗○今案陳俞本同平津本脫長白繼氏輯抱朴子佚文據書鈔引同」前指勝徵「抱朴子云軍術篇軍始發大風甚雨起後旌旗前指金鼓清鳴大勝之徵○今案陳本同亦見本鈔旌篇及金篇」相繞敗象「抱朴子云軍術篇軍始發若旌旗亂而相繞逆風雨敗之象也○今案陳本雨上有暴字本鈔旌篇引與舊鈔合」繞竿者戰「黃帝出軍決云軍始發言若行道旌旗繞竿者敵於道路要戰急住使待善時而出不可徑前○今案抱朴子脫言若四字敵下有人字時作算本鈔旌篇引抱朴子略同」自解者有救「黃帝出軍決云旌旗既已繞竿尋自解者有救○今案陳本同」九旗「周禮司常職云掌九旗之物名各有所屬以待國事日月為常蛟龍為旗通帛為旜雜帛為物熊虎為旗鳥隼為旟龜蛇為旐全羽為旞析羽為旌鄭注曰物名者所畫異物則異名屬猶徽識○今案周禮司常同」 \\n 五旌「曹植擬楚辭云建五旌兮華采占揚雲麾兮隊龍鳳○今案陳俞本及嚴輯曹植集旌作旗本鈔既入旗篇則旌字當是轉字之誤」天子九仞諸侯七仞「禮含文嘉云禮天子旗九仞十二旒至地諸侯七仞九旒齊軫卿大夫五仞七旒齊轂士三仞五旒齊首註云軫車後橫木首者頭也上齊其頭也○今案公羊傳襄十六年疏引含文嘉至地作曳地轂作較御覽三百四十一引無上齊句陳本刪注云以下餘與公羊疏同」 \\n 卿七旒齊轂士五旒齊首「又云旗卿大夫七旒齊轂士三仞五旒齊首註曰軫車後橫木首者頭也上齊其頭也○王石華校標目者改首小注刃改仞今案詳上條」象六星「周禮考工記云熊旗六斿以象伐也鄭注曰熊虎旗師都之所建也伐屬白虎宿與參體而六星也○王石華校公改工今案見輈人職」建七星「戰國策云建七星之旗天子之位也○今案元泰定刻本戰國策齊策建下有九斿從三字旗作旟吳師道作補注及蕘圃為剡川姚本作札記皆未及旟字有異文但本鈔列入旗篇則隋時所見本必作旗明甚足見古本之可貴矣」 \\n 熊旗五游「說文云熊旗五游以象伐星士卒以為期從於其聲○今案見說文卷七於部陳本改注考工記」龍旗七旒「管子云天子賜胙於桓公公拜登受賞服大路龍旗七旒渠門赤旂○今案見管子小匡篇第二十旒作游陳本作斿」鸞旗九華「夏侯弼云師徒車騎輕驛鱗萃鸞旗九華皮軒抗隊○洪氏校以皮上衍受字刪去今案陳俞本脫」三辰「左傳云三辰旗旂昭其明也○今案桓二年作旂旗」七星「穆天子傳云日月之旗七星之文註曰今旒上畫日月及北斗七星也○今案陳俞本斗下脫七字近本亦然平津本穆天子傳卷六注云斗下七字據左傳桓二年正義及御覽三百四十引補」 \\n 建明月「司馬相如子虛賦云楚王乃建明月之珠旗○今案史記本傳乃陳本建作曳本鈔上文引亦作曳」曳彗星「楊雄羽獵賦云靡日月之珠竿曳彗星之旌旗○今案陳本珠作朱彗作篲旌作飛文選亦然」建翠旗「史記云李斯上書云陛下致昆山之玉有隨和之寶建翠鳳之旗○今案見史記李斯傳陳本脫陛下二句」賜黃鳥「墨子云赤鳥啣書降周曰命文王伐殷天賜武王黃鳥之旗也○今案詳本篇上文亦見初學記廿一引」鷹鵝「列子云黃帝與炎帝戰以鵰鶡鷹鵝為旗幟○今案陳本鵝作鳶餘同近本列子黃帝篇亦作鳶歇筰鴞考本鈔攻戰篇引仍作鶡」蜂旗「左傳云鄭人擊簡子中肩斃于車中獲其蜂旗注云蜂旗旗名○今案左傳哀二年蜂作蠭陳本作絳」鷥旗「漢書云昌邑王駕皮軒鸞旗駈北宮弄彘鬬虎也○今案漢霍光傳皮上有法駕二字驅下有馳字餘同」騖弧「左傳曰鄭伯伐許穎考叔耶鄭伯之旗蝥弧以先登杜注蝥弧旗名○今案見隱十一年」姑蔑「左傳云越子伐吳王孫彌庸壽於姚自泓上觀之彌庸見姑蔑之旗註曰姑蔑越地彌庸父為越所獲故姑蔑人得其旗也○今案哀十三年杜注無故字餘同陳俞本蔑作篾注曰以下改作案語」 \\n 厯則「劉韶羽獵賦云天子出玄宮立厯則天子之旗也○今案此條有譌脫陳俞本刪」拽地「新序云芋尹文者荊之歌彘鹿者也司馬子期獵於雲夢載旗之長構地芋尹文拔劍齊諸軫而斷之司馬子期伏軾而問曰吾其有罪夫子乎對曰臣聞之王者之旗拽於地君之旗齊於軫大夫旗齊於較今子出自荊國有名大夫也而滅之三等雖文之斷也不亦可乎○今案陳俞本作歌歐鹿彘無王者句較作軾文上無雖字近本新序義勇篇脫歌字餘與陳俞本同」 \\n 蔽曰「戰國策云楚王遊於雲夢結駟千乘旌旗蔽日○今案陳本同元泰定刻木楚策作蔽天姚本吳本及蕘圃札記皆不言天字有異文但本鈔一百四十一輪篇亦引作蔽日蓋隋本如此」 \\n 篲雲「范曄後漢書云光武贊曰長轂雷野高旗篲雲○今案陳本同近本范書卷一下光武紀贊旗作鋒但舊鈔既入旗篇則隋時所見本必作旗明甚」師之耳目「孫子兵法云言不相聞故為鼓鐸視不相見故為旌旗所以一人之耳目也○今案平津本孫子軍爭第七鼓鐸作金鼓餘同」前有車騎則戴鴻「禮記云前有車騎則載鴻鄭注云鴻取有行列也○王石華校戴改載考釋文載音戴是不可改古本也今案曲禮上篇鴻上有字陳本已照增釋文及阮校勘記皆不言無飛字惟王文簡據書鈔此條厯引古書以本有飛字之誤亦可備一說」 \\n 前有士師則戴虎皮「禮記云前有士師則載虎皮鄭注曰士師兵眾也虎取其有威勇也○王石華校戴改載詳上條今案見曲禮上篇陳本脫此條」左將蒼旗右將白旗「尉繚子云左將蒼旗卒戴蒼羽右將白旗卒戴曰羽中使黃旗卒戴黃羽○今案陳本同」左部青旗右部白旗「黃帝兵法云欲知敵人來時視之所從來成上神谷以其勝應之假令敵人從大小吉魁■〈罡刂〉下來應之以左部青旗從太一勝天下來應之以後部黑旗從明之神功曹木衡下來應之以右部白旗從勝傳送魁■〈罡刂〉下來應之以前部赤旗從徵明神后下來應之以中部黃旗也此天道勝也○今案陳本刪欲知廿二字從大小句作從中軍突出從太一句作從離方來從明之句作從巽方來從勝傳句作從訖方來從徵明句作從坎方來」 \\n 前有墊獸則載貔貅「禮記云前有摯獸則貔貅鄭注曰貔貅亦摯獸○今案見曲上篇」騎為鳥旗輿為龍旗「墨子云守城之法水為蒼旗火為赤旗金為白旗水為墨旗士為虎旗卒為雙兔旗男為童旗女子為擒矢旗弩為狗旗戟為林旗劍盾為羽旗騎為旗輿為龍旗○今案陳俞本刪卒為四句及劍下盾字又墨旗作黑旗虎作黃畢校本墨子十五擒矢作梯末輿作車虎作雩尚可兩通惟金改石土改竟士則舊鈔義較長」 \\n 聞五鼓音舉黃旗「軍令云聞五鼓音舉黃帛兩半幅合旗為三面圓陳為六鼓音文鼓兩半幅合旗兵稱一通徐也○王石華校補五字今案此注有脫誤陳本但注軍令二字考御覽三百四十一引軍令無六鼓以下幅作幡聞五作五聞惟本鈔一百十七陣篇引與舊鈔此條同」 \\n 聞九鼓音舉絳旗「軍令云聞九鼓音舉帛云半幅旗為從衣之○今案此注有誤陳本但注軍令二字」舉絳旗舡皆進「軍令云聞雷鼓音舉白幢絳旗大小舡進戰不進者斬聞金音舉青旗舡還若賊近徐還遠者疾還○今案御覽三百四十引軍令及陳本無舡還以下考初學記廿二引青旗下即接下條注舡皆止二句」 \\n 舉青旗舡皆止「軍令云聞三軍金音舉青旗舡皆止不肯者斬○今案御覽三百四十引軍令及陳本無三軍兩字肯作止蓋据初學記廿二引訂也」韓信拔趙「漢書云信擊趙出并陘口趙開壁擊之大戰良久于是信張耳棄鼓旗走水上軍趙空壁爭漠旗鼓信所出奇兵二千騎倚空壁即馳入皆拔趙旗幟立漢赤幟二千趙軍大驚遂散○今案書卷三十四倚空作候趙空餘同陳本已照改」 \\n 耿弇據地「東觀漢記云耿弇追張步步奔平壽乃肉袒負斧鑕于軍門而弇勒兵入據其城樹十二郡旗鼓令步兵各以郡八詣旗下○今案聚珍本姚輯本東觀記同」懸之白旗「六韜云武王伐紂懸紂之首於白旗○今案平津館本六韜同」懸之赤旗「王書曰桀紂之為君或身放南巢或頭懸赤旗斯無他也但不節財而暴民也○今案御覽八十二引王孫書同陳本脫之為君三字据初學記廿二刪也」衞侯不去「左傳云狄戰于熒澤衞師敗績滅衞衞侯不去其旗是以甚敗○今案見閔二年」李陵盡埋「李陵別傳云陵與單于戰矢盡抵山入陵谷單于遮其後乘隅下壘石士多死陵曰吾不死非壯士也於是盡斬旗旌及珍寶埋於地下○王石華校在改壯今案陳本陵谷作隘谷多上有卒字」 \\n ○旌十九 \\n 注旌「爾雅云注麾首曰旌注云載旄於竿頭如今之幢亦有旒○今案釋天麾作旄餘同陳本改作注旂」析羽「釋名云析羽為旌旌情也有精光也○王石華校補精字今案見畢氏疏證本釋兵篇陳本同初學記廿二引下二句亦同」九旒「禮記云龍旗九旒天子之旌也○今案禮記樂記同」五色「周禮云析羽為旌注曰析羽五色繫之於上所謂注麾○今案春官司常注色作采麾作旄又之於下有旞旌之三字旄下有於干首也四字陳本多竄亂」天子九仞諸侯七仞大夫五仞「博雅云天子旌高九仞諸侯七仞大夫五仞士三仞○今案陳本同考廣雅釋天高郵王氏刻本旌作杠大夫上補鄉字又王氏疏證云各本脫士三仞句据書鈔未改本及釋天初學記御覽引訂又本鈔廣改博係永興避隋煬帝諱」 \\n 招大夫「孟子云齊景公招虞人以皮冠庶人以■〈施，冉代也〉土以旂大夫以旌今以大夫之招招虞人故其死而不敢往也○今案見萬章下與近本稍異」進士卒「說文云游車載旌析羽注旄首所以精進士卒從生聲○今案見說文卷七於部生上有於字陳俞本脫從生聲三字」德車結旌「禮記德車結旌鄭注曰結謂收斂之也德車乘車○王石華校兩居字改車今案見曲禮」遊車結旌「周禮云遊車載旌注曰全析羽為旌○今案改注說文非也考周禮司常遊作斿全下有羽為旞三字與析羽句皆司常正文注曰二字疑衍」青旌「禮記云前有水則載青旌前有塵埃則載鳴鳶今案見曲禮上篇」翠旌「楚辭云孔蓋兮翠旌登九天兮撫彗星○王石華校補兩兮字今案陳俞本同近本楚辭九歌少司命篇旌作旍」黑旌「周書云樓煩黑旌者乃旄也常四張羽鳧旗也○今案陳俞本刪者乃以下七字羽鳧作鳧羽考讀騷樓本周書卷十七只有樓煩星旗句文選甘泉賦注引施作旄無黑旌以下」錦旌「王君神仙內傳云上道君又遣正一左玄執蓋即賜君棗羽瓊千丹紱錦旌各一○今案此條疑有脫誤陳俞本刪」雲霓「宋玉高唐賦云雲霓為旌翠羽為蓋○今案陳本同七十二家本宋玉集無雲字羽字」翡翠「司馬相如子虛賦云錯翠翡之旌○今案史記本傳及陳俞本旌字皆作威蕤文選亦然」旌「楚詞云荃橈兮蘭為旌注曰蘭為旌旗動以香潔自修飾之也○今案楚辭九歌湘君篇及陳俞本荃作蓀兮蘭下無為字又近本楚辭無注曰以下」茅旌「公羊傳云楚莊王伐鄭鄭伯肉袒左執茅旌右執鸞刀以逆何註曰茅旌祀宗廟所用也執鸞刀示以宗廟不□食自歸首也○今案見宣十二年」蔽曰「楚辭曰旌蔽日兮敵若雲矢交隊兮士爭先○今案楚辭九歌國殤篇及陳俞本隊作墜」蔽天「王昶檄江南文云鳴震山之鼓樹蔽天之旌○今案陳俞本山作霆本鈔一百甘一鼓篇引蔽上空一格錢校補作張字嚴輯王昶集從之」威夷「楚辭曰駕八龍兮連踡建虹旌兮威夷○今案陳俞本同」縯紛「張華劉驃騎誄曰旗聯翩以飄飄旌縯紛以菴靄○今案陳俞本旗作旌改標聯翩二字紛句非也百三家本張華集旗作旐巷藹作奄薄」舜有告善者之旌「管子云舜有告善之旌○今案見管子桓公問篇」齊桓公招虞人「孟子曰齊桓公招虞人以旌不至將殺之晏子曰招虞人以皮冠庶人以■〈施，冉代也〉士以旌今以大夫之旌招虞人故其死而不敢往也○今案近本萬章下篇稍異」靡旌「左傳云許伯曰吾聞致師者御靡旌摩壘雨還杜註曰靡旌駈疾也摩近也○今案見宣十二年」前指大勝「抱朴子云軍篇軍始發大風甚雨起於後旌旗前指金鼓清鳴大勝之徵若旌旗亂而相繞逆風雨敗之象也○今案詳本鈔旗篇」繞千者住「抱朴子云軍術篇軍始出而旌旗繞干者急住更待善時而出○今案平津館本脫長白繼氏輯抱朴子佚文一卷干作竿而出下有軍字陳本亦作竿」 \\n ○旄二十 \\n 武王右秉有事施教「尚書牧誓云武王左仗黃鉞右秉曰旄孔傳右書秉旄有事施教○今案牧誓孔傳秉作把施作於有上有示字」采五色「楚辭云建雄虹之采旄五色雜而炫燿注曰係綴蝶蝀文采紛鋪○今案見楚辭遠遊篇無注曰以下陳本改注甘泉賦」雜紅霓「楊修許昌宮賦云建日月之太常雜紅霓之旌旄○今案陳俞本紅作虹又陳本修作循昌下脫宮字　欽定賦彙卷七十二與舊鈔同嚴輯本脫」星施電燭「楊雄甘泉賦云流星施以電燭○今案陳本及宋本文選施作旄讀騷樓本周書十七有星施二字與舊鈔合陳逢衡補注引盧召弓校語據甘泉賦注引周書亦作樓煩星旄」羽旄掃霓「班固東都賦云羽旄掃霓旌旗拂天○今案文選同」朱旄「張衡東京賦云屬車九九乘軒並轂伏弩重■〈施，冉代也〉朱旄青屋○今案文選及陳俞本伏作斑本鈔車部蓋篇伏作軫」黃旄「漢書武帝紀云征和二年更節加黃鉞○今案見漢書卷六陳俞本脫」 \\n ○幡二十一 \\n 指天戰必勝「兵書云督將已下各自有幡之異不為軍容欲知人之吉幡指天者戰必勝○今案陳俞本之異十一字作軍發時三字」竿沈賊必破「晉安帝紀云中軍劉道規討盧循柵左軍將戰中軍麾以進兵幡忽沈水眾失色中軍因歡笑曰往年覆舟之戰亦沈幡竿今復然必破賊矣遂大破之○今案陳俞本改注王隱晉書」 \\n 始出營者舒幡「軍令始出營者竪矛戟舒幡旗鳴鼓角三里辟矛戟結幡旗止鼓角○今案陳俞本三上有行字止作鳴軍令上有諸葛亮三字考百三家本諸葛亮集軍令篇止亦作鳴餘同」 \\n 敵不決者低幡「諸葛亮軍令四出樵採若後蒲受敵不決者低幡鳴世鼓二箱倒行還九解解已如初也○今案此條不可句讀陳俞本脫」樵採當在幡裏「諸葛亮軍令云初至宿時所便遣四出時候望訖乃遣樵採皆當在百幡裏若去營數里草足供人馬幡在數里之表隨樵採為遠近之宜○今案陳俞本嚴輯本皆脫」會遇當省幡號「軍令云督軍各作蟠號若常別遣有所督追寇賊及逃亡以行道與諸葛亮兵會遇而疑之遠一人以幡後交後夜者常各屯主相去二百步外鑽火省幡號也○今案此條有譌字陳俞本脫」 \\n 軍發先持「軍令云水軍發輒先遣人持幡于前豎所當營火之處水邊岸上舡若夜到者又然炬火舡至見幡火以次泊也○今案俞本同陳本持幡誤持鋒」招降為信「觀漢記云梁諷征匈奴屯北軍于邊告以大漢威靈招之匈奴畏感奔馳來南諷輒為幡信遣詣大營前後萬餘人○今案陳平及聚珍本姚輯本東觀記脫北字告字南作降幡信作信幡詣大作還字餘同」 \\n 懸青幡非耕稼之意「監鐵論云發春之後懸青幡築土牛殆非人主勸耕稼之意○今案陳俞本人主作明主餘同近本鹽鐵論授時第三十五築作策」吏負青幡無賞罰之實「王粲務本論云末世之吏負青幡而令春有勸農之名無賞罰之實○今案本鈔春篇吏篇兩引皆同百三家本王粲集及陳俞本令春作布春令」齎幘白督郵「鍾離意別傳云意為瑕丘令正月立春遣戶曹史檀建齎青幘幡白督郵督郵不受○王石華校小注兩郵字今案陳俞本史作吏陳本幘下脫幡字御覽三百四十一引意別傳無正月二字」 \\n 舉幡邀常侍「張璠漢記云虞詡為司隸劾奏中常侍張防防訴之論輸左校二日之中傳考四獄詡子毅舉幡邀中常侍高梵叩頭流血梵入言之防坐徙邊○王石華校以血下複衍梵頭五字刪去今案范書毅作顗陳俞本皆改引范書本鈔司隸校尉篇引四獄以上作謝承書考姚輯汪輯張璠漢記及謝書均脫」 \\n 持幡指軍師「博物志云扶風太守白事云先是有一老公年七十餘持五采幡白色居多指裴軍師門外○今案陳俞本先是作近公作翁指裴六字作其旛指處當遇軍師近本博物志皆脫」持幡云使「風俗通云陳國趙祐酒後與人爭出外將竹馬持絳幡云我使者也○今案陳俞本耐竹馬作見一人乘竹馬使者上有行雲二字絳作風御覽八百四十六引風俗通與人八字作或稱亭長督郵祐復於外騎馬持作將餘同」 \\n ○麾二十二 \\n 天子置五麾諸侯置三麾「穀梁傳云日有食之天子救日置五麾陳五兵五鼓諸侯置三麾陳三兵三鼓○今案見莊廿五年」天子下大綏「綏麾也」諸侯下小綏「禮記云天子殺則下大綏諸侯殺則下小綏鄭注曰綏有虞氏之麾也○今案王制鄭注云綏當為緌緌有虞氏之旌旗也與本鈔小異」弩獨前戰視麾所在「軍戰令云弩獨前戰合五鼓皆張弩羊角四鼓視麾所在○今案陳俞本刪合五鼓十字在下有而發之三字」建麾田獵「巾車職曰建大麾以田註曰四時時田獵○王石華校中上刪注曰趙高問曰六字洪氏校視麾改田獵今案周禮巾車職同」視麾前後「軍戰令云臨陣謹視幢麾麾前前麾後則後麾左則左麾右則右也○今案陳俞本同御覽三百四十一引軍令幢作幡又下四句麾字俱在句末」邵恭執麾「趙書曰泰和二年春正月具禮樂朝羣官納貢計侍郎邵恭執麾不舉常侍畦洪執儀不彈皆下理官不欲論○今案陳本俞本官作后無納貢計三字及不欲論三字」載洋持麾「王隱晉書云戴洋病亡天神使為酒藏吏授符持幡麾將上蓬萊諸山五日更生○今案御覽三百四十一引王晉書同陳俞本皆改注今晉書」 \\n ○旒二十三 \\n 天子至地「博雅云天子十二旒至地侯九旒至軫卿大夫七旒至轂士三旒至首○王石華校小注補地字今案陳俞本博作廣首作肩本鈔改博者已詳本卷上文」 \\n 飾以組維以縷「爾雅云素錦纁縿練旒九飾以組維以縷注曰練絳練也組為白綦組飾旒維謂朱縷維持不令曳地○今案陳俞本脫考陳俞本脫考爾雅釋天郭注組為七字作用綦組飾旒之邊餘同」 \\n 為下所執正也「公羊傳曰春秋之時天下之君若贅旒然何注贅繫屬之辭為下所執也○今案陳俞本若作如無何注以下考公羊襄十六年傳春秋七字作曷為編刺天下之大夫辭下有以旒喻者四字執下有持字」 \\n 十有二旒「禮記云戴弧韣旂十有二旒鄭玄注云弧旌旗所以張幡也其衣曰韣○今案明堂位注幡作幅陳本已照改」象大火「周禮云龍旂九旒以象大火鄭注曰大火倉龍宿之心其屬有尾尾九星也○王石華校標目九改象今案冬官輈人及陳俞本旒作斿以下二條亦然」象鶉火「周禮云鳥旟七旒象鶉火也鄭玄曰鳥七星也」象營室「周禮云龜虵四旒以象營室鄭玄曰營室四星」 \\n 北堂書鈔卷第一百二十 \\n  \\n 　"}
{"章节": "●北堂書鈔卷第一百二十一  武功部九", "正文": "　 \\n ●北堂書鈔卷第一百二十一武功部九 \\n 　 \\n  \\n 隋祕書郎虞世南撰南海孔廣陶校註鼓二十四　金鉦二十五鐃二十六　鞞二十七鐸二十八　角二十九兜鍪三十　眊三十一鎧三十二　盾三十三 \\n ○鼓二十四 \\n 為五兵長「京房易占云鎮星於兵為鼓於經為易易為五經首鼓為五兵長○今案陳俞本同」正三軍眾「淮南子剝牛皮鞟為鼓正三軍之眾然為牛計者不若服於軛也○今案見淮南子說山訓陳俞本脫鞟字」動作必擊「黃帝問玄女兵法云出軍將行屯守相與數鬬動作必擊鼓作聲聽其音以知己兵強弱也○嚴氏校堇改黃錢氏校補擊字今案本鈔下文引同」遠近相聞「呂氏春秋云周宅酆鎬近犬戎與諸侯約為高堡於王路置鼓其上遠近相聞戎寇至傳鼓相告諸侯之兵皆至救天子也○錢氏校戎大改犬戎補兩鼓字至字今案陳俞本同近本呂氏春秋慎行論堡作葆又於王上有禱字」 \\n 師之耳目「左傳云師之耳目在吾旗鼓進退從之此車一人殿之可以集事杜注曰殿鎮也集成也○今案見成二年」傳告諸侯「呂氏春秋云周宅酆鎬近犬戎與諸侯為高堡於王路置鼓其上遠近相聞戎寇至傳鼓相告諸侯之兵皆至救天子也○錢氏校補鼓字告字今案見近本慎行篇」戰勇作氣「左傳云三軍以利用也金鼓以聲氣也阻而鼓之不亦可乎○錢氏校云左傳當從今本今案舊鈔此條標目與小注不合案左傳十年云夫戰勇氣也一鼓作氣是標目之出典也利用以下見僖廿二年傳阻而二句作利而用之阻隘可也然則舊鈔當分二條特轉寫誤合一耳錢校云左傳當從今本此語尚未分明」 \\n 聽音知兵強弱「黃帝問玄女兵法云出軍行將屯守相與數鬬動作必擊鼓作聲聽其音以知己兵強弱也○今案詳本篇上文」置鼓告兵皆至「呂氏春秋具如上言也○今案見慎行篇」盪心懼耳野夷凌觸「陳琳正庫賦云靈鼓發雷鼓駭軒轟嘈■〈口〉盪心懼耳野事懾而凌觸前後不相須候○王石華校■〈口獻〉改喃非也今案夷字事字標目與小注歧出本鈔兵勢篇引野事句作野奏攝而陵觸陳俞本刪此本條」 \\n 夏禹以諫納「顧子云或問今之寺門有鼓何象顧子曰夏禹縣鼓於門以納諫者此遺風也○錢氏校云按顏子陳本作顧子類函亦作顧据改今案象字陳俞本作為玉函本據書鈔引今作人象亦作為蓋據陳本」 \\n 文王以蒐「左傳云密須之鼓以其大輅文王所以大蒐也○今案昭十五年無王字」鼖鼓軍事「周禮鼓人職云以鼖鼓鼓軍事鄭注卉鼓鼓長八尺○錢氏校据近本訂正」 \\n 鼜夜戒守「又云凡軍旅夜鼓鼜鄭注云鼜夜戒守鼓也○錢氏校標目鏧改鼜貳改戒今案此亦見鼓人職」抗玉桴駭鼉鼓「曹植擬楚辭云騁文犀彈素笋抗玉桴駭鼉鼓○今案陳本脫騁文六字」震山「王昶檄江南文羽騎迅逝步卒星陳鳴震山之鼓樹蔽天之旌○錢氏校樹改張用陳俞本也今案舊鈔脫樹字據本鈔旌篇引補」動川「杜云朱旗矯日金鼓括天上暉三光俯動九川○今案陳俞本矯作炫暉作耀」伏弢毆血鼓音不衰「左傳云簡子曰吾伏弢毆血鼓音不衰今日我上也○王石華校襄改衰今案本鈔攻戰篇引毆作喀考左傳哀二年作嘔釋文云嘔本又作口？咎」流血及履未絕鼓音「左傳云郄克傷於矢流血及履未絕鼓音杜預注曰中軍將自執旗鼓未絕故傷而鼓不息○今案成二年履作屨郄作卻杜注故下有雖字而下有擊字本鈔攻戰篇引亦作履作郄」 \\n 冀南鳴盜伏誅「漢書五行志云成帝鴻嘉三年天水冀南山有石鼓石鼓鳴有兵後羣盜伏誅○今案見漢書卷廿七五行志上」岑山聲謝咸破「鄭緝之東陽記云太山縣有岑山去簇岳千五百里其山最有靈驗晉隆安中孫恩遣偏師謝咸來攻東陽山下之民聞嶺上有鼓鼙聲甚眾若數萬人軍幾十日咸破而鼓音亦絕今每至雲南冥晦時聞鼓音如官寺焉○今案陳俞本刪太山五字及去簇九字謝咸二字幾十日作數日又無官寺句御覽三百三十八引東陽記無太山二十字來攻上脫咸字又無今每以下」 \\n 陳倉有兵則鳴「辛氏三秦記云陳倉有石鼓山將有兵此山則鳴土人常以為候○今案陳俞本同續漢郡國志一劉昭注引無士人句二酉叢書輯三秦記亦据郡國志注但鳴誤名」 \\n 齊地將亂輒打鼓響「續述征記云逢山有祠安石人石鼓齊地將亂石人輒打鼓聞數十里盛弘之荊州記云河東郡有石鼓一所高五尺鼓邊作七家云上郡太守石姓河有時自鳴則有兵吳興記云長城縣東夏架山有石鼓長老云鳴則三吳有兵○錢氏校續述征記一條据吳淑事類賦注改訂荊州記一條据陳本尺下刪鼓字七家作銘字今案續述征記一條御覽五百五十二引無續字餘同吳興記一條御覽三百三十八引同七家疑作七篆」 \\n 戰鼓不起「李陵別傳云陵與單于戰數日拒山谷中連戰陵曰吾士氣少衰而鼓不起何也軍中豈有女子氣乎○洪氏校卒改氣襄改衰補有字今案陳俞本連戰下有數敗二字女子下無氣字」 \\n 軍鼓自鳴「左傳云吳子使其弟蹶由犒師楚人執之將以釁鼓○王石華校五改吳今案見左傳昭五年但無軍鼓自鳴句陳俞本改標將以釁鼓四字」沮衞釁鼓「韓子云吳使沮衞獻蟲蠹於荊師將殺之以釁鼓衞曰死者無知則釁無益若有知將戰之時臣使鼓不鳴因不殺之也○王石華校以舊鈔脫韓子但用斜勒未補今案御覽三百三十八引韓子補又無將字餘同近本韓子說林下篇獻蟲作蹷融蠹作犒陳俞本脫此條」 \\n ○金鉦二十五 \\n 將軍之氣「黃帝出軍決云牙旗者將軍之精金鼓者將軍之氣一軍之形候也○今案御覽三百三十八引出軍決同陳本候誤侯」誓飭師旅「李尤鉦銘云申嚴號令誓飭師旅同一俯仰師齊言語雖有界畫萬眾是聽○錢氏校動改飭師今案陳本百三家本尤集無同一俯仰三句萬上有以肅紀律句」學戰陣之教「東方朔傳云朔上書曰臣十三歲學書十五歲學擊劍十六歲學詩書十九歲學孫吳兵法戰陣之具○錢氏校云具下衍精金十三字即黃帝出軍決應刪蓋沿上文誤入耳今案漢書六十五東方朔傳無各歲字具下有鉦鼓之教句當補正」 \\n 萬眾是聽「李尤鉦銘云己具上言」用伐不庭「孫惠祭金鼓文云赫矣皇武用伐不庭金鼓麾旗以昭其聲○嚴氏校不伐改伐不今案御覽三百三十八引此文及陳本武作威」鳴以討賊「汝南先賢傳云王納者西平人也為門下小吏更始初賊大起破縣城納於是鳴鼓以討賊○洪氏校使記改始初今案陳俞本鼓上有金字」鳴士激怒「李克武功歌云鳴金鼓馬模起士激怒○今案此條有譌脫陳俞本刪」鳴則大勝「抱朴子云軍始發大風甚雨起於後旌旗前指金鼓清鳴則大勝之徵也○錢氏校旅改旌今案詳本鈔旗篇旌篇」金鼓雷起「劉邵七華云車騎雲屯金鼓雷起○錢氏校雷改雲補屯字今案陳俞本作劭又考類聚五十七引七華同」鉦鼓雷動「徐幹齊都賦云鉦鼓雷動旌旗虬亂○今案陳俞本虬作虹」 \\n 鉦鐸琳瑯「俴玄正都賦云懸斾著天鉦鐸琳瑯○錢氏校正改西從陳本也今案嚴輯傅玄集據御覽三百三十四引著作光鉦作征但本鈔既入鉦篇則嚴輯本作征亦誤」 \\n 金鼓砰礚「潘岳西征賦云長角哀呌以命旅金鼓砰礚而訇隱○今案文選西征無此文陳俞本改陸雲南征賦叫作吟下句作訇隱而砰礚本鈔角篇引亦作陸雲南征賦」 \\n 雷震動地「東觀漢記云段熲起徒中為并州刺史有功徵還京師熲乘輕車介士鼓吹曲蓋錚鐸金鼓雷震動地○今案御覽三百三十八引及姚輯本東觀記同聚珍本錚作鉦餘亦同」聞數千里「東觀漢記光武紀王尋王邑兵五六十萬列遂環昆陽城金鼓之聲聞于數千里○錢氏校云列遂當作列隊今案御覽九十引萬上無十字列作到千里作十里聚珍本同姚輯有十字脫金鼓二句餘與御覽同」 \\n ○鐃二十六 \\n 鐃小鉦也「○錢氏校云按此條小注釋名云云是下鞞篇注文當移正其說是也今案此見說文金部鐃字注」 \\n ○鞞二十七 \\n 騎鼓也「說文曰齊騎鼓○錢氏校云近本說文作鞞刀室也今案此條有誤陳俞本改齊作鞞亦非也」倕為鼙鼓「呂氏春秋倕為鼙鼓○今案陳俞本改倕作鼓鞞御覽三百三十八引云倕作鞞鼓明雲間刻本呂氏春秋卷五云倕作為鼙皷」裨助鼓聲「釋名云鞞裨也裨助鼓聲也○錢氏校舊鈔此條竄入鐃篇小鉦條下茲據移正今案畢本釋樂及御覽三百三十八引聲皆作節」 \\n ○鐸二十八 \\n 金鐸「周禮大司馬職云以金鐸通鼓○今案以金鐸句是地官鼓人職文陳俞本皆改注鼓人矣然大司馬職兩司馬執鐸句注亦引鼓人職此語則舊鈔職下添注字即可通矣不必如陳俞之妄改也」 \\n 木鐸「論語天將以夫子為木鐸案周正歲勸教之象徇以木鐸不用法者國有常刑也○今案見八佾篇案周以下是永興引申之語」以鐸徇路「書云每歲孟春遒人以木鐸徇于路○洪氏校道改遒今案見允征」振鐸於朝「禮記明堂位云振木鐸於朝天子之政也○今案陳俞本刪也字」將軍執鐸「說文云鐸大鈴公孫青聘於衞聞衞亂遂從死鳥請將事親執鐸○今案見左傳昭二十年」司馬執鐸「說文云鐸大鈴也軍法五人為伍五伍為兩兩司馬執鐸○洪氏校主位改五伍今案見說文金部」大駕發鐸「書禮儀志云大駕發執鐸司馬八人事須振鐸也○今案陳俞本及近本續漢志無發字及事須句范書獻帝紀注引亦無事須以下」教事振鐸「鬻子云禹之法天下也以五齊聽銘於翼簴日教療人事須振鐸此前篇事○洪氏校以舊鈔此條竄入角篇兩鳳二龍條後茲已移正今案舊鈔段末有此前篇事四字則南村以前舊校書鈔者已拈出矣考御覽三百三十八引五齊作五聲聽下有政字翼作簨療作寡須作者」 \\n 銅匡金舌「三禮圖云鐸今之鈴其匡銅為之木舌為木鐸金舌為金鐸○洪氏校金改今共改其今案御覽三百三十彳引三禮圖同本鈔匡字缺末筆宋鈔避太祖諱也」聲自毀「文子云老子曰鳴鐸以聲自毀膏燭以明自消○今案守山閣本文子上德篇消作煎」 \\n ○角二十九 \\n 出羌胡吳越「徐野民車服儀制云角前世書記所不載或云本出羗胡吹以驚中國之馬或云本出吳越也○王石華校知改吹補國之二字今案陳俞本及御覽三百三十八引同」 \\n 似兩鳳之雙鳴若二龍之齊吟「酈炎角賦云似兩鳳之雙鳴若二龍之齊吟○錢氏校云陳本唐類函酈炎俱作谷儉今案御覽三百三十八引此賦亦作谷儉」出營鳴角「軍令云始出營豎矛戟舒旛旗鳴鼓角○今案陳本舒作播考百三家諸葛亮集軍令及本鈔幡篇引作舒」夜警吹角「晉中興書云大司馬桓溫屯中堂夜警吹角御史中丞司恬奏劾大不敬○今案初學記十二引中興書警吹作吹警司馬恬作王恬」哀叫命旅「陸雲南征賦云長角哀叫以命旅金鼓訇隱而砰磕○洪氏校碎改■〈石？乎〉今案敷文閣本土龍集卷一訇隱作隱訇砰磕作啟代亦詳本鈔金鉦篇」長鳴摧姦「桓溫與慕容皝書承將軍厲奮戎武激揚士卒鼓角長鳴摧折姦宄○今案陳俞本及十六國春秋廿四引此書厲奮作奮厲」崤山不得鳴鼓角「盛弘之荊州記云魚復縣瞿唐灘上有神先人靈驗剌史二千石經過不得鳴鼓角也○王石華校先人改其神從陳俞本也嚴氏校云案魚復縣瞿唐灘上見本鈔一百三十八篙篇及御覽引又復改堰今案陳俞本魚復魚偃瞿唐四字誤崤山上又考御覽七百七十一引荊州記先人作先極餘與舊鈔同」 \\n 大風吹沙聞有角響「異苑云涼州西有沙山俗云昔有覆師於此者積尸數千萬從星有大風吹沙覆其上遂成山阜因名為沙山時聞有鼓角聲○今案學津討原本異苑卷一數下無千字名下無為字餘同」 \\n 山頭頹沙則鼓角鳴「辛氏三秦紀云河西有沙角山山頭頹沙則鼓角鳴訖還上山故曰沙角○嚴氏校桑改辛錢氏校叔改故今案陳俞本脫辛氏二字及訖還以下又說郛本無山頭句以下二酉叢書輯三秦記据郡國志引祇有西河句餘迥異其按語謂据書頹作堆餘與陳本同」 \\n 黃墳角響「異苑云江都郡東界有黃公墳三所陰天恆有鞞角之響也○今案學津討原本異苑卷七響作聲」竹嶺角聲「王歆之始興記云縣西北曰捕竹嶺上有鳴鼓角聲○洪氏校搏改捕錢氏校云捕陳俞本唐類函俱作枯今案陳俞本皆無鳴字」發冢聲「幽明錄云始興縣有睪天子城城東有塚昔有發之者垂而塚裏有角聲震于外懼而塞之○今案陳俞本脫有睪五字御覽一百九十三引幽明錄睪作皋子城作子國無城以下」 \\n 壞墳內聲「幽明錄云晉司空郄方回葬婦於離山邊使平夷古墳後壞一墳冢發內聞鼓角聲時郄公自來觀墓俄而罕然自是多如此○錢氏校師改司補回字今案陳俞本離作驪無時郄以下御覽一百八十九引幽明錄正作離無時郄十一字」 \\n 峴山陰雨有聲如吹「史筌武昌記武昌有峴山欲陰雨上有聲如吹角之響○王石華校現改峴補吹字今案本鈔雨篇引筌作荃峴作龍文獻通考樂七引？？？？土作荃亦作龍山」濤山陰雨聞聲甚亮「異苑云永嘉永寍縣濤山頂有湖色色紅赤有自然石橋多魚獺異禽陰雨常聞鞉角聲甚亮也○今案陳本俞本學津討原本異苑脫永嘉二字湖作河又學津本陰雨下有時字」 \\n 長角一聲「庾翼與燕王書云今致畫長鳴角一聲白日？乇百副○今案嚴輯庾翼集聲作雙其上句據御覽三百三十八引下句據御覽三百四十一引」長鳴三唱「七道云長角三唱武士星布○王石華校臺改星從陳俞本也今案陸二俊集及御覽三百金十八引陸機七導唱作倡星作旗餘同」眾軍警角不如鶴鳴「語林云陸士衡為河北都督已被間構內懷憂懣聞眾軍警角謂其司馬孫掾曰我今聞此不如華亭鶴鳴也○今案陳俞本都督作督兵掾作極餘同世說尤悔篇注引掾作丞鳴作唳御覽三百三十八引語林掾作拯」 \\n 龍頭「晉紀云桓玄制龍頭角或曰此所謂亢龍者也○洪氏校元改亢今案陳俞本紀上有安帝二字亢龍下衍角字御覽三百三十八引晉安帝紀亢龍下亦有角字又今書桓玄傳亢龍下多有悔二字」 \\n 金口「陶偘表云伏惟武庫傾蕩宿衞有闕輒簡選其差可奉獻金口角一雙○洪氏校羌改差今案俞本同陳本闕作聞非也御覽三百五十三引陶侃此表亦作闕」 \\n ○兜鍪三十 \\n ■〈金截〉兜鍪「孝經威嬉拒云持大斧著鐵兜鍪常使去四五千步不可令近人也○今案御覽三百五十六引千作十餘同陳本作孝經援神契俞本援誤拔皆非也玉函山房本云威嬉拒當是援神契內章名此馬氏欲為陳本作調人耳古微書亦作威嬉拒且考援神契內章名但有五刑章敢問章與威嬉拒尤不相類也本鈔誤作盛嬉姮禹謨不得其說始臆改援神契馬氏竹吾何必為此曲說乎」 \\n 皮兜鍪「廣志云獠民皆以未漆皮作兜鍪○今案陳俞本獠民作犬戎玉函山房輯本從之考御覽三百五十六引廣志獠民作獠在■〈牜羊〉柯興古云云足訂犬戎二字之誤」 \\n 制作之巧「陶侃荅溫嶠書云奉所送帳下得蘇峻兜鍪制作之巧用功殊多○今案陳俞本及御覽三百五十六引此書同」刻作死休「車頻秦書云苻登永固族曾孫固死登自立皆刻兜鍪作死休字示士必死○錢氏校於固死上亦添永字是也今案隋時諱堅凡苻堅改稱其字曰永固永興書成于隋故避隋諱耳御覽三百五十六引固作堅餘同陳俞本頻作潁固亦作堅無曾字」 \\n 生蟣虱「韓子云天下無道好戰不己甲冑生蟣虱燕雀處帷幄○今案陳俞本及御覽好作攻餘同考韓子喻考篇好戰句作攻擊不休相守數年不已二句」懸魚門「左傳云邾獲公冑懸諸魚門○今案見僖二十二年」 \\n ○眊三十一 \\n 黑白眊出天竺「外國傳云黑白眊出天竺國○今案御覽三百四十一引外國傳同」孔雀「庾翼與燕王書云今奉孔雀眊二雙○錢氏校羽改與今案御覽三百四十一引此書雙改作枚」白狼「俗說云謝安小兒時便有名譽流聞遠國慕容垂餉謝白狼眊一謝時年十二○今案御覽三百四十一引俗說垂作廆十二作十三又附注云一作慕容垂陳俞本從御覽」 \\n 魏武贈楊彪十鈴「魏武與楊彪書云今贈足下十鈴眊一具○錢氏校補一具兩字今案御覽三百四十一引此書同」慕容餉謝安一雙「俗說云慕容垂餉謝安白狼眊一雙○今案詳本篇上文」送見辭謝「諸葛亮與吳王書云所送白眊薄少重見辭謝益以增慙○今案陳俞本百三家本諸葛集同」結以忘憂「魏略云諸葛亮見劉備備性好眊時適有以旄牛尾與備者備因手自結之亮曰將軍當復有遠志止結旄而已耶備乃投眊而言曰聊以忘其憂耳○今案蜀志卷五諸葛亮傳注引魏略旄作髦陳俞本作牛尾並刪旄字」 \\n ○鎧三十二 \\n 古聖人作「孔融肉刑論云古聖作犀？？儿革鎧今有盆領鐵鎧絕聖人甚遠也○錢氏校改？？儿作兕洪氏校云兕古作？？儿不可改今案本鈔下文引絕上有云字甚上無人字餘同百三家本脫」 \\n 蚩尤為鎧「管子云登葛盧之山發而出水今從之蚩尤受之制以為鎧○洪氏校雲改廬今案見管子地數第七十七無登字受之制三字作受而制之本鈔劍篇引亦無登字」 \\n 似物孚甲「釋名云甲似物有孚甲以自禦也○今案見畢本釋兵篇」扞禦鋒矢「李尤鎧銘云金甲之施扞禦鋒矢○洪氏校於行改施扞今案陳本百三家本尤集金甲作甲鎧」扞國之器「王隱晉書云陶侃夢有司馬與侃鎧者長史陳協以為司馬者國姓也鎧者扞國之器也○今案陳本同御覽三百九十八引王晉書扞國作扞禦」專征之服「抱朴子曰屠犀為甲給乎專征之服裂翠為華集乎后妃之首雖出于幽谷遷于喬木然為二物之計未若棲竄於林薄攝生乎榛藪○今案見平津館本抱朴子外三十八博喻篇」 \\n 離為甲冑「周易說卦云離為甲冑為戈兵○王石華校朴改卦今案近本說卦傳同」忠信為甲冑「禮記云儒有忠信以為甲冑禮義以為干櫓鄭注干櫓小楯大楯也○今案見儒行」函師振錐韋人製縫「陳琳武軍賦云鎧則東胡闕鞏百鍊精■〈罡刂〉函師振錐韋人製縫○今案陳本同百三家本鍊作煉誰誤旅」介者一拜「禮記云介者不拜為其拜而菱拜○今案見曲禮上」 \\n 函人恐傷「孟子云矢人豈不仁於函人哉函人惟恐傷人矢人惟恐不傷人綦母遂注曰函鎧也○今案孟子公孫丑上篇不傷句在恐傷句之上陳本脫此條」犀甲「周函人職云犀甲壽百年○今案見冬官」？？儿甲「又云？？儿甲壽二百年○今案見冬官函人」合甲「又云合甲壽二百年鄭注曰革固者又支久也合甲者削革裏肉也○今案函人職注固作堅此改避隋諱詳本卷上」燕函「又云燕之無函也非無函也夫人而能為函也鄭玄曰燕近強胡習於甲冑○今案周禮考工記總序注云習於甲冑餘同」楚？？儿「孫卿子云楚人犀？？儿以為甲牢如金石也○今案孫卿子議兵篇牢作鞈陳俞本作堅惟御覽引作牢與本鈔合堅改牢避隋諱詳本卷上」闕鞏「春秋云闕鞏之甲武王所以克商也唐叔受之○今案見昭十五年」賜夷「越記云楚王身被賜夷之甲○今案本鈔矛盾引同明吳琯本越絕書卷一作陽夷又音唐」盆領「孔融肉刑論云古聖作犀？？儿革鎧今有盆領■〈金截〉鎧云絕聖甚遠也○王石華校補作字今案詳本篇上文」？？甫袖「沈約宋書云太祖賜孝武以諸葛亮？？甫袖鎧鐵帽○今案陳俞本？？甫作莆考宋書八十六殷孝祖傳武作祖？？甫作筩帽上無鐵字餘同」？？甫？？儿「曹植表云先帝賜臣鎧各一領今世已乎乞悉付鎧曹○今案？？甫當作黑舊鈔沿上條誤作？？甫耳百三家本誤作黑光光當作？？儿陳本作里光則更誤矣」兩當「陳思王表云先帝賜臣爾當鎧一領環鏁鎧一領今世已平乞悉付鎧曹○今案陳本同百三家本曹植集無環鏁句」組甲三百被練三千「左傳云楚子重伐吳至於衡山使鄧廖率組甲三百被練三千以侵吳杜預注曰漆甲為組文被練練袍○今案襄三年杜注為組作成組餘同」夫差衣水犀「國語曰吳王夫差衣水犀之甲○王石華校雨羌字改差今案見越語上」勾踐被啄禹「越地傳云孔子奉先王雅琴語治禮勾踐乃身被啄禹之甲帶步光之劍○今案此條有脫誤陳俞本刪」吳王被三重「吳越春秋云公子光具酒請王僚王僚乃被業夷之甲三重○今案陳俞本業作唐考本鈔劍篇引業作棠棠是也汪士漢校本吳越春秋王僚使公子光傳第三作棠銕之甲勾踐伐吳外傳第十作唐夷之甲汪校云一作棠錢」 \\n 魏卒衣三屬「漢書云魏氏武卒衣三屬之甲注曰作大甲屬竟身○王石華校乎改卒今案陳俞本氏武作武氏無注曰以下考漢書廿三刑法志仍作氏武又服虔注屬上有三字竟下有人字餘同」 \\n 玄甲曜日「班固封燕然山銘玄甲曜日朱旗絳天○今案文選及陳本曜作耀」玄甲炤路「傅玄魏功德頌云朱旗翳天玄甲炤路○今案傅節子輯傅鶉觚集同陳俞本功字」豕旁「旁毛詩云百輛彭彭○今案此條有脫誤百兩彭彭見大雅韓奕然與甲篇無涉陳本改引駰介旁旁」被練鏘鏘「左思吳都賦云出車？？車？？車被練鏘鏘○今案文選？？車作檻」 \\n ○盾三十三 \\n 陷陣敗敵「六韜云陷堅陣敗強敵以將相摛武翼小樐扶蘇百三十具○今案此有譌脫平津館本無以將四字武翼是大樐提翼乃小樐也蘇作胥武翼是七十二具提翼則一百四十六具無所謂百三十具陳俞本改注武翼大樐七十二具」 \\n 陷虜破敵「釋名云約脅而鄒曰陷虜言可陷虜破敵今謂之曰露見是也○錢氏校白霧改曰露今案畢本釋兵篇虜破作破虜」扞身蔽目「說文曰盾跋也所以扞身蔽目象形厂聲樐大盾○錢氏校補厂字今案盾瞂十三字見說文盾部段本刪厂聲二字樐大盾三字別見說文木部作櫓又云集盾？戈作盾？？犀豎句作進則避刃扦難作爰以又百三家本須誤頒」 \\n 時之所寶「物理論云古者蘇家之盾樐或从鹵」扞難衞軀「李尤盾銘云吳旂魯盾？戈戎兵特須犀竪木鵒扞難衞軀○今案陳俞本百三家本尤皆為良工利器時之所寶○錢氏校公刻改工利今案陳俞本及御覽兵部引物理論寶下有貴字」 \\n 物莫能陷「韓子云人有鬻矛與盾者譽之曰吾盾之堅物莫能陷又譽其矛曰吾矛之利於物無不陷也○今案見韓子難一篇本鈔矛篇亦引」竹甲「世說云魏武征袁本初治裝餘有數十斛竹片或長數寸眾謂不堪用太祖謂可以為竹甲盾馳使問楊德祖應聲答之與帝正同○錢氏校疏改數盛改咸洪氏校胃改盾今案世說捷悟篇竹甲盾作竹椑楯餘同」 \\n 編荊「玄晏春秋云皇甫謐年十七未通史書始編荊為盾執枝為戈○錢氏校補皇甫二字謚改謐今案說郛本玄晏春秋枝作杖餘同陳俞本史書作經史無始字」木絡「釋名云以縫編板曰木絡盾也○今案畢本釋兵篇曰木五字作謂之本絡」狹孑「釋名云狹而短者曰孑盾車上所持者也孑小稱○錢氏校標目子改孑今案見畢校本釋兵篇」 \\n 碧綾「謝尚與張涼州書今致碧綾車中盾一蕃○今案御覽三百五十七引此書蕃字」金華「陶偘表云奉獻青綾金華盾五十具○錢氏校標目華改革從陳本也今案御覽三百五十七引陶公故事有此文正作金華具作幡餘同陳本又綾作陵無具字」蒙伐有苑「毛詩云蒙伐有苑長萇曰蒙討羽也伐中于也苑文貌鄭箋云討雜也畫雜羽之文於伐故曰蒙伐○王石華校牟改干枚改故盾改伐今案見秦風小戎」 \\n 北堂書鈔卷第一百二十一 \\n  \\n 　"}
{"章节": "●北堂書鈔卷第一百二十二  武功部十", "正文": "　 \\n ●北堂書鈔卷第一百二十二武功部十 \\n 　 \\n  \\n 隋祕書郎虞世南撰南海孔廣陶校註劍三十四 \\n ○劍三十四 \\n 帝王臨朝「曹植雜詩云美玉生盤石寶劍出龍淵帝王臨朝服秉此威百蠻厯不見貴雜揉刀間○錢氏校旁勒見貴八字非也今案百三家本陳本皆脫此八字餘同竊疑厯下有久字又揉下或刀下增一字則成六句矣錢校旁勒之未免尚沿陳誤白帖引上四句秉誤事」 \\n 先王觀變「傅玄劍銘序云道德不修雖有千金之劍何所用之先王觀變而服劍所以立武象也太上有象而已其次則親用之矣○錢氏校名改銘戲改修洪氏校何下補所字次下補則字今案百三家本玄集無矣字餘同」 \\n 王者所杖「古樂府詩云請說劍駿犀標首王琢中央六一所善王者所杖帶以上車如燕飛揚○今案陳俞本脫」縉紳咸服「李尤寶劍銘云縉紳咸服翼宣儀刑○今案陳本百三家本尤集同」以雄帶左以雌帶右「抱朴子云取牡銅為雄劍牝銅為雌劍欲入水以雄帶左以雌帶右側乘舡不身涉水者陽曰帶雄陰曰帶雌春秋繁露云劍之在左青龍之上○今案平津館本抱朴子登涉篇兩曰字俱作日餘同抱經堂本春秋繁露服制像篇上作象餘同陳俞本脫此條」 \\n 光文曜武「傅玄劍銘云光文曜武以衞乃國○錢氏校標目補武字家改國今案陳本百三家本玄集曜作耀餘亦同」體文經武「張協文身劍銘云器以利顯實以名劍耿介體文經武○錢氏校云張協陳本作裴景聲後同今案初學記廿二引亦然考白帖劍類引與陳同御覽三百四十四引則裴景聲上又有晉張二字又考本鈔刀篇引張協文身刀銘證之初學記類聚皆同以刀例劍則張協亦作文身劍銘必矣」 \\n 為威儀「李尤駭具錯劍銘云寶劍在躬實為威儀○今案陳本百三家本皆脫」帶以自禦偃以衞軀「崔駰刀劍銘云龍泉太阿干將莫耶帶以自禦偃以衞軀實不可露藏忽諸抑欲奮怒含情是除含怨增怒災禍所居○今案陳本百三家本脫衞軀七句禦下有燁燁吐花句餘同又百三家本駰集泉作淵本鈔作泉唐人改避高祖諱也」 \\n 所以衞身「漢書云暴勝之為直指使者至勃海請與雋不疑相見不疑冠進賢冠帶攂具劍盛至門欲使解劍不疑曰劍者所以衞身不可解請退○今案近本漢書卷七十一及陳本攂作櫑餘同御覽三百四十二及本鈔下文引皆從手作攂」 \\n 防非常也「釋名云劍撿也所以防撿非常○今案見畢校本釋兵篇撿作檢類聚六十引同初學記廿二引與原鈔同」禦羣凶「傅玄正都賦云苗山之鋋鑄以為劍其利也陸斷犀？？儿水截輕鴻酒奔駟於中衢斬雙蛟於大江將以威武天人而禦羣凶○嚴氏校鋋鐵羣凶改犀？？儿今案陳本及百三家本玄集脫武字天人作天下鋋作鋋餘同本鈔下文引陸斷一條正引威武天人又引苗山一條亦作綖錢校乃改為鐵尤非矣」 \\n 九功斯像七德是輔「張博文身劍銘云陸斷玄犀水截輕羽九功是像七德是輔○今案陳本張協作裴景聲詳上文」麾之可以定昏擾「曹毗魏都賦云劍則含章飛景清劉露皓服之可以威百蠻指麾可以定昏擾○今案陳本定作開含章四字作寶匣吐同御覽三百四十四引此賦只有百蠻二句定亦作開」 \\n 服者可以伐敵「吳越春秋越王允常以湛盧示秦客薛蜀曰善哉衝金鐵之英吐錫之精寄氣託靈有遊出之神服劍者可以折衝伐敵君有逆謀則去之他國○王石華校寄改奇蜀改燭從陳本也錢氏校云此卷凡薛燭皆作蜀或虞所見本如此不必改考文七命注云越絕為燭吳越春秋為蜀蓋一人也今案陳本又衝作銜考初學記廿二引及汪士漢校本吳越春秋皆作寄與舊鈔合」 \\n 給左右「士孫瑞劍銘表曰臣有劍一枚駿犀標首藍田玉琢乞以備乏信給用左右也○今案陳本脫平津本續古文苑載士孫瑞劍銘序犀作羣玉下無琢字本鈔下文引士孫瑞上劍表有玉琢以上」 \\n 禦左右「魏文帝歌詞云勞民劉寶劍何為自低昂駿犀□標首帝王環中央服之左右除凶致福祥○今案白帖引及陳本勞作越劉作鑄何為三句作出匣吐寒芒五字同本鈔下文引寶劍二句勞民劉三字作方我長漢魏百三家本魏文帝集大牆上蒿行云帶我寶劍今爾何為自低昂駿犀摽首玉琢中央帝王所服辟除凶殃御左右奈何致福祥與舊鈔迥異」 \\n 仁義為劍「鹽鐵論云以道德為冑仁義為劍莫之敢當莫之敢禦湯武是也○今案見鹽鐵論論兵篇陳本同」謀謨為劍「陳思王征蜀論云今將以謨為劍戟以仁義為旌旗○錢氏校注內謀改謨今案百三家本曹植集陳本及本鈔謀策篇引仁義皆作策畧」德行則福「太公金匱劍書云常以服兵行道德行則福廢則覆也○今案陳本書作銘脫常以六字廢上有德字餘同」德行則興「大戴禮云劍之銘云動心行德德行則興倍德則崩○王石華校信改倍今案近本大戴禮武王踐阼篇及陳本德行作行德」葛廬山而出金「管子云葛廬之山發而出金蚩尤受而制之以為劍也○案管子地數篇廬作餘同陳本葛下有天字本鈔鎧篇引誤作葛雲」赤堇之山破而出錫「吳越春秋云秦客薛蜀見純鉤之劍曰臣聞王之初造此劍赤堇之山破而出錫莫耶之溪涸而出銅時雨師灑道雷公鼓橐蛟龍捧鑪天帝壯炭太一下觀天精下降於是歐冶子因天地之精悉其伎巧造為此劍○王石華校鑢改鑪功改巧是壯改莊則沿陳本之誤矣今案陳本天精又作天氣考文選七命注引壯作裝御覽三百四十三及類聚六十引仍作壯與舊鈔合石華從陳改莊非也御覽類聚及文選注皆脫天精下降句」 \\n 苗山之鋋「傅玄正都賦云苗山之鋋鑄以為劍激衝風於秦鑪飛光天之絕爛○今案陳本百三家本玄集鋋作鋌絕爛作烈燄餘同」耶溪之鋋「張協七命云楚人之湯劍歐冶所營耶溪之鋋赤山之精銷踰羊頭鍱越鍛成○錢氏校喻年改踰羊今案宋刻文及陳本楚下皆無人字餘同本鈔下文引亦無人字」五月丙午「抱朴子云以五月丙午日取牡銅為雄劍取牝銅為雌劍○今案見平津館本抱朴子登涉篇」二月甲午「典論云惟建安廿有四載二月甲午魏太子造百辟寶劍○今案嚴輯典論一卷據書鈔引同陳本載作年甲作丙類聚六十引亦然」采山精「吳越春秋云干將與歐冶子作劍采五山之精合六金之英而為此劍也○錢氏校五山二句改作采五山之鐵精六合之金英從陳本也今案注士漢校本吳越春秋亦如此竊以為不必改也五山二句本鈔本篇凡三引皆同斷非訛誤御覽三百四十三亦引合六金之英特俗本金字訛為合字耳」 \\n 候月蝕「漢書云韓延壽治東郡延壽又取官銅物候月蝕鑄作兩刀劍鐔放效尚方事○今案漢書七十六韓延壽傳無兩字鐔上有鉤字餘同陳本照近本改」陰陽同光百神臨觀「吳越春秋云干將與歐冶子作劍采五山之精合六金之英候天伺地陰陽同光百神臨觀而為此劍也○王石華校六金句改六合之金英係沿陳本之誤今案本鈔六金二句足訂近本之訛詳本篇上文」 \\n 天精下降太一下觀「吳越春秋云薛蜀見鈍鉤曰臣聞王之初造此劍天精下降太一下觀○今案天精句足補近本之關餘詳本篇上文」靈物髣髴飛鳥翔舞「典論云余好擊劍善以短乘長選此良金命彼國工精而鍊之至于百辟其始成也五色充鑪巨橐自鼓靈物髣髴飛鳥翔舞以為劍○今案初學記廿二引御覽三百四十六引典論及陳本充作駭又陳本巨誤匡嚴輯典論一卷與舊鈔合」 \\n 悉伎巧「吳越春秋云干將造劍采五山之精合六金之英候天伺地陰陽同光百神臨觀天精下降歐冶子因天地之功悉其伎巧造為此劍○今案此條詳本篇上」命國工「典論云余好擊劍具如上言○今案詳本篇上靈物一條」練質昆吾之竈定形薛蜀之鑪「潘尼火賦云若夫大刀寶劍曠世絕殊練質於昆吾之竈定形於薛蜀之鑪○今案嚴輯潘尼火賦據書鈔引脫夫大二字餘同陳本及百三家本尼集皆誤作武庫賦又百三家本夫大倒作大夫亦非」 \\n 蛟龍捧鑪「吳越春秋云薛蜀曰初造此劍雷公鼓橐蛟龍捧鑪○今案本鈔吳越九字訛作潘尼云云蓋沿上條誤人今據本篇下條訂正」僮男進火「抱朴子云以五月丙午鑄劍僮男女進火○洪氏校云查潘尼火賦因原鈔脫抱朴十字將上條此劍十字與人故耳王石華補校云當照陳本刪改是也今案見抱朴子登涉篇」天帝壯炭「張協七命云楚之陽劍歐冶所營豐隆奮椎飛廉扇炭○錢氏校壯改裝今案陳本脫此條考文選七命與小注同惟標目天帝句別見本鈔上文引吳越春秋似應分二條再考七命扇炭句注引越絕書恰有天帝裝炭句是虞永興乃用注文也李善多存六朝舊注此亦其證惟裝作壯與上文及御覽合錢校據近本改裝固不必矣」 \\n 桂薪燒之■〈罡刂〉炭練之「抱朴子云以五月丙午日日中擣五石下其銅內六一神鑪中鼓下之桂薪燒之銅成以■〈罡刂〉炭練之而令僮男女進火取牡銅以為雄劍取牝銅以為雌劍各長五寸五分取土之數厭水精也帶之以入水則蛟龍巨魚水□□敢近人也○錢氏校魚下刪水字敢上增不字係沿陳本之誤也今案平津館本登涉篇薪新木練作鍊水下有神字敢上有不字餘同考御覽八百十三引作桂薪與舊鈔合陳本又脫日中二字擣作鑄石作口六一誤立練作鎔」 \\n 雷公鼓橐「吳越春秋云薛蜀見純鉤曰初造此劍雷公鼓橐蛟龍捧鑪○錢氏校改純鑄改鑪今案此詳本篇上文」豐隆奮椎「張協七命云楚之陽劍歐治所營乃鍊乃鑠萬辟千灌豐隆奮椎飛廉扇炭神器化成陽文陰漫○錢氏校標目農改豐小注梓改辟今案百三家本及文選漫作縵餘同惟李善注引吳越春秋則作陰漫與舊鈔合」 \\n 精以練之至於百辟「典論云余好擊劍命彼國工精以練之至於百辟○今案陳本練作煉本篇上文引作鍊初學記廿二引上二句同」礪以藍諸「又云魏太子造百辟寶劍淬以清漳礪以藍諸○今案陳本漳作潼藍諸作礛石？諸考御覽三百四十三類聚六十引及問經堂本典論皆作漳知陳本作潼非也又御覽作礛石？諸類聚作礛諸問經堂作鑑諸」 \\n 清水淬鋒越砥歛鍔「王子淵聖主得賢臣頌曰及至巧冶鑄干將之璞清水淬其越砥歛其鍔○錢氏校璞改撲今案文選卷四十七正作璞陳本璞誤樸」磨以越砥「○今案陳本磨作斂考御覽三百四十四引張協太阿劍銘亦作斂舊鈔誤與下條混合今移正」磨其鋒鍔「淮南子云夫純鉤剸不能入及磨其鋒鍔則水斷龍舟○今案陳本脫此條考淮南子修務訓鉤下有之始型也等字剸作剌餘同本鈔下文有水斷龍舟一條與近本修務訓同舊鈔此條脫標目並混作上條小注今移正」 \\n 淬以清漳「典論云魏太子造百辟寶劍淬以清漳礪以藍諸○錢氏校標目劍改淬今案詳本篇上文」拭以西山黃土磨以華陰赤土「雷煥別傳云煥為豐城令至縣移掘得雙劍文采未明煥拭以南昌西山黃土光豔照耀乃送一劍並少土與張華華得劍喜甚乃更磨以華陰赤土以一斤送與煥煥得磨劍鮮光愈亮○今案御覽三百四十三引煥別傳蹟土作黃白土無喜甚二字餘同本鈔下文引作白土又脫黃字喜甚作甚喜」 \\n 舒辟無方奇鋒異模「張協七命云楚之陽劍歐冶所營若其靈寶則舒辟無方奇異模形震薛蜀光駭風湖○錢氏校云此卷凡薛燭皆作蜀風胡皆作湖或虞所見本如此不必改今案胡刻文選七命湖作胡餘同」 \\n 麟角鳳體「崔駰刀劍銘云天地空位列石有珍鑄鎔成鍔陶冶成金麟角鳳體乃有文武○錢氏校改鎔為鋒是從陳氏本今案百三家本陳本天地二句作歐冶運巧鎔作無陶冶句又改乃有句為玉飾金錯」 \\n 鏤象龍螭「傅玄歌詞云寶劍神奇鏤象龍螭○今案傅節子輯鶉觚集無詞字餘同陳本螭下再增四句」素質「曹毗魏都賦云劍則流采之珍素質之寶○今案詳下龍藻一條陳本移龍藻注入此」文身「傅玄正都賦云苗山之鋋鑄以為劍百辟文身質美銘鑒○錢氏校補苗字銘改鋋今案陳本及百三家本玄集百辟作五采銘鑒作光炫」龜文「吳越春秋云干將造劍陽曰干將而作龜文○今案此詳本篇下文」龍藻「曹毗魏都賦云劍則含章飛景清■〈罡刂〉露皓流采之珍素質之寶乍虹蔚波映或龜文龍藻○錢氏校紅改虹彼改波是也又清誤法錢校改冶則非矣今案含章二句已見本篇上文流采四句見御覽三百四十四引同」 \\n 苕鋒冰幹紫穎霜杪「又云劍則含章飛景云云上言○今案陳本並入上條注中御覽三百四十四引魏都賦脫此二句」如屈楊華如芙蓉始生文如列星光如水溢「吳越春秋云越王允常鑄劍秦客薛蜀善相劍越王示純鉤薛蜀望之曰光乎屈楊之華沈沈如芙蓉始生湖觀其文如列星觀其光如水之溢塘觀其斷割嚴如鏁石之芒觀其文色若冰將釋見日之光此純鉤也王曰是也○錢氏校光改恍今案漢魏叢書本脫此文考屈楊二字陳本及初學記廿二引作屈陽御覽三百四十三引作湖陽光乎二字陳本作恍乎惟初學記御覽引與舊鈔合始生湖三字御覽湖作湘陳本作湘池惟類聚六十及初學記引與舊鈔合列星下類聚初學記引有之行二字陳本及御覽引有之芒二字文色渙渙句陳本及御覽皆刪文字及一渙字惟類聚引與舊鈔合又各本皆脫斷割二句」 \\n 金精順理至本不逆「又云越王以魚腸示薛蜀蜀曰夫寶劍者金精順理至本不逆鍔中生光從文不起今魚腸倒本順末逆理之劍也服是者臣弒其君子弒其父也○錢氏校兩殺字改弒今案漢魏叢書本脫此文陳本及御覽三百四十三引順理作從理無生光二句又陳本之劍也作之甚餘同」 \\n 順文間起珠流不絕「越記曰楚王召干將歐冶子為■〈金截〉劍三枚問風湖子其名為何風湖子對曰一名龍淵二名太阿三名工市王欲知龍淵觀其狀如登高山臨深淵欲知太阿觀其觚巍巍翼翼如流水之波欲知工市觀其鍔順文間起至脊而止珠流不絕○錢氏校越記改越絕洪氏校云越記不必改是也今案御覽三百四十三引越絕書觚作鍔順文作從文餘同陳本及漢魏叢書本工市作工布觚作鈲又其鍔七字作鈲從文起四字湖作胡又漢魏叢書本附注云布一作市本鈔下文引亦作工市初學記廿二引越又事同而文微異」 \\n 白如積雪利若秋霜「魏文帝歌辭云方我長寶劍何為自泜昂白如積雪利若秋霜淮南子云寶劍之色如秋霜張華曰吳刀鳴乎劍楚霜也○錢氏校抑改昂今案本篇上文引低昂以上二句方我長作勞民劉三字陳本方我作歐氏脫長字自字及張華以下」 \\n 色似采虹「典論云魏文帝造百辟寶劍名曰流采色似采虹長四尺二寸○今案嚴輯典論一卷據書鈔引同」光如散電「張協七命云楚之陽劍歐冶所營流綺星連浮采豔發光如散電質如耀雪○錢氏校為改浮濯改耀今案文選七命采作綵餘同」光如水精「龍魚河圖云昆吾石冶其石成鐵作劍光明照洞如水精○今案御覽三百四十四引龍魚河圖成作為餘同類聚六十引照上有四字餘與原鈔同」光如電影「傅玄歌辭云寶劍神奇光如電影擬之則離○錢氏校刪擬之句今案本篇上文引亦無擬之句陳本注」質如耀雪「張協七命云楚之陽劍已具上言矣○今案詳本篇上文」 \\n 氣如雲煙「吳越春秋云昔越王取鉅闕示乎薛蜀曰非寶劍也夫寶劍金錫和同一精同光氣如雲煙今其光已離矣○錢氏校開改闕賜改錫今案漢魏叢書本脫此文御四十四引及陳本皆脫同光句餘同」 \\n 如玉斯曜如影在水「張協太阿銘云如玉斯曜若影在水不運自肅率土從軌○今案如字若字本鈔標目與注歧出考御覽三百四十四引此銘亦作如又影作景土誤上初學記廿二引不誤餘與御覽同」 \\n 華藻繁縟「曹植七啟云步光之劍華藻繁縟○今案文選七啟同」光豔曜照「雷煥別傳云煥為豐城令至縣移獄掘得雙城文采未明煥取南昌西山白土用拭劍光豔曜照乃送一劍與張華自留一劍華甚喜曰此乃干將也莫邪已復不至也○錢氏校玉改土后改復今案御覽三百四十三引煥別傳白上有黃字無甚喜字本篇上文引亦有黃字甚喜作喜甚」 \\n 紫氣見牛斗「雷次宗豫章記云吳未亡恒有紫氣見牛斗之間雷孔章曰是寶物之精上徹于天耳在豫章豐城張華遂以孔章為豐城令至縣移獄掘深二丈得玉匣長八九尺開之得二劍一即龍淵二即太阿其夕牛斗氣不復見○錢氏校補豫字見字雷字寶字在字今案初學記廿二引城令以上御覽三百四十四引雷次宗豫章記同」 \\n 異氣起牛斗「雷煥字孔章善占星曾共司空張華夜見異氣起牛斗餘己見上○今案御覽三百四十三引雷煥別傳無曾共二字餘同」明珠標省「傅玄樂府九思云所千金劍通犀間碧璵翡翠飾雞璧標首明月珠○錢氏校云此是陳思王樂府今案本篇下文引陳思王樂府同惟璧作必考璧必同音戈壁即郭必可通借也」 \\n 明珠錯地「傅玄歌辭云寶劍神奇鏤象龍螭通犀文玉月珠錯地○今案傅節子輯本無辭字餘同本篇上文引有神奇二句陳本標目地作首注見上二字但陳本上文引又作文犀飾首錯以明珠與舊鈔亦異」 \\n 飾以文犀彫以翠綠「陳思王七啟云步光之劍華藻繁縟飾以文犀彫以翠綠綴以驪龍之珠錯以荊山之玉陸斷犀象未足稱雋隨波斬鴻水不漸刃○錢氏校麗改驪相改象洪改鴻今案文選七啟及陳本斬作截餘同」 \\n 飾以文玉表以通犀「典論云建安二十四年魏太子？造百辟寶劍長四尺二寸重一斤十有五兩礪以藍諸飾以文玉表以通光似流星名曰飛景○錢氏校補二十字補四尺字補玉表以字今案嚴輯典論據書鈔未改本引同又附注云書鈔作卒知舊本作？丕字也」 \\n 綴以驪龍之珠錯以荊山之玉「陳思王七啟云步光之劍華藻繁縟綴以驪龍之珠錯以荊山之玉○今案本篇上文引同」綴以南海之珠飾以夏后之璜「傅玄正都賦云龍淵太阿巨闕干將純鉤莫邪辟閭步光綴以南海之珠飾以夏后之璜○今案陳本及傅節子輯本同百三家本嚴輯全晉文皆脫」華玉為飾璃為匣「西京雜記云高祖斬白蛇劍劍上有七采珠九華玉以為飾五色瑠璃為匣○今案御覽三百四十四引同學津討源本雜記作琉餘同御覽」泯然無際經物不覺觸物有聲經物不疾「列子云魏黑卯煞丘邴章邴章之子來丹羸弱而黑卯悍志絕眾力抗百人來丹莫可近之其友申他曰吾聞孔周有寶劍子可懇之來丹祈于孔周周曰吾有三劍皆不殺人一曰含光視之不可見之不知其有所觸泯然無際經物而物不覺二曰承影將旦昧爽之交日夕昏明之際北面察之泯兮若有物在莫識其狀其觸物也竊竊然有聲經物不疾三曰霄練方晝則見影不見光與同色也隨過隨合覺疾而不血刃此三寶者煉之十三世矣○今案陳本卯誤卵霄作宵脫與同色也句近本列子湯問篇泯兮作淡焉物在作物存百人作百夫餘同陳本本篇下文兩引俱作霄練類聚六十引亦作霄與舊鈔合又本鈔下文引有與同氣也句氣當作色此句足補近本列子之缺又御覽三百四十四引申他作申抱」 \\n 水斷蛟龍陸剸犀革「王褎聖主得賢臣頌云巧冶鑄干將之璞清水淬其鋒越砥斂其鍔水斷蛟龍陸剸犀革若篲氾畫途也○錢氏樸璞改模非也今案文選若上有忽字同陳本璞誤木？？亦非」 \\n 水斷龍舟陸剸？？儿甲「淮南子云夫純鉤魚腸之始型也擊則不能斷剌則不能入及加之砥礪磨其鋒鍔則水斷龍舟陸剸？？儿甲○王石華校觴改腸如改加今案淮南子修務訓型上有下字餘同」 \\n 水截輕鴻陸灑奔駟「張協七命云楚之陽劍歐冶所營形貫豪曹名珍巨闕指鄭三軍白首麾晉則千里流血豈徒水截輕鴻陸灑奔駰斷浮翮以為工絕重甲而稱利○氏校云輕鴻文選作蛟鴻注引韓非子以證蛟字似非傳寫之訛然與奔駰相對則作輕鴻為是况此數引皆作輕鴻耶今案文選七命輕作蛟貫作冠餘同陳本標目作輕鴻小注作蛟鴻作形冠」 \\n 水試斷鵠雁陸試斷牛馬「尸子云水試斷鵠雁陸試斷牛馬所以觀良劍○洪氏校尹改尸今案陳本及類聚六十御覽三百四十四引同平津館本尸子鵠作鴻」水截「李尤寶劍銘云龍淵曜奇太阿飛名陸斷犀？？儿水截鯨鯢善擊之妙齊契更羸縉紳咸服翼宣儀刑豈徒振武義合金聲○洪氏校羣改犀今案陳本百三家本尤集皆脫善擊二句曜作耀本鈔下文引亦作曜」 \\n 陸斷犀？？儿「傅玄正都賦云其利也則陸斷犀？？儿水截輕鴻灑奔駟于中衢斬雙蛟于大江將以威武天人而禦羣凶○王石華校以本鈔駟誤鳴乃改作馬非也今案詳本鈔上文禦羣凶一條」 \\n 陸陷玄犀「陳琳武軍賦云其勿也則越金楚冶棠谿名工清涇皓鍔苗山銳鋒降陷玄犀水截輕鴻○王石華校雨參字改玄今案百三家本琳集涇作堅苗山作修剌玄作餘同陳本其刃作其劍鍔作刃餘同」 \\n 水截輕鴻「劉子云薛蜀之劍雖不陸斷玄犀水截輕羽而銳刃之資亦已露矣○王石華校補陸字今案陳本蜀作燭劍上有賞字」割玉「龍魚河圖云流洲在西海中地方萬三千里去東岸十九萬里上多山川積石名為昆吾冶其石為鐵作劍光明洞照知水精以割玉如土○洪氏校或改為非改非今案御覽三百四十四引河圖脫地方二句陳本昆吾句以上」 \\n 截骨「吳越春秋云截骨之劍無削掇之利○今案陳本刪近本吳越春秋卷四掇作剟」斬蛇「史記云高祖令一人前行前者還曰前有大蛇當徑高祖乃前拔劍斬蛇蛇分為兩道開○王石華校以本鈔脫兩字乃將為道開倒作道為開非也今案陳本脫蛇分句史記高祖紀有兩字道作徑餘同」 \\n 剌蛟「呂氏春秋荊有次非者得竇劍涉江至于中流有兩蛇夾繞其舡次非攘臂拔劍曰此江中之腐肉朽骨也赴江剌蛟殺之而復上舡中人皆得活荊王聞之仕以執圭○王石華校攘臂句改在朽骨句下自是係沿陳誤耳今案呂氏春秋恃君覽篇與舊鈔同又本鈔舟惣篇引作飲非無腐肉二句」 \\n 揮之者無前擁之者身雄「張協七命云楚之陽劍歐冶所營揮之者無前擁之者身雄○王石華校楊改陽今案文選七命同」從服九國橫制八戎「又云楚之陽劍歐冶所營可以從服九國橫制八戎瓜牙景附函夏承風此蓋希代之神兵子能從我而服之乎○錢氏校云此代字避太宗諱不必改今案文選七命代作世」麾則流血「越記云楚王問風潮子曰寡人聞吳有干將越有歐冶子二人為■〈金截〉劍可乎風湖子曰善乃令之吳見歐冶子干將使之作■〈金截〉劍三枚一曰龍淵二曰太阿三曰工市晉鄭聞知師圖楚三年不解于是□□七命云楚之陽劍歐冶所營指鄭則三軍白首麾晉則千里流血○錢氏校云越記至于是此段既重出又與大字無涉當刪之洪氏校已旁勒錢說仍未尋出左證今案陳本但注越絕書見上五字餘俱刪去錢校謂與大字無涉非也考御覽三百四十三引越絕書於是下有云引太阿之劍登城而麾之三軍破敗流血千里四句據此則非與大字無涉也舊鈔通例凡標目大字有不少必盡載入注中者如此之類不一而足錢校特未觀其通耳七命四句即本越絕書今文選七命亦同」 \\n 一用天下服矣「莊子云莊子謂趙文王曰臣有三劍唯王使用有天子劍有諸侯劍有庶人劍天子之劍以燕谿石城為鋒齊岱為鍔晉衞為脊周宋為鐔韓魏為鋏包以四夷裹以四時持以春夏行以秋冬此劍直之無前舉之無上按之無下運之無傍此劍一用匡諸侯天下服矣此天子之劍也諸侯之劍上圜法天以順三光下方法地以順四時中和民意以安四鄉此劍一用如雷電之震四封之內無不賓服而聽從君令矣此諸侯之劍也○今案陳本引至天下服矣句止近本莊子說劍篇使用作所用鋏作夾君令作君命」 \\n 價兼三鄉聲貴二都「張協七命云楚之陽劍歐冶所營爾其舒辟無方奇鋒異模形震薛蜀光駭風湖價兼三鄉聲貴二都○洪氏校辭改辟橫形改模形今案文選七命爾作若湖作胡餘同本鈔上文引作若其作風湖」 \\n 值千金「班固詩云寶劍值千金指之于樹枝○王石華校震改指今案陳本脫樹枝句御覽三百四十四引固詩但有上句」直百金「東觀漢記云世祖十三年是時有貢名馬寶劍直百金馬以駕鼓車劍以賜騎士○錢氏校此條下刪古詩值千金一條因與上重出也今案聚珍本東觀記及御覽三百四十二引同」 \\n 可直萬金「世說云鍾會是荀濟從舅二人情好不協荀有寶劍可直萬金會學荀手跡作書與母取劍仍竊去不還○王石華校以本鈔濟誤齊因改作勗沿陳本之誤也今案世說巧藝篇萬金作百萬餘同御覽一百八十引世說作荀濟又脫是字從舅字萬金亦作百萬」 \\n 桓公之葱太公之闕文王之鐶莊公之忽「孫卿子云桓公之葱太公之闕皆古之良劍也○王石華校葱改慈鐶改琢文王作文公係從陳本也今案世德堂本荀子性惡篇作錄忽作曶餘同考曶古忽字也類聚六十引亦作慈作琢」 \\n 殷帝之劍「列子云衞孔周其祖得殷帝之寶劍童子服之卻三軍之眾○洪氏校三字今案見列子湯問篇本篇下文引同」越女之劍「吳越春秋云越王問范蠡用兵行陣軍鼓之事對曰越有處子出于南林之中願君王問以守戰之道立可見也處子將見道逢老人自謂袁公公問曰吾聞子善為劍願一觀之女曰唯公試之袁公即跪拔林之竹處子即據其末公操其本而剌處女因舉杖擊之道誦之不休越王軍人當此之時皆稱處女之劍○今案御覽三百四十三引處子作處女守戰作手戰女曰句下有妾不敢有所隱句據作捷道誦句作袁公即飛二句漢魏叢書本卷五拔林之竹作杖箖箊竹無公操十三字道誦上有別去見越王女曰竊好擊之等字餘同御覽陳本脫跪字亦作杖箖箊竹無道句」 \\n 純鉤湛盧豪曹盤郢「又云越王允常聘歐冶子作名劍五枚三大二小一曰純鉤二曰湛盧三曰豪曹或曰盤郢四曰魚腸五曰巨闕○王石華校位改作補盤字今案御覽三百四十三引盤作磐類聚六十引歐作區無三大二小句餘同」 \\n 太阿「史記云李斯上書云服太阿之劍乘纖離之馬為此寶者秦不生焉○洪氏校為改馬今案史記李斯列傳為此作此數生下有一字」龍淵「李尤寶劍銘云五行並用誰能去兵龍淵曜奇太阿飛名○今案陳本及百三家本尤集曜作耀本篇上文引則作曜」魚腸「越記云越王寶劍四曰魚腸○今案見吳琯校本越絕書卷十一此作越記者義詳上文」步光「陳思王七啟曰步光之劍華藻繁縟飾以文犀彫以翠綠綴以驪龍之珠以荊山之玉○王石華校嚴改驪今案本篇上文引同」含光「列子云三劍一曰含光視之不可見運之不知其所觸泯然無際經物不覺○今案本篇上文引同」承影「又曰二曰承影將旦昧爽之交日夕分明之際北面察之若有物在莫識其狀其觸物也竊竊然有聲經物而不疾○今案本篇上文引若上有泯兮二分」分景「○錢氏校云下脫注典論一段今案陳本注典論見上是錢說所本然典論但有飛景二字耳考御覽三百四十四引漢武內傳有分景之劍守山閣本景誤頭又附注云廣記頭作景據此則舊鈔分景二字出漢武內傳明甚」 \\n 白虹「崔豹古今注云吳大皇帝有寶劍一曰白虹二曰紫電○今案御覽三百四十四引同」霄練「列子云三劍三曰霄練方晝則見影不見光與同色也○錢氏校霄改宵今案陳本反近本列子湯問篇霄作宵無同色也句本鈔色作氣據上文引列子改正又本鈔此條凡三引皆作霄斷非訛誤錢校必改作宵固不必矣」 \\n 飛揚「龍魚河圖云劍名飛揚○今案陳本與類聚六十引龍魚河圖同御覽三百四十四引名上有神字」擇精「漢武內傳云上元夫人帶擇精之劍○今案陳本及守山本漢武內傳帶擇作腰揮惟類聚六十御覽三百四十四引作擇」華鋒流采「典論云建安廿四年魏太子？造百辟寶劍三一曰飛景長四尺二寸二曰流采色似采虹長四尺二寸重六斤有十四兩○今案嚴輯本典論六斤作一斤餘同」流黃「漢武帝內傳云上元夫人帶流黃之劍○今案陳本及守山閣本漢武內傳帶作腰」流星「崔豹古今注云吳大皇帝有寶劍名曰流星○今案御覽三百四十四引劍下有六字名作四」七星「吳越春秋云伍子胥過江解百百金之劍以與漁父曰此石先君之劍上有七星北斗其直百金漁父曰吾聞楚王之命得伍員者賜粟五萬石爵執圭豈徒百金之劍乎遂不受○今案陳本上有作中有其直作價直之命作之法令徒誤圖遂下有辭字御覽三百四十三引至百金句止亦作中有餘同汪士漢校本吳越春秋與陳同」 \\n 七采「西京雜記云高祖斬白蛇劍劍上有七采珠為飾○今案學津討源本西京記卷一同亦見本篇上文」于越「莊子云夫有于越之劍者匣而藏之不敢輕用寶之至也○今案莊子刻意篇匣作柙餘同御覽三百四十四引及陳俞本皆無夫有字者字又陳俞本于作干」干將「吳越春秋云干將造劍陰丘莫耶而作漫理陽曰干將而作龜文○今案御覽三百四十三引同亦見本篇上文漢魏叢書本卷二載此文微異」鹿盧「漢書云雋不疑帶攂具劍晉灼注曰古劍首以玉作井鹿盧形古詩云腰中鹿盧劍可直千萬金○王石華校漢改雋石改古今案漢書七十一攂作攂本篇上文引亦從手旁作攂又御三百四十四引古詩金誤餘」 \\n 古銷「土孫瑞上劍表云臣有古銷鈕一枚駿犀標首藍田玉琢照耀奇鐔鄙人惡陋不得觀之也○今案本篇上文引士孫瑞劍銘表有駿犀二句平津館本續古文范脫此陳本亦刪」 \\n 玉■〈王？戚〉「班固與仲叔書云竇侍中遺仲升駿犀標首玉■〈王？戚〉劍一枚○今案陳本脫百三家本固集駿犀以下作楚騰陵錯橫刀■〈王？戚〉皂削九字嚴輯班固文與百三家本同」 \\n 玉具「漢書朱博奏王莽必廢為庶人就國孔休守新都相休謁見莽進其玉具劍欲以為好休不肯受之○錢氏校都下刪相字從陳本之誤也今案漢書九十九上必廢作請免餘與本鈔同」 \\n 駭犀「東觀漢記云陳遵破匈奴詔賜駭犀劍○今案陳俞本及聚珍本姚輯本記皆作駮犀惟御覽三百四十二引作駭犀」羽劍吳越春「管子云羽劍珠飾者斬生之斧也○今案陳本及管子七臣七主篇同御覽三百四十四引亦同」陰劍陽劍「吳越春秋云吳子使干將造劍二枚一曰干將一曰莫耶莫耶者干將之妻名陽曰干將陰曰莫耶干將匿其陽出其陰而獻之吳王甚重之○今案陳本無甚重句秘書廿一種本吳越春秋名作也吳王作闔閭御覽三百四十三引亦作闔閭重之作惜之」 \\n 雄劍雌劍「列士傳云干將莫耶為晉君作劍三年乃成劍有雌雄乃以雌獻君留其雄者自服君覺殺之妻孕謂其妻曰吾藏劍在南山之陰北山之陽松生石上劍在其中矣爾生男當以告之妻後生男名曰赤鼻晉君夢一人眉廣二寸辭欲報讐購求甚急乃逃朱興山中遇客欲為報讐赤鼻乃特刎首奉之客持頭詣晉君令鑊煮之頭三日三夜不爛客曰君往觀之即爛客以雄劍擬君君頭墮鑊中○今案陳本及御覽三百四十三引列士傳覺殺句皆在爾生句上與本鈔微異又陳本二寸作三寸」 \\n ■〈金截〉劍「史記范睢傳云昭王曰吾聞楚之■〈金截〉劍利而倡優拙夫■〈金截〉劍利則士勇倡優拙則思慮遠○錢氏校借改倡掘改拙今案近本史記士勇作勇士」 \\n 銅劍「王晉書云汲郡家得銅劍一枚長三尺五寸○王石華校家改冢今案陳本得作有」長劍七尺「漢書云廣川王去其殿門有成慶畫短衣大絝長劍去好之作七尺五寸劍而服之○今案漢書景十三王傳而服之作被服皆效焉五字餘同陳本已照近本改惟效誤郊」長劍一丈「班固幽通賦注曰衞靈公太子蒯瞶為無道好帶劍長一丈公之乃作長一尺○洪氏校削曠改蒯瞶今案陳本注作序又脫為無道三字考御覽三百四十四引此賦與舊鈔合但諫訛諫耳」 \\n 長劍耿介「宋玉大言賦云長劍耿介倚天外○今案張燮七十二家本宋玉集介亦作耿明本事類賦引誤作大言詩」長鋏陸離「楚辭云余幼好此奇服年既老而不衰帶長鋏之陸離冠青雲之崔巍注曰長鋏劍名○洪氏校補帶字今案見文選楚辭九章涉江篇注曰以下是李善注文」天下名器「典論云楚越太阿徐氏匕首上世名器○王石校越作國今案從陳誤也本鈔刀部及御覽三百四十六引典論皆作越」希世神兵「張協七命云楚之陽劍歐冶所營此希世之神兵子能從我而服之乎○今案本篇上文引世作代是唐鈔避太宗諱」世載其美「張協太阿劍銘太阿之劍世載其美○今案百三家本張協集太作泰」擅名天下「崔實正論云永平之際去戰攻未久官兵常牢勁精利有龍亭九年之劍至今擅名天下○今案嚴輯政論據書鈔引同」馳名傾秦「張協七命云楚之陽劍歐冶所營或馳名傾秦或夜飛去吳是以功冠萬載威曜無窮○王石華校方戟改萬載今案文選七命同」薛蜀善相「吳越春秋云越王允常聘歐冶子作劍五枚秦客薛蜀善相劍王取豪曹示之薛蜀曰非寶劍也此劍雖於飲中矣王曰寡人劍過竹盧之上過而隨之上過而隨之斷唐之頭飲於其刃吾以為利也而服不捨○周季貺校云近本亦作豪曹今案陳本只注見上二字御覽三百四十三引至非寶劍也句止此劍句以下多脫誤應別為一條」 \\n 君大曉習「桓子新論云君大素曉習萬劍之名凡器遙觀而知不須手持熟察言能觀千劍則曉知之也○今案問經堂本新論大作太無能觀二句陳本亦然惟仍作君大嚴輯本桓子新論以舊鈔作附注」 \\n 莒子好劍「春秋莒子庚輿虐而好劍苟鑄劍必試諸人國人患之○今案見左氏昭廿三年傳陳本輿誤與虐下脫而字」趙王喜劍「莊子云趙文王喜劍莊子說之曰庶人之劍皆蓬頭突鬢垂冠漫胡之纓短後之衣瞋目而語相擊於前上靳頭領下決肺肝此異鬬鷄一旦命已絕矣○今案見莊子說劍篇漫作縵餘同類聚六十引作曼胡瞋誤瞑御覽三百四十四引領作頷」 \\n 章帝賜陳寵「東觀漢記云章帝賜同書劍各一手署姓名陳寵濟南推成時論者以為寵敦樸有善於內不見於外故得椎成○王石華校常改尚孰林改敦朴今案初學記十一引椎作鍛陳俞本改注范書聚珍本姚輯本亦作鍛姚脫濟南二字耳」 \\n 安帝賜馮石「又云馮石為安帝所寵常幸其府留飲十數日賜駭犀具劍佩刀紫文綬玉玦各一○今案御覽三百四十二引東觀記駭作駮文作艾陳本亦作駮聚珍本姚輯本東觀記數作許餘與御覽同」 \\n 淵深有謀故得龍淵「又云章帝賜尚書劍各一手署姓名韓稜楚龍淵時論者以為稜淵深有謀故得龍淵○今案初學記十一引東觀記淵作泉惟淵深句作淵聚珍本記亦然姚輯本俱作泉蓋唐鈔改避已詳本篇上」 \\n 明達有文故得漢文「又云章帝賜尚書劍各一手署姓名郅壽蜀漢文時論者以為壽明達有文章故得漢文也○王石華校改蜀為得非也今案初學記十一引東觀記壽作燾餘同姚輯本亦然惟聚珍本與原鈔同陳俞本改注范書亦非」 \\n 季札心許「史記云季札北使過徐徐君好季札劍口不敢言季札心知之為使上國未獻後還至徐徐君已死乃解其寶劍挂徐君冢樹而去曰吾心已許之也○王石華校札下心字及未獻字今案史記吳泰伯世家挂作繫」 \\n 魏文追憶「文士傳云魏文帝愛楊修才修曾以寶劍與文帝佩之告左右曰此揚修云王髦劍也乃召髦賜縠帛○今案陳本據類聚六十引刪云王髦三字及乃召句惟見本鈔追舊篇引文士傳及別見魏志十九裴注引典略」 \\n 高祖提劍「史記云高祖曰吾以布衣提三尺劍取天下此非命乎○今案史記高祖紀提作持命上有天字」宣帝求劍「漢書云宣帝立有司奏立皇后上乃求微時故劍大臣知指因白立許皇后○王石華校諸改指及改乃今案漢書外戚傳求上有詔字」袁竦劍「後漢書云袁紹上書云臣獨將家百有餘人搜戈承明竦劍翼室虎叱羣司奮繫凶醜○王石華校配改醜服改明今案范書袁紹傳同」酈生按劍「楚漢春秋云酈生瞋目按劍○今案御覽三百四十三及三百六十六引楚漢春秋同」彈劍而歌「孔子家語云孔子之宋簡子以甲士圍之子路彈劍而歌孔子和之三終匡人解甲而罷○今案近本家語困誓篇劍作琴餘同本鈔既入劍篇則虞永興當日所見本必作彈劍明甚陳本附注云彈劍一作彈琴」 \\n 杖劍而舞「又云子路戎服見孔子杖劍而舞曰古之君子固以劍自衞乎○今案見家語好生篇」杖劍度河「史記云陳本閒行杖劍亡渡河○錢氏校補亡字今案史記陳丞相世家同」杖劍擊市「尉繚子云一武夫杖劍擊於市萬人無不辟之者何則必死必生因不觸矣○今案陳仁錫校本尉繚子制談篇武下脫夫字因不句作固不侔也餘同陳本亦脫夫字何則以下別改他句」 \\n 寘魚以進「左傳云吳公子光伏甲土於掘室具酒而請王僚僚謂其母曰公子光為我具酒來請其無變志母曰光心意快快常有恨色不可不慎也王僚乃被棠夷之甲三重使兵圍陳於道自宮門至光之門酒酣公子光佯疾為入室裏使專諸置劍魚腸中而進之既至僚前擘魚炙因剌王僚貫甲洞背王僚立死○今案左傳昭甘七年載此事無謂其母及棠夷甲等句餘亦多異陳本改注史記亦非也考本鈔鎧篇矛篇引具酒請僚事皆作吳越春秋今考汪士漢校本卷一變志作變悉乎夷作錢室裏作窟室裹足置劍魚腸中五字作置魚腸劍炙魚中七字洞作達餘同」 \\n 納劍求割地「管子云桓公與魯莊公及曹劌遇莊公與曹劌並納劍於懷而求割地○今案陳本劌作翽近本管子大匡篇意同而辭微異言」劍謀復讐「列子云魏黑卯殺丘邴章邴章之子來丹謀復父讐其友人申他語聞衞孔周其祖得殷帝之寶劍童子服之卻三軍之眾奚不請焉來丹適衞見孔周因執僕御之禮請之周曰吾有三劍一曰含光二曰承影三曰霄練唯子所擇丹拜之請其下者執劍從黑卯醉臥牖下自項至腰三斬之趣而退逢卯子於門擊之三下如投虛卯子方笑卯醒怒妻曰醉而不覆我使我嗌疾而腰急其子曰亦使我體疾而支強○錢氏校復改服固改因及改支今案陳本卯作卵霄作宵項作頸不覆作露體疾作體絕童上有一字近本列子湯問篇與陳本同本鈔此篇三引霄練與類聚六十引合近本作宵非也」 \\n 劍舞擊沛公「史記云項羽會同沛公戲下亞父令項莊杖劍舞於坐欲擊沛公○今案史記項羽本紀作因擊沛公於坐」劍舞於王上「邵帋之漢傳云初孫權以案妻漢王妹■〈罡刂〉烈壯猛有兄策風王常入內妹奴劍舞於上王殊懍然○今案陳俞本皆改注漢魏春秋」解劍挂壁「益部耆舊傳云趙珜字孫明少好遊俠亭長譴之珜乃嘆曰吾無大志故為吏所輕乃解劍挂壁曰珜以不乘駟馬車不復帶劍○錢氏校補馬字今案御覽二百六十八引益部傳同本鈔縣令篇引珜作瑤」 \\n 以劍帶樹「汝南先賢傳云許嘉給縣功曹儀小吏常持劍侍功曹月旦晨朝并持炬火嘉於是忿然嘆曰男兒為吏不免賤役即投火於地以劍帶槐樹趍詣府門○今案陳本及御覽三百四十三引汝南傳同」 \\n 留劍屬妻「列士傳云干將莫耶為晉君作劍劍有雌雄乃進雌留雄者屬妻曰吾藏劍在南山之陰北山之陽松生石上劍在其中君若殺我爾生男名赤鼻其以告之赤鼻斫南山之松不得劍忽於屋柱中得之○錢氏校屋柱句改注留以屬妻者也六字今案御三百四十三引列士傳君若下有覺字餘與本鈔同錢校改屬妻云云殊為杜撰本鈔標目屬妻四字乃掇段中大意不必有正文也若強改之遂兩失矣」 \\n 遺劍與兒「風俗通云沛國有富家公貲二千萬小妻生子年纔數歲又早失母其大母女不賢公病呼族人作遺書令悉以財屬女但遺一劍與兒年十五以劍還之後女不肯與兒詣郡自言求劍太守何武謂掾吏曰父畏害其兒故且俾與女？？耳寄之耳否則不當以劍與之也夫劍所以決斷限年十五智力能以自行度此女及？？耳必不還其劍當問縣官欲得證察乃奪其財悉以與子○錢氏校改詣郡為諸族人沿陳誤也今案御覽八百三十六引無年裁句大母作大婦又御覽六百三十九引書令作令書自行作自居餘同陳本脫公貲八字大母作後妻詣郡以下尤多誤」 \\n 末喜帶劍「列女傳云夏桀末喜美色薄德亂孽無道女子行丈夫心帶劍傳冠○氏校兩諸字改末今案阮刻本列女傳及陳本帶劍句作佩劍帶冠惟本鈔嬖孽篇引傳下衍宗字餘同」李寄請劍「搜神記云東越閩中有嶺數十里下北隰中有蛇大十餘圍常病長吏下夢巫覡欲得童女常以八月朝祭送蛇輒吞之已用九女李誕有小女名寄應而行乃請好劍及咋虵犬作數斛餈用密灌之以置穴口蛇出頭先啖餈寄便放犬咋蛇以劍斫殺越王乃娉寄為后○錢氏校碎服改斫殺今案陳本閩作門大十作六十無常病六字及咋十一字穴誤六又無先啖九字御覽三百四十四引寄作奇作門餈用蜜作深蜜啖亦作啖深蜜李誕誤季誕餘同考學津討源本搜神記作寄作閩作餈作李均與舊鈔脗合」 \\n 弄劍躍空「列子云宋有簡子以伎干宋元君弄七劍迭躍之五劍常在空中元君大驚立賜金帛○今案見列子說符篇陳本同御覽三百四十四引及十子全書本簡作蘭」 \\n 跳劍揮霍「西京賦云跳九劍之揮霍走索上而相逢○今案文選西京賦九作丸」豪曹亡神「吳越春秋云越王允常鑄劍秦客薛蜀善相劍王取豪曹示之薛蜀曰非寶劍也夫寶劍五色今黯然無華殞其光亡其神○錢氏校元改允今案御覽三百四十三引蜀作燭餘同漢魏叢書本脫」 \\n 莫耶有缺「又云干將造劍陽曰十將陰曰莫耶竿將匿其陽出其陰進之闔閭闔閭甚重之適會魯使季孫聘於吳闔閭以莫耶進之季孫季孫拔視其鍔中缺者大如梁米曰美哉斯劍也夫劍之成也吳羈有缺則亡矣○今案陳本脫汪士漢校本吳越春秋鍔□梁作黍」 \\n 擊則不斷剌則不入「淮南子云夫純鉤魚腸之始型也擊則不能斷剌則不能入及加之砥礪磨其鋒鍔則水斷龍舟陸剸？？儿甲○今案淮南子修務訓型上有下字磨作摩？？儿作犀餘同本鈔上文引剌作剸」 \\n 齎千金劍「陳思王樂府歌云所齎千金劍通犀問碧與翡翠飾鷄璧標首明月珠○錢氏校必改璧又校云樂府云云前巳見過以為傅玄九思今案戈必即戈壁以音近借用即作鷄必亦無不可也」 \\n 棄千金劍「符郎子云符郎家楚棄千金之劍─趨曰何夫子棄大而存小乎○今案御覽三百四十四引及嚴輯本郎皆作朗餘同舊鈔作郎者宋人轉鈔時避宋始祖諱也」 \\n 燒庫飛去「異苑云晉惠帝元康三年武庫火燒斬蛇劍茂先懼難作列兵陳衞咸見此劍穿屋飛去莫知所在○今案學津討源本異苑及御覽三百四十四引在作向又學津本三年作五年」 \\n 登墓飛上「世說云王子喬墓在京陵嚴國時人有盜發之者都無所見唯有一劍停在空中欲進取之劍作龍鳴虎吼遂不敢進俄而徑飛上天神仙經云真人去世多以劍代形五百年後劍亦能靈化也○王石華校談改陵錢氏校空改穴補虎字今案御覽三百四十三引世說都作覩京作金餘同陳本空改穴錢校從之但本鈔兩引及御覽皆作空中斷非訛誤御覽三百四十四引神仙經同」 \\n 失劍於路至暮守之「先賢行狀云王烈字彥方通識達道時國中有盜牛者主縳之盜者曰從今改過無使王烈聞之後有行路老父擔重有人代擔數十里至家而去問姓字不告頃之老父復失劍於路有人行過守之至暮劍主還見之前者代擔人也老父攬其袂曰子前者代吾擔今復守吾劍於路未有若子之仁吾將以姓名告王乃語之而去老父告王烈烈使人推之昔盜牛人也○今案明本事類賦節引御覽三百四十三引先賢行狀同陳本彥方誤彥考」 \\n 墜劍於水從契求之「呂氏春秋云楚人有涉江者其劍自舟中墜於水遽契其舟曰是吾劍之所從墜也舟止從其所契者入水求之○今案見呂氏春秋慎大覽篇」逐之見二龍「雷煥別傳云煥為豐城食掘得雙劍一與張華一自留後煥子爽帶劍經延平津劍無故墜水令人投水逐之見二龍長數丈盤交○今案御覽三百四十三引煥別傳同」取之作龍鳴「世說云王子喬墓在京陵有盜發之見一劍停在空中欲進取之作龍鳴虎吼俄而徑飛上天○錢氏校空改穴從陳本也今案詳本篇上文引」 \\n  \\n 　"}
{"章节": "●北堂書鈔卷第一百二十三  武功部十一", "正文": "　 \\n ●北堂書鈔卷第一百二十三武功部十一 \\n 　 \\n  \\n 刀三十五　匕首三十六戈三十七　矛三十八 \\n ○刀三十五 \\n 利用衞身以威弗治「魏文帝百辟寶劍銘云於鑠良刀胡練亶時利用衞身以威弗治○錢氏校篇改銘今案類聚六十初學記廿二御覽三百四十六引皆作露陌刀銘陳本亦然類聚初學記祗引於鑠二句又初學記同卷引典論有魏太子丕造百辟寶刀露陌刀是兩者皆文帝刀名劍字之誤足證不獨本鈔以入刀篇而已」 \\n 用戒不虞「馮敬通刀陽銘云修爾甲兵用戒不虞見危受命臨事而懼○錢氏校改戒劍改銘今案類聚六十御覽三百四十六引此銘同陳本刀下有胡字爾上脫修字皆非」 \\n 將戒其身「李尤錯佩刀銘云佩之有錯抑武揚文豈為麗好將戒其身○今案陳本同類聚六十引其誤有御覽三百四十六引尤誤元」備不虞也「東觀漢記李通傳云武王常殺通同母弟申屠臣上不得已過通乃買半？？十？？佩刀裹之至通舍時病因持上手得刀通異之乃謂上曰一何武也上曰以備不虞耳○王石華校問改同屠誤從錢氏校屠誤徒又改門母弟今案聚珍本東觀記作申屠臣其注謂本書光武紀作公孫臣又陳本作同母今從之其餘陳俞本亦互有不同」 \\n 討不庭也「費禕別傳云孫權以手中常所執寶刀贈禕禕答曰臣不才何以堪明命然刀所以討不庭禁暴亂者也願大王克建功業同獎漢室○錢氏校年改手賞改常合改命固改同將改獎是也克改勀非也今案類聚六十白帖十三引費禕別傳贈禕作贈之克作勉御覽三百四十五引及陳俞本亦作勉」 \\n 可使無鬼「列仙傳云有仙人王方平降陳節方家以刀一口長五尺三寸名泰山寶環語節方曰此刀不能為餘益獨臥可使無鬼入軍不傷勿以入廁溷○今案御覽三百四十五引作列異傳一作二口下有一長五尺一五字無寶字餘同陳俞本亦作列異餘與本鈔同」 \\n 以辟不祥「魏武帝內誡令云往歲作百辟刀五枚吾聞百煉器辟不祥攝伏姦宄者也○今案類聚六十引無內誡二字無吾聞以下白帖十三御覽三百四十五引作戒器上有利字辟上有以字伏作服陳本枚作口餘同御覽原鈔誡誤試已訂正」 \\n 將軍所服「班固與竇憲牋云今月中舍以令賜固把刀曰此大將軍少時所服今固伏念大恩且喜且慚○錢氏校照陳本改今賜卿非也今案陳本伏上又添固字餘尚有異同本鈔少下衍小字賜固誤賜因均据初初學記卅二引訂御覽三百四十五引作刀把餘與初學記同」 \\n 三公可服「晉中興書云初魏徐州剌史任成呂虔有佩刀工相之以為必三公可服此刀虔謂別駕王祥曰苟非其人刀或為累卿有公輔之量故以相與祥固辭強乃受之○錢氏校將任成二字旁勒非也今案類聚六十引中興書亦無任成二字累作砉又無未七字惟初學記廿三御覽三百四十五引作任城末作祥始辭之固強乃受餘同是本鈔成字實脫土旁耳陳本未作祥辭之固強乃受之餘照類聚刪改」 \\n 阮師受法金神「物理論云古有阮師之刀天下所貴寶物阮師初作刀受法於金精之神七月庚辛見金神於治監之門其人光色暐曜向神而再拜神執其手曰子可教也阮致之閑宴設饌而問其術神教之以水火之齊五情之陶用陰陽之候取剛軟之和而行其術三年作刀千七百七十口而喪其明刀長四尺口寸○嚴氏校云案見御覽又錢氏校照陳本軟改柔而校此下第二條又剛阮改剛軟頗近互異今案類聚六十引物理論物作也之神作之靈暐曜作燁燿阮致作既至具術作焉無而行以下初學記廿二引神亦作靈向神作向西陶作鍊軟作柔無而喪以下白帖十三引無西字餘與初學記同御覽三百四十五引作煒燿亦無末二句合諸本字句詳略微有小異陳本已照改靈字改燁燿齊誤劑軟改柔亦無末二句平津本輯物理論引御覽閑改開」 \\n 蒲元得之天然「蒲元別傳云君性多奇思得之天然忽於斜谷為諸葛亮鑄刀三千口鎔金造器特異常法刀成白亮言漢水鈍弱不任淬用蜀江爽烈是謂大金之元精乃命人于成都取江水還有一人先至君以淬刀言雜涪水不可用取水人捍言不雜君乃以刀畫水云雜水八升何故言不雜取水者方叩頭云實於涪津渡負到覆水恐濯驚沛遂以涪水八升益之於是咸共驚服稱為神妙刀成以竹筒內■〈金截〉珠滿中舉刀斷之應手虛落若薙生芻故稱絕當世因曰神刀○錢氏校使改思補葛字鑄字常字都字叩字今案類聚六十引蒲元別傳同但不及原鈔之詳御覽三百四十五引脫別字捍作悍虛誤靈陳本脫誤更甚」 \\n 取陰陽之候用■〈罡刂〉軟之和「物理論云古有阮師之刀天下之所貴寶阮師作刀受法於金精之神用陰陽之候取■〈罡刂〉軟之和○錢氏校下改子兩阮字皆改軟今案詳本篇上文寶下有物字」 \\n 五色充鑪巨橐自鼓「典論云余好擊劍至於百辟始成其成也五色充鑪巨橐自鼓靈物髣髴飛鳥翔舞以為寶器九劍三一曰飛景二曰流采二曰華鋒三刀一曰靈寶二曰含章三曰素質三七首一曰青■〈罡刂〉二曰揚文三曰龍鱗又造百辟露陌刀名曰龍鱗因姿定名以鋁其拊工非歐冶子金昆吾亦一時之良也○今案陳本及初學記廿二類聚六十引皆略御覽三百四十六引與問經堂輯與論皆作揚文惟類聚匕首篇及百三家本作揚文與本鈔同因姿以下諸本俱脫祗御覽劍刀匕首總說引因姿定名以銘其拊八字耳」 \\n 規景定環攄神造像「曹植寶刀劍賦云礪以五方之石鑒以中黃之壤規員景以定環攄神思而造像○今案類聚六十引及陳本思作功初學記廿二御覽三百四十六引仍作思但御覽鑒誤鑿餘同又刀下祗本鈔與陳本有劍字」 \\n 淬以清流礪以流砥「李尤金馬書刀銘云淬以清流礪以越砥○今案初學記廿二引此銘及陳本同」白虎象「春秋繁露云刀之在右白虎之象○今案陳仁錫校本繁露服制像篇同御覽三百四十四引亦同初學記廿二引刀下無之字白帖十三引白上有古字陳本又與初學記同」金馬形「李尤金馬書刀銘巧冶練■〈罡刂〉金馬託形○氏校兀改尤治改冶今案類聚六十御覽三百四十六引此銘皆練作煉類聚又馬託作託于形誤刑白帖十三引作鍊與陳本同」 \\n 采似丹霞鋒似嚴霜「典論云余造百辟寶刀三其一長四尺三寸六分重三斤六兩文以靈龜名曰靈寶其二采似丹霞名曰含章長四尺四寸三分重三斤十兩其三鋒似嚴霜刀身劍鋏名曰素質長四尺三寸重二斤九兩○錢氏校象改龜虛改靈銘改鋏是也惟小注脫覆字竟補作寒未知所本且與標目歧異今案陳本同類聚六十引典論作其三似崩霜御覽三百四十六引鋒誤鑑嚴輯本典論据書鈔引亦脫嚴字含章四寸誤三寸同」 \\n 繁文波迴流光電照「張協文身刀銘云寶刀既成窮理盡妙繁文波迴流光電照○錢氏校或取禮書改成窮理盡今案類聚六十初學記廿二御覽三百四十六引及陳本皆作文身刀鑱原鈔脫文身二字據補又初學記陳本繁誤斂御覽張協作裴景聲繁文二字倒置電誤霆」 \\n 陸斬犀革水斷龍舟「曹植寶刀賦云故其陸斬犀革水斷龍舟輕擊浮截刀不瀸流○錢氏校照陳本象作革刀作刃蓋從初學記引訂也今案惟類聚六十御覽三百四十六引此賦與原鈔同」切玉如切泥「列子云周穆王征西戌西戎獻昆吾之劍赤刀切玉如切泥○今案見列子湯問篇御覽三百四十四引列子與原鈔悉同又三百四十六引無昆吾四字初學記廿二引十州記亦載此事惟戎作胡無昆石六字白帖十三引十洲記昆吾切玉刀五字在周穆上泥作土故陳本遂改引十洲記獻下又添昆吾刀三字殊失舊鈔之真」 \\n 割玉如割木「孔叢子曰秦王得西戎利刀以之割玉如割木○今案見孔叢子陳士義篇類聚六十引御覽三百四十六引皆同初學記二十二引無西戎五字惟白帖十三引將秦王得三字移在刀下已誤如割木作如泥尤誤陳本脫以之二字餘與本鈔同」 \\n 上世名器「典論云昔周魯寶赤刀孟勞越楚太阿純銣徐氏匕首皆上世名器君子雖有文事必有武備也○今案類聚六十七首門引典論徐氏以上作昔周魯寶雍狐之戟屈盧之矛孤父之戈餘同陳本照類聚將此條移入匕首篇殊謬惟御覽三百四十六引典論作楚越餘與原鈔同」 \\n 周之寶器「博物志云赤刀周之寶器○今案明吳氏校本稗海本博物志卷六同白帖十三引亦同」脫光「龍魚河圖云有脫光刀○錢氏校舟改魚阿改河今案初學記二十二引龍魚河圖同又初學記同卷及御覽三百四十六引梁簡文帝謝敕齎善勝刀啟有神號脫光類聚六十引太公兵法亦有刀子之神名曰脫光」 \\n 漏影「崔豹古今注云吳大皇帝有寶刀三曰漏影○今案見明本崔豹古今注輿服第一同初學記二十二引作漢文帝百鍊青犢漏影三刀陳本竟照改考白帖十三引崔豹注又云三刀吳大皇帝刀也厯有可證」 \\n 龍鱗「續漢書云龍鱗御刀○今案續漢書輿服志作魚鱗陳本與本鈔同」青犢「崔豹古今注云吳大皇帝有寶刀二名青犢○今案詳上漏影條下」孟勞「穀梁傳云公子友與莒挐相搏公子處下左右曰孟勞魯之寶刀也公子以殺之○今案見穀梁僖公元年傳」金頭「謝尚與楊征南書云今餉五尺金頭刀碧綾車中衞盾○今案御覽三百四十六引謝尚此書及陳本無衞字餉作飾從初學記卷二十二訂也嚴輯謝尚文據書鈔引車中衞盾改車甲楯」 \\n 陷車「於聽事受口以陷陣刀唯作之物是以刀即教賊刀後殺曰吾非賊刀史也面與諸獲相投耳○洪氏校補陷陣二字錢氏校云按此陷陣一段有訛今案此脫書名諸本皆未引無可校證陳本亦刪」 \\n 大櫓「六韜云大櫓刀重一斤長四尺三寸○錢氏校照陳本八改一今案見平津本六韜軍用三十一斤字下作長六尺三百枚陳俞本亦然考御覽三百四十五引六韜云大櫓刀重一斤長四尺三百枚是本鈔寸字有誤餘不誤也」 \\n 卑手「魏武策軍令云孤先在襄邑有起兵意與工師共作卑手刀○錢氏校軍策改策軍今案陳俞本與御覽三百四十一引同嚴輯軍策令據書鈔引同」吳刀「張華詩云雄魏任氣俠聲溢少年場吳刀鳴手中利劍嚴秋霜○錢氏校椎蛇改雄魏使改俠據陳本也今案御覽三百四十祗引下二句」鄭刀「周禮云鄭之刀魯之削遷其地不能良地氣然也○今案周禮考工記總序」操刀必割「六韜云日中必彗操刀必割執斧必伐日中不彗是謂失時操刀不割失利之期○今案平津輯本六韜守土七同陳俞本亦同」執刀袒割「張衡東京賦云執鸞刀以袒割奉觴豆以國史○錢氏校補史字今案文選東京鸞作鑾陳俞亦然」賣刀遼東「列仙傳云丁次卿不知何許人漢順帝時賣刀遼東市為丁氏作時人名之丁氏次卿也○今案御覽三百四十五引列仙傳無為丁四字也字作有寶刀三字陳俞亦然」市刀都亭「皇甫謐列女傳云龐娥者酒泉龐子夏妻趙君安女君安為同縣李壽所殺娥陰市刀於都亭奮刀斫壽刀折○錢氏校謚改謐固改同破改斫今案陳俞本泉下有郡字縣亦作郡惟御覽三百四十五引與原鈔同魏志十八龐淯傳注引娥下皆有親字」 \\n 西湖割玉「陳思王辨道論云甘始言諸梁時西城胡來獻香罽腰帶割玉刀悔不取也○錢氏校梅改悔今案百三家曹植集悔上有時字餘同」女休白楊「樂府歌詩云秦家有好女自名云女休休年十四五為宗行執仇左執白揚刀右據宛景矛○錢氏校執改報茅改矛今案御覽三百四十六引楊作陽陳俞本亦作陽又家作氏名云作名為」 \\n 師望鼓刀揚聲「楚辭云師望在肆昌何識鼓刀揚聲后乃喜○今案楚辭天問篇乃作何陳本與本鈔同」庖丁有刃若新「莊子云庖丁為惠文君解牛丁對曰今臣之刀十九年矣所解數于牛而刀刃若新發於硎節者有間而刀刃者無厚無厚入有閒恢恢乎其於遊刃必有餘地矣是以十九年刀刃如新○今案莊子養生主篇作文惠君陳本亦然御覽三百四十六引莊子與本鈔同惟標目有字當作刀」 \\n 王尊引視「漢書云王尊為東平王相王曰願相國佩刀尊前引刀視王曰欲誣相拔刀向王邪王情乃屈○錢氏校塗去國字今案漢書七十六王尊傳國作君前上有舉掖顧謂傍侍郎七字無邪字乃屈作得陳俞本照改」 \\n 朱暉向賊「東觀漢記云朱暉年十三與舅母家屬入宛道遇賊欲奪婦人衣暉拔刀向賊曰錢物可得諸母衣不可奪今朱暉死日也賊義之笑曰童子內刀遂放之○今案御覽三百四十五引人作女無向賊二字日字在今字下之作遣餘同陳俞本宛下有城字有向賊二字餘與御覽同聚珍本卷八舅母作外氏亦有城字刀作劍賊作前得作取奪作得放作舍餘同姚輯本奪作得之亦作遣餘與原鈔同」 \\n 徐他懷入帳下「魏志云許褚從討袁紹於官渡時常從徐他等以褚在左右不敢侵褚休下日他懷刀入褚至下舍心動即還侍他等不知入帳下見褚大驚愕他色變褚即殺之太祖益親信之○王石華校遠詔改袁紹問諸改伺褚又補從徐他等以褚在七字今案魏志十八許褚傳徐上有士字在作侍餘同陳俞本亦作侍」 \\n 谷利拔向柂工「江表傳云孫權於武昌新裝大舡名長安試泛鈞臺圻時風大盛谷利令舵工取樊口拔刀向柂工曰不取樊口者斬工即轉舵入樊口風遂猛不可行也○王石華校柂改舵從今字耳今案吳志卷二孫權傳注引江表傳鈞作釣餘同陳俞本仍作柂」 \\n 專諸置魚「列士傳云專諸持一■〈罡刂〉刀置魚腸中以剌王僚○王石華校女改士今案初學記二十二御覽三百四十五引列士傳及陳本腸皆作腹」聶政內琴「琴操曰聶政父為韓王治劍過期不成王殺之時政未生及壯問母知之乃入太山遇仙人琴操漆身為癩吞炭變音七年琴成入韓逢其妻從買櫛對妻而笑妻泣曰君齒何似政曰天下人齒盡相似耳入山援石擊落其齒以刀內琴中剌韓王○今案陳本脫從買以下三十二字原鈔從櫛誤征抑已据平津本琴操從買櫛改從櫛二字孫注云御覽兵部引作櫛」 \\n 孫權擲刀泣「吳志云孫權以公孫淵稱藩遣張彌許晏至遼東拜淵為燕王張昭切權不能堪按刀而怒昭曰臣知言不用而每竭愚忠者誠以太后臨崩呼老臣於床下詔顧命之言故在耳因泣涕權撕刀與昭對泣○王石華校遇改愚朝改崩摘改擲照改昭今案吳志卷七張昭傳同」 \\n 刀舞「吳書云凌統怨甘寍殺其父寍常備統不得與相見嘗於呂蒙舍會酒酣統乃用刀舞寍起曰甯能雙戟舞○今案類聚三十三初學記二十二御覽五百七十四引吳書作陵白帖十三御覽四百八十一引及陳本又本鈔百二十四戟篇引皆作淩惟初學記脫舍字餘同」 \\n 拔刀斫案「江表傳云孫權拔刀斫前奏案曰諸將吏敢復言迎曹操者與此案同○今案御覽三百四十五引江表傳同陳俞本言上有有字迎上有當字」取刀擊石「神仙傳云蜀人李阿傳世不老有古強者隨阿入青城山恐有虎狼取大刀隨阿見而怒取強刀以擊石刀折敗強憂刀敗阿復取刀左右擊地刀復如故○王石華校照陳本取大刀下添隨字折敗改折散非也今案龍威本神仙傳卷二李阿傳作私持大刀作刀折壞作左手擊地餘同俞本與陳同亦見御覽三百四十五引與本鈔同」 \\n 橫刀長揖「其雄記云董卓謂袁紹曰劉氏種不足復遺紹勃然曰天下建者豈惟董公橫刀長揖徑出懸節於上東門而奔冀州○王石華校遠改袁今案御覽三百四十五引英雄記同陳俞本無劉氏下七字」 \\n 跳刀大呼「王璿表云孫皓出案行石頭還左右兵士皆跳刀大呼云要當為國家一死戰○今案御覽三百四十六引王璿表同陳俞本家下有決字」引刀自勁「漢書云寬饒引佩刀自勁北闕下眾莫不憐之○今案漢書七十七蓋寬饒傳同御覽三百四十五引勁作剄陳俞本照改」持刀自刎「漢書云田延年主守盜三千萬召詣獄延年居齊舍偏袒持刀東西步數日使者召延詣廷尉聞鼓聲自死○王石華校補守字諸改詣今案書九十田延年傳云下有丞相議奏四字千作十陳俞本照改」 \\n 鈆刀進御「楚辭云鈆刀進御遙棄太阿○今案見東方朔集卷一七諫亂曰同類聚六十御覽三百四十六引楚辭亦同」鈆刀一割「張衡與特進書云以鈆為刀強可一割○王石華校殿改鈆制改割今案御覽三百四十六引同陳俞本誤移為字在以下餘同」破魚得瓜刀「晉中興書云孫恩世奉事五斗米道恩叔秦師事錢塘杜子恭子恭有內嘗就人借瓜刀其主求之子恭曰當相送還刀主至嘉興有魚躍舡中破魚得瓜刀○今案御覽三百四十五引中興書同陳俞本脫米道二字恩叔作因叔恐誤」 \\n 夢得者為利「夢書云刃為利斷截也夢得刀者為利○今案陳俞本截作鐵然本鐵字多作鐵」礪井者被刑「論衡云世諱礪刀井上恐刀墜井中或說以為刑之字并刀也礪井上者并刀相見恐被刑也○今案論衡四諱篇礪作厲墜作隨御覽三百四十六引并刀誤井刃亦作墬餘同陳俞本刪之字作礪刀井上又刪者字餘同」 \\n 夢懸四刀臨益州「陸機晉記云王濬之在巴郡夢懸四刀於上甚惡之濬命主簿李毅毅拜賀曰夫三刀為州而見四為益一也明年其當益州乎○王石華校刪濬下之字非也今案類聚六十引說作書有之字無巴字無命字無下一毅字年作府餘同又卷七十九引命作問御覽三百九十八引作陸機晉書武紀年亦作府陳本已改問字改府字餘與本鈔同」 \\n 鑄作兩刀為國王「林邑記云林邑王范文先是夷奴初牧牛洞中得鱧魚私將還家欲食之其主撿求文恐因曰將礪石還非魚也使主往看果是石文知異看石有鐵作兩刀咒曰魚作為刀若斫石入者文當為此國王斫果入石人漸附之○今案說郛本林邑記作鯉因作紿咒作祝餘同陳本改是夷奴初四字作常為人又重還字脫使字作改變當上脫文字斫果入石作斫石即入俞本刪去一還字餘與陳同」 \\n ○匕首三十六 \\n 虞帝匕首「漢書王莽傳云莽避火宣室前殿帶璽韍持虞帝匕首天文郎案拭於前○洪氏校補文字今案漢書九十九下王莽傳拭作械陳俞本亦作拭本鈔韍誤蔽已更正」 \\n 徐氏匕首「典論云楚越太阿經鉤徐氏匕首凡斯皆上世名器○今案詳上刀篇上世名器條下但上引無凡斯二字此條皆下衍前字嚴輯典論据書鈔引亦無已刪之」 \\n 似氷名日清■〈罡？寸〉曜日名曰揚文「又云魏太子造百匕首二其一理似堅氷名曰清■〈罡？寸〉其二曜似朝日名曰揚文○今案類聚六十白帖十三御覽三百四十六引典論及百三家魏文帝集與陳本皆作理似而御覽三百四十六引作光似恐陳本揚改作陽餘同」 \\n 佩匕首「傳云劉瑄請劉備璋將楊懷數諫不聽備設　主人請璋酒酣楊懷佩匕首備見乃出匕首請曰將軍匕首好孤亦有可得觀也○王石華校云案傳字上脫零陵先四字洪氏覆校著圈其旁蓋据陳俞本耳今案御覽三百四十六引事同而語少異」 \\n 懷匕首「神仙傳云有書生姓張就李仲父學隱術久無所得張患之懷匕首斫仲父父笑曰我甯可煞也○今案類聚六十引神仙傳父誤文得下張字在懷字上斫仲父作斫之白帖十三引張下有子字斫作劍餘同龍威本神仙傳作仲甫陳本父俱改文餘與本同」 \\n 匕首三千「東觀漢記云鄧遵破匈奴得戰匕首二三千枚○今案御覽三百四十六引東觀記戰作劍餘同陳俞本無戰字二字餘亦同姚輯本据陳俞本引聚珍本戰下有字但作討羌事若破匈奴下則亦無戰字二字矣」 \\n 匕首五百「諸葛亮教云百步作匕首五百枚以給騎士○今案類聚六十引諸葛故事百步作成都餘同御覽三百四十六引諸葛亮教百步作部仲餘亦同陳本照類聚改嚴輯諸葛文据御覽引百步改部作又注見書鈔」 \\n 以藥焠之「史記云燕丹使荊軻刺秦王預求名匕首趙人徐夫人匕首取之百金使工以藥焠之○今案見史記卷八十六剌客列傳」應速用近「張載匕首銘先民造制戒預唯謹匕首之設應速用近○今案類聚六十御覽三百四十六引及陳俞本皆作張載原鈔作張協因下條致誤已据訂又類聚先誤光謹誤詳餘同」素刃霜勵「張協長鋏銘云素刃霜勵溢景橫飛○今案類聚六十引張協銘勵作厲餘同陳俞本皆照改作厲考勵亦通作厲非誤也」清輝載爛「又短鋏銘云亦有短鋏清輝載爛首在先朝輯兵靜亂○今案類聚六十引張協短鋏銘及御覽三百四十六引皆同陳本先朝誤光明俞本不誤」 \\n ○戈三十七 \\n 闊二寸「周禮云戈廣二寸內倍之胡三之援四之○王石華校闊改廣未知永興之避隋諱也今案項氏天籟閣宋本考工記冶氏職同」六尺「又云戈祕六尺六寸注曰柲柄也○今案見周禮考工記廬人職陳俞本注上加鄭氏二字」前其鐏後其刃「禮記云進戈者前其鐏後其刃○今案見曲禮上」比戈立矛「周書牧誓云武王左杖黃鉞右秉白旄以麾曰逖矣西士之民比爾戈立爾矛○今案近本牧誓作稱爾戈比爾干立爾矛此不同又本鈔百二十四斧篇祇引武王二句而陳俞本比上添稱爾干三字餘同或隋前古本如是不必妄增也」 \\n 擊闔廬「左傳云吳伐越勾踐禦之陳于檇里靈姑浮擊闔廬闔廬傷將指取其一履杜預注云其吳子大指見擊遂失履○今案近本左氏定十四年傳履作屨杜預注作其足大指見斬遂失履亦與本鈔不同陳俞本照近本改」 \\n 逐子犯「又云重耳及齊齊桓公妻之公子安之姜與子犯謀醉而遣之醒以戈逐子犯○洪氏校罪改醉今案見左氏僖二十三年傳」執戈而舞「莊子云孔子窮於陳蔡七日不食絃歌鼓琴子路仡然執戈而舞○今案見莊子讓王篇作扢作執干陳俞本及本百零七舞篇引與此正同可以互證」衡戈見使「國語云秦師侵晉惠公命韓簡子戰曰昔君之惠寡人未之敢忘寡人有眾能合之不能離也君若還寡人之願也君右不還無所逃命穆公衡雕戈出見使者○王石華校習改晉寍改寡衞改衡服改雕今案見明張氏本國語晉語三子作挑無所句作將無所避又原鈔君若還八字誤作君雜也已据補陳俞本亦照改」 \\n 援戈撝日「淮南子云魯陽公與韓搆難戰酣日暮援戈而撝之日為反三舍○今案見淮南覽冥訓收句作日為之退三舍本鈔百四十九日篇亦引陳俞本均脫與字陳更脫為字」 \\n 執戈洗馬「韓子勾踐入官於吳執戈為吳王洗馬故能殺吳夫差破姑蘇○王石校照陳本改官作臣俞本亦為所誤今案見韓非喻老篇正作入官本鈔六十六太子洗篇引亦作入官又戈上有干字」 \\n 戈鋋篲雲「班固東都賦云元戎竟野戈鋋篲雲吐爓生風歙野歕山○王石華校將雲字畫斷因下文爓誤爛脫欲字野歕誤於勣以為與陳俞本不同欲刪之耳今案此是節引本賦下文但文選與陳俞篲皆作彗」 \\n 戈矛若林「晉八王故事云帝自鄴還洛張方遣子領精騎三千奉迎自河橋至芒十里前後相屬戈矛若林○今案陳本改引東京賦又附引干寶晉紀帝上有惠字遣子七字作以三千騎頭作山里下有旌旗二字餘同俞本從之不引晉紀」 \\n 雕戈「國語云秦穆橫雕戈出見晉使者○今案晉語三見下無晉字此上第五條引橫作衡亦無晉字」吳戈「楚辭云操吳戈兮被？？儿甲車錯轂兮短兵接○今案近本楚辭九歌國殤篇？？儿作犀本鈔百四十一轂篇亦引作犀陳本已改犀然？？儿即兕字耳」 \\n ○矛三十八 \\n 名天矢陰「龍魚河圖云矛名天矢陰○今案陳俞本亦同」神名跌蹌「太公兵法云矛之神名跌蹌○今案陳俞本同考御覽三百五十三引太公兵法跌作趺」 \\n 殺五十步之內「尉繚子云夫殺人於五十步之內者誰也曰矛戟○今案見明陳仁錫本尉繚子制談篇誰也以下作矛戟也三字陳俞本亦然」殺百步之外「六韜云紂之卒綰矛殺百步之外者五十人○洪氏校封改紂今案御覽三百五十三引六韜五十作千陳俞本亦然」穢南作長矛「魏志云穢南國作矛長三丈數十人共持之能步戰○今案見魏志三十烏丸等傳數十作或數餘同」關內習長矛「又云關內兵強習長矛○今案見魏志卷一武紀注引魏書內作西餘同」仗勃盧「越絕云越王身被賜夷之甲仗勃之矛○今案陳俞本賜作腸餘同漢魏叢書本越絕書卷八仗勃作仗物其小壑云賜一作陽又音唐古今逸史本越絕與叢書同本鈔百二十一鎧篇引吳越春秋亦有業夷之甲句汪氏本卷一作棠銕卷六作唐夷亦互有不同」 \\n 逐左慈「神仙傳云孫討逆著鞭駈馬操矛逐左慈欲剌之慈著木屐挂竹杖徐步不及也○今案屐誤履本鈔百三十六履篇引作木屐据以訂正考龍威本神仙傳卷五作策矛作兵又慈著九字在著鞭之前是轉引不同耳陳俞與龍威本同」 \\n 以之陷盾「韓子云人有鬻矛與盾者譽之曰吾盾之堅物莫能陷又譽其矛曰吾矛之利物無不陷或曰以子之矛陷子之盾何如其人弗能應也○洪氏校罕改堅補吾矛二字今案見韓非難一篇亦見本鈔百廿一盾篇引」 \\n 用之獻吳「吳越春秋曰越王用屈盧之矛步光之劍獻之吳王○王石華校將吳越春秋四字旁勒未詳今案汪士漢校本吳越春秋夫差內傳第五越王用三字作今聞大王興大義故使臣奉十一字獻之句作以賀君利又勾踐伐吳外傳第十亦有帶步光之劍杖屈盧之茅二句陳本與本鈔同」 \\n 二矛重英「毛詩云二矛重英河上乎翱翔毛萇傳曰重英矛有英飾○今案鄭風清人篇陳俞本小注二矛誤作二毛」厹矛鋈錞「毛詩云厹矛鋈錞毛萇傳曰厹三隅矛也錞鐏也鋈白金也以白金為錞之飾也○今案見秦風小戎篇小注鋈白金也是鋈續句毛傳以白金為飾五字是鋈輛句鄭箋永興蓋合通章鋈字傳箋以釋此陳俞未知其故以為竄誤竟刪末二句改作案語」 \\n 如鶴脛「方言云矛細如鶴脛者謂之鶴桼？？○今案聚珍本方言卷九細上有字陳俞本已添入」如錐鉄「張奐與崔子真書云僕以元年到任有見兵二百馬如羖羊矛如錐鉄○今案御覽三百五十三引又三百五十七引皆作與崔子貞書嚴輯張奐文云崔實字子貞陳俞本與本鈔同考貞改真宋人傳鈔兼避亡宗諱也」 \\n 生角有赤風「春秋運斗樞云行失遙光則矛生角矛生角則有赤風○洪氏校補斗字□今案庾季才靈臺祕苑引運斗樞遙作瑤餘同陳俞本與本鈔同」生火主兵氣「書云車師後王姑句家矛端生火其妻曰矛端生火此主兵氣也後歸漢王莽斬之○洪氏校使改姑今案漢書西域傳下脫主字餘同陳俞本亦脫主字增引頗多」賊舉矛「列女傳云趙娥者趙萬之妻萬為賊所殺欲將娥娥守喪不去賊舉矛指蛾蛾知賊必欲劫掠乃以身赴矛貫心達背而死○今案御覽三百五十三引列女傳云下有巴字將作殺陳俞本已改」 \\n 鬼持矛「管公明別傳云信都令家內婦女善驚交互疾病公明筮之曰北室床西有死人一鬼持矛主剌頭故頭重痛不得舉掘室內果得○洪氏校牙改互今案御覽三百四十七引公明別傳交作更掘作歸餘同陳俞本改引魏志管輅傳」 \\n 北堂書鈔卷第一百二十三 \\n  \\n 　"}
{"章节": "●北堂書鈔卷第一百二十四  武功部十二", "正文": "　 \\n ●北堂書鈔卷第一百二十四武功部十二 \\n 　 \\n  \\n 隋祕書郎虞世南撰南海孔廣陶校註戟三十九　矟四十鉤四十一　斧鉞四十二殳四十三　棒四十四彈四十五 \\n ○戟三十九 \\n 神名大將「太公兵法云戟神名大將○洪氏校明改名今案御覽三百五十二引太公兵法及陳俞本戟下有之字」為五兵「風土記云戟為五兵雄蓋取於威奮○今案御覽三百五十三引周處風土記無雄蓋以下有奮揚俯仰句陳俞本將下條併入此亦非也考史記司馬相如傳索隱引周處風土記有戟為五兵雄句」 \\n 長丈三「又云戟長一丈三尺奮揚俯仰乍跪乍立兼五兵而能乃謂之名人也○今案見風土記與上引御覽同」闊半寸「周禮云戟闊寸有半寸內三之胡四之援五之○王石華校以原鈔疊半字改寸五下補之字錢氏覆校闊改廣豈忘永興之避煬帝諱耶今案項墨林宋本考工記冶氏職同」除殘惡「焦贛易林云明夷之未濟桃弓葦戟除殘去惡驚人服之○洪氏校韓改贛補未字殘字今案御覽三百四十七引易林無明夷句人服句陳俞本末句作敵人執服餘同」戒非常「李尤戟銘云鼓戟之設以戒非常秉執操持耶暴是防○錢氏校補暴字今案百三家本李集脫戟銘考御覽三百五十三引同」左手為龍右手為虎「風土記云用執戟之法交軹相向左手為龍右手為虎○今案御覽三百五十三引周處風土記注執作雙餘同陳俞本用上有注曰言三字」甘寍舞「吳書云凌統怨甘寍殺其父不與相見常於呂蒙座酒酣統乃用刃舞寍起曰寍能雙戟舞蒙曰能操刀未若蒙之巧也因持盾以身分之○王石華校巧也下刪蒙之功也四字今案類聚三十三引吳書凌作陵相見以下別引二句座作舍無寍雖五字持作採刀餘同御覽五百七十四引亦作陵無操刀二字盾作楯分作蔽餘亦同鈔百二十二刀篇引及陳俞本俱作凌」 \\n 太祖舞戟「孫盛異同雜語云祖常私入中常侍張讓室讓覺之乃舞戟於庭○今案御覽三百五十三引作難語陳俞本與原鈔同考孫盛雜語亦名三國異同評隋志未著錄」 \\n 奮戟下鬬「說苑云孔子之宋匡人簡子將殺陽虎孔子似之甲士圍孔子之舍子路怒奮戟將下鬬孔子止之也持□□□○今案王謨本雜言篇匡下無人字圍上衍以字持作詩此下有書之不習禮樂禮之不修也等句陳俞本改引家語」 \\n 持戟挑戰「漢書云項羽合壯士與漢王挑戰漢有善騎射曰婁煩輒射殺之羽大怒自披甲持戟挑戰婁頃欲射之羽嗔目叱之婁煩目不能視手不能發○錢氏校補射者字披字戰字欲改羽今案漢書三十一項羽傳與漢王挑作出挑婁作樓餘同陳俞本兩能字作敢餘照改」 \\n 執戟殿旁「東方朔傳武帝坐未央前殿天雨新止朔執戟在殿階旁○錢氏校肺改朔兩改雨今案御覽三百五十二引東方朔傳階作陛陳俞本已照改無旁字又初學記廿八引東方朔別傳無階字旁作上」 \\n 橫戟當馬「戰國篇策云齊王建入朝於秦雍門司馬橫戟當馬前曰所為立王者為社稷王何以去社稷而入秦○今案近本齊策作為社稷耶為王耶王曰為社稷司馬曰為社稷立王即接末句元吳師道補注國策刪橫戟四字餘與近本同惟陳俞本與原鈔同」 \\n 操戟立門「晏子云景公飲酒移於司馬穰苴之家穰苴介冑操戟立於門日鋪席陳簠簋者有人臣不敢與焉○錢氏校分曹改介胃簋下補者有二字是也今案管子內篇雜上及陳俞本作薦席餘同」 \\n 持戟勒門「續漢書云楊仁待詔補北宮衞士合引見上便宜十二事皆當時急務及帝崩時諸馬貴盛各爭欲入宮仁被甲持戟嚴勒門衞莫敢輕進○今案初學記十七引漢書無令引至急務十四字馬作國姚輯汪輯本亦脫此十四字汪太更脫士字陳俞本脫待字仍作馬餘與初學記同」 \\n 呂布射戟「英雄記云劉備屯小沛袁術遺將紀靈攻備久之呂布曰布不好鬬好解鬬耳於營中舉一戟言諸君觀布射戟小支一發中者君當解去不中可留鬬舉弓射戟言諸君觀布私小支○今案御覽七百四十六引英雄記無小沛句中舉作門植餘同　欽定圖書集成交誼典卷百十三引英雄記有小沛句兩好字作喜陳俞本字句亦微異」 \\n 王胡縛戟「王隱晉書云馬咸為成都王前鋒領陸戰攻長沙王所領冠軍司馬王胡率眾討咸於馬市咸牢不動胡乃使數十騎下馬縛戟於鞍而合向咸又使數十騎各刺所放馬馬驚奔咸軍即壞○錢氏校云案縛字有誤今案御覽卷八百九十五引堊晉書陸四字所領作所統牢作堅此永興改牢避文帝諱也原鈔脫沙王冠懷四字又縛戟六字誤安頭放領四字已據御覽訂正方知縛戟不誤錢特末考耳陳俞本領陸四字作與□□同起兵縛戟於鞍以下作持戟刺咸咸馬驚奔潰遂敗恐非原鈔矣」 \\n 雙戟投正「吳志云孫權乘馬射武陵亭馬為武所傷權投以雙戟武卻廢○錢氏校武改虎今案虎字是也然此武字係唐人傳鈔改避高祖之父諱又案吳志卷二孫權傳同陳俞本厂？夌誤庱卻廢作遂卻餘同」 \\n 手戟備虎「異苑云彭城劉廣為京府佐破使還都路經竹里此處多虎劉以牛戶前手持戟布於地上以備虎宵中與士庶同睡虎乘間跳入跨越人畜獨臥劉而去○氏校在改佐死改使霄改宵門改間是也刪越字非也今案學津本異苑卷三廣下有雅字里下有亭於邏宿四字處作邏劉以十七字作劉極自防衞繫馬千戶前二句宵中作中宵餘同陳俞本廣作雅此處作亭劉以作劉自防衞即接牛馬以下」 \\n 拔戟斫机「英雄記云呂布因陳登使諸曹操求徐州牧不得登還布怒拔卓斷机○錢氏校諸改詣今案本鈔百三十三几篇引英雄記机作几陳俞本同作几御覽三百五十二引作机几机二字本通」 \\n 以戟擿孕「王隱晉書云上聞賈妃酷妬以戟攬諸孕子者諸孕子皆墮地已治金墉城欲廢之○今案陳俞本者下作兒皆墮地御覽百門十九引王晉書以戟下作或以戟孕妾子乃隨刃墮地上聞大怒垂廢之」 \\n 持戟大呼「魏志云太祖討召呂布於濮陽布有別屯在濮陽西太祖夜襲比明破之布救兵至三面挑戟太祖募陷陣典韋先召應募韋左手持戟大呼其所扺無不倒者布還退○今案魏志卷十八典韋傳挑作掉召作占陳俞本增節微異」 \\n 負戟長嘆「李陵答蘇武書云陵先將軍徒失貴臣之意剄身絕域之表此功臣義士所以負戟而長嘆者也○錢氏校補先字失字到聲改剄身今案文選李陵書同」擔戟行歌「新序云趙簡子上羊腸之坂群臣皆徧袒推車而唐會獨擔戟行歌不推車○今案新序雜事第一唐會作虎會陳俞本與本鈔同或唐虎以形近而誤」棄戟學問「魏畧云徐庶少好任俠為人執仇為吏所得乃感激弃其刀戟折節學問○今案蜀志諸葛亮傳注引魏畧弃作棄陳俞本亦改棄並仇下有而走二字戟下有更練布單衣五字餘同考弃即棄之古文」 \\n 子都拔戟「左傳云鄭伯伐許授兵於太宮公孫閼與穎考叔挾輈以走子都拔以逐之及大逵弗及○錢氏校改授官改宮閱改閼斬改輈遂改逐達改逵今案見左氏隱十一乍傳」 \\n 靈輒倒戟「又云晉侯與趙盾飲酒伏甲將攻之出公命兵逐之靈輒倒戟以禦公徒而得免○今案左氏宣二年傳與趙盾飲作飲趙盾無公命句得免作免之陳俞本增引亦詳畧各異」持戟百萬「漢書云田皆賀上曰甚善陛下得韓信又都秦中帶河阻山持戟百萬○錢氏校太阿改帶河今案漢書卷一下高帝紀六年事都作治師右曰治都之也本鈔節引與陳俞本異」 \\n 長戟百萬「陳琳檄豫州云長戟百萬胡馬千羣奮中黃育獲之士騁良弓劍弩之勢○錢氏校上改胡聘改騁今案文選此檄馬作騎餘同永興節錄亦與陳俞本異」手戟耀芒「張協手戟銘云錟錟雄戟淬金鍊剛嚴鋒勁柲摛鍔耀芒吳都賦云羽毛楊蕤雄戟耀錯貝冑象弭織文鳥章○案張協銘一條陳本同畧增引而刪吳都以下吳都賦一條舛太甚然即其偏旁相近尚可據文選訂正耳」 \\n 授棨戟「吳志云孫權拜諸葛恪撫越將軍領丹陽太守授棨戟武騎三百○今案吳志諸葛恪傳同」交戟叉頸「世說云舊制三公領兵入見者皆交戟叉頸○錢氏校云此條下重出上文吳志一條刪去今案近本世說服此條考御覽三百五十三引同夾注云亦見世語」戟抱其頸「晏子云崔杼煞莊公盟諸大夫曰有敢不盟者戟抱其頸○錢氏校云案是字有誤今案晏誤是錢已校改御覽三百三十三引曰作令抱作鉤餘同考吳刻影寫元本晏子春秋內篇雜上第五盟諸作劫諸抱作拘」 \\n 楚子「左氏曰楚子授師孑焉注曰孑戟也○錢氏校三子字改孑烏改焉今案左氏莊四年傳」越戟「左思吳都賦云吳鉤越陳純鈞湛盧注曰越鐵利故稱越棘也○今案宋本文選吳都賦戟作棗注文亦異或班氏注也」雍狐之戟「管子云黃帝問於伯高對曰上有磁石者下有銅金北山之見策也君遙封而祭之修教十年雍狐之山發而出水金從之蚩尤受而制以為薙狐之戟滿戎故天下之君頓戟一怒伏尸滿野此見戈之本○今案管子地數第七十七北作此策誤榮遙作謹滿戎作芮戈餘同又本鈔十三武功篇引管子頓戟二句亦同」 \\n 千將雄戟「司馬相如子虛賦云建干將之雄戟左烏號之彫弓注曰烏號黃帝弓也彫畫也○今案文選子虛賦彫作雕李善引黃帝句張揖注也引彫畫句郭璞注也」金鈴大戟「陶偘表云伏惟武庫傾蕩宿衞有間輒簡其差可者奉獻金鈴大戟五十張也○氏校聞改失用陳俞本也今案御覽三百五十三引陶侃表間作闕蓋■〈門外卦内〉即闕字也又簡下有選字」 \\n 虎戟「張衡東京賦云郎將司階虎戟交鍛龍輅充廷雲旗拂霓○錢氏校唐改虎今案文選東京賦廷作庭餘同」闒戟「蔡邕獨斷云前駈有九斿雲罕聞戟皮軒鸞旗施車也○今案王謨本蔡邕獨斷一卷無施字餘同陳俞本無鸞旗五字」作戟棄市「孫盛奏事云違令作鎧一領戟十枚以上皆弃市○今案御覽三百字餘同陳俞本照補并增引」失戟免官「傅咸集有云太廟令徐充坐廟門失戟免官○今案陳俞本及傅節子輯本同」 \\n ○矟四十 \\n 馬上所持「釋名云矛？也刃下？也長三丈長丈八尺曰稽馬上所持言其稍矟便煞也○洪氏校云按今本釋名作三尺御覽引作三丈嚴氏校將三丈二字著圍錢氏覆校置改冒張改長補矟矟二字今案釋兵篇云矛？也刃下？矜也松櫝長三尺又曰矛長丈八尺云云陳俞本刪三丈以上以其譌脫耳」 \\n 朱漆黑眊「庾翼與燕王書云今致朱漆矟弱弓一弄丈八矟一枚○今案類聚六十一引庾翼書作今致朱漆鏘三十張絳碧書幡黑眊副也俞本同類聚但副下有丈八矟一柄五字陳本作今致朱漆黑眊丈八矟一柄是各本詳畧句法均有互異嚴輯庾翼文脫此條」 \\n 左右盤「靈鬼志云河間王顒既敗於關中有給事陳安甚特健常乘一赤馬持二刀皆長七尺關西為之歌曰壟上徤兒字陳安頭小而狹腹中寬丈八大矟左右盤○今案類聚六十引靈鬼志事作使無甚特健三年馬下作俊快非常特上有双字尺下有馳馬運刀取向披靡二句腹作腸矟作槊俞本照類聚改陳本則兩用之究不如照原鈔節錄為本來面目也」 \\n 持數迴「語林云桓宣武與殷劉談不知其不堪換右左取黃皮夸褶上馬持矟數迴○今案御覽三百五十四引語林不知五字作不如甚玉函輯本語林照陳本作不如意御覽亦然非也俞同陳本然不及本鈔五字矣」 \\n 龍符接戰「沈約宋書云高祖伐廣固孟龍符乘勝追奔後騎不能及賊數千騎圍攻之龍符奮矟接戰每合輒殺數千人也○錢氏校預改矟令改合今案陳俞本同近本宋書四十七孟杯玉傳追奔作奔逐輒殺句無千字餘同」 \\n 伯仁落地「語林云周伯仁被收經太廟大喚宗廟之靈以矟刺落地罵曰王敦小子也○今案玉函本輯語林謂據書鈔百二十四引作路經作大呼作以矟刺地罵王敦皆陳本耳俞本亦照陳改是與原鈔迥異足見古本之可貴」 \\n ○鉤四十一 \\n 蚩尤辟兵「東觀漢記云詔曰令賜鄧遵金蚩尤辟兵鉤○今案本鈔遵誤通據御三百五十四引改陳俞本亦同但詔下無曰字聚珍本東觀記亦無曰字令作命姚輯本脫」 \\n 兩頭鉤引「釋名云鉤鑲兩頭曰鉤中央曰鑲或推鑲或鉤引用之之宜也○今案釋兵篇同」神鉤「陳琳武軍賦云迺建修樐干青雲毳深隧下三泉飛梯神鉤之具瑰異詭之奇○錢氏校改軍作庫非也諸本亦多誤庫今案本鈔攻具篇引武軍賦作飛梯雲百三家陳琳集此賦毳作毳又作飛雲梯衡脫瑰異句」 \\n 吳鉤「吳鉤賦云吳鉤越棘純鈞湛盧劉淵林注鉤曰吳鉤鉤師煞二子以釁也○今案宋本文選及日本無注本文選皆作純鈞李善注引劉注亦畧同陳俞本皆誤作純鈞然所誤者不獨陳俞矣」 \\n 善者賞百金煞子成二鉤「吳越春秋云閻閭作鉤令曰有善為鉤者賞之百金有人煞其兩子以血舋金遂成二鉤而詣宮門求賞王曰何以異於眾夫人之鉤鉤師向鉤而哭呼其兩子之名曰吳鴻扈稽我在此王不知女之神也聲未絕於口而兩鉤俱飛著於父之胷吳王大驚乃賞之曰百金也○今案汪校本吳越春秋闔閭內傳第四夫人作夫子呼上無哭字聲下無未字又夾注云舋通作釁陳俞本字句少異」 \\n ○斧鉞四十二 \\n 建齊斧「馬融東巡頌云飛絳旗之彪虎載日月而招搖建匏瓜之齊斧舞河鼓之鞀○今案百三家融集及嚴輯全後漢文馬融東巡頌均脫此條陳俞本舞河鼓作揮工倕餘同」樹齊斧「成公綏七傳云玄冬暮歲三時既終南軫晨曜東壁夕中嚴霜肅然□□始隆於是建吳戈樹齊斧鳴金鼓陳虎旅將狡獵以展威順天時而講武○今案百三家本成公綏集祇有七唱陳俞本遂刪七傳二字本鈔始隆上原誤？？益始陳俞本補寒氣二字似也然不若闕疑為善」 \\n 杖黃鉞以麾「尚書牧誓篇云王左杖黃鉞右秉白旄以麾孔安國傳云鉞以黃金飾斧也左手杖鉞示無事於誅右手把旄示教也○王石華校佐改左今案近本孔傳收句作示有事于教陳俞本已照改」 \\n 把黃鉞行誅「楚辭云后辛之葅醢兮殷宗用而不長正逸注曰言紂為無道武王把黃鉞行天討者也○今案陳本把作杖宋刻文選離騷注仍作把近本楚辭用而作用之」 \\n ○殳四十三 \\n 丈二無刃有所撞挃「釋名云朵殊也長丈二尺而伙刃有所撞挃於車上使殊離也○錢氏校種握改撞挃挾改使今案明吳校本釋名釋兵篇同陳本刃誤刀」旅賁先駈「說文云朵以校殊人也禮殳以積竹八觚長丈二尺建於兵車旅賁以先駈也○錢氏校殊改殳補丈字於字今案說文殳部以杖作以投陳俞本亦然惟段本投改訂作杖與古鈔印合又禮上添周字」 \\n 為王前驅「毛詩云伯也執殳為王前驅○今案衞風伯公篇」千鹵殳鋋「吳都云于鹵殳鋋注曰殳鍖皆矛也○錢氏校補矛也二字今案文選吳都賦李善注所未引古注在善前者」 \\n ○棒四十四 \\n 繕造五色「曹瞞別傳云操為洛陽北部尉繕治四門造五色棒懸門左右各數十枚有犯禁者不避豪強輒棒煞之○今案白祐四十八引曹瞞別傳無繕治句棒煞誤杖殺陳俞本操為句作太祖初入尉廨餘同」 \\n 重十二斤「六韜云方首鐵棒重十二斤柄長五尺以上千二百枚一名天棒○錢氏校補方首二字今案平津輯本六韜軍用三十一鐵棒作鐵掊維紛四字天棒作天掊餘同陳俞本已改」 \\n 有善禁者乃用白棒「抱朴子曰吳遣賀將軍討山賊賊中有善禁者每交戰官軍刀皆不拔將軍乃多用木白棒擊之禁不行也○今案平津輯本抱朴子內五至理篇有弓弩射矢皆還向句餘則大同小異陳俞本拔誤杖餘與本鈔悉同」 \\n 有忤意者輒加白棒「沈約宋書云廢帝忤意輒加以虐刑有白棒數十枚各有名號也○錢氏校虎改虐今案陳俞本同前後畧有增引近本宋書卷九棒作棓」棒煞外兵「魏志云鍾會及將軍胡烈等與子疏會帳下督丘建密說消息會巳作大坑白棒數千欲呼外兵入以次捧煞之投坑中兵聞乃煞會也○今案魏志二十八鍾會傳鍾會及將軍二句是永興節錄督？以下同陳俞本已有添改」 \\n ○彈四十五 \\n 以丸為矢合竹為樸「李尤彈銘云昔之造彈超意□才以丸為矢合筯為樸漆雕飾治弗用節角○今案類聚六十引李尤銘漆彫句作漆飾以霑弗作不百三家尤集與類聚同陳本作漆篩繆治弗作北角作簇餘亦同俞本改標目無注」 \\n 斷竹屬木飛土逐肉「吳越春秋云陳音對越王曰臣聞弩生於弓弓生於彈彈生於古之孝子古者質樸死則投野孝子不忍父母為禽獸所食所彈以守之故古人歌曰斷竹屬本飛土逐肉也○錢氏校補音對越三字補於弓弓生於五字今案汪校本吳越春秋勾踐陰謀外傳第九彈生作彈起無古人二字屬木作續竹肉作害類聚六十引仍作彈生肉亦作害惟白帖十四引與本鈔同陳本節引畧有小異」 \\n 三輔皆好「東觀漢記云詔曰三輔皆好彈一大老三官從旁舉身曰噫嘻哉○今案聚珍本東觀記二十四瓞文謂書鈔引嘻作唏無三官二字姚輯本與俞本皆然陳本亦三官二字餘與本鈔同」 \\n 童子挾丸榆下「韓詩外傳云楚莊王將興師伐晉孫叔敖進諫曰臣之園中有揄其上有蟬方奮翼悲鳴欲飲露不知螳螂在後螳螂方欲食蟬不知黃雀在後黃雀方欲食螳螂不知童子挾彈丸榆下童子遂欲彈之不知前有深坑後有掘株也此言貪前之利不顧其後害○錢氏校補螳螂字童子字是也食螳螂下添黃雀二字非也今案漢魏叢書本外傳卷十掘作窟脫株字類聚六十引園誤園露上有清字丸下有在字彈之作彈黃雀掘株二字亦同此言作皆無其字陳本增改字句頗欠簡明又木鈔此言誤合為訾字今已更正」 \\n 周郡彈鳥林下「潯陽記云周邵字子南好隱遁庾亮臨江州詣之輚避不相見庾密候之邵方彈鳥於林下因前與言○今案世說新語卷下之下注引潯陽記好隱遁作山無不相見三字陳俞本與原鈔同」 \\n 持彈到後園樓上「魏書云曹爽兄弟歸家初洛陽縣發民八百人使尉部圍爽第四角角作高樓令人在上望視爽爽愁悶持彈到後園中樓上使人唱言故大將軍東南行也○籛氏校園改圍昌改唱今案亦見魏志卷九曹爽傳注引魏末傳使人唱作人便唱餘同陳俞本視爽下有兄弟舉動四字愁上有計窮二字亦作人便唱行下有爽還聽事四字同又本鈔第誤地望誤流已照魏志注訂正」 \\n 持彈往洗馬墓下「世說云前輩人忌日唯不飲酒作樂王世將忌日送客至新亭主人欲作音聲王便起去持彈往衞洗燛墓下彈鳥○錢氏校因本鈔別誤則遂照陳本去非也今案近本世說脫此條又類聚卷六十引世說無別字無聲字陳本同本鈔忌日篇引亦作別作聲」 \\n 以珠彈鳥「東方朔云朔對驃騎難曰以珠彈鳥不如泥丸○今案類聚六十引東方朔記無鳥字丸下有各有所用也句白帖十四引曰下誤作以金彈丸餘同」明珠彈肉「太玄經云明珠彈於飛肉其得不復○今案揚子太玄經從迎至昆弟四唐陳本明上有上九二字餘同」揮彈出長林輕丸承條源「桓玄南林彈詩云散帝躡良駟擇彈出長林翮赴舊栖喬木轉翔禽輕丸承條源金纖繳截雲尋○今案陳本標目刪去輕丸句小注亦刪飛融以下原鈔赴舊誤起奮翔禽誤朔會據馮輯古詩歸卷八南林彈詩爾但馮輯飛作歸栖作棲又脫輕丸二句」 \\n 望羣以送丸審放而必獲「夏侯孝若繳禪賦張弱弓理繁繳心所危巧首習遠躍望大羣以送丸審放還而必獲○今案本鈔繳彈誤激彈脫張弱弓三字又激誤結據類聚六十引訂惟類聚放遣作遣放百三家本夏侯集作追放皆脫心斫二句餘同陳本注祇存望大羣一句」 \\n 十丸而得丸「莊子云文惠君彈臣彈焉舄俱彈雀人第十丸君得丸而舄得一君而罰舄也○今案此文似有譌誤近本莊子亦脫此條陳本改標目作累五而不墜亦引子」 \\n 百廢不得一「潛夫論云丁夫不傅犁鋤懷丸挾彈外不可禦寇內不足禁鼠妄彈雀百廢不得一反中人面目此最無用而有宕也○錢氏校利改犁鉺改鋤冠改寇今案邵校本潛夫論浮侈篇夫下有世字中下無人字餘同陳俞本增引各有有詳畧」 \\n 晉靈臺上彈人「魏書云齊王芳為帝喜以彈彈人也○錢氏校云案所引魏書非此處注今案標目見左氏宣二年傳白帖十四引亦自為一條小注見魏志卷四齊王芳紀注引魏書同陳本改標目作齊王彈人四字原鈔本分二條一脫注一脫標目耳」 \\n 羣臣是彈「李尤彈銘云晉靈驕悖羣臣是彈樂其如躍趍而避丸○錢氏校橋改驕誘改悖今案類聚六十引後漢李尤彈銘而作如餘同百三家本李集及陳本皆作如但陳本標目是誤避」 \\n 妓妾輒彈「晉安帝紀云瑯琊內史孫無終貪橫忍虐妓妾有忤意輒彈其面○今案御覽三百五十引及陳俞本皆作瑯琊意下有者字餘同」因以名山「盛弘之荊州記云始安羣山坎中有彈丸因以名彈丸山今案陳俞本同」必得朋友「夢書云彈為朋友夢持彈者必得朋友也○今案御覽三百五十引夢書無彈為四字無必字陳俞本祇脫此四字餘同」 \\n 北堂書鈔卷第一百二十四 \\n  \\n 　"}
{"章节": "●北堂書鈔卷第一百二十五  武功部十三", "正文": "　 \\n ●北堂書鈔卷第一百二十五武功部十三 \\n 　 \\n  \\n 隋祕書郎虞世南撰南海孔廣陶校註弓四十六　弩四十七箭四十八 \\n ○弓四十六 \\n 前聖制弓「李尤弓銘云放自近古發意所覩前聖制弓後世造弩機牙發矢執破虜呂氏春秋云羿作弩注曰揮黃帝臣也孫卿子云倕作弓墨子云羿作引弩銘造作建百三家尤集制弓誤制方餘與類聚同呂氏春秋卷十七但有夷羿作弓四字無作弩之文弩字蓋訛且弓篇不當說弩也又原鈔注曰上應脫世本揮作弓五字見二酉叢書輯世本卷一錢校未攷誤以為呂氏春秋注耳荀子見解蔽篇墨子見非儒下篇山海經見海內經又初學記廿二引世本宋衷注言世本孫卿子墨子三說不同皆與本鈔合又御覽三百四十七引世本孫卿子墨子山海經亦與本鈔合」 \\n 神名曲張「龍魚河圖云弓之神名曰曲張○今案類聚六十御覽三百四十七引龍魚河圖及陳本皆同事類賦引云亦見太公兵法」桑弧表始彤弓顯胎「李尤良弓銘云弓矢之作爰自曩時桑弧表始彤弓顯胎鄉射載禮招命在詩力稱顏高巧發由基不爭之美亦以辨儀○今案百三家本李尤集脫桑弧二句力作玅由基作晉師夾注云玅一作力晉師一作由基陳本竟亦刪改並改標目作招命在詩原鈔面目失矣」 \\n 蓋取諸暌「周易繫辭下云弦木為弧剡木為矢弧矢之利以威天下蓋取諸暌」如張之星「吳錄云揮觀弧星始制弧者取如張之星也○今案初學記二十二引吳錄無者取以下陳本脫取字餘同」各因其君之志慮又隨其人之性情「周禮考工記弓人云凡為弓各因其君之躬志慮血氣鄭玄注曰又隨其人之性情」天子戎器「禮記明堂位云越棘大弓天子之戎器也」天子之器「穀梁傳云偏弓鍭矢不出疆場注曰偏為？？子鍭矢矢名也皆天子之器也○今案近本穀梁隱元年傳偏作聘疆作竟注曰以下與范注不同當是別家注佚文陳俞本小注亦脫偏為八字」 \\n 以威天下「周易繫辭下云弦木為弧剡木為矢弧矢之利以威天下」用戒不虞「春秋元命苞曰天弓主司弓弩之張候變禦難用戒不虞注曰虞度也矢弓張之指所解故之以豫絕以意度之事也○錢氏校兩字改戒度改注是也天改夫為陳本誤矣今案類聚卷六引元命苞主上有星字無之張以下玉函山房輯本據陳本作夫弓矢之張刪注俞本亦然然注曰廿三字譌脫侍甚無可引訂」 \\n 以射除患「山海經云帝俊賜羿彤弓素繒以扶下國注曰以射除患○錢氏校贈改矰挾改扶今案吳校本山海經之海內經同又原鈔羿誤契據訂陳俞俊作？亦誤契」征伐「尚書文侯之命注曰諸侯有大功賜弓矢然後專征伐○今案注是孔傳文原鈔脫大字專字已據補陳俞本全引尚書刪注」賜有功「毛詩云彤弓天子賜有功諸侯○今案見毛詩序」上制上士服之「周禮考工記云弓長六尺六寸謂之上制上士服之鄭玄注人以其形兒大用此弓也○今案原鈔將中制條混入此注內已更正陳本則三條合注此條下」中制中士服之「周禮弓人云弓長六尺有三寸謂之中制中土服之注亦如上也」下制下士服之「又云弓長六尺謂之下制下士服之鄭注人以其形貌小用此弓」泰山之柘「韓詩外傳云齊景公使人為弓三年乃成射不穿一札景公怒將殺弓人弓人之妻往見云此弓泰山之南烏號之拓燕牛之角荊糜之筯河魚之膠此四物者天下之精材也不宜不穿一札如此夫射之道左手如拒右手如附枝掌如握卵精四指則如斷注○今案漢魏叢書本外傳卷八一札作二札燕作馬？卒精作練不穿一札作穿札之少左手以下作在手若附枝掌若握卵四指如斷短枝此則與原鈔微異初學記卷廿二引外傳筋作弭俞本節至乃成句亦同陳本改引列女傳作晉平公事亦本于初學記廿二另條所引及事類賦十三引列女傳非誤也未分別耳」 \\n 文武之道「禮記云子曰張而不弛文武不能也弛而不張文武不為也一張一弛文武之道也注曰張弛以弓弩喻人也弓弩久張之則絕其力久弛之則失其體也○錢氏校矢改久今案見雜記下原鈔誤作弛其力據禮記訂改陳俞本作弗能弗為餘同」 \\n 廢之行之無忘自過「大戴禮云弓之銘曰屈伸之養廢之行之毋忘自過○錢氏校居男改屈伸息改自是也注內廢之句改廢興之行而標目仍之則矛盾矣為陳本所誤巳更正今案近本大戴武王踐阼篇廢之四字作廢興之行孔巽軒校本補注云廢興句一作廢之之陳本亦標目與注不同」 \\n 張弓尚筋弛弓尚角「禮記曲禮云凡遺人弓者張弓尚筋弛弓尚角注云弓有往來體皆欲令其下曲隤然類也○今案陳本筋作勇二字本同」有緣者弓「爾雅云弓有緣者謂之弓無綠者謂之弭注云今之角弓也○今案見釋器陳本合下為一條」以金謂之銑以玉謂之圭「爾雅云弓之以金者謂之銑以蜃者謂之珧以玉者謂之圭註曰用金蚌玉飾弓兩頭因以為名○今案見釋器圭作珪陳本已照改」天子彤弓諸侯彤弓「孫卿子云天子彤弓諸侯彤弓大夫黑弓禮也枚乘七發云左烏號之彤弓○世德堂本荀子十九大畧篇及文枚乘七發皆同陳本刪去七發」楚上寶「魯連子云楚戌章華之臺酌侯之酒魯君先至楚王悅之與之大曲之弓不琢之璧已而悔之伍舉覺見魯公曰大曲之弓不琢之璧楚上寶也吳及晉求於楚楚不與今聞在魯必求之魯君歸楚○錢氏校將原鈔聲字熙陳俞本改作蒍改疆恐非今案左氏昭七年傳正義引魯連子悔之下作蒍啟疆見魯侯魯侯歸之以下俱無然御覽八百二十引魯連子作伍舉見魯君原鈔舉誤聲照訂又作楚王之寶也吳及以下作吳求之弗與舉兵伐楚魯懼而歸亦稍異之吳及晉五句陳俞本作齊與晉越則迥殊矣惟覺字諸本所未見」 \\n 天下選「列女傳云晉平公使工為弓已見上注義○今案阮刻劉向列女傳卷六此段有四者天下之妙選也句此條作晉平公事而本篇上秦山之拓一條引韓詩外傳作景公事其事其辭相同惟書名國名迥異或當時著書者各據所聞而引書者亦各據所見故陳本於上條亦改作列女傳所由致誤也」 \\n 三年乃成「韓詩外傳云齊景公使人為弓三年乃成○今案見本篇上泰山之柘下注與列火傳事同而書異又一證也陳本不言所以然仍照引之」九年來見「闕子云宋景公使工為弓九年來見公曰為弓亦遲矣對曰臣恐不得見公矣公曰何也曰臣之精於此弓矣獻弓而歸三日而死○今案水經注十四引闕子年下有乃成二字弓亦作之亦無恐字得下有復字餘同玉函輯本闕子據水經引亦然陳本脫矣字脫恐字脫此弓此字獻弓作獻公是據類聚卷六十引訂但類聚公仍作弓白帖五十八引更簡」 \\n 救日之弓「周禮庭氏職云掌射國中之妖鳥若不見其鳥獸則以救日之弓與救月之矢射之注云救日食則伐鼓北鄉射太陰月蝕則伐鼓南鄉射太陽以此弓矢射之○今案周禮秋官妖作夭近本鄭司嚴注云救日之弓救月之矢謂日月食所作弓矢又元注云於日食則射太陰月食則射太陽陳本祇得康成注數句而原鈔之注早已佚去誠見所未見古本之足矜重也如此」 \\n 太陰之弓「周禮庭氏職云掌射國中之妖鳥若其神也則以太陰之弓與枉矢射之○錢氏校度改庭固改國俠改妖任改枉」桑弧「禮記云男子生以桑弧蓬矢六射天地四方○今案內則篇同」桃夭「張衡東都賦云桃夭棘矢所發無臬○今案文選同」象弭「毛詩采薇云象弭魚服鄭箋云弭弓反末弩以象骨為之以肋御者解轡給宜滑也○錢氏校照陳俞本愲改骨恐誤今案詩鄭注弩作彆正作滑餘同」角弧「列子紀昌學射於飛衞飛衞曰爾學視小如大紀昌以麾懸虱於牖南面掌之三年之後如輪觀物皆丘山也乃以燕角之弧朔蓬之幹貫虱之心而懸不絕○錢氏校補衞字簳字風改虱而改如今案列子湯問篇麾作氂幹作簳火六十引與陳本皆作簷作幹貫上有二字餘同」 \\n 大弓「春秋縠梁云盜竊寶玉者□圭也大弓者武王之戎弓也周公受賜藏之魯非其所以與人而與人謂之亡非其所取而取之謂之盜徐邈云封珃封所受珪也皆周公命所受也○錢氏校補師字亡字云字今案穀梁傳定公八年盜竊下有寶玉大弓四字陳本脫注餘同原鈔標目誤秦弓己據傳訂改」 \\n 良弓「史記云高鳥盡良弓藏○今案史記越世家范蠡遺大夫種書有此二句然高作蜚又淮陰侯傳果若人言下亦有此二句同」安弓「周禮考工記云骨直以立忿執以奔若是者為之安弓安弓為之危矢鄭注云奔猶疾也戰國策云楚有好以弱弓微徽加雁之上者頃襄王聞而召問之對曰大王之賢所發非直此也王何不以聖人為弓以勇士為繳時張而射之○今案周禮冬官弓人同又近本楚策脫此文考類聚六十引國策大王十字作見鳥六雙餘同御覽三百四十七引亦無此十字而召作召而餘同陳俞本刪去國策」 \\n 鉅黍孫「卿子云繁弱鉅黍右之良弓○錢氏校補弱字今案荀子十七性惡篇同陳本鉅作矩餘同」宛轉「鄴中記云石虎女騎皆手握雌黃宛轉角弓○今案陳本同杜公瞻編珠卷二引鄴中記角弓作刀字餘同」烏滸弧竹「南州異物志云鳥滸人有弧竹皮厚寸餘破以作弓長四尺名曰弧弓○今案御覽三四穴十七引南州志同陳俞本人作國餘亦同」鮮卑角端「續漢書云鮮卑禽獸異於中國有野馬原羊角端牛以角為弓世之角端弓也○今案御覽三百四十七引及陳本同俞本原作羱餘亦同考姚輯汪輯本漢書附末亦作羱」挹婁如弩「魏志云挹婁弓長四尺力如長弩○今案魏志鳥丸等傳長弩作弩矢餘同陳本已改」句驪謂貊「又云句驪別種居小水因名小水貊出好弓所謂貊弓也○今案同上魏志鳥丸等傳居作依陳本因上有作國二字□名字餘同」不三石「尹文子曰宣王好射所用弓不過三石以示左右引之中門而止皆曰此不下九石宣王終身自以為用九石也○今案諸子奇賞本尹文子門作聞」鸞三百斤「東?云蓋延字巨卿漁陽人身長八尺彎弓三百斤○今案類聚八十五引東觀記及姚輯本漁陽人三字餘同吳淑事類賦十三引及汪輯本與原鈔同」貫虱之心而懸不絕「列子云紀昌學射於飛衞已如上說○今案學誤李已據上引湯問篇更正」餘力逸勁飲羽石梁「闕子云宋景公使工為弓九年來見公曰為弓亦遲矣對曰臣恐不得見公矣公曰何也曰臣之精盡於此弓伏獻弓而歸三日而死公張弓登虎罔之臺東面而射矢踰孟霜之山集彭城之東其餘力逸勁飲羽于石梁夫精盡於一弓而身為天死況治天下奈何其獨也音者熊渠子夜行見寢石以為妝虎關弓射之□矣歙羽下視之石也卻復射之矢摧迹○錢氏校云案石梁以下不可解亦不接擬刪今案本篇上引闕子三而死句上類聚六十引闕子無矣字恐字此字面作西引至石梁句上御覽三百四十七引闕子無種工九字亦脫恐字此字孟誤西再考水經注四十引闕子自宋景而而死句為一段以下復引公張弓至獨也為一段其昔者至無迹句則永興另引新序者惟原鈔東面以下譌舛特甚錢氏舊校據陳本補而射至石梁句然山誤陽且脫補集彭城之東五字已謬又將而身為夭死至無迹三行塗去謂不可解擬刪尤謬也又按原鈔而身以下夭誤矢况治誤冗詔奈誤今其誤期脫獨也二字昔者以下闕誤閣射誤躬摧誤權　誤邇已據諸本訂正苦陳本凡所無者不求他證則盡刪之非所敢知也」 \\n 商陽手弓「謝記云工尹商陽與陳棄疾追吳師及之手弓弊一人○今案檀弓下」子胥貫弓「史記云楚使者捕伍子胥子胥賞弓執矢向使者使者不敢近也○今案史記伍子胥傳向作嚮近作進原鈔胥每作胥傳鈔誤作肯已訂正陳本照史記改嚮進二字」冉堅牛弓「左氏云冉堅射陳武子中手失弓而罵以告平子曰有君子白皙鬚眉甚口平子曰必子強也注曰冉堅季氏臣也失弓而罵武子罵也子強武子字也○錢氏校矢改失折改皙李改季是也刪罵也罵字非也今案左氏昭廿六年傳堅作豎鬚上有鬒字陳俞本亦作堅但傳無平子以下注無子強以下」 \\n 楚王亡弓「家語云楚恭王出遊亡其烏號之弓左右請求之王曰止楚人失弓楚人得之何求焉○今案家語好生第十號作皞類聚六十引事類賦十三引及陳本皆作號陳又脫止字餘同考號亦與皞通」 \\n 好以大屈「左傳云楚子享公於新臺使長鬚者相好以大屈杜預注宴好之賜也大屈弓名也○錢氏校謁改鬣今案見左氏昭七年傳又宴誤晏已據傳訂」錫文侯「尚書文侯之命云平王賜晉文侯彤弓一彤矢百盧弓矢千孔安國傳云彤赤他盧黑也○今案文侯之命矢百下作盧弓一盧矢百阮氏校記云古本盧並作旅天寶三載改作盧詳禹書撰異但本鈔箭篇引與此同是隋時已有作盧者又考左氏僖廿八年傳命晉侯下有此三句淮盧作玈耳」 \\n 問子貢「左傳云衞出公自城鉏使以弓問子貢且曰吾其入乎子貢稽首受弓對曰臣不識也○錢氏校鐲改鉏補且字其入乎三字受字今案左氏哀廿六年傳」受言藏之「毛詩云彤弓弨兮受言藏之我有嘉賓中心貺之○今案小雅彤弓篇」受賜藏之「梁云定公八年盜竊寶玉大弓武王之戎弓也周公受賜藏之魯也○今案詳本篇上大弓條下」偃王天瑞「博物志云徐偃王欲舟行上國乃通溝陳蔡間得朱弓朱矢以已得天瑞遂因名為弓自稱徐偃王也○錢氏校據陳本補舟字陳字已字今案吳校本椑海本博物志卷七同」模趺神感「吳時外國傳云扶南之先女人為主名柳葉有模趺國人字混慎好事神一心不解神感玉意夜夢人賜神弓一張教載賈人舡入海混慎晨入廟於神樹下得弓○今案吳淑事類賦十三引外國傳無一心句御覽三百四十七引外國傳解作澥舡作舶陳俞本脫柳葉以上脫教載句亦作懈餘同」 \\n ○弩四十七 \\n 弩生於弓「吳越春秋云陳音對越王曰弩生於弓弓生於彈古史考云黃帝作弩李尤弩銘云放自近古發意所覩前聖制弓後世造弩機牙發矢執破醜虜○錢既勤校云放即古昉字今案吳越春秋已詳本鈔彈篇古史考見平津館輯本及御覽三百四十八引又太公兵法引亦同李尤銘見類聚六十引同惟御覽三百四十八引改放作粵陳本全引吳越春秋數百字作補刪古史及銘俞本亦然」 \\n 神名遠望「太公兵法云弩之神名遠望也○今案陳本及類聚六十御覽三百四十八引太公兵法同」南岳之幹「朱異弩賦云南岳之幹鍾山之銅應機命中射隼高鏞○錢氏校據陳本異下刪口賊字兵改岳令改命集改隼皆合今案陳本同俞本又將此賦移入白帖」恒山檿幹「陳琳武軍賦云弩則幽都筯角恒山檿幹通肌暢骨起崇曲彈○氏校筋改筋桓改恆匣改通崇起改起崇惟角誤力不改今案本篇下引武軍賦作角作起崇百三家本陳琳集亦作角起崇四字作崇蘊曲煙嚴輯陳琳集此賦又角作骨餘與百三家同是據類聚五十九引也」 \\n 其柄曰臂鉤弦曰牙「釋名云弩怒也其柄曰臂也鉤弦者曰牙似牙齒也牙外曰郭為牙之規郭也下曰縣刀其形然也合名之曰機如機之巧也○今案明本釋名釋兵篇臂下有似人臂三字類聚六十引及陳本詳畧少異」 \\n 臂為道路牙為執法「吳越春秋云弩之妝皆何法陳音曰臂為道路通所使也牙為執法守吏卒也○錢氏校補曰字補守吏卒三字今案汪本吳越春秋勾踐陰謀外傳卷九皆何法作何法焉牙為二句應在臂為之前陳俞本全段引補亦然」 \\n 弦為軍師關為守禦「又云越王曰弩之妝皆何法陳音曰弦為軍師禦戰士也關為守禦檢去止也○今案同上」損則不鉤益則不發「尸子云夫弩機損若黍則不鉤益若口則不發言者百事之機也聖王止言朝而四方治之也○今案原鈔脫口則不三字據上句句法補陳俞本皆脫此條考見平津輯本尸子卷上其夾注云夫弩機至機也數句从書鈔武功部引補又云止本作正从書鈔引改今原鈔作止是孫子未嘗無臆改處」 \\n 大黃「漢書李廣以中郎令將四千騎出右北平博望侯與俱勾奴左賢王將四圍廣廣身自以大黃射其稗將煞數人注曰太公陷堅服強用大黃參連弩也○錢氏校以陳本無望侯四字遂連博字一并刪去誤矣今案漢書五十四李廣強作郤敵餘與原鈔同陳俞本照改但脫望侯四字」 \\n 沉紫「陳琳武軍賦云弩則幽都筋角恒山檿幹通肌暢骨骨起崇曲彈大黃沉紫朱繡別緣客機庭臂直矢輕弦○錢氏校筯改筋道改通肥改肌今案前四句詳本篇上類聚五十九引亦無下四句百三家集脫大黃二句」 \\n 白的「華陽國志云秦昭王時有一白虎遊巴蜀傷害千餘人昭王乃重募能殺虎者邑萬家閬中能作白的之弩乃登樓射殺白虎○今案御覽三百四十八引華陽志秦昭作秦襄下句仍作昭閬中下有夷廖中三字餘同顧校本巴志篇昭下有襄字的作竹閬作囯陳俞本頗殊」 \\n 黃間「陳琳武軍賦云弩則幽都已具上○今案此條如引武軍賦則標目當作大小注必誤除俞本已改引岳射雉賦考文選射雉賦原有黃間機張句但下條趙都賦亦有黃間二字疑同引一典耳」 \\n 綠沉「劉劭趙都賦云六弓四弩綠沉黃間堂嶼魚觴丁合角端○今案初學記廿二引趙都賦六上有其用器三字間誤洞嵠作溪御覽三百四十七引此賦緣誤綠嵠亦作溪陳本劭作邵添其用器三字餘與本鈔同」 \\n 紫間「陸機七微云捺紫問之神機審必中而後射○錢氏校紫上據陳本補操字非是今案御覽三百四十七引操作捺據訂嚴輯陸機文亦照御覽改」勁弩「戰國策云秦說韓王曰天下勁弩皆自韓出射六百步之外也○今案見韓策自帖五十八引亦同本篇下亦引原鈔小注勁誤動出誤步已照訂」神弩「劉欣期交州記云安陽王者其城在乎道縣之東北林賀周相睪通徐作神弩趙曲者南越王佗之孫屢戰不克矯託行人因得與安陽王女媚珠通截弦而兵既重交一戰而霸也○今案水經三十七葉榆水注引劉交州記其城十三字作有神人名四字睪作皋徐作治無趙曲以下陳本改引日南傳事同而文異」 \\n 千鈞「史記穰侯傳云蘇代遺穰侯書曰以天下攻齊如以千鈞之弩決潰擁也○氏校式改代初改攻擁改？？雍今案原鈔遺誤遣據史記穰侯列傳訂改」萬鈞「徐爰宋書云宋高祖軍多萬鈞神弩所至莫不推陷○今案陳俞本同」八石「太公六韜云車士之法取年四十以下長七尺以上力能殼八石弩射前後左右皆便習者名武車士遇之不可不厚○錢氏校照陳本土改士補能殼二字今案陳俞本有增引」 \\n 幽冀百石「魏明帝武平謂哥詩曰長戟十萬隊幽冀百石弩發機若雷迅一發連四五○今案武平謂哥四字疑誤陳本刪之餘同」神機千兩「王昶檄江南文云今使百之師已具十年之儲嚴鋒百鍊神機千兩○今案嚴輯王昶集脫此四句陳本標目作十兩注作千萬」魏氏瑣連「漢官解故云黃魏瑣連孫吳之法注曰兵書有黃氏瑣連之器弩射法也○校照陳本刪魏上黃字似不必今案平津輯本漢官解故謂書鈔武功部亦引作黃魏」陳王參連「華嶠後漢書云陳敬王寵為善弩射其秘法以天覆地載參連為奇○今案御覽三百四十八引敬作愍善作古姚輯汪輯本華書亦作愍無為字餘悉同又本篇下再引仍作敬亦無為字」 \\n 太僕擅名「崔寔正論云永平建初之際去戰未久官兵勁利有蔡太僕之弩擅名天下○帬書治要四十五采政論戰下有攻字又作官兵常牢勁精利御覽三百卅九引政論官兵作兵器本鈔劍篇引政論更詳」 \\n 子所出「淮南子云烏號之弓谿子之弩不能無弩而射注曰谿子弩所出國名也○今案淮南俶真訓同許慎此注漢魏叢書本已失載陳俞本注亦不同原鈔標目脫出字小注脫弦字已據訂正」 \\n 徐州強弩「英雄記云王匡字公節辟大將軍何進府進使匡於徐州發強弩五百西詣京師○錢氏校補王匡二字今案說郛本英雄記同使？？干？？干字尚缺末筆宋人傳鈔避太祖諱者」 \\n 天下精兵國家瞻核「蔡邕盧州刺史議云伏見幽州突騎冀州強弩為天下精兵國家瞻核四方有事軍師奮攻未嘗不取辨於二州者也○今案本鈔騎篇引瞻核作膽核兩州下衍刺史二字無四方以下百三家蔡集作幽冀刺史久闕疏瞻核作瞻仗脫取字辨作辨餘同嚴輯邕文据書鈔弩篇引瞻作瞻餘亦同陳本幽作豳刪國家句軍師句」 \\n 陷陣破敵「太公六韜云陷堅陣攻強敵以大黃參連弩大扶胥車四十六乘才士強弩矛戟為翼○錢氏校補陷字士字狀咡改扶胥今案御覽三百四十八引六韜攻作敗胥作月四作三材作才餘同陳俞本四改三餘亦同」 \\n 破膽絕慮「尉繚子云兵如摠木弩如羊角無不破膽絕慮也○錢氏校補木弩五字膽絕二字今案陳仁錫本尉繚子兵談篇末句作人人無不騰陵張膽絕乎疑慮陳俞本已改」 \\n 假刀「太公金匱云弩之戟為翼弩之書見奔遠行在才者與任武者也○今案此有脫譌陳俞本刪之」乘風「慎子云弩弱而矰高者乘於風也身不肖而合行者得助於眾○嚴氏校云案弩弱而矰高者而令行者俱見本書上文今案守山閣本慎子威德篇弩弱二句下注云見書鈔卷百廿五引又御覽三百四十八亦引陳本無身不二句」 \\n 五鼓皆張羊角四鼓視麾所指「軍令云弩獨前戰令五鼓皆張羊角四鼓視麾所指○今案陳本同」右手發機左手不知「吳越春秋云陳音對越王曰舉弩望敵翕心咽煙與氣俱發右手發機左手不知一身異教豈但雄雌此正由射持弩之道也○周星詒校云案大德本吳越春秋應補望字煙與二字正字又堂改豈如此乃合今案汪校本吳越春秋勾踐陰謀外傳第九無由字」 \\n 三發眾潰「續漢書云虞詡為武都太守虜來攻城詡出戰敕曰吾言強弩射之小弩發言小弩射之強弩發於是小弩先發虜以為弩力極即解弛使強弩二十張共唯一人而射之三發而三中虜眾潰○今案御覽三百四十八引續漢書敕曰至一人而射之句止但改作使人混弩射之陳俞本刪敕曰至解弛其下作使二十萬強虜共射一人三發而三中虜眾潰汪輯本無二十萬字無一人字潰下有亂字餘與陳俞同姚本脫」 \\n 十發同孔「華嶠後漢書云陳敬王寵善弩射十發十中皆同孔也○今案詳本篇上姚輯汪輯本華書敬作愍孔作處餘同」射六百步「戰國策云蘇秦為楚合縱說韓王曰地方千里帶甲數十萬天下之勁弩皆自韓出谿子少府時力距來皆射六百步之外也○今案韓策楚作趙原鈔脫王曰二字脫韓字皆據本篇上引補」 \\n 射五十步「墨子云二步一木弩必射五十步以上也○今案墨子城門篇同原鈔以作已據改陳本仍作已」射三里「吳云鍾離牧謂朱育曰大皇帝以中國多騎欲得騎以當之不若神鋒射三里貫洞三四馬騎莫敢也○今案亦見類聚卷六十引會稽典錄以作而不若作然吳鋒下弩字餘同陳本改引會稽典錄添弩字餘與本鈔同」 \\n 發萬人「日南傳云南越王尉佗攻安陽土有神人睪通為安陽王治神弩一發萬人死三發殺三萬人□退矣○今案類聚六十引日南傳無攻字無為字弩□作一張一發大死三發殺三萬人無佗退三字」 \\n 貫四馬「吳書云鍾離牧謂朱育日具如上言○今案詳射三里條下」萬弩俱發「史記云龐涓追孫臏臏量其暮至馬陵馬陵峽可伏兵乃欲樹而書之曰龐涓死此於是令齊軍善射者萬弩夾道伏兵期日暮見火舉而俱發龐涓夜至乃鑽火燭之讀書未畢齊軍萬弩俱發魏軍大亂涓乃自刎也○今案史記係吳列傳量作度峽作道狹刎作剄餘同本鈔百十六謀策篇引與史記同陳本照史記增引」 \\n 千弩俱發「漢書云李陵至浚稽與單于相值前行持戟盾後行持弓弩虜見漢軍直前陵摶戰攻之千弩俱發應弦而倒○錢氏校摶陵作陵摶非也已更正今案漢書四十五李陵傳前下有就營二字餘同」 \\n 千張前發「英雄記云袁紹擊公孫瓚先令麥？句義領精兵八百強弩千張以為前發○錢氏校因標目發誤後照注訂改今案御覽三百四十八引英雄記發作登說郛五十七英雄記亦作登餘同陳俞本皆改登」 \\n 一張為備「謝承漢書云高帝在平城為胡所圍一人俱角弩一張為備康悉罷之○錢氏校家改圍今案陳俞本皆作因脫康悉四字考姚輯汪輯本謝書與陳俞本同」持外向「漢書云高帝在平城胡所圍七日不得通高帝使厚遣閼氏冒頓乃開圍一角帝欲出馳英因徐徐行弩皆持滿向外字以得脫○錢氏校以原鈔厚誤後刪之非也今案史記匈奴列傳亦有高帝使使厚遣閼氏句餘不同漢書卷九十四上匈奴傳不得通作不得相救餉使下有間專二字帝欲以下作于是高帝合士皆持滿傅矢外鄉從角直出陳俞本悉照今漢書改」 \\n 持強並發「續漢書云青犢等眾在射犬世祖引兵將擊之耿純軍在前賊忽夜攻純兩射營中純勒部曲不動選敢死二千人俱持強弩各傅三矢使銜枚閒行繞出賊後齊聲呼譟強弩並發賊眾驚走○錢氏校太改犬兩改雨純改繞操改譟之改走今案姚輯本汪輯本續漢書皆脫此條惟范書卷五十一耿純傳同陳俞本改引范後漢」 \\n 陳音善說「吳越春秋云越王曰弩之狀皆何法陳音曰弩之所向無不恐者臣之愚劣道術於此越王曰善哉子之說弩○周星詒校云案大德本無弩之狀三字恐作死術作悉今案盧抱經重校元大德本吳越春秋亦然又明吳琣校本亦無伏弩二字恐者作死也術作悉子之說弩作盡子之道」 \\n 鄧芝性好「華陽國志鄧芝巴郡人征涪陵見玄猿緣山芝性好弩手自射猿中之○今案顧校廖刻本華陽志卷一猿作狙鄧芝八字作大姓餘巨反鄧芝討平之陳本脫巴郡人三字餘與本鈔同」 \\n 甘寧挾持「吳志甘寧字興霸巴郡人少有氣力好扶持弓弩負眊帶鈴○錢氏校志改字見改挾領改鈴今案吳志卷十甘寍傳同」嚴世引射「晉陽秋云初高祖勒兵閼下造曹爽門帳下守督嚴世引弩將射高祖孫謙止之○今案類聚六十引晉陽秋造作經帳上有爽字無守字餘同陳本增引稍異」太守負弩先駈「漢書霍去病為驃騎將軍過河東河東太守郊迎負弩先駈○今案漢書六十八霍光傳過作道出先上有矢字陳俞本本鈔同」縣令負弩先導「漢書云司馬相如為中郎將持節往使蜀太守以下郊迎縣令負弩先導○今案原鈔誤郎中將脫往字考漢書五十七下司馬相如傳及史記又本鈔百廿五弩篇引漢書皆作中郎將有往字已照訂末但作負弩矢先驅」 \\n 弦斷矢激「范曄後漢云宋則字元矩則子年十歲與蒼頭共弩射蒼頭弦斷矢激中則之子即死奴叩頭就誅則察而恕之○錢氏校其改共則改即怒改奴今案范書五十七宋弘附則」忽噤不發「王晉書云朱向拒魯賊於河南向常所用弩忽禁不發向知己佖死後果被傷○錢氏校何改向今案陳俞本死作敗餘同」疏勒煮弩「東觀漢記云耿恭在疏勒城救兵不至車師復反與匈奴恭食盡困窮乃煮鎧弩食其筋革○今案白帖五十八引筋革作筋以為糧御覽三百四十八引作窮困作士乃姚輯汪輯本東觀記反作叛亦作窮困餘悉同陳俞本刪車師七字餘照御覽改」 \\n 狄道噉弩「朱理馬援表云西羌反煞吏唯狄道為國固守然民飢餓噉弩煮履援救倒懸之急○錢氏校以原鈔理馬援誤李馬受煞誤勃因照陳俞本刪云李馬受三字又改援救作宜救皆非也今案御覽三百四十八引朱勃理馬援表無西字餘同並據本鈔守備篇亦引朱勃此表據以訂正」 \\n 枉矢西流見之而驚「尚書帝命驗云王弩發驚天下注曰秦野有枉矢兵精也天下見之而驚呼○今案類聚六十引帝命驗王作玉御覽三百四十引兵精也作星形似弩其星西流八字餘同陳本照御覽改」 \\n 其形如虵惡之因疾「風俗通云汲令應郴夏至日詣主簿杜宣賜酒北壁上懸赤弩照於杯中其狀如虵宣惡之因得病郴後知之使宣於故處設酒杯中猶有虵因謂曰此壁上弩影耳非有虵宣意解病即瘳也○今案近本風俗通恠在篇汲令四字作予之祖父彬為汲令餘亦大同小異陳本增引頻多惟類聚六十引汲誤彼詣誤請惡上有畏字知之下作惟必懸弩所為也餘與本鈔同」 \\n ○箭四十八 \\n 夷牟作矢「世本云夷牟作矢注曰黃帝臣○案張氏二酉叢書輯世本据山海經注初學記射義疏御覽類聚引同惟御覽三百四十九引世本注作二臣陳本牟下有始字」 \\n 浮游作矢「孫卿子云浮游作矢○今案見荀子十五解蔽篇初學記二十二引亦同」神名續長「大公兵法云箭之神名續長○錢氏校據陳本明改名今案類聚六十御覽三百四十九事類賦十三引太公兵法同」附於矢星「春秋元命苞曰矢附於旁眾四射注曰矢附矢皇也還近弩傷也四射四方射也○今案玉函山房輯元命苞祇據陳本引旁眾誤矢星又注脫矢附二句俞本亦然原鈔脫旁字已據本篇下引補」 \\n 妢胡之笴「周禮考工記云妢胡之笴此材之美也鄭注妢胡胡子之國在楚旁笴矢幹也○錢氏校笥改笴天改矢今案見冬官總序」淇園之竹「東觀記上拜寇恂河內太守伐淇園之竹治矢百餘萬○今案御覽三百四十九引東觀漢記守下有恂移者屬兵肄射二句姚輯＝汪輯本亦然陳俞本照添入明本吳淑事類賦十三引作續漢書亦同」 \\n 南山之竹「家語曰子路曰南山有竹不扶自直斬而用射達於犀革以此言之何為孔子曰括而羽之鏃而礪之其人不益深乎○錢氏校據陳本與改羽鋤改礪餘改深今案近本家語子路初見第十九扶作揉用射作用之為作之有然本篇下再引與此條悉同陳俞本又何下有用字餘亦與本鈔同」 \\n 董澤之蒲「春秋左傳云晉之戰於邲楚囚智瑩智莊子以其族反之廚武子御每射抽矢菆納詣廚子之房廚子怒曰非子之求而蒲之愛董澤之蒲可勝既乎杜注菆好箭房箭舍也董澤在河東生蒲柳可以為箭也○錢氏校營改瑩方改反樹改廚叢改菆受改愛今案見左氏宣十二年傳原鈔尚脫於邲二字據補惟杜注祇菆好六字同餘則詳畧頗異是永興節錄者」 \\n 綦衞之箭「列子云逢蒙之弟子曰鴻超怒其妻而佈之引烏號之弓綦衞之箭射其目矢來注眸子而眶不睫矢墜地而塵不揚○錢氏校逢改逄今案列子仲尼篇逄作逢明本事類賦十三引及陳俞本皆作逢」 \\n 衞箘輅「云水激則悍矢激則遠淇衞箘簵飾以銀錫雖有薄縞之蟾腐荷之櫓然不能穿也若不假以筋角之力弓弩之勢則貫？？儿甲而徑於革盾也○錢氏校據陳本銀改錫憺靡苟改蟾腐荷勃改勢先改？？儿經改徑看改盾是也惟悍誤歸末改櫓改繒則大謬矣今案見淮南兵畧訓陳本飾作載穿作獨射恐不免為俗本所誤惟本鈔若不假三字陳作假之近是或不字是衍文」 \\n 八矢之法「周禮云掌六弓八矢之法枉矢絜矢殺矢鍭矢矰矢茀矢恒矢痺矢也○今案本鈔脫枉矢二字據周禮夏官補」四鍭既鈞「毛詩云四鍭既鈞舍矢既破毛萇傳曰鍭矢參亭也○錢氏校亭誤改停祇照陳本未深攷耳今案見大雅行葦篇毛傳作參亭正義作參停」金鍭「爾雅云金鏃箭羽謂之骨鏃不箭羽謂之志○今案爾雅釋器箭作翦」竹矢「尚書云垂之竹矢在東房孔安國注垂舜共工所為皆中法故傳寶之也○氏校方改房妄改安今案見顧命篇」青石「魏志云挹婁弓如弩矢用括長尺八寸青石為鏃古肅慎國也○錢氏校以原鈔肅慎國三字誤作俗情由遂照陳本刪去非是今案見魏志三十烏丸等傳錢氏之刪亦不知此是本傳文永興節之者原鈔又脫弓如二字已據補白帖五十八亦照本鈔引」 \\n 焦銅「陳琳武軍賦云矢則申息肅慎箘簵空疏銅毒鐵幹鏃鳴鍭○今案百三家本陳琳集幹鏃句作麗轂撻輈陳本與本鈔同」赤莖白羽青莖赤羽「六韜云飛鳧赤莖白羽電景青莖赤羽○錢氏校照本韜下添注字誤矣今案平津輯本六韜軍用三十一此二句是正文類聚六十引與本鈔同」忘歸之矢「孔叢云楚王張繁　弱之弓載忘歸之矢以射蛟？？儿於雲夢也○錢氏校因孔叢上原有王昶檄江南文云六字竟照陳本刪孔叢二字謬甚今案王昶六字實因下條而誤考孔叢子公孫龍篇夢下有之圍二字又初記二十二引孔叢亦與書鈔悉同」 \\n 無前之矢「王昶榭江南文云搏無前之矢貫映日之甲○今案陳本摶作釋嚴輯王昶，文據書鈔引亦改釋貫作實」肅慎楛矢「國語云弩長丈有咫肅慎時之矢即偌矢也○今案近本魯語下云肅慎氏貢楛矢石弩其長丈有咫餘其栝曰肅慎氏之貢矢陳本與本鈔同考明本吳淑事類賦引國語丈作尺」 \\n 申息箘簵「陳琳正軍賦云矢則申息肅慎箘簵空疏焦銅毒鐵幹鏃鳴鍭○今案詳本篇上」以威天下「周易繫辭云弦木為弧剡木為矢弧矢之利以威天下○錢氏校孤改弧」可以禦敵「釋名云鏑敵也可以禦帝也○今案釋名釋兵篇同」四方射「春秋元命苞曰矢附於旁眾四射注曰矢附矢星也遂近弩傷也四射四方射也○今案詳本篇上」激則遠「淮南子云水激則悍矢激則遠○錢氏校因此條脫悍字遂據本篇上引歸字抑知歸字已誤朱未校出又一誤再誤矣今案見淮南子兵畧訓同」入益深「家云子路曰南山有竹不扶自直斬而用射達於犀革以此言之何學為孔子曰括而羽之鏃而礪之其人不益深乎○今案詳本篇上文」恐不傷「孟子曰矢人豈不仁於函人哉矢人惟恐不傷人函人惟恐傷人○今案見公孫丑上」言皆滅「釋名云齊人謂錡為鏃言其所中皆族滅也○今案見釋兵篇」 \\n 發發相及矢矢相屬「列子云善射者能令後鏃中前括發發相及矢矢相屬前矢造準而無絕落後矢之括猶衡弦視之若一焉○錢氏校補猶衡二字今案見列子仲尼篇」 \\n 盧矢長三尺「三禮圖云盧矢長三尺○今案玉函輯本三禮圖謂據書鈔百二十五引盧字上有彤矢長三尺句而陳俞與本鈔皆祇引盧矢一句未知其從何來也」木矢六尺「山海經云郭璞注曰晉永嘉二年有鶖集於始安縣得一木矢貫之鐵鏃其長六尺有半也○今案大荒東經得一兩字作有廿里之鷔陂中民周虎張得之十三字餘同陳俞本已照添入」 \\n 彤矢「尚書文侯之命云平王錫晉文侯彤弓一彤矢百盧弓矢千孔安國注彤赤也盧黑也○今案詳本卷上弓篇」朱矢「博物志云徐偃王通溝陳蔡之間得朱矢○今案博物志卷七同亦詳本卷弓篇」棘矢「張衡東京賦云桃弧棘矢所發無臬○今案標目棘誤篷已據注及文選訂改」藥箭「英雌記云呂布之來莒城霸等畏布登城上藥箭射頗中人馬○王石華校以原鈔霸等三句誤移下條又下條為諸六句誤移入此均移正今案陳俞本之來作將兵向無城字霸上有臧字無頗字餘同」 \\n 火箭「魏畧云郝昭字伯通攻陳倉城為諸葛所圍起雲梯衞車以車臨臧昭以火城箭逆射其雲梯上人皆燒死○王石華校云案藥箭火箭引兩注混合已改正今案魏志卷三明帝紀注引魏畧通作道以下無車字火下無臨城二字稊下有梯然梯三字陳俞本意同而文少異」 \\n 毒藥「東觀記云匈奴攻金蒲城耿恭以毒藥傅矢傳語匈奴曰漢家神箭其中創者必有異因發弩射之虜中矢者視創皆沸並大驚○今案見聚珍本姚輯本東觀漢記耿恭傅原鈔蒲誤蒲已據訂餘同陳俞本皆作蒲又明本吳淑事類賦引作續漢書亦同亦作蒲」 \\n 毒■〈金截〉「陳琳武軍賦云矢則申息肅慎箘簵空疏焦銅毒鐵○今案初學記廿二引武軍賦與本鈔同御覽三百五十事類賦十三引武軍賦疏作流與鍭同韻但本篇上兩引亦皆作疏」來歙斷木「續漢書云來歙擊隗囂至略陽城大戰登城相射弓弩乃發屋斷木為箭○今案御覽三百四十九引至作守無弓弩句餘同陳俞本所引加詳姚輯本續漢脫大戰六字弓弩作矢汪輯本亦弓弩作矢餘悉同」 \\n 陳球羽矛「張璠漢記云陳球為零陵太守賊數百人攻郡球乃內吏民老弱與共城守弦大木為弓羽矛為矢引機發矢遠射千餘步○今案御覽三百四十七引百作萬無乃內八字餘同　妹張璠漢記賊數百十七字少異餘同汪輯本亦百作萬郡作零陵餘與原鈔悉同陳本改引後漢書」 \\n 由矯矢「張華勵志詩云養由矯矢獸號于林蒲盧縈繳神感飛禽○今案宋本文同日本無注文選作蒲且考李注蒲盧舊說云即蒲且也而百三家本茂先集又已誤作蒲蘆矣」 \\n 庾公抽矢「○今案孟子離婁下篇」 \\n 北堂書鈔卷第一百二十五 \\n  \\n 　"}
{"章节": "●北堂書鈔卷第一百二十六  武功部十四", "正文": "　 \\n ●北堂書鈔卷第一百二十六武功部十四 \\n 　 \\n  \\n 隋祕書郎虞世南撰南海孔廣陶校註箭筒四十九步？五十射捍五十一柝五十二鹿角五十三攻具五十四勒五十五　鑣五十六羈五十七　鞍五十八障泥五十九珂六十馬鞭六十一 \\n ○箭筒四十九 \\n 仲秋獻箙獸皮為之「周禮云仲秋獻矢箙注云箙盛矢器以獸皮為之也○今案周禮夏官同陳本注仲作中箙作服」棚所以覆蓋「詩義問云棚所以覆矢也謂箭筒蓋也○今案御覽三百五十十引詩義問同」籣所以盛負「說文云籣所以盛弩矢人所負也箙弩矢箙也○錢氏校以原鈔箙弩誤箭弩照陳本刪此句非是今案說文竹部同陳本又籣誤欗」魚箙「毛詩云象珥魚箙鄭箋云箙矢箙也○今案小雅采薇篇箙作服餘同本鈔百二十五弓篇引亦作服服與箙同」夏箙「司馬相如子虛賦云右夏箙之勁箭注云夏大也箙箭箙也○今案文選同惟李善注引服虔異此為隋前古注無疑陳本刪夏大也句」童謠箕箙「國語云周宣王時有童謠曰檿弧箕箙實亡周國賈逵注箕木名箙矢筒也○錢氏校顏改謠王石華校張改弧達改逵今案見鄭語箙作服而陳本改引周本紀殊謬」鬼偷箭筒「集異記云丹陽張承先有一鬼為張偷得一箭筒語之慎勿至新亭射此三井陶家物張以借佗鬼罵欲燒物張馳取還乃止○今案御覽三百五十引集異記語之作云物作屋餘同陳本無筒字脫張以三句」 \\n ○步叉五十 \\n 矢房箭舍「左氏云知莊子每射抽矢菆納諸廚子之房杜注曰房者箭舍也○今案左氏宣十二年傳晉楚戰于邲事本鈔脫杜字据補陳本將標目分作二條蛇足矣」建弓「釋名云馬上曰鞬鞬建也弓矢並建立其中也○今案見釋兵篇原鈔脫建字据補陳本並下條合注于此」帶箭「釋名云步叉人所帶以箭叉其中也○今案亦見釋兵篇」 \\n 金步叉銀步叉「趙書云石虎破劉曜獲金銀步叉○王石華校唐改虎留胤改劉曜車改？今案御覽三百五十引趙書同陳本改作二條並增注」 \\n ○射捍五十一 \\n 朱韋為之所以逐弦「三禮圖云檖者臂捍以朱韋為之謂之檖者所以逐弦也○今案玉函山房輯三禮圖据陳本引亦同」桓公脫捍「筦子云桓公弋管仲隰朋朝公望二子弛弓脫捍而迎之○王石華校弥改弛並備桓公弋三字今案管子戒篇捍作釬餘同又御覽卷三百五十引亦同」羿執鞅抉靬「韓子云羿執鞅靬引弓關機越人爭為持的○今案原鈔韓誤朝考韓非子說林訓下篇抉作持引作操餘同又俗本扞誤扜陳本改引括地圖非也」 \\n ○柝五十二 \\n 重門擊柝「易云重門擊柝以待暴客蓋取諸豫○今案易繫辭下陳本辭誤詞」周廬擊柝「漢舊儀云中宮衞宮城門擊刁斗傳五夜衞士周廬擊木拆○今案文選新刻漏銘注又陽給事誄注皆引漢舊儀合校此條中宮作宮中又宮上無衞字夜作伯餘同陳俞本誤作官城」 \\n 抱關擊柝「孟子云枹關擊柝者皆有常職」函谷擊柝「張衡東京賦云函關擊柝於東西○今案文選同」不識擊刁斗「漢書云李廣擊胡不擊刁斗自衞未嘗遇害程不識正部曲擊刁斗○今案見漢書五十四李廣傳原鈔嘗誤常据訂」宮門擊刁斗「儀云中宮衞宮越門擊刁斗傳五夜也○今案原鈔擊誤繫据本篇上引改」 \\n ○鹿角五十三 \\n 燒鹿角「魏武帝策令云夏侯淵令燒郤鹿角去本營一十五里○今案御覽三百三十七引軍策令令燒作壘入斬數十人○今案吳志卷十引江表傳俞作踰人作給本鈔百三十鼓吹篇附錄引及陳俞本亦然」 \\n 鹿角五營「晉惠帝起■〈尸外立內〉注曰王浚追石軍于斥丘超恃重不與戰以鹿角安五營○錢氏校照陳本復改浚補軍字今案御覽三百三十七引晉惠起居注石下有超字安五作為字又夾注一云以角步安立營陳俞本照改為營餘同」 \\n 露布竹箛「蔡謨與何驃騎書云公失槽上人吾亦具之在草堂中立槽自標賊不能飛何得卒至耶○今案御覽三百二十七引與何驃騎書槽作櫓草堂作深草標下有今數百步內皆露見市竹箛二句陳俞本從今數百步句起引賊上更有如蝟毛三字」 \\n 馬槍斷巷「宋元嘉起居注謝靈運自理表曰星言奔馳歸骨陛下及經山陰防禦彰赫彭排馬槍斷截衢巷○今案御覽三百五十四引無星言二句御覽作禦餘同陳俞本宋元嘉六字御改衞」 \\n ○攻具五十四 \\n 起衝車以臨城「魏畧郝炤字伯道守陳倉城為諸葛亮所圍起雲梯○今案魏志卷三明帝紀注引魏略炤作昭梯下接標目衝車五字陳俞本亦作昭」作雲車以攻城「車頻秦書云荀長圍襄陽作飛雲車以攻城○今案御覽三百三十六引穎作頻荀作苟車作梯原鈔車穎二字已据改攷秦書三卷秦馮翊車頻撰一作穎隋志未著錄陳俞本亦作荀作苟長作萇城下有克之兩字」 \\n 大木椎敵「說文云旝建大木置石其上方發為機以椎敵○錢氏校以原鈔椎誤堆照陳本改作拒恐誤今案見說文於部段本無方字並注云槌依小徐五經文字而大徐作追非也考椎亦通作與小徐合今据更正」 \\n 彭排禦攻「釋名云彭排彭旁也在旁排敵以禦攻○錢氏校補彭排二字在旁二字今案釋兵篇以禦攻作禦攻也陳俞本照改」造石軍「魏志云上與袁紹治軍於官渡射營中行者皆被甲上念傳語旝動而皷說文曰旝者發石車也乃造發石車用擊紹焉○錢氏校表改袁賦改賊今案魏志卷六袁紹傳被甲作蒙楯傳語以下乃紹傳注引魏氏春秋文但無用擊紹焉四字陳俞本全引魏志與本鈔異」 \\n 建神鉤「陳琳武軍賦云回天軍震雷霆之威於易水之陽迺建飛梯雲衝神鉤之具○今案百三家本陳琳集無震雷五字梯雲衝誤作雲梯衡陳俞本亦刪此五字刪飛衝二字梯字移雲字下」 \\n 公輸九攻墨子拒「墨子云公輸般作雲梯以攻宋墨子解帶為城以襟為械公輸九攻墨子九拒有餘也○今案畢校本墨子公輸篇攻宋作取宋襟作褋畢加注云御覽引作攻宋作以褋書鈔作以襟考本鈔百十八攻戰篇亦引陳俞本攻亦作取襟作褋餘增引稍異」 \\n 雲梯遠望「六韜云三軍行師令眾旦則有登雲梯遠望夜則有雲火萬炬○錢氏校照陳俞本補師字領改令今案平津輯本六韜軍洛三十五無師令眾三字旦作晝有作餘同」 \\n 雲梯烟浮「劉子云雲梯烟浮魯生之巧○今案陳仁錫本劉子兵術篇同」通紫電過三埵「陳琳武軍賦云攻則飛梯相臨上通紫電下追三埵○今案百三家集武軍賦相臨作行雲臨閣靈構六字追作過埵作壚本鈔攻戰篇引與百三家同陳俞本相臨改臨雲餘亦同」 \\n ○勒五十五 \\n 身毒馬瑙「西京雜記云武帝時身毒獻馬瑙名石為勒○今案見學津本西京雜記卷二本鈔衍名字因石字致譌餘同陳本增引」乾羅金銀「述異記云乾羅者慕容嵬之十世祖也著金銀襦鎧乘白馬金銀鞍勒自天而墜說苑云田子方度西□□翟璜翟璜乘軒車戴華蓋金銀之勒亶帶如此者具駟馬八十乘○今案亦鈔百廿九襦篇引述異記嵬作廆十下有二字杜公瞻編珠卷二引述異記亦作廆十世作十一世說苑臣術篇及御三百五十八引金銀作黃金亶帶作鎮簟席無馬字陳俞本墜作降刪亶帶五字餘同」 \\n 諸王純黑「東觀漢記云明德皇后時鉅鹿樂成諸王在卯入問起居朕從上望車鞍皆純黑無金銀采飾以白太后各賜錢五百萬○錢氏校照陳本刪在卯二字殊謬陳本又脫鉅鹿四字脫朕從二字今案類聚四十五引無名德五字無諸字卯作邸無朕從四字鞍下有勒字餘同姚輯本東觀記無卯二字朕從二字鞍下亦有勒字聚珍本亦無朕從二字餘與類聚同」 \\n 富者金銀「鹽鐵論云古者庶人賤騎繩控革提皮廌而已及今富者金銀勒?汗○今案近本鹽鐵論散不足第廿九提作鞮及今以下是永興節錄者本鈔障泥篇亦引陳俞本與近本同」 \\n 美其采光「陳琳馬瑙勒賦云五官將得馬瑙以為寶勒美其華采之灮艷使琳為之賦○今案百三家本陳琳集瑪瑙勒賦序華采作英綵為之賦作賦之餘同其夾注云北堂鈔誤寫魏文數語為琳作今据御覽正之蓋其所見者乃陳俞本耳此影鈔不誤也」 \\n 煥若羅星「魏文帝瑪瑙勒賦云爾乃華勒用成駢■〈尸外立內〉列跱煥若羅星○今案百三家本魏文集同其夾注云北堂鈔誤截數語蒙作陳琳今合藝文御覽正之其所見者亦陳俞本此影鈔不誤也」 \\n ○鑣五十六 \\n 龍馬揚鸞鑣「黃伯仁龍馬賦云楊鸞鑣之瑣錫○今案嚴輯本龍馬賦据書鈔引同陳俞本賦作頌文亦異」駿馬銜鑣「華子曉乘輿駿馬賦云駈觀若斯氣勢雲扳銜金著玉羇○錢氏校期改斯技改披御改銜驪改鑣今案御覽三百五十八引此賦華作董作軀餘同陳俞本亦作董駿作駮餘同」象鑣「續漢書輿服志云輿馬文罽金鎧方釳象鑣也○今案本條疑有脫譌近本續漢書輿服志作象鑣鏤錫金鏤方釳陳俞本改引後書」鐵鑣「鹽鐵論云古者鐵鑣不飾○今案見鹽鐵論散不足第廿九」 \\n ○羈五十七「○今案此篇舊鈔影鈔原闕陳本代為補輯十一條俞本從之當仍其舊不必妄作也」 \\n ○鞍五十八 \\n 青蓋金鞍「張華詩云青蓋覆金鞍○今案陳俞本同」白馬銀鞍「已見前五十五乾羅金銀注○錢氏校釳改乾今案詳本卷上勒篇」琉璃鞍「西京雜記云武帝時身毒國獻白馬瑙勒在闍室光照十丈司馬彪詩云左攬又翠羈右撫犀象鞍○今案西京雜記卷二與上勒篇同惟瑙下有石為二字勒下尚有白光琉璃為鞍句本注見前而刪司馬彪詩本鈔又字疑誤」 \\n 高橋「魏百官名云紫菆題頭高橋鞍一具○今案初學記廿二御覽三百五十八引魏百官名菆皆作茸陳本與本鈔同」純黑「已見勒五十五諸王純黑注」刃斫鞍馬「吳志云孫權住宣城吏士自衞不能千人意尚忽略而山賊數千人卒自至權始得上馬而賊鋒刃已交左右或斫中馬鞍眾莫能自定○錢氏校照陳本住改駐軍忍改忽今案吳志周秦傳吏作使忽作忽卒下無自字餘同陳俞本作引吳錄又無吏士十四字或字作賊以刀三字眾莫句作得眾將擁衞而脫錢校未辨其為吳志吳錄遽從照改何耶」 \\n 手舉馬鞍「魏志云許褚從討韓遂于僮關太祖將北渡臨濟河先渡兵獨與褚及虎士百餘人留南岸超矢下如雨褚乃扶太祖舡急爭濟舡重欲沒褚斬攀船者以馬鞍蔽太祖舡工為流矢所中死褚右手泝舡僅乃得免○錢氏校補潼字拆改岸起改超奴改如杖改扶獻改蔽上改工今案魏志十八許褚傳得免作得渡陳俞本詳略各異」 \\n 誤取它鞍罪當死「漢書云許廣漢昌邑人少時為昌邑王郎中從武帝上甘泉誤取它郎鞍以被馬發覺罪當死有詔下蠶室○錢氏校補廣字今案漢書九十七上外戚孝宣許皇后傳郎下無中字當上無罪字餘同本鈔尚脫漢字据補陳俞本與本鈔同」 \\n 鼠齧馬鞍懼必死「魏志云太祖馬鞍在庫而為鼠所齧庫吏懼必死鄧哀王沖為穿單衣若鼠齧者謬為失意太祖問之對曰聞鼠齧衣其主不祥太祖曰此妄言耳無所苦也吏因進鞍太祖笑曰衣在人身尚齧况鞍拄庫乎遂不問矣○今案魏志二十鄧哀王傳祚作吉陳本字句微有小異」 \\n ○障泥五十九 \\n 罽繡弇汗「己見勒五十五富者金銀注○今案鹽鐵論散不足篇」萬歲障泥「魏百官□□黃地金縷織成萬歲鄣泥一具○錢氏校帝改□□□縷汙改泥今案御覽三百五十九引及陳俞本漢書漢書」□□障泥「王隱晉書云韓友先廬江舒人縣廷祿王□病卒已呼魄就友先卜之令以丹書版作日月置牀前及掛虎皮馬障泥臥愈○今案御七百廿七引王晉書作韓友字景先呼作復就友先友為書作畫前作頭掛作臥末二字作登時大愈陳俞本改引今晉書類聚與御覽同」 \\n 連乾障泥「世說云王武子善解馬性嘗乘一馬著連乾障泥不肯渡水王云此必是惜鄣泥也使人去馬即渡水○今案近本世說新語術解篇作箸連錢障泥餘則大同小異惟初學記廿二引世說無善解四字餘與本鈔同陳俞本改引今晉書武子作王濟餘亦同」 \\n ○珂六十 \\n 明珂「傅玄馳射賦云明珂景服華珥朱鮮○今案百三家本傅玄集射下有馬字服作朗珥作揖陳俞本與本鈔同」玉珂「張華輕薄篇云文軒樹羽蓋乘馬佩玉珂○今案百三家本茂先集輕薄篇同」刻金花「西京記云武帝時長安始盛飾輿馬馬面皆以海蜃為珂刻金為花以飾○錢氏校與改輿蟨改蜃今案西京雜記卷二無馬面二字飾下有其上二字」曜珊瑚「傅玄樂府豫章行云輕裘綴孔翠明珂曜珊瑚○今案御覽三百五十九引傅玄豫章行同」 \\n ○馬鞭六十一 \\n 施象牙「張華輕薄篇云橫簪刻玳瑁長鞭施象牙○今案百三家本茂先集施作初學記卷廿二引輕薄篇及陳俞本與本鈔同」飾珊瑚「涼州記云咸寍二年發張駿陵得馬鞍飾以珊瑚○今案初學記卷廿二引涼州記無馬字餘同陳俞本亦然祇陵作冢二酉本輯段龜龍涼州記陵作墓末七字作珊瑚鞭惟案語引御覽亦與初學記同」 \\n 飾箠獻吳「吳會分地記云六出山者勾踐於此山鑄銅銅不鑠埋之上生箠飾為箠獻之於吳王○今案初學記卷廿二引分地記六作大無出字本鈔貢獻篇引六出二字作夏餘同陳本同略增引」 \\n 書鞭為賦「魏文帝臨渦賦云余與弟兄從上拜墳墓遂乘馬遊觀經東園遵渦水相佯于高樹之下乃駐馬書鞭為臨渦賦○錢氏校以原鈔墳誤攻因改坟又山改上子改于注改駐今案百三家本魏文集臨渦賦坆作墳初學記廿二引亦作墳陳俞本稍略又案坟俗墳字本鈔又遵誤道渦誤活据初學記訂」 \\n 鞭拄地「異苑云昔有人乘馬山行遙望岫裏裏有二老相對樗蒲乃下馬造焉以鞭拄地而觀之自謂俄頃視其馬鞭摧然已爛顧瞻其馬骸骨枯朽矣○錢氏校据陳本柱改拄今案學津本異苑卷五拄作注老下有翁字乃作遂骸骨作鞍骸然初學記廿二引異苑亦作柱」 \\n 以鞭藏刃「江表傳云費禕鎮漢壽誘納降附□太守張嶷牋戒禕曰昔岑彭率師來弇仗節咸見害于刺客不鎮重也今明公位重宜監前事後歲首禕持節行酒而至郭修以鞭藏小刃因刺殺禕禕至數日而薨○今案　欽定圖書集成戎政典卷三百引江表傳略有刪節無異文陳俞本有刪節」 \\n 北堂書鈔卷第一百二十六 \\n  \\n 　"}
{"章节": "●北堂書鈔卷第一百二十七  衣冠部上", "正文": "　 \\n ●北堂書鈔卷第一百二十七衣冠部上 \\n 　 \\n  \\n 隋祕書郎虞世南撰南海孔廣陶校註冠一　冕二弁三　幘四纓五　簪六貂七　巾八帽九 \\n ○冠一 \\n 冠卷持髮「白虎通云人所以冠卷持髮○今案白虎通紼冕篇作冠者■〈巾卷〉也所以■〈巾卷〉持其髮也陳俞本照改並合下為一條」製冠以飾首「又云人懷五常莫不貴德示成禮有飾文章故別成人也○今案白虎通紼冕篇有飾句作有脩飾首同」作冠以自表「莊子云古之道術有宋鈃尹文作華山之冠以自表○王石華校以原鈔鈃誤改作釗非朼今案莊子天下篇作宋鈃初學記二十六引莊子亦作鈃据訂陳本亦照改鈃」 \\n 居高無忘危在上無忘敬「傅玄冠銘云居高無忘危在上無忘敬懼則安欽則正○今案初學記二十六引及百三家傅集欽作敬陳本亦然俞本將書鈔此條又移入白帖內謬矣又樂敬改欽者乃宋人傳鈔避翼諱」 \\n 縞冠玄武「禮記云縞冠玄武子姓之冠也縞冠素■〈糸此〉既祥之冠也玄冠武不齒之服也○今案見玉藻篇」玄冠組纓「禮記云玄冠朱組纓天子之冠也緇布冠繢緌諸侯之冠也玄冠丹組纓諸侯之齊冠也玄冠綦組纓士之齊冠也○今案見玉藻篇初學記卷二十六引亦同原鈔布下脫冠字据補」 \\n 進賢三梁「蔡邕獨斷云公侯冠進賢冠三梁卿大夫尚書二千石冠兩梁○今案嚴輯本後漢文蔡邕獨斷同陳本有增引」小吏一梁「又云卿大夫二千石二梁千石以下至小吏冠一梁天子公卿特進祠天地明堂皆冠冕也○今案此條亦節錄獨斷嚴輯本末句作皆冠平冕陳本同」通天金顏「徐爰釋問云通天冠金博山蟬謂之金顏○今案初學記二十六引釋問蟬下有為之二字謂作議惟御覽六百八十五引及陳本與本鈔同」大冠金璫「董巴輿服志云武冠一曰武弁大冠諸武冠冠之侍中中常侍加以黃金璫附蟬為文貂尾為飾謂之趙惠文之冠○今案初學記二十六引董巴志武冠作武官無謂之句餘同御覽六百八十五引無諸字無文貂尾為四字餘亦同惟文選卷十三卷二十五卷三十六注皆有分引及萬花谷後集二十六引皆刪節互有小異陳本亦作官餘與本鈔同」 \\n 建華「三禮圖云建華冠祠天地五郊八佾舞人之所服也○今案玉函山房輯本三禮圖据書鈔引同陳俞本亦同」卻非「續漢書輿服志云卻非冠似長冠宮殿門吏僕射冠之○今案續漢書輿服志卷下本篇下引官上有監字又初學記二十六引作三禮圖小異耳陳本誤間脫吏字俞本似誤以餘同」方山「三禮圖云五采方山冠各以其服采為冠祠廟天子八佾崇五行舞人之所服○王石華校里改禮補佾字今案初學記二十六引三禮圖服采縠作采名祠作禮崇作樂餘同吳淑事類賦卷十二引作各以其采縠為之亦作祠餘與初學記同玉函山房輯三禮圖据陳本亦與初學記同」 \\n 兩角「晉諸公贊云劉暾為侍御史脩復庫事及軍器尚書郭彰豪強暾小官上呵之彰曰我不能截君角耶以侍御史著法冠有兩角故上共也○嚴氏校侯改公瞰改暾官改冠今案御覽六百八十四引諸公贊亦然陳俞本公誤侯器下有白上云三字強下有輕字無之字彰曰作暾曰無邪字上共也作云字」 \\n 成王問冠於周公「尚書大傳云成王問周公曰舜之冠何如焉周公曰古之人有冒皮而勾頷者然鳳凰巢其樹麒麟聚其域也○今案荀子哀公篇楊注引大傳無皮字冠正義引亦然又陳恭甫校本尚書大傳卷三祇据俞本書鈔一引然俞本頷作顒陳本脫」 \\n 哀公問舜冠於孔子「孫卿子云魯哀公問舜冠於孔子孔子不對○今案世德堂本荀子哀公問篇同」趙王使制「桓子新論云魏牟北見趙王王方使冠工制冠於前問治國於牟對曰大王誠能重國若此二尺縱則國治且安矣王曰宗廟社稷至重而比之二尺縱何也牟曰大王制冠不使親近幸而必求良工者非為其敗縱而冠不成而已○王石校本鈔照陳本縱改縰今案御覽卷六百八十四引新論作縱字無幸字而已作歟吳淑事類賦引及問經堂輯本俞本皆作蹝嚴輯全後漢文新論亦謂書鈔御覽均作縰不知御正作縱也」 \\n 魯人制「淮南子云魯人身善制冠妻善織履徙於越而大困以有手遊於不用久也○王石華校補制冠妻善四字而涉改往徙今案近本淮南說山訓困下有窮字有用二字作其所脩而四字餘同淮俞子亦與本鈔同」 \\n 以竹皮作之「三禮圖云長冠竹裏以縰漢高祖微時嘗以竹皮作之世謂之劉氏冠○今案御覽六百八十五引三禮圖無以縰二字無微時二字餘同又初學記二十六因引漢書高祖竹皮為冠事故陳俞本皆改引後漢輿服志也」 \\n 以漆縰為之「董巴輿服志云齊冠高七尺闊三尺以漆縰為之制如板以竹為裏○今案陳本改作後漢輿服志亦同本鈔廣改闊者是永興改避煬帝諱也」天子通天冠「漢雜事云諸侯王冠遠遊冠蔡邕獨斷云天子冠通天冠○今案陳俞本此兩引皆作獨斷考隋書禮儀志七引漢雜事諸侯主作太子諸王餘同御覽六百八十五引獨斷同」諸侯冠遠遊「已見上注」公卿冠委「蔡邕獨斷云鄉射行禮公卿冠委？○今案嚴輯全後漢文蔡邕獨斷委下有兒字原鈔脫据補陳本亦脫兒字」洗馬冠高山「續漢書輿服志安帝立皇太子謁高廟世祖廟洗馬冠高山○今案續漢輿服志下陳俞本亦節引少異」法官服獬豸「又云法冠一名注後冠執法官服之或謂之獬豸冠○今案續漢輿服志下陳俞本節引少異原鈔冠誤官一名二字誤移執字上已据訂正」獄吏官惠文「漢書秦獄吏冠柱後惠文冠如湻注曰惠蟬也符細如蟬翅今御史冠是也○今案明本漢書卷七十六張敞傳秦下有時字文下無冠字脫如湻注惟類聚六十七引獄下有法字其夾注亦脫如湻四字符作冠餘悉同陳本照類聚改祗史誤吏耳」 \\n 舞者冠章華「袁氏要略云天子樂祀天舞者冠章華○今案陳俞本天子作大禹同考隋志有環氏要略一書晉環濟撰紀帝王及天官地理等事今佚本鈔袁氏疑環之然諸輯本及玉函輯本要略均脫此無可引正」 \\n 監門披燕？鳥尾「續漢書云卻非冠監言殿門僕冠之云云○今案見輿服志詳本篇上卻非條下」羽林加鶡尾「又云羽林左右監皆冠武冠加雙鶡尾○今案本鈔羽林監篇引續漢書尾作毛又御覽二百四十二引武作鶡刪雙尾句陳俞本照御覽改」術氏冠趙王服之「三禮圖云術氏冠趙武陵王服之○王石華校衞改術今案亦見初學記二十六引輿服志王下有好字餘同陳本照添好字玉函輯本三禮圖亦据陳本引惟聶氏輯三禮圖作術士屈拙議云舊圖皆為術士冠」 \\n 雖弊豈加於首「六韜云履雖敝豈加於首冠雖新不踐於地○今案御覽六百九十四又六百九十七引六韜作冠雖弊禮加於首履雖新法以踐地陳本照改又漢書儒林傳注及意林引六韜皆與本鈔異平津輯本未引書鈔」 \\n 雖弊弗以苴履「賈誼新書云冠雖云云○今案漢魏叢書本新書階級篇及本鈔百三十六屨篇引同陳俞本添引上句白帖十二別引漢書亦有此文」 \\n ○冕二 \\n 祭服曰冕「釋名云祭服曰冕冕猶俛也俛平直貌○今案明本釋名釋首飾篇同」所以蔽明「大戴禮云古者冕而前旒云云○今案見大戴禮子張問八官篇」 \\n 前後邃延「禮含文嘉云冕冠前後邃延目不視邪也○今案隋霄禮儀志引含文嘉無冕冠字無目字視邪作邪視餘同陳俞本改引禮記玉藻」前後垂珠「釋名曰祭服曰冕凡曰冕冕猶俛也前後垂珠有文飾也○今案釋首飾篇無凡曰三字餘同陳俞本照刪」載冕藻「禮記云載冕藻十有二旒則天數也○今案郊特牲篇作戴冕璪釋文云載本亦作戴餘同陳俞本均改作戴而不改操字」則天數「已見上注又云鄭注曰天之大數不過十二○案即上禮記注」虞皇「禮記云冕有虞曰皇夏曰收商曰哻王制又云有虞氏皇而祭振衣而養老○今案兩引皆見王制惟皇而祭一條亦見內則」夏收「白虎通云夏畋而祭收者十二月陽收舉萬物而達出之故謂之收收而達故前兌大者在後也○王石華校牧改收方改萬今案白虎通紼冕篇十二以下六字作十三月之時氣收本舉九字又萬上有生字兌作？？忽餘同陳本亦添引亦照改」 \\n 殷哻「又云殷人哻而祭縞衣而養老○今案見禮記王制篇亦見內則觀又曰二字應移夏收一條之前」周冕「禮記云周人冕而祭玄衣而養老○今案見王制篇亦見內則」祀上帝則大裘冕「周司服云王之吉服祀昊天上帝則服大裘而冕祀五帝亦如之○今案見周禮春官」 \\n 享先王則袞冕「又云王之吉服享先王則袞冕也○今案周禮春官司服職」享先公則鷩冕「又云享先公則鷩冕鄭注曰鷩冕畫雉華蠱也其衣三章裳四章凡七也玄衣而纁裳○今案周禮春官司服職」祠四望則毳冕「又云祀四望山川則毳冕鄭注云毳畫虎蜼謂宗彝也衣三章裳二章凡五也玄衣而纁裳也○今案周禮春官司服職」祭社稷則希冕「又司服職云架社稷丕祀則希冕鄭注云希刺粉米無書也其衣一章裳二章凡三也玄衣纁裳也○今案周禮春官」特進朝侯冠平冕「漢雜事云特進朝侯冠平冕元衣侍祀郊廟○今案陳俞本皆脫考唐六典卷二注引漢朝雜事朝侯冠三字作在三公下餘同原鈔平誤采衣誤文侍誤待已据訂」 \\n ○弁三 \\n 弁會玉琪「周禮弁師職云王之皮弁會五采玉琪鄭注云會縫中也琪續如綦綦弁結也皮弁之縫中也每貫結五采玉十二以為飾謂之綦也○今案周禮夏官琪作璂釋文云璂本亦作琪」 \\n 皮弁素積「禮記云三王共皮弁素積鄭注云所不易於前代也弁用鹿子皮為弁冠細曰之布襞績以為裳也○今案禮記冠禮篇同鄭注異又郊特牲篇亦有三王句鄭注有所不句但前作先無弁用以下陳俞本已照刪疑古注近佚而注中亦有舛脫處耳」 \\n 皮弁告朔「家語云諸侯以皮弁告朔於太廟平旦然後服之以視朝○今案家語公西赤問篇脫於太廟平旦五字又以字在弁字下餘同又初學記二十六引無平旦以下御覽六百八十六引平旦作卒朔陳本刪平旦以下」 \\n 弁治民「左氏云天子使定公勞趙孟於潁館劉子曰美哉禹功微禹吾其魚乎吾子弁冕端委以治民禹之力也○今案見左氏昭元年傳」璯弁「毛詩充耳璠琇瑩璯弁如星毛萇注充耳謂之瑱琇瑩美石也天子玉瑱諸侯以石弁所會髮鄭箋曰會謂弁之中也飾之以玉而處狀則似星天子之廟服皮□以日視朝○今案見衞風□□篇所字上有皮弁二字而處上有皪皪二字廟作朝餘同陳本刪箋注初學記二十六引詩注弁所句亦刪皮弁二字」 \\n 武弁「應劭漢官儀云武弁太尉郭皆宮也○王石華校旁勒郭皆二字而未校出今案陳俞本亦脫」視朝皮弁服「周禮司服職云視朝則皮弁服鄭玄注云視朝視內外朝之事也○今案見春官視字經文作眂注作視原鈔脫視內二字倒置朝之二字亦照本百二十九裳篇引訂改」兵事韋弁服「又云凡兵事韋弁服鄭注云韋弁以韎韋為弁又以為衣裳也○今案周禮春官原鈔韋弁誤韋皮韎誤鞅已訂正」凶事弁服「又云几凶事服弁服鄭注云服弁喪冠也其服斬衰齊衰○今案見周禮春官」弔事弁絰服「又云凡弔事弁絰服鄭注云弁絰者如爵弁而加繯絰也○今案司馬相如絰誤經据訂陳本而下有素字」 \\n ○幘四 \\n 執事所服「應劭漢官云幘古者卑賤執事不冠者之所服也○王石華校常改事今案後漢光武紀注初學記服食部類聚服飾部御覽服章部引漢官儀皆作幘者古之卑惟陳俞本仍與本鈔同本鈔又冠誤官据諸本訂」 \\n 元帝始進「蔡邕獨斷云漢元帝額有髮壯不欲使人見始進幘服之羣臣皆隨焉然尚無巾王莽禿幘施屋○今案嚴輯全後漢文蔡邕獨斷照陳本誤作壯髮又屋誤尾俞仍作尾陳刪然尚以下」 \\n 吉日進御「蔡邕雜事云陛下今月吉日始加元服進御幘臣等不勝鳧藻謹奉牛一頭酒九鍾○今案嚴輯本全後漢文雜事改雜章是也其夾注云此据書鈔引陳俞本亦然餘同」 \\n 東耕改服「趙書云裴憲撰三正東耕儀中書令徐光奏議以東耕儀親耕改服不幘也○今案御覽八百十八引趙書祇中書俴以下耕儀作郊不幘作青縑袴褶四字然本袴褶篇引趙書已有裴憲八字亦無不幘也句陳俞本刪不也二字餘同疑此必有闕文」 \\n 謁者著湘幘「應劭漢官云謁者養湘幘大冠○今案御覽服章部引及說郛本漢官儀湘皆作緗陳本作湘俞本改緗」謁者持赤幘「益部耆舊傳云何汶字景口為云云同僚問之曰目當食至晡日果食○今案陳本汶誤汝刪字景三字餘同俞本作景由餘與本鈔悉同」期門白衣幘「漢書云成帝鴻嘉永始之間好為微行出遊從期門郎有村力者及私奴客多至十餘人少五六人皆白衣袒幘○王石華校以原鈔行誤耕脫有字及誤又旁勒之是也郎材二字旁勒非也今案見漢書二十七中之上五行志中及本鈔微行篇引据訂陳本又從節錄袒誤湘俞本永始誤永平無為字出上有時字無有字袒誤乃餘同考兩漢皆無永平年號」 \\n 力士黃衣幘「又云莽乃造華蓋九重駕六馬力士三百人黃衣幘輓之○今案漢書九十九下王莽傳輓之作輓者皆呼登仙六字原鈔莽誤葬据訂陳俞本脫三字餘同」緣幘「蔡邕獨斷云漢武幸館陶主家見董偃著綠幘□今案嚴輯全後漢文蔡邕獨斷見上力召字偃下有□□■〈糹冓〉三字無著字陳俞本主上有公字著下有青■〈糹冓〉二字餘同本鈔是永興節錄者」 \\n 紫幘「錄異傳云馬程丘支嘗病已死一日半復得生云將去上天見一人著紫幘而○坐今案陳俞本程作成無丘支字無將去字餘同」黑幘「謝承後漢書云巴祇字敬祖為揚州剌史黑幘毀壞不復改易○今案詳本篇下注」赤幘「東觀漢記云光武初起兵與諸季市弓弩皆著絳衣赤幘○王石華校將與諸七字旁勒囿于陳也今案御覽八百十四引東觀記脫兵字陳本與諸句誤改軍士持弓弩餘同俞本與本鈔悉同」 \\n 埤幘「後漢書曰梁冀易輿服之制作平上軿車埠幘狹冠擁身扇狐尾單衣○今案見范後漢六十四梁統附冀傳本鈔埤誤堺据訂陳俞本誤婢幘冠下添引折上巾三字同」 \\n 幘然後見「又云東觀記云馬援外類倜儻簡易而內重禮事寡嫂雖在關內必幘然後見之也○今案范後漢五十四馬援傳作敬事寡嫂不冠不入與本鈔異考姚輯本漢記與此條正同陳俞本刪又曰二字合」 \\n 幘不復改「謝承後漢書云勃海巴祇字敬祖為揚州剌史黑幘毀壞不復改易○今案姚輯謝承書脫渤海二字脫黑字餘同汪輯本亦脫渤海二字餘同」 \\n ○纓五 \\n 見■〈冉頁〉胡之制作纓蕤之飾「淮南子云後世聖人見鳥獸顒胡之制遂作蕤之首飾○今案近本淮南子脫此文考御覽六百八十六引淮南無後世二字■〈冉頁〉作髯纓蕤作緌纓陳本改引後漢輿服志」 \\n 朱組纓「禮記云玄冠朱組纓天子之冠緇布冠繢緌諸侯之冠玄冠丹組纓諸侯之齊冠玄冠綦組纓士之齊冠也○今案禮記玉藻篇」青組纓「儀禮云緇布冠缺項青纓屬於缺○今案儀禮冠禮篇」皂纓「尉繚子云天子玄冠玄纓諸侯素冠素纓自大夫以下皆皂冠皂纓○今案御覽六百八十六引尉繚子同吳淑事類賦注十二引皂作練陳俞本與本鈔均脫素冠二字据事類賦補」葛纓「崔駰達指云有事則褰裳而濡足挂冠下顧無事則葛纓爾○今案御覽六百八十六引達指無掛冠句末作無事則攝纓整衿俞本有掛冠句餘照御覽惟攝改獵陳本顧作傾餘與本鈔同」 \\n 飛羽「漢舊儀云乘輿冠山冠飛羽之纓○今案平津輯本漢舊儀夾注云續漢志注引羽作月晉書輿服志引作漢官儀羽作翮陳俞本與本鈔同」蟬翼「徐幹齊都賦云纖纚細纓輕配蟬翼自尊及卑須我元服○今案嚴輯本徐幹齊都賦据御覽六百八十六引須作頃餘同陳俞本我作此餘亦同」放敶組纓「楚辭云士女雜坐亂而不分放敶纓班其相紛○王石華校以紛下衍蟬翼六字沿上條混入者刪之今案見招魂篇陳俞本分紛二韻下照添些字」纖纚細纓「事見上蟬翼注」 \\n 青青之水清可以濯吾纓「文子云青青之水濁可以濯吾足云云○今案文子上德篇青青作泠泠餘同陳本刪俞本改引漁父歌青青作滄浪」美人絕纓「說苑云楚莊王賜羣臣醉日莫燭滅乃有人引美人衣者美人據絕其冠纓而告王取火來上視絕纓者王曰酒後醉人無禮奈何欲顯婦人節而辱士乎乃命左右以寡人飲不絕纓者不歡羣臣皆絕去其冠纓而告上乃火之○今案說苑復恩篇及御覽六百八十六引臣醉作臣酒據作援取作趣酒後六字作賜人酒使醉失禮無左右以下十四字無而告六字吳淑事類賦注引而告六字作然後復舉燭餘與御覽同陳俞與本鈔及諸本互有同異」 \\n 子路結纓而死「左傳云石乞孟黶敵子路以戈擊之斷纓子路曰君子死冠不免云云○今案左氏哀十五年傳」 \\n ○簪六 \\n 笄者今之簪也「儀禮云冠皮弁笄鄭注笄者今之簪也有簪者屈纓組為紘垂為飾無笄者○今案儀禮士冠禮注屈下伙纓字無笄者下接纓而結其絛五字陳本刪無笄者三字俞本刪者字」 \\n 簪者已之尊「夢書云簪為身簪者己之尊夢著好簪身之喜歡也○今案陳俞本同御覽六百八十八引夢書喜歡作勸喜餘同」鳳凰簪「續漢書輿服志云太皇太后皇太后入廟簪長一尺為鳳凰爵○今案原鈔太下脫皇太后字皇下脫太字又脫爵字据輿服志下訂補陳俞本將此下翡翠垂珠兩條合注於此增引百餘字」 \\n 玳瑁簪「班固與竇憲箋云乃賜以駭犀玳瑁簪絳紈單衣以縞之質被服鸞鳳之采飾○今案百三家本固集脫紈字采作綵餘同御覽六百八十八引此簪脫犀字紈字亦作綵陳俞本駭犀作玉躬所喜四字餘同」 \\n 黑犀簪「班固與弟超書云今遺仲叔玳瑁黑犀簪各一枚○今案御覽六百八十八引固與超書玳作無各一枚三字餘同陳俞本照御覽刪」翡翠簪「又續漢輿服志鳳凰簪續漢書注云以翡翠為毛羽○今案輿服志簪下無續漢書注云五字」通天簪「江表傳云魏文帝遣使於吳求通天犀簪○今案御覽六百八十八引江表傳脫天字餘同陳俞本照刪」垂珠簪「又續漢書志云皇太后入廟簪下有白珠垂黃金○今案原鈔脫白珠五字据續漢輿服志下補」夏禹墮簪不顧「鹽鐵論曰夏禹治洪水身被其勞澤行路宿過門不入當此之時云云○今案俗本鹽鐵論相剌第二十治作蹙被作親又作簪墮不掇本鈔勤勞篇引亦作親亦作簪墮陳俞本仍作治餘照俗本改」 \\n 周主求之三日不得「韓子云周主亡簪令吏求之三日不能得周主命人求而得之家人之屋間周主曰知吏之不事事也求之三日不能得吾命求之不移日而得之於是吏皆悚懼○今案韓非內儲說上篇簪上有玉字悚作聳陳俞本兩命皆作令三上之字作簪能得作得之餘同」 \\n 趙相誇楚「史記云趙相平原君使誇楚為玳瑁簪也○今案史記春申君列傳使下有人於春申君欲六字誇作奈陳俞本誇誤誘餘與本鈔同」楚相駭齊「淮南子云楚將子法好伎道之士有善為偷者往見子發子發禮之無幾何齊伐楚子發將師當之兵三齊師愈愈強市偷進曰有薄估遣之行偷則夜出取其幘明夕取帎明夕取簪悉歸之齊大駭□還師也○今案見淮南道應訓明本字句頗異夜出其幘五字更誤作夜解齊將軍之幬帳失之愈遠陳俞本師作軍市偷十二字作於是善偷者五字餘同」 \\n 班固遺仲叔「又事見玳瑁簪注○今案見上黑犀簪注玳瑁二字誤」張華遺慕容「燕書云高祖慕容廆童兒往見安北將軍張華甚異之脫所著幘簪以遺慕容廆○今案御覽四百七十八引燕書兒作冠餘同俞本往作時刪末三字餘亦同陳本改引今晉書非原鈔矣」 \\n ○貂七 \\n 貂璫表弁「應璩詩侍中主喉舌萬機無不亂尚書揔庶事官人重法憲彤管珥納言貂璫表武弁○今案百三家集應璩雜詩揔作統重作乘餘同陳俞本侍中二句尚書誤當？官人重誤縣鞀垂彤管珥納誤脫珥見納俞則尚書誤由宇」 \\n 貂羽附蟬「漢書云燕刺王旦招來郡國姦人郎中從者著羽黃金附蟬晉灼曰以羽羽飾冠也○今案見漢書六十三武五字傳原鈔脫姦字者字以翠字飾冠字据訂陳俞本照改增引而刪晉約注」 \\n 載金貂之飾「漢書谷永上書昔龍納言而帝命惟允四輔既備成王靡有過事誠敕正左右齊粟之臣云云執常伯之職○王石華校攘改慄今案漢書卷八十五谷永傳龍下有筦字慓下作栗陳俞本上書作對策餘照改」 \\n 假貂璫之飾「謝漢書云朱陸疾宦者乃上疏曰建武已後乃寖用宦者自延平以來浸益貴盛云云處常伯之任○案姚輯汪輯本謝承後漢書無朱陸傳疑即朱穆傳亦載其劾宦官池事惜脫收此條陳俞本改引范後漢朱陸八字作朱穆上疏寖作悉餘亦同」 \\n 貂蟬充盈「漢書劉向上封事曰今王氏一姓乘珠輪華轂者二十三人皆青綬貂充盈幄內○今案漢書三十六劉向傳皆青綬作青紫二字餘同陳俞本照改」金貂連映「庾闡湯都賦云玉階拂除庭邑芳芝云云鳴佩鏘鏘○今案嚴輯庾闡揚都賦脫此條陳俞本楊誤三脫上二句餘同」貂璫煌煌「三輔決錄云社陵韋氏字伯考鬻書力養親既登常伯云云伯考召福也○王石華校夬改決稷改陵今案陳俞本刪氏字刪末句作承事尤謹二酉堂輯本決錄亦然疑末句上仍有脫文」 \\n 金貂烱烱「潘岳秋興賦云珥金貂之烱烱○今案宋本文選百三家岳集秋興賦皆作烱烱原鈔誤頻頻据訂陳俞本亦照改」 \\n ○巾八 \\n 承露「方言云覆結謂之幘巾或謂之承露或謂之覆髮○今案聚珍本方言卷四髮作髟？采陳俞本覆上有兩字露髮下皆添巾字」遇雨「郭林宗別傳云林宗嘗行陳梁間遇雨其巾折一角沾而折也○今案類聚六十七引林宗別傳雨下有故字巾下無折字沾作霞餘同亦見御覽八十四巾類陳本照類聚但沾誤玷」穿頂「束皙近遊賦著之布衫載穿頂之疏巾○王石華校補束字今案嚴輯束廣微近遊賦脫收此條陳俞本亦脫上句俞又載改戴考二字本通」折角「同上遇雨注○今案原鈔雨誤語已改正」巾「東觀漢記云耿純字伯山率宗旅賓客二千餘人皆衣縑襜褕絳巾奉迎上於費上目之大悅○今案聚珍本東觀記卷十耿純傳迎下有諸字於費作所在無目之二字餘同姚輯本上作世祖以下脫御覽八百十九引脫餘字褕字目之字縑誤繒絳誤絺脫奉字餘同陳俞本褕下添絳衣二字上作世祖刪於費七字改引二句作補」 \\n 白巾「漢書云朱博遷瑯琊太守教罷諸病吏白巾走出府門郡中大驚○今案漢書八十三朱博傳作瑯邪教上有召見諸曹吏可用者八字教下有之皆二字陳俞本增引各有詳略」 \\n 幅巾而居「荀綽兖州記云阮恒出紹伯父亡次兄當襲爵父愛柯言欲傳之遂承封時幼小不敢遜及長悔恨遂幅巾而居東觀漢記云昔更始以鮑永行大將軍更始沒永馮欽共罷兵幅巾以居降於上傅子云漢末王公多委王服以幅巾為雅○今案魏志十六杜畿附阮坦傳注引荀綽兖州記恒作坦欲作名遜作讓宋人傳鈔改遜避濮安懿王諱也又聚珍本東觀記十四鮑永傳降于作後歸原鈔永誤承欽下衍道字照訂又白帖十二引傳子同嚴輯傅子文亦据書鈔引陳本脫東觀一則其傅子末句雅作飾餘同俞本脫兖州記傅子二則其東觀末句作後歸世祖餘亦同」 \\n 飾巾待終「華嶠後漢書云何進袁隗欲特表陳實以不次之位謝曰久絕人事飾巾待終而已○今案姚輯汪輯本華後漢書脫亦見范書九十二陳實傳同陳俞本改范後略增引」 \\n 鄭玄幅巾「鄭玄別傳云大將軍何進禮待甚優玄不受朝服而以幅巾見進一宿而逃去○今案御覽五百九十引鄭玄別傳同亦見御覽五百九引皇甫謐高士傳陳俞本而以作惟服無見進二字無逃字餘同」 \\n 孔融禿巾「范曄後漢書曰曹操既積嫌忌孔融令丞相軍謀祭酒路粹狀奏融為九列不遵朝儀禿巾微行唐突宮掖○今案范後漢一百孔融傳儀作議陳俞本無積字狀上有枉字為上有位字陳本已照改議字然儀字較合」 \\n 蔡琰清辨曹操之「列女傳云陳留董祀妻同郡蔡邕之女名琰字文姬重嫁祀祀犯法當死文姬諸曹操請之辭旨甚哀操感其言追原祀罪時旦寒賜之頭巾○今案見范後漢百十四董祀妻列傳陳俞本增引數百字」 \\n 徐原慷慨呂岱賜之「吳志云大司馬呂岱親迎吳郡徐原慷有才志岱知其可成之巾□與共言論○今案吳志十五呂岱傳迎作近原鈔脫慷字其字成誤受■〈糹冓〉誤据訂陳俞本照改近餘同」 \\n ○帽九 \\n 引四角「束皙迎遊賦云帽引四角之縫裙有素條之殺○今案百三家束廣微集近遊賦同陳俞本素作三餘亦同」裁兩段「魏文帝與劉曄書曰劉生帽裁兩段製微不有似里人之服今帽所常著○今案百三家魏文集人作父常作當陳俞本脫製微二字脫今帽句」戴翠帽「張衡西京賦云天子乃駕雕軫六駿駮戴翠帽倚金較○今案文作軫而本鈔軫多寫作軫萬刻宋本文選作冒明刻大字無注本仍作帽餘同又本鈔蒐狩篇引作冑即冒所由訛耳」 \\n 脫翠帽「吳志云陸破曹休於石亭還至夷陵朝燕賜終日上脫翠帽以賜遜○今案吳志孫權傳之七年有陸遜破曹八字無還至以下又陸遜傳亦有破曹休事而文不同注亦無此陳俞本無至夷陵下八字餘同得此舊鈔似可補吳志之闕」 \\n 幼安著皂「魏志云筦寍字幼安在家嘗著皂帽布衣○今案魏志十一管寍傳布衣作布襦袴布裙類聚六十七引魏志祇管寍在家恆著皂帽八字又本鈔百二十九裙篇引襦篇引皆與魏志同」 \\n 盛公帽「荊州記曰桓司空遊於靈溪劉盛公著練帽以杖荷屐詣桓司空與語畢負荷而去○王石華校公改司諸改詣今案御覽六百九十八引庾仲雍荊州記練帽二字作皂藍布裙又無與語七字而本鈔裙篇引無練字又屐篇引練作白陳俞本無著字詣桓七字作與桓語語畢餘亦同」 \\n 車師脫帽乞絳「東觀漢記云耿秉與竇固出白山擊車師後王安得震怖從數百走出門脫帽抱馬足乞降○今案聚珍本姚輯本東觀記皆脫收此條亦見後漢四十九耿秉傳無乞字餘略同陳俞本改引范書增數百字」 \\n 單于脫帽稽顙「魏志裴潛為代郡太守撫之以靜單于以下脫帽而稽顙○今案見魏志二十三裴潛傳原鈔標目帽下衍乞字沿上條致誤注又撫誤接已据訂陳俞本增引百餘字」 \\n 北堂書鈔卷第一百二十七 \\n  \\n 　"}
{"章节": "●北堂書鈔卷第一百二十八  衣冠部中", "正文": "　 \\n ●北堂書鈔卷第一百二十八衣冠部中 \\n 　 \\n  \\n 隋祕書郎虞世南撰南海孔廣陶校註法服十朱衣十一中軍十二　單衣十三革帶十四　紱十五佩十六玦十七笏十八舄十九 \\n ○法服十 \\n 副其德彰其功「續漢書輿服志曰德盛者文縟故聖人處乎天子之位服玉藻日月升龍所以副其德彰其功也○今案續漢書輿服志上脫文字陳俞本皆字彰作章」 \\n 顯其仁光其能「又云賢人佐賢封國受氏文繡降龍所以顯其仁光其能也○今案北監本續漢書輿服志人作仁受氏作愛民文上有黼黻二字龍下有路車二字　武英殿本亦然此永興節引耳受氏二字是也足見古本可貴」 \\n 天子服日月星辰諸侯服山龍華虫「孝經曰非先王之法服不敢服鄭注云云卿大夫服藻火士服粉米○今案原鈔服粉裘羔是因下條致誤近本孝經無鄭注照本篇下引訂正」 \\n 大裘冕「周禮云王之吉服祀昊天上帝則大裘而冕祀五帝亦如之鄭司農注曰大裘羔裘也○今案見春官司服職」袞冕「周禮司服職云王之吉服享先王則袞冕鄭司農注袞冕卷龍」鷩冕「見冕門注」毳冕「已見冕門注」希冕「並同上冕門注」玄冕「又云祭羣小祀則玄冕鄭注曰玄者衣無文裳刺黻是以謂元焉凡冕玄衣纁裳○今案以上並周禮司服職」染帛為五采「董巴輿服志云後世聖人觀翬翟之文榮華之色乃染帛以效之始作五采成以為服日月星辰山龍華虫作繢也○今案事物紀原卷十一引董巴志脫日月以下餘同陳俞本亦然」 \\n 繢繡為九章「儀禮覲禮云侯氏裨冕釋幣于禰天子袞冕負斧扆鄭注曰袞衣者裨之上也繢之繡之為九章其龍天子有升降衣此衣而冠冕南向而立以俟諸侯見○今案覲禮扆作衣向作鄉陳俞本改依餘同」 \\n 冕服采章「書武成華夏蠻貊孔安國注曰冕服采章曰華大國曰夏○今案書武成南昌本及陳俞本同」衣裳文章「董巴輿服志云漢承秦故至顯宗初服冕旒衣裳文章以禮天地養三老五更於三雍○今案御覽六十九引董巴志秦誤掌脫裳文二字禮作祭餘同陳俞本禮改祠」睢渙文章以奉天子「陳留風俗傳云襄邑縣睢渙之間出文章故黼黻藻錦日月華虫以奉天子○今案　欽定圖書集成職方典卷三百九十引陳留風俗傳間作水餘同陳俞本傳誤記黼黻藻錦作黼藻絺繡餘與本鈔同」 \\n 火龍黼黻以奉郊廟「摯虞決疑要注云中興後明帝永平中使諸儒按古文依圖書始復造袞冕云云○今案御覽六百九十引摯虞注脫火龍二句陳俞本與本鈔同」 \\n 郊廟禮天玄上纁下「蔡邕獨斷云天子公卿持進列侯祀天地明堂裳衣玄上纁下日月星辰山龍華蟲○今案王謨本獨斷一卷及嚴輯全後漢文獨斷無裳字蟲下有祠宗廟則長冠裼元句陳俞本亦刪裳字」 \\n 郊廟皂上絳下「徐野民車服雜注曰漢明帝始置古禮備具服章天子郊廟衣皂上絳下衣畫而裳繡為日月星辰山龍華蟲藻火粉米之象也○今案范書明帝紀注引徐注始置作案具作其無為日月以下餘同」 \\n 公卿行禮玄端素裳「董巴輿服志云行大射於辟雍公卿諸侯大夫行禮者冠委兒衣玄端素裳執事者冠皮弁麻衣布領袖素裳也○今案初學記二十六引董巴輿服志兒作貌古今字通用也又脫衣玄五字布領五字餘同陳俞本末句作衣緇麻衣皂領袖下素裳餘同」 \\n 大夫藻火士粉米「鄭玄注孝經曰天子服日月星辰諸侯服山龍華蟲卿大夫服藻火士服粉○米今案已見本篇上」王后之服刻繒綴「周禮內司服職云掌王后之六服褘衣褕翟■〈門外卦内〉狄鞠衣展衣緣衣鄭注曰翟雉名伊雒而南素質五色皆備成章曰翬王后之服刻繒為之形而采畫之綴於衣以為文章○今案見鄘風君子偕老篇」 \\n 褘衣祭先王「三禮圖云褘衣服者王后以從王祭先王之服也三王夫人服以從君祭宗廟鄭注周禮曰伊洛而南素五采皆備成章曰翬王后之服刻刻繒為之形而采畫之於衣以為文章褘衣畫翬者也○今案玉函山房輯三禮圖照陳本引刪三王復以下俞本亦然原鈔作三王復其實服誤復又誤移於夫字上幾不成文故陳俞祇有刪之一法而古本漸亡矣今据下文數條句法訂正」 \\n 褕翟祭先公「又云褕翟王后從王祭先公服衣也刻青翟采畫雉綴於衣是也○今案此引三禮圖陳俞本褕作揄玉函輯本亦据陳引」■〈門外卦内〉翟祭小祀「三圖云鞠衣王后親桑之服也孤之妻服以從助祭其霸衣之色象桑始生又云■〈門外卦内〉翟王后祭羣小祀服也刻赤繒為翟形而衣不采畫綴於衣也○今案玉函輯本三圖据陳本■〈門外卦内〉改闕已詳上王后之服條下但陳本又親桑誤親喪羣小小俞本脫又云以下」 \\n 鞠衣親桑之服「同上注」展衣見王之服「又云展王后以禮見王及賓客之服卿大夫妻服之以助君祭也○今案玉函輯本三禮圖照陳俞本將之字移在妻字上」 \\n 禒衣御王服「又云褖衣王后御於王之服也士妻服以從君助祭者也○王石華校不知陳俞本褖誤緣竟將本鈔褖改緣頗謬今案玉函輯本三禮圖又不知陳俞本脫士妻二字亦照刪尤謬」 \\n 皇后謁廟袿？？屬大衣「徐野民車服雜注云皇后謁廟服袿？？屬大衣○今案陳俞本並脫考御覽百九十一引徐雜注同」太后入廟紺上皂下「董又云太皇太后蠶青上縹下皆深衣制也謁廟服紺上皂下皆深衣制也○今案類聚三十九引董巴輿服志無親字無深衣字謁作入御覽六百九十引有深衣制字有謁廟字陳俞本改引後漢輿服志」 \\n 太后親蠶青下縹下「又云太皇太后親蠶青上縹下皆深衣制也○今案詳上」夫人助蠶縹絹上下「董巴輿服志云公卿列侯中二千石夫人助蠶縹絹上下皆深衣制也○今案御覽六百九十引董巴志及陳俞本皆同」世婦助祭皂絹上下「徐野民車服注云公特進列侯大大夫卿世婦其助祭服皂絹上下○今案陳俞本公下有卿字」 \\n ○朱衣十一 \\n 朱衣縞帶「神異經云西荒有人天賜其衣男朱衣縞帶委皂冠也○今案明弱士本神異經之東荒經東方有人焉男皆朱衣縞帶又東南荒經東南方有人焉身長七尺朱衣縞帶御覽六十九引皂作兒陳俞本皂亦作貌所引更詳」 \\n 朱衣耀「郭璞詩云杞梓生荊南奇才應出世擢穎蓋漢陽鴻聲駭皇室遂應四科朱衣耀玉質○今案百三家本郭景炖集贈潘尼詩選誤運餘同」朱衣拭面「語林云何平叔美姿容面絕白魏衣帝疑其傅粉夏月以麪噉之大汗出隨以朱衣拭面面顏色轉皎然也○今案本鈔卷百三十五粉篇引語林容作儀絕作純夏月作后正夏日以麪作以湯餅無而顏二字皎作皓御覽八百六十引語林亦作絕傅作著以麪四字作與熱湯餅又卷廿一卷一百五十四皆引互有異同陳俞本麪作熱餅餘與本鈔悉同」 \\n 絳衣舍人「班彪便宜事云可選師傅將相子孫好學有行者以為絳衣舍八○今案御覽六百九十引班彪便宜事為作備好學二字在有行下陳俞本與本鈔同又按便宜事亦稱班彪上事」 \\n ○中軍十二 \\n 釋奠絳緣「徐野民車服雜注云天子郊禮釋奠中單衣以絳緣其領袖其朝服皂緣也○今案御覽六百九十一引徐雜注脫單字腳服字陳俞本郊誤好脫單字絳上有緯字餘同」廾服皂緣「同上注」 \\n ○單衣十三 \\n 公孫製都布「東觀漢記云公孫述稱帝於蜀隗囂使馬援往觀述禮畢使出就館使為援製都布單衣○今案御覽七百七十八引無於蜀二字餘同姚輯東觀記祇有末句都作答聚珍本亦無蜀字禮作交拜無使出字都亦作答餘同陳俞本製作制改引後漢書」 \\n 梁冀作火浣「傅子云長老說漢桓帝時梁冀作火浣布單衣會賓客行酒公卿朝臣爭酒失盃污之偽怒燒衣而得火燋然而熾如燒凡布垢盡火滅粲然漯白如水浣之○嚴氏校祭索自改粲然潔白今案聚珍本傅字附錄一卷謂從御覽引然酒下有食字無公卿下七字燒衣作解衣而燒之無布得以下十一字嚴輯全晉文傅子失作爭浣作澣餘同陳俞本照御覽」 \\n 虎賁衣紗縠「應劭漢官儀云虎賁中郎將衣紗縠單衣漢書云江充衣紗縠單衣曲裾後垂○今案漢書江充傳注引漢官儀單作禪餘同又原鈔漢下脫書字衣紗縠單誤石見二字裾誤裙脫後垂二字俱照前漢充傳訂補白帖十二引後垂二句亦同陳俞本皆脫將字陳更脫漢書以下」 \\n 王隱朝著作郎「徐野民雜注云元帝召陳郡王隱待詔著作單衣幘朝中於著作郎○今案御覽六百九十一引雜上有車服字中作望郎作之省陳俞本幘上有絳字無中字有之省二字」禰衡坐大營門「禰衡傳云著布單衣練巾手抾三尺杖坐大營門○今案范後漢一百十下禰衡傳練作疏杖上有梲字御覽四百六十六引禰衡別傳作寬布無手持句作門下陳俞本已引范書但又作挑杖」 \\n 寬饒離地「漢書云蓋寬饒初拜為衞司馬未出殿門斷其單衣令短離地○今案書七十七本傳無衞字單作禪師古曰禪音單陳俞本斷作短無末句短字餘與本鈔同」 \\n 甯戚至骭「三齊略記云甯戚叩角歌曰縠布單衣裁至骭○今案此條脫縠衣裁三字据本鈔百零六歌篇引補陳俞本縠作短裁作適餘亦同記纂淵海八十四及蒙求集注上引三齊略記亦作短裁作纔」 \\n 虎文「董巴輿服志云虎賁武騎皆衣虎文單衣○今案御覽六百九十一引董志同陳俞本皆脫武字」狐尾「梁冀作狐尾單衣上短下長○今案此脫書名考范漢書六十四梁統附冀傳無上短句又御覽六百九十一引梁冀列傳與本鈔悉同陳俞本已照傳名」白布「魏志云管寍四時祭祀在遼東時白布單衣親為饌饋○案魏志十一管傳為作薦陳俞本照改」越布「謝承後漢書曰陸續字智幼世為族姓祖父閎建武中為尚書令美姿貌喜著越布單衣上見而好之自是帝敕會稽郡令歲獻越布焉○今案御六百九十一引謝承書無續字以下十字帝作常無令歲二字汪輯本與御覽同姚本脫陳俞本改引范後漢書」 \\n 羅縠「燕太子丹云荊軻左手把秦王袖右手揕其胷秦王曰乞聽琴聲而死召姬人鼓琴琴曰羅穀單衣可裂而絕○王石華校在改左名改召幾改絕今案問經堂本燕丹子卷下琴曰作聲曰又原鈔堪誤椹姬誤姚據訂陳俞本揕作碪作琴聲曰裂作掣陳又誤製」 \\n 絳紈「班固與竇」憲牋云乃賜以珻玫玳瑁簪絳紈單衣○今案類聚八十四引班固牋無珻玫二字紈作紗嚴輯全後漢文此牋据類聚引陳本注見簪篇俞本亦無珻玫玳瑁簪五字」 \\n 紺單衣「冢墓記云舜葬零陵營浦縣九疑山王莽自以舜後稱舜山葬時冒紺單衣○今案陳俞本脫營浦至舜山十五字考文獻通攷王禮卷十八引皇覽冢墓記無王莽以下九疑山三字作其山九谿皆相似謂之九疑餘同」 \\n 黃單衣「魏志云襄正縣言有大人見長三丈餘跡長三尺二寸白髮著黃單衣黃巾拄杖○今案魏志卷四三少帝紀無長字跡作迹餘同陳俞本襄武四字作車離國跡作黃巾上有冠字無拄杖二字」 \\n 絳單衣「東觀漢記光武起義兵暮聞塚上有哭聲後有人著大冠絳單衣○今案聚珍本姚輯本東觀記光武紀同陳俞本兵下添引攻南陽三字」 \\n ○革帶十四 \\n 鉤落帶「吳錄云鈎落者革帶也世謂之鈎落帶○今案類聚六十七引吳錄謂之作名為餘同陳本革帶誤草帶俞本脫然此篇擅增至九條又不如陳之仍舊也」金革帶「王衍謝表云賜臣單衣裁紫綃金革帶義高幸賢給縀終矢弗諼○今案陳本賜上有蒙字無裁字義高以下六字作臣謹佩服餘同疑原鈔所引更別有竄脫也」 \\n ○紱十五 \\n 有虞氏紱「禮記云有虞氏紱五經要義云韠者舜所制也毛詩云赤紱在股鄭箋云冕服謂之紱其佗服謂之韠以韋為之其制上廣一尺下廣二尺其頸五寸肩革帶博二寸○今案禮記見明堂位篇有虞氏服韍韍通作黻又作紱說文注徐鉉云今俗作紱毛詩見采菽篇紱作芾佗作他陳本刪五經要義以下全引禮記鄭注俞本與原鈔同而韠誤■〈韋卑〉赤紱改赤芾佗改他其頸上有長三尺三字」 \\n 先知蔽前「五經要義云太古之時未有布帛食獸肉而衣其皮知蔽前而未知蔽後也○今案御覽六百九十一引要義獸上有禽字知上無先字陳俞本無禽字有先字餘同」 \\n 韠裳前蔽也「又云韠者裳前之蔽也太古之時先知蔽前而未知蔽後也○今案御覽六百九十一引五經要義無裳前五字餘同陳俞本裳前上添引舜之所制也五字而太古以下韠仍誤■〈韋卑〉」 \\n 韠者舜之所制也「又云○今案詳上條注」示有事「白虎通云紱者何蔽也所以蔽前示有事也○今案漢魏叢書本白虎通紼冕篇所誤行示誤小陳俞本與叢書本同略有增引」章有德「又云因以別尊卑章有德也○今案同上紼冕篇陳本章改彰」夏山殷火周龍章「環氏要略云凡韠以韋為之舜始作以尊祭服至周增以畫文夏山取人可依殷火取其光明周龍章取其變化○今案玉函輯本要略据御覽六百九十一引韠改舜始七字作以象裳色四字至上有湯字人作仁餘同俞本祗引舜始至畫文三句作下有韍字至上有禹湯字夏山以下分作兩條陳本全刪注文改注禮明堂位見前六字」 \\n 天子朱紱諸侯赤紱「五經要義云天子朱紱諸侯赤紱赤者盛色也○今案俞本小注脫末五字陳本改注白虎通見前五字」 \\n ○佩十六 \\n 君子必佩玉「禮記云古之君子必佩玉鄭注云玉比德焉君子所以上之也○今案禮記玉藻注作比德焉君子士以上陳俞本照改」無故不去身「禮記君子無故玉不去身鄭注云故謂喪與災病○今案禮記玉藻注病作眚陳俞本照改」佩以彰德「董氏輿服志云古之君臣佩玉尊卑有序佩所以彰德佩服之表也○今案御覽六百九十二引董志無尊卑三句陳俞本序作度又疊一度字脫末句」佩以表意「白虎通云所以必有佩者表意見所能是以見其所佩即知其所能也○今案初學記廿六引白虎通同御覽六百九十二引是以下脫見字近本白虎通衣裳篇脫表意以下陳俞本無此條」 \\n 佩本道德「又云佩表意見所能故能本道德即佩琨○今案初學記廿六引白虎通同御覽六百九十二引本誤大陳俞本無此條」玉比德焉「禮記云君子無故玉不去身玉比德焉○今案禮記玉藻身下有君子於三字」以瑞玉「又云鞙鞙佩璲箋云佩璲者以瑞玉為佩也○今案見詩大東篇又云二字誤陳本脫俞本同然鞙誤絹」有衝牙「記云佩玉有衝牙鄭注居中央以前後觸也○今見禮記玉藻倒本脫居中央三字以上有使字」上有雙衡下有雙璜「大戴禮保傅云上車以和鸞為節下車以佩玉為度上有衡下有雙璜衝牙玼珠以納其間琚瑀以雜之也○今案孔本大戴禮保傅篇雙衡作葱衡補注云宋本譌作雙从通解改然隋本已作雙下僅宋本矣陳本脫俞本琚上有璜字餘同」 \\n 右徵角左宮羽「禮記云君子必佩玉云云鄭注云玉所中也徵角在右事也民也可以勞宮羽在左君也物也○今案禮記玉藻物也下有宜逸二字」連日月「曹植與陳琳書云帶蜿蜒以為紳連日月以為佩○今案百三家本曹集蜿蜒作虹虫？？本鈔衣篇又引作蜿虹俞本誤作蛇虹謬甚」佩六氣「傅玄大言賦云睿佩六氣首戴天文○今案御覽六百九十二引傅玄此賦睿誤要餘同俞本睿作腰」流景揚輝「曹植七啟云佩綠懸黎寶之妙微符采照爛云云○今案原鈔綠誤集黎誤乘微誤徵爛誤姻据宋本文七谷訂改俞本亦同」光潤清越「殷仲堪與相王牋云所至玉佩光潤清越可謂瓊琚者也○今案御覽六百九十二引相王牋無可謂句嚴輯殷仲堪文祇据御覽引俞本同惟相作湘」左光照右右光照左「說苑云經侯遇魏太子左帶玉具劍右帶佩環左光照右右光照左○王石華校旁勒經字非也今案說苑二十反質篇玉上有羽字佩環作環佩餘同類聚六十七引兩帶字上均誤左光亦誤右光」 \\n 玉華之佩「穆天子傳云萃之士曰百姓寶富何謀於樂天子嘉之賜以左佩玉華郭璞注云玉華之佩佩之精者○今案平津本穆天子傳卷一寶作珤古字耳餘同俞本左佩下脫華字餘亦同」 \\n 蠙珠之佩「蔡邕車服志云孝明帝作蠙珠之佩以郊祀天地○今案御覽六百九十二引蔡志同俞本亦同」倒龍「王子年拾遺云石崇使翔風雕玉為倒龍之佩○今案南昌胡校本拾遺記卷九及俞本同」懸黎之妙「曹植七啟云佩則結綠懸黎寶之妙微符采照爛流景揚輝○今案原鈔輝誤耀文選七啟作煇本篇上引作輝已照訂」天子佩白玉「禮記云天子佩白玉而玄組綬鄭注曰綬者所以貫佩玉相承受也組者五色?文也○今案禮記玉藻篇注無組者句本鈔一百三十一綬篇引正有此句織下並有成字」 \\n 公侯佩山玄玉「又曰公侯佩山玄玉而朱組綬○今案禮記玉藻篇」大夫佩水「又曰大夫佩水蒼玉而純組綬鄭注曰玉有水蒼者視之文色所佀也○今案禮記玉藻篇注視之二字衞氏集說作視其通典六十三引仍作視之所佀二字南昌本及阢氏校記皆作所似佀即似」 \\n 士佩瓀玟「又曰士佩瓀玟而縕組綬鄭注縕赤黃也○今案禮記玉藻篇同本鈔百三十一綬篇引瓀玟又作瓊玖」世子佩瑜玉「又云世子佩瑜玉而綦組綬鄭注曰綦文雜色也綬者所以貫佩玉○今案禮記玉藻篇」經侯帶環佩「說苑云經侯過魏太子右帶環珮○王石華校旁勒經字非也說詳上文」 \\n 左結佩右設佩「禮記云君在不佩玉左結佩石設佩鄭注云所處而君在焉則去德佩而設事佩避德而示即事也結其左者若於事有未能也結其綬不使鳴也○今案玉藻篇注所處上有謂世子也出五字能也下有結者二字」 \\n 居則設「又云居則設佩鄭注謂所處而君不在焉○今案禮記玉藻篇」朝則結佩「又云朝則結佩鄭注曰朝於君亦結左也○今案禮記玉藻篇」主佩倚臣佩垂「又云主佩倚臣佩垂主佩垂臣佩委鄭注云君臣俛仰之節也大俛則委之於地○今案禮記曲禮篇」行則鳴佩「又云行則鳴佩玉是以非僻之心無自而入○今案禮記玉藻篇僻作辟釋文云辟本又作辭無而字作入也」要邊鳴「袁光詩云室有人應有侯時要邊鳴佩誰能佩之○今案脫誤不成文無可引校陳俞本均刪」瓊佩蹇偃「楚辭云何瓊佩之偃蹇兮眾薆然而蔽之○今案離騷篇」玉佩陸離「又云雲衣兮披披玉佩兮陸離○今案楚辭九歌雲作靈披作被朱文公注云被一作披與原鈔同兮字原誤號巳更正又類聚六十七引楚辭雲作虛餘與本鈔同」 \\n 繽紛掩轉萎絕離異「又云佩繽紛其掩轉遂萎絕而離異○今案楚辭九歌掩作繚」武王得玉珮「周書云武王俘商得舊寶玉萬四千佩玉億有八萬○今案見周書世俘篇」王粲識舊佩「摯虞決疑要注云漢末喪亂無玉佩侍中王粲識舊佩始復作之○今案類聚四十八引決疑注同魏志廿一粲傳注引決疑注亦同俞本脫要字末有今玉佩受法於粲句」孔子佩象環「禮記玉藻云孔子佩象環五寸而綦組綬鄭注曰謙不比德示不事也象其文理也環取可循而無窮也綦雜文也○今案近本禮記鄭注示作亦脫末句」秋蘭以為佩「楚辭云扈江離與薜荔兮云云王逸注紉索也蘭者香草也○今案離騷荔作芷餘同」連蕙若以為佩「又云連蕙若以為佩過鮑肆而失香○今案初學記卅六御覽六百九十二皆引此二句作楚辭白帖十二引標目句亦作楚辭考百三家本東方朔七諫沈江篇連作聯若作芷餘同本鈔三十佞邪篇引若誤芒過作遇」 \\n 解佩要之「曹植洛神賦云感交甫之弃言解玉佩以要之○今案文選同惟解佩句在前弃是古文棄字」解佩結言「楚辭云盍吾遊此春宮兮折瓊枝以繼佩解佩纕以言吾令蹇修以為理○王石華校之改枝合惟將原鈔纕字抹去誤矣今案離騷盍作溘同陳俞本盍作榼餘亦同」解佩江濱「列仙傳云江濱二女者不知何許人出游於江逢鄭交甫挑之不知非人也女遂解佩與之交甫悅而受佩去數十里空懷無佩女亦不見矣○今案初學記卅六引神仙傳出游於作步姚非作神而字在佩字下里作步白帖十二節引作漢皋遇二女御覽六百九十二引與初學記同陳本亦作神而作乃去上亦有而字里亦作步餘與本鈔同」 \\n 遺佩澧浦「楚辭云捐余玦兮江中遺余佩兮澧浦○今案見楚辭九歌朱文公本作澧浦注云澧一作醴明蕭山黃校本作澧浦又類聚六十七引楚辭捐誤損與初學記三十六引均作澧陳本亦然皆與本鈔同」 \\n 左佩紛悅刀厲小觿金燧「禮記云左佩紛帨云云鄭注曰紛帨拭物之巾也刀厲小刀及厲砦也小觿解小結也金燧可取火於日也○今案近本內則篇厲作礪巾上有佩字考惠棟校宋本禮記內則無之本鈔百三十六觿篇引亦與此同惟小刀六字但作石也二字陳俞本均照近本改且內則作曲禮益誤」 \\n 右佩玦捍管帶大觿木燧「又云右佩玦捍云云注捍拾也言可以捍弦也管筆彄也帶刀鞞也木燧鑽火也○今案禮記內則篇帶作遰釋文云徐作滯陳俞本已改遰餘同」 \\n ○玦十七 \\n 絕人以玦「隨巢子云召人以環云云○今案白帖十二引及玉函輯本隨巢子據戶六百九十二引與陳俞本皆同」知其所能「白虎通云所以必有佩者表意見所能故能決嫌疑者即珮玦見所佩即知其能也○今案初學記二十六引白虎通同亦見上佩篇引俞本祇引能決以下」決嫌疑「又云能決嫌疑者即佩玦○今案白虎通見上御覽六百九十二引同」決狐疑「王隱晉書云今靈命有二玦其一當魏厯數既終當禮大晉故之玦几受命即天子位者皆眾人所疑武皇帝能斷決狐疑應天從民受曹氏禪而無疑德應佩玦故以賜焉○王石華校照陳本靈改受非也今案御覽六百九十二引王晉書亦作靈命又御覽即誤今脫狐疑二字從作順德誤得餘同陳本又今作晉即作居能斷決狐疑五字改龍興二字亦從作顧德誤得俞本能斷五字照本鈔餘與陳同」 \\n 希世寶「魏文帝與鍾繇書云鄴騎既到寶玦初至捧匣開之爛然滿目偎以蒙鄙之姿得覩希世之寶○今案文選捧匣下有跪發五內震駭繩窮匣開十字下接爛然本鈔改作開之是永興節錄者陳俞本悉照原文添入矣」 \\n 爛然滿目「又云近南陽宗惠叔稱君侯昔有美玦聞之驚喜笑與抃會鄴騎先到寶玦初至捧匣跪發五內震駭繩窮匣開爛然滿目○今案見文選同上與鍾大理書亦節錄者」 \\n 金玦「左氏云晉獻公使太子申生伐東山皋落氏乃衣之偏衣佩之金玦○今案見左俴閔二年」玉玦「東觀漢記明帝詔曰馮魴以忠孝典禁兵出入八年數進忠言正其還故爵為陽邑侯賜以玉玦○今案聚珍本東觀記十三無禁字陽作楊餘同御覽六百九十二引東觀記無典禁兵三字無其還八字餘同陳本亦無禁字餘與本鈔同」 \\n 先主賜功臣「袁希之漢表傳云先主圖成都劉璋垂出濟先主大會作樂乃取金寶玉玦以賜功臣○今案陳俞本作引漢末傳圖作既取移劉璋在乃取下金上漆所藏二字刪垂出濟三字餘同又案袁希之漢表傅即漢末傳而隋志不著錄」 \\n 美玦「魏文帝與鍾繇書云宗惠叔稱君侯昔有美玦○今案詳上」寶玦「巳見上希世寶注」 \\n ○笏十八 \\n 以備遺亡「王升之笏贊云慎為德要惟善用光敬上宗賢貴不渝常用制斯器以備遺亡由是施禮升降有章○今案初學記二十六引王升之笏贊宗作尊以備作備對由是作因事餘同陳本與本鈔同俞本與初學記同」 \\n 書思對命「五經要義云笏者臣見於君以書思對命○今案玉函山房本陳本同」杼上終葵首諸侯不終葵首「禮記云笏度二尺有六寸其中博三寸其煞六分而去一鄭注曰煞猶杼也天子杼上終葵首諸侯不終葵首大夫士又抒其下首廣二寸之半也○今案玉藻篇同惟煞作殺陳俞本亦改殺本鈔凡殺多作煞」 \\n 諸侯前詘後直「又曰諸侯荼前詘後直遜於天子也鄭注舒懦者所畏在前也圍煞其首不為椎頭詣侯遜天子焉是以□□□□也○今案禮記玉藻篇遜於作襄於煞作殺□天子□□唯天子詘焉考讓作遜宋鈔改諱濮安懿王諱也殺作煞詳上陳俞照近本改」 \\n 大夫前詘後詘「又曰大夫前詘後詘無所不遜也鄭注大夫奉君命出入上有天子下有已君又煞其下而圜也○今案禮記玉藻篇讓改遜殺作煞詳前」天子以球「又云笏天子以球玉鄭注球者美玉也○今案禮記玉藻篇」諸侯以象「又云笏諸侯以象○今案禮記玉藻篇」大夫魚須「三禮圖云大夫笏飭以魚須文竹○今案亦見禮記玉藻作大夫以魚須文竹」士以骨象「又云士笏飾以象骨○今案初學記二十六引三同玉函輯本三禮圖据陳本引作象骨」天子搢挺「禮記天子搢挺方正於天下也鄭注云此亦笏也謂之珽珽之言挺然旡所屈也或謂之大圭長三尺杼上又闊其首方如椎無所屈後？？互直也○今案玉藻篇無作旡闊作廣改闊永興避煬帝諱」 \\n 天子搢笏「穆天子傳云天子大服冕禕帗帶搢笏夾佩郭璞云左右兩佩也奉璧南面立於首下受河宗也○今案平津本穆天子傳奉璧八字原是傳內正文但首作寒其注云御覽六百九十二亦引此句譌入注文今書鈔亦然是由來久矣陳俞本已照改」 \\n 舉笏贊功「江表傳云孫權既即尊位請會百官歸功周瑜張昭舉笏欲褻贊功德未及言權曰如張公之計今已乞食矣○今案吳志卷七張昭傳注引江表傳同陳俞本作會請餘亦同」執版交拜「吳志云朱治領吳郡太守舉孫權為孝廉后權厯位上將及為吳王治每進見權常親迎執版交拜○今案吳志十一朱治等傳同」斂版正色「檀道鸞春秋云桓玄嘗詣會稽王道子既醉對玄張眼曰桓賊長史謝重敏版正色曰故大司馬公昏立明功高社稷風塵之論宜絕聖聽○今案御覽三百八十七引檀道鸞續晉陽秋賊上有溫作二字版作板高作全餘同俞本與本鈔同陳本脫誤至不可解」 \\n 以版拄頰「世說云王子猷作桓車騎參軍謂曰卿在府日久比當相料理初不答直視以手版拄頰云西山朝來致有爽氣○今案世說簡傲篇無日字直下有高字此條日字料字据本鈔六十九公府舍人篇引補陳俞本照近本世說改」 \\n ○舄十九 \\n 複下曰舄「周禮屨人職云掌王亦舄黑舄鄭注云複下曰舄三禮圖云履下複曰舄○今案見周禮天官同又三禮圖一條御覽六百九十七引亦同陳俞本屨皆誤履并刪三禮圖以下」使乾腊也「釋名云舄腊也行禮久立地或泥濕故複其末下使乾腊也○王石華校履改複今案見釋衣服篇原鈔又脫地字脫乾腊也三字已据釋名補」赤舄「周禮屨人職云掌王赤舄黑舄○今案詳上」金舄「神仙傳云始皇賜安期生金璧玉數千萬出於阜鄉亭皆置去留書以赤玉舄一輛為報也○今案二十一種秘書本列仙傳緉作量餘同御覽舄部引此作列仙傳陳俞本亦作列仙但玉數作度數緉作量」 \\n 玄舄「三禮圖云王后褘衣玄舄褕聞翟赤舄○今案御覽六百九十七引三禮圖褘作翬無■〈門外卦内〉字餘同陳俞本照改」縞舄「說苑云襄成君始封之日衣翠衣履縞舄○今案說苑善說篇及本鈔百二十九衣篇引日作時俞與本鈔同陳本末六字改翠衣縞履也」龍舄「風士記云美朱爽之輕舄躡瓊龍之華光○今案御覽六百九十八引風土記舄作屩下句作蔑龍舄之文章陳俞本則作衣美爽之輕裘躡華光之龍舄疑本鈔必有譌誤」豹舄「左氏云楚子次於乾谿雨雪王皮冠秦復陶翠被豹舄執鞭以出○王石華校因本鈔復誤履遂改履作服非是今案左氏昭十二年傳同陳俞本皆刪節互有不同」革舄「風俗通云孝文身履革舄而身衣弋綈○今案御覽六百九十七引風俗通無上句身字陳俞本作孝文身衣弋綈而履革舄」文舄「陸續大衣經云冬被服純青裘履文舄○今案陳俞本大作裳無被字餘同」金華「曹植七啟云金華玄舄動趾遺光○今案文選七啟玄作之陳本與本鈔同」鳳文「漢武帝內傳云元封三年七月七日夜二唱之後王母投于殿前履元瓊鳳文之舄○今案守山閣本內傳三作元王母句作王母至也縣投殿前瓊作璚陳本作二年唱作更王上有西字無元瓊二字無之字餘與本鈔同」 \\n 北堂書鈔卷第一百二十八 \\n  \\n 　"}
{"章节": "●北堂書鈔卷第一百二十九  衣冠部下", "正文": "　 \\n ●北堂書鈔卷第一百二十九衣冠部下 \\n 　 \\n  \\n 隋祕書郎虞世南撰南海孔廣陶校註衣二十裳二十一袍二十裘二十三襦二十褐二十五衫二十袴褶二十七襜褕二十八綸巾二十九絡帶三十 \\n ○衣二十 \\n 衣者依也「釋名云凡服上曰衣衣依也○今案見釋衣服篇亦見本篇下亦引」衣其羽皮「禮記云昔先王未有火化食草木之實鳥獸之肉飲其血茹其毛未有麻絲鄭曰此上古之時也○今案見禮運篇原鈔艸誤山？州以篆文相類而訛陳本改作草」帝垂衣而治「周易黃帝垂衣裳而天下治○今案繫辭下」黃帝為衣象天「魏?云黃帝始去皮服布先知為上衣以象天也○今案陳本改引帝王世紀無布先知三字」以王天下「淮南子云古者有鍪而卷領以王天下其德生而不殺○今案俗本淮南汜論訓卷作綣殺作辱王氏讀書襍志厯引諸書以辨辱字之非陳俞本皆從俗本改」以安天下「漢雜事云高祖時大謁者臣章受詔長樂宮令羣臣議天子所服以安天下謁者趙堯舉春李舜舉夏兒湯舉秋貢禹舉冬四季各職一時制曰可舉者以各舉一時之事白之五時衣服似始於此○今案御覽六百八十九引漢雜事五下無時字吳淑事類賦十二引所服下有衣服二字五下有時字陳俞本刪大謁二句有衣服二字堯誤充李誤季？誤倪舉者句五時誤四時似作盖餘同陳本謁更誤魏」 \\n 取乾坤「周易云黃帝堯舜垂衣裳而天下治盖取諸乾坤康伯注曰上衣下裳取乾坤之象有上下也○今案繫辭下康伯注作垂衣裳以辨貴賤乾尊坤卑之義也與本鈔不同陳本刪俞無末句此古汪又與今本特異處」 \\n 以庇寒暑「釋名云凡服上曰衣衣者依也人所以庇寒暑也下曰裳裳障也所以自障蔽也○今案明本釋名釋衣服篇庇作芘本鈔脫障也二字據補陳本亦然」以適體「墨子云古之人未知為衣服聖人誨婦人衣服之法冬則絹綿輕且暖夏則絺綌輕且清以適身體以和肌膚而流足矣○今案近本墨子辭過篇幾無完句畢氏校注本及王氏讀書雜志皆据書鈔以補正之陳俞本為作有服下添之制二字聖王句作故聖人作之綿作帛輕且清作清且涼和誤如無末句惟俞本尚知作和然皆以意點竄耳又唐類函已改入類聚謬甚而本鈔流字亦疑衍文」 \\n 以飾外「傅玄衣銘云衣服從其儀君子德也衣以飾外德以裕內內修外飾禮有制也○今案原鈔作俗內嚴校据百三家集傅玄衣銘改備內亦俗當是俗字之訛」 \\n 繩以應直齊以應平「禮記云負繩及踝以應直下齊如權衡以應平鄭注繩?後幅相當之縫也齊緝也○王石華校以原鈔及踝誤外環裻誤裝旁勒未改今案見禮記深衣篇据訂陳本縫也下尚有踝跟也三字」 \\n 短無見膚長無被土「又云短無見膚長無被土鄭注曰為汙辱也○今案見深衣篇」夏日葛衣冬日麑裘「韓子云堯之王天下也云云○今案韓非五蠹篇作麑本鈔百廿九裘篇引亦作麑又卷八檢德篇引韓子誤作鹿脫兒字耳此標目誤霓已据改」如麻衣「毛詩云麻衣如雪毛萇傳曰如雪言鮮潔也麻衣深衣也○今案曹風蜉蝣篇潔作絜深衣句是鄭箋標目如上衍夏字沿上條致誤已刪陳本並刪如字非也」紵衣「左思吳都云紵衣絺服雜沓從華○今案宋文本選吳都賦從華作傱萃大字無注本文選作傱萃陳本吳誤云華改萃俞本從作漎」玉衣「列子云周穆王時西域國有化人來王為中天日日獻玉衣旦旦薦玉食○今案近本列子周穆王篇日日作日月陳俞本域作極來下添引穆王敬之句為下有築字餘同惟鐵華館影宋本域亦作極日日作月月餘同」 \\n 珠服「左思吳都賦云矜其宴居則珠服玉饌○今案文選同」繡衣「漢書云武帝未郡國賊盜羣起以暴勝之為直指使者衣繡衣持斧捕之○王石華校五改武賦改賊今案漢書七十一篇不疑傳捕之作捕逐餘同陳俞本當作捕之又本鈔脫勝下之字已据補」 \\n 綺衣「又云文帝時單于使遺繡給綺衣○今案見漢書九十四上匈奴傳陳禹謨本亦同」文衣「尉繚子云天子文衣文綠○今案陳俞本同」采衣「楚辭云采云兮若英○今案見九歌」翠衣「說苑云襄成君始封之時衣翠衣帶玉佩劍履縞舄○今案說苑善說篇時作日無佩字本鈔百廿八舄篇引亦作日陳俞本翠上無衣字帶玉作玉帶無佩字餘同」綠衣「楊雄反離騷云矜芰茄之綠衣○今案嚴輯全漢文反騷据漢書本傳及類聚五十六引同俞本同陳本衣下添引兮被夫容之朱裳七字」龍文衣「漢書云王莽三年正月九廟搆成納神主莽謁見大駕乘六馬以五采純為龍文衣○今案漢書九十九下王莽傳搆作盖構純作毛餘同陳俞本莽下添引地皇二字見誤者餘照改」 \\n 虎頭衣「東觀記云明帝時至長安南縣三老上章去見陛下甚喜帝令上殿欲觀上衣因舉虎頭衣以畏三老○今案聚珍本東觀漢記卷二明帝紀三老下厯陳七懽喜百字永興以上章云七字括之以下即接帝令三句陳俞本與本鈔同姚輯据陳本」 \\n 桓公好服紫「韓子云齊桓公好服紫舉國盡服之○今案韓非外儲說左上篇之作紫陳俞本改作尹文子服紫作紫服舉作齊餘亦同」景公衣黼黻「晏子云景公衣黼黻之衣縠綉之裳一衣而五采具○今案吳校仿宋本晏子內二第十五章縠綉作素綉本裳篇亦引作縠綉足知原鈔非孤証也陳俞本已改」衣文繡「墨子云不可衣短褐衣服不美身體從容不足觀也衣必文綉○今案原鈔作晏子而晏子無此文蒙上條致誤耳考見墨子非樂上篇俗本容下添醜羸二字王氏讀書雜志已引此舊鈔証之俞本脫不可五字陳本改標目作衣素繡下注見上二字可謂將錯就錯矣」 \\n 服纖羅「阮籍詠懷詩云西方有佳人皎若白日光被服纖羅衣左右佩雙璜○今案文選詠懷詩未收此首考見百三家阮集詠懷第十九首佩作珮陳俞本日誤月陳又■〈雨上隻下〉」 \\n 衣甚偉「漢書曰四皓隨太子入朝衣冠甚偉○今案見漢書張良傳隨作從陳本本鈔同」衣甚鮮「又襍事云張倉客從高祖有罪當斬衣甚鮮身體長大肥白如玉帝一見而美之與之言赦之○今案此事亦見漢書張蒼傳玉作瓠帝一見作王陵見與之言作與帝言陳俞本仍引雜事脫客從二字祖下有時字與之言作與衣服甚鮮遂赦錯亂至此」 \\n 奉養極鮮明「漢書云自吉至崇好車馬衣服自奉養極鮮明○今案見漢書卷七十二王吉傳陳本自吉四字作王吉字子陽餘同」奢麗必輕煖「蔡邕女誡云今人務在奢麗志好美飾帛必薄細衣必輕煖或一朝之晏再三易衣私居移坐不因故服○王石華校女感改女箴今案百三家邕集作衣箴麗誤嚴嚴輯全後漢文作女誡人作之衣作采煖作淺私居作從慶又云禹謨作衣箴張溥皆為所誤今照嚴氏改箴作誡藺雪堂本脫」 \\n 朝衣新暮衣弊「桓譚新論云楚之郢都車轂擊民肩摩市路相排突號為朝衣新而暮衣弊也○今案御覽七百七十六引新論誤車掛轂排突作交號餘同問經堂輯本從陳禹謨郢作鄂注言据御覽則謬矣惟嚴輯本全後漢文新論譴非篇是据舊鈔引原鈔民字缺筆者唐人傳鈔避太宗諱也」 \\n 素衣朱襮「毛詩云素衣朱襮從子于沃毛萇傳曰襮領也謹案子謂晉桓叔也沃桓叔所封之邑也言桓叔有德國人願進此衣素衣中衣也以綃剌為襮文丹朱為領之緣純也○王石華校沷改沃今案詩唐風揚之水篇陳俞本願進以下作丹朱中衣去從桓叔以綃補為領丹朱為純也餘同」 \\n 布衣韋帶「說苑云秦王□五百里地易鄢陵鄢陵君辭而不受使台侯謝秦王王怒曰公亦嘗見天子之怒乎伏尸百萬流血千里唐侯曰大王亦嘗見布衣韋帶之士怒乎伏尸二人流血五步事見說苑云○今案說苑奉使篇侯作且嘗作曾餘同陳本王下脫王字餘亦同原鈔末衍事見說苑云王字是朱以前校語因原脫書名校者既補寫而未及刪之耳」 \\n 荷衣蕙帶「楚辭云荷衣□蕙帶○今案見九歌」雲衣蜺裳「又云青雲衣兮白裳○今案亦見九歌□作霓陳俞本改雲作鱗引魚鱗衣而白蜺裳并注」製芰荷「又云製芰荷以為衣集芙蓉以為裳○今案離騷篇」被翠雲「曹植與陳琳書云被翠雲以為衣載北斗以為冠帶蜿虹以為紳○今案百三家曹集被作彼蜿虹作虹蜺本鈔佩篇引此書亦作蜿虹俞本同陳本刪末句」短衣楚製「漢書云叔孫通降漢王通以儒服漢王憎之乃變其服云云○今案見漢書四十三叔孫通傳陳俞本無以字服下添引服字白帖十二引亦然」短衣小褏「又云王莽以予虞唐尊為太傅尊曰國虛民貧咎在奢泰乃身短衣小褏○王石華校据陳俞本將予虞二字旁勒非也今案見漢書九十九下王莽傳原虛誤家者泰誤奮參已据訂陳俞又虛作歉無咎在句乃身作乃著餘同又齊次風校漢書欲改予作子抑知子虞二字隋以前本如此不可改也」 \\n 衣不曳地「史記文帝所幸慎夫人衣不曳地○今案見史記卷十文帝本紀贊」衣無文繡「晉中興書云中宗嘗所幸鄭夫人衣無文繡○今案御覽八百十五引中興書嘗字幸下無慎字此慎字蒙上條致誤已据刪陳俞本亦然并無所字」孝已視厚薄「尸子云孝子一夕五起視衣之厚薄杭之高卑愛其親也已○今案此條子誤已五作三据本鈔卷百三十四枕篇引尸子訂正又御覽四百十三引視下有其親二字枕作處無末句又七百零七引視下有親字卑作下亦無末句餘皆同平津輯本尸子佚文於各家所引似未分晰陳俞本則仍原鈔之誤」 \\n 老萊常服斑斕「孝子傳云老萊子年七十父母猶在常服班爛之衣為嬰兒戲○今案明本吳淑事類賦十二注引孝子傳無爛字餘同說郛本無子傳作褊襴末句作弄于親刪陳俞本與本鈔同」 \\n 曾子不製「莊子云曾子在衡十年不製衣服也○今案古佚叢書校宋本莊子讓王篇亦脫服也二字陳俞本與本鈔同」婁欽不易「漢書云婁敬齊人戍隴西過雒陽高帝在焉虞將軍與鮮衣敬曰臣衣帛衣帛見衣褐衣褐見不敢易○王石華校標目欽改敬今案漢書四十三本作婁敬傳是宋人傳鈔改鈔以避翼祖諱者故當仍之又在誤與鮮誤群脫衣帛見三字脫衣褐二字皆据漢書訂補白帖十二引敢作肯陳俞本亦畧增」 \\n 布衣飯牛「莊子云魯君聞顏闊得道之人也使以幣先焉顏閭守陋閭麄布之衣而自飯牛○今案莊子讓王篇麄布作苴布陳俞本俱仍作麄餘同」烏衣率將士「魏志云始皇三年郎段□上疏理鄧艾曰值歲凶年艾為區種被烏衣手執耒耜以率將士也○王石華校馬改烏今案魏志鄧艾傳始皇作泰始郎上有議字年作旱被上有身字餘同陳俞本已照改」 \\n 衣青布「三輔决錄曰王邑為從弟奇求蔣翊女盛服迎之翊辭不取但衣青布曰受父命不敢違邑乃嘆曰所以與賢者婚欲為此也○今案　欽定圖書集成禮儀典卷三百三十七引三輔决錄迎作送餘同陳俞本亦然二酉堂輯决錄亦作返辭上有女字」 \\n 不著新衣「世說云桓車騎不好著新衣沿後婦使故送新衣往車騎大怒使使送還傳語云不經新何由故○今案惜陰軒本世說賢媛十九往誤與使使作催使陳俞本婦下無使字無往字亦作催送還作持去不上有衣字由下有得字」 \\n 衣不重帛「尹文子云昔晉國奢文公以儉矯之乃衣不重帛食不兼肉○今案棠館本尹文子大道上篇奢上有苦字明陳仁錫校本亦然又見本鈔百四十三酒食部惣篇引陳俞本亦添苦字」 \\n 衣不過青「鍾會母傳云夫人幼少衣不過青紺○今案御覽六百八十九引鍾會母傳同陳俞本夫人誤會字」不衣帛「韓子云晏嬰相齊妾不衣帛馬不食粟○今案近本韓子脫此文考御覽六百八十九引妾作妻吳淑事類賦十二注引亦作妾衣作服陳本本鈔同」著鹿皮「列仙傳曰鹿皮公上岑山著鹿皮遂去也○今案秘書本列仙傳之鹿皮公傳是言既呼宗族家室令上岑山而水漂沒郡者萬計公著鹿皮衣遂去事陳俞本各引百餘言亦詳畧互異」 \\n 解毛續以為衣「王隱晉書老萊子為楚王所聘其妻曰鳥獸解毛可續而為衣也○今案陳本改引高士傳」碎繒結以為衣「又云董威輦忽見洛陽止宿白社中得殘碎繒輒結以為衣號曰百結○今案吳淑事類賦十二注引王晉書無忽字得上有于布二字同陳本照添俞本刪忽見九字類聚也」若懸鶉「孫卿子云子夏家貧衣若懸鶉○今案世德堂本荀子大畧篇無家字明刻吳淑事類賦十二注引及陳本同」百結「見上注」無衣裘以禦寒「楚辭云無衣裘以禦寒恐溘死而不得見乎陽金○今案楚辭九辯第六章寒作冬金作春餘同陳本祗存標目句」無衣無褐何以卒歲「毛詩云無衣無褐何以卒歲毛萇曰褐毛衣也○今案豳風七月篇毛傳衣作布餘同陳本注文改引七月流火二句並鄭箋非本鈔矣」衣之偏衣「國語曰晉侯使太子申生伐皋落翟衣之偏衣僕人贊之曰是衣狂夫阻之衣也賈逵註曰狂□也狂者狂夫也○今案見晉語一原鈔阻誤人居訂考韋注狂夫方相氏之土也阻古詛字翟即狄字國語俱作翟又事類賦十二注引作偏裻陳俞本刪僕人以下餘亦微異汪氏輯國語三注本賈注狂下亦脫一字」 \\n 賜之外府「說苑云魏文侯封太子擊于中山三年使不往來舍人趙倉唐奉使文侯問曰子之君長大孰與寡人倉唐曰君賜之外府之衣則能勝之文侯遣倉唐賜太子衣一襲○王石華校使改侯史改大今案見說苑奉使篇又見本鈔四十奉使篇引本條脫往字脫兩倉字遭誤道据訂又吳淑事類賦十二注引說苑脫三年二字餘同陳俞本亦然」 \\n 漢王解衣「漢書曰韓信云漢王解衣衣我推食食我背之不祥○今案見漢書三十四韓信傳」世祖解衣「東觀漢記云世祖見歙與之大歡即解衣衣之○今案聚珍本姚輯本東觀漢記來歙傳即解句作解所被襜襦以衣歙又御覽二百四十三引亦然陳俞本世祖上添引來歙與劉嘉俱詣洛陽句蓋因原鈔云下析楊賜以病十字乃下條竄入故陳俞補之今刪衍文」 \\n 楊賜病罷詔賜御衣「續漢書云鍚賜以病罷居無何拜為太常詔賜御衣一襲○今案姚輯汪輯本續漢書楊賜傳御下有府字餘同陳俞本照添汪本附楊震傳後」 \\n 華歆清貧時賜御衣「魏志云歆為司徒素清貧家無儋石之儲特賜御衣○今案見魏志十三華歆傳同陳俞本增引」詔卓茂一襲「東觀記云上詔曰故密令卓茂束身自修執節敦固令以茂為太傅封褎德侯賜安車一秉衣一襲○今案聚珍本東觀漢記卷十卓茂傳脫自修敦固四字脫衣一襲三字餘同而序次各有先後姚輯本脫又御覽二百零一引敦作怗令作今陳俞本敦作湻餘與本鈔同」 \\n 賜周瑜百領「吳書云孫權每賜周瑜衣寒暑皆百領諸將皆不及○今案御覽六百八十九引吳書同吳淑事類賦十二注引與陳俞本皆不及作莫有及者」衣與弟子「呂氏春秋云戎夷違齊入魯天大寒而後與門弟子一人宿於郊外謂其弟子曰子與我衣我活我與子衣子活我國土也子不肖也子與我衣弟子曰夫不肖人惡能與國士衣哉戎夷與弟子衣戎夷夜半而死弟子遂活矣○王石華校補我活二字不肖二字今案呂氏春秋恃君覽篇郊作郭哉下作戎夷太息漢曰嗟乎道其不濟夫下接解衣與弟子句本鈔百五十六寒篇引入作如亦作郭哉下作戎夷笑曰接道其以下陳本如字郭字照改外下添寒逾急三字士也下添為天子惜死句肖也下添不足愛三字餘同」 \\n 持衣衣延年「徐延年傳曰道士姓徐名延年平陽人見人持新黃羅衣衣延年五月五日三更之中夜月明若白日從五億萬人登仙○今案御覽八百十六引筡延年別傳道作進無平陽三字見作仙無五月以下陳俞本脫姓字名字衣下衣字作云中夜作時白日作晝餘同」 \\n 奉羹汙衣「東觀記云劉寬夫人欲試寬伺當朝會裝嚴已訖使待婢奉肉羹翻汙朝衣寬曰徐徐○今案聚珍本姚輯本東觀記劉寬傳無侍字收作寬徐曰羹爛汝手餘同姚輯本有脫字陳俞本皆改引范後漢書」 \\n 對竈炙衣「又云上聞王郎軍將至復驚去至南宮天大雨上引車入道傍空舍竈中有火馮異抱薪鄧禹炊火上對竈炙衣○今案聚珍本姚輯本東觀記光武記傍作旁餘同俞本無將字傍亦作旁陳本改引范後漢何也」 \\n 使作徒衣「又云鍾離意辟大司徒侯霸府詔使詣河內時冬寒徒病不能行路迥弘農意輒移屬縣使作徒衣縣不得已與之而上書言狀意亦具以聞○今案聚珍本?記鍾離意傳詔下無使字作部送徒三字餘同又御覽四百十九引東觀作送徒無部字亦同陳俞本改引范後漢書與聚珍同姚輯本脫」 \\n 傅作賊衣「范漢書云虞翊為朝歌長朝歌賊甯季州郡不能禁翊乃潛遣貧民能者傭作賊衣以綵線縫其裾○王石華校服改歌今案范書八十八虞翊傳線作綖裾作幟陳俞本與本鈔同」 \\n 犯劓者赭衣大辟者布衣「尚書大傳云唐虞象刑犯劓者赭衣大辟者布衣衣○今案陳恭甫疏證本据書鈔及酉陽雜俎卷八引同此條脫無字据本鈔象刑篇引大傳補陳俞本無末三字」 \\n 禹入裸國欣然解衣「○今案此條脫注宋人傳鈔誤入下篇少君布裳條下以晏子作注陳本竟刪之今據嚴氏校書鈔例移附此篇之末俞本改衣作裳注引風俗通今查此而見淮南子原道訓篇云禹入裸國解衣而入衣帶而出」 \\n ○裳二十一 \\n 上衣下裳「傅玄裳銘云上衣下裳天地則也服從其宜君子德也○今案百三家傅玄集裳銘祇收此四句」積素以為裳「周禮司服職云視朝則皮弁服鄭注視朝視內外朝之事也皮弁之服十五升白布衣積素以為裳○今案原鈔銳服字白誤自据周禮注訂陳俞本同」丹霞以為裳「阮籍清思賦云厭白玉以為面覆丹霞以為裳○今案百三家本阮籍集清思賦覆作披裳誤衣陳俞本皆作覆原鈔誤履据本篇下引改但霞篇引覆又作假」集芙蓉以為裳「楚辭云集芙蓉以為裳○今案離騷篇」採薜荔以為裳「又云採薜荔以為裳○今案初學記二十六引同」衣縠繡之裳「晏子云景公為曲潢使其深滅軌橫木龍蛇立木鳥獸公衣黼黻之衣衣穀綉之裳○今案吳校防宋晏子內二第十五章縠作素陳本亦改素皆非也本卷上衣篇亦引作縠可証」 \\n 紗縠之裳「劉梁七舉云黼黻之服紗縠之裳繁飭參差微鮮若霜○今案御覽六百九十六引七舉同嚴輯劉梁文亦祇据御覽引俞本同陳本有上二句」黻衣繡裳「毛詩云君子至止黻衣繡裳毛萇曰青而黑謂之黻○今案秦風終南何有篇原鈔曰下衍長字而誤面黑誤墨据毛傳訂正陳俞本作黑與青餘同」綠衣黃裳「又云綠兮衣兮綠衣裳○今案邶綠衣篇原鈔衣兮誤朱兮已据訂」褧裳「又云衣錦褧衣裳錦褧裳○今案鄭風之丰篇」華裳「楚辭被華裳之芬芳○今案御覽六百九十六引被作採餘同」文繡「管子云昔桀之時女樂三萬人無不服文繡○今案管子輕重甲篇」芙蓉「楊子雲反騷云衿芰荷之綠衣被芙蓉之朱裳○王石華校友改反其茹改芰荷今案本鈔又衿矜据初學記廿六引訂御覽六百九十六引下句被作披陳本不誤」丹霞「阮籍清思云厭白玉以為面覆丹霞以為裳○今案詳本篇上引」白蜺「楚辭云青雲衣兮白蜺裳○今案見九歌初學記廿六引亦同」澤父莎裳「符子云有澤父者冠葭蘆之笠納兼□莎裳褐衣緩步而去矣○王石華校以原鈔納兼下一字有誤塗去今案玉函山房輯本符子謂据御覽九百九十三引作納鹿之履考御覽無之或卷數有誤歟又注云書鈔百二十九作霞笠兼云云盖据陳俞本耳陳俞又父誤火」 \\n 少君布裳「東觀漢記云鮑宣之襄桓氏女字少君宣嘗就少君父學奇其清苦以女妻之資送甚盛宣謂妻曰少君生而嬌富習美飾吾貧賤不敢當禮妻曰大人以先生修德守約故使賤妾侍執巾櫛既奉君子唯命是從宣笑曰能如是乃吾志也乃悉歸侍御服飾更著短布裳○今案聚珍本二十二鮑宣妻傳資作裝宣笑十一字作妻乃姚輯本脫習美六字餘與聚珍同又御覽六百九十六引與聚珍同陳俞本亦改裝字餘則互有詳畧」 \\n 被裳鼓甕「晏子云景公飲酒數日去冠被裳自鼓盆甕○今案原鈔標目禹入裸國二句是從衣篇竄來陳本改此是也從之但陳注尚脫盆字耳考俗本晏子作飲酒而樂釋衣冠自鼓缶十字迥殊矣王氏讀書襍志曾引舊舊鈔以正俗本之誤」 \\n 單裳而坐「劉昆列傳云親故有窮老者每見之拜起甚恭或脫袴以與之者或單衣裳而坐其天仁如此○今案聚珍本姚輯本東觀記及范後漢書劉昆列俴均無此條或經佚去惟陳俞本同」 \\n 莎裳而去「見上澤父莎裳注中」墨子裹足「淮南子云昔楚欲攻宋墨子聞而悼之自魯趨而往十日十夜足重繭而不休息裂裳裹足也○今案漢魏叢書本淮南修務訓無往字末五字作裂衣裳裹足至于郢王氏讀書雜志謂陳本依俗本改末句非是俞本亦照陳改」 \\n 樊噲裏楯「續漢書輿服志云樊噲持鐵楯聞項羽欲殺漢王噲裂裳以裹楯冠之○今案續漢志與御覽六百九十六引皆同陳俞本欲作有意餘亦同」絳紗裙「東宮舊事云太子納妃有絳紗複裙○今案初學記廿六引晉東宮舊事太上有皇字陳本與本鈔同」緗綺裙「古詩云緗綺為下裙紫綺為上襦○今案見郭茂倩樂府詩集廿八陌上桑初記廿六引裙作裳陳本古詩云三字作古樂府陌上採桑亦改裙作裳餘同」碧纈裙「西河記云西河無蠶桑婦女著碧纈裙上加細布裳○今案御覽八十四引西河記同張澍二酉叢書輯脫上字餘亦同謂据書鈔御覽引蓋從陳本故無上字俞本亦然」紈素裙「繁欽定情詩云何以答歡欣紈素二條裙○今案馮輯古詩婦卷五繁欽詩欣作悅二作三初學記廿六引亦作三餘同陳本與本鈔合」織成裙「張敏神女傳云班義起感神女智瓊智瓊復去賜義起織成裙衫○今案嚴輯張敏神女傳亦据書鈔引班作弦復改後餘同陳俞本刪復字餘亦同」青羽裙「真人王君內傳云南極夫人被錦服青羽裙○今案本卷下袍篇引亦作王君陳本誤作三君因□初學記二十六引致誤也」服素裙「束皙近賦云若夫祭奠之醊視里往來服素裙之神從曳藍縷之登塞○今案百三家本束皙集近遊賦脫陳俞本素誤索脫之裨從之登塞六字餘亦同」管甯著布裙「魏志云甯著皁帽布孺袴布裙隨時單複○王石華校單改皁服改複据陳本也今案魏志十一管甯傳亦同又脫布裙二字照補」王良妻布裙「東觀記云王良字仲子為大司徒司直王良妻布裙徒跣曳柴○今案見聚珍本東觀記原鈔跣誤□□改御覽四百三十一引無徒跣二字陳俞本脫字仲子三字大字司直字餘同姚輯本有大字脫布裙二字餘與陳俞同」 \\n 布裙荷屐「庾仲雍制州記云劉盛公枝江人桓司空臨州與上佐遊於靈溪盛公詣市還著練帽布裙荷屐詣桓司空也○今案御覽六百九十八引庾荊州記著鍊帽七字作皂藍布裙以杖荷屐餘同本鈔帽篇引亦作練帽屐篇引臨州作臨江練作白履作屐陳俞本節引而詳畧不同仍作練帽作屐本條屐誤履已更正」 \\n ○袍二十二 \\n 丹紗袍「鄴中記云石虎臨軒大會著丹紗袍○今案聚珍本鄴中記丹作碧注云御覽載此條作丹陳俞本與本鈔亦同」碧紗袍「虞譚家記云泰甯二年詔贈大夫人碧紗袍○今案陳俞本家誤筆刪人字餘同此人字當屬下讀也又後趙石虎有太寍年號北武成帝有太寍年號均無二年惟晉明帝有太寍二年晉亦有虞潭當是晉事」 \\n 絳綾袍「齊諧記云餘杭縣有一人姓沈名縱其家近山嘗一夕與父同入山至三更忽見一人著絳綾袍云是■〈門外卦内〉山王○王石華校以原鈔諧誤詩因改作地沿陳本之誤也今案　欽定圖書集成食貨典三百十七及御覽卷八百十六引齊諧記■〈門外卦内〉作鬬玉函輯本齊諧謂書鈔引齊地記無一人句三更作更餘只据陳本耳俞本與陳同惟■〈門外卦内〉字皆未改」 \\n 金獸袍「劉義恭啟事云賜臣金獸袍珍製巧飾○今案陳俞本同」珠袍「搜神記云有談生讀書通夕不寐夜有女子姿色無比求為生妻經三年生一兒祝云慎勿以火照我三年後可照耳生不能忍俬照之自腰上肉如人腰以下乃枯骨爾後婦求去將生入堂奧室以珠袍與之○今案學津本搜神記十六火照二句在生兒上骨爾下二句作暫我生生隨之去入華堂十一字珠上有一字惟御覽六百九十三引與本鈔同是學津本已經後人改竄矣陳俞本脫將生句與作贈餘亦同」 \\n 太上著流霞「真人王君內傳云太上丈人著流霞羽袍芙蓉之冠○今案御覽六百九十三引王君內傳君作褎餘同陳俞本仍誤作三君餘亦同」上元服青霜「漢武內傳云上元夫人服赤霜之袍非錦非繡不可名字○王石華校名不可改不可名今案守山本漢武內傳青作赤錢錫之校云廣記作青原鈔脫非繡二字据補陳本人下有降武帝三字袍下添引雲采亂色四字名字作得名蓋据類聚引六十七引訂也」 \\n 魏武遺貴室「魏武帝與楊彪書云今遺足下貴室錯采羅縠錦袍一領○今案百三家本魏武集采作彩錦袍誤裘陳俞本亦改彩餘同」惠帝賜盧志「四王起事云惠帝成都王自鄴還洛陽既至賜中書監盧志鶴綾袍一領也○今案高江村補編珠卷三引四王起事同本鈔賞賜篇亦引鶴綾句陳俞本起誤遺鶴上有雲字餘同考隋書經籍志舊事類有四王起事四卷晉延尉盧琳撰」 \\n 賜尚書皂袍「後漢書云藥崧河內人為郎嘗宿臺上無被帝每夜入臺見松甚嘉之自此帝詔大官賜尚書以下朝夕餐給帷被皁袍矣○王石華校補餐字皁字今案范後書七十一鍾離意傳樂松作藥菘無袍作無被每上有帝字見下有崧字据訂又宿作獨直未改陳俞本俱改并增引」 \\n 給將士韋袍「劉弘教云將士寒窮者皆本部為之增給一韋袍○今案御覽六百九十三引劉弘與督將教無增字袍下有複帽二字陳本增誤曾俞本與本鈔悉同」取綈袍以賜之「史記云秦相范睢與魏人須賈有隙及賈使秦睢自稱張祿先生往見賈賈見其寒取一綈袍以賜之及數其罪曰爾得無死者特以綈袍戀戀有故人之意○今案見史記范雎列傳類聚六十七引使誤便及數句作及雎數賈罪御覽六百九十三引戀戀有誤作有戀陳本與類聚同」 \\n 脫布袍以與之「續搜神記云郭璞每自占知其凶終嘗行建康見塘逢一趨走少年甚寒墣便脫布包以與之○今案搜神後記卷二見作柵布上有絲字又御覽六百九十三引無續字自占作自為卦無行建五字布作青絲餘同陳本亦無字脫知字無見塘二字亦同」 \\n 倪寬袍若僕妾「鹽鐵論曰倪寬練袍衣若僕妾食若傭夫○今案見鹽鐵論救匱篇第三十陳俞本同」馬后袍極麄疏「東觀記云馬后袍極麄疏諫王朝望見乃以為綺○今案聚珍本東觀記馬皇后傳麄作麤王作主乃作反御覽六百九十三引仍作王餘與聚珍同俞本無朝字餘與本鈔同陳本無望字改末句為皆不敢服錦繡非是」 \\n 子思縕袍無裏「說苑云子思居衞縕袍無裏旬日而食○今案原鈔標目作曾子小注作君子考說苑立節篇曾子布衣縕袍未得完與本鈔不對惟同卷下段作子思居袍無表二旬而九食似也又本鈔百四十三酒食部惣篇引子思一條無居字表誤棗白帖十二引居作在裏作表皆相近俞本已改子思陳改注孔叢子」 \\n 舉縕袍以示之「袁山松後漢云靈帝欲以羊續為太尉使拜三公者皆輸東?千萬令中使督之續乃坐人於單席舉縕袍以示之○今案姚輯袁山松後漢書同鈔單席誤食字据訂御覽六百九十三引無令字無坐人於食四字　沬及陳本脫皆字人作使者餘亦同蓋据類聚六十七引訂也」 \\n 出葛袍以示使「古今善言曰靈帝欲用南陽太守羊續為三司而中官求其賂續出黃紙補葛袍以示使者○今案御覽四百卅一引古今善言脫羯字又六百九十三引葛黃脫紙補二字原鈔末句只有續出補三字同餘竄誤不成句法今合御覽訂正之陳俞本亦脫中官二字脫黃紙二字」 \\n ○裘二十三 \\n 取彼狐狸「詩曰一之目于貉取彼狐狸為公子裘毛萇傳曰于貉謂取狐狸皮也鄭箋云往搏貉以自為裘也○今案詩豳風七月篇考鄭箋本條搏下脫貉字此作自据訂陳俞本同」以素絲飾「郭璞毛詩拾遺云古者以素絲飾裘○王石華校因標目以上衍取字刪之今案陳本同」供尊者助女功「毛詩云取彼狐狸鄭箋云往博貉以為裘狐狸以供尊者言此時寒宜助女功也○今案詩豳風七月篇鄭箋供作共此上有言字照補」麛裘豻褎「禮記云麛裘青豻褎絞衣以裼之鄭注豻胡人也呂氏春秋云孔子始用魯魯人謗之曰麛裘而豻褎投之無郵○今案禮記玉藻篇同又見呂氏春秋十六樂成篇及御六百九十四引豻褎作鞞謗作鷖誦餘亦同陳本祇引禮記」 \\n 狐裘「又云君子狐青裘豹褎玄綃衣以裼之鄭注云君子大夫士也綃綺屬也染之以玄於狐青裘相宜也狐青裘蓋謂玄衣之裘也○王石華校揚改裼補於字今案禮記玉藻篇同」 \\n 綴鳳毛「王子年拾遺云周昭王鳳毛以為裘○今案胡校拾遺記卷二作周昭王廿四年綴青鳳之毛為二裘原鈔周誤燕照訂陳本綴作以餘同初學記廿六白帖十二所引」 \\n 綴孔翠「傅玄樂府云輕裘綴孔翠明珂曜珊瑚○今案陳俞本及傅節子輯本同」日出有曜「毛詩云羔裘如膏日出有曜謹案檜君好潔其衣服日出照曜羔裘光澤如膏也○今案詩檜風羔裘篇陳本好誤如餘同」天下無雙「史記云孟嘗君為相秦或說秦昭王曰柵嘗君賢而又齊族也今相必先齊而後秦秦昭王乃囚孟嘗君有一狐白裘值千金天下無雙以獻之昭王其幸姬又欲得之問客莫能對下座為狗盜者乃夜為狗入秦藏庫中盜所獻狐白裘獻之王幸姬姬言於王王赦免之○今案史記孟嘗君傳原鈔囚請据訂惟末句作昭王釋孟嘗君與本鈔異陳俞本亦互有不同」 \\n 千鎰「墨子云河水之大非一源之水千鎰之裘非一狐之白○今案見墨子親士篇畢氏校注本作江河之水非一水之源謂古用原字俗本亂之是据類聚六十七之說王氏漢書襍志云俗本墨子作江河之水非一源也脫之水二字當引舊鈔補之是畢王兩家論之甚詳然舊鈔上句寔作河水之大非作江河之水何未辨証耶陳本亦與本鈔同」 \\n 千金「秦青子云有千金之裘而無千金之布○今案御覽六百九十四引作秦菁子餘同陳俞本刪青字」非一狐之皮「說苑云千金之裘非一狐之皮先王之法非一士之智也○今案見說苑建本篇類聚六十七引先王句誤王法二字智作知陳本智亦作知同」非一狐之白「杜篤眾瑞賦云夫千金之裘非一狐之白雅頌之聲非一家之作也○王石華校据陳本象改眾子改千今案嚴輯全後漢文杜篤眾瑞賦祇据書鈔一引」錦裘「魏武與楊彪書云今贈足下錦裘三領○今案百三家魏武集三作二陳俞本均作三本鈔同」罽裘「傅子云謝旗房陵都尉戰有功太子賜旗罽裘豹裀也○今案陳俞本脫謝旗二字賜下又脫旗字餘同」豹裘「東觀記云東平王蒼來巿章帝以王冒寒涉道王乘馬豹裘○今案聚珍本姚輯本東觀漢記東平憲王蒼傳來朝作上疏願朝章帝作上冒作觸馬豹作輿貂類聚四十五引與聚珍同又六十七引則作來朝餘與聚珍同陳本亦然」 \\n 鼲裘「吳書云陸遜破曹休上為與羣僚大會酒命遜對舞解所著鼲子裘賜遜○今案海錄碎事卷五引吳書無為與羣僚四字無酒字對字題子作白風？吾子餘同陳俞本上為與作吳主集餘亦同」 \\n 鷫鸘裘「西京記云司馬相如與卓文君奔俱至成都居家以所服鷫鸘裘貰酒○王石華校子改與今案御覽六百九十四引西京襍記無奔俱三字家作貧鸘作鵊近本西京雜記卷二及陳本奔作還居家作居貧愁懣又陳本貰酒作就市鬻酒餘同蓋從初學記廿六所引也」 \\n 翠雲裘「宋玉諷賦云主人之女翳承月之革被翠雲之裘○今案漢魏七十二家本宋玉集月作日革作衣被作披初學記廿六引革作華陳本諷作風二字本通宋玉原有賦諷賦二篇」雉頭裘「晉咸寍起居注云大醫司馬程據上雉頭裘一領詔曰據此裘非常衣服銷費功用今於殿前燒之○今案類聚六十七引咸寍起居注銷作消今作其餘同初學記廿六引無醫字今作宜白帖十二引有醫字陳本大作太刪醫字餘照改」 \\n 狐腋「王褒四子講德論云千金之裘非一狐之腋○今案文選及初學記廿六引百三家王褒集皆同」有粹曰「呂氏春秋曰天下無粹白之狐而有粹白之裘○今案見呂氏春秋孟夏紀」溫且輕「說苑云趙簡子宰曰狐貉之裘溫且輕簡子曰吾非不知○今案見說苑反質篇貉作白餘同御覽六百九十四引宰上有衣羖羊之裘其六字狐貉之作狐裘則又無末句陳俞本增引數十字互有同異」 \\n 繡戶洞房簑不如裘「劉子云今處繡戶洞房則簑不如裘被雪沐雨則裘不及衰以此觀之所用隨時故也○今案陳仁錫校本劉子適才篇所用六字作適才所施隨時成務各有宜也三句陳本照改而本鈔是節引耳至繡戶誤網兩簑誤襄已据訂」 \\n 襲裘不憂至寒「王褒聖主得賢臣頌曰服絺綌之涼者不苦盛暑之鬱悒襲狐貉之裘者不憂至寒之悽愴何則有其具者易其備賢人君子亦聖王之所以易海內也○今案文選悒作燠裘作煖悽愴作淒滄餘同又案永興此條採入裘篇是裘非煖無疑可証宋本文選之誤而陳本竟為宋本所欺將標目小注皆改作煖何耶」 \\n 重裘患不清涼「趙書曰及桑盛暑重裘累茵使人扇患不清涼斬扇者○今案類聚十九引趙書同又御覽六百九十四引患作恚陳本脫汲尋字累字茵改因扇下添扇者悉罷句患作而又脫末三字俞本亦脫累因加扇者句患作恚餘與本鈔同」 \\n 道人玄狐「黃帝出軍訣云黃帝伐蚩尤末克睡夢西王母令道人被玄狐裘以符受之○王石華校補睡字今案初學記廿六引出軍訣克誤先脫睡夢二字無合字道誤遺御覽六百九十四引無睡字令作遣被作披陳本標目改遣小注作道餘與本鈔同軍誤兵伐誤伏是据類聚訂」 \\n 皋陶擇羝「尸子云皋陶擇羝之裘○王石華校以原鈔尸誤戶遂從陳本改尹非也今案棠蔭木古吳陳刻本尹文子皆無此文考平津輯本尸子佚文正有皋陶擇羝之裘之御之句注見書鈔衣冠部及廣博物志卷十是時孫氏已得此影宋本矣」 \\n 狐白坐堂「晏子曰景公時雨雪三日被狐白裘坐於堂側階○今案見晏子春秋內篇諫上俗本階作陛陳俞本亦然王氏讀書雜志特引此舊鈔以正其誤」鶴氅而乘輿「世說云孟昶未達時家在京嘗見王恭服鶴氅而乘輿于時微雪昶於籬間窺之漢曰此真神仙人也又謝萬詣簡文萬來無衣幘可前簡文曰但前不須衣幘即呼使入萬著白綸巾鶴氅裘履版而前○今案孟昶一段見世說企羨篇京下有口字仙下有中字俞本?一段餘同陳本祇節引上段語亦不盡同」 \\n 君右虎裘厥左狼裘「禮記云君右虎裘厥左狼裘鄭注曰衞尊者宜武猛○今案原鈔脫虎字据禮記玉藻篇補」鹿裘以朝「晏子云晏子相景公布衣鹿裘以朝公曰夫子之家若此其貧也韓子云堯之為君冬則鹿裘夏則飾葛○王石華校以韓子二字原子公遂照俞本改王孫子非也今案吳校仿宋本晏子外篇七同原鈔誤移晏子云三字在貧也下已更正又考韓非五蠹肩有此文鹿作麑御覽八十引飾葛作葛衣本鈔儉德篇引亦有此二語本篇下第六條亦引上句是可為韓子之證俞本作王孫子未知何据陳本誤引晏子內篇幾四百字作補何耶」 \\n 豹裘入朝「筦子云武王為侈靡令曰豹襜豹裘方得入朝○今案近本管子脫初記廿六引同御覽六百九十四引移作役餘亦同」狐貉以居「論語云狐貉之厚以居鄭注云在家以接賓客又管寍別傳云寍字幼安性至孝每祭祀未嘗不伏地流涕常著布裳貉裘○今案見鄉黨篇又御覽六百九十四引管寍別傳常作恆無性字考唐穆宗宋真宗王？匀諱恆是唐宋傳鈔時改避者」 \\n 犬羊不裼「禮記云犬羊之裘不裼鄭注質畧亦庶人無文飾也○今案禮記玉藻」底春被裘「列子云林類底春被裘拾遺穗於故畦並歌並進註曰底者當也○今案近本列子天瑞篇並歌作行歌又本鈔百零六歌篇亦引原鈔脫底春等字据補鐵華館影宋本及陳本行亦作並」 \\n 五月被裘「吳越春秋云延陵季子見路有遺金謂薪者取金對曰五月被裘負薪取遺金者哉○今案汪校秘書本吳越春秋脫此條類聚八十三引吳越春秋被作披豈取下脫遺字又御覽六百九十四引子下有適齊二字謂作呼對曰作薪者曰負作而末句作資以金者哉陳俞本薪者下有請字餘與本鈔同」 \\n 冬日麑裘「韓子云堯之天下王也冬日麑裘○今案見韓非五蠹篇此條堯誤克冬誤各据訂又本鈔卷八儉德篇引作鹿裘卷百廿九衣篇引作霓裘陳俞本亦改霓考論麑裘疏云鹿子皮以為裘則作霓者必誤」 \\n 冬日黑裘「又曰孫叔敖冬日黑裘夏日葛衣○今案近本韓子外儲說左篇敖下有相楚二字但黑作羔考羔是黑色陳俞本亦作黑各有取義不可改也」司裘獻良「周天官司裘職云仲秋獻良裘鄭注曰良善也良裘王所服也所謂黼裘與○今案周禮天官陳本刪良裘以下注」渠搜獻珍裘「田俅子云禹治水畢天賜立圭渠搜之人服禹之德獻其珍裘○王石華校以圭下衍神始二字刪之今案御覽六百九十五引田求子無禹治八字餘同陳俞本改引帝王世紀微異然究非原鈔也」 \\n 趙相送黑貂「戰國策云蘇秦說趙相李兌送秦以黑貂之裘黃金百鎰○今案見策亦見本鈔九十八談講篇引陳本送作遺餘同」魏文致白鼲「魏文與孫權書云今因趙咨致文馬一匹白鼲子裘一領○今案百三家魏文集與孫權書同陳俞本因誤賜脫致字餘亦同」老人涉溜解裘衣之「戰國策云齊襄王立田單相之過魯有老人涉淄而寒出而不能行坐沙中田單見其寒欲使後車分衣無可分者乃解裘而衣之○今案近本策魯淄二字皆作菑高注云菑淄同原鈔淄本誤溜以形近而訛惟魯字迥殊耳又原鈔相之誤相知脫能字沙字寒誤衣又脫無可分字皆据國策及本鈔卅九振卹篇引齊策互訂補陳本亦改魯作淄誤矣考類聚六十七引齊策正作魯此古本不可擅改也」 \\n 今史平允解裘覆之「魏氏春秋云高惠文為剌奸令史既處法平允又夙夜匪懈至睡則抱文書而寐太祖嘗夜微出觀察諸吏見而哀之徐解裘覆之而去自是辟焉○今案本鈔卅六鄞官篇六十尚書令史篇皆引魏氏春秋高惠文作高軫睡則作擁膝無當夜八字餘同魏志廿四高柔傳注引魏氏春秋亦作擁膝餘與原鈔同御覽六百九十四引脫平允一句寐作寤陳俞本又作高柔作擁桼？？作而寢餘同」 \\n 相如貰「漢書酒司馬相如傳云相如家徒四壁立相如乃以所服鷫鸖裘就市人相質貰酒與文君為歡○今案漢書五十七上相如傳有壁立以上無貰酒事惟見西京雜記及本篇上引陳本改貰作鬻何耶此必初引本傳後改雜記而忘刪易亦書名亦未成書之一証也」 \\n 越石達情「劉越石與丞相牋云致裘一領亦達其情耳○今案原鈔脫與丞二字亦誤赤据百三家劉集補訂陳俞本並刪相字非是」鮮卑鼲子「漢書曰有貂納鼲子皮毛以為裘也○今案漢書百二十鮮卑列傳下句作皮毛柔蝡故天下以為名裘本鈔節之耳陳俞本誤作豹貉■〈鼠留〉子又加案語云■〈鼠留〉食竹根鼠非原鈔矣」 \\n 西國吉光「十洲記云漢武帝天漢三年西國王獻吉光毛裘裘色黃蓋神馬之類也○今案說郛本十州記作黃色恐誤考類聚六十七初學記二十六引十洲記正作色黃陳本與本鈔同」 \\n ○襦二十四 \\n 紫羅「語林曰謝鎮西著紫羅襦乃據胡床彈琵琶作大道曲○今案見類聚卷七卷四十御覽卷五百八十三引語林同又御覽卷六百九十五引有大市佛圖門樓上七字陳俞本與本鈔同」 \\n 紫綺「古詩湘綺為下裙紫綺為上襦○今案見郭茂倩樂府廿八陌上桑亦詳本裳篇引此條湘誤細裠誤展据訂陳本裳篇不誤祇照初學記引改裙作裳而此誤細展二字並將上下字易置復加案語謂展丹縠衣也俞本從之又將錯就錯矣」 \\n 織成「西京襍記云趙飛燕為皇后其女弟上遺織成上襦○今案見學津本西京記卷一及初學記廿六引為上有立字脫女字上襦作裙餘與本鈔同陳本燕作鷰弟下添引在昭陽殿四字俞氏唐類函又改入類聚謬矣」 \\n 羅襦「湻于髡十酒記云羅襦衿解微有香澤○今案見史記百廿六滑稽列傳香作薌陳俞本與本鈔同」綺襦「漢書云班伯金華之業絕公與王許子弟為羣在綺襦之間○今案見漢書敘傳標目綺　上無織成二字此乃蒙上條西京襍記而誤又?脫王字脫弟為字皆据刪訂考本卷下袴褶篇亦引但漢書袴作絝惟此與下引皆作袴耳陳本出上有班字間作中是從類聚卷六十七引改又本鈔中改間永興兼避隋諱者」 \\n 繡縠「東宮舊事云太子納妃有紫縠襦絳紗綉縠襦○今案御覽六百九十五引宮舊事同」金銀「述異記云乾羅者慕容戍十二世祖也忽一夕著金銀襦鎧乘白馬金銀鞍勒自天而墜鮮卑神之○今案御覽六百九十五引述異記十二作十一本鈔百廿六勒篇引又作十世陳俞本及杜公瞻編珠卷二引夕下有見一神人四字末句作鮮卑神也」 \\n 紫縠襦「東宮舊事云太子納妃有紫縠襦絳紗繡縠襦○今案同上綉縠一條惟標目脫柴字照補陳本亦脫柒字」珠襦「吳越春秋云闔閭葬女以珠襦之寶○今案秘書本吳越春秋闔閭內傳第四云吳王有女食魚自殺闔閭葬於西門外即接以珠句」第五布襦「東觀記云第五倫雖為一千石常衣布襦○王石華校拾改倫今案聚珍本姚輯本東觀記第五倫傳常衣句作臥布被陳俞本為誤有餘與本鈔同」管寍布襦「魏志云管寍恆著皁帽布襦布裙隨時單複○王石華校帛改皁今案又脫襦字複誤覆皆据魏志十一管寍傳及本鈔裳篇引訂改陳本脫袴字複誤服俞本脫袴布以下」蜀民無襦「記云廉範字叔度為蜀郡太守邑宇逼側舊制禁民夜作以防火災而燒者日相屬範乃毀先令但嚴使儲水而已百姓乃歌之曰廉叔度來何暮不禁火民安堵平生無襦今乃袴○今案聚珍本姚輯本東觀記廉範傳無災字先作前平生句作昔無襦今五袴此條範誤范堵誤作已据改又類聚五十引亦與聚珍同陳本改引後漢書」 \\n 道倫冬不服襦「王韶孝子傳云竺彌字道儒本外國人居吳興遂為民父母亡道倫瘠毀冬不服襦袴○王石華校以原鈔遂為民誤作遂民為照陳俞本抹去非也今案陳俞又瘠上添哀痛二字」 \\n 司馬宣王無私施「世說云司馬宣王從遼東還有六十假士寒凍于車乞一孺公之酒左右曰官不少襦白賜之公曰襦官物人臣無私施也○今案惜陰軒本世說新語脫此文御覽六百九十五引作世語與作乞白作可物上有中字無人字餘亦同陳俞本六十□士作老人二字車作路白作何不餘與御覽同」 \\n 鍾離子為徒作「鍾離意別傳云意為司徒議曹掾以詔書送徒二百餘人到河北遇隆冬到洪農縣使令出錢為徒作襦袴光武謂侯霸曰所使掾仁恕為國用心誠良吏也○今案御覽二百零九引意別傳二作三洪作宏仁誤人本鈔掾篇引亦作三百此條意下衍自河北過因五字遇誤過脫書字脫錢字脫作襦袴字皆据訂陳俞本標目子下衍阿字皆改引後漢書又宏改洪者宋宣祖諱宏殷傳鈔者改避耳」 \\n ○褐二十五 \\n 褐毛布也「毛詩云無衣無褐何以卒歲鄭箋云褐毛布也卒終也人之貴者無衣者無褐何以終歲也○今案豳風七月篇鄭箋同」拂褐詣宣王「新序云齊有婦人？醜號無鹽女臼頭深目長大壯節質肥少髮折腰出胸膚如點漆行年三十無所容入乃佛褐詣宣王曰願當君王盛顏○今案新序襍事第二無？字大壯作壯大質肥作肥項膚如句作皮膚若漆當作見鐵華館校宋本大壯作肚大末作願一見餘與近本同陳俞本則各有詳畧考？古貌字本鈔多作？」 \\n 被褐說張「范曄後漢書云張玄字處微有才畧以世亂不仕司徒張溫數以禮辟不就中平二年溫以車騎軍欲出征涼州將行玄以田廬被褐帶索要說溫溫不能用也云云○今案范書六十六張霸附玄傳微作虛數以句作辟不能致原鈔中平誤建中就誤絕已据訂陳俞本亦誤建中餘與本鈔同考後漢無建中年號靈帝乃有中平二年」 \\n 被褐懷珠玉「阮嗣宗詠懷詩云被褐懷珠玉顏閔相與期○今案百三家集阮籍詠懷詩其十五同」被褐懷玉「老子云聖人被褐懷玉家語云子路問曰有人於此被褐而懷玉何如也○今案老子知難第七十同又家語三恕第九無也字亦同陳俞本刪老子引家語脫問字」衣褐懷璧「史記云趙王得楚和氏璧藺相如奉璧西入秦秦王無意償城邑相如使從者衣褐懷璧便道亡歸○今案見史記藺相如傳末句作從徑道亡歸璧于趙陳俞本亦照改」衣褐墮履「史記云張良嘗容出遊下邳圮上有一老父衣褐至良所直墮其履圮下謂良曰孺子下取履○今案見史記留侯世家作嘗從容步遊下邳原鈔脫嘗容二字從誤徒据訂又本鈔百卅六履篇引亦作嘗從容出遊兩引皆作出或隋以前本如是但墮上有直字此脫据補陳俞本竟刪作張良遊下邳亦脫直字」 \\n 短褐不全「漢書云貢禹上書云年老貧窮而家貲不滿萬錢妻子糠豆不贍裋褐不全○今案漢書七十二貢禹傳糠作全作完陳俞本與本鈔同陳則裋誤短俞不誤」裋褐「古詩云裋褐中無絮帶斷續以繩○今案御覽六百九十三引同陳俞本均裋誤短」皮為褐「裴淵南海記云蠻夷俗不蠶取縠皮熱極為褐○今案御覽六百九十三又九百六十引裴淵廣州記無俗不蠶三字餘亦頗異惟陳俞本與本鈔悉同」 \\n ○衫二十六 \\n 白縠「東宮舊事云太子納妃有白縠絹衫並柴結纓○今案初學記廿六引?事作絹衫餘同又御覽六百九十三引太誤天亦作絹結纓作玉緌本鈔絹誤銷据訂陳本縠下添引白鈔白三字餘亦同俞本刪此門」 \\n 曰越「馮異傳云吳選曹令史長沙劉卓字德然病困夢見一人以白越單衫與之曰汝著北衫汙火燒便潔也○今案初學記廿六引御覽六百九十三引均作魏文帝別傳脫長沙二字脫字德然三字困作荒語作言無此字餘同又初學記別作列本鈔馮異傳三字傳鈔誤筆耳陳本刪之是也」 \\n 織成「祖台之志怪云建安小吏曹著為廬山使君所迎配以女婉著形意不安屢求請退婉潸然垂涕賦詩序別并贈織成單衫○今案初學記廿六引志怪安作康女誤文垂作流脫詩字單作褌本鈔小吏篇引志怪亦單作褌陳本照初學記改而仍詩字單字」 \\n ○袴褶二十七 \\n 親耕青縑「趙書云裴憲撰三正東耕儀中書令徐光奏親耕改服青縑袴褶○今案本鈔幘篇已引趙書改服以上御覽八百十八引趙書中書令以下陳俞本青上有宜服二字餘同」南郊班繡「萬道盛北疆記云蘆生南郊著皁斑褶繡袴○今案御覽六百九十五引北疆記無道萬盛三字蘆生作盧主皁作皇陳俞本蘆生作虞主仍作皁餘與御覽同」袴褶乘馬「語林云夏少明在東國不知名聞裴逸民知人乃入洛從之石未至家少許見一人著黃皮袴褶乘馬將獵少明問曰逸民家若遠答曰君何以問少明曰聞其名知人從會稽來投○今案御覽四百四十四引語林入上有裏粮寄載四字無日字家上裴字若作遠邇投下有之字餘同又六百九十五引脫國字無日字無家上裴字若作近餘亦同上引又八百卅二引作遠近餘同上引玉函山房輯本脫日少許三字若遠作何在又作聞其明而知人蓋据陳俞本耳」 \\n 袴褶執鞭「江表傳曰呂範願領都督出釋■〈糹冓〉著袴褶執鞭詣闕下啟事○今案吳志十一呂範傳注引江表傳闕作閣俞本出下添引便字餘同陳本已改閣且增引」 \\n 侍官采衣袴褶「義熙起居注云元年百官更服而諸侍官不備采衣袴褶○今案御覽六十九引義熙起居注官下有戎行之時四字采作朱衣下有悉令二字褶下有從也二字此條亦節錄者陳俞本悉同」 \\n 婢子綾羅袴褶「世說武帝降王武子供饌悉用琉璃器婢子百餘人皆綾羅袴褶○今案世說汰侈篇子下有家字褶作？？羅又御覽六百九十五引無供饌七字褶作裙陳俞本子下有家武子三字餘同」 \\n 韋袴褶「晉中興書云郭文舉避亂上餘杭大辭山縣令顧颺親近文舉歸贈一無所受颺以文舉山行或須皮衣與韋袴褶一具文舉不納○今案御覽六百九十五引中興書無避亂二字辭作辟無縣字無親近至受颺十一字或須五字作令與脫舉字陳俞本脫大辭二字餘與原鈔悉同」 \\n 楊平善裁「魏舊事云楊平善裁袴以官絹百疋作小袴百枚○今案御覽六百九十五引魏舊事同」鄭妻寫故「韓子云鄭縣人使妻為袴妻問曰今袴何如夫曰似吾故妻因置新袴今如故袴矣○今案韓非子外儲左上篇似作象置新作毀新餘同御覽六百九十五引無縣字無妻問八字置新以下作鑿新袴為孔五字陳俞本使上有卜子二字似作象置作毀餘與本鈔同」 \\n 紈袴「漢書云班伯為中常侍上方鄉學鄭寬中張禹朝夕入說尚書論語侍於金殿中詔伯受焉數年金華殿之業絕出與王許子弟為羣在於綺襦紈袴之間○王石華校補夕入二字今案漢書敘傳於上無侍字袴作絝又本卷上襦篇亦引作袴此條學誤舉焉誤馬脫數年二字之業二字又絕誤說與王誤以至皆据漢書及上引訂改」 \\n 錦袴「東觀記云更始在長安自恣三輔苦之被服威儀不似衣冠或繡面衣錦袴○今案聚珍本東觀記聖公傳脫自恣二字威儀下六字作不法姚輯東觀記亦脫自恣二字似作以面作？？屈御覽六百九十三引苦之下作又所官爵多帬小即接或繡句俞本自恣字所爵句在三輔上面亦作？？屈餘與本鈔同陳本迥異」 \\n 明光錦「郭子云孫興公道曹輔佐云才如白地明光錦裁為負版誇○今案玉函山房輯本郭子謂御覽六百九十五引較詳而無異義陳本與本鈔同」虎衣錦「應劭漢官儀云虎賁中郎將衣紗縠單衣虎文錦袴○今案平津本漢官儀單作禪亦見本鈔百廿八單衣篇引陳俞本將虎文二字移單衣上餘同如此則似與標目不合」文綺「東宮舊事云太子納妃有絳真文羅袴柽文綺長綺絳○今案說郛本東宮舊事真作且無柽文六字陳俞本有絳句作有絳羅文綺袴亦刪末句考類聚十六引有七綵怪文綺被句御覽七百七引有綵柽文綺被句是此條柽字即柸之譌也原鈔宮誤觀己訂改」 \\n 合歡「□中記云石虎獵著金縷令歡袴○今案續百川本鄴中記獵作時　與續百川司惟注云太平寰宇記載此條虎每獵著金線織成合歡袴是時字應作獵又御覽六百九十五引鄴中記正作獵餘亦同陳俞本與本鈔悉同」 \\n 負版「見上明光錦注」剌水「俗說云謝仁祖年少時喜為剌水袴出郊郭○今案御覽六百九十五引俗說為作著水作文郭下有外字陳本與原鈔同」身衣皮袴「記云馬援歎曰凡殖產貴其能施民也否則守錢奴耳乃盡散以班昆弟故舊身衣羊裘皮袴○今案聚珍本姚輯本東觀記馬援傳民作賑奴作虜陳俞本凡殖下添引貨財二字已改汝虜二字餘同」 \\n 身為韋袴「又云祭遵賞賜與士共之家無私財身衣布衣韋袴終身上以此重之○今案聚珍本東觀記卷九祭遵傳與士共之作與士卒陳本云下有奉公二字亦作與士卒無衣韋三字終身以下迥殊姚本從之惟俞本與原鈔悉同」 \\n 韓宣脫袴「魏畧云韓宣子景然為尚書郎嘗以職事與諸曹受罰殿前皆已束縛文帝輦過特原之時韓宣預脫袴纏褌○王石華校因云下衍縠海二字塗去今案魏志二十三裴潛傳注引魏畧無與諸曹三字餘同本鈔掌誤掌据訂陳俞本皆誤作魏書並誤作宣子餘亦同」 \\n 許允取袴「又云許允聞李豐被誅欲往見大將軍章皇不定中道還取袴大將軍曰不知士大夫何為忿忿乎○今案御覽六百九十五引魏畧誅作收章皇作迴遑忿忿作怱陳俞本脫」 \\n 黃香冬無袴「東觀記云黃香字文強父况為郡五官劉設教令署香門下孝子數占見况舉孝廉貧無奴僕香躬親勤苦盡心供養冬無袴被而親極滋味○今案聚珍本姚輯本東觀記黃香傳強作彊親作執無劉設至見况十四字餘同又類聚二十引有黃香父為郡五官亦無掾字下接貧無五句俞本亦脫此十四字陳本脫字文強至孝廉又刪末句再按原鈔此十四字可補諸本之闕」 \\n 曹掾尚無袴「又曰吳良字大儀齊國臨淄人以清白方正稱為郡儀曹掾正旦吏入賀太守良跪曰門下掾侮諂明府無受其觴盜賊未弭人民困乏不能家給人足今曹掾尚無袴太守曰此生言是也○今案聚珍本東觀記十七吳良傳無臨淄字無以清句儀作正作歲侮諂作諸佞弭作盡民作庶餘同姚輯更舛脫御覽五百卅九引亦作議脫家給句餘與聚珍同惟正字民字與原鈔合俞本亦作議餘與原鈔悉同陳本增引百餘字又與今聚珍本本合」 \\n 常冬無袴「魏畧云賈逵居貧常冬無袴過其妻兄柳季宿其明無何著季袴去時人以為通達○今案魏志十五賈逵傳注引魏畧居作家常冬作冬常季作孚達作健又白帖十二引亦作柳季陳俞本照魏志注改惟俞本仍作達」 \\n 經冬無袴「列士傳云孟嘗君食客三千人廚有三列上客食魚下客食菜齊市有乞食馮煖經冬無袴面有饑色○今案　欽定圖書集成歲功典卷八十二引烈士傳人廚至菜十三字市作土經作寒餘同陳俞本與原鈔悉同」 \\n 班伯紈間「同上紈注○今案見本篇上」出袴下「史記云淮陰屠中少年有侮信者曰君雖長大好帶刀劍情怯耳眾辱之曰信能死剌我不能死出我袴下○今案史記淮陰侯傳君作若情上有中字陳本增引亦字句微異」 \\n 趙岐布袴賣餅「魏畧云趙岐避難北海著絮巾布袴賣餅○今案御覽六百九十五引魏畧著下有袴字巾下作布市中賣餅陳俞本與原鈔同」鍾翔布袴「廣州先賢傳云鍾翔字元遊蒼梧人也為九真都尉鬱林太守常衣布袴鄉邑歎慕之○今案御覽六百九十五引廣州先賢傳鍾翔誤申朔無鬱林四字常衣作布襦餘同俞本脫之字餘與原鈔同陳本脫廣州二字翔誤朔脫字元遊十二字慕之作賞字又原鈔此條誤附上條魏畧注下陳俞亦然今更正」 \\n ○襜褕二十八 \\n 縑襜褕「東觀記云耿純率宗族賓客至于二千人皆縑襜褕巾迎上於費上大悅之○今案聚珍本東觀記卷十耿純傳于下有餘字皆下有衣字褕下有絳字迎上以下作奉迎詣上所在姚輯本作奉迎世祖又御覽八百十九無至于字縑作繒褕作絺陳俞本奉迎下作牙育拜純為前將軍牙育二字未知所本」 \\n 絳襜褕「又云段潁滅羌詔賜錢十萬七尺絳襜褕一具○今案聚珍本姚輯本漢記段熲傳十作千具作領餘同御覽六百九十三引無七尺二字亦作領俞本與原鈔悉同陳本段熲滅羌四字改世祖即位餘亦與原鈔同」 \\n 絳罽襜褕「桓譚新論云余從長安歸沛道疾蒙絮被絳罽襜褕宿于下邑亭中○今案　全後漢文桓譚新論据書鈔引亭上添東字考類聚七十五引無從長安三字亦有字問經堂輯本謂据御覽六百九十三引從作自疾作病亦有東字陳俞本脫沛字亦作病餘與原鈔同」 \\n 諸于襜褕「巳見上門縑襜褕注○今案縑襜褕注無此句耿統傳亦無考聚珍本觀記廿三劉玄載記有諸于襜□句姚輯東觀記卷二聖公云有諸將皆冠幘而服婦人衣諸于襜褕十四字俞本所引正同陳本注見袴褶篇」 \\n 襜褕先生「述征記云齊之南有谷谷中有襜褕先生碑平原人也○今案俞本同陳本脫平原四字」襜褕有餘「邊讓字文禮孔融薦讓於武帝曰讓為九州之牧則不足為單衣襜褕則有餘○今案御覽六百九十三引邊讓別傳之牧作衣被俞本于牧下添衣二字惟陳本與本鈔同」 \\n ○綸巾二十九 \\n 白綸巾「劉□晉紀云王敦欲伐甘泉卓遣使送大刀及白綸巾與卓不取也○王石華校照陳俞將劉□二字抹去非也今案陳俞本又無泉字脫大刀及三字餘同考隋書經籍志有劉謙之晉記廿三卷宋中散大夫謙之撰或即引此」 \\n 紫綸巾「鄴中記云石虎皇后出以女騎一千為鹵簿令冬月皆著紫綸巾○今案百川本鄴中記脫為鹵簿三字餘同聚珍本綸誤衣餘亦同」綸巾乘車？留車「漢書云大將軍梁高歸第陰躬不朝宴日著綸巾乘車？留車○今案漢書無梁高考梁商傳亦此事陳俞本仍作高皆刪陰躬不朝四字陳本歸第更作婦弟」以綸巾繫頭「虛異志云李通喪有一客往弔之李通子哭便進上聽事忽通從閤中出以綸巾繫頭○今案陳俞本作述異志喪作卒無一字子下有方字餘同」 \\n ○絡帶三十 \\n 西域腰帶「曹植辨道論云甘陵甘始有道衛余與之談言諸梁時西域胡來獻腰帶悔不取之○王石華校敏改悔今案百三家曹植集道術作導引術域誤城嚴輯全魏文曹植此論亦作導引作域陳俞本皆改引魏畧非也」 \\n 大秦絡帶「吳時外國傳云大秦國人皆著袴褶絡帶○今案御覽六百九十六引吳時外國傳同」織成絡帶「述異記云夏侯祖歡為兖州剌史身喪沈僧榮代之祖歡見形詣僧榮床上有織成寶飾絡帶夏侯曰此帶殊好當能與之沈曰甚善○今案御覽六百九十六引述異記歡作欣當能句作豈能見與之俞本歡作觀身喪作喪于官當能句作豈能見與餘同陳本兖誤九身喪誤表見形五字作祖觀往見沈當能以下作然當慎藏後竟失去語意迥然不同」 \\n 黃金橫帶「戰國策云魯仲連謂田將軍東有衣冠之奉西有淄上之封黃金橫帶乎淄澠之間○今案吳師道校本剡川姚氏校本戰國齊策衣冠作夜邑淄作菑封作虞姚本注云夜邑說苑作掖邑又類聚六十七引國策亦作夜邑封作娛餘與原鈔同陳本照姚改」 \\n 黃金具帶「史記云孝文帝遺匈奴黃金具帶○今案史記匈奴傳具上有飾字帶下有一字餘同」金剛鮮緄「東觀記云鄭遵破匈奴於是上賜金剛鮮卑緄帶一具劍銀各二○今案類聚六十引東觀記鄭作鄧剛作對鮮下有早字無末句早即卑之譌耳又聚珍本姚輯本東觀記鄧遵傳與類聚同陳俞本與原鈔同陳亦脫卑字」 \\n 犀北金頭「班固與竇將軍牋云復賜固犀北金頭帶曰此將軍所自帶也○今案百三家班固集竇將軍作賽憲比作毗無曰嚴輯全後漢文此牋据書鈔引自帶改自服百三家集同陳俞本亦改服餘與原鈔同」 \\n 金校帶「吳書云陸遜破曹休上脫御金校帶以賜遜又親以帶之○今案　六十七引吳書脫校字陳本脫末字餘同」赤石帶「魏畧云疏勒王獻大秦赤石帶○今案類聚六十七引魏畧帶下有一枚兩字陳本與原鈔同」朱帶「穆天子傳云北征舍於珠澤乃獻白玉進食天子乃賜黃金之環三五朱帶具飾三十也○今案平津本穆天子傳作酒具亦作貝餘與本鈔同原鈔于誤宇脫進字乃字飾字已据平津本訂」 \\n 玉帶「楚辭云撫余佩兮繽紛高太息兮自憐注云持我玉帶相糾結也○今案此見王褒九懷陳俞本仍渾稱楚辭」銀帶「東觀記云同上金剛鮮卑緄註中」貝帶「史記云藉孺閎孺婉佞貴幸故惠帝時郎中皆貝帶傳脂粉化閎藉之屬也○今案史記佞倖列傳永興節錄而俞本則照史記原文引」寶帶「荀勗答王琛書曰王陶丘州人□?卑金頭寶帶十二枚○今案百三家荀勗集人下側注一闕字資作盜嚴輯荀勗文据書引人下空□亦作盜据訂陳俞本作陶丘神廟有鮮卑金頭寶帶二枚恐臆改耳」 \\n 北堂書鈔卷第一百二十九 \\n  \\n 　"}
{"章节": "●北堂書鈔卷第一百三十   儀飾部上", "正文": "　 \\n ●北堂書鈔卷第一百三十　儀飾部上 \\n 　 \\n  \\n 隋祕書郎虞世南撰南海孔廣陶校註鹵簿一警蹕二鉞三　豹尾四節五　鼓吹六（附錄） \\n 髦頭七雲罕八闟戟九渾儀十漏刻十一　相風十二 \\n ○鹵簿一 \\n 河南尹執金吾洛陽令奉引「漢書舊云法駕公卿不在鹵簿中云云侍中參乘屬車三十六乘前有九疏雲罕鳳凰闟戟皮軒鸞車旗皆大夫載漢西郡時祀天於甘泉宮大祀天法駕祀地五郊明堂者丈三祀宗廟者九謂之小駕大駕太僕校駕法駕黃門令校○今案平津本舊儀據書鈔儀飾部謂闟作闟車旗作旗車無時字孫氏夾注云西郡又作西都陳本改引蔡邕獨斷俞本仍作舊儀脫前有十字皮軒五字作鑾旗車三字郡作都下有備字餘同考本卷下亦有闟戟篇似非作闒况玉篇云闟戟名及漢輿服志亦有九斿雲罕鳳凰闟戟其非闒也明甚然闟戟篇支軒亦作皮軒今照本鈔訂改」 \\n 太僕校駕「同上註」將軍參乘「又云乘輿大駕儀公卿奉引太僕參御大將軍參乘屬車八十一乘備千乘萬騎○今案平津本漢舊儀據書鈔儀飾部及文選籍田賦注引御上無參字陳俞本皆改引獨斷非是」 \\n 羣司百官「又鹵簿敘云祭南郊乘大駕公卿奉引羣司百官大出○今案此見平津本漢官儀本篇下再引無公卿二字又羣司句原誤作備千乘萬騎數字是沿上條注末及下條標目而來已訂改陳俞本無大出二字千乘句亦誤」 \\n 千乘萬騎「徐爰釋疑備壑云乘輿三駕鹵簿大駕云云○今案陳本誤作獨斷俞本與本鈔同」屬車三十六「見上注○今案見河南尹條下引漢舊儀陳俞本改引獨斷」 \\n 屬車八十一「已見將軍參乘注中○今案亦見漢舊儀陳俞本改引獨斷」五帝翅「漢官儀鹵簿序云祭南郊乘大駕奉引如故其如十歲羣司百官大出祭北郊乘大奉引如故其餘十歲五帝鷄翅掃前後諸軍悉行○今案見平津本漢官儀卷下亦據書引羣上脫二歲二字陳本改引獨斷俞本無其餘十歲兩句五作伍翅作翹無掃字餘與本鈔同」 \\n 九旒雲罕「事見上河南尹注云」前皮軒後遵遊「司馬相如子虛賦云前皮軒後遵游孫叔奉轡衞公參乘○今案見文選相如上林賦遵作道子虛賦無此文子虛二字必誤陳俞本已照改」建黃鉞「張衡東京賦屬車九九乘並轂■〈王車王〉弩重旃朱旄青屋戎土戒而揚揮戴金鉦而建黃鉞○今案文選同陳俞本同本鈔旄篇引東京賦■〈王車王〉作伏」懸豹尾「蔡邕獨斷云古者諸侯貳車九乘秦滅九國兼其典服故駕車八十一乘最後一車懸豹尾○今案嚴輯本後漢文蔡邕獨斷駕車作大駕屬車王謨本獨斷一卷亦然又典服作車服」 \\n 羽蓋金華黃屋左纛「又云凡乘輿車皆羽蓋金華黃屋左纛金峻方釳繁纓重轂○今案嚴輯獨斷華下添瓜字又峻作鍐重作金而下一條引及百四十一轂篇引皆作重轂是本鈔非誤陳俞本亦有瓜字亦作重字轂下多則掌二字陳又羽誤輿」 \\n 金峻方釳繁纓重轂「同上注」結飛雲之祫輅立翠羽之高蓋「張衡東京賦云及將祀天郊報地功祈福乎上玄云云建辰旒之太常紛焱悠之容裔○今案文選東京賦立作樹之容作以容陳俞本已照改」殿未出乎城闕斾已迴乎郊畛「又賦云清道案列天行星陳肅肅習習隱隱轔轔云云○今案文選同」 \\n ○警蹕二 \\n 夾道而蹕「周禮云鄉士掌賓客率其屬夾道而蹕註蹕上行也○今案近本周禮秋官鄉士注無此句陳俞本掌賓客作各掌其鄉之禁令陳刪注俞注作蹕止入也」出殿傳蹕「漢書云皇帝輦動左右侍帷幃者稱警出車駕則衞官填街騎士殿則傳蹕止人清道奉引先置素室清宮往後○今案見漢書四十七文三王傳出稱警入言蹕句下所引注無車駕以下九字無奉引以下十字餘同俞本皇上有出警入蹕四字幃作幄脫車駕二字騎士二字餘亦同陳本節作五句」 \\n 警蹕嘈響起「楊修許昌宮賦云鍾鼓隱而雷鳴警蹕槽而響起○今案類聚六十二引許昌宮賦同嚴輯楊修文此賦祇據類聚引」八神犇而警蹕「楊雄甘泉賦云詔招與泰陰伏鉤陳使當兵屬堪輿以壁壘稍夏鬼？首而焚猛狂八神犇而警蹕振轔轔而軍裳○王石華校裳改裝今案文選甘泉賦泰作太夏鬼？首作夔鬼？虎焚作抶轔轔作殷轔陳本已照改又裳字文選陳本皆作裝石華據之是也但裳亦改韻或隋以前本如是不如仍舊」 \\n 警蹕叫呼「莊子云走卒警蹕呌呼而行世俗之所富貴也○今案莊子無此文考御覽卷六百八十引作蘇子叫作列富貴作謂富陳俞本仍作莊子」警蹕而行「東觀記云楊諫桓帝曰王者至尊出入則警蹕而行○今案御覽六百八十引東觀作楊秉則字作有常聚珍本同姚輯本陳俞本亦作秉餘與本鈔同」執戟傳警「漢書曰長樂宮戶皇帝輦出百官執戟傳警列諸侯王以下○今案漢書四十三叔孫通傳列作引俞本與本同陳本刪末句」期嗔目日蹕「東觀記云上至薊薊中應王郎上駕去吏民遮道不得銚期填目道左曰蹕大眾披避後上即位上笑曰卿欲遂蹕耶○王石華校旁勒目道二字何耶今案御覽六百八十引東觀記駕作驚俞本亦作驚目下有大呼二字姚輯本大呼字在左下與御覽同陳本改引范後漢迥殊矣又原鈔脫蹎字蹕耶字巳據補」 \\n 梁王出入警蹕「漢書云梁孝王武得賜天子旌旗出稱警入言蹕擬於天子○王石華校補警字今案漢書文三王傳蹕作趕餘同」魏王出入警蹕「漢書云○今案兩漢書無魏王疑即上條衍文陳俞本仍之」桓玄警蹕不絕「晉安帝紀云桓玄至京都警蹕不絕於音○今案陳俞本同亦見今晉書九十九桓玄傳有玄入京師繑詔加出警入蹕事而安帝紀無之」博陸虎賁警蹕「蜀志許靖書云昔營丘翊周杖鉞專征慱陸佐漢虎賁警蹕○今案蜀志卷八許靖傳翊作翼陳俞本照改又書上有與曹公三字原鈔將此下鉞篇主親操鉞一行混入此下今移正」 \\n ○鉞三 \\n 鉞大斧「說文云鉞大斧也○今案見說文戉部鉞俱成戉」建以禦姦「傅玄正都賦云雖警道而後行猶建黃鉞以禦姦○今案陳俞本正誤三脫雖警句嚴輯傅玄正都亦脫此條」負之以徇「左氏云將戮慶封負之斧鉞以徇諸侯○王石華校絢改徇今案見左氏昭四年傳」夏執玄鉞「說文云夏執玄鉞殷執白戚又周書左杖黃鉞又執玄殿尚書牧誓武王左杖黃鉞右秉白旄○今案說文見戉部周書見世俘解王秉黃鉞正國伯尚書同陳本將殷執句別為一條注並說文見上俞本祇刪周書注餘與本鈔同」 \\n 周杖黃鉞「說文云夏執玄鉞殷執白戚周杖黃鉞○王石華校歲改戚今案見說文戉部」武王舉黃鉞「淮南子云武王渡孟津而陽侯之波逆流而擊疾風晦冥武王鉞瞋目而麾之○今案淮南子覽冥訓訓麾作撝餘同又見類聚六十八引」管仲執「周生列云云○今案俞本同二酉叢書張輯周生烈子脫此條」主親操鉞「淮南子云君入廟門西南而立將入門則趨至堂下北面而立主親操鉞頭授將軍以栖曰從此上至天者將軍制之矣○王石華校警蹕篇云此條誤入注語在下又校鉞篇云上授末主親操鉞四字應大寫在此注上今案見淮南子兵略訓頭上有持字餘同原鈔曰從以上誤竄入警蹕篇末已照石華移正」 \\n 杖鉞當門「世說云諸葛亮次渭濱宣王遣辛毗為軍司馬亮遣間諜觀之遺曰有一老夫毅然杖黃鉞當軍門立亮曰此必辛佐理也○今案世說方正第五杖作仗理作治陳本誤作世語並有增引原鈔治改理者唐鈔避高宗諱也」 \\n 王尋亡黃「漢書曰王莽使王尋鎮洛陽宿霸昌廄亡其黃鉞尋有士揚素狂直乃哭曰此經所謂喪其資斧也○王石華校壓改廄實府改資斧今案漢書九十九下王莽傳鎮洛陽作屯雒陽填南宮有士作土房餘同陳俞本王尋五字改司徒王尋初發長安餘皆照改本鈔又脫陽楊二字今據漢書補」 \\n ○豹尾四 \\n 整豹尾「郭璞南都賦云矯陵烏以貞侯整豹尾於後屬○今案百三家景純集作南郊貞作偵餘同本鈔相風篇引作兩都陵作凌貞作正陳俞本脫上句餘與本鈔同」建豹尾「晉中興書云張駿舞六佾建豹尾所署官一擬王者○今案俞本同陳本祗引舞六佾六字」後懸豹尾「蔡邕獨斷云屬車八十有一乘最後一車懸豹尾以前皆省中○今案同卷鹵傳篇亦引嚴輯蔡邕獨斷省中二字作皮軒虎皮為之也餘同陳俞本已改」後執金吾「應劭漢官序云豹尾此後執金吾罷屯解圍○今案水經三十五江水三注引漢官序及陳俞本此作過餘同」常在豹尾「漢書云成帝趙昭儀方八幸每上祠甘泉從常在屬車間豹尾中故揚子雲言屏玉女卻宓妃以微戒齋肅之事○王石華校因原鈔微誤或遂改風非是俞本改懲亦非今案漢書八十七上楊雄傳無祠字從常作常法從餘同」 \\n 馳心豹尾「曹植獻璧表云伏知車駕或出臣每馳心豹尾○王石華校以尾下有司旂以建榮曰主路卜九字疑是衍文抹去從之今案陳俞本同百三家曹集嚴輯全魏文璧表均脫此條」 \\n 不建豹尾「晉陽秋云沈充起兵就王含臨行顧謂其妻曰男子不建豹尾不歸矣○今案世說卷中之下注引晉陽秋無沈字顧字陳俞本無就字含誤舍餘同原鈔脫含字誤尹？巾據世說訂改」 \\n 忘設豹尾「晉中興書云海西公初即祚○今案御覽六百八十引中興書祚作位陳俞本詳畧互異」 \\n ○節五 \\n 行者所執「周禮云地官掌節職鄭注曰節猶信也行者所執之信○今案近本周掌節鄭注少異陳俞本所引又互有不同」以威蠻獠「俗說云殷伯弟為何無忌參軍何罵殷曰戇子敢爾取節來殷猶傲然謂何曰朝廷授將軍三千羸兵杓竦節以威蠻僚○王石華校據陳本改灼作杖今案御覽六百八十一引俗說弟作仁杓竦作狗頭餘同玉函輯本俗說謂據書鈔百三十引枸竦往杖疏末有甯令妄自尊大耶七字蓋據陳俞本耳陳俞又威作滅」 \\n 以金為之「周禮秋官云大行人違天下之六節山國用虎節土國用八節澤國用龍節皆以金為之道路用旌節門關用符節都鄙用管節皆以竹為之○今案見大行人職原鈔用虎節至澤國計脫十字又用旌誤強字已據周禮訂補俞本誤作小行人謬矣」 \\n 黃髦加上「漢書云初漢節純赤太子持赤節放更為黃髦加上以相別○今案漢書六十六劉屈氂傳髦作旄又御覽六百八十一引漢書髦作毛初上有戾太子誅江充六字餘同」 \\n 澤國用龍節「周禮曰掌節職云凡邦國之使節澤國用龍節鄭注云使卿大夫聘於天子諸侯行道之信澤多龍為節以金鑄象焉必自以其國所多者以相別為信明之也○今案此永興節錄者陳俞本詳畧各異原鈔將周禮正文數句誤竄入黃髦條下已更正」 \\n 山國用虎節「周禮掌節職云凡邦國之使節山國用虎節鄭注云使卿大夫聘于天子諸侯行道所執之信也山多虎以金為節鑄象焉必自以其國所多者相別為信○今案詳上」 \\n 守邦國者用玉節「又云守邦國者用玉節鄭注曰謂諸侯之國中亦自為節以輔之也玉節之制以玉為之以命數為大小也○今案見周禮地官掌節職」守都鄙者用角節「又云守都鄙者用每節鄭注云卿大夫王子弟於其采邑有命者亦自為節以輔之角節之制未聞○今案見周禮掌節職俞本聞作詳」道路用旌節「又曰道路用旌節鄭注云道路者主治五涂之官謂鄉遂大夫也其以政令及小都大都之吏皆主治五塗亦有民者旌節如今之使者所擁節是也○今案見周禮掌節職原鈔云下衍卿大夫十一字從上誤竄入此已刪之」 \\n 門關用符節「又曰門關用符節鄭元注云門關者凡民遠出至於邦國邦國之民若來入由門者司門為之節田關者司關為之節符節如今宮中之詔符○王石華校府改符今案見周禮掌節職又民誤司詔誤詔脫邦國字門字已據周禮注訂補」 \\n 土國用人節「又曰凡邦國之使節土國用人節鄭元注云使卿大夫聘於天子諸侯行道所執之信也土平地也平地多人為之節以金鑄象焉必自以其國所多者於以相為信明之也○今案見周禮掌節職原鈔職誤聘行誤進脫平地也三字據周禮注訂補」 \\n 貨賄用璽節「又曰貨賄用璽節鄭元注云貨賄者主通貨賄非必由市或資於民家璽節者今之印章也○今案見周禮掌節職以上八條陳俞本引鄭注詳畧亦任意增刪」 \\n 錦車持節「漢書西域傳云初楚王侍者馮嫽能史書習事嘗為漢公主使行賞於城郭諸國信之號曰馮夫人為烏孫右大將妻右大將與烏就屠相愛以漢兵方出必見滅不如降烏就屠恐曰願得小號宣帝後得夫人自問狀遣謁者竺次期門甘延壽為副送馮夫人馮夫人錦車持節詔烏就屠詣長羅侯赤谷城立元貴靡為大昆彌○今案漢書九十六下西域傳王作主賞下有賜字信上有教字後得作徵馮陳俞本照改」 \\n 駐車舉節「漢書云諸葛豐字少季瑯邪人特立■〈罡刂〉直元帝擢為司隸校尉舉刺無所避時侍中許章以外屬貴幸賓客犯事與章相連豐按劾章欲奏其事適逢許侍中私出豐乃駐車舉節詔章曰下收之章馳車去○王石華校詔改語謬甚今案漢書七十七諸葛豐傳本作詔章原鈔不誤因改致誤耳」 \\n 解節夜行「東觀記云郭丹為更始諫議大夫使南陽安集受更始敗丹無所歸節傳以弊布纏裹節如擔負狀晝伏夜行求謁更始妻子奉還節傳因歸鄉里○今案聚珍本觀記十七郭丹傳弊作敝無如擔句餘同又御覽六百八十一引無使南七字弊誤作幣如擔四字作合如擔餘亦同陳俞本如擔六字作解節二字餘亦同姚輯據陳俞本」 \\n 張騫持漢節不失「漢書云張騫使月氏匈奴得之語曰吾欲使越漢肯聽我乎留十餘載予妻有子然騫持漢節不失焉○王石華校據陳本氏改氐非也今案漢書六十一張騫傳正作月氏原鈔越誤鉞予誤子已據本傳訂正」 \\n 蘇武持漢節臥起「又曰武使匈奴單于欲降之乃置武大窖中絕飲食武齧雪與旃毛數日不死匈奴以為神乃徙武至北海上無人處牧羊乳乃歸武仗漢節臥起常持節毛盡落○今案漢書五十四蘇武傳絕下有不字北上無至字羊作羝仗作杖餘同陳本常作操無齧雪句無乳乃句餘同」 \\n 自所持節授岑彭「東觀記云光武使吳漢收謝躬令岑彭助漢為方畧上以常自所持節授岑彭○今案聚珍本卷九岑彭傳上以句作授以所持節姚輯本陳俞本與本鈔同」 \\n 征東時節給司空「晉永昌起■〈尸外立內〉注云元帝使當朝司空王導拒王敦詔曰以吾征東時節給司空○今案陳俞本脫考御覽六百八十一引永昌起居注無當朝二字餘同」劉章奪節「漢書云章已殺呂產帝令謁者持節勞章章欲奪節謁者不肯章召從與載因節信馳斬長樂衞尉呂更始遂入北軍○王石華校補奪節二字今案漢書卷三高后紀召作廼遂作還陳俞本照改又本鈔載誤戰呂誤宮據漢書訂改」 \\n 王機求節「晉中興書云王機廣州人逐刺使郭納迎機為刺使納乃持節出都亭避之城外機就納求節納答機曰大朝所賜等威所假義不得與○今案御覽六百八十一引中興書逐作背納作訥無都亭六字無答機二字無大朝八字俞本微異陳本改引今晉書」 \\n 封節置塞上「漢書南越傳云韓于秋入越破小縣越以兵擊千秋等滅之使函封使節置塞上○今案漢書九十五南越王傳小縣作數小邑餘同陳俞本入上有兵字餘亦照改」 \\n 懸節於東門「漢記云董卓謂袁紹曰劉氏種不足復遺紹勃然曰天下健者豈惟董公橫刀長揖徑出懸節於上東門而奔冀州○今案御覽六百八十一引及汪輯本張記同姚本脫又本鈔刀篇引英雄記亦同陳俞本改引范後漢皆同」 \\n 握節以死「左氏曰宋襄公夫人乃襄王之姊也昭王不禮焉夫人因戴氏之族以殺襄公之孫孔叔公孫鍾離及大司馬公子卬皆昭公之黨也司馬握節以死故書以宮杜注曰節者今之符信也○今案左氏文八年傳娣作姊令作國陳俞本照改陳刪杜注」 \\n 握節受宕「晉中興書云杜弘在鬱林與王機結好機勸取交州弘亦不無意乃執節曰當相與送持何可獨捉機遂以節與弘並受害○今案御覽六百八十一引中興書弘俱作弢無亦不句末三字作並為陶侃所殺陳俞本仍作弘有增引與御覽略同」 \\n 相與迭持何可獨捉「同上註」因奪不還憂恚而死「獻帝紀曰太傅馬日磾假節循撫郡袁術在座借觀之因奪不還日磾憂恚而死○今案類聚六十八引獻帝春秋座作壽春餘同又御覽六百八十一引亦作獻帝春秋作壽春馬上有司字餘同陳本無司字同御覽」 \\n ○鼓吹六（附錄） \\n 原鼓吹之攸始蓋受命於黃軒「陸機鼓吹賦云原鼓吹之攸始蓋受命於黃軒播威靈於茲樂亮聖王之所處氣納畏口手徑魯施行潛轉以田肆漂渴響而興胡○今案類聚六十八引及百三家集鼓吹賦攸作伊王之四字作氣而成文無氣納以下本鈔百零八鼓吹篇引亦作攸始嚴輯全晉文此賦與類聚同陳俞本照改惟俞本受作稟」 \\n 古之軍聲振旅獻捷之樂「孫毓東宮鼓吹議云皇太子初給鼓吹有詔問講學出入為當作鼓吹與不以聞毓作議曰鼓吹者蓋古之軍聲振旅獻捷之樂也施於時事不常用後因以為制用之道路焉所以顯德明功振武和眾求使後世無忘其章率而合宜者也○今案陳俞本與下脫不字脫旅字常作當脫用字俞本又制下多用之期會四字餘同嚴輯孫毓文從鼓吹者起引忘作亡無宜字餘同但脫去原引書名」 \\n 後世無忘其章「同上」有切然後能加「庾□與謝尚箋云年來大時軍推欲見加鼓加吹下官謂寔有切然後能加宜加荅曰金石之樂自宜侯之有吾今從鎮沙漢足下便是中腹之要自宜重聲寔以薄其俗况此蕭鼓亦之雅哉○今案原鈔必有脫譌嚴輯庾翼庾亮庾闡庾肅之各文皆脫此條陳俞本亦脫」 \\n 出入陳作移風易俗「孫毓東宮鼓吹議云禮樂久教義有所指給鼓吹以備典章出入陳作用以移風易俗○今案陳俞本同嚴輯孫毓文脫書名」以備典章「同上○王石華校俗改備」為國盤娛「應劭漢官儀云鼓吹云云○今案六十八引漢官儀娛下有侮爪牙句平津輯本及嚴輯皆祗據陳本儀飾部引照添此句」入門而停「干寶晉紀云劉毅為司隸校尉皇太子鼓吹入東腋門毅奏劾保傅以為不敬而停門外詔赦之乃入○王石華校以原鈔保傅誤竇傳旁勒未改今案陳俞本腋作掖而作止奏劾四字在外字下乃作然後餘同又見今晉書四十五劉毅傳與陳俞本同」 \\n 望闕而止「別傳云質為北中郎將朝京師上遲其到虎賁問訊相續詔大將軍列簿作鼓吹云云○今案類聚六十八引吳質別傳遲作歡喜□廣二字作比至家無大字同陳本無□字吹下有以迎之三字餘與類聚同」 \\n 音節諧捷「世說云王大漢書漢書少時舊有田舍者語言亦楚武帝喚時賢共言技藝之事王都無所■〈門外卦内〉意色殊惡自言知打鼓吹帝即令取鼓以權於坐振袖而起楊搥奮擊音節諧捷神氣豪上○今案世說豪爽十三者作名言作音■〈門外卦内〉作關以權作與之餘同又明本吳淑事類賦引說誤本■〈門外卦内〉作解以權作使擊之槌作桴諧捷以下作竟苦無人舉坐皆歎其雄爽陳本照世說改俞又加節」 \\n 自來人思「俗說云桓元作詩思不來輒作鼓吹既而思得云鳴鶴響長阜歎曰鼓吹固自來人思○今案類聚六十八引俗說來作乘鶴作鵠陳本亦改鵠餘同玉函輯本俗謂書鈔百三十類聚六十八皆引作鳴鶴響九皋殊欠分明」 \\n 巫山高有所思「伍輯之鐃歌補詞曰余尋其典名巫山高有所思將進酒及芳樹表期商六篇似有深情邪廣其音以補令政也○今案陳本之下有古字無補詞二字無余尋五字表期以下作皆鼓吹詞也俞本余尋五字作古鐃歌有四字表期五字與陳同合政改今進餘同」 \\n 將進酒及芳樹「同上註」聲音抑揚精妙瑰瑋「何承天鐃歌詩序云其聲音抑精妙瑰瑋世亦不易言也○今案百三家本何承天集脫世亦二字陳俞本與本鈔同」 \\n 震天動地蕩岳薄風「傅元朝會賦云於是六鍾隱其駭奪鼓吹作乎雲中及震天而動地盪海岳而薄風雲○今案陳俞本同百三家集嚴輯傅集朝會賦均脫此四句」 \\n 顧穹谷以含哀仰歸雲而落音「陸機鼓吹賦云音躑躅於脣吻若將舒而復廻曲周詳以齊駭各從節以刻哀○今案類聚六十八引鼓吹賦作脣吻作含哀仰誤卯無曲周二句原鈔脣誤辱含誤合已据訂正百三家陸機集若作舌嚴輯陸機集据類聚引皆脫曲周二句俞本與嚴輯同」 \\n 陵危節以清越溯高冥而相紹「又云放長激而□引興奇變而持矯云云○今案本鈔百零八鼓吹篇引陸機鼓吹賦有興奇二句特作特陵作護嚴輯機集脫此四句俞本有標目二句餘亦脫」 \\n 躍厘朕之潛下落九天之高禽「又云躍厘朕之潛下落九天之高禽若乃廵郊垌奉軍馬詠南城慘巫山之遐險歡芳樹之可榮○今案類聚六十八引陸機鼓吹賦及百三家機嚴輯機集與俞本引皆無躍厘二句郊下有澤戲野三字軍作君餘同陳本全脫」 \\n 長史假鼓吹「東觀記云建初八年拜班超為將兵長史假鼓吹幢麾○案類聚六十八引東觀記拜誤稱餘同姚輯本聚珍本亦然並幢作黃陳本麾誤尾餘亦同」邊遠假鼓吹「晉中興書曰漢武帝南平百越始置交趾九真日南合浦南海鬱林倉梧凡七郡立交州刺史以統之以州邊遠山越不賓宜加威重七郡皆假以鼓吹○王石華校旁勒越始兩字以陳本所無而疑之邪今案御覽五百六十七引中興書趾作阯真作貞無統以之三字假作加陳本脫百越四字脫九真二字脫山越四字加作振俞本亦脫百越四字山越作山粵加亦作振餘皆同原鈔脫百字置字凡字浦誤補巳據御覽訂正」 \\n 作鼓吹而還「魏略云夏侯儒字駿林為征南將軍都督荊像州正始二年朱然圍樊城城中守將乙修等求救甚急儒進屯鄧塞以兵少不敢進但作鼓吹設騶從去然六七里翱翔而還矣○今案魏志張既傳注引魏略駿作俊為征上有宣王二字騶作導餘同　欽定圖書集成樂律典一百三十三引魏略無宣王二字陳俞本無字駿林三字都督五字乙修二字鄧塞作城外敢下有妄動二字設騶以下作以駭聽聞四字餘同」 \\n 鼓吹廻還「吳志云曹公出濡須口吳主權乃乘輕船從灞濡須口入曹公使精嚴弓弩不得妄發權行五六里迴還作鼓吹曹公見舟船器仗軍伍整肅乃嘆曰生子當如孫仲謀○王石華校云案從濡十餘字皆小注語宜作小字今案吳志卷二孫權傳注引吳歷乃嘆作喟然嘆原鈔脫輕字脫嚴弓以下十七字脫孫仲謀三字濡誤灞仗誤使及誤作大寫之字均照吳志訂正本直題吳歷蓋從類聚六十八引訂故省節微異耳」 \\n 附錄 \\n 作鼓吹稱萬歲「江表傳曰曹公山濡須口號步騎四十萬臨江飲馬孫權率眾七使夜入魏軍選健兒百餘人徑詣曹公營下使逾壘斬得數十級北軍驚駭舉火如星甯已還入營云云○今案吳志卷十甘甯傳注引江表傳無口字逾作踰然本鈔百二十六鹿角篇引亦作逾陳俞本字句略增微有小異然此下四條均入鼓吹篇內惟本鈔另列作附錄者為諸篇創見之例料必永興續增而未入本類者今仍其舊以存本來面目云」 \\n 作鼓吹入宴飲「吳錄曰太尉范慎字敬祖在武昌自造冢及營作長石室時與參佐賓客云云○今案御覽五百五十九引吳錄無太尉字無字敬祖字石作名無參佐字餘同陳俞本亦無字敬祖及自造五字無石字餘亦同」 \\n 罷黃門鼓吹「東觀記云和熹后傳云下口尚書曰國家離亂大廈未安黃門鼓吹曷有燕樂之志欲罷黃門鼓吹○王石華校以吹下衍執業重一時决其錄也九字刪去今案聚珍本姚輯本和熹鄧皇后傳無此條本脫書曰以上曷有以下作今宜罷去四字俞本下添舊有二字餘與陳同」 \\n 奪孟達鼓吹「蜀志曰關羽圍襄陽連呼劉封孟達命發兵自助達辭以山郡初附未可搖動不承羽命先主恨之又封與達不和尋奪達鼓吹○今案見蜀志卷十劉封傳與陳俞本亦微有小異」 \\n ○髦頭七 \\n 虎士服「摯虞決疑要注云世祖曰髦頭之義何謂邪彭權曰國有奇恠觸山截水不崩潰難畏髦頭故使虎士服之以衞至尊也張華對世祖曰臣以為壯士之怒髦勇衝冠義取于此也○今案御覽六百八十引要注無對世祖三字餘同陳俞本權曰下有泰記曰三字是又轉引者餘則詳略互有小異」 \\n 熊皮冠「徐爰釋疑畧注云乘輿黃麾內羽林班弓箭左罼右罕執罼罕者冠熊皮冠謂久髦故使執事戴皮冠以倣其名○王石華校據陳本箭下添手字今案廣韻下平引徐爰釋疑無畧注二字林　作仗箭下無手字者上無罕字無故使以下餘同又陳俞本內下添有字左罼以下十二字作左右執事官帶熊冠餘同」 \\n 髦躍衝冠「見上虎士服注」使之先驅「列異傳云秦文公時梓化為牛以騎擊之不勝或隨地解披髮牛畏之入水故秦因是置髦頭騎使先驅又玄中記云秦王使三百人被頭以赤絲繞樹有一青牛出迎之走入河於是秦王因立髦頭騎也○今案范書卷一下光武紀注引列異傳隨作墮餘同御覽六百八十引元中記迎作逐河作水餘同陳本列異傳無以騎字勝作服又玄中記絲繞樹作樹葉二字俞本祗注列異傳亦與陳本同」 \\n 虎賁髦頭「東觀記云東海王強置虎賁髦頭雲罕○今案聚珍本東觀漢記卷七海恭王彊傳及萬花谷後卷七引均無雲罕二字餘同姚輯本亦然陳俞本置作賜亦無此二字而添引宮殿設鐘虡之縣之縣擬千乘輿二句」 \\n 命置髦頭「魏武表云不悟陛下復加後命命置髦頭恩榮莫盛於此也○今案御六十彳引魏武謝置旄頭表恩榮句作以此表海四字陳俞本脫不誤二字餘與本鈔同」 \\n 髦頭劍挺「漢書云宣帝飲酎行祠孝昭廟先駈髦頭劍挺□首搖插泥中刃嚮乘輿○今案漢書梁邱賀傳駈作敺□首搖插泥中作墮墜首垂泥中餘同御覽六百八十引墜作地俞本酎作酣首上作墮字搖作垂刃作刀餘同陳本頗簡」 \\n 髦頭馳還「東方朔傳云武帝幸甘泉宮長安馳道中央有虫覆而赤髦頭馳還以聞○今案太平御覽六百四十三引東方朔別傳長安作長平餘同本鈔四十五獄篇一百五十七阪篇長安皆作至長陵平阪」 \\n ○雲罕八 \\n 遊獵「蔡邕獨斷云毛詩曰齋侯好田獵畢弋百姓苦之案畢弋皆取禽之網襄公獵大施畢弋遂為行飾○今案陳俞本無蔡邕六字作詩盧令篇序百姓上有而不修民事句苦之下有故陳古以風焉句又引徐廣車服注云雲罕罼？？干也」 \\n 掩羣「上林賦曰弋玄鶴舞干戚載雲？？干掩羣雅○今案原鈔鶴誤龍脫？？干字衍屏字照文選訂改陳俞本亦同」雲罕飛旒「傅玄正都賦云鸞旂即舉承以皮軒雲？？干飛旒闟戟嬋媛○案百三家傅玄集脫收此條雲？？干二句已見本鈔闟戟篇引俞本與本鈔同陳本祗引雲？？干二句而誤作三都」 \\n 雲罕晻靄「潘岳籍田賦云五輅和鸞九旒揚斾瓊鈒入蘃云云○今案文選籍田和鸞作鳴鑾旒作旗餘同陳俞本亦作鳴鑾餘與本鈔同」前驅雲罕「漢舊儀云法駕前駈有九旒雲罕鳳凰闟戟○今案詳同卷簿篇河南尹條下」前施罼罕「徐爰釋疑畧云罼通作畢因星形以名一曰天衢故羽林前施罼？？干以象之○今案陳俞本同」 \\n ○闟戟九 \\n 闟戟膠葛「張衡東京賦云雲罕九旒云云○今案闟文選東京賦旒作斿陳俞本本鈔同」戟嬋媛「傅玄正都賦云雲罕飛旒○今案詳上雲？？干篇」闟戟皮軒「辨事云前馳有九旒雲罕云云○今案辨事當作雜事考本卷上鹵簿篇河南尹條下引作漢舊儀」 \\n ○渾儀十 \\n 羲和舊器「王蕃渾天說云渾儀莠和舊器歷代相傳謂之璇璣矣○今案陳俞本同」厯代寶器「起居註曰相國表曰閒者平長安獲張衡所作渾儀土圭厯代寶器以久沈寇戎謹遣奉送歸之天府又顏延之上立渾天銅儀表曰大軍旋師渾儀在路肆觀奇秘厯異寶及王府○今案御覽卷二吳淑事類賦卷一引義熙起居注相上有十四年字無以久五字餘同又御覽卷二引延之表厯作絕無遊及句陳俞本土圭誤至圭陳脫顏注俞則無旋師四字遊作旋餘亦同」 \\n 玉儀「尚書考靈曜云觀玉儀之遊昏明主時乃命中星注曰以玉為渾儀故曰玉昏明主時謂晝夜漏刻○今案晉書天文志引考靈曜觀玉句在中星下又初學記卷一引游作斿無晝夜句陳俞本無觀字游作制脫乃命句餘亦同」 \\n 璿衡「風土記云璿衡即今之渾儀也古者以玉為之轉運者為璣持正者為衡一言以良玉為管中有光蓋取明以助遠察也○今案原鈔脫持正句脫以字有字光誤先據御覽卷二引風土記訂補陳俞本脫正以下四句」 \\n 旋者還也璣者幾也「尚書大傳云旋者還也璣者幾也其變幾微而所動者大謂之旋璣注曰旋璣玉衡猶今渾天儀○今案陳恭甫疏證本據史記五帝本紀正義天官書索隱及御覽廿九引璣作機無注曰以下陳俞本皆脫」 \\n 著天體布星辰「王蕃渾天說云渾儀以察三光分宿度象以著天體布星辰案斯二者以考於天蓋詳察矣○今案陳本無象字餘同俞本亦然并布作步」轉渾天定時節「益部耆舊傳云洛下黃閎明曉天文於地中云云○今案明本吳淑事類賦引脫黃字餘同又說郛本益部傳亦脫黃字脫定時節三字陳俞本與本鈔同」平氣立常「春秋潛潭巴云琁璣者轉舒天心玉衡者平常立氣也○王石華校因原鈔轉下衍閽字又改作闇幾不可句矣今案玉函山房輯本潛潭巴及俞本與本鈔同」上應晷度「晉陽秋云吳有葛衡字思真作渾天儀使地居中以機動之若天轉而地正以上應晷度○今案○○○欽定書集成厯法典卷九十七引晉陽秋無字思真三字原鈔脫動字脫若天字脫以字均據訂補吳淑事類賦卷二引晉陽秋衡作道餘同陳俞本以機十一字作以旋轉之餘亦同」 \\n 以齊七政「尚書曰正月上日受終于文祖在旋機玉衡以齊七政圣云以璿為機以玉為衡璣轉也玉者以正天文之器也○今案舜典旋作璿釋文云璿音旋注文中孔傳有玉者以正句但岳本閩本皆作王者與原鈔正合餘注或隋前古本今不可考陳俞本照今本孔傳改而已」 \\n 以察三光「已見上著天體注云○今案詳本篇王蕃渾天說」歸之天府「見上厯代寶器注中○今案詳本篇上義熙起居注」常在候臺「王蕃渾天說云渾天遭周秦之亂師徒斷絕而求其文渾儀常在候臺是以不廢○今案御覽卷二引渾天說求作喪文下有惟字餘同陳俞本師徒八字作器物斷毀餘亦同」洛下閎渾天「桓子新論云楊子雲好天文問之於黃門作渾天老工閎曰我少作其事不曉達其意到今七十乃始適知又老且死矣○王石華校黃門改黃閎非是今案嚴輯全後漢文卷十五新論離事篇謂從未改本引作黃門作老工始作甫餘同又問經堂本新論謂從御覽卷二天部引黃上有洛下二字作渾作以渾老工作之說到今句作到今七十始知其理此據陳俞本者也」 \\n 折其玉斗失其金椎「孝經援神契云后偷任威云云注云偷苟且也玉斗朼斗以玉為之喻渾儀也金椎以喻國之重寶也○今案御覽卷二引援神契同俞本注文迥異」 \\n ○漏刻十一 \\n 建日官「李尤漏刻銘云仰釐七曜俯從坤德乃建日官俾立漏刻昏明既序景曜不忒○今案百三家集李尤銘從作順乃作力注云一作乃其題下夾注又云玉海摘昏明二句為晉李充銘謂見類聚今考類聚仍是李尤又嚴輯後漢文李尤銘據書鈔引從改順有增引蓋照陳俞本也」 \\n 制妙器「孫綽漏刻銘曰乃制妙器挈壺是銓累筒三階積水成淵淵漏則盈承虛赴下靈虬吐注陰虹承寫○今案類聚六十八引孫綽銘無累筒二句器作漏淵作川餘同御覽卷二引無乃制二句淵滿作器滿餘同陳俞本筒作箇寫作瀉陳更綽誤紀」 \\n 挈壺司刻仙叟秉矢「王廙洛都賦云挈壺司刻漏懱瀉流仙叟秉矢隨水沉浮指日命分應則唱籌○今案原鈔廙誤褎考百三家王褎集無洛陽賦惟御覽卷二引此賦褎作廙矢作尺無指日二句餘同陳俞本仍誤褎」 \\n 孔壺為漏浮箭為刻「續漢書律厯志云孔壺為漏浮箭為刻下漏數刻以考昏明焉○今案續漢志同亦見文選注五十六引」仰釐「巳見建日官注」爰暨「崔駰漏刻銘云天德動順人以立信乃作斯策以咸漏慎封掌今攬爰暨四極○王石華校將渥慎今攬四字旁勒未詳今案百三家崔駰集漏刻銘慎作潤掌作傳攬作覽餘同俞本已改」 \\n 晝參晷景夜分星宿「桓子新論云余前為郎典漏刻燥濕寒溫輒異度故有昏明晝夜晝日參以晷景夜分參以星宿則得其正○今案　全後漢文十五新論離事篇同謂得自未改本即此考初學記廿五引脫晝日二字無夜分以下餘同問經堂本新論是據陳本與初學記亦同」 \\n 昏明既序景曜不忒「已見上建日官注」累筒三階「已見制器妙注」晝夜百刻「說文云漏以筩盛水刻節晝夜百刻又漢書曰漏刻以一百二十為度注曰哀帝有短祚之期故增之○今案見說文水部類聚六十八引說文筩作銅餘同段本則筩盛作銅受百刻作百節注云百節依韻會所據小徐本訂又漢書十一哀帝紀同惟注迴異此非近本可知」 \\n 冬晝三十刻春晝四十刻「漢舊儀云冬至晝三十五刻後九日加一刻立春晝夜三十八刻○今案平津輯本漢舊儀補遺卷下作冬至晝四十一刻後九日加一刻至立春晝四十六刻夜五十四刻此據陳俞本耳然本鈔標目與注不對亦有訛脫」 \\n 夜漏鼓鳴晝漏鐘鳴「漢雜事云鼓以動眾夜漏鼓鳴則起晝漏壺乾鐘鳴則息崔寔政論曰諾晝曰鳴漏晝易成中云不得有于者○今案　欽定圖書集成厯法典卷九十九引漢雜事同又御覽卷二引注文鼓上有盡字壺乾二字亦作盡字鐘作鉦餘亦同陳俞本與本鈔同然刪去政論以其甚舛脫不可讀也」 \\n 挈金壺以南羅藏幽水而北戢「陸機漏刻賦云既窮神以盡化又設漏以考時云云○今案類聚六十八引陸機漏刻賦時下有爾乃二字即據標目二句百三家機集及陳俞本皆然」 \\n 靈虬吐注陰虫承寫「已見制妙器注」指曰命分應則唱籌「已見上仙叟秉矢註」激縣泉以遠射跨飛途而遙集「又陸機賦云激懸泉以遠射跨飛途而遙集伏？蟲以承波吞恆流其如揖○今案類聚六十八引機漏刻賦及百三家本俞本均？作陰揖作挹陳本祗引標目二句」擊刀斗傳五夜「漢舊儀云五夜甲乙丙丁戊夜又相傳救守火師內戶外數五止宮城門擊柝云云百官徼直符行衞士周廬擊木柝護呼備水火○今案初記廿五引衞宏漢舊儀至戊夜二字平津輯本引至五止二字師作帥謂據書鈔而陳本相傳二句未知所據何本也又文選五十六新刻漏銘注引舊鈔作宮城門傳五百官直符行衞士周廬擊木柝讙呼備火與原鈔小異然知宮城以下非連文乃再引舊儀者」 \\n 率九日減一等「續漢書律厯志云霍融上官漏刻率九日減一等○今案原鈔誤將下條董賢為郎竄入此注非也已據初學記三十五更正」董賢傳漏「漢書董賢為郎傳漏階下上見而悅之○今案漢書九十三賢傳階作殿陳俞本亦改殿御覽卷二引階作陛餘則加詳此永興節錄耳原鈔誤竄入上注當另為一條」孫權立表「吳錄云吳範字文則善占候關羽將降孫權問範期日中時立表下漏以待之及中羽至○今案類聚六十八引吳錄無字文則三字日上有明字所引頗詳陳本照增」 \\n ○相風十二 \\n 祥烏司飊「庾闡揚都賦云祥烏司□丹墀竟陛○王石華校旁勒境陸二字未改今案原鈔烏誤鳥竟陛誤境陸已據御覽卷九引揚都賦訂正俞本同陳本仍誤鳥」凌烏正侯「郭璞南郊賦云矯凌烏以正候兮整豹尾於後屬○今案百三家郭集南郊賦凌作陵正作偵本鈔豹尾篇引作南都作陵作貞陳俞本誤兩都陳又烏誤鳥餘與本鈔同」能立成器「傅玄相風賦云夫能立成器以占吉凶之先見者莫精乎相風蛇盤虎以為趾建修竿之前亭體正直而無撓度經高而不傾○今案類聚六十八引玄相風賦及百三家集輯此賦夫能三句是序蛇盤四句是賦蛇盤虎作蜿盤獸餘同又百三家集經高改徑挺陳俞本則互有同異又原鈔夫能五字誤將下條太僕五字竄入已更正」 \\n 頗有樞機「又云太僕寺丞岱君立一竿竹於前庭其上頗有樞機搖以雞毛占事知來與彼無異乃簡易之至殊於太史相風○今案嚴輯傅玄賦無此文惟輯傅咸相風賦據　戶卷九引岱君作武君賓立作樹無竿字搖作插百三家咸集及俞本均與御覽同陳本則改引先賢傳作高岱搖作標占事以下不同」 \\n 知自然「又云昔之造相風者其知自然之極乎上稽天道陽精之運表以靈烏物象其類鎮以金虎玄成其氣○今案類聚六十八引傅玄相風賦有者之二句百三家玄集此賦陽精作陰陽俞本亦然惟嚴輯此賦與本鈔同」 \\n 察氛祲「沈約宋書云戰國並爭旅師數出元鳥之設務察氛祲疑是秦制也○王石華校照陳本風侵改氛祲今案陳本又脫疑是句俞本將此條改入類聚內作宋書輿服志元作懸餘引頗詳」 \\n 採修竹于增城「潘岳相風賦云採修竹干增城口相風口紫度厯寒暑而靡凋眾星而拂口據神獸於下趾栖靈鳥於上標○今案陳俞本增作層無相風句無眾繁句據作踞餘同」 \\n 建竹竿於前庭「已見立能成器注○今案亦見本篇頗有樞機注」搖羽其首丹漆弗形「傅玄又賦云籊籊竹竿在武之庭厥用自然既修且真云云經之營之不日而成○今案嚴輯傅咸集據御覽卷九引咸相風賦搖作插形誤營真作貞改真者宋鈔時避仁宗諱耳百三家咸集俞本亦然陳本祇引籊籊二句仍作玄考玄賦無此文」 \\n 託處幽閒違眾特立「張華相風賦云太史相風西城上而賦者又豈以其云云無羽毛之飾而丹漆不為之容乎○今案百三家華集史下有候部二字而上有在字而賦者又四字作作者弗為餘同俞本亦然陳本竟改四字為句與各本迥殊未知何本」 \\n 遇風乃動「述征記曰長安臺上有相風銅烏或云此遇千里風乃動○今案　九十二引述征記臺上作靈臺無或云以下白柘卷二引臺上作南宮無或云此千里五字海錄碎事卷一引亦作靈臺與本鈔同御覽五百三十四引又與海錄同俞本伙銅字陳本銅烏作鳥餘同」 \\n 候風來征「傅玄相風賦云棲神烏於竿首候祥風之來征○今案類聚六十八引傅玄相風賦與百三家玄集及陳俞本侯皆作俟」 \\n 北堂書鈔卷第一百三十 \\n  \\n 　"}
{"章节": "●北堂書鈔卷第一百三十一  儀飾部下", "正文": "　 \\n ●北堂書鈔卷第一百三十一儀飾部下 \\n 　 \\n  \\n 隋祕書郎虞世南撰南海孔廣陶校註璽十三印十四綬十五 \\n ○璽十三 \\n 王者之印「說文云璽王者之印也○今案說文土部作壐」傳國守器「晉中興書云戴施得璽陰懷還南王彪之主議未詳傳國璽造創之始然厯代以來及太始之初揖禪位以茲相授故是傳國之守器也今論非所以始得之宜慶賀也○今案俞本無主字今論六字餘同陳本刪南還以上今論以下又續漢書輿服志下引晉陽秋有戴施獻傳國璽事可作旁證」 \\n 揖遜相授「同上」世世相受「漢書曰高祖入咸陽得秦璽及即天子之位因御服其璽世世相授號曰漢傳國璽○王石華校以其璽下衍及即句刪之今案漢書九十八元后傳入上有漢字目授作傳受王氏讀書雜志引此未改本以證今漢書入上漢字為衍文原鈔世改世唐人傳鈔避太宗諱也」 \\n 在君則表信神祗在臣則受職君上「玉璽譜云璽印信君則封冊畿服表信神祗在臣則受職君上顯用下民○今案原鈔標目信誤則据小注訂正陳俞本同」受命於天既壽且康「應劭漢官儀云天子有傳國璽文曰受命于天既壽且康不以封也○今案御儀式部引漢官儀同陳俞本亦同」受命于天既壽永昌「吳書云孫文臺北討董卓頓軍城南官署有井每旦有五色氣從井中出及使人浚井得漢傳國玉璽其文曰受命于天既壽永昌方圓四寸上紐交盤五龍又玉璽譜曰文臺從桂陽入洛軍於城南見井中旦旦有五色光乃浚得璽董卓亂掌璽者投於井中故得之也○今案范漢書七十五袁術傳注引吳書文臺作堅無及字無方圓以下餘同又御覽六百八十二引玉璽譜文臺作孫堅無五色字浚作探餘同陳俞本改引漢末傳畧同原鈔堅改文臺永興避隋諱文臺孫堅字也」 \\n 昊天之命皇帝壽昌「晉陽秋云永和八年冉，閔大將軍蔣幹欲歸降戴弛入勸之曰可與我傳國璽也屬天子必書相□幹將出璽付弛令獻之璽光照洞徹上蟠螭文起文曰昊天之命皇帝昌秦伯璽也石虎刻其旁曰天命石氏○王石華校旻改昊是也旁勒冉閔字非也今案續漢書輿服志下注引晉陽秋無水和四字弛作施欲歸至獻之三十三字作以傳國璽付河南太字戴施施獻之百僚皆賀三句文作書無石虎以下餘同陳俞本中間照改前後與本鈔同陳本更閔誤閤」 \\n 長壽萬年「晉紀曰建武元年江寍民虞迪墾地得白玉觀□璽一鈕以獻文曰長壽萬年○今案御覽六百八十二引鄧粲晉記無建武四字無麒字鈕誤鈿陳俞本脫一鈕二字餘同」 \\n 永融剋昌「趙書劉曜於龍門河水中得一玉璽文曰永融剋昌曜以為天賜劍九日而受之○今案御覽六百八十二引趙書無永融二字賜劍作錫神無九日二字陳俞本改標目作克壽永昌賜作錫無之字餘同」 \\n 置天子坐「周書云湯放桀取天子之璽置之天子之坐左退而再拜曰天位有道者可以處之○今案唐六典引周書桀下有大會諸侯四字無左退三句陳逢衡校云此乃湯祝解中脫又陳俞本取作服脫左退而三字餘同」 \\n 常在外殿「玉璽譜云晉元帝東渡厯數帝常無玉璽皆云司馬家是白板天子近代傳璽常在外殿○今案御覽六百十二引玉璽譜無常字皆上有此人二字無近代二句俞本添北人二字餘同陳本刪皆云以下」 \\n 方圓四寸「巳上受命于天吳書注」博袤三寸「春秋運斗樞云黃龍五采負圖而出置舜前白玉檢黃金繩芝為泥封兩端章曰天皇帝玉璽五字博袤三寸○王石華校為泥改作泥為誤今案御覽八十一引運斗樞玉璽作符博作廣此永興改避隋諱俞本無置字呢在兩字上章作有文皇帝作王有餘同陳本刪改少異」 \\n 玉出藍田李斯所書「玉璽譜云始皇初定天下革號稱皇帝所刻其玉出藍田山是丞相李斯所書其文曰受命于天既壽永昌○今案說郛本玉璽譜始皇所刻十三字作傳國璽是秦始皇所刻二句壽亦作受餘同又御覽六百八十二引仍作壽餘與說郛同陳本革號句作號稱始皇帝所刻之璽無山是二字餘同」 \\n 鳥文「同上茅？衣博四寸牒四分鳥文也○今案此上引春秋運斗樞作三寸陳俞本亦作四寸下句作魚鳥為文」龜文「玉璽譜郄恢表云慕容永稱藩奉璽方六寸玖厚一寸七分上鱕螭為鼻合高四寸六分四邊龜文下有八字其文曰受命于天皇帝壽昌篆隱起巧麗驚絕若慕容所制則題名迹非古稱蓋雕鐫之巧非也代所作原其所由來未嘗厥始也○今案御覽六百八十二引玉璽譜無玖字無一寸字若作是無則題三句無來字餘同俞本郄誤都亦無玖字厚一作厚三脫四邊句脫則題句餘亦同陳本更簡原鈔巧誤功據本篇下引改」 \\n 螭虎璽文「漢舊儀云皇帝六璽皆白玉螭虎紐文曰皇帝行璽皇帝之璽皇帝信天子行璽天子之璽天子信璽○今案聚珍本平津本輯漢舊儀同陳俞本紐改鼻餘同」螭虎紐「蔡邕獨斷云璽印也天子璽白玉螭虎紐○今案嚴輯本獨斷白作以陳俞本已改」仰方則方仰圓則圓「呂氏春秋云民之於上若璽之於塗○今案近本呂春秋離俗訓塗下接標目二句作抑之以方則方抑之以圜則圜又本鈔二十七論政篇引若璽句作如璽抑塗俞本仰作印餘同近本陳本標目仰作抑小注作印」 \\n 王玉押主銅鏤「後漢書禮儀志云王印璽玉押銀鑲大貴人長公主銅鏤○今案范後漢書十六禮儀志下王下尚有列侯始封貴人公主薨皆令贈十二字鏤作縷」雕鐫之巧「已見前龜文注」巧麗驚絕「同上○今妹亦詳龜文注」暉景燭燿「蜀志云王休獻玉璽璽潛漢水伏於淵泉暉景燭燿靈光徹天夫漢者高祖本號大王襲先帝軌迹亦於漢中今天子玉璽神光先見璽出襄陽漢水之末明大王承其下流受大王以天子位○今案見蜀志卷一先主傳本號作本所起定天下之國號也俞本更詳陳本甚畧而又別引霍光上書」 \\n 光照洞徹「見前昊天之命註○今案前引作照此引作昭已據訂」井有五色「見前受命于天既壽永昌注」黃霧四塞「燕書云元璽六年蔣幹遣劉猗齎傳國璽詣晉求救倚負璽私行數里天黃霧四塞迷荒不得進乃還易取行璽始得去○今案○○○欽定圖書集成乾象典卷七十五引燕書無元璽六年蔣幹六字無天字餘同俞本天作忽荒作進取字移進字下餘同陳本齎傳誤費博負璽下有欲亡匿三字天亦作忽荒作路乃下有復故道三字無易取四字」 \\n 銀璽「漢舊儀云秦以前民皆以金玉銀銅犀象為方寸璽各服所好自秦以來天子獨稱璽又以玉○今案平津本舊儀卷上金下無玉字自秦作漢末有羣臣莫敢用也句注云金下本有玉字從書鈔御覽儀飾部引刪漢以十七字從御覽引補時孫氏尚據陳本未得此舊鈔也俞本亦無上玉字以玉下有為之兩字」 \\n 金璽「魏志云天子改授太祖金璽○今案見魏志卷一武紀」跪上璽符「文帝云代王至太尉周勃迺跪上天子璽符○今案見史記文帝紀原鈔跪誤路已據訂陳俞本亦然」拜授璽綬「晉中興書云海西公廢司馬桓溫具乘輿法駕奉迎簡文於朝堂拜授璽綬○今案御覽九十九引中興書脫綬字陳俞本畧增引」盆子宜陽奉還「玉璽譜云建武三年劉盆子敗於宜陽奉還璽於光武○王石華校補盤子三字敗字未補今案說郛本玉璽譜陽作都末作璽還光武陳俞本與本鈔同」徐璆許都上之「漢書云袁術死軍破徐璆得其盜璽及還許都上之○今案范後漢書七十八徐璆傳盜下有國字餘同陳俞本並脫盜字又之下添魏字蛇足矣原鈔書誤言已更正」太后投地「漢書云王莽即位使王舜求璽太后出璽授於地○今案漢書九十八元后傳於作之餘同陳俞本又於下添之」皇后抵軒「續漢書同傳皇后諱節魏受禪遣吏求璽綬后怒以璽綬抵軒下○今案姚輯汪輯本續漢書吏作使餘同亦見范後漢卷十下曹皇后紀亦然陳俞本照改使字」霍光欲奪「玉璽譜云霍光輔政殿中一夜相光即召符郎取璽不與光欲奪之郎按劍曰頭可得璽不可得霍光善之○今案說郛本玉璽譜符郎作持節郎餘同又漢書六十八霍光傳作符璽郎餘則大同小異」 \\n 義陽強爭「晉紀云義陽王威附趙王倫倫篡位使義陽王威奪玉璽上執威強爭毀上指及乘輿反正詔誅威曰奪吾璽者正此人也玉璽譜云義陽王威就帝取璽帝不與威強奪之及倫敗帝曰阿皮乃捩我指奪我玉璽皮威小字也○今案陳本祗引玉璽譜至之句餘俱脫俞本作干寶晉紀與本鈔同玉璽譜就作執餘亦同」 \\n 絳侯綰璽「史記曰太后以冒絮提文帝曰絳侯綰皇帝璽將兵於北軍不以此時反今居小縣顧欲反耶○王石華校習絜捷之改冒絮提文立改兵鎮改顧邦改耶今案見史記絳侯周勃世家陳俞本同」 \\n 霍光解璽「玉璽譜云霍光廢昌邑王賀立宣帝光自手解賀璽扶令下殿○今案郛本玉璽譜廢上有後字解下有取字餘同又俞本與原鈔同」王閎謂董賢久持「漢書云哀帝臨崩以璽綬付董賢曰旡無以與人王閎白元后請奪之謂賢曰宮車晏駕國嗣未立何事久持璽綬以速禍至耶○今案漢書六十三齊懷王閔傳速作待陳俞本以璽綬作以璽管宮車作上皇餘同」 \\n 曹彰問賈逵所在「魏志曰太祖崩鄢陵侯曹彰問賈逵璽綬所在逵正色曰太子在鄴國有儲嗣先王璽綬非王所宜問也○案魏志十五賈逵傳嗣作副非王作非君侯陳俞本照改原鈔鄢誤隱巳據魏志訂正」 \\n 甄象掘地「又云甄象掘地得玉璽方一寸九分其文曰天子羨思慈親明帝為之改容○今案魏志卷工甄皇后傳眾作像餘同俞本羨思四字作受茲親用原鈔容下又衍璧見六字由下條誤竄入此已刪之」 \\n 陳陽於淮得「晉中興書云義熙十二年左衞陳陽于府事前淮水中得璽一所方寸厚二寸王者不隱其過則璧見璧亦璽也○今案御覽六百八十二引中興書無一所七字末作璽亦璧也俞本一所七字作文曰二字餘與本鈔同」 \\n 韓強得元璽「石勒別傳云韓強在長城縣西山巖石闕得玄璽一所方四寸厚二寸石虎以為縣瑞○今案御覽六百八十二引作石虎別傳無兩縣字闕作閒無所字餘同陳俞本與本鈔同」 \\n 王莽帶避火「玉璽譜云王莽之敗帶璽綬避火于漸臺○今案說郛本玉璽譜同陳俞本之敗作敗時餘亦同」袁紹舉向肘「又云袁紹有僭盜意乃拘孫文臺妻逼求之炤得璽舉以向肘魏武詞之曰我在不所也○今案說郛本玉璽譜孫文臺作堅璽下有見魏二字詞作惡無曰我六字陳俞本盜作號亦作堅魏武十字作紹敗漢以禪魏魏以禪晉二句原鈔改堅字詳本卷上末二句必有舛偽」 \\n 陳仲得玉璽「段龜龍涼州記云呂光時陳仲得玉璽博三寸長四寸直看無文字向日視之字在腹中有三十四字言光當王云○今案說郛本涼州記仲作沖博作廣中作無有三句二酉叢書張樹輯段氏涼州記仲作冲直看五字作光澤無文餘與本鈔同其注謂據書鈔御覽後有張氏按語云後涼錄陳冲作平仲作廣作直看無文字陳俞本互有同異但脫末旬耳原鈔三寸作三尺其誤無疑今據諸本訂正廣改博詳本卷上」 \\n ○印十四 \\n 執政所以持信「說文云印執政所以持信○今案說文印部同」所以為信「記云馬援復上書曰臣所假伏波將軍印書伏字犬外向成皋令印皋字為白下羊丞印為四下羊尉印白下人人下羊即一縣長吏印文不同恐天下不正者多符印所以為信也所宜齊同薦曉文字者事下司空正郡國印章奏可○王石華校睪改皋不改下函改丞補印皋字補不正字補所以為信也五字今案聚珍本東觀記向作嚮曉下有古字餘同姚輯本作人下牛餘與聚珍同范後漢馬援傳注引東觀記無復字向成作嚮城陳本即上脫羊字亦有古字餘同俞本脫伏字脫犬外向字亦作牛字亦有古字餘同」 \\n 非印不明非印不行「李尤銘云赤紱在服非印不明棨傳符書非印不行虎龜犢鼻尊卑有常○今案初學記二十一引李尤銘書作節虎龜作龜紐尊卑句作用爾作程陳本照初學記改俞本將此銘移入白帖亦照改然本篇下再引虎作虛尊卑句同」 \\n 封物為驗封物相因「釋名曰印信也所以封物為信驗也亦言因也封物相因付也○今案見明本釋名釋書契篇陳本為信驗作以為騐餘同原鈔脫亦言四字據補」為光為飾「胡伯始印衣銘云明明上皇旌以服命紆朱懷金為光為飾邁種其澤撫寍四國宣慈惠和柔嘉為則克厭帝心膺茲多福登位厯壽子孫千億其年□□○今案原鈔脫印字柔字茲字位字多誤名據初學記二十六引胡廣印衣銘補惟厭帝作常厥俞本又改入白帖矣陳本與初學記同諸本皆刪其年二字疑此下必有脫文」 \\n 是銘是刻「傅元印銘云惟昔先王配天垂則乃設印章作信萬國取象晷度是銘是刻文明慎密直方其德○今案百三家本傅玄集惟作往餘同蓋本于初學記二十六所引陳俞本亦然俞本又改入白帖」 \\n 上隆下平「相印經云印有八角十二芒凡印欲得周正上隆下平光明潔清如此皆吉○今案御覽六百八十三引相印經無凡字隆作穩餘同陳俞本吉作著餘亦同」出有章「魏志曰平原太守劉邠取印囊及山鷄尾著器中使筮管輅筮之曰內方外員五色成文含寶守信出則有章此印囊也高岳巖巖有鳥朱身羽翼元黃鳴不失晨此山雞毛也○王石華校補筮之字守字囊也字今案魏志二十九管輅傳尾作毛本鈔百三十六囊篇引亦作尾本鈔無上筮字曰上有輅字餘同俞本刪及山四字刪高岳以下本鈔又寶誤寔脫山字毛字今據魏志訂」 \\n 以官為名「魏武設官令云魏諸官印各以官為名印如漢法斷千名者章○今案陳俞本同」尊卑有常「李尤又云虛龜犢鼻○今案詳本篇上非印不明條下」作信萬國「已見上是銘是刻註中○今案詳本篇上」鎮撫方外「漢書云嚴助曰陛下以方寸之印尺二之組不勞一卒不頓一戟○今案漢書六十四嚴助傳尺作丈陳本改」 \\n 龜者蟄藏「應劭官儀云印者因也龜者陰物抱甲負文隨時蟄藏以示臣道功成而退也○王石華校照陳俞本初改也恐非今案戶儀式部引漢官儀亦作陰物餘同」虎者威猛「又云所以虎世者陽類虎者獸之長取其威猛以繫服羣下也○今案本鈔紐誤劍考平津輯本漢官儀作經御覽引漢官儀誤細亦紐之譌巳照訂陳俞本脫陽類二字陳亦誤劍俞不誤」 \\n 虎紐「同上」龜紐「又曰列侯黃金印？紐文曰印丞相大將軍金印龜紐文曰章○今案聚珍本漢官儀補遺謂百官公卿表注引云銀印龜紐其文曰章與本鈔不同平津本輯漢官儀無此唯見漢舊儀補遺考初學記二十六引衞宏漢舊儀無大字軍下有黃字以下三條皆是舊儀文無疑本鈔又曰二字有誤陳本紐誤劍餘同」 \\n 橐駞紐「又曰諸侯王印黃金橐駞紐文曰璽○今案初學記二十六引漢舊儀同白帖十三引王誤正亦見平津本舊儀補亦陳本將印字改移駞下又紐誤劍」釦印「又曰千石至三百石銅印○今案初學記二十六引漢舊儀作千石六百石四百石銅印陳本亦作至三百石」相法出陳長文以法語程申伯「相印書曰相印法本出陳長文長文曰本出漢世又印工養以法語程申伯也○王石華校違改韋御古改術占千改十今案御覽六百八十三引相印書利以作私以無中字餘同陳本楊上有印工二字出誤世又印二句作有相印相笏經六字餘同原鈔又脫楊利從仲將五字宗誤東脫得法二字工誤上再據御覽訂正」 \\n 大印磊落駢組流離「蔡柏喈釋誨曰或畫一策而綰萬金或談崇朝而錫瑀珪連衡者大印磊落合從者駢組流離○今案嚴輯蔡集釋誨據范書本傳及類聚二十五引瑀作瑞大作六餘同陳本祇注書名俞本萬上添一口錫作執又脫瑀字脫合從四字尚成句法耶」 \\n 持印「趙堯傳曰御史大夫周昌為趙相既行久又高祖持印曰誰可以為御史大夫者孰視堯曰無以易堯遂拜趙堯為御史大夫○今案見史記張丞相附趙堯傳陳俞本上有弄之二字餘同」 \\n 銷印「史記曰漢祖與酈食其謀撓楚權食其勸立六國後漢王曰善趣刻印張良曰誰為陛下畫此計者陛下事去矣漢王輟食吐哺罵曰竪孺幾敗乃公事命趣銷印○今案此是節引留侯世家原鈔於王輟以下誤竄入周侯繫印注曰已照史記更正陳本全段引至八行」 \\n 犀首佩五國「又曰犀首姓公孫名衍張儀卒後有犀首入相秦嘗佩五國相印為勑長○今案史記張儀列傳」袁紹向肘「袁紹將一玉印於太祖坐中舉向其肘太祖由是笑而惡之事見魏志○今案魏志卷一魏帝紀同御覽六百八十三引魏志及俞本亦同陳本改引玉璽譜因此上璽篇袁紹舉向肘一條故也然事同而文微異本條末有事見魏志四字是元以前校語」 \\n 周侯繫印「鄒子云將軍王敦起事丞相導率諸兄弟詣闕請罪值周侯將入見諸王甚有憂色丞相呼周侯曰以百口□卿周侯直過不應既入苦相申救既許周大悅飲酒及出諸王猶在門周曰殺諸賊奴當取一金印如斗大繫肘○今案御覽六百八十三引郭子闕作門侯作顗許作釋餘同陳俞本改引今晉書原鈔王敦以下又誤竄入蘇秦佩六國注內今已更正」 \\n 蘇秦佩六國「史記云蘇秦曰使我有洛陽負郭田二頃豈能佩六國印○今案史記蘇秦列傳同」成而被辱「魏氏春秋云許允善相印出為鎮北將軍將拜以印不善使更刻之如此者二允曰印雖始成而已被辱使者果懷之而墜於廁○今案魏志卷九夏侯尚附許允傳注引魏氏春秋無將軍二字使者作問送印者白帖十三引許允句在將軍下亦作問送印者陳俞本有將軍二字餘照改」 \\n 鑄而左顧「晉中興書曰孔愉放龜左顧後以功封亭侯及鑄印而龜左顧更鑄猶然印工以聞愉悟乃取佩焉○今案御覽卷二百引中興書封下有餘不二字考初學記二十五引及陳俞本皆作餘亭侯無不字白帖十三引并刪餘亭二字」 \\n 夏侯得一匱「漢書夏侯嬰從捕虜六十八人降卒八百五十人得印一匱○今案書四十一夏侯嬰傳同」段熲得一枚「東觀記云段熲上書曰又掠得羗侯君長金印四十三銅印三十一錫印一枚及長史司馬涉頭長燕鳥校棚塞尉印五枚紫綬三十八二枚皆簿入也○今案聚珍輯本東觀記二十一段熲傳書作言無曰又二字餘同姚輯本脫涉頭九字陳俞本脫及長史十四字尉印四字移在二枚下陳又刪皆簿句」 \\n 自防之法「周書曰師有六都印皆是師自防之法○今案逸周書王謨本及朱右曾校釋本並輯逸文一卷皆脫此條陳俞本同原鈔周下衍募字六都誤六師已據刪訂」以封所在「抱朴子云右之入山者佩黃紳越章印共四寸者其字百二十以封泥著所之四方各百步則虎狼不敢近○今案平津館輯本抱朴子內登涉篇紳作神共作其廣餘同又御覽六百八十三引共作其闊餘同俞本紳誤神越作白餘與御覽同陳本作引抱朴內篇隨手牽來祇封所住之四方數字外餘同迥異」 \\n 泥戶不可關「列仙傳云方回者堯時人至夏啟末為宦土為人所劫閉之宮中從求道因化而得去更以方回印封其戶時人言得回九泥塗門戶終不可關者也○今案秘書二十一種本古今逸史本列仙傳內方回傳因作回封作掩關作開御覽六百八十三引仍作因餘與諸本同陳俞本時下有隱字至下七字作隱于五柞山中脫從求三字囚亦作回丸上有一字關亦作開餘同」 \\n 治病無不差「走子云五之七印所起死人以治百病無不差者用黃絹七尺酒七弁脯七片醮慶忽也○今案陳俞本刪此條」 \\n ○綬十五 \\n 綬者有所承受「見應劭漢官云○今案初學記二十六引漢官儀同」轉相結受之綬「董巴與服志云戰國解綬去佩留其絲縫以為章表秦乃以采組相連結於縫光明章表轉相結受故謂之綬○今案初學記二十六引董巴志綬去佩作去紱佩兩縫字皆作襚受作綬御覽引脫相字章作彰受亦作綬事勒紀原引脫誤更甚陳本絲作係縫作照初學記改」 \\n 法天地人「漢官云綬者有所承受也長一丈二尺法十二月闊三尺法天地人舊用赤葦示不忘古也秦漢易之為絲今綬如此○今案平津輯本漢官儀同祗據書鈔一引陳俞本無綬者句末四字作至今以為常制」 \\n 法十二月「同上」仉以自脩「胡伯始進綬笥銘云伏以斯笥凡器為式受相君子承此綬紱帝命所族用褎令德佩以自修鞶以自勑○今案初學記二十六引胡廣笥銘伏作休綬紱作印紱族作賚佩誤備螜作所餘同陳本亦作印作賚作所餘亦同」 \\n 光明章表「見上轉相結綬注」舊用赤葦「見法天地人注」易之以絲「並上同」黃赤縹紺「董巴輿服志曰乘輿黃赤綬四采黃赤縹紺純黃圭長二丈九尺五百首太皇太后皇太后皇后皆同○今案初學記二十六及御覽六百八十二引董巴志四作五純作湻餘同陳本脫二字九尺下有九寸字脫太皇以下餘與本鈔同」 \\n 黃地白羽「應劭漢官云乘輿綬黃地白羽青絳緣五采四百首也○今案初學記一十六引漢官儀地下有朋字首下有長二丈三尺五字餘同平津輯本漢官儀緣誤緣陳本地下有冒字餘同初學記」 \\n 絳地黃羽「又云諸王綬四采絳地黃羽青黃緣二百六十首長二丈一尺侯綬三采絳地縹紺百二十首長一丈八尺○今案初學記二十六引漢官儀脫諸王綬三字地下有骨字黃下有赤字緣誤緣二百句在長二丈句下侯下脫綬字三采二字移紺字下絳地作地絳一丈作二丈餘同平津輯本漢官儀作白羽謂書鈔作黃羽誤陳本脫誤更甚足見此舊鈔之可貴也」 \\n 黃地赤采「又云皇帝綬黃地赤采不佩璽以勝侍中緄負以從○今案陳俞本亦作漢官儀脫以勝句」青地桃花「又云二千石綬羽青地桃花縹三采百二十首長丈七尺黃綬黃絲一采八十首長丈七尺民織綬皆如式不如式沒人官也○今案初學記二十六引漢官儀從綬羽二字起無三采六字七作八不引黃綬以下陳本亦脫黃綬以下餘與本鈔同」 \\n 乘輿四采五百首「見上黃赤縹注○今案董巴輿服志」九卿三采青圭「又云九卿中二千石青綬三采青白紅純青圭一丈七尺一百二十首○今案初學記二十六引董巴輿服志純作湻圭下有長字無雨一字餘同陳本同亦作輿服志惟平津輯本漢官儀收入此條謂據書鈔一引恐誤」 \\n 將軍二采紫圭「又云公侯將軍紫綬二采紫圭長有一丈七尺百八十首公主封君同○今案初學記二十六引董巴志采下有紫句湻三字餘同平津館輯漢官儀亦收入此條謂據書鈔初學記通典禮類恐誤」 \\n 五首成文「又云凡先合單紡為一絲四絲為一扶五扶為一首五首成一文文采純為一圭首多者精少者麤皆廣尺六寸○王石華校照陳本絲作系今案初學記二十六引董巴志純作湻精作絲細麤作絲夕？鹿餘同而平津輯漢舊儀又將此條引入謂據書何數誤也」 \\n 五采文綬「西京雜記趙飛燕為皇后其女弟上遺五采文綬○王石華校反改女今案學津本西京雜記卷一采作色初學記二十六引亦作色陳本照改」紫六寸綬「董巴輿服志云自青綬以上縫皆三尺二寸與綬同采而首半之縌者古佩璲也佩綬相迎受故曰縌紫綬縌之間得施玉環○今案初學記二十六引董巴志璲作襚紫綬句作紫綬以上縌綬之間餘同御覽六百八十二引亦作襚陳本照初學記改紫上又衍縌字環下衍鐍字然諸本皆無標目句或是上下文耳陳本改題與受同采不如仍之」 \\n 艾綬「東觀記云馮魴孫石襲母公主封獲嘉侯為侍中稍遷衞尉能取悅當世為安帝所寵帝嘗幸其府留飲十餘日賜駿犀具劍佩刀紫艾綬玉玦各一○今案聚珍本漢記十三馮石傳餘作許駿作駮其夾注云石是魴子又御覽三百四十二引無魴孫二字脫侯字駿亦作駮脫佩刀二字陳俞本亦作許駿作駁餘同」 \\n 雲飛綬「漢武內傳云西王母交帶雲飛大綬上元夫人佩鳳文臨華之綬○今案守山閣本漢武內傳無交字雲作靈佩作垂臨作琳初學記二十六引內傳亦作靈無大字同陳本照初學記改」 \\n 天子玄組綬公侯朱組綬「禮記云天子佩白玉而元組綬公侯佩山玄玉而朱鄭注云綬者所以貫佩玉相承受者也組者五色絲織成組文○今案禮記玉藻注無五色三字本鈔百二十八引仍有此三字陳本刪鄭注」 \\n 大夫純組綬世子綦組綬「又云大夫佩水蒼玉而純組綬士佩瓊玖而縕組綬世子佩瑜玉而綦組綬孔子佩象環五寸而綦組綬○王石華校將瓊改瓀似宜存之以備一今案禮記玉藻瓊玖作瓀玟本鈔百廿八佩篇又引作瓊玟陳本照禮記改」 \\n 臨華綬「巳見上云飛綬注」相國綠綬「蔡邕雜章云相國金印綠綬位在公上所以殊異休烈羣賢莫得而齊也○今案御覽六百八十二引雜章及嚴輯後漢文雜章據書鈔引皆同」貴人緺綬「蔡邕獨斷云皇后赤綬玉璽貴人緺綬金印○今案嚴輯後漢文獨斷引作緺繳蓋照陳俞本也」光武賜仲都「東觀記云李忠字仲都發兵奉世祖封武固侯時無綬上自解所佩綬以賜仲都○今案聚珍本東觀漢記卷十李忠傳賜仲都作之姚輯本亦然陳俞本又作賜忠惟陳本字誤子大謬」 \\n 明帝送王子「又云沛王楚王來朝皆就國明帝告諸王傅相王諸子年五歲以上皆令帶列侯印復送綬十九枚為諸王子在道欲急帶之也○今案聚珍本東觀記卷七沛王傳就上無皆字諸子作之子令作命印作綬餘同陳本亦無皆字相王下無子字餘同」 \\n 光武嫌綬不青「博物志云光武嫌二千石綬不青而細朱浮議更用青羽○王石校據陳本嫌改縑非也今案御覽六百八十二引博物志及俞本皆作嫌」朱浮奏綬多「漢名臣奏云大司馬朱浮曰車府丞玄黃綬詔乘輿綬五采何多黃也可更用赤絲為地○今案初學記二十六引漢名臣奏浮誤游玄黃綬誤橫受多黃作黃多餘同御覽六百八十二引作車府丞宏受詔餘同陳本刪車府七字」 \\n 長安故工不能丙丁文「博物志云太僕朱浮言詔書云百官皆帶王莽時綬又不因前表長安故綬工李涉等六家所織綬不能丙丁文如組狀募能圖畫綬丙丁制度五十疋○今案御覽六百八十四引博物志表長安誤作袁安工誤二丙上有具字餘同陳俞本亦誤袁安脫工字有具字無如組三字募能以下作募能為綬作丙丁文者」 \\n 六安都尉能丙丁「又云六安都尉留應募能為丙丁文謹處武庫給食留應思念誦發狂三十日病愈今庫給食留應思念諷誦發狂三十日病愈今文巳成請賜留五十疋○今案近本博物志脫御覽六百八十四引留作晉應思作晝夜思發狂作狂癡文誤又同陳俞本無募字處下有應字無留應思念八字病愈以下七字作綬成二字餘同」 \\n 朱綬「魏文帝雜事云與于禁詔昔漢高祖解衣以衣韓信光武解綬以帶李忠皆人主貴敬功勞之心也今別將軍欲以竭勤勞朕嘗以昔時所自佩朱綬與卿○今案吳淑事類賦注引此詔至功勞二字以下不同本鈔于誤丁據訂陳俞本無與于四字貴作報字無欲以字竭下有盡字餘同」 \\n 青紱「曹植求通親親表云若得辭遠遊戴武弁解朱組佩青紱安宅京室乃臣丹情之至願○今案文選同」藍紱「魏武帝內誡令貴人位為貴人金印藍紱女人貴位之此也○今案陳俞本皆作公主貴人金印藍紱八字本鈔疑有舛誤雜章以下應另為一已更正」紫紱「又蔡邕雜章曰制詔蔡邕封陳留雍丘高陽鄉侯臣邕退省金龜紫紱之飾非臣庸體之所當者○今案　後漢文蔡邕讓高陽鄉俟章紱作綬庸作容據本集引是也又據陳本書鈔百三十一引漢末雜章何也陳俞本退省以下與本鈔同以上異」 \\n 北堂書鈔卷第一百三十一 \\n  \\n 　"}
{"章节": "●北堂書鈔卷第一百三十二  服飾部一", "正文": "　 \\n ●北堂書鈔卷第一百三十二服飾部一 \\n 　 \\n  \\n 隋祕書郎虞世南撰南海孔廣陶校註幄一　幕二帟三　幌四帳五　幬六帷七　幔八幃九　簾十屏風十一　牀襜十二步障十三　承塵十四 \\n ○幄一 \\n 以帛衣版形如屋也「釋名云幄以帛衣版施之形如屋也○今案見釋牀帳篇幄屋也下接以帛二句」所以■〈尸外立內〉帳「周禮云幕人掌幄注曰四合象宮室曰幄王所居之帳也○今案周禮天官同原鈔幕誤慕已訂正」所以覆帳「爾雅云云謂之幄也○今案陳俞本及御覽七百引爾雅皆脫所字近本爾雅惟釋訓有幬謂之帳四字」上下悉周「三禮圖云四旁及上曰帷上下四旁悉周曰帳○今案原鈔四旁及上曰五字作惟以次房四字帷下又衍在其二字據御覽七百引及陳俞本訂改」四合象宮「周見所以居帳注○今案陳俞本同」紺幄「漢舊儀云祭天紫壇有紺幄○今案詳本鈔九十郊祀篇紫壇帷幄條下陳俞本幄下有帳字陳又改舊作書」緹幄「劉公幹魯都賦云及其素秋二七國子水嬉緹幄彌津丹帷覆洲○今案陳俞本魯誤晉祗引緹幄二句考百三家集魯都賦作緹帷作國于本鈔以此入幄篇則帷字必誤子字則照本鈔七月七日注訂」 \\n 設燈燭「漢書云武帝思念李夫人不已有方士齊人少翁言能致夫人之神乃設燈燭於幄帷令帝別居它幄中遙見李夫人之貌○今案漢書九十七上外戚孝武李夫人傳之神作其神乃設七字作迺夜張燈燭設帳帷令帝七字作令上居他帳惟陳俞本改引新論亦與本鈔悉同」 \\n 陳法服「陸機弔魏武帝賦云陳法服於幄坐陪窈窕於玉房○今案百三家集賦作文幄誤帷坐作座陳俞本引無弔字幄坐作絳幄陪作列玉房作錦屏」燕雀處帷幄「○今案此句在上條注末雖脫書名其為另條無疑陳俞本已刪今附本類後」 \\n ○幕二 \\n 雲幕「歸藏啟筮曰昔者女媧筮張雲幕○案陳本啟筮作啟室筮張作氏張考初記引與本鈔同下有而枚占神明句」毳幙「李陵別傳曰陵與蘇武書曰但見韋韝毳幙以禦風雨○今案見文選李陵答蘇武書」翠幙「潘岳籍田賦青壇蔚其嶽立翠幙默以雲布○今案御覽七百引默作黯陳俞本作黕据文選也餘同」翠幙蜺連「張景陽洛褉賦朱幔虹舒云云○今案百三家集洛褉賦同陳俞本褉作神」疊幕油表「馬季良奏賢事云賢專於軍設重幃疊幕以油表其上魏夷其山為誶翠設其中○今案嚴輯全後文十八引書鈔幃韋魏改魏餘同俞本將以字移置幃字下無魏夷以下餘與本鈔同又本鈔馬賢誤馬吳今訂正」 \\n 野幕為府「崔駰與竇憲牋云君侯以云云前世封青故事也○今案本鈔與陳俞本皆脫侯字据百三家崔集訂補嚴輯崔駰文引同又陳俞均脫前世句」張帟幕會乎原「左思蜀都賦云將饗僚者云云○嚴氏校以此下十二條舊為傳鈔者誤竄入帟篇內移正今案饗誤响据文選蜀都賦訂改」張朱幕延羣臣「程咸詩序云平原后三月三日從林園作壇宣宮張朱幕有詔乃延羣臣○今案嚴輯本程咸華林園詩序云据書鈔舊寫本如此訛脫無從校正又陳俞本引后作邑宣作建僊無有字臣下有作詩以頌之句」 \\n 蘭室接羅幕「陸機樂府詞云遂字列綺窗云云○今案敷文閣本陸士衡集卷六君子有所思行遂作邃餘同」明月照緹幕「劉公幹詩云云華燈散炎輝○今案百三家本劉楨集贈五官中郎將詩其四同俞本引亦同陳本標目緹誤緣小注不誤」軍幕未辨「黃石公三畧云云將不言倦此謂禮將○今案標目辨誤設本鈔一百十五將帥篇引亦作辨照訂考陳仁錫本黃石子上畧軍讖亦作辨陳俞本引作辦此古通字」營幕自動「兵書云將軍於營帳幕旡故自動主敵人散定○今妹陳俞本於作在餘同御覽七百引兵書無於營二字又脫自字餘亦同」幕以陳弊「三禮圖云幕以布地亨以陳弊○今案玉函輯本三禮圖据陳本引下句改或以陳上四字俞本亦然疑亨弊二字當作享幣」張幕虔卜「左氏晉侯伐鄭楚子救鄭楚子登巢車以望晉軍王曰皆聚於中軍何也曰合謀也張幕矣曰虔卜於先君也徹幕矣曰將發命也○王石華校于子果改巢今案見成十六年傳軍何也作軍矣」 \\n 獻籩豆於幕下「又曰趙孟賦匏葉穆叔曰趙孟欲一獻子其從之及享具五獻之豆於幕下○今案見左氏昭元年傳本鈔舛誤十字照訂」造律厯於帷幕「楊雄集劉歆書云蕭何造律張倉撰厯於帷幕貢之於玉門○王石華校据陳本小注厯下添成字又以原鈔倉誤會改作蒼均非是今案近本揚雄集及百三家集答劉歆書脫此文本鈔帷肩引無成字會作倉已更正陳本於玉門又改於王二字」 \\n 楚幕有烏「左氏云楚子元伐鄭鄭人將犇桐丘諜告曰云云有烏乃止○今案見二十八年犇作奔餘同」鷰之巢幕「又曰吳季札聘上國適衞夜宿于戚孫林父鼓琴季子曰嘻夫子之在此猶燕之巢於幕而可以樂乎○今案見襄二十九年近本左傳與陳俞本引皆夜作將孫林父句作聞鐘聲焉嘻字作異哉此隋以前古本也」 \\n ○帟三 \\n 小幕曰帟「釋名云云張在上帟帟然○今案原鈔帟上衍人字考釋名及御覽七百引與陳俞本皆無照刪去」在上曰帟「三禮圖云四旁及上曰椎上下四旁悉周曰幄○今案四上衍惟以次旁四字刪之輯本三禮圖脫詳上幄篇」摹人掌帷帟「周禮云云○王石華校帟上添掌字非也」 \\n ○幌四 \\n 雲母幌「晉惠帝起居注云有雲母幌○案御覽六百九十九引及陳俞本引皆同陳俞又添引華延雋洛陽記蛇足矣」絳紗幌「石虎鄴中記云石虎太武殿西有崑華殿上通支不壁輒開大窗皆絳紗幌○今案續百川學海本聚珍本鄴中記及陳俞本皆脫通支不壁四字餘同」房櫳對幌「左思吳都賦云云連閣相經○今案陳俞本同文選吳都賦幌櫎餘同考說文一曰帷與榥通又徐鉉以擴為別作幌非是今永興既採入幌篇則隋時所見本如此并可證宋本文選之誤」 \\n 開軒幌「又云張組帷搆流蘇開軒幌鏡水區○今案陳俞本同文選吳都賦搆作構」 \\n ○帳五 \\n 形如覆斗「釋名云帳者張也張施牀上也小帳曰斗形如覆斗○今案陳俞本及御覽六百九十九引同畢本釋牀帳笮據廣韻引形上有帳字又本鈔此下十三條皆誤竄入幌篇內今移正」 \\n 上應星宿「晉中興書云紀瞻勸進中宗位帝使殿中將軍韓績徹去便殿所御床帳瞻叱績曰帝坐上應星宿敢動者斬○今案今晉書六十八紀瞻傳便殿六字作御坐與陳俞本同是陳俞改引今晉書而仍冒中興書名非也又考　欽定圖書集成考工典二百三十二引晉中興書勸下無進字便殿六字作御座帷帳餘同」 \\n 甲以居神乙以自居「漢武帝故事云上以琉璃珠玉明月夜光雜錯天下珍寶為甲帳次為乙帳云云○今案類聚御覽引漢正故事及本鈔帳篇引皆同」絡以珠翠「潘岳西征賦云縱逸遊於角抵絡甲乙以珠翠注云甲乙帳名也○今案文選西征賦及陳俞本抵皆作觝餘同惟注云以下李善注未引蓋隋前舊注之存於今者也」流蘇為飾「摯虞决疑要注天子帳以流蘇為傭凡行為流蘇○今案陳俞本同」金織成「魏畧云大秦國出金織成帳五色？○今案陳俞本同考魏志三十烏桓華傳評注引魏畧出作多無成字？作斗帳二字御覽六百九十九引帳字在色下無？字又八百一引有成字無下句」 \\n 珠交給「應志云斯調國王作白珠交給帳遣遺天竺之弗神○今案此條應志二字有誤陳俞本已刪去亦見御覽六百九十九引吳時外國傳無應志二字無國字下句作天竺佛精舍五字」 \\n 張羅綺之帳帽「司馬相如長門賦云云垂楚組之連網○今案本鈔帷篇兩引作帷幔一作幔帳文選及陳本皆作幔帷餘同」張參天之黼帳「杜預七規云張參天之黼帳○今案嚴輯七規祗据書鈔一引陳俞本規誤詰」角安金爐頂安金蓮「石虎鄴中記云冬月繅大明光綿絮以房子綿一百二十斤白縑為裏名複幄帳之四角安純金銀鑿鏤香爐以石墨燒集和名香帳頂上安金蓮花中縣金薄織成綩囊飾以口口囊受三升以盛香帳之四面上十二香囊采色亦同但小囊耳百丈以經節貫玉璧內帳雄也○今案續百川學海本聚珍本鄴中記及陳俞本引與本鈔互有同異而陳俞更刪節過半本鈔飾以之下脫二十字今照聚珍本補入若合符節至百丈以下十二字疑非原文或從他條竄入耳」 \\n 春施錦裌夏用羅單「又云春秋但施錦帳表以五色絲為裌帳帷夏用單紗羅或綦文丹羅或縠文羅為單帳○今案陳本無但字裌下無帳字單紗作丹紗續百川本聚珍本鄴中記無施字紗上無單字裌作夾聚珍并作五色縑作紫文縠續百川川并作五色緫作紫縠文」 \\n 冬可青布夏可青練「晉陽秋云有司奏舊太極殿廣室施絳帳元帝曰云云○王石華校据陳本補廣室二字今案御覽六百九十九引晉令脫司字舊字及廣室二字練作葛餘同陳俞本云下有中宗性簡儉冲素句司下有嘗字曰下有漢文集上書囊為帷遂令十字練下有帷帳二字」 \\n 黼帳高張「司馬相如美人賦云芳香芬裂黼帳高張○今案百三家相如集美人同」組帳霧合「葛洪抱朴子云○今案見平津館本抱朴內一暢元篇」藻帳垂陰「曹植詩云華屏列耀云云○今案陳俞本同」綵帳照野「成公綏洛神賦云綵帳照野丹燭天嘉肴若阜旨酒盈淵○王石華校旁勒肴若二字誤矣今案陳俞本祇引上二句考百三家本成公綏集有洛褉而無洛神嚴輯本亦脫疑此即洛褉賦之佚文也」 \\n 甲帳「漢武帝故事云上以流璃珠玉明月夜光雜錯天下珍寶為甲帳以居神次為乙帳以自居也○今案詳上帳篇」乙帳「潘岳西征賦云縱逸游於負抵絡甲乙以珠翠○今案詳本篇上絡以珠翠注本條縱誤縫亦照上訂改」黼帳「已見本門上注○今案詳此上六條」藻帳「同上○今案詳上五條」寶帳「西京雜記曰武帝為寶帳設於桂宮○今案本鈔及陳俞本皆脫武字据學津討原本西京雜記卷二補又陳俞桂皆誤後」帛帳「傅子云太祖武皇帝愍嫁娶之僭上公主適人不過帛帳從婢十人而已○今案聚珍本傅子附錄謂御覽引帛作皁無末句三國武紀注引僭上作奢僭帛亦作皁嚴輯傅子文据書鈔亦改作皁陳本作奢僭惟主誤女餘與本鈔同」 \\n 玄帳「棗據五詩云涼風動玄帳明月皎素輝○今案俞本同陳本棗誤曹謬甚」單帳「說又云傅單帳也○今案說又四字疑誤陳本改鄴中記見上春施錦裌條下」複帳「瀨鄉記注云老子治堂丹緋復帳老君碧複帳孔子青複帳也○今案陳俞本脫云下人字餘同高士奇補編珠卷三引瀨鄉記亦有老君以下」羅綺帳　織成帳「俱已見本注○今案一見長門賦一見魏畧」絳紗帳「馬融施絳紗帳前受生徒後列女樂○王石華校復改後今案見范漢書九十上馬融傳及類聚六十九御覽六百九十九引馬融別傳皆同」青布帳「魏武內誡令云平參王作問大人語元盈言卒位上設青布帳教徹去以為大人自可施帳當令君臣上下悉共見○今案嚴輯內誡令据書鈔未改本同然本鈔平參以下十三字舛脫不可句陳俞本刪之又上設二字作後宮止設四字無教徹以下五字有公女常謂太祖曰七字餘同」 \\n 書囊為帳「益部耆舊傳云翟酺上事曰漢文帝連上書囊以為帳惡聞紈素之聲也○今案嚴輯益部傳据書鈔同類聚六十九引亦同」設青布帳「同上青布帳注」 \\n 雄風動帳「王粲大暑賦云雄風颯然兮時動帳帷之纖羅○今案嚴輯王粲文据書鈔引同」凉風動帳「同上玄帳注云」他帳遙望「桓子新論曰武帝所幸王夫人死帝痛惜之方士李少君言能致其神魂乃夜設燭張幄令帝居於它帳中遙望見好女似夫人○今案史記孝武紀集解引作王夫人事無方士等語陳俞本俱注幄篇新論見前六字幄篇是仍作李夫人事文選潘安仁悼亡詩注引作李夫人無痛惜句無魂字又御覽六百九十九引亦作李夫人惟嚴輯新論辨惑篇謂据書鈔引與本鈔同」 \\n 向帳作伎「魏武帝遺令云以吾突與妓女皆著銅雀臺於臺上施六尺帳繐月朝十五日輒使向帳作伎○今案世說新語注上之上引遺令女作人無於臺二字帳作？餘同陳俞本改引魏略非是」 \\n ○幬六 \\n 翡幬「楚辭云翡帷翠幬飾高堂紅壁紗版玄玉梁○王石華校補堂字改版字今案近本楚辭招魂作翠帳然永興收入幬篇是隋時所見本也陳俞亦作幬」羅張「又云翡翠珠被爛齊光蒻阿拂壁羅幬張○今案楚辭宋玉招魂篇原鈔壁下衍弓字已刪」施幬靡颸風「馬融廣成頌張雲帆施蜺幬靡颶風凌迅流○今案百三家集及陳俞本皆凌作陵餘同本鈔舟揔肩引作陵帆篇引又作凌二字本通」微風動單幬「李陵贈蘇子卿詩云清凉伊夜沒微風動單幬○今案本鈔據目與注幬均誤綯陳俞本祗引下句同」褰幬請御「宋玉神女賦云褰余幬而請御願盡心之惓惓○王石華校以標目誤複下條更正今案漢魏七十二家下宋玉集神女賦同」寢無絳幬「陸雲芙蓉詩云衣手雙絹云云○今案百三家本陸集未收芙蓉詩陳俞本同」 \\n ○帷七 \\n 先鍼後縷可以成帷「淮南子云先鉞後縷可以成帷先縷後鍼不可以成衣○今案見說山訓雨後字上皆有而字」朱帷連綱「張衡南都賦云於是暮春之褉元巳之辰方軌齊軫袚於陽瀕朱帷連綱曜野映雲又漢司馬相如長門賦云張綺羅之帷幔垂楚組之連網○今案文選南都賦同陳俞本瀕作賓並刪又漢以下考長門賦已見上幌篇」 \\n 丹帷連綱「曹植妾薄倖云還行秋殿層樓御輦從好仇排玉闥椒房丹帷楚?○今案百三家本陳思王古詞祗收四句與陳俞本同層樓以下十字皆作入侍君王一句然此十字似是長短句法仍古詞中語惜有舛誤無可校正耳」 \\n 弊帷不棄「禮曰弊帷不棄為埋馬也○今安見曲禮篇」帷不作衣「風俗通云俗說帷車蓋下以作衣令人病厲○今案御覽七百引及陳本皆車蓋作帳以作可餘同嚴輯風俗通据書鈔引而照御覽改」造律厯於帷幕「楊雄集劉歆詩云蕭何造律張倉撰厯於帷幕貢之於玉門○今案詳上幕篇」運籌算於帷幄「漢書曰高祖云運籌帷幄之中決勝於千里之外吾不如子房○今案陳本同考漢書卷一下無算字勝下無於字」下帷「琴操云雍門周說孟嘗君云下羅帷來清風○今案平津館輯琴操附此於補遺亦書鈔一引陳俞本同」張翡帷「司馬相如子虛賦云張翡帷建羽蓋○今案本鈔丹緫篇兩引此賦一作翡一作翠文選子虛賦則作翠陳俞引又皆與本條同」雄風動帷「三粲大暑賦云雄風颯然兮時勤帷帳之繼羅○今案百三家集脫此條兮誤弓照嚴輯改亦詳上帳篇」仲舒下帷講「史記云漢董仲舒為博士下帷講諸弟子傳以次相授叢或其見其面三年不視於舍園○王石華校照陳本刪傳字非也今案史記儒林傳講下有誦字子下有傳字次上有久字餘同」 \\n 然明坐帷講「東觀漢記云張奐字然明使匈奴中郎將休屠各王並同反燒□□□□列□赤也烟火相望兵眾大恐各欲亡去奐安坐帷內與弟子講論□苦軍士稍安○今案聚珍本二十一奐傳及姚輯本皆無中郎將三字無各王二字反下有叛遂二字撓下有度遼將軍四字講論作誦書范書作遷匈奴中郎將陳本中郎將改時字各下作及朔方烏丸並反燒度遼將軍門十三字餘同」 \\n 錦帷「典略云□子反衞見夫人在□帷中孔子面稽首夫人自帷中再拜環□之聲鏘然武帝內傳云上以珊瑚為？紫錦帷也○今案初學記廿五引典略無末句類聚六十八引鏘作璆餘同內傳一條漢魏叢書本脫陳本刪環珮句及內傳以下非是」 \\n 綺帷「司馬相如長門賦云張綺羅之幔帷垂楚組之連綱○王石華校据文選改帳作帷今案本鈔帳篇已引作帳幔此作幔帳故石華改之」翡帷「庾闡楊都賦云皇帝迺坐路寢御云云○今案御覽二十九引楊都賦路作露翡作組嚴輯庾賦亦作露陳本同御覽而路同本鈔」紗帷「晉陽秋云穆帝永和初元皇太后設紗帷於殿擁帝朝羣臣○今案陳俞本初元作元年陳注帷誤帳餘同初學記廿五引晉陽秋無永和句於下有太極二字又無擁帝句」以帷縳其妻「左氏曰閭丘嬰以帷縳其妻而載之與申鮮虞乘而出○今案見襄二十五年傳」張帷如嫁女「史記云西門豹為鄴令問民疾苦長老曰鄴三老常為河伯娶婦河上張絳帷女居其中如嫁女之法○今案史記滑稽列傳之法作？席餘同」 \\n ○幔八 \\n 雨不張幔「六韜曰將冬不服裘夏不操扇雨不張蓋名曰禮將將不身服禮無以知士卒寒暑也○今案平津本六韜勵軍二十三作雨不張蓋似不應入幔篇陳本逕將小注蓋字改幔又似近正斷考本鈔百十五將帥篇引六韜正作雨不張蓋幔類聚六十九引亦然與此脗合為諸本所不多見此古本之可寶也」 \\n 雨不張油幔「稽含詩序李方治為撫軍長史余為從事中郎當隨撫軍俱發詔兄前太僕將與別進一飲之盡歎天熱露坐有頃雨降遂不張油幔以絳分令夕也○今案嚴輯稽含文据書鈔弔同又注云此序有脫誤無從互證陳俞本史作吏當作常俱發作時脫兄以下十四字又脫以絳六字」 \\n 帳幔耀日「諸葛亮軍令云軍行人將一斗乾飰不得持烏育及幔餘大車乘帳幔什光耀日住就與會矣○今案陳俞本脫考嚴輯全漢文軍令同」朱幔虹舒「張景陽洛神賦云云翠幕蜺連○今案陳俞本皆誤作洛神百三家本張集作洛褉是也」羅綺幔「司馬相如賦云張羅綺之幔帷垂楚組之連綱○今案文選作綺羅本鈔帳篇引作羅綺作帳幔又帷篇兩引作綺羅一作帷幔一作幔帳」絳紗幔「秦記云符永固以太常韋逞母宋傳其父業得周官音義乃就宋家立講堂書生百餘人隔絳紗幔而受業焉○王石華校以原鈔父業誤父案竟作父韋謬矣今案陳本永固作堅就下脫宋字受作授餘同類聚六十九引音義作音旨立講堂作互講無生字餘字業作書御覽六百九十九引亦作堅亦作授又八百十六引與本鈔悉同考永固符堅字也諸書皆引作堅永興避隋諱故稱字耳」 \\n 張幔議之「江表傳云孫權在武昌欲還建業慮上流有驚乃於軍中張幔會百僚之○今案吳志張奐傳注引江表傳還下有都字軍作塢僚作官無張幔二字餘同陳俞本脫慮上句軍作堂無百字餘同」 \\n 隱幔怛之「世說云庾亮有大兒年數歲有威重之質便自胃女父溫太真嘗隱幔怛之此兒神色恬然乃徐跪曰君侯何以為此論者乃謂不減亮也○王石華校塗去嘗字非也今案世說新語雅量第六無年字威作雅便自五字作便自必此人知是天性九字餘同陳俞本各有刪節小異處又案胃女當是謂如之譌滅是減之譌類聚六十九引亦作減言年數歲便自謂如父與收句亦相應此條直是古本世說不可多得」 \\n 布幔漬水「軍令云戰時皆取船上布幔布衣漬水中積聚之以助水淹賊有火炬火箭以淹滅之違令者髠翦耳○今案陳俞本及類聚六十九御覽六百九十九引軍令皆以助四字無違令六字俞則誤作炬火火箭御覽更誤作炬炎箭餘同」 \\n 縑幔盛土「東觀記云岑彭與吳漢圍隗囂囂擁谷水以縑縵盛土為隄灌西城○今案類聚六十九引無西字聚珍輯本姚輯本岑彭傳岑彭以下十二字作彭圍隗囂四字亦有西字但幔作囊餘同陳本隄下有壅字無西字餘與聚珍本同」 \\n ○幃九 \\n 文帝幃不文繡「史記云漢文帝幃帳不得文繡○今案文帝紀幃下有帳字本作非已照訂陳俞本亦脫改得作用」衞夫人在絺幃「又云孔子見之夫人在絺帷中而拜環珮之聲鏘然○今案史記孔子世家而作再鏘作璆本鈔鏘誤鎗此上帷篇錦帷一引典略亦作鏘」碧裏梁下幃「東宮舊事云太子納妃青布碧裏梁下幃各一紺絹青布窗戶緯各一○今案陳俞本引同說郛本東宮舊事脫上句各字餘亦同」 \\n ○簾十 \\n 蔽為廉恥「釋名云簾廉也自鄣蔽為廉恥也戶簾施戶外也○今案見釋牀帳篇兩簾字皆作巾？兼鄣作障施下有於字陳本與本鈔同而刪戶簾以下則据初學記廿五引訂也」金玉簾「秦記云明光宮在漸臺西以金玉珠璣為之簾箔也○今案御覽七百引作三秦記初學記廿五引亦然但無之簾二字二酉輯本脫陳本改引涼州記云下有呂纂二字為下無之字餘亦同」 \\n 白珠簾「漢武故事云上起神屋以白珠為簾箔玳瑁神之象牙為篾○今案御覽七百引漢武故事與陳本上起句皆作甲帳居神餘同惟初學記廿五引與原鈔悉同」文弊簾「漢崔實正論云律令雖有制度而欲絕之為寶璘璣玩飾匿於懷袖文繡弊於簾帷也○王石華校寶改實非是今案羣書治要所采政論無陳俞本祗引玩飾二句御覽七百引則云珠璣玩飾匿若懷袖而下句又作帷簾嚴輯据本鈔引寶作實其下夾注云有脫鐵橋引亦為石華所誤矣」 \\n 鳴如珩珮「西京雜記云昭儀殿織珠為簾風至則鳴如珩珮○今案學津西京雜記卷二儀作陽珮下有之聲二字初學記廿五引珩珮二字誤作金玉珠璣餘同學津本陳本改鳴作聲而刪末二字俞本更改標目作結珠為簾下引拾遺記殊失本鈔之舊」 \\n 竹為水文龍鳳之象「又云以竹為簾皆水文及龍鳳之象○今案學津本西京雜記卷二此上有漢諸陵寢皆五字文作紋象作像陳本引亦從以竹句起仍作文餘與學津本同」 \\n 玳瑁押之象牙為篾「已見上白珠簾注○今案陳本同」緯蕭自業「莊子曰河上有家貧窮恃緯蕭以自業注曰蕭篙也織緯蕭以為簾箔○今案見莊子列御寇篇無窮字陳俞本有窮字又自作為引司馬彪注緯作緝箔作薄原鈔曰下衍張毅九字是從下入今刪去」 \\n 織箔為生「漢書云周勃以云云○今案漢書卷四十周勃傳箔作薄薄下有曲字陳俞本亦然」高門懸箔「莊子云張毅者高門懸箔無不走也行年三十內有熱病○今案見達生篇本鈔張誤孫已照改三作四內有作有內陳俞本亦然」閉肆下簾「史記云嚴君平卜筮於成都市日閱數人得百錢則閉肆下簾而授老子也○今案此見漢書王貢兩龔鮑傳序」 \\n ○屏風十一 \\n 負斧依「禮記云天子負斧依南面而立注曰斧依者畫斧文屏風於戶牖間也○今案明堂位注畫斧作為斧面作鄉陳本畫斧句作畫屏風也又改依作扆餘同」設黼依「周禮曰司几筵職云王位設黼依鄭元注云斧謂之黼其綉以白黑采也以絳帛為質依其荊如屏風然○今案見春官綉作繡」帝王之服「黃士度屏風頌序云太寧三年皇帝遣殿上將賚御屏風寶劍嘉茲屏風帝王之服謹為述頌○今案陳俞本同嚴輯屏風頌据書鈔兩見此其一也但無將字」古人之服「魏志云太祖平柳城班所獲器物時有素屏風素馮几特以賜毛玠曰君有古人之風故賜君古人之服也○今案魏志十二毛玠傳同類聚引與陳本脫馮字陳又改班作頒餘同本鈔脫特以二字据百卅三几篇引補」 \\n 立必端直處必廉方「李尤屏風銘曰舍則潛辟用則設張立必端直處必廉方○今案類聚六十九引尤銘及百三家集陳本皆改辟作避惟初學記廿五引舍作捨辟作僻同嚴輯李尤文据書鈔引仍作辟本鈔廉下誤將此上第二條頌云卅七字竄入已刪去」 \\n 引在左右近君頭足「淮南王賦云維斯屏風出自幽谷大匠冶之雕刻削斲表雖剝裂心寬質愨等化品類庇廕尊屋云云不逢仁人永為枯木○今案廣文選卷七淮南屏賦斯作茲治作攻質作貞品作器引作列初學記廿五引仍作斯餘與廣文選同陳本引亦作同餘與本鈔同惟類聚六十九引斯字治字皆與原鈔同但品亦誤器庇誤疵耳」 \\n 金鈕屈膝「鄴中記云石虎作金銀鈕屈膝屏風依以白縑高施則八尺下施則四尺或施六尺從意所欲畫義士仙人禽獸之相讚皆三十二言○今案續百川學海本聚珍本鄴中記及陳本引相作像者從作隨高施四句在言字下陳本標目作金屈劍膝尤誤惟聚珍改膝作成近是」 \\n 銀鉤鈕「東觀舊事云皇太子納妃有牀上屏風十二牒織成漆連銀鉤鈕梳頭屏二合四牒織成地屏風十四牒銅環鈕○今案說郛本東宮舊事脫梳頭八字餘同陳本引脫織成漆連四字牒下復脫織成二字餘同又按合字疑當作十」 \\n 高施八尺下施四尺「已見上注○今案見金鈕屈膝條注」擁閼風邪霧露是亢「李尤屏風銘云立必端直處必廉方○今案据本篇上文引則標目二句應接廉方之下陳本邪作雅亢作抗則据類聚六十九引改」雲母屏風「漢書云王莽嘗翳云云○今案書九十九中王莽傳翳上有後常二字風下有面字及非親近莫得見也句」琉璃屏風「漢書云王莽嘗翳云云○今案漢書九十九中王莽傳翳上有九御覽七百零一引語林同」有畫飾「三禮弓矢圖云扆從廣八尺畫斧文而無柄設而不用今之屏風則遺象也○今案玉函輯本三禮圖据陳本引則上添有畫飾三字俞本亦然」有刻鏤「三輔決錄云何敞為汝南太守章帝南巡過郡有刻鏤屏風為帝設之命侍中黃香銘之曰古典務農刻傷民忠則竭節義在脩身敞懼禮賢命士使修德也○今案類聚六十九引及陳本刻作雕則作在皆脫敞懼以下二酉叢書輯本決錄設上有張字則作在使作改也作化嚴輯黃香銘据書鈔引亦改則作在餘同」 \\n 雕刻削斲「見上引在左右注○今案陳本同」文繡「傅玄挺楚辭招魂云雕楹文桷結修梁增臺列榭別有望設畫屏風文繡班上紀開闢圖自灰又魏書太祖雅性節儉惟屏風壞則補衲也○王石華校因祖下衍意邦志三字節下衍用云二字旁勒之已照刪今案嚴輯傅玄文祗据書鈔一引陳俞本脫又魏書一條据御覽七百零一帷下有帳字餘亦同」 \\n 織成「同上金屈膝注也○今案陳本同」五色「桓譚新論云五音須宮而成可以殿上五色錦屏風諭而示之望視則赤青白黃黑各各異類就視則皆以其色為地欲為四時五行之樂亦各以其聲為地而用四聲文飾之猶彼五色屏風○今案嚴輯全後漢文新論離事篇稱書鈔未改本一百三十二引與所訂同玟陳俞本亦下有當字及五音上多引四句餘同」 \\n 四合「傅玄楚辭招魂云屏風四合銘鄧錯雜蘭膏明發相年所□○今案二四句必有舛誤嚴輯本祗引書鈔又注云末句有誤傅節子輯傅鶉觚集据書鈔引同又附校注云鄧當作鐙藻當作薄又考陳俞本四合以下作五采錯雜圖畫自然是紀開闔文理較順然實從此上文繡條下設畫屏二句裁剪而成恐非原鈔之舊」 \\n 白琉璃光洞澈「舊武故事云帝起神臺其上扉牖屏風悉以白琉璃作之光照洞澈○今案俞本同陳本誤作扉屏牖風御覽七百一引漢武故事又脫牖字」紀開闢圖自然「同上文繡注云○今案陳本將標目二句倒置」畫義士「並同金屈膝注」畫廉藺「王羲之與殷浩書云爾宮乃勸令畫廉藺於屏風○今案陳本及御覽七百一引與殷浩書皆無爾宮乃三字餘同」點蠅「吳錄曹不與善畫屏風孫權使之畫屏風誤落筆點素因以成蠅權以為生舉手彈之○今案陳本成誤作生下添一蠅字餘同類聚六十九引吳錄興誤與成亦誤作餘亦同」畫獸「亦同金屈桼注」上指問班伯「漢書曰時乘輿幄帳畫紂醉踞妲己作長夜之飲上指畫以問班伯曰紂之無道至於此乎○今案漢書敘傳之作紂為餘同陳本多引十行俞本多引四行皆非本鈔之舊」帝數顧烈女「東觀記曰宋弘嘗燕見御座新施屏風圖畫烈女形帝數顧視之弘正容言曰未見好德如好色者上即徹之○今案陳俞本即上有為字餘同類聚六十九引座作坐無圖字形字聚珍本記帝數作上數數三字亦有圖字同類聚」 \\n 後有侍史「史記曰孟嘗君待客坐語而屏風後常有侍史記君之所與語問親戚居處客去已使存問獻遺其親戚○今案見七十五孟嘗君傳」立後應命「京兆舊事云杜陵蕭彪字伯文為巴郡太守以父老乃歸供養父有客常立屏風後必自應使命○今案類聚六十九引京兆舊事及陳本皆無必字陳又刪字伯文三字餘同」鄭弘隔其間「後書鄭弘為太守時舉第五倫為司空班次在下每正朔朝見弘曲躬自卑上知其故遂聽置雲母屏風分隔其間由此以為故事○今案范書六十三弘傳類聚六十九引謝承後漢書及陳本守皆作尉是也知上有向字餘同陳本知上誤聞字則非也」 \\n 紀亮隔其座「吳錄云景帝時紀亮為尚書令子騭為中書令每朝會詔以御屏風隔其宣城記曰隔以雲母屏風○今案類聚六十九引吳錄同陳本風下添分字而刪宣城記以下非是」 \\n ○牀襜十二 \\n 絹綺牀襜「東宮舊事云皇太子納妃有綠石絹綺牀襜二○今案陳本刪石字餘同御覽六百九十九引東宮舊事絹綺作綺絹囊餘同」 \\n ○步障十三 \\n 錦步障五十里「世說云王君夫作絲步障經裏四十里石季倫作錦步障五十里以敵之○今案世說汰侈篇經作綾餘同陳俞本裏作裹并改引今晉書非是」絲步障四十里「同上」絲布碧步障「東宮舊事云皇太子納妃有絲布碧裏步障三十里○今案陳俞本脫碧字裏作裹餘同御覽七百一引東宮舊事無里字餘同」十重■〈金截〉步障「語林云許玄度將弟出都婚諸人聞玄度弟朝末欽遲之既見乃甚癡便欲嘲弄之玄度為解紛真長嘆曰玄度為弟婚施十重■〈金截〉步障也○今案類聚廿五引語林無聞元度六字弄作棄為解紛作為作賓主相對御覽七百零一引解紛下作諸人遂不能犯境俞本真上有劉字餘同御覽陳本遲誤作逆餘同俞本」 \\n ○承塵十四 \\n 朱畫承塵「楚辭云經堂入奧未塵筵注曰朱丹也塵承塵也下則有簟筵好席可休息也○今案陳俞本塵也下多引十八字御覽七百零一引脫朱丹也句脫下則二句考文選招魂篇注下則句上有上則未畫承塵句餘同」 \\n 金薄承塵「支僧載外國事曰和訶條國有大富長者條三彌與佛作金銀薄承塵在其上一佛作雨重承庄○王石華校反改支嚴氏校云御覽七百一作斯訶調國七百九十七作和訶條國今案和訶四字與本鈔正合又御覽陳俞本皆無銀字無在其上三字餘同」 \\n 投金於上「謝後漢書云豫章雷義字仲公嘗濟人死罪人後以金二斤謝之不受候義不在投金囊於承塵之上○今案陳俞本及御覽八百一引不上有義字候作伺受下有金主二字投上有默字御覽則作嘿餘同姚輯汪輯本謝書無襄字餘與陳本同惟姚本公作恭」 \\n 彌猴走上「抱朴子云余友人滕永叔當養彌猴犬忽齧殺之使埋之百許日有見鬼者見彌猴走於永叔承塵之上永叔曰乃始知彌猴死后亦有鬼也○今案長白繼氏輯抱朴佚文分引意御覽與陳俞本引亦有詳略不同此為永興節錄者」 \\n 鳩來為福「搜神記曰長安有張氏者獨處空室有鴻自外入止於牀張氏疑之乃披懷而祝曰鳩來為我禍即飛上於承塵為我福即入懷於是鴻飛入懷○今案學津本搜神記無疑之句空作一御覽七百零一引亦空作一疑作惡陳俞本皆小有異處」 \\n 鷄落恐怖「語林曰傳信忿母母羸病恒驚悸傅信乃取鷄鳧滅毛施於承塵上行落地母輒恐怖○今案陳俞本及御覽七百零一引鳧作鴨滅作去施於作置餘同又御覽九百十九引忿誤貧施作放輒上脫母字玉函山房輯語林引書鈔御覽忿皆誤貧非是」 \\n 有神能語「搜神記曰博陵劉伯祖為河東太守所止承塵上有神能語常呼伯祖及京師詔書消息輒預告伯祖問其所養欲得羊肝乃置羊肝於前切之隨刀不見忽有一老狸立在案前持刀者欲所之伯祖呵止自舉著承塵上須臾大笑曰向者啖肝醉忽然失形與府君相見大媿也○今案搜神記卷十八養作食啖無舉字餘同陳俞本及御覽七百一引無常呼五字養作食啖脫乃置四字餘同陳俞增引頗多」 \\n 北堂書鈔卷第一百三十二 \\n  \\n 　"}
{"章节": "●北堂書鈔卷第一百三十三  服飾部二", "正文": "　 \\n ●北堂書鈔卷第一百三十三服飾部二 \\n 　 \\n  \\n 牀十五榻十六簟十七薦十八席十九案二十几二十一　杖二十二 \\n ○牀十五 \\n 坐臥曰牀「釋名云人之所坐臥曰牀牀裝也所以自裝載也○今案見畢本釋牀帳篇」體之所安「李尤臥牀銘曰體之所安寢處和歡夕則欽慎崇德遠姦○今案陳俞本脫此條初學記廿五引及百三家尤集則欽作惕敬嚴輯本作錫敬本鈔敬改欽者宋人寫避翼祖諱也」寶牀「西京雜記云武帝為七寶？於桂宮支僧載外國事云佛涅自然有七寶牀從地中出○今案陳本桂作寶餘同學津本西京雜記卷二同惟初學記廿五引於上有設字支僧載外國事一條類聚七十六引涅盤作泥洹然有下無七字」 \\n 玉牀「宋玉諷賦云懷怵惕之心兮徂玉牀橫自陳兮君之旁又鄴中記曰石虎於正殿安牀辟方三丈其餘牀皆局腳高六尺後宮別房中有小形玉牀○王石華校刪辟字從陳本今案宋玉三句陳俞本皆脫考七十二家本宋大夫集懷作內無之心二字餘同鄴中記以下御覽七百六引正殿四字作御牀高六尺作高下六寸房作坊餘同」 \\n 金牀「列仙傳云馬明生者隨神人還岱宗石室中重嵓染隱去地千丈有金牀馬明生別傳曰明生隨神女入室中有金牀玉几○今案陳本刪列仙廿八字秘書廿一種本古今逸史本列仙傳脫此文惟御覽六百六十一引真人傳有此文又馬明生別傳初學記廿五引有作臥餘同類聚四十引入室中作入岱宗石室中」 \\n 石牀「盛弘之荊州記云湘州南寺之東有賈誼宅宅之中有井井旁有局腳石牀可容一人坐形制甚古相傳曰誼所坐也東陽記云湘安縣有籍姓在縣瀨如瀑布焉瀨邊有石牀上有石牒長三尺許似羅列雜繒矣○今案荊州記一條御覽七百六引湘州十六字作長沙郡有賈誼所穿井九字形制作其形餘同東陽記一條御覽六十九引湘安作信安無有籍十字石牀四字餘同」 \\n 梨牀「英雄記云向詡常坐梨牀上兩膝足皆有餘處○今案陳本刪下句御覽七百三十九引英雄記梨作板下句作乃有膝踝足指之處」荃牀「曹植九詠云蕙帷兮荃牀○今案陳本帷作幬百三家本曹集及本鈔席篇亦作幬荃作苓」象牙「戰國策曰楚有象牙之牀○今案齊策云孟嘗君至楚獻象牀高誘注謂象齒為牀」麡角「異物志云麡狼狀似鹿而角觸前向入林則挂角故恒在平淺草中肉肥脆香美逐林則得之皮可作履襪角正四據南人用作踞牀○今案俞本脫陳本刪肥脆句用作因范書八十六注引異物志收句作南人因以為牀餘同初學記廿五引逐下有入字餘同陳本」 \\n 沉香「異苑云沙門支法存有八尺沉香板牀剌史為王談其子劭求之不與遂殺而籍之後得疾法存為崇也○今案學津討原本異苑其子作大兒劭下有之字陳俞本為王六字作茱字」瑇瑁「西京雜記云韓嫣以以瑇瑁為六牀○今案學津討原本西京雜記及陳本瑇作玳牀上無六字初學記廿五引亦無六字餘與原鈔同」珊瑚「漢武內傳云武帝受西王母真形經六甲靈飛十二事帝盛以黃金几白玉函以珊瑚為牀安著栢梁上○今案陳本靈誤雲事作車脫几字安字守山閣本漢武內傳几誤箱牀誤軸十二事作之事本鈔一百三十三几篇引亦作几初學記廿五引無經字柏誤柯餘與原鈔悉同」 \\n 觜蠵「劉楨清慮賦云布瑇瑁之席設觜蠵之牀馮玫瑤之几對精金之盤○今案陳俞本瑇作玳精金作金精又陳本楨作禎百三家本脫本鈔席篇引上二句蠵觿牀作筵嚴輯本此賦亦作筵玫作文但舊鈔既入？篇則？字斷非誤可知」 \\n 升御牀「晉中興書曰中宗既登尊號百官陪列詔王導升御牀共坐導辭曰太陽下同萬物蒼生何由仰照上乃止○今案陳俞本辭上有固字世說卷下之上注引中興書中宗作元帝列作位」 \\n 坐玉牀「易是類謀云羣黨黨假威出坐玉牀注曰小人羣黨取王者威權坐於牀也○今案陳俞本同」處匡牀「卜商君書曰明者無所不見人主處匡牀而天下治矣○今案陳仁錫本商子畫策篇及陳本牀下有之上二字初學記廿五引人主二句治作大理與陳仁錫本同」坐玉牀「焦贑易休鼎之升云安坐玉牀聽韶行觴飲福萬歲曰壽無疆○今案陳俞本同」沛公踞牀「漢書曰沛公至高陽傳舍使人召酈食其至入謁沛公踞牀令兩女子洗足○今案陳本洗誤跣近本漢書四十三洗下脫足字師古曰洗足也是唐人所見本已脫足字舊鈔有足字蓋隋時古本如此」 \\n 裴遐墮牀「鄧晉記曰裴遐賦性恬和同類有試遐者推墮牀下遐乃拂衣還坐言慍色○今案陳俞本言作毫御覽三百九十三引鄧粲晉紀無賦字乃字慍作異」撫軍不拂「語林云簡文為撫軍時所坐牀上生塵不命左右拂見鼠行跡視之為隹也○今案陳本脫上字御覽七百六引語林脫生字命作聽又九百十一引亦作聽拂作掃生作灰」香即扇「東觀記云黃香盡心供養暑即用扇牀枕寒則以身溫席○今案陳俞本脫類聚二十引無用字姚輯本聚珍本東觀記亦然」拊牀起「吳志曰凌統病卒時年二十有九孫權聞之拊牀起哀○今案陳俞本脫吳志卷十凌統傳二十作四十又收句作拊牀起坐哀不能自止」休牀泣「江表傳云孫權剋荊州將吏皆附潘濬獨稱疾不見權遣人以牀就家輿致之濬伏面著牀涕泣○今案陳俞本涕上有席字文選五十三辨亡論注引江表傳著牀作著席」同牀臥「史記云任安田仁俱為衞將軍舍人■〈尸外立內〉門下同心相愛家貧兩人同牀臥○今案見史記田叔附傳」 \\n ○榻十六 \\n 長狹而卑曰榻「釋名云長狹而卑曰榻言其奄榻然而近地也○今案陳本脫奄字畢本釋名奄作鵪」仙人玉榻「南岳記云衡山有仙人石室中有白玉牀榻○今案陳本同御覽七百六引南岳記無石字榻字白作黃」薛湻榻「謝後漢書云薛湻為漢中太守盛夏但坐板榻上不用席冬坐羊皮河內高弘為鄭邪相亦然○今案陳本同姚輯本汪輯本薛湻傳無此文」連榻坐客「郭子云杜預拜鎮南將軍朝士悉至皆坐連榻羊稚舒後至曰杜元凱乃復以連榻坐客不坐便去○今案陳俞本同御覽七百六引郭子羊誤于」合榻對飲「吳志云周瑜薦魯肅於孫權權見肅甚悅之獨引肅還合榻對飲○今案吳志九魯肅傳同陳本脫獨字還字」陳藩特設「後漢書曰陳蕃為豫章太守在郡不接寡客惟徐孺子來特設一榻去則懸之○今案見范書八十三」簡雍獨擅「蜀志云簡雍性簡傲自適自諸葛亮已下則獨擅一榻項枕而語無所為屈○今案蜀志卷八及陳本而語作臥語」羊公臥處盡陷「列仙傳云修羊公華陰山石室中有懸石榻臥處盡穿陷矣○今案御覽七百六引列仙傳華上有止字臥處作臥其上餘同亦見本鈔一百六石篇」管膝處皆穿「皇甫謐高士傳曰管寍自越海及歸嘗坐一木榻積五十年榻上當膝處皆穿脫○今案王謨本皇甫高士傳越海二字作依遼東太守穿下無脫字陳本刪自越五字及脫字」 \\n ○簟十七 \\n 赤花雙文簟「東宮舊事云太子納妃有赤花雙文簟○今案陳本及說郛本?事雙作■〈雨上隻下〉類聚六十九引赤上有烏韜二字餘悉同」黃篾雙文簟「庾翼與燕王書云今致黃篾雙文簟二領黃篾獨坐雙文簟一枚○今案嚴輯庾翼文領作枚同陳俞本多改易」象牙「王晉書車永為廣州剌史永子益多使工作象牙細簟又西京雜記云昭陽殿設木畫屏風文如蜘蛛絲鏤玉几白象牙之簟○今案類聚六十九引王書益作溢餘同陳本亦作溢」桃枝「東觀記曰會稽車皆以桃枝竹細簟○今案御覽七百八十引東觀漢記及陳本枝下無竹字」桃笙「桃笙象簟韜於箇中○今案陳俞本注左思吳都賦考文選箇作筒」 \\n 楚簟「王鑒竹簟賦云楚簟陳於玉房巴箱列於椒臺○今案御覽七百八引此賦及陳本同」 \\n ○薦十八 \\n 所以自薦「釋名云薦者所以自薦籍也以蒲作之故其禮平也○今案見釋牀帳篇陳本脫以蒲二句」紫羅薦「漢武內傳云帝隨於尋真臺設置紫羅薦地○今案陳俞本隨作齋無地字守山閣本漢武內傳上句作帝登延靈之臺設下有座殿上三字置作以」黃莞薦「王子年拾遺記云西王母敷黃莞之薦○今案胡校本拾遺記卷三同」菌薦「曹植九詠云菌薦兮芷席○今案本鈔席篇弔同俞本脫陳本及百三家曹集菌誤茵芷作蘭」 \\n 平薦布緣「盧諶祭法以蒲平薦布緣朱韋夏日則加以笙筵○今案陳俞本脫嚴輯本盧諶文據舊鈔引筵作緣餘同」複薦草緣「鹽鐵論曰古之士大夫複薦草緣蒲平單筦今富者繡茵蒲子霧秋也○今案陳俞本秋也作林中者近本鹽鐵論散不足篇複作復秋作林」 \\n ○席十九 \\n 可卷可釋「釋名云席可卷可釋○今案畢校本釋牀帳篇同初學記引亦同」南北鄉以西方為上「禮記云奉席如橋衡請席何鄉請袵何趾席南鄉北鄉以西方為上鄉西鄉以南方為上○今案見禮記曲禮上」東鄉西鄉以南方為上「同上見註中」主人跪正席「又云若非飲食之客則布席席間函丈主人跪正席客跪撫席而辭○今案見曲禮上」客跪撫席「同上注云」席間函丈「同上」長者必異「又云羣居五人者必異席○今案見曲禮上」不正不坐「席不正不坐事見論語○今案見鄉黨篇」揖遜而坐「吳志云吳議郎張純賦席曰揖讓而坐君子攸宜○今案吳志二字陳本作雜記類聚六十九引亦作雜記原鈔純下有而天下治八字係沿上條誤入」舜不降席而治不降席而亂「子思曰舜不降席而天下治桀紂不降席而天下亂○今案類聚六十九御覽七百九引子思子同」安樂必敬無行可悔「大戴禮曰武王席前左端之銘曰安樂必敬後右端之銘曰無行可悔後左端之銘曰民一反一側爾不可不志○今案見武王踐阼篇陳本脫後左三句元明諸本均脫民字不志作以忘王氏經義述聞特據此舊鈔以正本之誤惟聚珍六十九引與原鈔同原鈔敬下脫後字已据類聚補」 \\n 張華銘前右「張華席銘前左端銘曰安樂必敬□□上班大道坦坦初初在人前右端銘曰行莫若□居莫若正行處止恒脩理俟命○今案嚴輯本張華文初初作□□餘同陳本已脫」傅元銘左右「傅玄席銘左端曰閑居勿極其歡右端曰寢處無慮其患○今案陳本及百三家本玄集初學記廿五引無慮作母忘」燕王設麟文「王子年拾遺記云燕昭王登崇霞之臺設麟文之席○今案南昌胡校本拾遺記卷四同」淮南設象牙「神仙傳曰淮南王為八公設象牙之席○今案陳本同龍威本神仙傳脫牙字席作牀」鄭以茅葭「汝南先賢傳云鄭欽以茅葭為席常隨杞柳之陰○今案陳本標目脫葭字餘同類聚六十九引汝南先賢傳欽作敬茅作蒹御覽七十二引葭作蘼初學記廿五引?花谷續集卷七引與舊鈔合其敬改欽者詳本卷上」 \\n 老萊以艾「皇甫謐高士傳云老萊子親沒隱蒙山之陽枝木為牀以蓍艾為席○今案王謨本皇甫高士傳卷上脫親沒二字陳本牀誤林蓋据類聚六十九引故也類聚並脫以蓍兩字惟初學記廿五引枝作杞餘與原鈔同」 \\n 石虎線編「鄴中記云石虎作席以金裹五香雜以五色綫編蒲皮緣之以錦石虎御坐之制必以五色線隔蒲心為之薦席也○今案續百川本聚珍本鄴中記以五色綫四字作施以五采綖初學記廿五引至以錦句與原鈔悉同皆無石虎御坐以下惟聚珍本據太平寰宇記引有以五色編蒲心薦席一句編上仍脫線字陳本多改易」 \\n 庶人草經「鹽鐵論云古者庶人蒲席以草經及後踐蒲蒻複筵方薦帛緣者也○今案御覽七百九引同陳俞本及近本鹽鐵論散不足篇作庶人即草蓐索經餘多竄誤」繅席畫純「司几筵職云加繅席畫純鄭元注云繅席削蒲蒻展之編以五采畫謂雲氣也純緣也○今案周禮司几筵注同陳本無鄭注以下」次席黼純「又云加次席黼純鄭元注曰次席桃枝席有次列之文也黼繡白黑采也純者緣也○今案司儿筵注列之作列成陳本無鄭注以下」祭天六采「綺席也○今案詳本鈔郊祀篇」 \\n 祠神白菅「山海經曰鵲山至箕尾山其神狀皆人身龍首祠之用白菅為席○今案陳俞本人身作鳥身菅作蒲考南山經正作菅惟人身作鳥身」瑤席「楚辭云瑤席兮玉鎮○今案近本楚辭九歌鎮作瑱類聚六十九引與原鈔同」綺席「同上祭天六采注云○嚴氏校此條下刪綺席同上四字蓋衍文也今案平津本漢舊儀亦同」 \\n 椰席「西京雜記云趙飛燕為皇后其女弟上椰葉席○今案學津本西京雜記卷一同」芷席「曹植九詠云菌薦兮芷席蕙幬兮苓牀○今案菌薦句詳本鈔薦篇蕙幬句詳本鈔牀篇」袵席「周禮云玉府掌王之袵席註云單席也又軟篛席○今案天官玉府注及陳本無又軟句疑是永興引申語」毛席「聲類云氍氀織毛為之席也○今案御覽七百八引聲類同陳本作毛？瞿毛？曳」莞蒲「漢書曰文帝莞蒲為席○今案見漢書六十五東方朔傳」瑇瑁「劉禎清慮賦云布瑇瑁之席又設觜觿之筵○今案詳本卷上牀篇」雲母「盧毓翼州論曰冀州有雲母御席○今案陳本同類聚六十九引此論無冀州有三字」赤皮「東官舊事云太子納妃？皆蒲卒薦三領花麻經席皆一領也○今案郛本東宮舊事無？皆七字及麻字陳本尤多改易」青蒲「漢書元帝疾史丹直入臥內頓首伏青蒲上服度曰青綠蒲席也應劭云以青規地曰青蒲孟康曰以青蒲為席用蔽地○今案漢書八十二史丹傳及陳本以青蒲作以蒲青」設熊「周禮司几筵職曰甸役設熊席鄭元注謂王甸有司祭貉所設席也○今案近本鄭注貉上有表字」鋪金「林邑記云林邑王范楊邁其母懷之夢人鋪楊邁金席與其生兒兒生落地席上金光照耀○今案陳俞本下林字作東無范字蔑人十字作夢神鋪金席於其地太平廣記二百七十六引林邑記亦小異」 \\n 滅葭「晏子曰景公獵休坐地而食晏子後至滅葭而席公不說晏子曰臣聞介冑不席獄訟不席獄戶不席三者皆憂也臣故不敢以憂侍坐公曰善○今案晏子春秋內篇下及類聚六十九引同王氏讀書雜志據御覽引獄戶不席句作尸在堂」 \\n 靡薜「楊子雲甘泉賦云靡薜荔以為席兮折瓊枝以為芳○今案文選同」同席坐「莊子曰申徒嘉與鄭子產同師子產謂嘉曰我先出則子止子先出則我止其明日又合堂同席而坐○今案莊子德充符師下有於伯昏無人五字陳本無子產謂嘉廿二字」同席書「漢書曰宣帝時侍中中郎將張彭祖少與宣帝微時同硯席書○今案本鈔硯篇引同漢書五十九張湯附傳硯席作席研」孟獻坐不重席「韓子曰孟獻伯相魯食不二味坐不重席○今案見韓子外儲說左」薛惇家無完席「謝後漢書云汝南薛惇字子為北海長史家貧仕無完席妻謂惇曰君無俸祿給子孫復無完席耶惇因更以善席與妻自坐敗者妻慙不復敢言○今案陳本標目完作全御覽三百九十三引脫史字本鈔廉潔篇引與舊鈔同考姚輯汪輯本謝書無謂惇二字無因更二字同惟汪本君無誤白居無」 \\n 御史專席「東觀記云特詔御史中丞與司棣校尉尚書令會同並專席而坐故京師號三獨坐○今案類聚六十九引及陳本同姚輯本東觀漢記附末卷師作兆餘亦同」野絕席「又云王常為橫野大將軍位次與諸將絕席○今案陳本及姚輯本聚珍本記同類聚六十九引為誤與」管寍割席「世說云管寍與華歆嘗同席讀書有乘軒冕門者寍讀書如故歆廢書出管寍割席分坐曰子非吾友也○今案世說德行篇書出下有看字類聚六十九引亦然本鈔九十七好學篇引出字在廢字上亦無看字」 \\n 任安斷席「史記任安與田仁俱為衞將軍舍人居門下衞將軍從此兩人過平陽主主家令兩人與騎奴同席而坐食此二人拔刀裂斷席坐也○今案史記任安傳無坐字裂作列陳本多妄改」 \\n 介冑不席「見上滅葭注」獄訟不席「同上」講勝者賜「殷氏世傳云殷亮達武中遷講學大夫諸儒講論勝者賜席○今案類聚四十六引般世傳同」不通輒奪「謝後漢曰戴馮字次仲舉明經後正旦朝賀帝令羣臣說經更相難詰義有不通輒奪其席以益通者馮遂重五十餘席京師語曰解經不窮戴侍中○今案陳本脫經下有史字無京師二句餘同姚輯本汪輯本謝書戴憑傳悉同」 \\n 以席自障「王晉書蘇峻亂孔坦之妻以席自障得免○今案陳俞本及　欽定圖書集成考工典二百二十四引王隱晉書孔皆作王今晉書蘇峻傳無孔坦句」以席為門「史記云陳平以弊席為門○今案史記陳丞相世家」坐熊不寒「呂氏春秋云公天寒鑿池宛春曰公家衣狐裘坐熊席陬隅有竈是以不寒也○今案呂氏春秋似順篇無家字類聚六十九引亦然餘悉同本鈔寒篇引亦無家字陬隅句作四陬有火」 \\n 坐則沒膝「西京記云熊席毛皆長一尺餘眠而擁毛自蔽望之不能見也坐則沒膝其中○今案御覽七百九引西京雜記同陳本脫其字近本西京雜記卷一一尺作二尺眠上有人字餘同」 \\n 趙簡子美而妨義「韓子曰趙簡子謂左右曰車席泰美美而耗上好義之道也○嚴氏校不改而今案韓子外儲左下篇及御覽七百九引韓子同類聚六十九引好作妨是也」 \\n 臧文仲妾織不仁「左氏傳云臧文仲不仁者三妾織蒲杜注曰家人販席與民爭利○今案見文二年傳」 \\n ○案二十 \\n 承顏接賓「李尤書案銘曰居則致樂○今案陳本百三家本尤集同」道合仁義「又云尊上答下○今案百三家本尤集同」承奉奏記通達謁剌「又曰○今案陳本及百三家本尤集謁作詔嚴輯本作謁」抵破書案「東觀記云更始韓夫人尤嗜酒每侍飲見常侍奏事輒怒曰帝方對我飲正用此時持事來乎起抵破書案○今案陳本同類聚六十九引及姚輯本我下無飲字惟聚珍本東觀記與原鈔悉同」 \\n 斫前奏案「江表傳云曹公平荊州仍欲伐吳張昭等皆勸也曹公唯周瑜魯肅陳拒北軍之計孫權拔刀斫前奏案曰諸將復有言迎者與此案同○今案陳本及類聚六十九引江表傳陳拒六字作諫拒之餘同」 \\n 漆畫書案「魏武上雜物疏云御物有純銀參鏤帶漆畫書案一枚○王石華校旁勒參字今案陳本脫參字御覽七百一十引魏武疏無書字餘同」金席奏案「東宮舊事云皇太子納妃初拜有漆金帶足奏案一枚○今案陳本及御覽七百一十引東宮舊事帶作渡」青玉案「張衡四愁詩云美人贈我錦繡被何以報之青玉案○今案陳本文選百三家集被作段」雜寶案「西京雜記云武帝為七寶牀雜寶案廁寶屏風列寶帳設於桂○今案明新安程氏校本卷二同陳本及御覽七百一十引無廁寶七字」金案「神仙傳曰吳興人沈義為仙人所迎上天又見老君王女以金案玉杯藥贈義○今案陳俞本義作羲無天又二字龍威本神仙傳亦作羲興作郡」玉案「鄴中記云石虎以宮人為官門下通事以玉案行文書○今案聚珍本鄴中記陳俞本官上有女字」板案「潛夫論曰前羌始叛器械未備虜或持銅鏡以象兵或負板案以類楯○今案潛夫論實邊篇及俞本同陳本象作蒙」石案「異苑云於潛縣百丈山上有石房房之內有石案石書二卷○今案陳本學津本異苑無於潛縣三字案下有置字」案多客大「夢書云凡夢見杯案賓客到也案多客大案少客小也○今案陳本及御覽七百一十引夢書無凡字下二句作多客大案少客小案」賜杯案食物「東觀記云祭彤素清儉在遼東三十年衣無儲副帝嘉其功効賜衣服刀劍下至杯案食物大小重沓○今案陳本及聚珍本姚輯本東觀記儉作約無效字功下有賜錢百萬及五字服作冠沓作疊」 \\n 賜玉案之食「楚漢春秋云項王使武涉說淮陰侯侯曰臣故事項王位不過郎中官不過執戟乃去項王而歸漢漢王賜臣玉案之食臣背叛之內愧於心○今案陳本及類聚六十九引楚漢春秋事上無故字郎中作中郎」 \\n 趙王持案進食「史記曰漢七年高祖過趙趙王張敖乃自持案進食禮甚恭也○今案陳本敖誤傲近本史記張敖傳無持案二字恭作卑」許后奉案上食「漢書口許后五日一朝皇太后於長樂宮親奉案上食以婦道供養○今案陳本同漢書外戚孝宣霍皇后傳供作共餘同」子孫有過對案不食「漢書云萬石君子孫有過不誚讓為設便坐對案而不食○今案史記漢書本傳皆無設字」每相與談屏案不食「東觀記云尹敏與班彪相厚每相與談常屏案不食晝至暝夜徹旦○今案御覽七百一十引厚作友餘同又四百七引屏作對徹作至聚珍本姚輯本東觀記厚作善屏案不作日旱忘徹作達惟類聚六十九引至不食句止餘與原鈔悉同」 \\n 魏霸奉案前跪「東觀記又曰魏霸延平元年為光祿大夫妻死長兄伯為娶妻送至官舍霸曰年老兒子備具何用空養他家老嫗為即自入拜其妻手奉案前跪曰不敢相屈而妻慙求去○今案御覽七百一十引同陳本跪下有霸字聚珍本姚本東觀記亦同惟聚珍拜作辭」 \\n 吳戒舉案投江「廣陵烈士傳吳戒同業生陳叔為賊戒往見之故為設食戒乃曰汝已為賊奈何為人設食因舉案投江令其趣降○今案御覽七百一十引廣陵傳脫烈士二字叔誤外餘同陳本趣降作撒饌」 \\n 良民畫案「鹽鐵論曰良民文杯畫案所謂以治亂治也○今案御覽七百一十引良民二字類聚六十九引作所以治亂也餘同陳本作以亂治亂近本鹽鐵論國病篇所句作此所以刑非誅惡」 \\n ○几二十一 \\n 軒轅作法「李尤几銘敘云黃帝軒轅恐事之有聞作輿几之法○今案百三家本尤集及陳本■〈門外卦内〉作闕餘同」聖王設几「左氏曰蒍啟疆曰聖不務行禮不求恥人設几而不倚爵盈而不飲禮之至也○今案見昭五年傳」古人之服「魏志曰太祖平柳城特以素屏風素馮几賜毛玠曰君有古人之風故賜之以古人之服○今案見魏志十二毛玠傳亦見本鈔屏風篇引」以彰舊德「續漢書云魏文帝賜楊彪几杖以彰舊德○今案御覽七百一十引同姚輯汪輯本續漢書無末四字」進者拂之「禮記曰進几杖者拂之注云去塵埃○今案近本曲禮注脫埃字惟疏有之耳舊鈔所引鄭注蓋隋時古本」操以從之「又曰謀於長者必操几杖以從之○今案禮記曲禮同」 \\n 一入公門「又曰龜策儿杖不人公門注云几杖嫌自長老也○今案禮記曲禮策作筴」舅姑不傳「又曰父母舅姑之衣衾簟席枕几不傳以從之也○今案見禮記內則篇以從四字則虞永興引申語也」虛左致賢「李尤牀几銘曰虛左致賢設坐來賓筵牀對几盛養已陳殽仁飲義枕典席文道可醉飽何必清醕○今案百三家本同嚴輯李尤集飲作飯蓋從陳本」設而勿倚「張華倚几銘曰倚几之設云云作器於此成禮於彼○今案百三家本華集及御覽七百一十引勿倚作不倚陳本標目作勿倚小注作不倚」仲秋老「禮記曰仲秋之月養衰老授几杖○今案見月令」西伯善養「李尤牀几銘曰几索□賢知難求西伯善養二老來遊○今案陳本及百三家本尤集無几則二句嚴輯李尤集據舊鈔未改本索下留一空格從之」假物興思須以忘疲「蘇彥隱几銘曰良匠造器妙巧應規俯仰灼照商畧神奇假物云云○今案平津館本續古文苑卷十四同」誦訓之諫書之於几「國語曰倚几有誦訓之諫注云言工師所作誦訓之諫書之於几令誦習之也○今案楚語韋注與此不同疑是鄭眾等注佚文」良匠造器「已見上假物興思須以忘疲注云」 \\n 秀之尤妙「異苑云厯陽石秀之以元嘉中倏有一人語秀之聞君刻几尤妙太山府君使來相召秀之自陳不如劉儒之能後至數旬而劉殞○今案學津本異苑卷五無元嘉句及使來二字儒作政之能作能造又無後至二字陳本亦然又殞上無劉字」 \\n 雕畫五色「鄴中記云石虎御坐几悉漆雕畫以五色○今案陳本及聚珍本鄴中記色下有花字」雕文備列「幽明錄曰海中有一金臺內有金几雕文備制○今案御覽七百一十引幽明錄同」漆畫重几「魏武上雜物疏云御物三十種有上車漆畫重几大小各一枚○今案百三家本魏武集同」狐蟠鶴膝「語林曰任元褎為光祿勳孫翊往詣之門吏馮几視孫入語任推之吏答云得罰體痛以橫木扶持非馮几也任曰直木橫施植其兩足便為馮几何必狐蟠鶴膝曲木抱要也○今案御覽七百十一引語林蟠鶴作鵠蟠同陳本植誤值又作孤鵠蟠膝」 \\n 右漆几「周禮司几筵職云掌五几甸役則設熊席右漆儿○今案陳本脫」左彤几「又曰掌五儿筵國賓左彤几諸侯祭祀席右雕儿○今案此見司几筵陳本分兩條」 \\n 玉几「馬明生別傳云明生見神女年可十六七隨神女入岱宗山石室金牀玉几安期生見神女亦設廚膳自稱下官○今案御覽九百六十五引別傳明生四句御覽九百三十引脫亦設五字陳本馬誤馮又脫明生十四字及安期以下」 \\n 金几「漢武內傳云帝西王母真形經盛以黃金几○嚴氏校漢上刪馬明生三字從上誤入也今案守山閣本漢武內傳及本鈔牀篇引同陳本脫形字」祭天玉几「漢書儀云祭天用玉几玉飲盎也○今案類聚三十八引漢舊儀玉飲盎作玉飾器餘同陳本玉飲盎作玉器舊上無書字」祭祀雕几「同上左彤几注」為孔光置「漢書云平帝詔為太師孔光省中坐置几○今案見漢書八十一孔光傳」請徐稺設「漢雜事云陳蕃請徐稺為功曹及師友祭酒時設東西之坐重席漆几以候之○今案陳俞本西作面　定圖書集成考工典二百十四引漢雜弗仍作東西餘亦同」隱几而坐「莊子云南郭子綦隱几而坐仰天而噓曰今之際几非昔之隱几○今案莊子齊物論與此文同徐無鬼篇無今之二句陳本刪曰今以下」隱几而臥「孟子坐而言不應○今案見孟子公孫丑下」朱博抵几「漢書云朱博遷琅邪太守齊郡舒緩養名博奮髯抵几曰齊兒欲以此為俗耶○今案見漢書八十三」阮籍書几「竹林七賢論云魏封晉文王鄭冲馳使阮籍求文阮籍在袁字尼家所宿醉扶而起書几板為文無所定治乃寫付信○今案御覽七百一十引戶林七賢傳苶晉字所字醉字餘同嚴輯本陳本定治作治定又陳本付作封嚴輯本付作符」 \\n 智伯投几「左氏傳曰諸侯之師久於偪陽荀偃請班師伯怒投之以几○今案襄十年傳作机釋文云机本又作几」呂布斫几「英雄記曰呂布因陳宮使詣曹操求徐州牧不得布怒拔刀以斫几○今案御覽三百五十二引英雄記及本鈔戟篇引宮作登刀作戟陳本亦然」 \\n ○杖二十二 \\n 翼德「殷允杖銘曰二老晨征匪杖不還四皓降趾匪杖不反翼德扶耆匪杖焉資○今案類聚六十九引此銘及陳本還作遠」扶老「焦贑易林云革之井杖鳩扶老衣食百口曾孫壽老凶害不起○今案陳本老作考」履傾「陸賈新語云夫居高者自處不可以不安履危者任杖不可以不固自處不安則墜任杖不固則顛是以聖人居高處上則以仁義為巢乘危履傾則以聖賢為杖○今案陸賈新語輔政第三顛作仆御覽七百一十引及陳本與舊鈔同」 \\n 扶危「郭璞桃杖贊云竹類產巴厥名桃枝從風蔚猗蕈以寧寢杖以扶危○今案類聚六十九引桃杖贊無竹類二句陳本照刪百三家本嚴輯本郭集皆未收此條」不安傾「傅玄杖銘曰杖正心安厥身以隨不妄則□不真則危○今案陳本及百三家本玄集真作貞本鈔改真者宋鈔避仁宗諱也」不正陷墜「張華杖箴云不正陷墜不安傾危○今案百三家本張華集同」五十杖於家「禮記曰五十杖於家○今案以下四條皆見內則」六十杖於鄉「同見上注」七十杖於國「同上」八十杖於朝「同上」七十授之玉杖「續漢書禮儀志註云三老五更授玉杖又曰仲秋之月縣道皆案戶民之年七十者授之以玉杖玉杖長九尺端以鳩為之飾鳩者不噎之鳥也欲老人不噎之義也○今案漢志仲作孟無縣道皆三字戶下有比字陳本刪注字餘亦多改易」 \\n 年高賜以御杖「吳書曰全琮年高云云○今案御覽七百一十引吳書御杖作几杖陳本御作復蓋履字之譌」顧眄乎晞陽之條「張翰杖賦云良工登乎曾蠻妙匠鑒乎林阿云云投勿乎直理之柯方圓適意洪細可手○嚴氏校魯改曾今案曾層古通用又考類聚六十九引及嚴輯全晉文据舊鈔引皆同陳本脫良工二句方圓二句」 \\n 投刃乎直理之柯「同上」奧幹特挺「應貞朱杖贊曰天作之杖于譙之株奧幹特挺非柘非榆○今案本鈔下文引贊作銘餘同」雲竹條暢「蘇彥卭竹杖銘曰秀矣雲竹勁直條暢節高質真霜霜彌亮君子是扶逍遙神王○今案嚴輯蘇彥集真作貞餘原鈔改真者詳本卷上陳本條暢作篠簜與類聚六十九引合」藋藋雲質「卞範之席世杖贊曰至至嘉名藋蘿雲質遣而杖之以協天秩○今案嚴輯卞範之集据舊鈔引無席世二字又至至二字遣字皆作空格餘同陳本但注卞範之杖讚五字」亭亭奇幹「李尤靈壽杖銘云亭亭奇幹實曰壽靈甘泉潤根清露流莖乃制為杖扶危定傾既憑其實亦貴其名○今案　李尤集同類聚六十九引及百三家本陳本作實曰壽靈便不叶韻」 \\n 瑩牙為其眉額朗金為其觜距「張翰杖賦云儀制裁於一尋假飾在乎首尾瑩牙云云○今案陳本同　張翰集脫惟類聚六十九引裁作財在作存又作尾首餘同」 \\n 諸蔗雖美猶不可杖「崔瓊杖銘曰乘危履險非杖不行年老力竭非杖不強諸蔗云云溺人悅己不可相○今案陳本瓊作瑗餘同御覽七百一十引此銘作瑗溺人作人雖嚴輯崔瑗集据舊鈔引猶作殆溺作佞」 \\n 都蔗雖甘杖之必折「曹植雜詩曰都蔗雖甘杖之必折巧言雖美用之必滅○今案陳本雜詩作矯志詩」王母扶持永保百祿「崔駰杖頌曰植根荄于湘浦承雷夏之洪澤寓流雲而貽我合天生乎裁剝用以為杖餚以犀角玉母扶持永保百福壽如西老子孫千億○今案百三家本崔集及陳本脫荄字乎裁剝作之質直西老作南極又百三家本植上有爰字陳本流作浮嚴輯崔駰集据舊鈔王誤玉餘同」 \\n 高明執之戒在驕蕩「應貞杖箴云高明執之戒在驕蕩○今案嚴輯應貞集同」玉杖「續漢書禮儀志云三老五更扶玉杖○今案詳本篇上文」金杖「三石遺事云佛澄死以所服金鈿杖內棺中冉閔後開棺視之唯見金杖○今案陳本服作持無冉閔二字御覽七百一十引三石作二石是也但無鈿字末句無金字考隋志王度撰二石偽治時事即此」 \\n 銀杖「述異記云陳敏為江夏太守許官亭廟神一銀杖後以一鐵杖銀塗之迭杖還廟神巫宣教曰陳敏之罪不可容也乃置之湖中杖浮在水上敏舟值風傾覆矣○今案近輯本述異記有銀杖一段係焦先事與此不同御覽卷七百一十及卷七十一引神異記此文同十之九陳本已照改矣」 \\n 銅杖「武當山記云山有石室室中有銅杖長七尺八寸○今案陳本同御覽七百一十引此記八寸作三分」錫杖「法顯記云那謁國有佛錫杖牛頭旃檀作長丈六七許百千人舉不能移○今案說郛本法顯記旃作栴餘同陳本謁作端無佛字及牛頭五字」朱杖「應貞朱杖銘云天作之杖于譙之株奧幹特挺非柘非榆○今案本鈔上文引銘作贊餘同」青筠「王子年拾遺記云老聃與廿人絕跡唯有黃髮老叟五人手握青筠杖與聃共說天九之數○王石華校與世作再世非也今案王謨本拾遺記卷三說作談九作地同陳本老叟作友人天九句作與老子談四字廿作世本鈔作廿唐鈔避太宗諱也」 \\n 青檀「應貞朱杖序云朱杖者其初蓋譙郡朱德聲之有也其木青檀端而勁甚德聲為杖之宜也○今案陳本初作物郡作都又刪末句嚴輯本据舊鈔引與此條合又於檀字之旁注一豐字豈欲改檀為豐乎」 \\n 麟角「劉向別錄云有麒麟角杖賦○今案吳淑事類賦十四注引劉向別錄及陳本同」銀角「魏武與楊彪書云今贈足下八節銀角桃杖一枚○今案百三家本魏武集脫銀字陳本脫八節字桃字」延年「續漢書云魏文帝詔云漢太尉楊彪乃祖以來世著名績其錫公延年杖謁請之日便使杖入也○王石華末句改作使便入三字非也案嚴輯本据舊鈔未改本引同范書楊震附傳注引續漢及姚輯汪輯本續漢書亦同陳本改注魏志」 \\n 靈壽「漢書孔光傳云詔曰太師孔光聖人之後先師之子德行純淑道術大明賜大師靈壽杖注曰扶老杖也○今案漢書八十一大明作通明餘同」買積竹杖「新序曰昌邑王徵為天子到滎陽買積竹杖二枚龔遂諫云積竹剌杖者驕蹇少年杖也○今案御七百一十引新序誤作營陽陳本滎誤榮」成為青竹杖「鄧德明南康記云南野縣有監匠陳憣夜嘗乘龍還家至家龍化為青竹杖○今案說郛本鄧南康記憣作隣御覽七百一十引及陳本作憐又漢監匠三字陳本作術士二字」 \\n 六尺諭貴賤「呂氏春秋云孔子之弟子從遠方來者孔子荷杖而問之曰子之公不有恙乎倚杖而問之曰子之父母不有恙乎又置杖而問之曰子之為兄不有恙乎杖步而倍之問曰子之妻子不有恙乎故孔子以六尺杖諭貴賤之道辦疏親之義○王石華校杖步改杙步今案呂氏春秋孟冬紀倚杖而問作搏杖而揖為兄作兄弟陳本作弟兄杖步作？？弋步惠半農校本據廣韻引荷作抱倚作拄杖步作曳杖惟類聚六十九引公作父倚作摶父母作母為兄亦作兄弟諭作論餘與原鈔同」 \\n 九節仰指日「劉根別傳云孝武皇帝登少室見一女子以九節杖仰指日閉左目右目絕久乃蘇息武帝使高宰問之所行何等乎女子不答東方朔乃曰婦人食日精者豕人絳宮不能至故致至耳○今案御覽七百一十引劉根別傳絕上有氣且二字使下無高宰二字又無豕人以下陳本與御覽同」 \\n 杖藜應門「莊子曰子貢乘大馬中紺而表素軒車不容巷往見原憲憲華冠縰履杖藜應門○今案見莊子讓王篇」金杖應門「搜神記云漢文帝微服懷金過魯少年少年拄金杖出應門○今案學津本搜神記年作千陳本作干皆非也本鈔一百三十四扇篇亦作少年與舊鈔此條合」逍遙曳杖「禮記曰孔子疾作負手曳杖逍遙於門歌曰太山其頹乎梁木其壞乎哲人其萎乎○今案檀弓上篇矢作蚤餘同」託病拄杖「魏略云晉宣帝好學曹洪自以麄疏欲屈自輔帝帝恥往訪乃託病拄杖洪恨之以語太祖太祖辟帝乃投杖而應命也○今案　欽定圖書集成考工典二百十九引魏略自作身辟作召同」 \\n 擊杖委笄「國語曰范文子暮退於朝武子曰何暮也對曰秦客廋辭於朝大夫莫能對吾知三焉武子怒曰大夫非不能也讓父兄也吾亡無日矣擊之以杖折委笄賈逵注曰廋隱也委皂笄簪是也○今案見晉語陳本刪賈逵以下非也此是賈注佚文與韋注訓委貌冠異可寶貴也」 \\n 舉杖擊地「九州春秋云劉備殺徐州剌史車冑據沛以背曹操懼乃自征備田袁紹曰與爭天下者曹操今擊劉備兵連未可卒解軍襲其後可一往而定矣紹辭以子疾豐舉杖擊地曰嗟乎事去矣○今案陳本改注魏志」 \\n 擁杖而起「莊子曰荷甘與神農同學於老龍吉神農隱几闔戶畫眠荷甘曰中奓戶入曰老龍死矣神農擁杖而起暴然折杖笑曰天知予僻陋漫誕故弃子也注云天謂老龍吉言老龍弃子而死以夫子無所子之狂言而死也○今案莊子知北遊篇荷上有妸字暴然折作嚗然放漫誕作慢訑」 \\n 杖策而去「又云太王亶父居邠狄人侵之太王曰與人兄居而殺其弟與人父居而殺其子吾不忍也子皆勉居吾聞之不以所用害所養因杖策而去○今案古佚叢書本子讓王篇用下有養字餘同」 \\n 為鄧林「山海經云夸父與日競走渴飲河渭河渭不足北飲大澤未至道走死棄其杖化為鄧林○今案海外北經競作逐走死作渴而死」作青林「神仙傳云壺公遣房歸以一竹杖與之曰騎此當到家長房辭去騎杖忽然如睡覺便爾到家以杖投葛陂中頃視之乃化作青林○今案龍威本神仙傳及陳本皆作青龍是也林字疑沿上條而誤」 \\n 北堂書鈔卷第一百三十三 \\n  \\n 　"}
{"章节": "●北堂書鈔卷第一百三十四  服飾部三", "正文": "　 \\n ●北堂書鈔卷第一百三十四服飾部三 \\n 　 \\n  \\n 隋祕書郎虞世南撰南海孔廣陶校註蓋二十三　扇二十四麈尾二十五枕二十六被二十七　褥二十八氈二十九　氍■〈叟毛〉三十毾■〈登毛〉三十一 \\n ○蓋二十三 \\n 天為蓋「文子曰大丈夫恬然無思淡然無慮以天為蓋以地為車○王石華校以小注無天為蓋三字原鈔例多如此不重寫標目耳石華竟將上一以字刪去頗不檢今案華館影宋本守山閣本文子道原篇淡作？？？陳本同俞本作澹餘亦同」 \\n 日為蓋「楚辭云建日月以為蓋兮載玉女於後車○今案見朱子楚辭集注賈誼惜誓篇」建月蓋「又云建日月以為蓋兮載玉女於後車○今案詳上」結雲蓋「司馬相如大人賦云屯余車其萬乘兮結雲蓋而樹華旗○今案百三家本相如集結作粹陳俞本其作而結亦改綷」張鳳蓋「班固西都賦云後宮乘輚輅登龍舟張鳳蓋建華旗○今案文選西都賦同陳本西作爾」張翠蓋「又南都賦云建華旗張翠蓋宋玉高唐賦云蜺為旌翠為蓋風起雨止千里而逝○今案俞本祇引南都賦二句陳本則爾引考文選南都無此文惟上林賦有建華旗三字耳高唐賦文選及明張燮輯七十二家宋玉集同」 \\n 蔭華蓋「潘岳籍田賦云爾乃御玉輦蔭華蓋說苑云田子方渡西河遇翟黃乘軒車載華蓋○今案文選籍田賦爾乃作天子乃陳俞本已照改說苑臣術遇作造餘同又御七百零二引說苑無渡西河句黃作璜載作戴又陳本作造翟璜與本鈔勒篇引同」 \\n 飛素蓋「劉公幹詩云輦車飛素蓋從者盈路旁○今案文選劉楨公讌詩同陳俞本作輦居餘同又注云居李善作車」九重華蓋「續漢書云靈帝時講武平樂觀建十重五采華蓋高十丈建九重華蓋高九丈○今案御覽九百二十引續漢書同汪輯本亦同陳俞本采作彩姚輯本脫」芝蓋三重「阮籍清思賦云折丹朱以蔽陽竦芝蓋之三重○今案百三家本阮集朱作木俞本亦改木陳本與本鈔同」華蓋十里「續漢書云靈帝時講武平樂觀建十重五采華蓋高十丈復建九重華蓋高九丈○今案詳本篇上九重一條注下」芝蓋九葩「張衡西京賦云驪駕四鹿云云○今案文選西京賦同」華蓋重陰「傅玄朝會賦云○嚴氏校以云下羽蓋數字從下條竄入刪之今案百三家傅玄集朝會賦脫嚴輯傅玄□賦据書鈔引又云御覽三百五十二引華上有流蘇粲粲句」芝蓋高舒「孔煒七引云劉累鸞乘封杖車華箱監芝蓋高舒○嚴氏校云案孔煒一條即下條東京錯入刪之今案標目下原衍孔煒羽蓋威蕤十三字故嚴云云然七引之文亦脫誤實甚陳俞本刪劉累以下十字改華車輕駕四字亦未知所本」 \\n 羽蓋葳蕤「張衡東都賦云羽蓋葳蕤葩瑵曲莖又傅玄朝會賦云乘羽蓋之葳蕤○今案文選東京賦同百三家傅集朝會賦亦脫此句嚴輯傅賦祇据書鈔一引」素蓋翩翩「劉公幹詩云攬衣出巷去素蓋何翩翩○今案陳俞本同」孔雀「宋元嘉起居注云羅單國奉孔雀蓋一具○今案御覽七百二十引元嘉起居注同俞本亦同陳本訶作呵」 \\n 芙蓉「劉向九歎云芙蓉蓋而菱華車○王石華校原鈔小注脫芙字而字車誤蓋遂改作芙蓉交華蓋今案為陳本所誤而俞已先為陳誤矣考百三家劉子政集九歎据訂但菱又作蔆」高蓋「崔琦四□墟頌曰駟馬高蓋其憂甚大○今案梅氏輯東漢文紀同嚴輯四皓頌亦据文紀引自注云梅氏謂引書鈔今檢不見嚴氏失考矣陳俞本改引于公駟馬高蓋車事非是」 \\n 曲蓋「東觀記云段熲起於徒中為并州剌史有功後徵還熲乘輕車介士皷吹曲朱旗馬騎五萬匹殷天而蔽日○王石華校照陳本未十字改作騎馬蔽日非也今案陳本實沿類聚卷五十致誤本鈔脫五萬匹殷天五字据聚珍本二十一段熲傳訂補姚輯本亦脫五萬匹三字俞本并作涼亦引至朱旗二字止」 \\n 荷蓋「楚辭云乘水車兮荷蓋駕兩龍兮驂螭○今案見九歌」萍蓋「陳思王九詠云結萍蓋兮翠旗○今案百三家曹集九詠旗作旌陳俞本亦然又本鈔衡篇引萍誤翠脫旗字」覆以御蓋「東觀記云上幸祭營時遵有疾召賜重茵覆以御蓋○今案聚珍本觀漢記卷九祭遵傳同姚輯本脫御覽七百二十引遵下脫營字陳俞本改引後漢書」授以御蓋「吳志孫權授周泰御蓋○今案吳志卷十周泰傳權命泰解衣問創痕明日遣使者授以御蓋事陳俞本有增引」傾蓋而語「孔藂子曰夫子適郯遇程子於途傾蓋而終日而別○今案裘本孔叢子雜訓篇作吾昔從夫子於郯餘同陳俞本改引家語」加覆「班固幽通賦注云管仲射小白中其鉤帶小白陽僵鮑叔割指血塗之傾蓋加覆○今案此與百四十三飲食總亦引幽通賦舊注文在李善文選注之前不可多見陳俞本同」戴青繖「異苑云烏陽縣吏孫乞義熙中賚文書達石亭天雨見一女子戴青繖姿容遂試要之女懌而前至夕電光照室乃是大貍乞抽刀斫殺昕日視之繖是荷葉也○嚴氏校云案異苑見御覽七百二今案學津本異苑卷八陽縣吏三字作傷人賚文作齎父無遂試二句無昕日一句又御覽引作烏傷小吏作遂要之作女至多電光殘缺頗多不及原矣陳俞本照御覽改」 \\n 罩白繖「列仙傳云成武丁使從洛陽還宿長沙野樹下夜聞樹上有人語聲武丁頭乃見二白鵲知其神異至明晨到市門見二人罩白繖武丁云白繖相從行也○嚴氏校云桂陽列仙傳見御覽二十九今案陳俞本丁誤子脫使字武丁作成子鵲作鶴脫武丁云白繖相從行也○嚴氏校云桂陽列仙傳見御覽二十九今案陳俞本丁誤子脫使字武丁作成子鵲作鶴脫武丁云以下餘同又御覽二十九無此祇引成武丁酒救臨武火事嚴氏誤矣」 \\n 烏衘繖「俗說云徐干木年少時嘗夢烏衘繖樹其廷中如此者三過衘來作惡聲而去徐後果得□繖遂以惡終○今案御覽七百零二引俗說嘗夢烏三字作夜夢見鳥從天上飛者作凡得下無三字陳俞本照御覽改而刪果得繖三字玉函山房輯俗說卷一亦据御覽引但脫衘來二字」 \\n ○扇二十四 \\n 受則箑莆「陸機羽扇賦云昔武王玄覽造扇於前而五明安眾世繁於後各有托於方圓蓋受則於箑莆○今案類聚六十九引莆作甫餘同又百三家陸集羽扇賦王誤玉世作庶箑莆誤？？建甫嚴輯全晉文陸賦世改庶餘同陳本亦同又案此篇陳本脫去三十餘條」 \\n 擬象靈羲「郭清竹扇銘曰器由造制用必以宜擢質翠林擬象靈羲清飃來集炎景回施動靜非我任運推移○今案此下再引擢質四字作擢秀陳本亦改秀」擬日定規「孫康團扇銘曰有圓者扇誕此秀儀晞露濯色擬日定規朗姿玉暢惠氣蘭披○今案平津本續古文苑載孫康團扇銘與本鈔同陳本濯色作散霾氣蘭作時風嚴輯全宋文据書引入孫康集與此正同又輯入崔駰扇銘與陳本同何岐異至此」 \\n 象月定形「傳元團扇賦云何皎月之織素口皓日而軟貞晞箑莆之芳烈隨燮體而殊名朗勁節以立質象日月之定形○今案百三家本傅元集皓上作擬字無朗字節下有剛字陳本亦然嚴輯傅賦据書鈔引月日均作口餘與本鈔同」 \\n 規上矩下「張衡扇賦云寤茲竹以成扇乃畫象而造儀惟規上而矩下播采爛以施○今案百三家本張集寤作採播作和陳本照改餘同」或規或矩「傅毅扇賦云纖竹廓素或規或矩○今案陳本扇上有羽字纖作織餘同傅節子輯本亦作織」仰明月以取象「徐幹圓扇賦云惟合歡之奇扇非伊洛之織素明月以取象規圓體之儀度○今案原鈔脫圓字据本篇下條引補考御覽七百零二引非作肇陳本照改惟嚴輯徐賦据舊鈔引同」 \\n 規圓體之儀度「同上」屈申施張時至時否「崔駰扇銘云■〈睪羽〉■〈睪羽〉此扇輔相君子屈申弛張時至時否動則颸風以禦炎暑○今案陳本颸作清餘同百三家崔集脫嚴輯崔集据書鈔引亦改清」孔顏齊矩「傅咸扇賦云武都太守房仲發遺扇無以報之為銘以識云扇之為德蓋有云取於執政用為君清暑涼風既興是焉屏處行藏唯時孔顏齊据○今案陳本作扇銘序標目矩作軌識下作云云不錄全銘百三家傳集亦脫上六句亦作軌嚴輯全晉文手定本据書鈔引扇之改之扇暑改景又塗去以云為句政為句清為句自注云此銘多誤字無從校出其實書鈔四字為句而嚴氏破之耳」 \\n 春夏用事秋冬潛處「蔡邕圓扇賦云裁帛製扇陳象應矩輕徹妙好其輶如羽動角揚微清風逐暑春夏用事秋冬潛處○今案蘭雪堂中郎集脫百三家本蔡集同本篇下引徹作徵嚴輯本蔡集仍据書鈔此條作徹陳本圓改團餘同」 \\n 冬則龍潛夏則鳳舉「傅毅扇銘云翩翩素圓清風載楊君子玉體賴以寍康冬則龍潛夏則鳳舉知進能退隨時出處○今案平津本續古文苑十四載此銘從此鈔百三十四引同本篇下引圓作團陳本亦改團並楊作陽　傅集據書鈔仍作圓」 \\n 始於荒蠻「潘岳扇賦云至若羽扇靡雕靡刻方圓不應於規矩裁制不由於繩墨始顯用于荒蠻終表奇于上國○今案原鈔脫扇靡雕三字脫兩不字据本篇下引訂嚴輯潘岳集同陳本刪方圓以上圓下脫不字制上脫裁字百三家本岳集脫至若二字亦脫兩不字」 \\n 出自南鄙「稽含羽扇賦云吳楚之士多執鶴翼以為扇雖曰出自南鄙而可以遏陽隔暑○今案陳本及嚴輯稽賦据書鈔引皆同」表奇上國「同上始於荒蠻注云」 \\n 御於上國「又嵇含賦云昔秦之兼趙寫其冕服以侍臣工大晉附吳亦遷其羽扇御於上國○王石華校据陳本侍改付非也今案陳本又寫作取嚴輯嵇賦作以口侍臣餘同」 \\n 輔相君子「己見時至時否注」賴以寍康「已見冬則龍潛注」以御炎暑「已見屈申施張時至時否注」朗姿玉暢「見上擬日定規○王石華校以原鈔姿玉誤然御亦照上改」纖竹廓素「傅毅羽扇賦注背和暖於青春踐朱夏之赫戲搖輕箑以致涼爰自導以暨卑纖竹廓素或規或矩○今案本篇上引無羽字此條纖誤織己照上訂改嚴輯傅毅賦据書鈔引亦無羽字自注云織一作纖言」 \\n 託形竹素「潘尼扇賦云夫器用有輕麄用有疏密安眾以方為體五明以圓為質或託形於竹素或取固於膠漆○今案原鈔眾誤象据本篇下引改百三家集此賦輕誤經陳本亦誤經嚴輯潘尼集與本鈔同」 \\n 擢秀翠林「已見上擬象靈羲注」裁帛制扇「見上春秋用事注」裁雙翼「張扇賦云弋翔冥之鵾鷄連王子之白鶴裁雙翼以為扇發清風於勁翮○今案類聚六十九引及百三家本張集皆隻作輕陳本亦改輕餘同」執鶴翼「見出自南鄙注」 \\n 差洪細秩脩短「陸機羽扇賦云差洪細秩脩短稠不逼希不簡發若蕭史之鳴金趡若大容之羅玉琯○今案百三家本陸賦脫發若二句本篇下引作差鳴籟若上有趡字此脫照補嚴輯陸集据書鈔引脩作長餘同」 \\n 方不應矩圓不中規「曹植九華扇賦云爾乃浸以芷若拂以江蘺搖以五香濯以池因形２玫好不常厥儀方不應矩圓不中規○今案白帖十四引有標目二句應作中類聚六十九引及百三家本曹集祇有因形四句餘脫嚴輯全魏文曹賦同陳俞本皆脫又本篇下引因形句好作存」 \\n 靡雕靡刻「潘岳扇賦云至若羽扇靡雕靡刻方圓不應於規矩裁制不由於繩墨○今案詳上始於荒蠻注下」不方不圓「曹植九華扇賦云先君常侍漢桓帝賜尚方竹扇不方不圓○今案原鈔竹誤行据本扇下引改考白帖十四引賦下有序字先上有昔吾二字侍下有奉字帝下有時字作其扇不圓不方陳本無君字漢上有得幸二字仍作不方不圓與類聚六十九同但類聚仍有君字耳百三家本曹集及嚴輯曹賦皆與原鈔同」 \\n 於烏為凌虛之翰於人為揮風之羽「江逌羽扇賦云在於烏為凌虛之翰於人為風之羽高下多少隨手所舉○今案嚴輯江逌集此賦據書鈔引烏改鳥於人改在人陳俞本脫」 \\n 發若蕭史之差鳴籟趡若大容之羅玉琯「陸機羽扇賦云差洪細秩脩短稠不逼希不簡云云○嚴氏校云原鈔容誤客考思玄賦云大容吟曰念哉又琴賦云欽泰容之高吟又洪氏校以原鈔籟下衍去字刪去今案本篇上引陸機羽扇賦差鳴籟作鳴金籟餘同」 \\n 效虬龍之蜿蜒法雲霓之氤氳「曹植九華扇賦云效虬龍之蜿蜒法雲霓之氤氳微妙以厯時絢九層之華文○今案　六十九引氤氳作烟熅與百三家本曹賦均無攄微二句嚴輯曹賦雲霓作虹蜺絢作結餘同」 \\n 形五離而九折「又云形五離而九折篾氂解而縷分○今案類聚六十九引同百三家曹集九華賦折誤華嚴輯曹賦仍作折」每箕張而雲布「陸機羽扇賦云性勁健以利口每箕張而雲布○今案嚴輯全晉文陸賦据書鈔引同」因形致存「已見方不應矩不中規注」變體殊名「見上象月定形注」 \\n 極名工之機變「傅元賦又云極名工之機變總五方之奇妙○今案百三家本傅玄集扇賦脫嚴輯傅玄集祇据書鈔一引」隨俯仰而成形「張衡扇賦云憺舟口以柔弱俯仰以成形○今案百三家本張衡集扇賦脫此二句嚴輯張集据書鈔引柔作尋餘同」安眾以方為體五明以圓為質「已見託形竹素注○洪氏校以原鈔安下衍重字刪去」搖輕羽之苒弱「傅咸賦云怨微飈之弗興恨喬木之無陰搖輕羽之苒弱手裁動而盡心○洪氏校咸上刪玄字王石華校槁朱改喬木今案類聚卷六十九引盡作？？盡餘與百三家傅咸賦皆飈作飄弗作不羽作扇裁作纔又嚴輯本咸賦亦作纔餘同」 \\n 激微風而增涼「傅玄團扇賦云出茲扇于懷袖激微風而增涼○今案百三家本玄集脫此二句嚴輯傅集祇据書鈔一引」引凝涼「陸機羽扇賦云引凝涼而響臻拂隆署而口到○今案嚴輯陸集据書鈔引同」發清風「已見裁雙翼注」放同類雲「袁高扇賦云飄擬融放同類逸雲輕風喟喟羅袂紛紛○今案嚴輯本袁集高作崧融下空二口餘同云据書鈔一引又案標目亦無逸字疑逸字應在融下合而為句但舛誤惜無可引耳」 \\n 動若規電「孫綽絹扇銘云圓竹範素製為斯扇靜若望月動若規電清風拂襟素暉流籍○今案嚴輯孫綽文絹扇銘据書鈔引同」動角揚徵「蔡邕賦云裁帛製扇陳象應矩輕微妙好其輶如羽動角揚徵清風逐暑○今案本篇上引作圓扇賦微誤徹已据此訂改又百三家本邕集作團扇賦微仍誤徹餘同蘭雪堂本脫」 \\n 清風載揚「傅毅扇銘云翩翩素團清風載揚○今案本篇上引團作圓又傅節子輯本據續古文苑十四引亦作圓」流清氣之悄悄「陸機羽扇賦云駈囂塵之鬱述流清氣之悄悄符■〈王追〉空以煩輪道洞房而窈窕○王石華校將■〈王追〉輪兩字旁勒而無可引證今案嚴輯陸機羽扇賦亦仍之」 \\n 拂鳴弦之泠泠「又云發芳塵之郁烈拂鳴弦之泠泠斂揮汗之瘁體酒毒者之幽情○今案嚴輯全晉文陸機羽扇賦同」近興風于捲握豈遠嘯于金唐「傅咸扇賦云上比烈于南箕下等美于箑莆云云○今案類聚六十九及百三家本傅咸集祇有上比二句烈作列莆作甫嚴輯傅集上比二句据類聚近興二句据書鈔但唐作塘」 \\n 反寒暑于掌末廻八風于翮杪「陸機羽扇賦云反寒暑于一掌之未廻八風于六翮之杪○今案　六十九引陸賦下一于字作乎亦見百三家本陸集」 \\n 似鷰鴻之翕習象白鶴之羣翔「傅咸羽扇賦云似鷰鴻之翕習象白鶴之羣翔朱衣為之飄飄口紋拂于丹染○今案百三家傅咸集脫此四句嚴輯据書鈔引同」 \\n 止若垂棘曜匣遊若羲和朝征「司馬無忌圓竹扇賦云止若垂棘曜匣遊若羲和朝征靜無為而虛寂動感通而風生○今案陳俞本脫」桓徹書雪讚「世說云羊孚作雪贊曰遇象能解即潔成輝桓徹遂書之于扇○今案世說政事篇徹作胤原鈔遇象誤玉蒙一以音一以形致誤据惜陰軒本訂正」彪之頌子喬「王彪之集云扇上書頌王子喬藺相如○今案陳俞本無」畫嵇阮「俗說云顧虎頭為人畫扇作嵇阮都不點眼睛便送還扇主曰點睛便能語也○今案御覽七百零二引俗說無便送還三字又七百五十引有送還二字便下有欲字」書二疏「王彪之五言詩序云余自政事累詔不聽因扇下有書二疏事作詩一首以述其美○今案陳俞本脫」團扇「見前擬日定規」圓扇「徐幹圓扇云已見仰日月以取象注」羽扇「已見前受則箑莆注○今案上引陸機羽扇賦」絹扇「同動若規電注○今案本篇上是引孫縛絹扇銘陳本改引謝靈運晉書必從初學記廿五白帖十四引來抑知晉書是孝武節奢飾禁絹扇事與原鈔迥異」五明「同上前注」 \\n 九華「曹植扇賦云先君侍漢桓帝賜尚方竹扇不方不圓其中結成文名曰九華故為此賦○今案類聚六十九引白帖十四引故為四字作辭曰百三家本曹集亦然本篇上引竹誤行已据此訂改餘詳上條」 \\n 比翼「陸機芙蓉詩云夏搖比翼扇○今案陳俞本同」同心「東宮舊事云太子妃同心竹扇三十單竹扇二十○今案說郛本東宮舊事及陳俞本初學記二十五引皆同」 \\n 合歡「具見仰明月以取象注」金薄「鄴中記云石虎作雲母五明金薄莫難之扇此一扇之名也扇畫列仙奇鳥獸其五明方中辟方三寸或五寸雲母帖其中細縷縫其雖掩畫象而采色明徹看之如謂可取故名為莫難者也○今案初學記二十五引名也下有薄打純金明如蟬翼二面采漆十二字無扇字鳥下有異字雲上有隨扇大小四字掩下作字無象字餘同白帖十四引縫作緣亦作掩畫續百川本無一扇句聚珍本掩作罨陳本脫辟字然皆無象字或因下條象字昆入無疑也」 \\n 象牙「搜神記云魯少年執象牙扇出應門○今案學津本搜神記卷一及陳俞本年皆作千本鈔卷百三十三杖篇兩引皆作少年與此正合」擁身「續漢書梁冀為擁身之扇○今案姚輯汪輯本續漢書及御覽七百二十引梁冀傳輿服之制作擁身之扇同陳俞本皆改引范後漢」安眾「同上受則箑莆注」竹圓扇「見上止若垂棘云注」單竹扇「同上同心注」尚方竹扇「同上九華注」舉扇鄣面「王晉書云武帝舉扇鄣面語楊后曰卞蕃之女好后曰卞蕃二世皇后不宜枉以卑位乃止○今案陳俞本改引世說王敦轉扇障面事非是」披扇大笑「世說曰溫嶠娶婦大喜既婚交禮女以手披紗扇無掌大笑曰我嫌是老奴果如所疑也○今案世說假譎篇大上有姑字我下作固疑是老奴所疑作所卜陳俞本婦作姑女刪大喜二字餘同」 \\n 顧榮以白羽麾「晉中興書云顧榮與甘卓等攻陳敏於是榮等並登岸上以白羽扇麾之敏眾皆潰散○今案陳俞本皆据今晉書六十八顧榮傳改仍作為中興書謬甚」 \\n 武侯持白羽麾軍「語林曰諸葛武侯與宣王在渭濱將戰武侯乘素車葛巾持白羽扇指麾三軍眾軍皆隨其進止○王石華校馬中改車巾洪氏校以渭上衍位字刪之今案初學記二十五白帖十四引裴啟語林皆有武侯持白羽二句餘詳本鈔百十八攻戰篇引陳本略增俞本脫」 \\n ○麈尾二十五 \\n 移珍西岳賁藻南濆「張說犀柄瑇瑁麈尾銘曰移珍西岳賁藻南濆姚古流制鑠道飛文凝華淡景搖綵爭雲夷心似鏡色象斯分○王石華校危改色今案類聚六十九引宋張說銘無犀枘二字賁作費無姚古二句餘同陳俞本亦無犀柄句俞則淡作掞餘亦同」 \\n 偉質軟蔚岑條疏理「許詢異麈尾銘曰卑尊有宗貴賤無始器以通顯廢興非已偉質軟蔚岑條疏理體隨手運散飈清起通彼玄詠申我君子○洪氏校絢作詢諫改詠今案陳本脫卑尊二句彼誤被考本篇下引及平津本續古文苑十四載許詢銘均作彼嚴輯本許詢麈尾銘亦同」 \\n 凝華淡景「見上張說銘注○今案見本篇上引」雲散雪霏「許詢白麈尾銘曰蔚蔚秀氣偉哉奇姿荏蒻軟潤雲散雪霏君子運之探玄理微因通無遠廢興可師○今案御覽七百零三引許詢銘氣作格哉仍作偉陳本照改蒻又作弱均誤也考平津本續古文苑十四載此銘哉作我餘與本鈔同嚴輯本据書鈔引亦改我餘亦同」 \\n 御于君子「王導銘曰道無常貴所適唯理誰謂卑質御于君子○今案類聚六十九引王導此銘誰謂句作勿謂質卑餘同陳本照類聚改」君子運之「同上雲散雪霏許詢銘注」因通無遠「同上」所適唯理「同上王導銘云」探玄理微「同上許詢銘云」鑠道飛文「見上張說銘云」鑒彼逸傲「李尤麈尾銘曰撝成德柄言為訓辭鑒彼逸傲念茲在茲○今案百三家本李尤集在誤末餘同嚴輯本据書鈔引同」通彼玄詠「見前許詢銘注○今案詳本篇上黑麈尾銘」 \\n 撝成德柄言為訓辭「同上鑒彼逸傲注」體隨手運散飈清起「同前許詢銘注○今案詳本篇上」諸侯掩麈尾而笑「陸機羽扇賦云楚襄王會於章台之上諸侯在焉宋玉唐勒侍皆操白鶴之羽以為扇諸侯掩麈尾而笑○今案類聚六十九引諸上有山西河右五字宋上有大夫二字餘同百三家本陸集賦下有序字」 \\n 長史轉麈尾而嘆「郭子云長史病篤寢燈下轉麈尾視之而歎曰此人曾不滿四十及亡劉尹臨殯以犀麈尾置之柩中○今案御覽三百九十三又七百零三兩引此條陳俞本長上有王字此上有如字犀下有柄字餘同」 \\n 石勒拜麈尾「晉陽秋云王俊遺石勒麈尾勒為不敢執置之壁朝拜之如見王公焉○今案御覽七百零三引晉陽秋無敢字壁上有于字陳俞本照改并云下添石勒偽事王俊六字」 \\n 安國擲麈尾「郭子云孫安國往殷中軍許共語注及客主無閑左右進食令而復煖者數次彼我奮擲麈尾落毛滿飯中○今案御覽七百三十引郭子無住及六字次作四落毛作悉墮落中下有賓主遂至暮忘餐也句陳俞本照改」 \\n 麈尾礭牀「又云何次道往詣王丞相以麈尾礭牀呼何共坐云此是君坐也○今案御覽七百三十引郭子往作嘗君下有子字陳俞本照改」麈尾打牛「世說云王丞相夫人酷妬公客有妾在別宅中生數子正會日出前戲夫人問誰家兒可念許左右實答夫人怒駕往宅人馳報公公在車中事急以麈尾柄車中助打牛○今案陳俞本改引今晉書王導傳」 \\n ○枕二十六 \\n 貽我良材「崔瑗栢枕銘云元首云尊為乾之精聆我良材玄冬再榮是用為枕爰勒直銘○今案陳本同嚴輯崔瑗集据書鈔引云尊作之尊貽作詒餘同」制器象物「蔡邕警枕銘應龍蠕蟄潛德保靈制器象物示有其形哲人降鑒居安慮傾○今案陳本同類聚七十引慮誤聞白帖十四祇引未二句又慮誤問嚴輯据書鈔引同蘭雪堂本脫」聊以偃仰「張望枕銘云制為素枕聊以偃仰爾乃六安其形展轉唯擬撫引應適永御君子○今案陳本無爾乃二句計本鈔共三引此下素枕一條注作枕賦觀爾乃二字為賦無疑陳本以其不類銘也刪之不檢之甚」 \\n 恭壹其德「崔駰六安枕銘云枕有規矩恭壹其德承元寍躬終始不忒六安在？匪邪匪仄○今案陳本元誤先刪末二句固非嚴輯本崔駰集枕銘据書鈔引承改永尤非元首也承其元以寍其躬也本文自明若改永恐費解矣况本篇下再引亦同」 \\n 禦心以道閑邪以誠「蘇彥柏枕銘寢貴無想氣和體平禦心以道閑邪以誠色空著故能忘情○今案類聚七十引是晉蘇彥補榴枕銘陳本照改嚴輯本與書鈔同誤否未詳」 \\n 撫引應適永御君子「已見聊以偃仰注」寢貴無想氣和體平「已見上蘇彥銘」長隔災氣永集靈祉「卞敬宗無患枕贊云長隔災氣永集靈祖展轉枕之寤寐含喜○今案陳本及嚴輯本卡集据書鈔引同」無動無勞愈積愈韜「殷道陽枕贊云孰若方枕動無勞功不近名愈積愈韜承閑媚性理超縕袍○今案陳本方作芳死誤餘亦同」允瓌允麗惟淑惟珍「張紘瓌材枕銘云彧彧其文馥馥其芬出自幽阻升于氊茵允瓌允麗惟淑惟珍○今案類聚七十引張紘枕銘銘作箴餘同陳本照改嚴輯本張紘集据書鈔引亦作箴」 \\n 應龍蟠蟄潛德保靈「已見制器象物注中」蜿若蟠虬翩似駮鸖「孫惠柟榴枕云體非一變姿難稱學蜿若蟠虬翩似駮鸖氤氳雲霧旁成山岳○今案陳本駮作交嚴輯本柟榴枕賦据書鈔引虬作蚪自注云書鈔作棚榴枕賦陳禹謨改作楠榴枕以御覽校之是也」 \\n 承元寍躬終始不忒「崔駰銘同恭一其悳注」柟榴枕「吳書云張紘在東見柟榴枕愛其文而賦之○今案吳志卷八張紘傳注引吳書無在東二字餘同陳俞本照刪又而賦之作而為作賦」芳松枕「劉向別錄云向有芳松枕賦○今案陳俞本同亦見白帖十四御覽七百七十引別錄」上龜文「西京雜記云趙飛燕為皇后其女弟上龜文枕○今案學津本雜記卷之一燕作鷰陳俞本引亦作鷰無上字弟下作在昭陽殿有五字」摶芬若「司馬相如長門賦云摶芬若以為枕○今案本鈔搏誤轉据宋本文選訂改陳本不俞本誤摶御覽七百零七引長門賦又芬作芳」大秦五色「魏略曰大秦國出五色枕○今案陳俞本同御覽八百二十引魏略枕下有布字」滕放六安「異苑曰滕放太元初夏枕文石枕臥忽暴雷震其所枕六安枕四解旁人莫不布懾而放微覺有聲○今案學津本異苑卷十無所枕六安四字懾作懼餘同亦見本鈔百五十二霹靂篇引陳本刪太元初三字所字六安枕四解五字聲下添其所枕蓋六安枕也句是將中間句移作未句其實本篇下再引有雷靂四解一條則四解字陳本妄刪耳」 \\n 平子玉枕「語林曰王平子徙荊州下王敦伺欲殺之平子手恆持玉枕以此未得○今案御覽八百零五引語林徙作從無伺字手字持下有一字以此末三字作不陳本徙作從下作來餘同原鈔」 \\n 太室石枕「列仙傳云卭疏能行氣鍊形往來于太室山室中有臥床石枕○今案秘書廿一種本古今逸同本列仙傳卭疏傳中上無室字又作臥石牀枕陳俞本亦然略有增引本鈔百六十石篇引又鍊作練作枕牀焉」 \\n 龍頭「東宮舊事太子納妃有七尺文枕漆龍頭支■〈髟上告下〉枕各一并銀花環鈕副也○今案白帖十四引作東宮故事無七尺四字■〈髟上告下〉誤結無各一以下說郛本東宮舊事亦無七尺四字副也作自副陳俞本妃作配亦無七尺四字漆字支字各一并三字花字也作之陳又支作舊」 \\n 虎頭「王子拾遺云魏帝宮中有玉虎頭枕○今案明校王子年拾遺記卷七同」神枕「神仙傳云太山老父者漢武帝時東巡狩見父錙于道旁頭上白氣高數尺呼問之對曰昨有一道士教以作神枕有三十二物中二十四物以應二十四氣八物以上別八風臣乃行之轉少年齒生也○今案白帖十四引神仙傳皆氣作光龍威本神仙傳卷五別作應陳本物作竅餘則字句互有小異」 \\n 角枕「司馬相如美人賦云高茵重設角枕橫施毛詩云角枕燦兮錦衾爛兮○今案本鈔美誤大据宋本文選訂改御覽七百零七引及陳本皆然毛詩見唐風葛生篇」畫枕「魏武上雜物器云御物有漆畫韋枕二枚貴人公主有黑漆韋枕三十枚○今案百三家本魏武集及陳本器作疏餘同」素枕「張望枕賦云制為素枕卿以偃仰○今案詳本篇上聊以偃仰注」枕內選秘書「幽明錄云焦湖廟祝有柏枕三十餘年枕後一小坼孔民湯林行賈經廟祈福祝曰君婚姻未可就枕坼邊令林入坼內見朱門瓊宮瑤臺勝於世見趙太尉為林婚育子六人四男二女選林秘書郎俄遷黃門郎林在枕中永無思歸之懷遂遭違忤之事祝令林出外間遂見向枕謂枕內厯年載而實俄忽之間矣○今案太平寰宇記一百廿六引幽明錄湯作楊福作求宮作室無瑤臺字四男句及遂遭以下陳俞本外間以下七字俞又脫瑤臺二字」 \\n 枕內選黃門「同上」王臣枕應「列仙傳云王臣夜倦臥枕有頃聞竈下有呼曰文約何以久頭下應曰我見枕不得動汝來就我至乃飲缶也○王石華校文久二字俱旁勒其實文氣可通也今案秘書本逸史本列仙傳皆脫御覽七百零七引列異傳約作納久作之餘亦同陳本改引列異傳文作承久頭下作不來飲字在我字下餘同」 \\n 從事枕聲「洞林云丞相從事史郎王文英枕自作聲○今案御覽引及說郛本皆作洞林玉函山房輯俗說謂見書鈔百三十四引作俗說然輯易洞林亦收此祇言御覽七百零七及說郛引英下有家字其矛盾至此陳俞本作語林餘與本鈔同是玉函不知何據也」 \\n 雷震四解「同上滕放六安注云」體非一變「同前蛻若蟠虬孫惠賦云」夕起視枕「尸子曰孝子一夕五起視衣之厚薄枕之高卑其愛親也已○今案已詳本鈔百二十九衣篇」鷄鳴歛枕「禮記曰鷄初鳴咸盥漱斂枕簟○今案見內則篇」 \\n ○被二十七 \\n 必有寢衣「論語曰必有寢衣長一身有半孔安國註云今之被也○今案見鄉黨篇」無厚於己「傅元被銘云被雖溫無忘人之寒無厚於己無薄於人○今案百三家本傅玄集被銘及陳本同」合歡「古詩云文彩雙鴛鴦裁為合歡被○今案文選古詩十九首同」文綺「東官舊事云太子納妃有七彩柸文綺被一絳文羅繡被四五幅被一○王石華校因陳本刪柸字旁勒之恐非今案御覽七百零七引舊事絳文作絳被繡被作繡文似與本鈔皆有竄誤陳俞本刪柸文下作絳羅四幅被四繡羅五幅被一近是但柸字則此下明有柸文二字自為一條可證」 \\n 翡翠「楚辭云翡翠珠被爛齊光些○今案見宋玉招魂篇」鴛鴦「同上合歡注」珠被「亦同翡翠注」繡被「說苑曰莊辛云越王擁楫而歌鄂君舉繡被而覆之○今案見善說篇陳俞本有增引」柸文「同文綺注○今案陳本因上條刪柸字遂將此條亦之」箕踵「又舊事云桓任別傳云任后母酷惡常憎任任臥為作二幅箕踵之被○今案本鈔又舊事云四字當沿上數條東宮舊事而誤考御覽七百零七引無別字無任臥字陳俞本祇作桓任別傳亦脫任臥二字餘同」 \\n 皇甫上乙雙「皇甫規與馬融書云謹遣掾尚許奉書裁上絮被一雙襪一量以通微意也○今案陳俞本掾下有史字餘同嚴輯皇甫集据書鈔引亦同又本鈔韈篇引量作緉」 \\n 述祖送四幅「孔舒元在窮記云遭亂之后隰陽令述祖送四幅被一領○今案陳俞本孔誤孫幅下有絳字嚴輯孔集据書鈔引同」小吏入寢「晉中興書曰光逸字益祖為博昌小吏使他往還入縣令被中寢令詰之逸曰冒雨沾濕如不易衣必至凍死何惜一被而殺一人令奇而不問○今案亦見今晉書四十九光逸傳益作孟雨作寒如不易作無可代而不問作而釋之餘同陳俞本益亦作孟餘與本鈔同不過詳略各異尚非以今晉書擅易也」 \\n 功曹不覆「豫章列士傳云羊茂為郡功曹病用被不覆躬郡將與大被衣袴皆不受也○今案御覽二百六十四引豫章列士傳無用字躬作軀大被衣袴作大布被袴餘同見本鈔三十八廉潔篇引有用字陳俞本羊誤林亦無用字亦作軀字袴作襟」 \\n 公孫布被「史記曰汲黯云公孫宏位至三公祿甚多為布被此詐也○今案史記平津侯傳作俸祿甚厚陳本照改」孫晨無被「京兆舊事云長安縣孫晨家貧為功曹十月丮有藁一東暮臥其中旦則收之○今案御覽七百七十引京兆舊事亦作晨本鈔廉潔篇引晨誤農旦則作平旦陳俞本脫縣字又陳本有藁下作夜臥藁一束晝收之八字俞有藁三句下註詳貧二字」 \\n 光逸入被「同上」推被恤之「孫略別傳云親戚有窮老者過冬或推被以恤之奇寒不解衣而寢○今案御覽七百七十引孫略別傳無過冬二字奇作竟衣作帶陳俞本冬或三字改略咸二字奇改冬衣亦作帶」 \\n 舉被乞之「杜祭酒別傳云君曾新作被暖眠不覺晏起弟子不敢驚君起乃嘆息暖眠使人忘起因著陌上寒苦之人舉被乞之常眠布被中○今案御覽七百七十引杜別傳作有寒苦人陳俞本弟子以下七字息作曰因下有命字亦作有寒苦人乞改授常上有後字餘同又按乞音器凡與人物亦曰乞前漢未買臣傳晉書謝安傳均用之陳俞不考誤改古本矣」 \\n 作十二幅「列女傳曰江夏孟宗母為作十二幅被其鄰父婦問之母曰小兒無異操懼朋類之不顧故大其被以招貧生庶聞君子之言耳○王石華校下領改不顧貪改貧洪氏覆校刪父字今案類聚七十引脫父字問上有怪字生下有之臥二字御覽七百零七引作列女後傳陳本照類聚改又案此父字與甫同老叟之稱耳似不必刪」 \\n 為作二幅「同上箕踵注云」大被竟牀「蔡邕協初賦云長枕橫施大被竟牀○今案蘭雪堂本百三家本蔡集均脫此條惟本鈔黛篇扮篇引他條及俞本均作協初嚴輯本蔡集作協初婚陳本竟誤協被」九州之被「邊讓別傳云讓子元禮才辨俊逸孔融薦於武帝曰邊讓為九州之被則不足為單衣襜褕則有餘○今案御覽七百七十引邊讓別傳被誤牧脫褕字餘同俞本小注讓誤上陳本不誤」 \\n 繡被百領「漢書曰霍光薨賜金錢繒絮繡被百領縣官給其元衾○今案漢書六十八霍光傳無縣官以下六字疑是隋前注文陳俞本無金錢四字賜上有詔字刪末句」被隨風「益部耆舊傳云王忳字少林嘗詣京師于客舍中見諸生病甚因謂杶曰願乞藏收尸骸忳如其言后忳遷大度亭長到日有大馬一疋入亭中其日大風有一繡被隨風而來民謠曰嘻我少林世無偶飛被走馬與鬼語○今案類聚八十三引益部傳無字少七字無民謠以下俞本更略陳本增引甚詳」 \\n ○褥二十八 \\n 厚褥「吳志曰薛宗之母為其子作厚褥以占之焦贑易家人之暌士安牀厚褥不得方宿棄我宴嘉敗之南國○今案吳志卷八薛綜傳及注皆無厚褥一條陳俞本改作吳錄孟宗少從南陽李肅學其母為作厚褥大被事又考蒙求集注卷上與陳俞亦同」 \\n 皮褥「張璠漢記云荀爽為三公食不過一肉脫粟飯坐皮褥○今案類聚七十白帖十四及陳本與本鈔三十八廉潔篇引皆同」毛褥「神異經云北方有冰厚百丈有鼷鼠在冰下土中毛長人尺可以為褥卻風寒也○今案漢魏叢書本神異經之北流經鼷作毛長作其毛脫風字龍威本謂御覽引作鼷本鈔百五十六寒篇再引亦作磎陳本厚上有萬里二字餘同」 \\n 獨坐褥「東宮舊事云太子納妃有大褥二承牀褥三獨坐褥二○今案御覽七百零八引舊事祇引承？一句陳俞本則引承？二句」步輿褥「又云太子拜有八尺六尺口尺褥一車褥一步與褥一坐褥一○今案御覽七百零八引東宮舊事無六尺四字車誤重無坐褥句陳俞本與御覽同惟車誤中」茵褥調良「蔡邕協初賦云莞葇和軟茵褥調良○今案蘭雪堂本百三家本蔡集脫此條俞本葇作蒻陳本初誤被莞葇作莧蒻嚴輯後文蔡集此賦初下仍加婚字又照陳俞改蒻亦謂据書鈔引」 \\n 茵褥不安「陸機百年歌云百歲時盈數已登肌肉單四支百節還相患茵褥茲味不復安○今案敷文閣本卷七百年歌第十首茲作滋餘同」文茵「劉復牋云煩爾昨所作詩便附編未所謂坐嫫母于文茵而比枝□于娵閭○今案陳俞諸本皆脫祇嚴輯全後文卷十臨邑侯復牋据書鈔引僅此四句亦空一口餘同」繡茵「漢書云霍禹大治第室作乘輿輦加畫繡茵注云茵褥也○今案漢書六十人霍光傳大作廣茵作絪如湻注曰亦作茵褥作蓐本鈔百四十輦篇百四十一茵篇引皆同陳本已改廣刪注餘同本鈔廣改大永興避煬帝諱也」 \\n 高茵「相如美人賦云高茵重設○今案百三家本司馬相如集美人賦作裀褥重陳與古本迥殊陳俞本脫」 \\n ○氊二十九 \\n 毳毛為氊「淮南子云夫胡人見蕡不知其可以為布越人見毳不知其可以為氊故不通于物者不可與言俗○今案近本淮南子齊族訓蕡作黂氊作旃不可句作難與言化陳俞本蕡改麻餘同考爾雅蕡作黂儀禮喪服傳苴絰者麻之有蕡者也此古本之不可妄改也」 \\n 荷氊被毳「王褎聖主得賢臣頌云夫荷氊被毳者難與為道純綿之麗密○今案文選王褎頌同」齧雪為氊「漢書曰蘇武使匈奴匈奴絕不與飲食天雨雪武臥齧雪與氊毛并咽之○今案見北監本漢書五十四蘇武傳與本鈔設官部數處所引詳略各異然各引多脫與字陳俞本無飲字無臥字并作裹餘同」 \\n 并州隹氊「魏氏春秋云河南尹李勝為荊州剌史往辭太傅曹爽因使察之太傅謬問勝曰君之并州有隹氊可為致之也○今案陳俞本無河南尹三字往辭太傅作曹爽令勝辭司馬宣王使作伺太傅作宣王無君之二字字致之下有勝出曰太傅耄無能為也十字」 \\n 氈席千具「漢書食貨志云氈席千具亦比千乘之家○今案陳俞本亦誤食貨志考漢書食貨志無此惟卷九十一貨殖傳氈作■〈施，冉代也〉餘同」氈為墻「又云細君歌曰吾家嫁女天一方遠通異國烏孫王窮廬為室氈為墻○洪氏校嫁上刪稼字是也今案本鈔及陳本細君誤昭君文芸閣延式云嘗讀永樂大典氈字下引北堂書鈔吾家嫁女二句作漢昭君歌是明初本已誤按此乃烏孫公主歌也今由文氏說推之考漢書九十六西域傳係江都王女細君事女作我又本鈔一百六歌篇載此文亦作江都王女細君是影鈔彼處未嘗盡誤也今據改昭君為細君」 \\n 氈陌頭「搜神記曰太康中天下文飾以氈為陌頭帶身袴口百姓相戲曰中國其必為胡所破○今案學津本搜神記卷七脫文飾二字陌作絔帶作反絡陳俞本與本鈔同」 \\n 魏武青氈「魏武與楊彪書云今令增足下青氈牀褥三具○今案百三家魏武集彪書脫此二句陳俞本脫令字嚴輯全魏文据書鈔引同」子敬青氈「語林曰王子敬在齋中臥偷人齋取幞裝一室略盡偷遂復廚敬因呼曰偷兒石漆青氈是我家舊物可置不於是羣偷始知其不眠悉置物驚走○今案白帖十四又九十一皆引語林與本鈔事同而文略異然復下有登字御覽七百零八引語林文亦少異但漆作染陳俞本皆改引今晉書玉函山房輯語林謂御覽三百六十一亦引今考不見或誤卷數耶本鈔敬字闕筆宋鈔避翼祖諱也」 \\n 以氈自裹「魏志鄧艾伐蜀鑿山通道山高谷深至為艱險艾以氈自裹推轉而下將土緣崖魚貫而進○今案見魏志鄧艾傳陳俞本同各有詳略」自撤眠氈「俗說云桓豹奴病勞冷無氈可臥桓車騎自撤已眠氈與之○今案御覽七百八十引俗說及陳俞本皆同」針著氈內「王晉書曰愍懷太子嘗取針著杜錫坐處氈內錫上坐剌足出血流湧○今案御覽八百三十引王晉書針作鉞內作中無出湧二字陳俞本改引今晉書又按永中改內因兼避隋文帝父諱」 \\n ○氍■〈叟毛〉三十 \\n 氍■〈叟毛〉毛織「廣志云氍■〈叟毛〉白疊毛織也近出南海又稱北冥之氍■〈叟毛〉毾■〈登毛〉非其所生也○王石華校刪毾■〈登毛〉二字殊誤今案御覽七百零八引廣志白叠作細■〈叠毛〉又作文冥作漢陳俞本仍作白又作古文二字餘與御覽同玉函山房輯廣志亦据御覽但原鈔毾■〈登毛〉二字不可刪讀下篇自見」 \\n 天二出細靡氍■〈叟毛〉「魏略大秦國以野繭織成氍■〈叟毛〉非獨以羊毛為織具以五色毛六七寸中屈采相次為鳥獸人物草木雲氣千奇萬變唯意所作上有鳴遠望軒軒若飛○今案魏志三十烏丸等傳作上有鸎□遠望軒軒若飛○今案魏志三十烏丸等傳譚注引魏略■〈叟毛〉作鳹無具以五色以下俞本則非獨以下作其文赤白黑綠紅絳金縹碧黃十種色陳本則改引異物志非獨至相次二十字作以羣獸五色毛雜之餘與本鈔同又案璽即繭之俗字」 \\n 留黃十種「又曰大秦以野繭織成氍■〈叟毛〉其文出黃白黑綠紫紅絳紺金留黃十色氍■〈叟毛〉○今案魏志三千裴注引魏珞縹上有黃字陳本脫此條俞本畧異」 \\n 鳥獸人物千奇萬變「同上魏略注云」作鸚■〈母？鳥〉鳥軒軒若飛「同上○今案見魏略注」 \\n ○毾■〈登毛〉三十一 \\n 氍■〈叟毛〉細者謂之毾■〈登毛〉「吳時外國傳云天竺出細靡氍■〈叟毛〉毾■〈登毛〉氍■〈叟毛〉細者謂之毾■〈登毛〉○今案御覽七百八十引外國傳無標目句陳俞本改引通俗文亦祇有標目一句」 \\n 月支毾■〈登毛〉「班固與弟超書云月支毾■〈登毛〉大小相雜但細好而已○今案百三家本班固集與超書毾■〈登毛〉作■〈翕鳥〉此毾字之譌嚴輯全後文固與超書仍作毾■〈登毛〉陳俞亦然」 \\n 五色九色「魏略曰大秦國以羊毛木皮作毾■〈登毛〉之屬有五色九色○今案本鈔羊毛木皮誤毛羊木三字据魏志三十烏丸等傳評注引魏略訂正陳俞本略增引」 \\n 百種形像「異苑云沙門支法存生在廣州妙善醫術有八尺毾■〈登毛〉作百形象○王石華校照陳俞本刪在字改生作住非是今案學津本異苑卷六在作長毾作■〈翕毛〉像作象原鈔生在誤在生不過傳鈔倒置耳又陳俞皆無妙字術下有富字」 \\n 北堂書鈔卷第一百三十四 \\n  \\n 　"}
{"章节": "●北堂書鈔卷第一百三十五  服飾部四", "正文": "　 \\n ●北堂書鈔卷第一百三十五服飾部四 \\n 　 \\n  \\n 隋祕書郎虞世南撰南海孔廣陶校註如意三十二巾箱三十三笈三十四　唾壺三十五熏籠三十六香爐三十七澡盤三十八藻澡三十九胡床四十　伏虎四十一熨斗四十二熨人四十三箱四十四　簏四十五笥四十六　櫝四十七篋四十八　奩四十九匣五十步搖五十一花勝五十二假■〈髟上告下〉五十三髮五十四　鈐五十五璫五十六　珥五十七跳脫五十八脂五十九澤六十黛六十一的六十二　胭脂六十三粉六十四 \\n ○如意三十二 \\n 白玉如意「胡綜別傳云吳時有掘地得銅匣一長二尺七寸以琉璃為蓋布雲母於其上開之得白玉如意其所執處皆刻璃虎及蠅蟬翼形時人莫有知其所由者以君多往問君君曰昔秦始皇以金陵有天子氣乃掘鑿諸山處處輒埋寶物此抑是乎○今案類聚七十引胡綜別傳無虎及蠅翼四字廣記百九十七引螭作龍無蠅翼二字知其作識其同陳本翼作等以君作吳大帝以紑問君作問之君曰作綜答曰皇下有東游二字山下有岡字物下有以當王者之氣句餘同」 \\n 珊瑚如意「石崇故事云崇有珊瑚如意三尺有二寸○今案御覽七百三十引石季倫本事三上有長字尺下無有字陳本已照改」竹節如意「劉義恭啟事云恩旨賜臣犀鏤竹節如意目所未覩○今案御覽七百三十引劉啟事及陳俞本均同」烏角如意「異苑云太原郭澄之被收付廷尉將致大辟夢一神人以烏角如意與之既覺在其頭側可尺餘形制甚陋○今案學津本異苑卷七同陳俞本略增引」如意擊珊瑚唾壺「語林云王大將軍每酒后輒詠老驥伏櫪志在千里烈士暮年壯心不已便以如意擊珊瑚唾壺壺盡缺○今案玉函山房輯語林泳下有魏武帝樂府歌曰七字以下有鐵字唾壺下有為節二字謂出書鈔百廿五此蓋据陳本也俞本亦照陳本改」 \\n 如意指四座「世說曰謝萬北征而常以嘯詠自高未嘗撫慰眾士謝公兄安謂曰汝為元帥所宜數呼諸將宴會以悅其心萬從之曰召集諸將無所說直以如意指四座云君皆是勁卒諸將甚忿之○今案世說簡傲篇無兄安二字日作因忿下有恨字餘同又御覽七百零三引無所字會字日字又君作軍忿作恨餘同陳俞本日召作於是招忿亦作恨俞則仍作君與本鈔同」 \\n 如意注林公「又語林云王口為諸人談有時或排擯高禿以如意注林公云阿柱汝憶搖櫓時不阿柱乃林公小名○今案俞本為作與無有時句注作指餘同陳本以脫之殊謬」 \\n ○巾箱三十三 \\n 王母巾箱「漢武內傳云帝見王母巾箱中有一卷小書盛以紫錦之囊○今案守山閣本漢武內傳箱作笈一卷作卷子餘同其夾注云廣記無小字又云類說作巾箱陳俞本刪盛以句添引王母曰四句」 \\n 朱護巾箱「幽明錄云晉隆安年中顏從嘗起新屋夜夢人語云君何壞我家明日牀前掘除之遂見一棺材從便為設祭云今當移好處別作小家明朝一人詣門求通姓朱名護別坐生列云我居四十年昨厚貺相感何己今是合日便可出棺矣僕以寒暑衣手巾箱中有金鏡以相助遂以棺頭舉巾箱出金鏡三雙贈從○今案陳俞本掘除作函掘無材字別坐生列作列坐乃言無以寒暑衣手五字雙作枚餘同」 \\n 巾箱內菓「世說云盛法濟者有男一十歲得疾經年始獲病人呼為神來語言呼□席常不淨神何處坐答曰漆巾箱甚淨神何不入中答曰大佳又出箱中物試之引以自近內菓箱中微覺有聲以蓋覆之聞箱中動作即縳之可似五升米重便於鐵獲煮之百弗出乃成灰兒疾亦愈矣○今案御覽卷七百十一引盛誤威一作二治獲下十二字作有神來語言無答曰十五字縛誤傳無便於十四字陳俞本亦作二亦作有神來語言餘與本鈔字句微有小異耳」 \\n 出箱內藥「孔氏志怪云有一人腹內痛晝夜攻口敕其子曰吾氣絕后可剖視之遂剖得一銅鎗容可數合后華他聞之便往出巾箱內藥以投之鎗即化為清酒○今案太平廣記二百十八引孔氏志怪攻口作切痛餘同陳俞本改引述異記云下作漢末時攻口作兀眠遂剖二字作死後其子果剖之無容可四字他作佗餘同」 \\n 巾箱微覺有聲「同巾箱內菓注」巾箱有鞞角響「異苑曰晉孝武太元末將亂每聞手巾箱中有鼓吹鞞角之響○今案學津本異苑卷四無將亂二字鞞作鼙響作音御七百十一引及陳俞本亦無將亂二字仍作鞞陳俞又角誤竿響亦作音音下添引帝是崩天下大亂二句」 \\n 有小書「王母巾箱注同」有金鏡「同上朱護巾箱注云」 \\n ○笈三十四 \\n 夏甫負笈尋師「謝承漢書云袁宏字夏甫汝南人也博覽羣書文藝嘗負笈尋師變易姓名往來○嚴氏校改宏作閎今案御覽七百一十引謝後漢宏作閎今案御覽七百一十引謝後漢宏作閔無文藝嘗三字無往來二字汪輯本亦然姚輯本脫陳俞本文作六作常亦刪往來二字餘同」 \\n 高弘負笈單步「又曰高弘字伯武河內山陽人為瑯琊相到官自負笈單步入界聽探風俗厚薄○今案御覽七百一十引謝承後漢無厚薄二字姚輯汪輯本及陳俞本與本鈔同」 \\n 仲緩負笈賣卜「又曰郎宗字仲緩北海安丘人也嘗負笈荷擔賣卜給食○今案御覽七百一十引謝後漢無字仲緩以下十字又無荷擔二字陳俞竟照刪然本篇下第五仍引荷擔陳俞本合而為一豈本鈔再引尚不足据耶又姚輯汪輯本緩作綏脫北海二字餘與原鈔悉同」 \\n 徐穉負笈赴弔「又日徐穉字孺子公車五徵皆不至其有喪負笈赴弔于萬里之外○今案御覽八百十九引謝後漢云不就諸公之辟及有喪者萬里赴弔似稍異惟汪輯本至作降志萬作百餘同姚脫陳俞本與汪本同」 \\n 蘇章負笈萬里「又曰蘇章字士成北海人負笈追師不遠萬里○今案姚輯汪輯本謝書及御覽七百一十引同」李固負笈千里「又曰李固父為三公而固嘗步行負笈千里從師○今案姚輯汪輯本謝書及范書六十三李固傳注引固改易姓名負笈以追師此稍異陳俞本與本鈔同」包咸負笈追師「又曰包咸字子良吳郡曲阿人為諸生受長安王莽末嘗負笈追師○今案姚輯汪輯本謝承後漢書皆脫曲阿人三字餘同陳俞本亦然」郎宗負笈遁去「又曰郎宗善風角推步吉凶嘗負笈前擔賣卜給食諸公表上博士徵宗恥以占爭就徵乃負笈遁去○今案范書八十二樊英傳注引謝後漢公表作公聞之餘同姚輯汪輯本遁上無負笈字餘亦同陳俞本已併入此上第五條注內」 \\n ○唾壺三十五 \\n 純銀唾壺「魏武上雜事云雜物有純銀唾壺○今案百三家本魏武集上雜功疏同」掌御唾壺「孔叢子云孔臧與子琳書云侍中安國通達淵博獨得堂御唾壺朝廷榮之此新汝所見○今案御覽七百零三引孔臧書無通達句無汝見句餘同陳俞本亦無此二句刪孔叢子三字國下有羣臣近見崇禮不供褻器二句延下有之士莫不四字」 \\n 佛唾壺「法顯記云竭支國有佛唾壺以白作免似佛鉢○今案說郛本法顯記支又白作石陳俞本竭作月無以作二字餘同」玉唾壺「西京雜記云廣川王發□□王家得玉唾壺一枚○今案明新安程氏校本卷六及御覽七百零三引雜記同陳本玉誤俞本川誤州餘同」紫水精「交州雜事云太康四年剌史陶潢遠送林邑王華熊獻紫水精唾壺一口青白水精唾壺二口○今案御覽七百零三交州引雜記事無剌史六字林作作范二上有各字餘同陳俞本照改」 \\n 漆圓油「魏武上雜事云御雜物有漆圓油唾壺四枚貴人有純銀藻唾壺三十枚○今案百三家本魏武集上雜物疏藻作參餘同陳本注見上俞本引至四枚句」藏物用瓦「賀循葬禮云葬物令用瓦唾壺一枚○今案通典八十六引賀循葬禮云瓦唾壺一陳俞與本鈔同」 \\n ○熏籠三十六 \\n 手巾熏籠「東宮舊事云太子納妃有漆畫手巾熏籠二○今案見類聚七十引舊事同陳本添引大被熏籠三衣熏籠三兩句」大被熏籠「同上○今案類聚引亦同」淮南有賦「劉向別傳曰淮南王有熏籠之賦○今案御覽七百十二引劉向別錄熏作薰無之字陳本亦無之字」 \\n ○香爐三十七 \\n 金爐香熏「司馬相如美人賦曰金爐香熏補帳周垂○今案百三家本相如集爐香熏誤□薰香周作紙」金鏤香爐「鄴中記曰石虎冬月為複帳帳之四角安純金銀鑿香爐○今案此條脫金銀六字据本鈔一百三十二榥篇引補陳本脫帳之二字餘同」純銀香爐「魏武上雜拘疏云御物三十于中有純銀香爐一枚下盤自副○今案陳本十下有種字餘同考類聚七十引雜物疏亦有種字銀作金副下有貴人公主有純銀香爐四枚皇太子有純銀香爐四枚」 \\n 博山香爐「東宮舊事云皇太子初拜有銅博山香爐一枚○今案說郛本東宮舊事同」嶄巖若山「劉向香爐銘云嘉此正器嶄巖若山上貫太華承以銘□中有蘭綺朱火青煙○今案百三家本劉子政集香作薰亦祇此六句耳」上似蓬萊「李尤薰爐銘云上似蓬萊吐氣委蛇□□市寫化沖紫微○今案嚴輯李尤文薰爐銘收句作化白為香餘同百三家一李集寫化作繞遙陳本與本集同」有樹非林有孔非泉「集異記云吳太能筮有人朱□□山香爐使太筮之太曰此物質雖為金其象實山有樹非林有孔非泉閭風上發青煙乃此香爐也語其處即得之矣○今案類聚七十引集異記太作泰有人作氏閶闔誤闔閭風作見上作遂餘同陳本亦作泰筮下作會稽盧氏　上作時無乃字其下有主字即上有求字餘與本鈔同」 \\n 女史執香爐「漢宮興職云尚書郎給事端正侍女史二人潔衣服執香爐燒熏從入臺中給使護衣服○今案已見本鈔六十尚書總篇引陳本云下有漢字給下脫事字餘同」 \\n 上廁過爐「襄陽記云劉季和性愛香直宮常上廁乃過香爐上○今案類聚七十引襄陽記無直宮二字乃作還陳本照改並增引」 \\n ○澡盤三十八 \\n 金澡盤「世說云王將軍尚公主如廁還婢擎金澡盤盛水琉璃盞盛澡豆因倒豆著水飲之謂是乾飯羣媿莫不笑之○今案世說紕漏篇因倒句作因倒箸水中而飲之陳俞本已照改」容五石「魏武上雜物疏云物之所得孝順皇帝賜物有容五石銅澡盤一枚○今案御覽七百十二引雜物疏祗御物有容五石銅澡盤九字陳俞本物之二句作雜御物有純銀盤又八字下接有容句無一枚二字亦與本鈔異」 \\n 徑丈二「述征記云長安逍遙宮門裏有澡盤面徑一丈二尺○今案白帖十三引述征記門下無裹字陳俞本刪一尺兩字餘與本鈔同」與澡於水寍澡於德「傅玄澡盤銘云與其澡於水寍澡於德水之清猶可穢也德之修不可廢也○今案百三家傅集及陳俞本廢皆作塵餘同」旦夕恆鳴宮商相應「異苑云中朝有人畜綱澡　盤旦夕當鳴張曰此盤與洛鐘宮商相諧是故聲相應耳可錯銅令輕依其言後不鳴○今案學津本異苑卷二旦作晨諧作應依作如陳俞本可錯以下作鑢之乃止四字餘同本鈔小注恒改常是宋人影鈔時避真宗諱也」 \\n ○灌澡三十九 \\n 月支灌澡「西域諸國志云月支國有佛澡灌受二升許青石名羅勒色碧玉班白受水無定隨其多少○今案御覽七百十二引西域志玉作王陳俞本無白字餘與本鈔同」 \\n 摩羅澡灌「惠遠法師澡灌銘序曰得摩羅金？俞石澡灌故答以此銘○今案御百十二引惠違銘金？俞作勒灌下有一枚二字陳俞本與御覽同惟陳本法誤玉」受水少多「同上月支澡灌注云」 \\n ○胡牀四十 \\n 曹操坐不起「曹瞞傳云操與馬超戰將過河前隊適渡超等掩至操恚坐胡牀而不起○今案魏志卷一武帝紀注引曹瞞傳恚作猶餘同陳俞本與本鈔同」裴潛留挂柱「魏略曰裴潛初至兖州剌史時得一胡牀及其還也留以挂柱○今案魏志二十三裴潛傳注引魏略得作作還作去陳俞本亦照魏志而傳竟改略字作志」文帝踞「又曰蘇則從文帝行獵槎挂失鹿會大怒踞胡牀拔刀悉收督吏將斬之則疏□止○今案魏志十六則傳挂作桎拔二字餘同陳俞本皆改引魏志」王恬踞「郭子云謝萬嘗詣王恬既至坐少時恬便入內沐頭散髮而出既亦不復坐乃踞坐于胡床在于中庭□頭神色檄上了慚怍相對于是而還○今案類聚七十引郭子無既亦既字無坐于二字纚作散神色下作神氣傲然了無酬對意無末句餘同陳俞本照類聚改惟陳末有謝乃還三字玉函山房輯郭子則据陳本」 \\n ○伏虎四十一 \\n 褻器「周禮玉府云掌王袵席凡褻器鄭元注云褻器伏虎也○今案周禮天官鄭注無伏虎也三字陳俞本改注云太尉掌王燕服凡褻器鄭司農云褻溺器虎子也」飲器「史記曰匈奴破月氏王破其頭為飲器裴駟注云飲器虎子之屬○今案史記大宛列傳破其作以其陳俞本亦然」蘇則執虎子「魏略曰蘇則為侍中舊儀侍中親省起居故俗之執虎子○今案魏志十六蘇則傳注引魏略同陳俞本脫儀字」鬼魅取伏虎「錄異傳云吳時倪老思忽有鬼魅在家能為人語思乃延道士逐之召請諸神魅取伏虎於神座上吹作角聲以亂鼓音有頃道士忽覺背中冷驚起解衣乃伏虎也○今案御覽七百十二引老作彥為作與無上字無鼓字頃上脫有字餘同陳俞本照御覽改亦有增引」 \\n ○熨斗四十二 \\n 始乎熱斗「淮南子曰糟邱生於象櫡炮格始乎熱斗注曰熱斗熨斗也紂見熱斗爛人手作炮烙之刑矣○王石華校照陳本格改烙今案俗本淮南齊族訓于誤平格作烙斗誤升俞本亦然考王氏讀書雜志引舊鈔及御覽服用部十四均作格並引鍾山札記段若膺說謂炮格即銅格下布火上置人也」 \\n 先作熨斗「帝王世紀云昔紂欲重刑乃先作大熨斗以火熱之使人舉不能勝手爛○今案事物紀原卷八引世紀無不能勝三字餘同陳俞本手在爛下下有與妲己為戲笑句」 \\n 誤出熨斗「笑林云太原人夜失火出物欲出銅鎗誤出熨斗便大驚怪曰火未至已被燒失腳○今案御覽七百五十七引笑林誤作設非也又脫至下鎗字類聚七十三引怪作□餘與本鈔同陳俞本脫此條」 \\n ○熨人四十三 \\n 金塗熨火「東宮舊事云皇太子納妃有金塗熨人○今案御覽七百十二引?事人作斗下有三枚二字陳俞本皆作人與本鈔同」 \\n ○箱四十四 \\n 書箱「陸雲與兄機書云一日案行視曹公物有箱五枚想吾兄識彥高書箱甚似之也○今案百三家本陸雲集無吾字陳俞本字句間略有增引」金箱「漢武內傳曰延康二年河東巧曹李及入上黨抱牘山採藥于巖得書凡四十卷盛以金箱卷後題日月是武帝時也河東太守張純以箱及書奏上之武帝時左右侍臣冉登見書流涕曰此是帝崩殯斂時物也○今案守山閣本漢武內傳延作元是也本鈔及俞本皆誤作延康考兩此年遠又及作友牘作犢陳俞亦微有字句異同惟物下添引宣帝愴然以書付茂陵安合如故則為元康無疑矣」 \\n ○簏四十五 \\n 漆簏「東宮舊事云太子納妃有漆文金裝衣簏○今案說郛本東宮舊事云皇太子初拜有漆馬齒書簏金裝彩花簏又御覽七百五十引與說郛同惟陳俞本則與本鈔同」 \\n 素簏「晉中興書云王敦害周顗初被收繆烜藉其家止有素簏數枚中有故絮○今案御覽七百五十引中興書無初被五字無數枚二字陳俞本亦無被收五字餘與本鈔同」 \\n ○笥四十六 \\n 方笥「風俗通云孝靈帝建寍中京師長者皆以葦薜方笥為粧具○今案御覽七百十一引同陳俞本無薜字方在葦上嚴輯風俗通据書鈔引薜作辟夾注云辟字疑衍粧作妝」 \\n 文笥「吳越春秋曰以文笥七枚獻于吳王○今案見汪氏校本吳越春秋勾踐歸國外傳第八及陳俞本同」進一笥「東觀漢記曰上夜止蕪蔞亭大風雨馮異進一笥麥飰○今案聚珍本東觀記卷一無雨字飰作飯爿姚輯本脫御覽七百十一引脫一字陳俞本夜止八字改引聞王郎將軍至復驚去十字飰下又增菟肩二字」 \\n 遺一笥餅「又曰上問第五倫曰卿為市掾有人遺卿母一笥餅卿從外來見之奪母笥探口中餅出之倫曰實無此物也○今案姚輯本聚珍本東觀記及初學記二十六引卿從作知從見之以下作奪之母遂探口餅出之倫對曰實無此陳俞本此下添引眾人以臣愚蔽故為生此語二句又按物疑事字之譌」 \\n ○櫝四十七 \\n 玉櫝「左氏云齊伐燕燕人歸燕姬賂以瑤甕玉櫝斝耳不克而還○今案見左氏昭七年傳甕作罋陳俞本與本鈔同」金匵「王晉書曰甘卓家金匵鳴聲似槌鏡清而悲師言金匵將離是以悲鳴尋而卓被害○今案御覽七百十三引王晉書同陳俞本改引今書何也」飾以玫瑰「韓子曰楚人有賣其珠于鄭者為木蘭之■〈木匵〉薰以桂椒以珠玉飾以玫瑰輯以翡翠鄭人買櫝而還其珠此可謂善賣櫝未可謂善鬻其珠也○今案近本韓非子外儲說左上篇熏以四字誤董桂椒之櫝又翡誤羽陳俞本亦誤羽?餘同」 \\n 輯以翡翠「同上○今案陳本翡亦改羽」 \\n ○篋四十八 \\n 文侯與兩篋「呂氏春秋魏文侯攻中山樂羊將已得中山還返報文侯有貴功之色文侯知之命主書曰羣臣賓客所獻書者操以進之主書舉兩篋以進命將軍視之盡難攻中山之事○王石華校兩篋上增之什二字沿陳俞之誤也今案先識覽返作反命作令上有書字」 \\n 武帝亡三篋「漢書曰武帝行幸河東亡書三篋詔問莫能知惟張安世識之作其事后求得書以較之即無遺失○今案漢書五十九張湯附安世傳作上有具字較之作相校即無作無所陳俞本照改」 \\n ○奩四十九 \\n 純銀澡豆奩「魏武上雜物疏云純銀澡豆奩純銀括鏤奩又銀鏤漆匣四枚○今案御覽七百十七引雜物疏澡作藻鏤作摟又七百十三引仍作鏤陳本與本鈔同俞本奩改匳餘亦同」純銀括鏤奩「同上」一斛奩「語林曰范汪至能噉散梅人致一斛奩留信侍嚴噉還奩之○今案本條有脫誤考類聚八十六引語林云范信能噉梅人常致一斛留信食之須臾而盡又御覽七百十七引信作汪又卷九百七十引噉作啖玉函山房輯本亦作汪無人常二字無留信四字餘與類聚同蓋据陳本也俞本亦互有同異」 \\n ○匣五十 \\n 銀匣「魏正上雜物疏云有銀鏤漆匣四枚○今案詳上奩篇」銅匣「胡綜別傳云時人有掘地得銅匣長二尺七寸以琉璃為之蓋布雲母于其上開之乃得白玉如意亦同前如意門○今案考類聚八十三引胡綜別傳時人作吳時末句永興添注也」 \\n ○步搖五十一 \\n 眾物成飾上有垂珠「釋名曰皇后首飾曰副副覆也以覆首也兼用眾物成其飾也步搖上有垂珠步則搖之○今案陳本注祇末二句之改也俞本以覆四字作亦言副貳之亦改也餘與本鈔同考明吳琯本釋首飾篇皇作王之作也畢校本注云王后据後漢書烏桓傳注引作皇后譌矣并据一切經音義引搖下有動字云云惜乎畢氏未見原本書鈔亦作皇后祇据近本轉疑後漢注為譌耳」 \\n 八爵九華熊虎赤羆「續漢書輿服志云太后入廟步搖以黃金飾山題貫白珠為枝相繆八爵九華熊虎赤羆天鹿辟邪○今案續漢書輿服志下飾作為八作一枝上有桂字類聚七十引為枝作桂花陳本照漢志改俞本仍作八餘亦改」 \\n 珠步搖「宋玉諷賦云更被白縠之單衫垂珠步搖來排臣○戶今案見漢魏七十二家本宋集諷賦排誤徘餘同陳俞本均諷改風祗注主人之女垂珠步搖八字考宋玉有賦諷賦而風諷二字亦通手」 \\n 金步搖「傅玄樂府豔歌行云首載金步搖手擊明珠璫○今案百三家本傳集步誤翠飾手擊作耳綴珠作月陳俞本載作帶餘與本鈔同又載與戴同手擊當作耳繫見下璫篇珠亦作月」 \\n ○花勝五十二 \\n 上為鳳凰「續漢書輿服志曰太皇太后皇太后為花勝上為鳳皇以翡翠為毛羽下有白珠垂黃金■〈糸聶〉左右一橫簪之○今案見輿服志下陳俞本脫太皇太后皇五字太后下有入廟二字鳳皇下有爵字俞本刪下有十四字」 \\n 下有白珠「同上○今案俞本將上條注下有十四字移此然■〈糸聶〉作鑷陳亦作鑷」戴勝「神異經云西荒有人不讀五經而意合女碧衣戴勝皆無縫○今案漢魏叢書本龍威秘書本神異經及陳俞本均脫此條惟御覽六百八十五引同」 \\n ○假■〈髟上告下〉五十三 \\n 籠上裝之「晉中興書曰泰元中公主婦人緩鬢假■〈髟上告下〉以為盛飾用髮多不可恆戴乃先于籠上裝之名曰假■〈髟上告下〉或名假頭○今案御覽七百十五引中興書泰作太人作女多上有豐字裝誤扶餘同陳俞本書下有徵祥說三字亦作女作豐恆誤行刪或名四字」 \\n 南金翠翼「成公綬蔽髻銘曰詩美首弁班有口口或造茲■〈髟上告下〉南金翠翼明珠星列繁華致飾○今案百三家集本及陳俞本皆刪詩美六字惟嚴輯成公綏文据書鈔引存之」 \\n ○髮五十四 \\n 鬒髮如雲不屑髢也「韓詩外傳曰鬒髮如雲不屑髢也潔馳髮也言質性盛美服振譏其髮盛如雲○今案陳俞本改引毛詩傳注」髠戎妻髮為呂姜髢「左氏曰衞莊公自城上見戎己氏之髮美之髠之以為呂姜之髢○今案左氏哀十七年傳釋文己音紀又音杞杜注己氏戎人姓陳俞本字句微有增引」髮自擺撲「異苑琅琊王家恆患失物是偷者每以扃鑰為意而零落不己乃周行宅內后果見籬一穿穴可容人臂滑澤有蹤迹試作繩彄放于穴口夜中忽聞有擺撲聲在掩得一大髮長可三尺許從此無復所失○王石華校將所失二字倒置何也今案學津本異苑卷八王作民無零落句放于作放穿一大髮誤一■〈髟上告下〉陳俞本琊下作費縣民無零落句餘同」 \\n ○鈐五十五 \\n 銀鈐贈之「幽明錄云義熙三年山陰徐琦每出門見一女子兒極豔麗琦便解贈之女曰感君來貺以青銅鏡與琦便爾結為伉儷○今案御覽八百十二引幽明錄熙六字無出門二字？極句作姿色甚美鈐作鉿無女曰以下本鈔鏡篇引出下有一鏡二字解下有壁字以上有既字爾作共餘同陳俞本來作隹無爾字餘亦同」 \\n 金鈐繫臂「祖台之志恠云吳中有士人于曲阿見塘上有一女子容兒端正便呼即來便留宿士乃解金鈐繫女臂至明日更求女都無此人忽過一豬牢邊見母豬臂上有金鈐○今案御覽九百三十引志怪士人作一士大夫容？十一字作甚美留其宿鈐誤鈴牢作圈餘同陳俞本士作一脫容字無便字呼下有之字無士字女臂作其臂都作卻脫此字脫一字餘同」 \\n ○璫五十六 \\n 耳珠曰璫「風俗通云耳珠曰璫○今案御覽七百十八引及嚴輯本風俗通與陳俞本皆同」穿耳附珠「諸葛恪別傳曰范慎嘲恪耳璫恪曰母之于女天下至親穿耳附珠何傷于仁○今案吳志十九諸篇恪傳注引別傳無耳璫二字天下四字作恩愛至矣餘同陳俞本照改並增引」 \\n 江南明璫「曹植洛神賦云獻江南之明璫○今案宋本文選及百三家本集同御七百十八引獻作珥陳俞本照改」繫明月璫「傅玄樂府豔歌行云首戴金步搖耳繫明月璫○今案見上步搖篇陳俞本繫誤擊」南海之璫「又傅玄七謨云佩崑山之玉珥南海之璫○今案嚴輯傅玄文七謨謂据書鈔引皆作美玉明璫又御覽七百十八引及陳俞本同」金璫「庾仲初楊都賦注作金璫二枚大如耳璫○王石華校作上添為字今案陳俞本及嚴輯楊都賦注据書鈔引皆無已刪之」珠璫「晉令云士卒百工不得服真珠珥○王石華校真下補珠是也珥下補璫字誤矣今案原鈔真下珥下皆空一格考御覽八百零二引晉令及又此下珥篇均作璫珥已更正」名璫「魏書曰太祖常得名璫數具命卞后自選一具后取其中者曰取上者為貪取下者為偽故取其中也○今案魏志卷五后妃傳注引魏書同陳俞本者下添引太祖問其故句餘同」明璫「○今案本鈔脫注陳俞本引傅玄鏡賦云珥明璫之迢迢點雙的以發姿二句又考御覽七百十八引王粲七釋亦有云抗照夜之明璫」 \\n ○珥五十七 \\n 瑱塞耳「說文曰珥瑱也瑱以玉充耳也毛詩曰君子偕老篇有曰玉之瑱也象之撾也萇傳曰瑱塞耳者也○今案說文毛傳同陳本刪毛詩曰以下注故改標目作充耳俞本亦無詩注」天知瑱「周書曰武王馳紂商師大崩帝辛登廩臺取天知玉瑱及鹿玉衣身以自焚天知玉耳在火中不銷○今案御覽七百十八引玉瑱作玉珥考逸周書世孚解瑱作琰無無鹿玉三字無未二句亦見克殷解陳俞本馳作伐焚下有鹿玉則銷四字知下玉字餘同」 \\n 充耳琇瑩「詩曰淇澳篇云有匪君子充耳琇瑩○今案見衞風」充耳以黃「毛詩著篇云充耳以黃乎而萇傳曰黃玉也○今案見齊風陳俞本添引鄭箋一句」充耳以青「又曰充耳以青乎而萇傳曰青玉也○今案見齊風陳俞本添引鄭箋三句」充耳以素「又曰充耳以素乎而萇傳曰素象瑱也鄭箋云我視君子則以素為充耳案以充耳謂所用懸瑱也○今案陳俞本脫鄭箋以下」十玉珥「韓子曰齊威王夫人死有十孺子薛公欲知王所立為十玉珥而美其一獻之明日坐視美珥所在而勸王以為夫人也○今案見韓非子外儲說右上篇此節錄而無異文陳俞本亦徵異」 \\n 七美珥「戰國策曰齊王夫人有七美珥○今案陳俞本及御覽七百十八引國策同考齊策云齊王夫人死薛公欲知所欲立乃獻七珥美其一明日視美珥所在勸王立為夫人又楚策有昭魚獻五珥相類韓非淮南皆引但本鈔僅二句未明必有脫字耳」 \\n 曜日之珍口「劉公幹魯都賦云含丹吮素巧笑妍祥建曜日之珍口珥明月之珠○王石華校以陳俞本脫珠字刪之謬甚今案百三家本劉集脫含丹二句珍下有笄字陳俞本皆作插」傳璣之珥「史記曰李斯上書云宛珠之簪傳璣之珥不進于前○今案見史記李斯列傳陳俞本有增引」珥明月「孫敏七誘云進趙女延麗人口金華之幹珥明月之珍○今案陳俞本亦作孫敏祇注末句考嚴輯本七誘小注云据書鈔百四十四又百四十五引知敏乃毓之誤餘與本鈔同」珥明珠「杜季維京師上巳云窈窕淑女美勝妃戴翡翠珥明珠○今案陳俞本脫京師二字巳下有篇字餘同」真珠珥「晉令云士卒百工不得服真珠璫珥○今案已詳上璫篇」 \\n 前有墮耳「湻于髠十迺有云若前有墮珥后有遺簪飲可八斗○今案御覽七百十八引十酒有三字作謂齊威王四字陳俞本亦已照改考史記滑稽列傳髠對威王言飲酒一斗至一石此節作十酒三字耳餘同」 \\n 脫簪珥「又史記云武帝譴責鉤弋夫人脫簪珥叩頭帝曰引將去送之掖廷獄○今案史記外戚世家褚先生補將去作持去陳俞本亦作將末作送之廷尉餘同」 \\n ○跳脫五十八 \\n 繞臂「繁欽定情詩云何以致契闊繞臂雙跳脫○今案馮輯古詩歸卷七繁詩臂作腕御覽七百十八引仍作臂雙作金陳本亦然」 \\n ○脂五十九 \\n 用脂澤倍其初「韓子曰故毛嬙西施之美無益吾面用脂澤粉黛則倍其初○今案原鈔韓誤朝吾誤玉考韓非顯學篇毛上衍善字玉作吾又本鈔百三十五粉篇引及陳俞本亦作吾据訂惟陳俞本美下尚有麗字餘同」 \\n 待脂粉而后容「鹽鐵論曰毛嬙天下之妖女待脂粉香澤而后容也○今案鹽鐵論殊路第二十一妖女作姣人又作香澤脂粉陳俞本亦改佼人餘同」傅脂心和「蔡邕女誡曰傅脂則思其心之和也○今案嚴輯後漢文女誡及陳俞本同蘭雪堂集脫」畫脂日「鹽鐵論曰內無其質外學其文若畫脂鏤冰費日損將○今案本鈔脂誤粉？誤水考鹽鐵論殊路第二十一正作脂又將作功其粉字必沿上條待脂粉致誤又本鈔八十三校篇引作鏤？据以訂正陳俞本已照改并改功字」 \\n 翁伯販脂「漢書曰翁伯以販脂而傾縣邑○王石華校以本鈔販誤服据陳本改正是也今案漢書卷九十一貨殖傳正作販俞本亦然」木犬守脂「符朗子云其猶木犬守脂瓦鷄司晨○今案玉函山房輯符朗子卷一謂据書鈔百三十五及御覽九百五十三引亦與本鈔及陳俞本同原鈔朗字缺二筆宋人傳鈔避始祖諱也」 \\n ○澤六十 \\n 思心之順「蔡邕女誡曰澤髮則思其心之順也○今案見御覽卷七百十九引女順作潤陳俞本已改潤蘭雪堂集脫」潤以滋澤「崔瑗七蘇云加以脂粉潤以滋澤○今案嚴輯七蘇据書鈔引同陳俞本蘇作依餘亦同」芳澤「楚辭曰粉白黛黑施芳澤長袂拂面善留客又劉公幹魯都賦云玄髮曜粉芳澤不口○今案楚辭大招篇澤下客下皆有只字俞本同陳本客誤容魯都賦一條嚴輯本据書鈔引亦脫一字陳俞本并刪去」 \\n 石澤「博物志曰酒泉延壽縣南有山出泉水大如筥注地為溝其水有肥如肉汁取著器中始黃後黑如不凝膏然之極明謂之石澤○今案陳俞本同考明吳琯本稗海本張華博物志皆脫惟初學記卷八引博物志無酒泉二字山下有石字注下無地字澤誤漆同」 \\n ○黛六十一 \\n 粉白黛黑「俱見上芳澤注」粉黛施落「蔡邕協初賦云粉黛施落髮亂釵脫○今案蘭雪堂集脫百三家集亦脫此二句嚴輯後漢文作協初婚賦謂据書鈔引又施作弛陳俞本已改弛此下粉篇覆引亦與此同」 \\n ○的六十二 \\n 以丹注面曰的「釋名曰以丹注面曰的○今案吳本釋名釋首飾篇的作勺畢校本注云今本作勺書鈔御覽引作的据改又陳俞本皆作的」進御者注面「又曰以丹注面曰的的灼也此本天子諸侯有羣妾以次進御有月事故注此于面灼然為識女吏見之○今案同上釋首飾篇陳本注見上俞本刪標目併其注于上條事下添引止不御重以口七字見之下添引則不書其名於第錄也句」 \\n 施華的「王粲神女賦云施華的結羽釵○今案百三家本王粲賦的下有兮字釵作儀陳俞本華作玄餘同陳注云玄一作華俞注云按藝文類聚作華的」點雙的「傅咸賦云珥明璫之迢迢點雙的以發姿○王石華校照陳本咸改玄今案本鈔咸集誤感俞本標目雙改圜別引繁欽賦謬矣考百三家玄集無鏡賦咸集有之而恰脫此二句亦足証本鈔感即咸之訛耳嚴輯傅咸文据本鈔引亦同」 \\n ○胭脂六十三 \\n 採紅藍用為顏色「習鑿齒與燕王書曰此下有紅藍足下先知之不北方人採取其華染緋黃採取其英鮮者作烟支婦人粉時為顏色○今案嚴輯習鑿齒文此書据史記匈奴傳索隱引此作山方下無人字支作肢粉時作將用餘同陳俞本脫黃挼以下七字粉時作用字色下有可愛二字餘與本鈔同」 \\n 使我婦女無顏色「河西舊事云匈奴失二山乃歌曰亡我祁連山使我六畜不蕃息失我焉支山使我婦女無顏色○今案御覽五十引河西舊事及二酉堂輯本陳俞本皆同惟二酉堂河西作西河」 \\n ○粉六十四 \\n 以丹作之「釋名云粉分也唇脂以丹作之象唇赤也赭粉赤也染粉使赤以著頰上也○今案釋首飾篇赭粉赤也句吳校本作赤？至粉赤？至赤也畢鉸本作赤？巠粉赤？巠赤也御覽引及陳俞本皆作赤？巠又唇脂句陳俞作研米使分散也又無上字餘同」 \\n 化鈆所作「抱朴子曰愚民乃不信黃丹及胡粉是化鈆所作○王石華校以本鈔愚誤田照陳本抹去非是今案平津本抱朴內二論仙篇愚民作愚人陳俞本皆脫愚字餘同」 \\n 范陽粉「盛弘之荊州記曰范陽縣西有粉水取其水以為粉今謂之粉水口○今案初學記卷六引荊州記范作筑無口字陳俞本脫西字脫口上粉字餘與本鈔同」江州粉「華陽國志曰巴郡江州縣有水穴人取之以為粉則膏曜鮮芳貢之京師因名粉水○今案顧校廖□本華陽志卷一□下有清字曜作暉陳俞本州作□亦有清字□取之以作巴人以此水五字膏作皜餘同」 \\n 粉加名香「傅玄樂府云粉加田煎名香熏陸艾納迴光○今案陳本及傅節子輯本皆脫俞本陸作藿餘同」粉以五香「紫子大七拆云蘭苞馥香粉以五香○今案此脫不成句無可引証陳俞本亦刪去」皓白潔清「尚書大事納旨禮文云既結且白既潔且清美人玩好以飾姿容○今案陳俞本同」膏曜鮮芳「已同江州粉注」貢京師「同上○今案與上條皆見本篇上華陽國志」 \\n 御粉君旁「曹植樂府歌御內粉於君傍中有藿納都梁○今案御覽七百十九引陳思王樂府同陳俞本巾誤中陳又脫下六字」美人玩好「同上皓白潔清注云」 \\n 思心之鮮「蔡邕女誡曰加粉則思其心之鮮也○今案百三家本集蘭雪堂集皆女誡惟嚴輯据御覽七百十九引同」用粉倍初「韓子曰故毛嬙西施之美無益吾面用脂澤粉黛則倍其初○今案見顯學篇詳上脂篇引」拭粉游紅「孔煒七引云拭粉游熨黛楊蛾○今案陳俞本同」以粉飾貌「續漢書曰順帝時有以粉作飛章誣李固曰大行在殯路人掩泣固猶以粉飾貌搔頭弄姿○今案姚輯汪輯本續漢書有以粉三字作其猶作獨餘同陳本作上有詳字誣作以陷脫大行句脫猶字貌作皂無搔頭句不成文理矣俞本以粉作胡粉並添引數句餘同姚輯本」 \\n 著粉太白「宋玉登徒子賦云著粉太白施朱大赤○今案文選及漢魏七十二家宋集同」粉不厭白「淮南子曰漆不厭黑粉不厭白其用則一也○今案見齊族訓陳俞本脫其用句」臨淄自傅「魏略曰邯鄲湻詣臨淄侯植時天暑植取水自澡以粉自傅之○今案御覽七百十九引魏略澡作浴餘同陳俞本天作大自操亦改作浴無之字」平叔疑傅「語林曰何平叔美姿儀面純白魏文帝疑其傅粉后正夏日以湯餅之大汗出隨以朱衣拭面色轉誥然也○今案語林此條已詳本鈔百二十八朱衣篇引陳俞本日作月皓作皎餘同」 \\n 販粉之利「魏名臣奏云中書監劉放奏曰今官販粉賣胡粉與百姓爭錐刀之末利宜乞停之○王石華校塗去粉字何也今案御覽八百六十六引魏名臣奏無中書監三字賣胡粉誤作苦酒脫利字宜乞句作宜其息絕與本鈔迥異嚴輯劉放集据書鈔引同本當以粉字為句姓字為句文法如此」 \\n 脂粉之耗「續漢書曰陳蕃諫桓帝云宮女數千脂粉之耗不可勝數○今案姚輯汪輯本續漢書同」粉黛施落「蔡邕協初賦云粉黛施落髮亂釵脫○今案詳上黛篇陳俞本施仍作弛」粉扇靡效「繁欽署賦云乃洒白汗□□□□身如漆點水若流泉粉扇靡效宴戲鮮歡○今案嚴輯繁欽暑賦据書鈔引汗下亦留四口鮮作蒶餘同陳俞本不知汗下尚有一句遂刪漆點水若四字以身如流泉為句又效誤救如此妄改則舊鈔真面全非矣」 \\n 石虎和粉泥房「鄴中記曰石虎以胡椒和粉泥壁曰椒房○今案聚珍本續百串本鄴中記及陳俞本皆作胡粉和椒聚珍又泥別作塗似仍以舊鈔為是」真人含粉成雞子「神仙傳曰真人南極子能含粉成雞子吐之數十枚煮令啖之其雞子黃中餘皆有少粉○今案龍威本神仙傳無真人二字末句作皆餘粉少許陳俞本吐之誤吐子脫餘字」 \\n  \\n 　"}
{"章节": "●北堂書鈔卷第一百三十六  服飾部五", "正文": "　 \\n ●北堂書鈔卷第一百三十六服飾部五 \\n 　 \\n  \\n 鏡六十五　鏡臺六十六嚴器六十七鑷子六十八六十九　錜七十釧七十一　指鐶七十二梳七十三　枇七十四刷七十五　觿七十六手巾七十七拂七十八帊七十九　囊八十屨八十一　屣八十二靴八十三　韈八十四屩八十五　屐八十六 \\n ○鏡六十五 \\n 儀象曜靈「傅咸鏡賦云熾火爐以陶鑄飛采光於天庭晞日月之光烈儀厥象乎曜靈○今案嚴輯傅咸集據舊鈔引同陳本百三家本脫熾火二句初學記廿五引亦然」 \\n 上引太清「尚書洪範五行傳曰夫握方尺之鏡處深澤之下而上引太清物類之應可不慎耶○今案陳本尺作諸之應作相隨」表如月光「東方朔傳曰郭舍人四余籍文章英此乃玉之瑩石之精表如月光裏如眾星而兩人相覩見相知情此名之曰鏡也○今案陳本及初學記引朔傳無郭舍十一字月作日」晞日之光「同上儀象曜靈注中○今案見傅咸鏡賦」目精著鏡返還自照「劉仲伯造鏡云張仲達論鏡密謂目精著鏡返還自照意或謂入鏡反自而取登於日月之照水鏡而光反照○今案此條有誤陳本造鏡下有論字餘脫」日之照鏡光燭乎璧「李顒鏡論云日之照鏡光燭乎璧水對鏡相照而已日為鑒水之族也光來無漸孰有往反也○今案陳本無注嚴輯本據書鈔未改本引同」玉喻清道「尚書帝命驗曰桀失其玉鏡用其囓虎注曰玉鏡喻清明之道囓虎喻暴虐○今案御覽八十二引帝命黔囓作噬虐下有之風二字陳本驗誤期囓虎作噬獸据初學記廿五引改者」 \\n 金鏡明道「尚書考靈曜云秦失金鏡注曰金鏡倫明道也○今案初學記二十五引考靈曜同亦見本鈔亡徵篇失政篇」至人用心若鏡「莊子曰至人之用心也若鏡焉不將不迎應而不藏故勝物而無傷○今案近本莊子應帝王篇迎作逆惟初學記廿五類聚七十御覽七百十七引作迎與舊鈔合又舊鈔莊子上有又曰有明有照十二字不用在此等句蓋元季以前舊校者之語也」 \\n 至人之道也如鏡「又曰至人之道也如鏡有明有照有引有致明則物斯監也○今案陳本及初學記皆作符子無明則以下陳本也誤不」疵瑕不滯於體「王粲効連味云臣聞觀於明鑒則疵瑕不滯於體聽於直言則過形不累於身○今案百三家本粲集無効字鑑作鏡體作軀形作行陳本亦作行効作演」思在前為明鏡「應瑒正情賦云思在前為明鏡哀既餙於替□○今案嚴輯應瑒集餙作往餘同」見爾前慮爾後「大戴禮曰武王踐祚鑑之銘曰云云○今案孔巽軒補注本大戴武王踐阼篇祚作阼餘同」光采流曜「孫盛鏡賦序云余昔於吳市得見清明鏡即異之及晞日映水光采流曜有殊眾鑒乃始佑曠世金精實不貲之異物也○王石華校標目補采流曜三字今案嚴輯孫盛集據引同陳俞本盛作承脫清明二字金字光采句作異光采流實作寶本鈔下文有殊眾鑒一條小注正作光采流曜可以互訂」 \\n 照見神仙「抱朴子云用明鏡九寸自照有所思存七日則見神仙知千里外也明或用一或用二謂之日月鏡或用四謂之四規鏡○今案平津館本抱朴內十五雜應篇寸下有以上二字則見上有七夕二字餘同」 \\n 清明朗異「同上光注乃光采流曜四字也○今案陳俞本明朗作朗明異作瑩祗注同上二字本鈔小注亦然其光注二字及乃光句皆元季以前兩家校語也其先校者因上文光采流曜一條脫去采流曜三字故元光注其後校者恐不能明再補乃光句耳」 \\n 毫細必察「潯陽記曰東得石鏡山前有一圓石懸□□淨照人形有光入石毫細必察故號曰石鏡淨照人形有光入石毫細必察故號曰石鏡○今案類聚七十引潯陽記作石鏡在山東圓作團無形有以下御覽五十二引照人下接毫細四字仍與類聚同陳本東得二字無形有五字前作上」 \\n 明人好醜「蔡氏清化論云鏡能明人好醜而不能好醜於人○今案陳本同玉函輯本化清經一卷及俞本于作乎餘同」寫人形體「陸機與弟雲書曰仁壽殿前有大方高可五尺餘廣三尺三寸立著庭中向之便寫人形體亦恠事也○今案百三家本機集及陳本方下有銅字無可字三寸作二寸又陳本大誤火末句作了了二字惟初學記廿五引立作暗餘與百三家同」 \\n 便于照形「淮南子曰明鏡便于照形蒸食不如竹簞也○今案近本淮南齊俗訓蒸作函無竹字陳本蒸作承簞作簟御覽七百十七引亦作承王氏讀書雜志謂簞當作以舊鈔為是」 \\n 既明且好「秦嘉與婦徐淑書曰頃得此鏡既明且好形觀文藻為世所希意甚愛之故以相與也○今案陳本脫形觀句世上刪為字希下增有字嚴輯秦嘉文據類聚書鈔引頃作間藻作彩餘同」 \\n 窺形明鏡「淮南子曰莫窺形于生鐵而窺形于明鏡者以其易也○今案見俶真訓以下有覩字陳本刪未句俞與本鈔同」明鏡察形「孔子家語曰夫明鏡所以察形往古所以知今○今案見家語觀周篇第十一」整餙容顏「李尤鏡銘曰鑄銅為鑑整餙容顏脩爾法則正爾衣冠○今案百三家本李集法亦誤則陳本則作服惟嚴輯李尤與本鈔同」垢顏不鑑「荀悅申鑑曰君子有三鑑鑑乎古鑑乎人鑑乎鏡側弁垢顏不鑑于明鏡也○今案漢魏叢書本申鑑卷四既鑑乎古三句誤增世人鏡鑑四字故陳本亦如此蓋此書久無善本惟羣書治要六十四引古作前餘同緣治要永興亦預修纂其時古本未亡故與本鈔印合也俞本尚同」 \\n 見四隣「淮南子曰高懸大鑑坐見四隣注云取大鑑高懸之兌水在下兌中見四也○今案陳俞本脫注云以下考御覽七百十七引淮南鑑作饒兌水二句作盆中以水晃見四鄰」 \\n 知千里「同前照見神仙注○今案亦見類聚七十引抱朴子」有殊眾鑑「同光采流曜注」高五尺「同寫人形體注」徑三尺「鄴中記云石虎三臺及內宮中鏡有徑三尺者下有純金盤龍及彫餙金用數斤者也○今案聚珍本鄴中記三上有二字無及字金用六字陳本脫三臺及內四字餘與聚珍同俞本百川學海本皆脫」 \\n 金鏡「同金鏡明道注」玉鏡「同玉喻清道注」銀鏡「魏武上雜物疏云御物有尺二寸金錯鐵鏡一枚皇后雜物用純銀錯七寸鐵鏡四枚○今案御覽七百十七無上句鐵字后作太子用作雜陳俞本與御覽同」石鏡「吳興記云臨安縣東五里有石鏡山山之東臨溪有石鏡一所徑可二尺甚清亮具見人形狀○今案初學記卷五引吳興記無山之字臨谿字可字尺下有四寸字無具見句陳俞本有末句餘與初學記同」 \\n 金薄「東宮舊事云太子納妃有金薄鏡三枚一具銀龍頭受福蓮花鉤著衣大鏡闊一尺八寸○今案山堂考索前集四十五引無枚一具三字鉤作紐又著衣句在納妃下御覽七百十七引有枚字亦作鉤餘與考索同陳本据初學記廿五訂著衣句亦在妃下有下脫銀華小鏡一尺二寸並衣鈕自副漆奩盛蓋銀華十九字三下亦無枚一具字鉤作紐鏁自副此引較詳」 \\n 青鏡「幽明錄曰義熙三年山陰徐琦每出一鏡門見一女子貌極豊麗琦便解璧鈐贈之女曰感君來貺既以青銅鏡與琦便共結為伉儷○今案本鈔鈐篇引幽明錄無一鏡字無璧字既字共作爾餘同」 \\n 大珠「孝經援神契神靈滋液百寶用珠母璣鏡注云事明得則大珠有光可明為○今案初學記二十五引援神契珠毋句作見璣鏡出無明字餘同陳本亦然白帖十三引脫璣字餘亦然又初學記二十七再引用下作則珠毋見下接珠毋璣鏡四字小注大作文亦無明字御覽八百二引亦然惟文作大與本鈔同」 \\n 明鏡四規「同上照見神仙注」純銀七尺「同上銀鏡注云」金盤「同徑三尺注三」銀龍頭「且金薄注」金錯鐵鏡「同銀鏡注」純金雕餙「又同徑三尺注」銀龍受福蓮華鉤「同金薄注」觀文藻世所希有「同既明且好注」舉銀自覽「夏侯孝若合歡被賦云舉華鏡以自覽被玄鬢而垂白○王石華校改若作合謬甚今案本鈔脫合字又垂誤出嚴輯合歡被賦据書鈔引作垂已照訂陳俞本小注覽皆作鑒恐誤」 \\n 援鑒自照「應璩與夏侯孝智書云遭值有道之世免致貧賤之患援鑒自照鬢已半白良可懼也○今案百三家應璩集鬢作髟日丐良作殊餘同嚴輯應璩文亦同」山形而舞「異苑云魏武帝時南方獻山鷄公子倉舒令以大鏡著其前鷄鑒形而舞不止遂至死韋仲將為之賦○今案學津本異范卷三食作蒼著作置至作乏賦下有其事二字同陳本亦微有同異」 \\n 鸞鳥覩影而鳴「范秦鸞鳥詩敘云昔罽賓王得鸞鳥甚愛之欲其鳴而不能致夫人曰聞鳥得類而后鳴何不懸鏡以映之王從其言鸞鳥覩影而鳴一奮而絕○王石華校以本鈔映誤怏据陳本改照非也今案馮輯宋詩紀卷九作改訂正馮輯又言作意而鳴作悲鳴餘同」 \\n 磨鏡取資「海內士品云徐孺子嘗事江夏黃公黃公薨往會其葬家貧無以自資以磨鏡具自隨每至所在賃磨取資然後能達○今案御覽七百十七引士品自資作致賚以磨作口磨無每至句能達作得前類聚七十引有每至句餘畧節與御覽同陳本薨作卒以自作行賃磨句作資磨鏡取給能作得達下有既至祭畢而還句」 \\n 負局循市「列仙傳曰負局先生語似燕代間人負石磨鏡局循吳市中街磨一鏡一錢○今案御覽七百十七引列仙傳無語似句循誤徇一鏡作鏡得餘同陳俞本無間字人下作因磨鏡循市每問主人無有疾苦者若有輒出紫九赤藥與之」 \\n 蒸不如簞「同上便于照形注○今案引淮南子詳本篇上」得以蓋巵「淮南子曰宮人得戟則以刈葵盲者得鏡則以蓋巵○今案見人間訓」鏡在甖內「續搜神記曰王文獻失銅鏡不知所在于甖中得之甖口數寸鏡大尺餘公命郭璞筮之璞曰此乃妖耳邪魅所為無他故也燒車轄以懸擬鏡立出矣○今案近本搜神後記卷二命作令無以懸三字御覽七百十七引此乃句作撤甖違期故致此妖無懸字餘同陳俞本與御覽同惟脫撤字並刪擬字」 \\n 鏡內器裏「異苑曰吳興許寂之太元中忽有鬼怪取大鏡攝以內器裏○今案津逮本異苑卷六太元中三字在吳興上怪取二字作於空中語笑寂云有八字內作納裏作中又注云評一作沈陳俞本移攝字在取字上餘與本鈔同又中字兼避隋諱也」 \\n 銅鏡象兵「潛夫論曰前羌始□□未備虜或以持銅鏡以象兵或負板按以類楯○今案邵校潛夫論實邊篇鐵作器械木鈔類誤判負板作損扳脫羌字又据卷百三十三案篇引互訂」石鏡表摹「蜀王本紀蜀王葬其妻于城都號曰武擔以石作鏡一枚表其墓○今案類聚七十引蜀王本紀妻作夫人亦見本鈔九十四冢墓篇引及嚴輯据書鈔引亦作妻陳本增引甚詳」 \\n 孫策掊鏡大呌「搜神記日孫策既煞于吉每獨坐髣髴見吉在左右意殊惡之治例方差引鏡自照見吉在鏡中顧而弗見如此再三因□□大呌創皆裂須臾而死○今案津本搜神記卷一殊作深治上有後字創作瘡創皆句作瘡皆崩裂陳俞本掊作撲仍作創當以作創為正」 \\n 夏侯撲鏡著地「魏畧曰夏侯惇從征呂布為流矢所中傷左目每照鏡恚怒輒撲至地○今案御覽七百十七引魏畧怒作發至作著陳俞本亦然惟小注至改于」援鏡割鼻「列女傳曰梁寡妻者榮于色梁王聞而聘之乃援鏡割鼻○王若華校艘改聘撲改援今案見阮氏宋本列女傳卷四」以鏡觀面「韓子曰古之人目短于自見故以鏡觀面智短于自知故以道正已故鏡無見疵之罪道無明過之惡目失鏡則無以正鬢眉身失道無以知迷惑○洪氏校云按書鈔引朝子是晁錯新書不可改嚴氏覆校云按此韓子觀行篇文藝文類聚七十初學記二十五六帖十三御覽七百十七皆引作韓子洪以為晁錯新書非也今案本鈔韓誤朝已改正考觀行篇又惡作怨陳本同」 \\n 照鏡不見頭「二石遺事云石虎晉咸康二年遷都鄴宮照一大鏡不見頭宋武紀曰殷仲文在東陽照鏡不見頭句日而就戮○今案亦見汪刻十六國春秋後趙錄石虎上有將祀南郊照一大鏡不見其首事陳俞本二石誤三石考隋書經籍志有王度撰二石偽治時事即此宋武紀以下陳本脫俞本同考宋書武帝紀無此文疑出徐爰宋書」 \\n 舉鏡見刑死「蜀志張裕善相術每每舉鏡自知刑死未嘗不撲之地后果為先主所法○今案附見蜀志十二周羣傳善作曉鏡下有視面二字后果句是永興据上文申言之耳陳本改作照面餘與本鈔同」 \\n 三破尚明淨「伍輯之祭崩冢冢中得小鏡一枚三跛之尚猶明淨木○今案陳俞本亦脫書名并脫崩字」 \\n ○鏡臺六十六 \\n 鏡銀臺「魏武上雜物疏云中宮有純銀參帶鏡臺一枚又純銀七子貴人公主臺四凡有七枚○今案白帖十三引雜物疏作宮中無上枚字無貴人字無下銀字無凡有句餘同初學記二十五御覽七百十七引俱同白帖惟陳本作宮中又與初學記同」 \\n 玉鏡臺「世說曰溫嶠娶姑女下玉鏡臺一枚○今案世說假譎篇及御覽七百十八引世說同陳本增引甚多」 \\n ○嚴器六十七 \\n 鮮餙嚴具「魏武內誡令云孤不好鮮餙嚴具所用雜新皮韋笥以黃韋緣中遇韋笥乃作竹方嚴且以帛衣麄布作裏此孤之平常所用也○王石華校照陳本韋全改葦非是今案嚴輯全魏文內誡分据書鈔未改本作韋作方竹餘同陳俞本內下有嚴器二字無取字雜字帛作皂葦裏作裹餘同」 \\n 竹方嚴具「同上」方笥嚴器「汝南先賢傳曰戴良嫁女以竹方笥為嚴器○今案御覽七百十七引脫竹方二字陳俞本與本鈔同」書方嚴器「魏武上雜物疏云純金參帶畫方嚴器乙○今案御覽七百十七引乙作一本鈔參亦誤帶照訂又乙下衍不施子也四字已刪去陳俞本純上有油漆畫嚴器一六字亦同」 \\n ○鑷子六十八 \\n 將拔將鑷「左太冲白髮賦云星星白髮生不鬚垂將拔作鑷好爵是縻○今案嚴輯白髮賦据類聚十七引不鬚作於髮餘同陳俞本脫」非簪非釵「洞林曰巷縣令施安上懷鑷令郭璞射之璞曰非簪非釵在頷下段髭鬚是鐵物有兩歧○今案御覽七百十四引無非簪以下但接云此是鏡物有雨歧玉函山房輯洞林謂從書鈔引上懷二字作置領刪段字下作鬢髮飾物是有兩歧此不過据陳本抑知陳俞已破句矣又案景純所射是長短句法當以釵為句鬚為句物為句歧為句段疑作斷然據說文段惟物也義亦可通」 \\n 是鐵物有雨歧「同上○今案觀此則上條長短句法無疑陳俞本之誤改四字為句亦無疑」魚頭如鑷「臨海水土記曰鑷魚長七寸頭如鑷○今案本鈔頭誤長考御覽七百十四及陳俞本皆作頭已照訂」 \\n ○釵六十九 \\n 可以耀首「秦嘉與婦徐淑書曰今致寶釵乙雙價值千金可以耀首○今案嚴輯秦嘉文書鈔引今作并餘同陳俞本皆誤曜」鑷髮鑽瑩「崔瑗三珠釵銘曰鬢髮如雲乃象眾星三珠璜釵云云○今案本鈔瑗三珠誤援山子据嚴輯崔瑗文訂正惟嚴本鑷作攝璜改橫非是陳本鬢作鬒亦作璜作鑷俞本銘作箴鑷髮句作懾媛讚靈初學記七十引亦然但作銘不作箴餘與本鈔同考此下第八條引正作璜」 \\n 金釵「晉令云第七品以下始服金釵第三品以上蔽結爵釵○今案御覽七百十八引晉品令作六品下得服金釵以蔽髻陳本與御覽同下句作三品以上服爵釵俞本亦然嚴輯晉令据書鈔引同」 \\n 銀釵「幽明錄云義熙七年東陽道斯新娶得婦相愛婦梳頭道思戲以銀釵著戶頭○今案陳本道斯上有楊字据本篇下引作費道思」靈釵「華陽國志曰涪陽山有大龜其甲可以卜其緣可作釵世號曰靈釵○今案廖刻顧校本華陽志卷一陽作凌釵作？永興以入釵篇足證顧校？字之誤類聚七十引作凌作釵」寶釵「同可以耀首注」釵「東宮舊事云太子納妃有金鐶釵○今案陳俞本同」鳳釵「王子年拾遺曰石崇擊金為鳳冠之釵○今案掔字疑誤陳本改作瑩考南昌胡校本拾遺卷九擊作縈」爵釵「同金釵注」璜釵「同鑷髮鑽瑩注○今案璜字本篇上引亦同嚴輯崔瑗文引改作橫未知取據」銅釵「裴淵海東記曰俚獠貴銅鏄銅大東海豪富子女以金銀為大釵執以叩銅鼓叩竟留遺主人號之曰銅鼓釵○今案御覽七百十八引裴淵廣州記無俚獠八字作南子女作女子無叩竟六字餘同陳俞本照御覽又案博物志交州夷名曰俚子俚獠即此類」 \\n 同心「馮無子贈婦書云合往同心釵○今案陳俞本無作虛往作服餘同」瑇瑁「續漢書輿服志曰貴人助蠶服瑇瑁釵又繁欽詩曰何以表別離耳後瑇瑁釵○今案輿服志下無釵字類聚七十引服作戟有釵字明鍾惺輯古詩歸卷七繁欽定情詩表作慰本鈔後誤復已訂正陳本照刪釵字亦誤復俞本無續漢注祗引繁詩由復轉誤作服」 \\n 翡翠「宋玉諷賦云主人之女以翡翠之釵挂臣冠纓○今案漢魏七十二家本宋玉集及陳俞本同陳俞增引數行」駭雞「黃香九宮賦云連明月以為縣剝駭雞以為釵○今案本鈔脫剝字据廣文選卷七九宮賦補陳本亦作剝俞本誤作刻又陳俞本縣均改作懸如易之縣象詩之縣鼓左氏之曲縣皆作縣不必改也」 \\n 金雀「陳思王美女篇云頭戴金雀釵腰佩翠琅玕○今案百三家本陳思集美人篇戴誤上雀作爵陳俞本尚不誤」價值千金「同可以耀首注」玉釵挂冠「司馬相如美人賦云玉釵挂臣冠羅袖拂臣衣○王石華校貴改挂今案百三家集美人賦及陳俞本同」拔釵著戶「同銀釵注云義熙中費道思云戲拔釵著戶閣頭遂志還六國入行入湖矣○今案本鈔著誤著据本篇上訂正遂志以下傳鈔者不知從何處誤竄入此俞本照上注陳本改著為置作引錄異傳尤謬」 \\n 剖魚得釵「異苑曰吳郡相廬徐君廟吳時所立左右有為盜劫者便加束縛東陽山縣吏季伯遭事在郡婦出過廟請乞恩拔銀釵為願未至富陽白魚銚□□□剖腹得所為願釵夫事尋散○今案學津本異苑卷五盜劫作劫盜束作拘季伯作李稻跳下有落前三字陳本亦然並脫夫字」 \\n ○錜七十 \\n 華錜葳蕤「王仲宣七襗云戴明中之羽雀雜華稔之葳蕤○今案百三家本王集七釋錜作鑷類聚五十七引與原鈔及陳俞本同嚴輯王仲宣文亦据書鈔引雜作離」 \\n 紫錜承鬢「孔煒七引云長袖隨腕而遺耀紫錜承鬢而騁輝○今案御覽七百十八引七引作七別錜亦作鑷餘同陳俞本與本鈔同」金？尒鑈錜「三字同音捻頭丁也○今案此非書鈔引用之典故無書名或當日永分類時擇此錜字同音者三並注頭丁也三字以釋之偶肇于原稿而後來傳鈔者詳以為書鈔之文耳陳俞本刪去今存之亦見本來面目如此」 \\n ○釧七十一 \\n 為環約腕「王粲閑居賦云願為環以約腕○今案百三家王粲集脫閑居賦嚴輯此賦据書鈔引惟以居為邪恐誤陳俞本亦作閑」因物記情「何偃與謝尚書云珍玉名因物記情風人言味○王石華校以情下衍頭字旁勒未刪今案陳俞本並脫風人四字」綰臂雙金環「繁欽定情詩云何以致奉意○今案古詩歸卷七奉意作拳拳餘同陳俞本與本鈔同」皓腕約金環「陳思王樂府云弱條日冉冉落葉何翩翩攘袖見素手皓□金環○今案文選及百三家本弱作柔日作紛餘同陳俞本與本鈔同」銀釧市酒「甄異傳云司馬譙王為像州人丘渭銀釧乙隻并鏡于面市酒肉夜夢道人訴譙王求釧等檢校即還○今案此注畧有脫誤陳俞本改引甄異記脫釧得還事已非本鈔之舊」金釧行貨「續搜神記云襄陽徐陽病夜便崛然而起將婦臂上金環死至明得蘇婦問故云吏持其去多見行貨得免者即許金釧便放令還矣○今案陳俞本便作忽死字移病字下環下添脫去二字至明作明日餘同又按將字疑作將」 \\n ○指鐶七十二 \\n 紫磨金環「俗說曰晉哀帝王皇后有一紫磨金指環至小正可第五指帶○今案玉函輯本無正字陳俞本正作止」同心金環「胡俗傳曰諸娶婦結婚先遣人間貰酒肉三反相然許者便下同心金指環○今案御覽七百十八引無娶婦二字婚下有姻字無先遣九字餘同陳俞本諸娶十四字作始結婚姻餘同」 \\n 宮入賜金環「漢舊儀曰宮人遇幸賜金鐶令數環計月也○今案平津本漢舊儀卷下云御幸賜銀鐶令書得鐶數計歲月又夾注云御覽七百十八服用部引作宮人御幸銀鐶書鈔儀餙部引鐶上有指字此陳俞本也又御覽同卷引五經要義又云有娠以金退之當御者以銀鐶進之是金銀鐶示有別也」 \\n 林邑奉金環「晉孝武帝起居注云林邑王獻奉及世子金指環也○嚴氏校以世子下衍聞人酒肉十一字刪去今案御覽七百十八引林道記亦有林邑王獻金指鐶於吳王事陳俞本竟改注此」 \\n 大秦出金環「玄中記曰天竺大秦國出金指鐶○今案玉函輯本同」 \\n ○梳七十三 \\n 理髮不可無櫛「傅咸櫛賦序曰夫才之治世猶櫛之理髮也云云治世不可以無才○今案百三家本傅咸集夫誤大無以字」不畜梳欲髮理「崔實正論曰無賞罰是無君苟欲治之是猶不畜梳而欲髮之理也○今案御覽七百十匹引正論梳下有枇字意林引枇作櫛考本鈔枇篇引作畜批蓋永興以梳枇二字分屬二門耳陳俞本不悟竟添入枇字」 \\n 瑇瑁梳「高文惠與婦書曰今致瑇瑁梳乙枚○今案類聚八十四御覽六百十四及八百七引此書同」象牙梳「東宮舊事云太子納妃有瑇瑁梳三枚有象牙梳一枚○今案御覽七百十四引東宮舊事無象牙句陳俞本與本鈔同」思其心之理「蔡邕女誡云用櫛則思其心之理○今案御覽七百十四引女誡同陳俞本刪之字」男女不同巾梳櫛「見禮記○今案曲禮無梳字陳俞本照刪」嬴氏執櫛「春秋左氏傳云晉太子圉為于秦將歸謂嬴氏曰與子歸乎對曰寡君之使婢子侍執櫛巾以固子也從子而歸棄君命也○今案僖二十三年傳及陳俞本將下有逃字櫛巾作巾櫛」 \\n 越王墮櫛「荊州記曰臨賀興安縣東去郡八十里縣水邊有平石其上有石櫛俗云越王渡江而墮于此○今案陳俞本賀作海東下有界字而墮作墮櫛此据類聚七十所引十洲記文也又御覽七百十四引盛弘之荊州記亦載是事惟無去郡至縣水七字俗上石字江誤溪餘亦同此下屨篇再引作石履事江作漢」 \\n ○枇七十四 \\n 不畜枇欲髮之理「見上疏門注」 \\n ○刷七十五 \\n 刷髮令上「釋名曰刷者率也率髮之長短皆令上從也亦言瑟也刷髮令上瑟然也○今案陳本俞本及明吳琯本畢本釋名率皆作帥二字古通用也畢本刷作？」歸更刷頭「董正別傳云劉表子琮往候司馬徽遣左右問其人徼身自鋤園左右問曰司馬君在耶徽曰即是也左右巧罵曰汝何等園奴而自稱徽于是歸更刷頭著衣出見琮○今案陳俞本問其人作侯問無身字歸下有內字」 \\n 勁刷理鬢「嵇康養生論曰勁刷理鬢僅乃得之○今案百三家嵇集同陳俞本鬢作髮」刷膩可識「陸雲與兄機云一日案行視曹公器用別膩尚可識○今案本鈔一日兩字誤作宜據本鈔箱篇及百三家本陸集訂陳俞本膩作處又脫一日二字俞本仍留一空格」豬髮刷「東宮舊事云太子納妃有漆畫豬髮犀刷大小三枚○今案陳俞本無犀字髮作氂御覽七百十七引東宮舊事又作豬漦刷蓋即氂之譌」 \\n ○觿七十六 \\n 童子佩觿「毛詩曰芄蘭之枝童子佩觿○案見衞風芄蘭」左佩小觿「禮記曰左佩紛帨刀厲小觿金燧鄭注曰紛帨捕物之巾也刀厲小刀及厲石也小觿解小結者觿？如錐以象骨為之也○今案內則厲作礪巾上有佩字？作貌考本鈔一百二十八佩篇引與此亦合或是隋前古本如此？古貌字也」 \\n ○手巾七十七 \\n 越巾「秦嘉與婦徐淑書曰今奉越州手巾二枚○今案嚴輯秦嘉集作徐淑報秦嘉書恐誤考御覽七百十六引與陳俞本皆作秦喜婦與嘉書州作布」太后拭閔泣「漢名臣奏云王莽斥出王閔太后怜之閎伏泣失聲太后親以手巾拭閎之泣也○嚴氏校以原鈔標目太后誤吳帝閎誤齊旁勒之王石華覆校色改聲今案御覽七百十五引漢名臣奏据訂陳俞本亦同」 \\n 巫書手巾「幽明錄云董卓信巫軍中常有言禱祀求福一日從卓求布倉卒與新布手巾又求取筆便捉以書手巾上如作兩口一口大一口小相累于巾上授卓曰慎此也○今案御覽七百三十五引幽明錄脫筆字授作謂無一日字陳俞本亦大同小異」 \\n 女贈手巾「神怪錄云會稽吳詳者少為縣吏夜行至溪見一女子遂捉之宿仍依寢自明旦去女贈詳以紫手巾詳答以白巾○今案亦見　戶七百十六引志怪無縣吏句遂捉八字作呼詳共宿餘同陳俞本亦改引志怪子下有溪邊洗腳四字亦無遂捉八字旦下有別字手上皆有市字餘與本鈔同」 \\n 黃門跪授「博物志云魏文善彈碁能用手巾角揮之云云○今案御覽七百十六引博物志無黃門句餘同陳本與本鈔同」 \\n ○拂七十八 \\n 髦牛以拂塵埃「秦嘉與婦書曰今奉髦牛尾拂一腋可拂塵垢○今案嚴輯本秦嘉集脫御覽七百三引秦嘉婦與嘉書及陳俞本髦作旄腋作枚」繩拂以明儉約「晉要事云武帝泰始四年有司奏先帝舊物藏之于廟所存舊物麻繩為細拂以明儉約也○今案嚴輯本全晉文要事同陳俞本廟上脫五字廟下脫所字」毦拂「東宮舊事皇太子納妃有白毦拂二枚○今案陳俞本及說郛本東宮舊事同」 \\n ○帊七十九 \\n 絳綾複帊「東宮舊事云皇太子納妃有絳綾裹複帊五○今案說郛本舊事無絳字複作幞陳俞本脫複字」以帊置坐「神仙傳云王遙字伯遼為人治病以一大布帊置坐不飲不食有病即愈也○今案陳俞本及龍威本神仙傳以一大布句作以八尺布帊敷坐于地餘同本鈔遙誤逢据舊鈔簧篇引訂」 \\n ○囊八十 \\n 內方外圓「魏志曰平原太守劉邠取印囊及山雞尾著器中使筮管輅筮曰內方外圓五色成文含寶守信出則有章此印囊也○王石華校助改取吏改使實改寶又脫鷄字著字筮字內字圓字皆斜勒今案魏志二十九管輅傳及本鈔百卅一引据補陳本尾作毛俞本刪及山四字又本鈔百三十一引仍作尾古本如此而近刻金陵本魏志亦誤作毛非是」 \\n 含寶守信「同上」五色成文「同上」油囊「曹植表云即日表油囊之賜○今案嚴輯全魏文同陳俞本改作錐囊引求自試表猶假錐囊之喻」繡囊「葛龔與梁相牋云聞賜龔印衣繡囊細布皆珍重纖麗○今案陳俞本龔皆作龔嚴輯本葛龔文原稿先据書鈔引作珍廩又旁改廩為重餘同」粉囊「朝明鹿粉囊銘云以軟自表顏心為神主豈獨兒為也○今案小注竄誤太多無可引校陳俞本已刪去」香囊「繁欽定情詩云何以致叩叩香囊繫肘後○王石華校原鈔云下誤竄入之印六不成文理照陳本改何以十字俞同今案古詩歸卷七繁欽詩及類聚七十引皆同」虎魄「劉義恭啟云垂賜□鏤茱萸囊七寶樹裝絹裏副之七寶校裝玉眼明囊○今案陳本作劉義七啟俞本作劉毅七啟皆下有琥珀二字刪去末八字御覽七百四引鏤作虎魄無七寶樹裝二句」 \\n 綦文「東宮舊事云太子納妃有絳樹綺絹裹被囊一丹羅長命綺絹裹捥囊一紫綦文綺絹裹枕囊二○今案御覽七百四十引東宮舊事樹作石紫下無羅字餘同陳俞本亦同御覽又三裏字均作裹」 \\n 紫羅「世說曰謝遏年少時好著紫羅垂覆○王石華校因原鈔遏作過据陳本改元今案世說假遹篇亦作遏垂覆作香囊劉注云遏謝元小字是不必改也陳俞本改引今書皆作元」金薄「鄴中記云石虎造流蘇帳上安金蓮花中縣金薄盛腕囊盛異香帳之四面上十二香囊米色絲同○今案說郛本鄴中記蘇下有斗字婉作椀脫盛異以下陳俞本蘇下亦有斗字中上再有花字上字改皆作香囊作章相絲同作爛耀」 \\n 金縷「同虎魄注」韜管刀墨「胡虛刀筆囊銘曰韜管刀墨常相左右○今案陳本同俞本將此改入白帖亦同」盛細物「曹瞞傳云操性佻易自佩小鞶囊以盛手巾細物○今案魏志卷一武帝紀注引曹瞞傳同陳本脫性字」盛書用皂縹「晉中經簿云盛書用皂縹囊布裹書函中皆有香囊素裹封書也○今案陳本脫素裹句餘同考御覽七百零四引中經簿無布裹兩字囊下有二字亦無末句」上書以青布「東觀漢記曰上書以青布製囊素裹封書○今案本鈔裹誤裏陳俞本並脫裏字据御覽九十引訂」韋囊自隨「魏畧云大秦國王有五宮王平旦之一宮聽事明旦復至一宮王出行常使從者一韋囊自隨有白言者受其祠投囊中還宮乃省之○今案魏志三十烏丸等傳評曰注引魏畧旦作日者作人餘同陳本宮下有相去各十里句餘亦微異」 \\n 聚書囊為帷「漢書文帝集上書囊為殿帷○今案見漢書六十五東方朔傳陳本帝下有以字脫上字」一囊栗「又云東方朔曰朱儒長三尺餘奉一囊粟臣朔長九尺餘亦奉一囊粟朱儒飽欲死臣□飢欲死○案見├六十五東方朔傳陳本畧增引」錐處末見「史記曰毛遂自薦于平原君平原君曰夫賢士之處世也辟錐之處于囊中其末立見也○今案平原君列傳自薦作自贊陳本改作自進」滿沙壅水「又曰韓信與楚龍且夾□水陳為囊滿沙而壅水流○王石華校抹去小注滿字何也今案史記惟陰侯列傳陳下作韓信夜令為萬餘囊滿盛沙壅水上茺此是永興節錄陳俞本照史記增引數行」 \\n 盛灰於車「范曄後漢書曰楊璇為零陵太守是時蒼梧等賊攻郡縣璇乃制馬車數十乘以緋囊盛石灰於車上繫布囊于馬尾剋共會戰令馬車居前從風散灰大破之○今案范書六十八楊璇傳緋作排布囊作布索從風散作順風散陳俞本照改反增引然本百三十九車篇引謝承後漢書楊璇此段亦作緋作布囊是知古本皆然可證今本范書之誤」 \\n 十囊五囊入棗郎「王晉書棗嵩用事于王俊時語曰云云○今妹御覽七百四十引王晉書俊作浚餘同陳本改浚而脫晉上王字」 \\n ○屨八十一 \\n 赤繶青絇「周禮云屨人掌王及后之服屨赤繶青絇○今案周禮天官同」夏葛冬皮「毛詩曰糾糾葛屨可以履霜萇傳曰夏葛屨冬皮屨也○嚴氏校末衍履雖七字即下條注文也當刪今案見魏風葛屨篇」弗加之枕「賈誼新書曰履雖鮮云云冠雖削弗以苴履○王石華校因原鈔枕誤梳竟改作冠誤矣今案漢魏叢書本新書階級篇作枕陳俞本亦作枕下二句本鈔百二十七引亦同」可以履霜「同見上注」匪屨「春秋左氏傳曰若出於陳鄭之間供資糧匪屨○今案見僖三年傳」坐而遷屨「禮記曰坐而遷屨俯而納履坐左納左○今案坐左四字有脫誤考曲禮正義作坐左納右坐右納左」俯而屨「同上」楚王愛琦「賈誼新書昔楚昭王與吳人戰楚軍敗昭王走履決而行失之三步復旋取履曰楚雖貧豈□一跨履哉惡與偕出弗與反也○今案本鈔軍誤君据漢魏叢書本新書諭誠篇訂正餘亦字句微異陳本照改增引」 \\n 曾子踵決「莊子曰曾子居衞縕袍無表納履踵決○今案見讓王篇」單下曰履「三禮圖曰履複下曰舄單下曰履其色各隨裳色夏用葛冬乃用皮也○今案本鈔複誤復考范書顯宗紀注隋書禮儀志引三禮圖及陳俞本皆作複已訂正」絲謂之履「方言云絲作謂之履麻作謂之不借○今案聚珍本方言卷四同」步此坦道「李尤文履銘曰以表德以體仁乃制茲履文質斌斌允顯明哲皁以牧身步此坦道絕彼埃塵○今案百三家本李尤集脫以表六字斌斌誤武斌坦誤堤嚴輯李集据書鈔引作文以作武以作顯允同陳本亦刪去以表六字餘與本鈔同」 \\n 步蹈安審「劉槙魯都賦云纖織絲履燦爛鮮新靈草尋夢華榮奏日表以文組綴以珠蠙步履安審接趾承身○今案初學記引此賦組作棊陳本刪靈草二句惟嚴輯劉楨集据書鈔引同本鈔楨改槙宋人傳鈔避仁宗諱」 \\n 夏用葛冬用皮「同單下曰履泣」八月韋十月帛「崔實四民月令云八月制韋履十月作帛履○今案原鈔十上衍子字任氏心齋輯本四民月令無子字是也帛作白誤矣原分二條書鈔合引耳嚴輯崔實文及陳俞本皆作帛」 \\n 庶人草履富人絲履「鹽鐵論曰賢良云古者庶人麄匪草履今富者婢妾韋沓絲履范子計然云絲履乃出潁州也○今案見鹽鐵論教不足第二十九麄匪草履誤作鹿菲草芰陳本與本鈔同但有增引俞則刪去范子以下」 \\n 組履「秦嘉與婦書曰致龍虎組履乙緉○今案嚴輯秦嘉文据書鈔引同又注云秦嘉字士會祗此一見陳俞本組下有緹字」厚履「漢書曰王莽好高冠厚履○今案陳俞本同考近本漢書王莽傳中厚履二字在高冠之上」絳地「東宮舊事云太子納妃有地文履一緉○今案陳俞本文作紋說郛本東宮舊事緉作量餘同」雜采「媿武內職云前于江陵得雜采絲履○今案本鈔江上衍高字御覽六百九十七引內式令與內職令正同然無高字据刪陳俞本亦無惟履下多引以與家人約著盡此屨不約效作也二句」 \\n 絲履「雜記曰成帝好蹙鞫羣下以蹙鞫勞作彈碁以獻帝大悅賜紫云云○王石校云蹙鞫七字皆係注語應細寫今案原鈔誤將雜記六字連上條又誤將蹙鞫以下七字大寫石華指出尚未訂正故仍與上條相連必緣陳本刪去無可引證也考學津本西京記卷二勞下有體非至尊所宜六字紫下有絲履服以朝覲六字又据本鈔云云二字便知標目是絲履愈知與上條雜采絲屨相接傳鈔者所由致誤耳今移正」 \\n 青絲「列仙傳曰胡母班為太山府君詣河伯河伯貽其青絲履甚精巧○今案陳俞本君下有賚書二字餘同御覽六百九十七引列異傳亦有賚書二字詣誤請餘同」 \\n 飾以銀連以珠「晏子春秋曰景公為履黃金之綦飾以銀連以珠水月服之也○今案全椒吳氏仿宋本晏子內二第十三章水作？陳俞本刪水月句改引良玉之鉤其長尺許八字」 \\n 黃金綦良玉鉤「同上景公為履」足躡剌繡「陸機織女賦足躡剌繡之履○今案陳俞本同嚴輯陸機文祗据書鈔引此一句」足下金薄「張華輕薄云末世多輕薄驕或好浮華足下金薄履手中雙莫邪○王石華將末世二句旁勒非是今案陳俞本祗有下二句莫誤黃石華因上二句脫薄字驕字已不成句故耳考百三家張集輕薄篇薄作鑮或作代餘照訂」 \\n 躡承雲「甄述美女詩曰足躡承雲履豊跌暠春錦○今案豊跌五字有誤陳俞本去」踐遠遊「曹植洛神賦云踐遠遊之文履曳霧綃之輕据○今案百三家曹集及陳俞本皆同」出躡珠履「左思吳都賦云締交翩翩賓從奕奕出躡珠履動以千百○今案文選同」 \\n 劍屨上殿「漢書曰蕭何云云入朝不趨○今案漢書三十九蕭何傳史記蕭相國世家皆作履陳俞本皆改履」屨而上堂「說苑曰晉平公置酒于師夷之尚坪公使郎中薰布蒺藜于階上令人召師曠至屨而上堂平公曰安有人臣屨而上人主之堂乎師曠解屨刺足蒲伏剌膝○今案陳俞本師夷作虒祁堂作臺薰作章蒲伏改伏而考說苑十八辨物篇脫蒲字屨作履餘與陳俞同本鈔蒲誤滿考前漢韓信傳俛出袴下蒲伏正用此蒲字可借證也」 \\n 尚書曳履「漢書曰鄭崇帝擢為尚書僕射每見曳革履上笑曰我自識鄭尚書屨聲也○今案漢書七十七鄭崇傳屨作履陳俞本亦然」使者躡屨「又曰暴勝之為直指使者威震州郡素聞雋不疑賢望見容貌尊嚴勝之躡履起迎○今案漢書七十一雋不疑傳躡作噁陳俞本與本鈔同」授履適秦「韓詩外傳云田子方曰授履而適秦楚安往而不得吾貧賤也○今案漢魏叢書本外傳卷九無吾字陳俞本亦然頗有增引」織履從越「淮南子曰魯人善制冠妾善織履往從于越而大困以遊于不用之鄉也○今案淮南子山訓妾作妻從作徙」織屨為食「列女傳曰於陵仲子妻謂仲子曰夫子織屨以為食○今案見阮刻列女傳卷二」織以給用「又曰翟方進遊京師后母壯其志而恰其幼隨之長安織屨以給其用○今案御覽六百九十七引列女傳遊京作學于京后作後無壯其志而四字給其用作給之陳俞本仍作給其用餘與御覽同」 \\n 飢饉煮履「東觀記曰朱勃上書埋馬援曰車駕討隗囂豪強略城酋羌煞吏唯狄道為國堅守然民飢饉煮履啖弩○今案聚珍本東觀漢記十六羌作長然作士餘同御覽三百四十八引無上書二字援下有表字無車駕九字首羌作羌反餘同陳俞本勃誤敷逖道為國二句同餘則迥異」 \\n 藍縷繩履「英雄記曰幽州剌史劉虞食食不重肴云云○今案本鈔三十八廉潔篇引肴作殽陳本亦作肴」圯上墮「史記曰張良嘗從容出遊下邳圯七見一老人至良所直墮其履圯下顧謂良曰孺子下取履跪而進○今案見留侯世家本鈔小注圯下誤圯上子下亦脫下字据史記及本鈔百二十九褐篇訂正陳本墮誤渡與俞本均增引」 \\n 渡漢脫「荊州記曰臨賀興安縣水邊有平石上有石履一具云越王渡漢脫履于此○案本卷梳篇引作墮櫛事漢作江考　欽定圖書集成坤輿典卷二十引荊州記臨賀字餘同」盡踐地「史記曰東郭先生衣弊履行雪中履有上無下足盡踐地○今案見史記滑稽列傳」 \\n ○屣八十二 \\n 舜視天下若弊屣「孟子曰舜視天下若弊屣也遵海濱而處終身訢然樂而忘天下○今案見盡心篇」堯舉天下如釋屣「淮南子曰堯舉天下而傳之舜猶卻行而釋屣舜猶卻之○今案近本淮南子主術訓及御覽六百九十八引釋作脫無舜猶句陳俞本亦之」棄妻子如脫屣「史記曰漢；武帝皇帝視棄妻子如脫屣耳○今案史記正帝紀及封禪書皆云吾誠得如黃帝吾視去妻子如脫耳又本鈔十二慕道篇引正作脫躧陳俞本仍作屣又案前漢地理志彈弦貼躧注躧屣同」 \\n 蔡邕倒屣「魏志曰王粲字仲宣山陽人也蔡邕見而奇之聞粲在門倒屣迎之○今案本鈔粲誤燦脫弭字据魏志二十一王粲傳訂補陳俞本之下有時賓客盈仕句在門作至餘同」 \\n 何晏倒屣「世說曰何晏為吏部尚書有位望王弼弱冠往見之晏聞來乃倒屣迎○今案御覽六百九十八引世說無有位望三字弱上有未字陳俞本已照改」 \\n ○靴八十三 \\n 繡靴「慕容皝與顧和書曰今致繡靴一輛○王石華校將皝字旁勒殊誤今案嚴輯本慕容皝文居御覽八百十五引輛作量陳俞本與本鈔同惟皝誤晃」織花靴「魏武枴彪書云今遺足下貴室織花靴一輛○今案百三家本魏武帝集花作成輛作量餘同　欽定圖書集成禮儀典卷三百四十八引北堂書鈔作織成花靴較為完善陳俞本同」 \\n 毛寶血滿靴「王晉書云溫嶠討蘇峻嶠參軍毛寶前后為煥撫所破箭貫髀徹鞍使人拔箭血流滿靴○王石華校因本鈔寶誤室竟改宗非也今案陳俞本前后八字作為箭所傷髀作股鞍下有乃歸營三字同又今晉書八十一毛寶傳無前后二字餘與本鈔同」 \\n 文賓賣為業「列仙傳曰文賓丘鄉人賣靴屣為業○今案御覽六百九十八引丘作太丘無屣字陳俞本已照改太丘餘同」 \\n ○韈八十四 \\n 足衣「說文曰韈足衣也○今案御覽六百九十七引同考宋本說文作韈入韋部不入革部」複紵「晉惠帝起居注曰愍懷太子賜典兵中郎口倚複紵韈一緉○今案陳俞本無口倚二字」釋之跪結「漢書曰張釋之為廷尉王生顧曰吾韈解為我結韈釋之跪而結之○今案見漢書五十張釋之傳」聲子登席「左氏曰衞侯為靈臺于籍圃與諸大夫飲酒焉褚師聲子韈而登席○今案見袁二十五年傳」賀劭常著「會稽典錄曰賀劭為人美容止動靜有常在官府左右莫見其洗沐坐常著韈希見其足○今案本鈔止誤正脫有常字見其字希字据類聚七十引會稽典錄訂」魯？特賜「東觀記曰和帝召諸儒魯？與侍中賈逵等相難數事帝善？對罷朝特賜官幘履韈○今案聚珍本東觀記卷二及姚輯本和帝紀數事六字作？善對事無冠幘二字又御覽六百九十七引賜上多頒字餘與聚珍同陳本？誤平逵下多引尚書令黃香五字」 \\n 曹植獻七緉「曹植集云冬至日獻韈七緉○今案嚴輯曹植冬至□履襪頌表据書鈔引冬至獻文履七緉襪百副亦見初學記卷四陳俞本并引頌」將軍賜三具「班固竇固牋云將軍相憐固乃賜以王躬所著瑇瑁韈三具○今案陳俞本無相字餘同御覽六百八十八引班固與竇憲牋相作哀著作喜瑁下有簪字無韈三具三字」羅韈生塵「植集神洛賦云凌波微步○今案百三家本曹植集同」羅韈容與「張衡南都賦云修□繚繞而滿庭羅襪躡蹀而容與○王石華校据陳本純統改繚繞補庭字今案文選南都作神陳俞亦然是裏褎以形近而訛耳」通意「皇甫規與馬融書云謹奉書上絮被一韈乙緉以通微意○洪氏校因馬下衍獻字刪之今案嚴輯皇甫規文緉作量餘同本鈔被篇亦作韈一量陳本謹下有遣掾吏許尚五字無書字餘與本鈔同」 \\n 織成「高文惠婦與文惠書今奉織成韈一緉○今案嚴輯高柔妻與文惠書据御六百九十七又八百十六引韈作袜緉作量未引書鈔」 \\n ○屩八十五 \\n 屩蹻輕便「釋名曰屩蹻也步行著之蹻蹻輕便○今案畢校本釋名釋衣服篇步作出夾注謂御覽亦作出陳俞本均改出末添引因以為名也句」縮上如履「釋名曰■〈革隹〉解也著時縮其上如履然解其下則舒解也○王石華校照陳本補如字然字今案畢本釋名釋衣服篇及陳俞本■〈革隹〉作鞵下作上餘同」靻屩羸蓋「史記云蘇秦疋夫徒步之人靻屩羸蓋輕策萬乘之生○今案陳俞本疋作匹餘同考史記蘇秦傳無此文惟見淮南子氾論訓」棄屩得珠「諸葛亮集教云相違覆而得理者猶弃弊屩而得珠玉也然人心苦不能盡唯○今案陳俞本刪教云以下考嚴輯諸葛亮教据蜀志董和傳引理作中得作獲唯下有徐元直處茲不惑又董幼宰參署七年云云傳鈔者脫去耳中理詳本卷上」 \\n 未嘗脫屩「婁承先別傳云自云征討常著戎服未嘗脫屩也○今案陳俞本同」往市賣屩「俗說曰劉真長居丹徒家至貧往市賣屩路經射堂方回數出射堂呼之答曰老母朝來未得食至市貨屩不得展詣也○今案御覽六百九十八引俗說屩作履與陳俞本皆事同而于道多者至四五十量余常親將人散之或投林草或投淵谷明日視之悉復聚矣或云見狸銜而聚之○今案學津本搜神記卷七作元康太安之間江淮之域余常句作人或散去無淵谷句聚矣作如故餘同陳俞本與本鈔學津本互有同異」 \\n ○屐八十六 \\n 榰以踐泥「釋名曰屐稽也謂兩足榰以踐泥也帛屐以帛作之如屩也○今案見釋衣服篇吳琯本謂作為畢校本注云今本雨作兩誤也据御覽引改考陳俞本與原鈔皆作兩是作兩已非今本矣」 \\n 以備炊爨「汝南先賢傳云戴良嫁女布裳木屐之服也○今案御覽六百九十八引汝南先賢傳無之服也三字及以備句餘同陳俞本亦刪去之服也三字」婦女漆畫「俗通云延熹中京師長者皆著木屨婦人始嫁以漆畫屐五采為系○今案御覽六百四十四引風俗通以漆句改至作漆畫餘同陳俞本人作女以改作五下有色字餘亦同」 \\n 振屐得平原君「孔藂子儒服曰子高成長裙振方屐麄嬰見平原君○今案陳俞本改注孔穿振方屐見平原君九字考裘校本孔叢子儒服第十二成作衣振下有褒袖二字嬰作翣餘同又案成乃曳之譌比衣字勝嬰是冠嬰亦比翣字勝」 \\n 荷屐詣桓司空「庾仲雍荊州記曰劉盛公江人桓司空臨江與上佐遊于靈溪盛公詣市還著白帽布衣以杖荷屐詣桓司空○今案本鈔帽篇引白作練御覽六百九十八引庾荊州記脫白帽二字陳本無江人以上臨江作臨州白帽四字作皂蓋布裙俞本亦作州作皂帽頗多刪節」 \\n 著屐出閣「義熙起居注曰兼黃門郎徐應真出為散騎著屐出省閣有司奏乃免官○今案陳俞本真作楨餘同原鈔改真詳本卷上」挈屐而歸「華陽國志曰何隨家養竹園人盜其□隨過行見之恐盜者覺怖走傷其足隨乃挈屐徐步而歸○今案漢魏叢書本華陽後賢志過作遇顧校本過作偶餘同陳俞本養作有覺怖作驚無傷其足隨四字徐作徒餘同」 \\n 著屐徐行「神仙傳曰左慈見孫討逆使慈行於馬前著鞭駈馬操矛逐之慈著木屐策杖徐行終莫能及○王石華校凡陳本所無之字皆旁勒謬甚今案龍威秘書本神仙傳屐誤履本鈔百二十三矛篇引亦誤作履已据此訂正陳俞本脫便慈句馬下添逐慈二字又脫操矛句餘同」 \\n 著屐行水「異苑云丹陽縣故湖側有梅姑廟姑生時有道術能著履行水上也○今案學津本異苑卷五縣下無故字夾注云梅一作庥屐又誤履陳俞本亦作厤餘與本鈔同」 \\n 指深一寸左右五孔「秦記云霖雨河渭溢蒲扳津監寇登于河中得一隻屐長七尺三寸稱屐五指長尺餘指文深一寸左右通五孔○今案御覽六百九十八引秦記無霖雨渭三字三寸作二寸稱屐作稱履指文深作指尺無左右句陳俞本亦脫左右句頗有增引字句微異」 \\n 箱不覺小「異苑曰武陵阮南宗超之奉玄經好道元嘉中亡將葬其從兄簡之來相料忽失所在因復更觀小箱見屐在其中不覺屐大不屐道小也○今案未五字必有脫考學津本異苑卷五無阮南二字無玄字道下有宋字葬下有猶未闔棺四字相料作會葬忽失以下作啟蓋視之但見雙屐在棺中陳俞本照近本改並改標目因注無標目四字也此條雖微有脫誤然尚從異苑古本引來」 \\n 祭酒學作「杜祭酒傳曰君為家清貧因窮學作屐以資供養之費屐為實價皆先其善價或誤得多直輒解而還○今案陳俞本為家作治家脫皆先六字餘同」阮孚蠟屐「世說曰阮孚集好屐其有謁阮者既見阮自蠟屐因嘆曰未知一生養著幾補屐神甚暢○今案世說雅量篇謁作詣自下有吹火二字裲作量甚作色陳俞本改引今晉書非是」 \\n 鐵屐登城「王晉書曰石勒擊劉曜曜使人守城門勒往向城門使人著鐵屐施釘登城○今案見今晉書無曜使十一字陳俞皆改引今晉書」 \\n 北堂書鈔卷第一百三十六 \\n  \\n 　"}
{"章节": "●北堂書鈔卷第一百三十七  舟部上", "正文": "　 \\n ●北堂書鈔卷第一百三十七舟部上 \\n 　 \\n  \\n 隋祕書郎虞世南撰南海孔廣陶校註舟揔篇一 \\n ○舟揔篇一 \\n 見窾「音款空也」木而為舟「淮南子云見窾木浮而知為舟以類取之○今案見說山訓」因垂象以造舟「棗璩舡賦云嘉聖人之神化濟淩波之絕嶮越巨川與懸流○今案本鈔下文引同考類聚七十一引棗璩舡賦人作主淩波誤渡汲嶮作軌因誤明與懸作之玄餘同」貨狄作舟「世本云共鼓貨狄作舟注云二人乃黃帝臣○今案類聚七十一御覽七百六十九引同二酉叢書輯世本據初學記山海經注廣韻引亦同惟宋衷注乃作並陳本貨誤化」番禺為舟「山海經云帝俊生禺號生經梁生番禺是始為舟○今案海內經經梁作淫梁陳本但有番禺始為舟五字今據類聚七十一訂」巧倕作舟「見墨子云巧倕作舟也○今案畢校本墨子非儒下篇倕作垂初學記廿五引與原鈔同御覽兩引一作巧錘一作工垂陳本作工垂」虞姁作舟「呂氏春秋傳云○今案見審分覽陳本刪傳云二字」刳木為舟「周易曰刳木□□□□為檝○今案易繫辭刳木下有為舟剡木四字」剡木為檝「同上○今案見易繫辭」舟以行水「周禮曰作舟以行水○今案見考工記序」非水不行「家語曰舟非水不行水入舟則沒君非人不治人犯上則危○今案家語六本篇及類聚七十一引皆人作民本鈔作人者係唐人傳鈔避太宗諱也」以濟不通「周易曰舟楫之利○今案見繫辭」以濟萬物「張璠漢記曰梁冀第池中舡故自覆問掾朱穆穆曰舟所以濟渡萬物不施遊戲也而今覆者天戒將軍當濟渡萬民不可長念遊戲而已○今案類聚七十一及本鈔下文引同汪輯本張璠漢記祗據御覽引起二句脫第字覆下有後被誅三字而巳姚本脫」 \\n 任重致遠「墨子曰古之民未知舟車任重不移遠道不至故聖王作舟車完固輕利可以任重致遠是以民樂而利之也○今案近本墨子辭過篇及陳本完作全惟御覽引同」 \\n 輦重歷遠「李尤舟楫銘曰舟楫之利譬猶輿馬云云以濟天下○今案陳本葷作據類聚七十一引也百三家本尤集附注云載一作輦」天子造舟「爾雅曰天子造舟注云造比舩為橋自者亦重慎防危殆也○今案自者二字有誤考爾釋水郭注無自者以下陳本亦然」諸侯維舟「又曰諸侯維舟注云維連四舡也步倉集舡相去四十步○今案陳本及爾雅郭注無步倉以下」大夫方舟士特舟「又云大夫方舟圣云方併兩舡又云士特舟注云特單舡也○今案釋天郭注同」越舲蜀艇「淮南子曰越舲蜀艇不能無水而浮○王石華校蜀改吳非也今案俞本脫考淮南子俶真訓與舊鈔同陳本改作越舼吳艇浮作行亦非」越艇蜀舲「應瑒靈河賦云龍搜白鯉云云泝遊覆水帆柁如林○今案本鈔艇篇引搜作艘餘同舊鈔此條轉寫者誤作越舲蜀艇便與上條標目無別賴有艇篇可互證耳嚴輯應瑒集與挺篇同陳俞本亦誤」 \\n 大翼小翼「越記云舡軍之備河如對曰舡名大翼小翼突冒樓舡舡軍之教比于陵軍之法□可用之大翼當陵軍之重車小翼當陵軍之輕車○今案陳本記作絕書餘同御覽七百七十引越絕書舡軍作船運係轉寫之誤耳本鈔篙篇引亦作船軍」 \\n 水車水馬「抱朴子曰屈原沒汨羅之日人並命舟楫以迎之至今以為競渡或以水車為之謂之飛鳧亦曰水馬州將士庶悉觀臨之○今案陳俞本州將作一州餘同平津本脫長白繼氏輯抱朴子佚文渡上空一格無競字」 \\n 常安「東方朔曰武帝乘常安舟游洛水晉宮閤名都池亭有常安舟○今案案陳本刪晉宮以下常改長因併入下條注中非也御覽七百六十九引晉宮閤名同」長安「江表傳曰孫權有大舟名長安試浮之鈞臺時風太疾權令張頭取羅州谷刊拔刀向施工曰不移樊口者斬即入樊口○今案陳本及吳志孫權傳注引江表傳浮作泛鈞誤；釣疾作盛移作取餘同本鈔一百廿三刀篇亦作鈞餘同陳本」 \\n 飛龍「晉宮閤名云天淵池內有飛龍舟○案御覽七百六十九引晉宮閣名飛龍舟入曜陽池而不入天淵池然曜陽實舟名見本篇下文御覽特誤耳類聚七十一引名作記脫天淵二字祗作池中有云云陳本淵作泉」 \\n 鳴鶴「又云靈芝池內有鳴鶴舟○今案御覽七百六十九引晉宮閣名同類聚七十一引亦同」青爵「王晉書曰陶偘擊蜀賊王真真拘得偘青爵舡偘欲投水都督王穰扶偘入小舟得脫○今案陳本及御覽七百六十八引王晉書扶上有蘇字爵作雀初學記廿五引作雀舟無侃欲以下」 \\n 赤馬「杜預表云長史劉繪循治洛陽以東運渠通赤馬舟○今案陳俞本收句作通州常用赤馬又俞本及嚴輯杜預文循作脩」鸚鵡「蜀王本紀曰蜀王有鸚鵡舟○今案初學記二十五引蜀王本紀同」晨鳧「風土記曰若乃越騰百川濟江汎舡則溫庥五會東甄晨鳧註云吳太傅諸葛洛制以為晨鳧舡以鳧為名以其陵波不避水也○今案本下文引越騰四句舡作舟無注云以下御覽七百七十引風土記制以句作所造鴨頭船也末二句當楚虞永興引申語」 \\n 倉隼「晉令云水戰飛雲舟相去五十步倉隼舡相去四十步○王石華校集改隼今案陳俞本及御覽七百六十九引晉令倉作蒼倉蒼古通字初學記廿五引無相去二句舟作舡」 \\n 華淵「晉宮閤名云都亭池廣八十步刃有華淵舟○今案陳俞本淵作泉御覽七百六十九引晉宮閣名淵作潤」紫宮「又云天淵池內有紫宮舟○今案御覽七百六十九引晉宮閤名同　七十一引脫天淵二字餘同」青翰「說苑云莊辛謂襄成君曰鄂君方汎舟于新被之內乘青翰之舟張翠羽之蓋○今案見說苑善說篇陳本作漸」赤漆「述征記曰長白太湖二山山上有石臺臺側有敗赤漆舡士該皆謂堯時物○今案士該二字有誤御覽四十二引續述征記臺作室無臺側二字士該作上有記三字陳本脫俞本上臺字作壺該作民」 \\n 沙棠「山海經云崑崙有沙棠木食之不溺以為舟舡不沈○今案徑訓堂本西山經無不沈句但見郭注耳餘同陳本食之作食其實無舡字」青桐「風土記曰青桐舡舸梧梓枏舟○乞案本鈔下文引枏桄御覽七百七十引風土記桄作■〈木先〉」五樓「吳志云曹公出濡須孫權使董襲督五樓船往濡須□○王石華校往改住係沿陳本之誤今案吳志卷十董襲傳仍作往」五會「同晨鳧注」飛雲「同倉隼注」犇飛「晉宮閤名華林園天淵池內有犇飛舟○今案陳本犇飛改飛鳥」雲母「又曰舍利池闊一百步有雲母舟○今案陳本同御覽七百六十九引晉宮閤名升進舟入天淵池無極舟入舍利池御覽七百六十九所引甚明陳本因將無極舟三字移入雲母條下嚴校欲分之與御覽合」 \\n 射獵「又云天淵池內有射獵舟○今案陳本淵作泉宋吳淑事類賦注引晉宮閣記同」指南「又云靈芝池內有鳴鶴舟并有指南舟○今案類聚七十一引御覽七百六十九引晉宮閤名同」餘皇「左傳曰吳伐楚２戢于長岸大敗吳師獲其乘舟餘皇注云舟名也○今案見左傳昭十七年傳」大白「莊子曰今以木為舟則禰衞舟大白注云大白舡名也又蜀王本紀曰秦為大白舡萬艘欲以攻楚楚使屈原偵知之○今案玉海一百四十七引蜀王本紀萬誤夏無楚使句餘同陳本刪莊子又脫萬艘二字」 \\n 鳥浮「穆天子傳曰天子乘鳥舟浮于大沼○今案見平津館本穆天子傳卷五宋吳淑事類賦注引同」龍舟「魏明帝調清歌詩云飛舟沈洪波旌旗蔽白日精楫人荷輕擢騰飛造波庭○今案陳俞本脫調歌三字及精揖以下」松舟「毛詩曰檜楫松舟萇傳云檜柏葉松身楫所以擢舟○今案陳本脫柏葉四字」桂舟「楚辭曰美要盻兮宜修節吾乘兮桂舟注云屈原自謂乘桂木之舟沛然香潔也漢鼓吹曲云桂樹為君舟○今案楚見九歌篇陳本絜作淨脫漢曲二句考本鈔笮篇引漢鼓吹曲同」 \\n 革舡「東觀記云鄧訓為護羌校尉乃發湟內六千人令長史任尚將之縫革為舡乃置於簿上以渡河掩擊胡羌盧落大豪多有斬獲○今案陳俞本內作中胡羌盧作迷唐餘同姚輯據陳本又聚珍本東觀記亦作中無胡羌盧六字御覽七百六十九引胡作諸」 \\n 膠舡「帝王世紀云昭王南征及濟于漢舡人惡之乃以膠舡進王至中流舡解王及祭公俱沒○今案御覽八十五引世紀舡解作膠戒解宋吳淑事類賦注引亦同而字句矟節」 \\n 漆舡「三秦記曰俗云太虛山上有池水神人常漆舡於其內今有故漆舡在焉○今案陳本脫水字餘同二酉叢書輯三秦記據御覽初學記引太虛作太乙餘則各有小異」油舡「吳志曰諸葛度王雙等乘油舡別襲內州內州者部曲妻子所在也○今案吳志朱桓傳度作虔內作中本鈔改內者虞永興兼避隋諱也餘同」金舡「瑞應圖云王者不貪貨利則金人乘舡遊王後也○今案御覽八百七十二引瑞應圖同陳俞本不貪四字作德盛與御覽一百三十七引同」鐵舡「淮南子曰鐵可以為舡也○今案陳俞本同考淮南子齊俗訓可上有不字舡作舟」銅舡「劉欣期交州記云安定縣有越王銅舡以潮退見南越志云馬援昔鑄銅為舡以濟海今在交趾程安縣諸天清水澄往往見之○嚴氏校務正以濟十九字本鈔誤竄入金舡一條注內也今案御覽七百六十九引交州記同陳俞本刪去南越志」 \\n 土舡「世本云廩君答曰務相姓巴氏與樊氏譚氏柏氏鄭氏凡五姓俱出皆爭神以上為舡彫文畫之而浮於水內其舡浮者神當以為君他姓舩不得浮獨廩君舡浮因立以為君長○今案問經堂木文誤杖譚作暉栢作相二酉叢書輯世本亦作暉作相內作中其作約脫當上神字以作立餘同陳俞本亦作相譚作曋原鈔內改中詳本篇上」 \\n 蠡舟「拾遺錄曰秦始皇好神仙有乘蠡舟浮黑水而至身長十丈編毛羽為衣○今案本篇下文引同考王謨本拾遺記卷四浮黑水作行海底為衣作以蔽形」具舡「曹植擬楚辭曰愬流兮上邁具舡兮荷蓋○今案陳俞本上作遠」竹舡「山海經云衞丘之田水有竹大可為舟注曰一節竹為之○今案陳本俞本刪水字餘同考大荒北經衞丘五字作山衞於山丘」瓠舡「莊子曰五石大瓠為舟浮於江湖司馬□注云腰舟○今案見逍遙遊為舟作為大導」芥舟「又曰水之積也不厚則其負大舟也無力覆杯水於拗堂之上則芥為之舟○王石華校均改拗？？外改芥今案見古逸叢書本莊子逍遙遊篇」舟「抱朴子曰欲備藥必規升騰者何異策蹇驢而欲尋遺風擢籃舟而擠大川焉○今案陳本脫何異以下平津本抱朴內四金丹篇備作弊升作昇尋遺作追框作棹類聚七十一引亦作弊遺作追籃作蘭餘同」 \\n 扁舟「風俗通曰越相范蠡乘扁舟遊於五湖○今案　欽定圖書集成坤輿典二十五引同陳本改注吳越春秋」瓜皮「王璿集雜訟云瓜皮舩本圖以倉卒用之耳甯可以深入敵境耶○今案陳俞本刪□□二字嚴輯王□作未收此條」掘頭「幽明錄云陽羨小吏吳龕乘掘頭舡過溪獲五色浮石取之□愛為女□稱是河伯女○今案御覽九十二引幽明□□下有懸字獲作見變作化無自稱句」鳥舟龍舟「穆天子傳曰天子乘鳥舟龍舟遊於大沼郭注云皆龍鳥為形制也○今案近本穆天子傳龍下脫舟字平津校注云御覽七百六十九事類賦注十六俱引作龍舟遊作浮本篇上引亦然」 \\n 龍舟鷁首「淮南子曰龍舟鷁首浮吹以虞此遁於水也注云龍舟大舟也刻為龍文飾之鷁大鳥也畫其象著舡首於舟吹籟與竽以為樂故曰浮吹以虞之○王石華校遁大鳥改水鳥係用陳本今案淮南子本經訓虞作娛餘同類聚七十一引仍作虞」 \\n 可載萬人上起宮室「漢宮室疏云武帝作大池周匝四十里名曰崑明□作豫章大舩云云○今案御覽七百六十九引漢宮室疏同宋吳淑事類賦注引無名曰句崑明二字移作字下餘同陳俞本改作為鑿脫周字」 \\n 高十餘丈旗幟加上「漢書曰時越欲與漢用舡戰逐迺大修昆明他作列館環之治樓舩高十餘丈旗幟加其上○今案漢書食貨志列上無作字幟作織陳俞本亦無作字及逐字」 \\n 載萬斛「南州異物志曰外域人名舡曰夏大者長四十餘丈載物萬斛○今案御七百六十九引南州異物志夏作船四作二陳本亦作二夏作舟？吳考本鈔下文引仍作四十」 \\n 重千鈞「慎子曰今之重錙銖役千仞之水窮泥於后止勢然也吳舟之重錯之千人水則浮輕於錙銖則勢浮之也○今案此注文有脫誤御覽七百六十八引滇子有燕鼎重乎千鈞一段略同一二陳本已改注韓子」 \\n 飛盧「釋名云舡上屋曰盧象廬舍也其重屋曰飛盧在上故曰飛也○今案陳本及畢本釋船篇盧皆作廬」雀室「又曰舟其上曰雀室于中候望之若鳥雀之驚視○今案陳本及畢本釋名驚作警畢氏校注云書鈔御覽類聚引皆作驚」鷁首「方言云舡首或謂之閤閭又謂之鷁首注曰今江東貴人舡前作青雀者是其象也○今案聚珍本方言作艗艏餘同陳本脫閤字」繒綵飾之「吳書曰陸遜破曹休當還西陵公卿並會為遜祖道上賜御舡以繒綵飾之○今案陳本小注繒作繢與標目歧出非也類聚七十引吳書飾之作舟梁御覽八百十四引御舡七字作繒綵舟飾則誤矣」 \\n 文以丹漆「駱統陳諸將舟舡飾麗牋云諸將舡轉相高上建立奇功文以丹漆彫之巧諸將好尚滋繁計其費耗所損不少○今案陳俞本舡作舟轉作競高上作奢麗無建立句巧作功好上無諸將二字餘同」 \\n 雕刻丹鏤「吳志曰將軍賀齊性奢綺侈好軍事所乘之舟雕刻丹鏤青蓋絳襜○今案吳志十五侈作尤餘同」青蓋絳襜「同上」望之如仙「又同上其舟蒙衡鬬艦之屬望之如仙○今案吳志十五及陳本仙作山淮本鈔一百三十八艨艟篇引仍作仙此蓋隋以前古」本望之如閤「南州異物志曰外域大舩長四十餘丈高去水二三丈望之如道然○今案御覽七百六十九引南州異物志四十作二十道下脫然字本鈔上文引亦作四十」漂汎似散蓮花「風俗通曰舟漂汎似散蓮花○今案嚴輯本風俗通據舊鈔引同」遙望若一樹葉「湘州記云繞川行舟遙望若一樹葉○今案高士奇補編珠卷四引湘州記同」博昌習舩「漢書曰卜式願與博昌習舩者死南越○今案漢書卜式傳死南越作請行死之餘同」渤海習舟「王粲為荀彧與孫權檄云故使周曜舌容李恕張涉陳光勳之徒將帥戰士就渤海七八百里陰習舟楫四年之內無日休解今皆擊櫂若飛回柂若○今案本鈔櫂篇引無張涉陳光勳五字回作迴餘同百三家本王粲集亦伙故使十五字將帥上有昨令二字陰作演」 \\n 舟牧覆舟「禮記曰季春之月命舟覆舟五覆五反乃告舟備具于天子焉○今案記月令篇同」陶河試舩「魏志曰杜畿受詔作御樓舩於陶氏河試之遇風而沒帝乃為之流涕○今案魏志十六杜畿傳同」操舟若神「莊子曰頻淵問仲尼曰吾嘗濟乎觴深之淵津人操舟若神吾問操舟可學耶曰可善遊者數而能○今案見達生篇」擊櫂若「同渤海習舟注」萬艘咸興「傳元正都賦云艨衝水城蜀艇吳航萬艘咸興雲帆齊張○今案本鈔航篇引艨作蒙傅節子輯本作蒙衝又據御覽三百三十四引術作艟咸作俱」萬里連檣「郭璞江賦云舳艫相接萬里連檣泝酒■〈氵公〉流或漁或商○今案文及陳本接作屬然本鈔檣篇引亦作接當是隋以前舊本」汎舟萬艘「魏文帝泝惟賦序云建安十四年王師自譙東征大興水軍汎舟萬艘時余從行始入淮口行薄東山睹師徒觀旌帆赫哉盛矣難孝武盛唐之時舳艫千里殆不過之○今案陳本及百三家本魏文集泝作浮薄作泊時作狩餘同」 \\n 舳艫千里「漢書曰武帝自尋陽浮江而下至尋陽舳艫千里注云舳船后持拖處也艫船前頭刺櫂處也○今案漢書武帝紀無至尋陽三字餘同」弘舸連舳巨艦接艫「左思吳都賦云弘舸連舳巨艦接艫飛雲蓋海制非常模疊華樓而島峙時髣髴於方壺○今案文選吳都賦同」青雀飛艫餘皇鼓柂「庾闡楊都賦云其內則有龍艘華屋晨鳧之舸青雀飛艫餘皇鼓柂鷁首鋪於皇宮磐蛟纏于赤馬雲斾委蛇層樓□峩○今案陳本艘作坻皇宮作芙蓉無雲施二句類聚六十一引此賦皇作黃磐作盤亦作坻及無未二句」 \\n 況彼柏舟「詩曰汎彼柏舟在彼中河注舟在河內得其常所喻婦人在夫家亦其常所也○今案見鄘風枯舟注云以下是參用萎及正義」汎汎楊舟「又曰汎汎楊舟載沉載浮注云浮物亦載以諭人君用士文亦用武亦手於人之技其無廢也○今案小雅菁菁者莪箋諭作喻技作材」汎樓舩「漢武帝秋風詩曰汎樓舩兮濟汾河簫鼓鳴兮發櫂歌○今案漢書詩作辭」浮文鷁「司馬相如子虛賦云怠而后發遊於青池浮文鷁陽○今案漢書詩作辭旌拽張翡帷建羽蓋○今案文選青作清翡作翠本鈔下文引作翠帷篇引又作翡」越舼汎吳榜浮「傳元正都賦云然后戒水軍遵川流越舼汎吳浮歌玄雲詠石留○今案百三家本脫嚴輯傅元集據舊鈔引同」盤蚊纏於赤馬「見上青雀飛艫餘皇鼓柂注」浮翠虬與玄武「傅毅洛賦云停清沼以汎舟浮翠虬與玄武○今案陳本同傅節子輯本洛下有都字虬作蚪編珠十四引亦作蚪」張翠帷建羽蓋「見上浮文鵧注」張雲帆施蜺幬「馬融頌云然后方餘皇連舼舟張雲帆施蜺幬靡颸風防迅流發櫂歌水謳○今案百三家本融集及明本吳事類賦注引廣成頌同」齊栧女縱櫂歌「張衡西京賦云於是命舟牧為水婄浮鷁首翳雲芝齊栧女縱櫂歌感河馮懷相娥警□□憚蛟○今案文選及百三家本衡集同本鈔櫂篇引虵作鼉」發櫂歌縱水謳「見張雲帆施幬注」或漁或商「見前萬里連檣注」載沉載浮「詩云汎汎楊舟注○今案注字有餘詳上文」利涉濟求「王升之舟讚云陸則騁車水惟用舟弱楫輕櫂利涉濟求緬□父鼓栧清謳○今案本鈔櫂篇引濟求以上四句嚴輯本王升之文濟作齊類聚七十一引陸作塗父作人洩作枻餘同」 \\n 乘風電駈「風土記云若乃越騰百川濟江況舟則溫庥五會東甄晨鳧青桐舡舸梧樟枏桄□舟輕帆乘風電駈○今案上文引越騰四句舟作舡又引青桐二句桄作舟御七百七十引風土記桄作■〈木先〉」 \\n 淩波泝流「傅元正都賦云萬艘咸興雲帆齊張浚□泝流列星應行○今案嚴輯傅元集應作雁本鈔帆篇引亦作雁列星作星列」雍河傑跱風駭雲浮「夏侯弼吳都賦云岩岩舩舟？戶汎汎楊舟雍河傑跱風駭雲浮卒譬金城伏若高樓○今案陳本脫金城二句御覽七百七十引此賦岩作嚴雍作權傑作高卒譬作堅壁城伏作扶有餘同」 \\n 橫截江流「又云摧折天波橫截江流○今案陳本上句作輕帆迅櫂」船容與而不進「楚辭云舩容與而不進奄迴水以凝滯○今案陳本同楚辭九章奄迴作淹回」 \\n 衝奔湍以檮杌「王粲浮淮賦云汎洪榜于內湖飛輕舟於濱濟建眾檣以成林譬巫山之樹藝云云○今案百三家本嚴輯本王粲集無奔湍句內湖作中潮又百三家本汎作乏榜作櫓巫誤無考本鈔檣篇引亦作巫陳俞本改注袁宏東征賦有奔湍句餘俱刪原中改內詳本篇上」 \\n 翼驚風以長駈「又浮海賦云乘桂檝之舫舟浮大江而遙赴翼驚風以長駈集會稽而一憩○今案陳俞本檝作棹舫作安餘同嚴輯王粲集桂檝作蘭桂舫作方百三家本作菌桂作芳舟憩作睨」 \\n 濟淩波之絕嶮越巨川與懸流「棗據舡賦云嘉聖人之神化因垂象以造舟濟淩波之絕嶮越巨川與懸流○今案詳上文」徐日轉而月移「楊□出征賦曰汎從風而回徐曰轉而月移處者□垂栱而基安觀者若結駰□□□○今案嚴輯楊修集據舊鈔引同陳本及御覽七百七十引脫慮者以下」乃魚翔而龍游「嚴璩舟賦云登陽侯而激涌乃魚翔而龍游雖滔天而橫厲畏□樂而無憂○洪氏校激下刪洞字今案初學記廿五引此賦陽作揚而激涌作之激涌乃魚誤方勇陳本作登楊侯之激補餘同」 \\n 紼纚維之「毛詩汎汎揚舟紼纚維之毛萇傳云紼繂也纚緌也謹案紼謂繩也汎汎楊木之舟以紼維之猶天下諸侯明王以德維持之○今案見小雅采菽謹案以下是永引申語陳本改注傳箋全文」 \\n 烝徒檝之「又曰渒彼經舟烝徒檝之毛萇傳云渒舟行貌檝櫂也謹案烝眾也渒彼涇水內之舟順流而下乃眾舩入楫櫂而行以喻君有政今眾臣奉而行之也○今案大雅械樸檝作楫其謹案內則永興引申語也陳本小注作楫與標目異謹案以下渒彼作然而下作而行者餘亦有竄改」 \\n 黃龍負舟「呂氏春秋曰禹南省方過江黃龍負舟舟人五色無主禹曰吾受命於天竭力養人何憂龍哉○今案呂氏春秋恃君覽及俞本同陳本脫五色二字考淮南子精神□載此事亦作五色無主可以借證」 \\n 兩龍載舩「幽明錄云王敦近吳猛惡之於坐郯然夫去乃附載還南一宿行千里同行客視舩下有兩龍載舩皆下耆水○今案王敦十八字有譌誤陳俞本改作吳猛還豫章附載客船餘同」 \\n 兩蛟繞舡「呂氏春秋曰荊有佽非者得寶劍於江千遂還反涉江至于中流有有兩蛟夾繞其舡佽非赴江刺蛟殺之而后上舡舟內之人皆活荊王問之位以執圭○王石校吳改呂忻改佽是今案見呂氏春秋恃君覽亦見本鈔一百二十二劍篇」 \\n 鯉躍入舟「尚書圖緯曰太子發渡河魚躍入王舟王府而取之又搜神記曰宮亭湖石廟嘗有估客下部觀見二女云可買兩量絲履客至都市履并一書刀客於湖內帆舟忽有一鯉魚躍入舟破腹得書刀矣○今案太子發三句見范書光武紀注御覽八十四及一百四十六引尚書中候陳俞本脫王俯句二女作二子并一書刀句之下有俱內箱中既還以箱置廟中忘取刀等句又帆作汎」 \\n 鯪鯉吞舟「山海經云鯪鯉吞舟魚背腹有刺如三角菱○今案陳俞本吞上有能字背上無漁字」鯉魚斷舟「臨海異物志云海內有大魚長十餘丈背□負鋸舡觸之皆斷也○今案俞本同陳本餘誤余」梓板夾舡「豫章記曰聶支夜射白鹿尋蹤不見鹿乃箭著一梓樹支即伐木便有血出遂斷斫以二板還繫著渚下以樟木為牂牁後有船行遇同侶皆沒惟支舡獨全尋看乃向梓板夾船○今案御覽七百七十一引豫章記支作友斫作欲同侶作旅餘同陳俞本皆作友惟本鈔牂牁篇仍作支」 \\n 大槎破船「異苑曰趙牙行舟於闔廬見水際有大槎人牽不動可往舉得之以著舩破槎變為龍浮水而遊舡還復合○今案平津館本異苑卷三及陳俞本皆脫復合句又陳俞本遊作逝平津本作去」 \\n 乘扁舟於五湖「具見前扇舟云○今案詳上文引風俗通」造舟於河「左氏曰秦后子有寵子栢妬二君于景其母曰弗去懼選癸卯鍼適晉其車千□子車甯侯造舟於河○今案見左氏昭元年傳」扣舷易水「會稽典錄云楊鬲上諫曰臣聞之曾子扣舷易水魚聞入淵鳥驚參天○今案　欽定圖書集成乾象典卷十三引無楊高八字餘同陳俞本高作橋」汎舟西河「史記云王羲之為會稽太守汎舟西河往蘭亭晏集也○今案陳俞本史記改今晉書往改作考史記吳起列傳言武侯浮西河而下當即此標目之出典王羲之以下應別為一條」 \\n 烏江艤舩「漢書曰項羽至烏江亭長艤舩待羽勸羽渡江羽乃以馬賜之○今案書項羽本紀艤作檥」河側牽舩「語林曰劉道貞遭亂自於河側牽舩見一老嫗採桑逆旅劉謂之曰女子何不高機利杼而採桑逆旅女答曰大夫何不跨馬揮鞭而牽舩乎○今案類聚二十五御覽七百六十九引語林及陳本劉謂作劉調又陳本貞作真」 \\n 陳平剌舩「史記曰平自楚仗劍歸漢渡水舟人疑其有全平乃裸而剌舡○今案陳本及史記陳丞相世家渡水作渡河本鈔劍篇引亦作渡河」仲御戲舡「晉史高士傳曰夏仲御至洛陽值公卿褉飲賈充謂曰卿居海濱能戲舡否不答乃櫓楫登舟故容止可○今案陳俞本無晉史二字故字櫓作鼓本鈔檝篇引史作書不答作答曰能之餘同疑即王晉書也」 \\n 羽人乘蠡舩「拾遺錄云秦始皇好神仙有羽人乘蠡舩浮黑水而至身長十丈編毛羽為衣兩月□方耳出於項間顏如童稚○今案陳俞本毛下脫羽字方上有如電二字同本鈔上文引及王謨本卷四皆無兩目以下」 \\n 神人乘漆舟「三秦記云太虛山上有一小池神人乘漆舟於其內也○今案詳上文」陸納乘輕舟「王晉書曰陸納為吳興太守辟徵還乘輕舟衣漢而歸○今案漢字有誤陳俞本改注今晉書」袁宏寄運舩「世說云袁宏寄運舩謝尚聞其善詠史往造焉○今案世說政事篇大同小異陳俞本刪世說二字但直稱晉袁宏則不知出何書矣且多竄改」郭翻還鄉庾翼引就大舩「郭翻別傳云翻還鄉安西庾翼造之以其舟小狹引就大舡翻曰使君不以民鄙牋而辱臨之此固野人之舟翼俯入其小舟終日而后去○今案鄙上民字疑誤陳本改注今晉書」 \\n 許詢出都真長往舡造之「王晉書許詢從會稽出都泊淮渚劉真長為丹陽尹數往舡造之○今案陳本刪王字」罷郡載土而反「吳書曰洪矩罷郡會稽歸無資恨又不欲令人知乃載土而反○今案高士奇補編珠卷四引吳書矩作規反作返餘同」罷縣單舡而反「又曰褚珍罷縣單舡而反故人羊衡就乞土物惟抽舡下得一竹贈之○今案本七十八縣令篇引吳書縣作合反作歸高士奇補編珠卷四引亦作令反作返」胡越同舟「孔藂云胡越之人同舟濟江遇風波其相救如左右手所患同也又賈子曰同舟齊胡越無異心○今案藂即叢字見孔叢子論勢第十五」李郭仙舟「林宗游洛陽后歸鄉里衣冠諸儒送之至河上車數千兩林宗惟與李膺同舟眾賓望之如神仙也○今案案陳本作郭林宗別傳里誤曲考類聚七十一引林宗別傳正誤作鄉曲餘同范書林宗傳不誤」 \\n 同舟遇風救患若一「鄧析書曰同舟涉海中流遇風救患若一所憂同故也○今案陳本同棠蔭館本鄧析子涉作渡無故字類聚七十一引亦無故字餘與原鈔同」 \\n 同舟相救如左右手「見胡越左右手注○今案詳本篇上文」楊為戈舩將軍「書曰南越呂嘉為亂以李息為戈舩將軍征之○今案楊下有脫文考漢書南越傳謂楊樸為樓船將軍至戈船下厲將軍則故歸義越侯二人為之無李息二字陳本刪李息二字仍之俞本楊下添樸字則尤誤矣」 \\n 女娟習檝為夫人「列女傳云趙簡子渡河津吏女娟操檝曰妾居河濟之閒習舟之事願備員持檝遂與渡奏河激之歌簡子乃聘為夫人○今案阮本列女傳卷六同亦見本鈔檝篇引」鄧通以櫂舩為郎「漢書曰鄧通蜀南安人以櫂舡為黃頭郎○今案漢書佞幸傳及陳本櫂作濯」蔡姬蕩公禁之不可「左氏曰齊侯與蔡姬乘舟於囿蕩公變色禁之不可公怒歸之○今案見左傳僖三年」夫人蕩公怒出之「管子曰桓公與宋夫人飲舡內夫人蕩舡而濯公公怒出之而嫁之蔡侯○今案陳俞本脫考管子大匡篇內作中而嫁上有宋受二字本鈔改內者詳本篇上」置象大舩知其輕重「魏志曰孫權曾致巨象太祖欲知其輕重訪之於羣臣咸莫能出其理鄧哀王沖曰置象大舩之上而刻其水痕所至秤物以量之則知其輕重矣太祖大悅即施行○今案魏志二十及陳本輕作斤秤作稱量作載」 \\n 迴舡受箭箭均舡平「魏畧曰孫權乘大船來觀軍公使弓弩亂發箭著其舡舡偏重將覆權迴舡復以一面受箭箭均舡平乃還○今案本鈔謀策篇引迴上有命字餘同明本宋吳淑事類賦注引魏畧偏上脫一船字迺上有因字餘同」 \\n 楚人墜劍契舟「呂氏春秋曰楚人有涉江者其劍自舟內墜於水乃於墜處契其舟曰劍從此墜也舟去從所契者入水求之若此不亦惑乎○今案見慎大覽亦見本鈔劍引」 \\n 海神擲書置舡「神仙傳云有賈人從海還過一神廟前使主簿送一南書合為達葛仙公因擲書置舡頭書即著舡入挽不脫還到報仙公公自取方脫○今案陳本同龍威本神仙傳卷七即著句作如釘著不可取」 \\n 合肥漁人聞箏笛之聲「續搜神記云合肥有一大舶覆在水內水小時便出漁人但聞箏笛絃節之音又香氣非常相簿云曹公載妓覆之于此也○今案搜神記卷十六及後記卷六均有此文陳俞本脫笛節二字香誤聲」 \\n 宮亭商人■〈氵公〉泝皆舉帆「異苑曰宮亭湖神往過之商人若有禱請則一分風■〈氵公〉泝皆舉汎利涉大川○今案學津計原本異苑卷五往過句作商旅經大川作無虞陳本亦作無虞」海上得破舡「魏志曰母丘儉使王頎至海上云得一破舡得一生八頃內有函輿語不曉不食而死○今案魏志三十來夷傳脫生字不曉作不相通內作中餘同本鈔改內者詳本篇上」嵩高有破舟「嵩山記曰東五方山上有一池池內有破舟云禹乘來也○今案陳本同御覽七百六十九引嵩陽記方作子」水則載舟水覆舟「孫卿子曰傳曰君者舟也庶人者水也水則載舟水則覆舟也○今案見世德堂本荀子王制篇」不為莫乘而不浮「淮南子曰夫舟在江海不為莫乘而不浮君子行義不為莫知而止也○今案淮南子說山訓止也作止休餘同陳本止下刪也字」不為莫乘而沈「文子曰舟浮江惟不為莫乘而沈君子行義不為莫巳知而止也○今案陳本及守山閣本文子上德篇淮作海義作道知上無已字類聚七十一引亦然」千鈞得舡則浮錙銖失舡則沉「韓子曰夫子鈞得舡則浮□銖失舡則沉有勢之與□勢也○今案見韓子功名篇」藏舟於壑有力負之而趨「莊子曰藏舟於壑藏山於澤謂之固巳矣然而夜半有力者負之而趨昧者不知也○今案莊子大宗師篇及陳本趨作走」虛舡來觸雖褊心之人不怒「又曰方舟而濟河虛舡來觸雖蝙心之人不怒有一人在其上則呼張翕赫一呼而不怒聞于三呼耶則必以惡聲隨之○今案陳俞本刪則呼十五字考莊子山木篇翕木？赤作歙之聞上有恕字聞下有至字隔作偏」 \\n 無能者若不繫之舟「又曰巧者勞而智者憂無能者無所求食而遨遊泛然若不之舟○今案陳本求下有也字餘同古佚叢書本莊子列御寇篇泛作汎無然字」 \\n 無足者乘舟而來矣「韓詩外傳云孔子使子貢為其不來孔子占之遇鼎謂弟子曰占者遇鼎言皆無足而不來顏回掩也回對曰無足者乘舟而來矣賜果至○今案陳本為其句作適齊久而未回無言皆二字」 \\n 焚舟「左氏曰秦伯代晉濟河焚舟注云示必死也○今案見左傳文三年」燒舡「魏志曰郭嘉死後太子征荊州還于巴邱遇疾疫燒舡嘆曰郭奉先在孤不在此吳志曰周瑜與魏武帝戰於赤壁瑜使為舡艦積薪偽降因使風放火魏軍大敗燒其舡艦○今案魏志一條見郭嘉傳孤不作不使孤餘同吳志一條見周瑜傳本鈔艦篇亦同」 \\n 吳舡自覆「漢書曰吳中有大船自覆以為國家將亡之象也○今案陳本吳中上有景帝三年句覆下有吳地二字」無故自覆「張璠漢記云梁冀第池內舡無故自覆問掾朱穆穆曰舟所以濟渡萬物不施遊戲也而今覆者天成將軍當渡濟萬人不可長念游戲也○今案汪輯本張璠漢記祇有起二句脫第字覆下有後被誅三字姚本脫本篇上文引內作中人作民餘同此二字改避已詳上」 \\n 北堂書鈔卷第一百三十七 \\n  \\n 　"}
{"章节": "●北堂書鈔卷第一百三十八  舟部下", "正文": "　 \\n ●北堂書鈔卷第一百三十八舟部下 \\n 　 \\n  \\n 隋祕書郎虞世南撰南海孔廣陶校註艦二　艨艟三■〈舟句〉■〈舟鹿〉四艑五航六　舫七舸八　艇九刀十　筏十一篙十二櫂十三檝十四柂十五纜十六笮十七檣十八帆十九伍兩二十　牂牁二十一榜二十二 \\n ○艦二 \\n 重床「釋名曰上下重牀曰艦四方施板以禦矢石其內如穽檻也○今案陳本及明吳琯本畢本釋名穽俱作牢」八槽「義熙起居注云盧循作八槽艦九枚起四層高十丈○今案陳本及御覽七百七十引義熙起居注循下有新字」巨艦「左思吳都賦云弘舸連舳巨艦接艫飛雲蓋海制非常模○王石華校巨改戰用陳本也今案文選及本鈔舟惣篇引與舊鈔同」鬬艦「吳志曰周瑜逆曹公部將黃蓋取艨衝鬬艦數十艘實以薪草膏油灌其中裹以帷幕上建旌旗同時發火時風猛盛悉延燒岸上營落曹公敗退○今案吳志九周瑜傳旌作牙餘同」 \\n ○艨艟三 \\n 外狹而長「釋名曰外狹而長曰艨艟以衝突敵舩也○今案陳本同畢本釋名艟作衝文又附注云狹上今本脫外字据書鈔及初學記補」望之若仙「吳志曰將軍賀齊性奢綺好軍事所乘舡彫刻丹鏤青蓋絳襜蒙衝鬬艦之屬望之若仙○今案近本吳志傳及陳本仙皆作山据本鈔舟惣篇引亦作仙」 \\n ○■〈舟句〉■〈舟鹿〉四 \\n 成於巧手出於聖意「物理論云夫工匠經涉江海為■〈舟句〉■〈舟鹿〉以浮大淵皆成於云云○今案陳本■〈舟句〉作■〈舟冓〉御覽七百七十引物理論脫巧字」 \\n 伏兵■〈舟句〉■〈舟鹿〉白衣搖櫓「吳志曰呂蒙襲關羽至尋陽盡伏精兵於■〈舟句〉■〈舟鹿〉內使白衣搖櫓作商賈服晝夜兼行故羽不聞知遂到南郡○今案近本吳志九呂蒙傳及陳本作■〈舟冓〉■〈舟鹿〉中本鈔改內者因隋諱忠兼避也」 \\n 豫章西南有■〈舟句〉■〈舟鹿〉州「豫章記曰句鹿州在城之西南去城百步可二里是作句鹿大艑之處也○今案陳俞本脫記曰二字及百步六字作百餘里三字」 \\n ○艑五 \\n 湘洲七郡大艑所出「荊州土地記云湘洲云云皆受萬斛○今案陳本及御覽七百七十引荊州土地記同」廬山湖內有一敗艑「尋陽記云桓宣穆遣人尋廬山見上有一湖湖內有一敗艑○今案御覽七百七十一引尋陽記無桓字內作中陳本亦作中無見字上作下餘同本鈔改內字詳上」 \\n ○航六 \\n 吳航「傅元正都賦云蒙衝水城蜀艇吳航萬艘咸興雲帆齊張○今案百三家本脫本鈔艇篇引上二句同舟揔篇引蒙作艨餘同傅節子輯本已詳舟總篇」大航「異苑云晉時錢塘有樟林桁大航每有乘者輒漂搖沒而不可禁嘗鳴鼓錢塘江頭淩浪如故唯航吏章粵結兄弟故能相制伏及粵死遂長廢矣○今案陳本沒作楊無結兄弟故四字廢矣作廢去餘同學津討原本異苑卷二航皆作船無長字」 \\n 客能呼來「淮南子曰公孫龍在趙之時及謂弟子曰人無能者龍弗與遊有客曰臣能呼航來公孫龍曰與之弟子之藉后數日往說燕王至于河上而航在北汜使善呼者呼之而航來○今案淮南子道應訓謂弟上無及字北汜作一汜餘同陳本亦無及字北下脫汜字」 \\n 吏能相制「見大航注云○今案詳上文引異苑」乘國如乘航「揚子雲法言曰乘國者其如乘航平航安則民斯安也○今案見秦氏石研齋本法言寡見篇」 \\n ○舫七 \\n 顧榮解舫為舸「王晉書曰顧榮紀瞻被徵見王路塞絕遇之下邳解舫為單舸而之○今案陳本徵下有行至彭城句類聚七十一御覽七百七十引王晉書而歸之作遂得免」 \\n 王廙倚舫長嘯「王廙別傳云廙常旦發尋陽暮至都王導與庾亮遊於石頭遇廙至迅風揚帆王廙云云神氣甚逸○今案陳本導誤尊類聚十九引廙別傳無常旦八字倚舫誤倚樓」 \\n 二龍負舫「豫章記曰吳猛坐郭璞事被收載往南令舡勿開戶舡主聞舡下有聲如在木杪試竊窺之言二龍負□一夕至宮亭湖還豫章矣○今案陳本同御覽九百三十引豫章記木作樹無竊字舫作船夕作宿」 \\n 龍引舫還「南海記曰有龍掘浦口昔蒲母養龍龍取魚以給母母斷魚誤斫龍尾人謂之龍屈桓帝迎母至于浦口龍輒引舫還○今案　欽案圖書集成禽蟲典卷一百二十八引南越志有養龍子斷尾事與此文略同惟蒲母作溫氏媼桓帝作始皇帝陳本蒲作老」 \\n ○舸八 \\n 單舸「江表傳云劉備乘單舸往見周瑜曰今距曹氏深為得計矣○今案陳本氏作公距作拒類聚七十一引江表傳亦作拒」大舸「吳志曰董襲從孫權討黃祖祖橫兩蒙衝夾守口以栟櫚大紲繫石為可上有千人以弩交射飛矢如雨軍不能前襲與敢死土百人乘大舸舡突入蒙衝裏身以刀斷其兩紲及大紲蒙衝乃橫流大兵遂進破之○王石校夾守改守夾非也今案吳志董襲傳無及大戀三字夾作挾守下有沔字餘同」 \\n 舡舸「風土記云舡舸單乘載數百斛○今案陳本同」弘舸「左思吳都賦云弘舸連軸巨艦接艫兮○今案詳文選及本鈔舟總篇」晨鳧之舸「庾闡揚都賦云其內則有龍艘華屋云云青雀飛艫餘皇鼓柂○今案本鈔舟總篇引同類聚六十一引此賦內作中改避詳上陳本脫」舫舸為舸「巳見舫門顧榮解舫注」 \\n ○艇九 \\n 吳艇「淮南子曰越■〈舟合〉吳艇不能無水而行○今案淮南子俶真訓行作浮」蜀艇「傅元正都賦云蒙衝水城蜀艇吳航○今案本鈔航篇引同本鈔舟總篇蒙作艨傅節子輯本已詳舟總篇」越艇「應瑒靈河賦云龍艘白鯉越艇蜀舲沂游覆水帆柁如林○今案本鈔柂篇引下二句同亦見舟總篇」輕艇「陸機思歸賦擢河洲之輕艇○今案陳本擢作掉御覽七百七十一引此賦亦作掉洲作淵」 \\n ○刀十 \\n 曾不容刀「詩曰誰謂河廣云云鄭元注小舟曰刀不容亦喻狹也○今案衞風河箋舟作船又喻狹句在上陳本刀作舠」安不傾危「釋名曰三百斛曰刀刀者貂也短也江南所名短而闊安不傾危者也○今案明吳琯本畢校本釋船篇及陳本闊作廣本鈔作闊者虞永興避隋煬帝諱也」 \\n ○筏十一 \\n 梅筏「地理誌云梅湖者昔有梅筏沈于此湖有時浮出至春則開花流滿湖矣○今案陳俞本誌作志餘同」柏桴「越絕書曰木客大家者句踐父允□冢也初徙之□邪使樓船卒二千八百人伐松柏以為之桴故謂之木客也柏桴亦此義○今案陳俞本及明吳琯本越絕書皆無此義句餘同御覽七百七十一引父允常誤作之兄弟」 \\n 斬竹為■〈⺮椑〉「東觀記曰張堪為蜀郡公孫述遣擊之堪有同心之士三千人相謂曰張君養我昔為今日也乃選習水軍三百人遂云云渡水餘人擊蜀遂免難○今案陳俞本郡下有太守二字免下無大字人下無遂字餘同聚珍本姚輯本東觀漢記為蜀作守蜀習作擇無餘人四字」 \\n 伐蘆為簰「吳錄曰孫策欲渡江舟少欲往東求策姑王氏令伐云云以佐舡渡人○今案陳俞本欲往更作乃往令伐作分夜伐簰作■〈⺮椑〉又俞本舟誤舫御覽七百七十一引吳錄舟作船更作便合作分命簰作樑」 \\n 乘桴入胡「淮南子曰方車蹠越乘桴入胡欲無窮而不得○今妹見淮南子說山訓得作可陳俞本胡作潮得上有可字」吳漢平成都乘筏從江下「東觀記曰吳漢云云巴郡盜賊解散○今案聚珍本姚輯本東觀記及陳俞本乘上有乃字筏作桴從作沿餘同」任尚擊羗胡為■〈⺮渒〉以渡河「又曰任尚編草為舡置子■〈⺮渒〉上以渡河掩擊羌胡○今案聚珍本姚輯本及陳俞本同」 \\n ○篙十二 \\n 篙工選自閩隅「左思吳都賦云篙工楫師選自云云○今案陳俞本隅作禺文選亦作禺又篙作槁楫作檝」當陵軍之輕足「越絕書曰闔閭問子胥曰舡軍之備何如子胥答曰篙舡者當陵軍之輕足驃騎也○今案王謨本古今逸史本越絕書脫陳俞本篙舡作篙工舡師陵軍誤作君字孝御覽七百七十引篙誤橋舡軍誤船運餘與舊鈔合」 \\n 商旅布裹篙足「盛弘之荊州記曰魚復縣瞿唐灘上有神廟極靈驗經過者皆不得鳴鼓角商旅恐觸石有聲乃以布裹篙足○今案陳俞本及御覽七百七十一引盛荊州記足皆作頭又御覽商誤篙」 \\n 伏波篙迹猶存「庾益期與韓豫章牋云馬伏波昔開道篙迹鑿石今猶存也○今案陳俞本及御覽七百七十一引此牋無今也二字又御覽庾作俞」 \\n ○櫂十三 \\n 蘭櫂「曹植擬楚辭云運蘭櫂以速往□回波之容與○今案嚴輯全魏文据舊鈔引同陳俞本脫下句」輕櫂「王升之舟贊曰陸則聘車水則用舟弱楫輕櫂利涉濟求又明帝清調歌詩云楫人荷輕櫂騰飛過彼廷○今案陳俞本過作造又俞本脫濟求以上陳本升之作叔元嚴輯王升之集濟作求本鈔舟總篇引仍作濟」 \\n 發櫂歌「漢武秋風辭云汎樓舡兮濟汾河簫鼓鳴兮發櫂歌○今案本鈔舟總篇引同」縱櫂歌「張衡西京賦云齊槐女縱櫂歌感河馮懷湘娥驚虫？罔蜽憚蛟鼉○今案本鈔舟總篇引鼉作虵」擊櫂若飛迴柂若環「王粲為荀彧與孫權檄書曰故使周曜管容李恕之徒將帥戰士就渤海七八百里陰習舟楫四年之內無日休解今皆擊櫂若飛迴柂若環○今案百三家本王粲集及本鈔舟總篇引無書字迴作回又百三家無故使十字」 \\n ○檝十四 \\n 舟楫之利以濟不通「易曰刳木為舟剡木為楫云云○今案見繫辭下」若濟大川汝作舟楫「尚書云○今案說命上篇大作巨」七尺之檝「淮南子曰七尺之檝而制大舟者因水為資也君發一言之號而令行於民者因眾為勢也○今案陳俞本同近本淮南子主術訓檝作撓大舟作船之左右君發二句作天子發號令行禁止餘同又御覽七百七十一引制作動勢作資」 \\n 撥水捷疾「釋名曰楫者捷也撥水使舟捷疾也○今案見畢校本釋船篇」檜楫「詩曰檜楫松舟萇傳云檜柏葉松身楫所以櫂舟○今案見衞風竹竿」瑤楫「抱朴子曰瓊艘瑤楫無涉川之用金弧玉弦無激矢之能○今案見外篇博喻」蘭枻「楚辭云桂櫂兮蘭枻斲冰兮積雪○今案見九歌湘君肩」荃橈「又云荃橈兮蘭旌○今案陳俞本同及本鈔一百二十旌篇引同近本楚辭九歌湘君篇荃作蓀」弱楫「袁宏東征賦云若舟之小狹衝奔湍以檮杌櫂弱楫之弗施投洪流以藏骨又見櫂門輕櫂注○今案御覽七百七十引袁宏東征賦藏作纖餘同又本鈔櫂門引弱楫輕櫂句是王升之舟贊原鈔又見句是欲證弱楫二字又見他書耳」 \\n 越人擁檝歌山木之曲「新序曰楚鄂君乘青漢之舟越人擁楫而清歌以桃君曰山有木兮木有枝心悅君兮君不知鄂君乃捧繡被以覆之矣○今案陳本漢作翰近本新序脫考說苑善說篇有此文漢亦作翰餘同」 \\n 女娟持楫奏河激之歌「列女傳云趙簡子將發河津吏少一人女娟持楫曰妾居河濟之閒習舟楫之事願備員操楫與渡河奏河激之歌簡子乃聘之為夫人○今案詳本舟總篇」 \\n 仲御櫓楫登舟「晉書高士傳云仲御至洛陽值公卿褉飲賈充謂曰卿居海濱能戲舡否答曰能之乃櫓云云鼓枻容止可觀也○今案御覽五百二引王隱晉書無公卿句及櫓楫二字容止五字餘同陳本注見本鈔舟總篇疑是王隱晉書」 \\n 祖逖擊楫而誓「王晉書曰祖逖渡江擊楫而誓曰逖不能平中原而復濟者有如大江○今案陳俞本改注晉陽秋考類聚三十三引晉中興書及今晉書祖逖傳平作清餘同」 \\n 漁父鼓枻「楚辭曰屈原放逐形容枯槁顏色憔悴被髮行歌值漁父鼓枻而歌曰滄浪之水濁兮可以濯我足○今案近本楚辭漁父篇放逐作既放形容句在憔悴下無被髮句餘同」 \\n 蒸徒檝之「毛詩曰渒彼涇舟云云萇傳云舟人楫櫂而行○今案大雅棫樸篇檝作楫舟人句不見毛傳据影鈔舟總篇則此句乃虞永興案語可以互訂是云下應有脫字」 \\n 渡江不用楫我自楫迎汝「王獻之歌云桃復桃葉渡江不用楫但渡無所苦我自楫迎汝○今案陳本脫復桃葉三字」 \\n ○柂十五 \\n 帆柂如林「應瑒靈河賦云泝游覆水云云○今案本鈔艇篇引同」迴柂如環「具見櫂門注○今案見本鈔櫂篇及舟總篇」弱水霧柂「張華游仙詩云游仙迫西極弱水隔流沙雲榜鼓霧他飄忽淩飛波○今案詳本鈔榜篇」甘水流柂「廬山記曰廬山之西嶺有甘水鈿一柂從山頂流下后人號柂下溪○今案陳俞本曾有作曾見餘同亦見御七百七十一引尋陽記」涉海失柂「趙壹賦云奚異涉海之失柂坐積薪而待然○今案陳俞本壹作懿又賦上有嫉邪二字考范書趙壹傳無坐字御覽七百七十一引此賦亦同」在後正舡「孫放別傳云庾公建學校君年最幼入為學生班在諸生后公問君何獨居后答曰不見舩柂乎在后所以正舡也○今案陳俞本及御覽七百七十一引放別傳三后字皆作後」 \\n ○纜十六 \\n 紼縭維之「詩曰汎汎楊舟云云毛傳云紼繂也纚緌也案繂大索也維繫也所以持舟也○今案小雅采菽篇縭作纚本鈔舟總篇引亦作纚」繒錦維舟「吳書曰甘甯住止常以繒錦維舟去則徹割弃之以示奢侈○今案吳志甘甯傳注引吳書則徹作或字侈作也餘同宋吳淑事類注引維作纜無則字之字侈字餘亦同」 \\n ○笮十七 \\n 桂樹舡青絲笮「漢鼓吹曲云桂樹為君舡青絲為君笮木蘭為君棹黃金錯其閒矣○今案御覽七百七十一引鼓吹曲無矣字餘同」負笮引舡「魏文帝詩曰負笮引舡行飢渴常不食○今案陳俞本笮作筰」起舟使動行「釋名曰引舟者曰笮笮作也起舟使動行也○今案明吳琯本釋船篇作也下有作起也三字餘同畢校本標目句與吳本同惟夾注易起舟為作舟以為不必用起訓又考御覽引與舊鈔同」 \\n ○檣十八 \\n 建檣成林「王粲浮惟賦云建眾檣以成林譬巫山之樹藝○今案百三家本此賦巫誤無」萬里連檣「郭璞江賦云舳艫相接云云泝洄沿流或漁或商○今案本鈔舟總篇引同文選接作屬」 \\n ○帆十九 \\n 隨風帳幔「釋名曰隨風張幔曰帆使舟汎疾○今案畢本釋舟篇及陳俞本汎疾作疾汎汎然也五字」布帆「世說曰顧長康至破冢遭風大敗作牋與殷荊州云地名破冢真破冢而出行人安穩布帆無恙○今案見惜陰軒本世說排調篇陳俞本脫真破冢三字」從風之幔「風土記云帆所以總取從風之幔也施于舫前各隨宜大小為制大者布一百二十幅高九尺也○今案高士奇補編珠卷三引風土記有從風之幔句陳俞本脫所以總取四字尺作丈」 \\n 四帆「南州異物志云外徼人隨舟大小作四帆或三帆前後沓載之張帆取風氣而無高危之慮故行不避迅風激波安而能疾也○今案御覽七百七十一引南州異物志或三帆句安而作所以陳俞本徼作域載之四字作施以二字餘同」 \\n 石帆「永嘉記曰郡有石帆又有破石傳云古有神人以破石半為帆故曰石帆○今案御覽七百七十一引永嘉記同陳本多竄改」七帆「吳時外國傳云從加■〈舟阝〉調州乘大舡張七帆時風一月餘日乃入大秦國○今案陳本俞本舡作舶時作順餘下日字御覽七百七十一引外國傳舡上有舶字餘與舊鈔合」 \\n 三帆沓載「同四帆注○今案詳上文」雙帆同懸「孫綽望海賦云商客齊暢潮流往還各資順勢雙帆同懸偃如驌驦偕馳擎如交準軒騫○今案陳俞本準誤集又軒騫俞本作輕軒陳本作輊軒嚴輯孫綽集据舊鈔引擎作拏餘同」 \\n 高帆雲張「孫煒七引云龍華之舟來往紛繁云云翳日沸星○今案陳俞本紛繁作門？分紜本鈔所引孫多作孔」雲帆齊張「傅玄正都賦云萬艘咸興云云淩波泝流星列雁行○今案嚴輯本傅玄集同本鈔舟總篇引雁作應」迅流帆「郭璞江賦曰鼓帆迅流超漲截洞淩波縱柂電往杳冥○今案文選及陳本流作越超作走？白冥作溟」淩迅流「馬融頌云張雲帆施蜺幬靡颸風淩迅流○今案陳本及本鈔幬篇引同明本宋吳淑事類賦引此頌亦同百三家本作陵」■〈雨上對下〉如晨赮孤征「郭璞賦云淩波柂電往杳冥云云眇若雲翼絕領○今案文選赮作霞領作嶺俞本亦作嶺」偃如驌驦偕馳「同雙帆懸注○今案詳本篇上文引孫綽望海賦」 \\n 停舟兮焉待舉帆兮安追「曹植九詠云云○今案百三家本脫陳俞本及嚴輯本曹植文同」 \\n ○伍兩二十 \\n 俔之見風「淮南子曰若俔之見風也注云俔者候風之羽也楚人謂之伍兩○王石華校以本鈔俔誤？？兒乃從陳本改綄今案淮南子齊俗訓作俔今据訂注云以下當是許慎注佚文也」 \\n 候風之羽「同上○今案記纂淵海卷二引北堂書鈔云侯風之羽楚人曰五兩此宋人所見真本書鈔即上條淮南子注文」觀雰祲于清旭覘伍兩之動靜「郭璞江賦云○王石華校据陳本氣改雰今案御覽七百七十一引江賦亦誤氛考宋本明大字無注本文選觀雰作？上禾又目？雰伍作五餘同」 \\n ○牂牁二十一 \\n 莊王牂牁「華陽國志曰楚頃襄王遣將軍莊蹻泝沅水伐夜郎軍至且蘭而步戰既滅夜郎而秦奪楚地無路得歸遂留之號為莊王以且蘭有椓舟牂牁處乃改郡為牂牁矣○今案近本華陽國志南中志篇頃襄王作威王惟御覽七百七十一引及陳本作頃襄王與舊鈔合」 \\n 越王牂牁「南州異物志云有山在海內小而高以繫舡筏也俗謂之越王牂牁遠望之甚小而高不似山近望之以為一株枯樹在水內也交州記曰侯石孤絕高數十丈名為云云在海平懸往者二石雙矗其一今析○今案陳俞本枯作柏數下脫十字在海十四字但作在海中三字考御覽七百七十一引異物志脫近字枯字餘同」 \\n 聶支牂牁為樹「豫章記曰新淦縣北二十五里曰封溪今有聶支所用樟木為牂牁者遂生為樹其木合抱今猶存始倒植之枝條皆下垂○今案陳俞本里上脫五字支作友又陳本淦誤塗御覽七百七十一引豫章記亦作友枝誤柱惟本鈔舟總篇引仍作聶支」 \\n 陶公牂牁成松「尋陽記曰郡西北有一松樹枝條鬱茂乃陶公牂牁成此樹也○今案御覽九百五十三引尋陽記陶下衍柏字」 \\n ○榜二十二 \\n 習水者「明堂月令云榜人習水者○王石華校榜下增船字非也今案御覽七百七十一引明堂月令習上有舫人二字餘同」榜人歌「相如上林賦云榜人歌聲流喝○今案見文選子虛賦此作上林非是」吳榜「傅玄正都賦云然後戒水軍遵川流越舡汎吳榜浮○今案百三家本脫傅節子輯本及本鈔舟總篇引舡皆作舼餘同」雲榜「張仙詩云遊仙迫西極弱水隔流沙雲榜鼓霧柂飄忽淩飛波○今案本鈔柂篇引同百三家本脫」 \\n 北堂書鈔卷第一百三十八 \\n  \\n 　"}
{"章节": "●北堂書鈔卷第一百三十九  車部上", "正文": "　 \\n ●北堂書鈔卷第一百三十九車部上 \\n 　 \\n  \\n 隋祕書郎虞世南撰南海孔廣陶校註惣載篇一 \\n ○惣載篇一 \\n 周易曰大有卦九二大車以載有攸往旡咎「○今案陳本祗引大車以載句餘刪又案原鈔此卷二百三十餘條全類大寫陳本脫至百五十餘條之多其存者俱擇本條內一句作標目餘改夾註並擅引他書增入迥非原鈔面目矣」 \\n 又暌上六曰見豕負塗載鬼一車先張之弧後說之弧「○王石華校易改見」焦章？頁易林履之豫曰逐狐索烏破我弓車日莫不反失利後時「○嚴氏校因破上衍索字去今案津逮秘書本易林豫作井狐作兔反作及莫改暮考周易莫迄肴戎是莫古暮字」焦又蠱之訟曰長舌亂家大斧破車姬姜不嘉「○嚴氏校以本鈔舌誤虫旁勒之今案見津逮本易林據訂又家作國不嘉作衰憂」焦又臨之大畜齎金買車失道後時「○嚴氏校以本鈔齎誤齋旁勒之今案見津逮本易林據訂」又觀之晉曰膠車秣馬不利遠買出門為患安止不舍「○嚴氏校以原鈔秣誤水止下脫不字旁勒之今案見津逮本易林據訂又舍作危」又賁之怕曰舍車而徒亡其駮牛雖老白頭酒以消憂「○王石華校從改徒六改亡朱改牛今案津逮本易林又老作喪消作療」又睽之兌曰黃馬淥車駕之天都讚善達能使我無憂「○嚴氏校於讚善句旁著數圈示古本之異今案津逮本易林淥作綠天作大善達作達才」尚書曰武王戎車三百兩與受戰於牧野「○今案見牧誓序御覽七百七十一引戎作革陳本雨作乘乘下多引虎賁三千人句又本鈔一百一十八攻戰篇引仍作戎惟兩作輛考後漢吳祐傳注車有雨輪故稱雨是雨輛通用字耳」 \\n 尚書中候曰秦繆公出狩天震大雷下有火流為白雀銜丹書集公車「○今案本一百五十二雷篇引脫火字火下有流字已據補考藝文類聚九十九引中候作有火流下陳本並脫下流二字」周書曰晉師曠使于周周太子晉賜之乘車四兩「○今案讀騷樓本周書太子晉解兩作馬」 \\n 韓詩外傳曰齊莊公出獵有螳蜋舉足將搏其輪問其御曰此何蟲也御曰此螳蜋也其為蟲知進而不知退不量力而輕就敵莊公曰此以為人必為天子勇士矣于是廻車避之而勇士歸焉詩云湯降不遲「○嚴氏校從焉字勒斷以下作另為一條誤矣今案漢魏叢書本外傳卷八不遲下尚有聖教日躋句是連文也陳本莊公曰下脫此字天子作天下歸焉作歸之又之下竟注一補字據為己有本鈔如此類者不可勝舉」 \\n 詩曰狐裘蒙戎匪車不東「○今案見邶風旄邱篇」惠而好我攜手同車「○今案見詩邶風北風篇」又曰有女同車顏如薆華「○今案近本詩鄭風有女同車篇作舜考韻會薆即木槿陸佃云取一瞬之義亦作舜亦足與古本作薆之一證」蟋蟀在堂役車其休庶人乘役車役車休農功畢「○嚴氏校以乘役二字誤乘之候旁勒之今案庶人以下見詩唐風蟋蟀篇鄭箋陳本俞本脫此條」子有衣裳弗曳弗婁子有車馬弗馳弗驅「○今案見詩唐風山櫃篇」 \\n 又出車勞還帥也我出我車于彼郊矣設此旐矣建彼旄矣「○今案見小雅出車篇序帥作率本鈔几率多作帥」又曰哀我征夫朝夕不暇有棧之車行彼周道「○今案見詩小雅何草不黃篇」牧野洋洋檀車煌煌「○今案見詩大雅大明篇」 \\n 周官大司馬職曰中冬教大閱司馬振鐸羣吏作旗車徒皆作鼓行鳴鐲車徒皆行及表乃止三鼓摝鐸羣吏弊旗車徒皆坐又三鼓振鐸作旗軍徒皆作鼓進鳴鐲車驟徒趍及表乃止坐作如初乃鼓車馳徒走及表乃止鼓戒三闋車三發徒三刺「○今案見周禮夏官陳本改引中夏教茇舍一則作補殊非本鈔之舊」 \\n 周官司烜氏曰凡誓執鞭以趍于前且命之誓僕右曰煞誓馭曰車轘誓大夫曰敢不關鞭五百誓師曰三百誓邦之太史曰煞誓小史曰墨「○今案周禮秋官條狼氏有此段條狼氏實司烜氏之後一職也則本鈔司烜氏三字或當日偶筆誤耳」周官曰野廬氏掌達國道路至于四畿凡道路之舟車轚牙者敘而行之「○今案周禮杰官作轚互者考互古作互見說文或為傳鈔者所誤」周官曰鑠金以為刃凝土以為器作車以行陸作舟以行水此皆聖人之所作也「○今案見周禮考工記總序」 \\n 儀禮曰主人爵弁纁裳乘墨車從車二乘執燭前馬婦車亦如之有裧「○今案見禮昏禮」儀禮曰昏禮云？？耳御婦車授綏姆辭不受婦乘以几姆加景乃駈御者代「○今案通行本？？耳作壻駈作驅考方言東齊間？？耳謂之倩與壻同又玉篇駈同驅比古本也」 \\n 大戴禮曰孔子云吾終日思之不如須臾之所學假車馬者非利足而至千里假舟楫者非能水也而絕江海「○今案見勸學篇吾下有嘗字足下有也字至作致楫作檝孔巽軒補注云足下宋本亦脫也字考楫檝通用易剡木為楫書用汝作舟楫是古本皆作楫也又荀子引大戴海作河」 \\n 又曰御者同是車馬或以取千里或數百里者所進退緩急異也治者同是灋或以治或以亂亦所進退緩急異也「○今案見大戴禮盛德篇」禮記云兵車不式武車綏旌德車結旌「○今案見禮記曲禮上篇陳本分作三條並引孔疏作補」又曰獻車馬者執策綏「○今案見禮記曲禮篇」又曰大夫七十適四方乘安車「○今案見禮記曲禮上篇陳本多引為人子者二句考曲禮原是兩節經文何以合而為一謬矣」夫為人子者三不及車馬「○今案見禮記曲禮上篇」 \\n 又曰歬有水則載青旌歬有塵埃則載鳴鳶歬有車騎則載飛鴻「○嚴氏校以歬字誤分為兩字已改正今案見禮記曲禮上篇考古文台止舟兩字而為前字又本鈔一百二十武功部引載飛鴻句載作戴南昌本亦作載釋文云本亦作戴然集韻載與戴通」 \\n 又曰問士之富以車數對問庶人之富數畜以對「○嚴氏校以數畜上衍則字刪之今案見禮記曲禮篇」 \\n 又曰君車將駕則僕執策立於馬前已駕僕展軨效駕奮衣由右上取貳綏跪乘執分轡駈之五步而立君出就車則僕并轡授綏左右攘辟車駈而騶至于犬門君撫僕之手而顧命車右就車門閭溝渠必步「○嚴氏校本鈔舛誤三十二字皆旁勒已照訂改今案見禮記曲禮篇通行本筴作策駈作驅是古通用字」又曰祥車曠左乘君之乘車不敢曠左左必式「○嚴氏校以原鈔衍九字皆旁勒照刪之今案見禮記曲禮篇」僕國君不乘奇車「○今案見禮記曲禮篇僕字下有御婦人則進左手六句然後接國君六字或傳時脫去」 \\n 又曰魯莊公及宋人戰於乘丘縣賁父御卜國為右馬驚敗績公墜佐車授綏「○今案見禮記檀弓篇陳本賁作奔」又曰軍有憂則素服哭於庫門之外赴車不載橐粮「○今案禮記檀弓下篇根作韔」又曰五十無車者不越疆而弔人「○今案見禮記檀弓下篇」 \\n 又曰晏子可謂知禮也已恭敬之有焉有若晏子一狐裘三十年遣車一乘及墓而反國君七介遣車七乘大夫五介遣車五乘晏子焉知禮「○今案近本禮記檀弓下篇兩介字均作？經義述聞引此以校通典幸古本之未忘也俞本有脫句已誤？矣」又曰道路男子由右婦人由左車從中央「○今案見禮記王制篇」 \\n 又曰天降膏雨地出醴泉山出器車河出馬圖先王能循禮以達義體信以達順故此順之實也「○今案見禮記禮運篇陳本雨作露循作脩」 \\n 又曰天子以德為車目樂為御諸侯以禮相與大夫以法相序士以信相考百姓以睦相守此天子之肥也「○嚴氏校因？誤臣旁勒之已訂改今案見禮記禮運篇以作？古文也」 \\n 又曰年不順成則天子素服乘素車「○今案見禮記玉藻肩」又曰凡君召以三節二節以走一節以趨在官不俟屨在外不俟車「○今案見禮記玉藻篇」 \\n 又曰君賜車馬乘以拜賜衣服服以拜「○今案見禮記玉藻篇」又曰成王封周公於曲阜地方七百里革車千乘「○今案見禮記明堂位篇」又曰執君之乘車則介坐「○今案見禮記少儀篇近本無介字」又曰武車不式介者不拜「○今案見禮記少儀篇」又曰朝廷之美濟濟翔翔車馬之美匪匪翼翼「○今案見禮記少儀篇近本濟濟作齊齊」又曰乘兵車出先刃入后刃「○今案見禮記少儀篇」又曰孔子曰車不雕幾器不刻食不二味以與民同利昔之君子行禮也如此「○今案見禮記哀公問篇」又曰席則有上下車則有左右席而無上下則亂于席車而無左右則亂于車「○今案見禮記仲尼燕居篇近本于席下有上也二字」 \\n 又曰君不與同姓同車與異姓同車不同服示民不嫌也以此坊民猶得同姓以弒其君「○嚴氏校因原鈔脫而字同字姓字皆紏勒今案見禮記坊記據訂俞本□示民三句君字誤作太子殊謬」又曰于父之執可以乘其車不可以衣其衣君子以廣孝也「○嚴氏校以脫衣其二字斜勒之今案見禮記坊記據訂」又曰父母在饋獻不及車馬示民不敢專也「○今案見禮記坊記」 \\n 又孔子曰有國家者貴人而賤祿則民興遜尚技而賤車則民興藝「○今案見禮記坊記篇經文興議作興遜宋影鈔改避濮安懿王諱也」 \\n 任預禮論條牒曰問外親服總而從母子功何也以為二女同情同車同母席故母之情而親之類母所以加也「○嚴氏校將軍上名字旁勒衍文也」 \\n 蔡邕月令章句曰擇元辰天子親載耒耜置之車右親在者與？？卡同車也「○嚴氏校旁勒？？卡字考無此字疑傳鈔之誤今案馬竹吾輯本脫此條」 \\n 禮秘儀曰次路其貳車行在后先路行在前「○今案陳俞本並脫」樂縛曰信者為四方車伍在中央「○嚴氏校旁勒縛字今案樂縳疑作樂緯」 \\n 左傳曰齊鄭盟于石門尋盧之盟也鄭伯之車僨于濟「○今案見左氏隱公三年傳俞本所引同濟下夾注多□風飄入濟水也七字」 \\n 又曰公孫閼與穎考叔爭車考叔挾輈以走子都拔棘以逐之及大逵弗及子都怒秋鄭伯伐許考叔取鄭伯之旗蝥弧以先登子都自下射之顛「○嚴氏校因及誤乃蝥弧搔狐皆旁勒今案見左氏隱十一年傳據訂陳俞本公孫上多引二句弗及下刪去四句」又曰奚仲為夏車正「○嚴氏校因車正誤冬字旁勒之今案見左氏定元年傳據訂」又曰桓公十五年天王使家父來求車非禮也諸侯不貢車服天子不私求財「○今案見近本左傳與俞本均脫來字」又曰桓公曰秋大閱簡車馬也「○今案見左氏桓六年傳陳本同」 \\n 又曰齊襄公遂田於貝丘見大豕從者曰公子彭生也公怒曰彭生敢見射之豕人立而嗁公懼墜于車「○今案見左氏莊公八年傳嗁古文也近本作啼」 \\n 又曰陳公子完犇齊齊侯使為卿辭曰羈旅之臣幸若獲宥及于寬政赦其不閑於教訓而免其辠戾施于負擔君之惠也所獲多矣敢辱高位以速官謗請以死告「○今案見左氏莊二十二年傳其辠作於罪施作弛」又曰宋南宮萬弒閔公曹師伐之萬奔陳以乘車輦其母一日而至「○今案見左氏莊十二年傳」 \\n 又曰秦伯伐晉卜徒父筮之吉涉河侯車敗詰之對曰乃大吉「○今案見左氏僖十五年傳」 \\n 又曰晉楚戰于邲楚孫叔敖曰進之軍志曰先人有奪人之心薄之可也遂疾進師車馳卒奔乘晉軍「○今案近本左氏宣十二年傳脫敖字脫可字考上文原有敖字經義述聞春秋中據未改本書鈔引亦有可字與　通典十五同自唐石經始脫可字故陳本從而刪去陋矣」 \\n 又曰楚莊與晉戰于邲王乘左廣以逐趙旃趙旃棄車走林屈蕩摶之得其甲裳「○今案見左氏宣十二年傳」 \\n 又曰楚莊王使申舟聘于齊曰無假道于宋申舟曰我則必死王曰汝殺我伐之及宋宋人殺之楚子聞之投袂而起履及於窒皇劍及於寢門之外車及于蒲胥之市「○今案見左氏宣十三年傳陳本汝殺作殺女蒲胥作蒲胥并增引考胥胥之古文也」 \\n 又曰莊王伐宋宋人告急于晉晉使解陽如宋使無降楚曰晉師悉起將至矣鄭人囚而獻諸楚楚子厚賂之使反其言不許三而許之登于樓車使呼宋人而告之遂致其命「○今案見左氏宣十五年傳陽作楊于樓作諸樓致其下有君字陳本亦然」 \\n 又曰齊晉戰于鞌晉解張御郄克鄭丘緩為右郄克傷于矢流血及屨曰余病矣緩曰自始合苟有險余必下推車子豈識之然子病矣「○今案見左氏成二年傳此是永興節錄者陳本與近本郄皆作郤郄本與郤同」又曰齊晉戰于鞌齊高固入晉師桀石以投人擒之而乘其車繫桒本焉以狥齊壘曰欲勇者賈余餘勇「○今案見左氏成二年傳陳本鞌作莘與通行本同本鈔因上下條皆有鞌字致誤」 \\n 又曰齊晉戰于鞌齊師敗績齊使賓媚人賂之晉人不可而使齊之封內盡東其畝媚人對曰詩云我疆我理南東其畝今吾子而曰盡東其畝唯吾子戎車是利無乃非先王之命乎「○嚴氏校因媚人誤媚大旁勒之今案見左氏成二年傳據訂又原鈔誤連下已移正」 \\n 又曰韓厥夢子與謂己曰且避左右故中御而從齊侯邴夏曰射其御者君子也射其左越于車下射其右斃于車中「○嚴氏校因旦誤且中御誤眾銜曰誤日皆旁勒今案見左氏成二年傳據訂考石經宋本亦作旦」史記曰堯黃收純衣彤車乘白馬「○今案見五帝本紀」 \\n 又禹平水土陸行乘車水行乘舟「○今案見史記夏本紀舟作船」又曰秦武王甘茂曰寡人欲客車通三川窺周室死不恨矣「○嚴氏校因茂誤成川誤州皆旁勒今案見史記秦本紀據訂又客車作容車」又曰秦始皇幸梁山宮從山上見丞相車騎眾弗善也中人或告丞相后損車騎「○今案見史記秦始皇本紀原鈔幸誤韋己訂正」 \\n 又曰始皇崩於沙丘平臺丞相李斯乃秘之不發喪棺載韞車故幸宦者參乘所至上倉百官奏事如故宦者輒從轀車中可其奏事會暑上韞車臭乃詔從官令車後載一乘魚以亂其臭行從直道至咸陽發喪「○今案見史記始皇本紀近本韞下添輬字陳俞本亦然惟所引字句與本鈔大同小異」 \\n 又曰項王西從蕭晨擊漢軍而東至彭城日中大破漢軍漢王乃得與數十騎遁去欲過沛收家室而西楚亦使人追之取漢王家皆亡不與漢王相見漢王道逢得孝惠魯元乃載行楚騎追漢王王急推墮孝惠魯元車下滕公常下收載之如是者三曰雖急不可駈奈何棄之于是乎遂得脫「○今妹見史記項羽本紀漢軍下有於是大風從西北而起句得脫上無乎字」 \\n 又曰項王數侵奪漢甬道范增急圍滎陽漢將紀信說漢王事已急矣請為王誑楚為王王可以間出于是漢王夜出女子滎陽東門被甲二千人楚兵四面擊之紀信乘王屋車傅左縣曰城中食盡漢王降楚三軍皆呼萬歲漢王乃與數十騎從城西門出走成皋「○今案見史記項羽本紀無三字」史記曰項王閬漢王復軍成皋乃復引軍西拔滎陽誅周苛樅公而虜韓王信遂破成皋漢王跳「音兆」獨與滕公共車出成皋門北渡河「○今案近本項羽本紀跳作逃下注索隱曰漢書作跳脫共車二字門北作北門此隋以前史記古本司馬貞未及見者足貴也」 \\n 又曰武帝時齊人少翁者以鬼神方見上于是乃拜少翁為文成將軍文成曰上即神通宮室被服不象神神物不至乃作畫雲象車以勝日駕車避惡鬼「○嚴氏校以物上脫神字紏勒之今案見史記武帝紀及封禪書皆作畫雲氣車神字照補」 \\n 又曰齊桓公欲封禪管仲曰古者封太山禪梁父者皆受命然後得封禪桓公曰寡人西伐東馬縣車上卑耳之山兵車之會三而乘車之會六糾合諸侯一匡天下諸侯莫違我昔三代受命亦何以異乎「○今案見史記封禪書糾作九原鈔乘車上兩字誤向已訂正」又曰秦祠畤用木禺龍欒車一駟「禺寄也寄生龍形于木也」木禺車馬一駟「○今案見史記封禪書馬下原鈔脫一字照補」又曰趙肅侯游大陵出于鹿門大戊午扣馬曰耕事方急一日不作百日不食肅侯下車謝之「○今案見史記趙世家」 \\n 又曰秦昭王謂左右曰今時韓魏與始孰彊對曰不如王曰其無奈寡人何明矣中旗馮琴對曰王之料天下過矣昔知氏圍趙襄子于晉陽之城下者三板知伯行水魏桓子御韓康子參乘智伯曰吾始不知水之可以亡人國今知之汾水可以灌安邑絳水可以灌平陽魏桓子肘韓康子韓康子履魏桓子肘足接于車上而知氏地分身死國亡今秦雖強不能過知氏韓魏雖弱尚賢其在晉城之下此方其用肘足之時也願王之勿輕易也「○嚴氏校因秦誤始其誤某知誤之子御誤公卿參誤三肘誤時並脫韓康子三字氏字足字皆勒出今案見近本史記魏世家據訂又下者作不湛者晉城作晉陽易上無輕字」 \\n 又曰孔子家大一頃故所居后世因為之廟藏孔子之衣冠琴車書至于漢二百餘年不絕「○今案見史記孔子世家近本家作冢居下有堂弟子內四字」 \\n 又曰褚先生云王太后在民間時所生子女者父為金王孫王孫已死武帝立韓王白帝曰太后有女在長陵帝馳至長陵使武騎圍其宅家人驚恐女亡匿于牀下扶持出令拜謁武帝下車泣曰嚄大姊何藏之深也詔副車載之廻車馳遂見太后太后泣下女亦伏地而泣「○嚴氏校因扶持誤將軍姊誤娣載之誤之載皆旁勒已照改今案見史記外戚世家附褚先生云又馳下有還字」 \\n 又曰人有上書告韓信反高帝乃發使告諸侯會陳吾將南遊雲夢上行未知楚王信郊迎道中高帝顧其武士見信即縛之載后車信呼曰天下已定我固當烹乃赦信為淮陰侯「○今案見史記淮陰侯傳近本遊上無南字上行未知作信弗知郊迎句作謁高祖於陳高祖顧其作上令二字與古本稍別」 \\n 又曰陳平本時家貧好讀書負郭窮巷以弊席為門外有長者車軌「○今案見史記陳丞相世家為門之下作然門外多有長者車轍陳本改引漢書無貧好讀書四字」 \\n 又曰梁王陰使人刺煞袁盎上怨望于梁王梁王因上書請朝既至關芽蘭說王使乘布車「○洪氏校因既下衍為太子四歲廢為七字刪之今案見史記梁孝王世家原鈔所衍七字係從下條竄入者」 \\n 又曰臨江閔王以孝景前四年為太子四歲廢為臨江王四年仕侵廟壩垣為宮上徵榮榮行祖江陵北門上車軸折車廢江陵父老流涕竊言曰吾王不反矣榮至詣中尉府郅都責諷王王恐篡煞「○嚴氏校因脫四年字又脫年字車字王字壩誤土？耑竊誤寤詣誤諸煞誤然皆旁勒之今案見史記五宗世家據訂又歲廢下有用故太子四字」 \\n 又曰孫武者齊人也齊田忌進之威王威王問兵法以為師其后魏伐趙趙急請救于齊威王欲將孫臏臏辭謝曰刑餘之人不可于是乃以田忌為將孫子為師居輜車中為其計謀「○今案見史記孫吳列傳人也下有後百餘歲有孫臏句其為作坐為」又曰穰侯之富於王家出關輜車千乘「○今案見史記穰侯列傳之下有屬字家作室餘同」 \\n 又曰范睢微行見須賈賈問秦相張君公知之乎孺子豈有客習於相君者哉睢曰主人翁習之睢亦得謁賈曰吾馬病車軸折非大車駟馬吾不出睢曰願為君借大車駟馬于主人睢歸取大車為賈御入相府謂賈曰待我為君先入通相君良久賈問門下曰范睢不出何也門下曰向者乃吾相君也賈肉袒膝行謝罪「○嚴氏校因原鈔賈問作問賈張下脫君字通相作相通謝罪作謝之皆旁勒之今案見史記范睢列傳據訂又翁習下尚有知字」 \\n 又曰廉頗曰我為趙將有攻城野戢之功而藺相如徒以口舌為勞而位反居吾上相如聞不肯與會每朝時常稱病不欲與爭列已而相如出見廉頗相如引車避之「○嚴氏校戰野改野戰見出改出見今案史記廉藺列傳脫反字陳本亦然並脫每朝至爭列十一字」 \\n 又曰孝文帝出趙同驂乘哀盎伏車前曰臣聞天子所與共乘輿者皆天下豪俠今雖乏人獨奈何與刀鋸之人載于是上笑下同同泣而下車「○嚴氏校凡與近本不同之字皆勒出今案見史記袁盎傳據訂又乘輿作六尺輿豪俠作豪英之人作餘人載陳本趙同作趙談豪俠作英豪餘與近本史記固本鈔不同之字竊謂古本如是未可擅改也」 \\n 又曰孫叔敖為楚相俗好卑車王以卑車不便馬欲下令使高之相曰令數下民不知所從不可王必欲高車臣請教閭里高其梱乘車者皆君子王許之居半歲民悉自高其車「○嚴氏校者車改車者又卑下脫車字脫高之五字皆旁勒今案見史記循吏傳據訂卑車作庳車陳本便下添輿字梱上有車字君子下多引君子不能數下車句」 \\n 又曰湻于髠者齊之贅？？耳也滑稽多辨數使于諸侯未嘗屈辱齊威王八年楚大發兵加齊齊王使髠之趙請救兵齎金百斤馬十駟髠仰天大笑王曰先生少之乎髠曰今者臣從東方來見道旁有一穰田者操一豚蹄酒一盂而祝曰甌寠滿舟汙邪滿車五穀蕃熟穰穰滿家臣見所持者狹而所欲者奢故笑之於是齊王乃益金千鎰白璧十雙車馬百駟髠辭而行至趙趙王與之精兵十萬革車千乘楚聞之夜引兵而去矣「○嚴氏校以多誤外脫蹄字與字皆旁勒今案見史記滑稽列傳據訂又近本？？耳作壻馬十之上有車字穰田作禳田滿舟作滿篝考？？耳即壻也詳上」 \\n 皇甫謐帝王世紀曰秦車馬曰乘輿出曰車駕「○今案陳俞本脫」漢書曰建元元年孝武帝遣使者安車蒲輪束帛加璧徵魯申公「○今案見武帝紀而陳本改引儒林申公傳何耶」又曰虎賁校尉掌輕車「○今案見漢書十九百官表上」 \\n 又曰霍去病出擊胡大獲渾邪王率兵數萬眾來降於是漢發車三萬兩迎之既至受賞賜及有功之士其歲之費凡百餘鉅萬「○今案近本漢書霍去病傳云去病將兵往迎之渾邪王先詣行在所其眾降者數萬人至長安天子賞賜數十鉅萬又汲黯傳匈奴渾邪王率眾來降漢發車三萬乘費以鉅萬百數又云虛府庫賞賜又史記平準書正率下無兵字兩作乘皆與本鈔少異此古卒之不同處原鈔車誤軍照史漢改正」 \\n 又曰萬石君石奮孝景季年歸老於以歲時為朝臣過宮闕門必下車趨見路馬必焉「○嚴氏校因老誤先路馬誤馬車皆旁勒今案見漢書萬石君傳據訂又闕門作陳本將首二句倒置歸上添引以上大夫據五字焉下又多引二句」 \\n 又曰萬石君徙居陵里其子內史慶醉歸入外門不下車萬石君聞之不食慶恐肉袒謝罪不許舉宗及兄建肉袒萬石君遜曰內史貴人入閭里里中長者皆走匿而內史坐車中自如固當乃謝罪「○嚴氏校因徙誤從恐誤忌旁勒之今案見漢書萬石君傳據訂又長者作長老乃謝罪作乃謝罷慶本肉袒下多請字原鈔讓改遜詳本篇上」 \\n 又曰袁盎道逢丞相申徒嘉下車拜謁丞相「○今案見漢書袁盎傳丞相下脫從車上謝袁盎六字史記列傳亦同」 \\n 又曰衞青軍出塞千餘里見單于兵陳而徒于是青令武■〈罡刂〉車自環為營張晏曰兵車「○今案見漢書衞青傳下有張晏注原鈔誤何晏已改正又史記列傳■〈罡刂〉作剛但其樂書而民剛毅句又作■〈罡刂〉是二字可通用陳本刪于是以上作青見匈奴以武剛車又刪張晏五字」 \\n 又曰劉屈氂為丞相是時治巫蠱獄急內者令郭穰告氂與貳師共禱祠欲令昌邑王為帝有司按驗至大逆不道詔載屈氂廚車以狥要斬東市「○嚴氏校因脫載字廚字市誤于是怕旁勒今案見漢書劉屈氂傳據訂」又曰田千秋為相上優之朝見得乘小車入宮殿中故號之曰車丞相「○今案見漢書本傳車千秋本姓田陳本相字下照添年老二字」漢書曰霍光字子孟武帝時為奉車都尉光祿大夫出則奉車入則侍左右出入禁闥二十餘年「○嚴氏校因都上衍騎將軍三字出則句奉誤乘皆旁勒今案見霍光傳據訂陳本竟改霍光為嚴光謬甚」 \\n 又曰霍光奏可遣劉德至曾孫尚冠里舍洗沐賜御府衣太僕以軨獵車奉曾孫就文穎曰如小車前有曲輿不衣也「○嚴氏校於奏字孫字舍字府字旁勒誤矣今案近本漢書卷八宣帝紀遣劉德作遣宗正德賜上脫洗沐二字奉下有迎字齊下有宗正府三字小車上作軨獵二字又本鈔將奉曾孫就齊五字紊入下條及曲誤典己訂正」 \\n 世說曰軨獵車「○今案軨獵車三字已見上條且上下皆引漢書此作世說脫去正文恐誤姑存之」漢書曰衞尉敞病甚成帝拜子涉為侍中使綠車送衞尉舍「○嚴氏校因本鈔脫涉字斜勒之今案見漢書金日殫附子微傳據訂」 \\n 又曰薛廣德為御史大夫有疾乞骸骨賜安車駟馬黃金六十斤罷廣德為御史大夫凡十月免東歸沛太守迎之界上沛以為榮懸其車以傳子孫「○嚴氏校旁勒罷夫免四字非是今案見漢書薛廣德傳近本又脫有疾二字陳本改引列傳上半且污車輪一大改舊鈔面目謬甚」 \\n 又曰邴吉為丞相馭吏嗜酒數逋蕩嘗從吉出醉歐丞相車上西曹主吏白欲斥之吉曰以醉飽之失去士使此人將復何所容西曹弟忍之此不過汙丞相車茵耳遂不去也「○嚴氏校弟字旁勒河即今案見漢書丙吉傳弟忍作地忍李奇注云地由第也師古曰地亦但也考第弟亦古通陳本亦改歐為□□□漢書嚴助傳歐泄□□四字已用之」 \\n 又曰夏侯勝字長公徵為博士光祿大夫會昭帝崩昌邑王嗣立數出勝當乘輿前曰天久陰而不雨臣下有謀上者陛下欲何之王怒縛以屬吏「○嚴氏校因字誤自勝騰旁勒之而陛誤階未勒何也今案見漢書夏侯勝傳據訂」 \\n 又曰韓延壽字長公為東郡太守嘗出臨上車騎吏一人后至勑功曹議罰白還至府門門卒當車而言曰孝經云資于事父以事君而敬同故母取其愛而君取其敬兼之者父也今旦騎吏父來至府門不敢入騎吏聞之趨走出謁會明府登車？欽父而見罰得毋虧大化乎延壽曰微子太守不自知過「○嚴氏校旁勒守字出字恐誤今案漢書韓延壽傳而言曰三字作願有所言延壽止車問之卒曰十二字原鈔還誤遠旦誤且父誤大明誤盟？敬作臣欽虧大化誤戲父代皆已據漢書訂正惟敬改欽宋影鈔避翼祖諱也」 \\n 又曰哀帝時南郡江中多盜賊拜蕭育為南郡太守上以育耆舊名臣乃以三公使車「使車者乃三公奉使之車也如安車」 \\n 載育入殿中受策曰南郡盜賊為害朕甚憂之以太守威信素著其于為民除害安黎元而已亡拘於小文加賜黃金二十斤育至南郡盜賊乃靜「○今案見漢書蕭望之附育傳黎元作元元使車者三句是孟康注也原鈔蕭誤肖脫耆字亡字乃以下衍安車二字已據訂正」 \\n 又曰楊子雲甘泉賦云敦萬騎於中營兮方玉車之千乘聲駍隱以陸離兮輕先疾雷而馺遺風「○嚴氏校以雷誤當馺誤駿皆旁勒今案見漢書楊譙傳據訂宋本文選亦同」 \\n 漢書曰陳遵為河南太守而弟級為荊州牧當之官俱過長安富人故淮陽王外家左氏飲食作樂后司直陳崇聞之効奏遵乘蕃車入閭巷「○嚴氏校因河上脫為字之上脫聞字又級誤乃當誤嘗崇誤從劾誤劫皆旁勒之今案見漢書游俠陳遵傳據訂又蕃作藩考詩四國于藩相通字也」 \\n 又曰初楚主侍者馮嫽嘗持漢節為主使諸國欽信之號曰馮夫人為烏孫右大將妻右大將與烏就屠相愛以漢兵方出見滅不如降願得小號宣帝徵夫人自問狀遣謁者竺次期門甘延壽為副送馮夫人夫人錦車持節詔烏就屠詣長羅侯赤谷城立元貴靡為大昆彌「○嚴氏校因原鈔脫楚字右字相愛字遣字次字詔烏字又詣誤諸彌誤綸皆旁勒淮問字誤勒耳今案見漢書西域傳據訂又敬改欽詳本篇上」 \\n 又曰孝武衞后字子夫為平陽主謳者帝祓霸上還過平陽主賜金千斤主奏子夫送入宮子夫上車主拊其背曰行矣彊飯勉之即貴願無相忘「○嚴氏校因原鈔賊跋誤被拊誤持飯誤飲又脫賜字皆旁勒今案見漢書外戚子夫傳據訂史記亦同已改正」 \\n 又曰孝昭上官皇后祖父桀隴西上邽人也少時為羽林期門郎從武帝上甘泉天大風車不得行解蓋授桀桀奉蓋雖風常屬車雨下蓋輒御上奇其壯力遷未央廄令「○嚴氏校以原鈔隴西句誤隴上邽西邦人也又脫門字蓋誤善雨誤雨皆旁勒之今案見漢書外戚孝召上官皇后傳據訂」又曰王莽大赦天下五威將乘乾文車「畫天文之象于車」駕坤六馬「坤為牝馬六地數」 \\n 背負鷩鳥之毛服飾甚偉每一將各置左右前后中帥凡五帥車服駕馬各如其方面色數將持節稱太乙之使帥持橦稱立帝之使策命曰普天之下迄于四表靡所不至「○嚴氏校將本鈔橦字著兩圈以其仍百本也飲案近本漢書王莽傳撞作幢考玉篇撞竿也或作幢西京賦都盧緣橦是相通之字又本鈔注鄭注也原誤大寫今改夾注亦照本鈔例耳」 \\n 東觀漢記光武紀曰上發荊南至呼沱河津吏還言水深無渡左右皆惶懼上令王霸前瞻水霸欲如實還報恐驚官屬即直言可渡即遂前比至河？合可屨未畢數車而？還陷「○嚴氏校因還誤遷比誤北脫數車而三字皆旁勒已訂改今案聚珍本王霸傳上八字作上南至下曲陽滹沱河又津吏作導吏懼作畏屨作渡姚輯本屨作履餘亦小異本鈔以入光武紀古本如此」 \\n 又曰上發至饒陽稱邯鄲使者入傳舍廚吏方進食官屬從者飢遮奪之吏卒驚起聚語乃椎鼓數十通詐言邯鄲將軍至官屬皆懼失色上臨昇車還坐曰請邯鄲將軍入久乃升后有傳呼寺門開之是雒陽吏耳「○今案見聚珍本東觀記卷一光武紀發作馳廚作傳遮作爭吏卒驚作吏疑其偽進食下無官屬二字無懼字臨字乃升作乃去無后有以下姚輯本無發字餘與聚珍同又本鈔開字疑誤」 \\n 又曰初王莽之遣王邑欲盛威武？震山東兵甲衝棚戰攻之具甚盛「○今案御三百三十六引東觀漢記棚下有干戈旌旗四字聚珍本亦然原鈔脫威兵棚攻具五字已照補」 \\n 又曰上東西赴難以車上為家傳榮合戰跨馬操兵身在行伍「○今案聚珍本姚輯本東觀記脫此條傳榮句疑有誤」 \\n 又曰下江王風王延兵侵疆與荊州牧戰鉤牧車屏？？屏泥刺欵欵陪乘度足以得收然不敢害尚願望赦「○嚴氏校風延？？屏收四字皆旁勒今案四餘堂校刊書鈔本風作鳳延作匡收作牧又刪？？屏字考范書創立傳注引續漢書作鉤牧車屏泥刺殺其驂乘勞笙士讀書雜識卷二駁嚴校本云上欵疑殺字下欵字衍竊以為欵欵當作殺其二字勞說亦未盡善也」 \\n 又曰建武十七年上避仕正殿讀圖讖多御廡下淺露中風疾苦眴甚左右有白大司馬史病不能搖動自強出乘車行數里病差於是車駕宿偃師「○嚴氏校眴字旁著兩圈今案聚珍本及姚本東觀記光武紀眴皆作眩范書亦然考楚辭九章眴兮窈窕史記項梁眴籍皆作眴古本如此本鈔又衍安字皆誤若史誤吏巳照訂正」 \\n 又曰建武二十五年南單于遣左賢王擊北軍于北單于震怖卻地千餘里十三年中工官作櫓車成可駕數牛嘗送塞上議者見車巧相謂曰讖言漢九世當卻夷千里寍謂此邪聖人之文與天券契及胡隤懷數月而卑「○今案聚珍本東觀記脫此考范後漢書卷一下光武紀有建武至餘里三句無震怖句無十三年以下又卷百十九南匈奴傳無餘字無十三年中工官六字櫓車作樓櫓送作置議者見車巧作時人見者卻夷作卻北狄地聖人以下又本鈔懷字卑字亦疑有誤」 \\n 又曰建武十六年是時名都王國有獻名馬寶劍直百金馬以駕鼓車劍以贈騎士「○嚴氏校以金下脫馬字斜勒之今案見聚珍本東觀漢記卷一光武紀據補」 \\n 又曰元和三年勑道橋所過歷林木防蓋管今方春月毋得斫伐輅車可引避也「○今案見御覽十九引東觀漢記元和三年作章帝行幸歷林六字作歷樹木斫伐作有所伐聚珍本章帝紀三年作元年橋作路無今字月作日餘與御覽同」 \\n 又曰耿弇討張步與濟南王費邑合戰大破之斬邑首傳詣行在所斷賊頭入示巨里歸其親屬外以執為思內臣怖之「○今案聚珍本姚輯本東觀記耿弇傳脫此范後漢書四十九弇傳四十二張步傳多有不同又本鈔以執句疑有誤」 \\n 又曰寇恂為潁州守殺執金吾賈復部將復恥之欲手劍擊恂恂遣谷崇以聞上徵恂恂至入見時復在前欲起上曰天下未定兩虎安得私鬬今日朕分之於是受賜極歡宴遂同載車出相與結厚「○今案聚珍本東觀漢記卷九寇恂傳無擊字恂遣句作恂以狀聞入作乃在前作先在座無今日以下又考范書本傳受賜作並坐無宴字末作遂共車同出結友而去陳本前採東觀後採范書並增改一二字殊謬本鈔徵字缺末筆宋影鈔避仁宗諱也」 \\n 又曰寇恂為河內守上即位高邑軍食急恂？驪馬送縠前後不絕「○今案聚珍本姚輯本東觀漢記寇恂傳只有首句餘脫考光武紀亦不符惟范後漢四十六本傳云光武即位軍食急乏恂以輦車驪駕轉輪前後不絕尚大同小異耳」 \\n 又曰光武嘗與朱福共車而出過候司隸陳崇崇南陽人也與上通家福持車在外以為上當自達道今崇請之上不說辭出就車崇大笑曰獨我當相見念卿不復故不道也常戲狎之如是福愈恭慎自附「○嚴氏校云案朱祐當作朱福慎字誤作廟己改又案此二條當先後易置亦己照移今案聚珍本姚輯本東觀記只有常與一句以下皆脫惟于光武下多引在長安時四字」 \\n 又曰朱福字仲光南陽宛人也上為舂陵侯訟逋租于大司馬嚴尤時福亦為復陽侯訟逋租于尤尤止車獨與上語不視福等上歸巇福曰嚴公寧視卿耶「○嚴氏校云案范書朱祐傳注引東觀漢記曰祐作福避安帝諱又云案輯本以此入光武紀據此當入朱福傳又云此條當先後改置己照移今案聚珍本姚輯本東觀記朱祐傳光作先無南陽以下卷一光武紀有上為舂陵以下復陽侯作一舅字無等字原鈔朱誤李又脫誤十餘字已照聚珍訂改」 \\n 又曰銚期為太中大夫從到雒陽拜為衞尉是時隴蜀未降麻賦往□□屯上輕與期門近出期當車前叩頭曰臣聞古今之戒變生不意誠不願陛下微行數出有詔車騎罷還「○今　案姚輯本聚珍本東觀記脫考范書銚期傳無是時十字當車句作頸首車前有詔句作帝為之回輿而還」 \\n 又曰臧宮字君翁為建威將軍將兵擊諸郡中至中盧屯駱越是時公孫述將田戎任滿與漢軍相距于荊門諸將戰數不利越人謀欲畔漢附蜀宮兵少不足以制也會屬縣送委輸牛車三百餘兩至宮即設變夜斷城門限令委輸車回轉出入隆隆至明越人候伺者聞車聲不絕而門限斷以官兵大來乃奉牛酒勞軍由是遂安「○嚴氏校因原鈔脫擊字至字衍武字月字又駱誤石至宮誤利害皆旁勒之今案見聚珍本東觀記臧宮傳據訂又建作輔畔作叛宮即九字作宮夜使鋸斷城門限宮兵作漢兵御覽四百九十四引更畧考書畔官離次是畔字古本如是」 \\n 又曰傅俊以建武二年從至河內時漁陽未下遣俊持節使徵宛王劉賜迎光烈皇后于淯陽鄧奉家時為皇后祐落車發至宛迎寧平公主「○今案聚珍本姚輯本東觀記皆脫考范漢書卷十上陰皇后紀云后隨家屬徙淯陽止于奉舍光武即位令傅俊迎后與胡陽寧平主諸宮人俱到洛陽可借證也又原鈔祐落二字疑誤」 \\n 又曰伯升作攻城鬬車上曰地車不可用誰當獨居此上者伯升曰此兵法也上曰兵法但有所圖畫者　實不可用伯升遂作之「○今案見聚珍本東觀記卷七齊武王縯傳本鈔居誤車照改御覽三百三十六亦引東觀稍畧姚本脫」 \\n 又曰盆子見眾拜恐懼啼泣從劉俠卿居為盆子制朱絳單衣半頭赤幘直綦履盆子朝夕朝俠卿禮之數祠城陽景王使盆子乘軍中鮮車大火馬至祠所盆子時欲出從牧兒俠卿怒止之軍入左馮翊至長安舍盆子乘白葢小車有尚書一人亦小車絳袍衣裳相軍中皆笑諸牧兒共呼車曰盆子在中時欲駈出前車不肯避也「○嚴氏校以白莽誤曰益旁勒之今案聚珍本東觀漢記劉盆子傳原鈔拜上脫二字拜下脫四字卿下脫一字朱上脫一字據補景王以下但云使盆子乘車入長安八字而已白葢二字攷見本篇下晉起居注今已訂改」 \\n 又曰更始死后赤眉轉從南山下號稱百萬眾盆子乘王者車駕三馬從數百騎罷歌吹之者廩食棄其數車道中侍從者稍落「○今案聚珍本姚輯本東觀記脫考范後漢書四十一盆子傳無罷歌以下無轉從句惟百騎下有乃自南山轉掠城邑八字原鈔之者二字疑誤」 \\n 又彭寵□元始中遷河南太守至澠池夜逢小賊叩馬寵下車曰將軍哀之車中有御史馬况奏舉寵乃坐免「○今案聚珍本姚輯本東觀漢記脫此條范書亦無原鈔監字疑誤」 \\n 又曰侯霸字君房河內密人也為臨淮太守郡以致治更始元年遣謁者侯盛荊州刺史費遂賚璽書徵霸百姓老弱相號哭遮使者車或當道臥皆曰願乞賜留「○今案聚珍本東觀漢記侯霸傳無河內三句作王莽敗霸保守臨淮百姓大作號呼哭泣無車字願乞句作願復留霸期年原鈔脫為字盛荊誤武陽徵誤復遮誤遠臥誤弘已據訂」 \\n 又曰馬援從容謂官屬曰吾從弟少遊嘗哀吾慵慨多大志曰士生一世但取衣食裁足乘下澤車御欵叚馬為郡掾吏守墳墓鄉里稱為善人斯可矣致求盈餘但自苦耳「○今案見藝文類聚九十三引東觀漢記無裁字掾守致求作求益聚珍本姚輯本脫從容二字慷慨二字」 \\n 又曰馬援振旅還京師賜衣服酒？什器粟五百斛侯車一乘朝見位次隨九卿之口「○今案見聚珍本東觀漢記馬援傳無賜衣下十二字無朝見下九字考范後漢五十一本傳亦無衣服至侯十二字無隨字之字」 \\n 又曰上嘗自見諸郡計吏問其風土及前後守令能否蜀計掾樊顯進曰漁陽太守張堪昔在蜀其仨以惠下威能討奸前公孫述破時珍寶山積捲握之物足富十世而堪去職之日乘折轅車布被囊而已「○今案見本鈔三十六廉潔篇引布上有白字又三十九施惠篇引仁以作仁足自見作召見類聚七十引東觀漢記自亦作召布上無白字陳本改引後漢上作光武自亦作召餘同聚珍本妹本皆脫」 \\n 又曰茨充舉孝廉之京師道殺一馬不能煩不服假賃充到前亭輒舍車持馬還相迎鄉里號之曰一馬兩車茨子河「○今案見范後漢書循吏衞颯傳注茨充字子河又引觀漢記道殺十一字作同侶馬死餘同聚珍本姚輯本東觀記茨充傳亦然本鈔煩字疑又亭上脫前字已照補」 \\n 又曰郭丹從師長安買符入函谷關乃慨然嘆曰丹不乘使者車終不出關既至京師嘗為都講諸儒咸欽重之更始二年三公舉丹賢能徵為諫議大夫持節使歸南陽安集受降丹自去家十有二年果乘高車出關如其志「○嚴氏校旁勒嘗字恐誤今案見聚珍本東觀漢記郭丹傳終不句作不出此闕脫諸儒六字姚輯本又脫安集句餘與聚珍同初記十二引作嘗為作十三年餘亦與聚珍河東鈔函誤幽賢下脫能字歸下衍同字已訂正」 \\n 又曰魏伯字喬卿濟陰人也建初中為郎伯孤兄弟子來候伯以所乘車馬遣送　之歸至成皋郎官有乘皂蓋車者見兄子乘車疑而格殺之伯聞悲淚晝夜泣涕生病「○嚴氏校因葢車下衍初見二字乘下脫車字皆旁勒今案見聚珍本東觀漢記魏霸傳據訂又無歸字生作至考泊亦同霸原鈔子來侯上疑脫兄字」 \\n 又曰章和二年帝崩廉范犇赴欽陵還入城見道中有諸生乘小車馬預死泥中諸生立旁時范問為誰所從來生曰廬江太守掾嚴麟為太守奉章來弔范見而愍然令從騎下馬與之「○今案御覽四百二十引東觀記章和六字作肅宗崩欽作教還入以下至來作時廬江郡嚴麟奉章弔國俱會子路麟小車塗深馬死不能自進六句又令作命考聚珍本廉范傳欽亦作敬預作頓曰作白見而愍三字作惻餘悉同敬改欽詳本卷上」 \\n 又曰王阜字世公蜀郡人少好經學年十一辭母欲出精廬尚以少不見聽后阜竊書誦盡日辭欲之犍為定生學經取錢二千布二端去母追求到武陽北男謁舍家得阜將還后歲餘白父升曰令我出學仕宦儻至到今毋乘跛燛車升憐其言聽之定所受韓詩年七十為貪侍謀童子傳授業聲聞鄉里「○嚴氏校因原鈔經學誤經舉十一誤士犍誤捷定生誤生定北誤比父誤宁？誤隣皆已旁勒今案聚珍本東觀漢記王阜傳據訂又無尚字取作攜升作昇餘同其夾注云此段文義難明疑有脫誤陳本改引謝承漢書文較簡惟七十作十七合」 \\n 又明德后曰吾萬乘主身服大縑左右無薰香之飾前過濯龍門上見外家問起居車如流水馬如遊龍倉頭衣綠■〈糹冓〉領袖正白顧視御者不及之遂不譴怒但絕其用冀以默止讙耳「○嚴氏校以原鈔薰誤董飾誤餘遏誤逋綠誤緣顧誤頭御者誤傍卿譴誤及讙誤謹皆旁勒之今案見聚珍本東觀漢記卷六馬皇后傳已據訂又無外字頭至及之十六字遂作亦餘同又范書馬后紀有之惟不及之作不及遠矣」 \\n 謝承後漢書董昆字文通初為司農帑丞得遷鉅鹿太守載三車錢穀所出給見在券薛臣自隨論者咸為主內實貪穢外求虛名連車重載此必不空詔書后覆大司農帑藏穀前主者有出入徵見昆討板悉載三車蒯諸宮無它物章帝嘉之擢為楚郡太守「○嚴氏校云案范書無此人今案姚輯本汪輯本謝書亦脫惟本鈔七十九孝廉篇引會稽先讚有董昆字文通五字亦未嘗無其人也但原鈔文理舛誤甚多無從校改」 \\n 又曰峻字伯師下邳余之也峻承豐疾世履貧儉少喪二親為邑功曹吏無車馬因相出饗勑諸曹掾吏各自具車不得共載從行功曹書佐時召陳常曰相除錄進峻口直笈到立傳學顏氏春秋魯詩「○嚴氏校云按范書無此人并余之二字曰字皆旁勒今案汪輯本姚輯本謝書及陳俞本皆脫考四錄棠校刊書鈔本余之作徐人勞笙士讀書雜識卷二據後漢書順帝紀趙峻注云峻字伯師下□徐人也與此正合峻上當缺趙字」 \\n 又曰范巨卿者與張元伯為友元伯亡時葬引柩不入壙妻曰亡者有遺恨必待范先生耳須臾巨卿乘素車白馬號哭而至矣「○嚴氏校云案范書元伯臨盡歎曰恨不見吾死友此當脫恨字已補今案姚輯本汪輯本謝書及御覽四百七十引妻曰以下皆作其母語辭亦畧異」 \\n 又曰朱震字伯厚陳留人也初為州從事奏濟陰太守單？？干贓罪并連？？干兄中常侍車騎將軍超桓帝收？？干下廷尉？遣超謝三府諺曰車如鷄栖馬如狗疾惡如風朱伯厚「○今案類聚九十三引無陳留句從上無州字無桓帝至謝獄十二字餘同姚輯汪輯謝書及御覽八百九十四引亦然考本鈔中在篇引則州作部亦有車如二句又三匡字闕末筆宋影鈔避藝祖諱」 \\n 又曰楊璇字機平為零陵太守時倉梧桂陽猾賊嘯聚璇迺特製馬車數十乘以緋囊盛石灰于車上繫布囊于馬尾又為兵車穀拏剋期會戰乃令馬車居前順風鼓灰賊不得視以火燒布布燃馬驚奔突賊陣羣寇波駭「○嚴氏校云亦見范書二十八令案御覽四百四十八引謝書楊璇五字作楊璇嘯聚作攻緋作緋布囊作布索無又為八字順作從寇句作六陂之餘同汪輯本謝書機作璣嘯作相脫乘字餘與御覽同又考本鈔一百三十六囊篇引范書亦作楊璇作緋囊作市囊」 \\n 司馬彪續漢書五行志曰桓帝之末京都童謠曰白葢小車何延延河間來合諧案解犢亭屬饒陽河間縣「劉昭補注云臣昭案郡國志饒陽本屬涿後屬安平靈帝既是河王曾孫謠言自是有徵無俟河間之縣為驗」居無幾何桓帝崩使者與解犢侯皆白葢從河間來延延眾多？也「○今案鳱鈔屬饒陽六字誤作夾注又續誤續己訂正俞本脫此條陳本以車延延三字作標目夾注引至合諧止姚輯本續漢書以童謠附末」 \\n 又五行志曰桓帝之初京都童謠曰城上烏尾畢逋公為吏子為徒一徒死百乘車車班班入河間案此謂為政貪也城上烏尾畢逋者處高利獨食不與下共謂人主多聚斂也公為吏子為徒者蠻夷叛逆父既為軍吏子為徒卒往擊之一徒死百乘車者言前一人往討胡既死矣后又遣百乘車往也車班班入河間者言上將晏駕乘車班班入河間迎靈帝也「○嚴氏校於晏駕二字旁著圈示古本不同也今案續漢書五行志一徒卒作卒徒晏罵作將崩俞本脫陳本以車班班三字作標目夾注引童謠全文」 \\n 又曰侯覽兄參為益州剌史民有富者輒誣以大逆皆誅滅之沒其財物以萬億計太尉楊秉奏參檻車徵□于道自殺京兆尹袁逢於旅舍閱參輜重三萬餘兩皆金銀珍玩不可勝數「○今案御覽四百九十二引民有二字作豐沒其作沒入無以萬句秉誤衷兩作斤餘同汪輯本續漢書徵下不空格餘與御覽同」又曰鍾離意遷魯相治孔子堂及車皆更漆修飾之「○今案姚輯汪輯本續漢書鍾離意傳及俞本脫此條考范書七十一意傳無治孔以下遷作出為陳本以夫子車三字作標目夾注引意別傳數行」 \\n 又曰永平九年詔書為四姓小侯開學置五經師張酺以經選授於南宮除廣平王郎每朝會輒講上前音動右左論茌應對常合上意久之賜車馬衣被擢為郎中「○今案姚輯汪輯本續漢書脫考范書張酺傳經選作尚書教廣平王作為無每期會三字上作御音動八字被作裳郎中作中郎將又汪輯本張璠漢記張酺傳有每朝三句」 \\n 又曰袁紹五世公族嘗除濮陽長以母喪去官服乘甚盛入累嘆曰吾車服豈可使子將見之古乃謝遣賓客以單車騎「○今案姚輯汪輯本續漢書脫考范書一百零四上袁紹傳只有嘗除至去官十字餘無」 \\n 又曰賈琮為冀州剌史舊傳車驂駕迎於州界及綜之郡升車乃言曰刺史當遠視聽紏察美惡何反垂帷以自掩迺命御者褰之百城聞之自然震悚「○今案姚輯汪輯本續漢書均脫據范書六十一賈琮傳舊下有典字駕下有垂赤帷裳句之郡作之部餘同考類聚五十引謝承書舊下有典字聞之作聞風餘同又汪輯本張璠漢記亦有此文冀州作荊州」 \\n 華嶠后漢書曰袁忠字正甫初平間為沛相乘蓽車到官以清亮稱「○今案姚輯汪輯本華嶠後漢書脫袁忠傳」 \\n 又曰建武二十八年桓榮為太子少傅賜以輜車乘馬榮大會諸生陳其車馬印綬曰今日所蒙稽古之力也可不勉乎「○今案姚輯汪輯本華書及俞本皆脫本鈔年上脫八字據范書六十七桓榮傳補餘同陳本與本鈔悉同而亦作為補注謬甚」 \\n 薛瑩後漢紀曰光武征伐嘗乘革車羸馬公孫述破益州送樂器旅車乘輿什物然後備「○今案姚輯汪輯本薛瑩後漢紀及陳本俞本皆脫此條考范書卷一下光武紀什作法餘同御覽九十引東觀記革車作革輿無什字餘亦有微異」 \\n 袁崧後漢書曰蔡順母生時畏雷母死之后有雷順走至墓側曰順在此太守韓崇怕差車每雷順乃乘至冢所「○今案姚輯汪輯本袁崧後漢書脫蔡順傳陳俞本亦脫」 \\n 范曄後漢安帝紀曰殤帝崩太后與兄車騎將軍鄧騭定策禁中其夜使騭持節以玉青蓋車迎帝齊千殿中「○嚴氏校因原鈔脫策字葢誤益皆旁勒今案見范書卷五據范書」 \\n 又曰和熹太后臨朝宮人並歸園太后賜周馮貴人玉青蓋車綵飾客驂馬各一駟「○嚴氏校因原鈔熹誤嘉宮誤官周誤因皆旁勒今案見范後漢卷十上和熹鄧皇后紀據補」 \\n 又曰神圖為涼州刺史甚得百姓歡心被徵遷漢陽太守戎男送至漢陽「○今案此條有脫誤」又曰种暠與相識謝千里不得乘車「○嚴氏校因种誤吳旁勒之今案陳本俞本脫此條考范後漢八十六种暠傳識作揖餘同」袁宏後漢紀曰王暢為南陽太守以郡俗奢富欲矯之日衣大布坐羊皮車廄馬羸弊而不改「○今案明本袁宏紀卷二十三日作乃餘同陳俞本皆脫此條考范書八十六王暢傳富作靡車廄作褥車日作常」 \\n 劉艾漢靈帝紀曰熹平元年皇太后竇氏崩于雲臺殿衣車載到城南丙舍中常侍曹節王甫疾惡竇氏欲以貴人行之車止不役乃發喪公卿以下如會禮「○嚴氏校以原車誤章旁勒之王石華覆校改正」 \\n 又曰靈帝中平元年汝南黃巾妖賊彭脫等數萬人攻燒屬縣為害彌廣廣漢太守謙將吏兵攻討連戰剋勝斬首折馘生獲僭乘黃帳車者上并有黃象人「○嚴氏校以原鈔害誤官脫一廣字僭誤潛皆旁勒今已訂正」 \\n 漢獻帝起居注曰初天子出到宣平門當渡橋郭氾兵數百人遮橋問曰此天子車耶非不得前劉艾大呼曰是天子也使侍中楊琦高舉車帷帝言諸兵汝卻可敢迫近至尊也氾兵乃卻退「○嚴氏校云案魏志芊卓傳末引此條今案魏志卷六車傳注引獻帝起居注門曰作問曰已照訂又車耶非作邪車汝卻作汝不卻又考范書七十二卓傳注引橋下無門字車耶非作非車尊也作尊耶陳本非作車前下多引李傕兵數百人皆持大戟在乘輿車左右侍中十八字以下仍加不字」 \\n 魏志曰裴潛為代郡太守烏丸王及其大人凡三人各自稱單于專制郡事前太守莫能治正太祖欲授潛精兵以鎮守之潛辭遂單車之郡單于驚喜脫帽稽顙「○今案魏志二十三裴潛傅守之作討之餘同驚字上半缺筆詳本卷上」自稱益州牧以討恃維分爪牙「○嚴氏校云自稱益州牧云云不知何書今案四錄堂校刊書鈔本云此十二字影宋本連屬上條魏志蓋誤勞笙士讀書雜識卷二引華陽國志七云鍾會姜維出同車坐同席將至成都自稱益州牧以叛恃維為爪牙書鈔疑即引此但上有脫誤耳討疑叛分疑為三國志姜維傳與華陽國志畧同無恃維為爪牙五字」 \\n 常璩華陽國志曰郝伯都閬中人為郡吏太守每見之垂泣伯都請白其故太守曰亡男為人所殺汝身似之故悲感伯都問其讐所在太守曰臺閣下可得也伯都乃交游與甘春卿為友共伺讐為吏所得伯都乃還首二人爭死會赦得免「○嚴氏校云北華陽國志佚文」吳志曰初興平中童謠曰黃金車班蘭耳闓昌門出天子昌門吳西郭門夫差所作其后孫氏興「○今案見吳志卷二孫權傳童上有吳中二字昌門至所作十字是裴松之注其后句是虞永興引證語陳本初下脫興字豈未知為獻帝年號耶亦引至出天子句止其下刪去謬甚」 \\n 又曰魏黃初二年遣使者邢貞拜孫權為吳王貞入門不下車張昭謂貞曰夫禮無不欽而君自尊大豈以江南寡弱無方寸之刃乎貞遽下車拜昭為綏遠將軍封由拳侯「○嚴氏校以原鈔拜誤祥大誤夫又脫夫車二字旁勒之今案見吳志卷七張昭傳據訂惟敬改欽詳本卷上」及葬給節僮麾曲葢追鋒車鼓吹分士大車皆如魏司空陳秦故事「○嚴氏校以此條誤連上段因勒斷之今案陳俞本脫四錄堂校刊書鈔本僮作幢分作介又云此二十六字影宋本連國上條誤脫書名人名勞笙士讀書雜識卷二云此條文義當在下葉王隱晉書司徒石苞薨賜祕器朝服下蓋誤倒半葉耳今晉書石苞傳載苞葬事正此同」 \\n 虞預晉書盧欽為江北都督諸軍事平南將軍假節給追鋒車臥車各一乘「○嚴氏校將江字據今本晉書欲改沔考見卷四十四盧歆傳鋒車亦作鋒軺餘同」 \\n 柒鳳晉書曰咸寧中詔賜齊王攸之朝車設旗「○今案亦見今晉書三十八齊王攸傳無設旗二字餘同類聚四十五引王隱晉書設旗作乘輿陳本朱誤宋餘亦同俞本脫」 \\n 謝靈運晉書曰建興四年劉曜權帥羣狄逼于京都內外斷絕軍不通初長安城中戶不盈百萬篙棘成林季年亡一旅公私有四乘遂乃君臣窘迫幽辱凶醜「○今案篙疑作藁」 \\n 蕭子雲晉書曰琅邪武王佃夢假黃鉞前后部羽葆鼓吹武綱輕車一乘白葢小車吉凶「○今案吉凶二字疑有脫誤然無可攷證」 \\n 吳志曰張昭長子承已自封侯少子休襲爵昭弟子奮年未三十造作攻城大攻車為步騭所薦昭不願曰汝年尚少何為自委於軍旅乎對曰昔童汪死難子奇治阿奮實不才耳於年不為少也遂領兵為將軍連有功效「○今案見吳志卷七張昭傳三十作二十說誤字已據訂」又曰諸葛恪圍新城不克引軍出往東興有白虹見其舡還拜蔣陵白虹復繞其車「吳錄曰恪曰□為河北來哉果為孫峻所殺也○今案見吳志卷七張昭傳不克作不拔注脫吳錄曰十八字陳本圍新城不克作將征淮南引軍出作自新城出餘同」 \\n 環濟吳紀曰大皇帝作射虎車為方圓間不置蓋一人御之自於中射虎或有猛犯車上每手擊之以此為樂「○今案陳俞本並脫考吳志張昭傳圓作目御之作為御猛獸作逸羣之獸餘同」又曰天紀三年丞相張悌攻車于戲場「○今案吳志歸命侯傳注引干寶晉紀襄陽記吳錄諸書載張悌事甚詳仍無此文陳俞本均脫」王隱晉書曰梁孝王彤都督梁雍諸軍事彤疏食補車幰以為清「○今案御覽六百九十一引王晉書說都督以下十字餘同本鈔一百四十一幰篇引亦脫疏食二字」又曰何曾為太宰詔令乘車入殿門「○今案類聚四十五引王晉書作何曾進位太宰朝會乖與劍履上殿與此微異陳本以乘車入殿四字作標目改引漢書謬矣」又曰司徒石苞薨賜祕器朝服「○今案亦見今晉書三十三石苞傳同」何法盛晉中興書曰司徒郭翻字長翔少有志操不交世事惟以漁釣射獵為娛以車獵去家百餘里道中逢一病人以車送之徒步而歸「○嚴氏校以原鈔步誤涉車誤婦皆用旁勒今更正今案亦見今晉書九十四郭翻傳無司徒字逢下無一字餘同御覽五百三引中興書無志操句及釣射二字去家五字餘同陳本脫字翔三字餘亦同」 \\n 晉起居注曰太始元年詔曰乘黃廄離車共奉田獵嬉遊之事司奏廷尉三官及諸部掾職在鄰輦者給白葢小車又給卿尊從官屬平興車六乘重車一乘「○今案陳俞本均脫」 \\n 又曰建武元年有司奏車府令戒嚴上作高車用雜惣求處給請出上庫錢六十七六千六百今日但治故乃近三十萬邪忽使過飾整頓也「○今案嚴輯全晉文即據書引晉起居注此條刪今日以下十八字句法迨有脫誤」 \\n 又曰咸康元年兼殿中□衞直啟作皇后畫輪一乘用物詔曰所奏車何乃奢費爾更籌量尚書左僕射王彬奏作皇后重翟車所用物詔曰從約「○嚴氏校中字下斜勒疑有脫字也又詔誤語畫誤書彬誤作照所訂改作下重字旁勒衍文也刪之」又曰晉泰元八年輔國將軍謝琰送符堅為臣？？車各一乘「○今案原鈔泰誤秦已訂正為字亦疑誤」又曰泰元十三年皇太妃家季志表陳乘車駕還還動疾年老不堪乘求安車詔聽之「○今案陳俞本脫」 \\n 又曰寍康三年守尚書？約列啟即曰皇后廟見陵鹵簿前即不進解嚴于不解即建載衣書車稽遲不及行隊請坐車及令使「○洪氏校將不解解字坐車車字旁勒然已不成句亦無可引校」羊堅等三十國春秋曰晉泰始五年夏四月地震大疫上命醫以駟馬小車馳救療「○今案陳本同俞本脫據隋書經籍志三十國春秋為梁湘東世子蕭萬撰然亦有題崔晃崔鴻□原鈔□□筆三字卻必同撰是書人也」 \\n 又曰晉元康元年太宰汝南王亮太保衞瓘忌楚王瑋人果贑也因議遣諸王之國史公孫容射舍人岐盛勸王自屈賈后乃言于帝詔留王領太子少傳丁卯夜楚王瑋公容岐盛及積弩將軍李肇等圍大宰汝南王亮于府府兵皆散遂為岐等所執是時天大熱兵人坐亮于車下車人憐之交為之扇瑋乃令曰能殺亮者賞布十疋遂為亂兵所害「○今案陳俞本並脫亦見晉書五十九楚王瑋傳贑作銳容作宏舍上無射字又無府兵以下」 \\n 又曰石勒進攻河東太守鄧悠奔於李鴻塢陷勒以悠為參軍而悠車所止與胡人鄰轂胡人失火燒車勒吏問胡以誣悠悠不與之諍誣聽之胡厚德之尋乃遺悠疆馬送之逸以報德焉「○今案疆與彊通」 \\n 又曰蘇峻之將興兵也祈于鍾山廟許盡朱給之車及宏郄鑒又禱于鍾山見神曰蘇峻為逆人神所忿當與蔣子文等鋤之社稷不安及也今以願疏相示于是像移而願疏□郄鑒知辨峻之必亡焉「○今案許盡以下八字不安及三字疑有脫誤」 \\n 又曰后趙沙門吳進言於石虎曰巿運將衰晉當復興宜苦役晉人以厭其□虎納之于是使尚書張郡發近鄧男女六十萬人車十一萬乘築城及長牆于鄴北廣長五里「○今案張郡郡字疑誤」又曰王徽之為桓冲參軍從冲行值暴雨下馬入冲車謂曰公豈得獨擅一車不為國士乎「○今案陳本改引今晉書雨下有徽之因三字入上有排字沖車作車中無不為句」 \\n 魏收后魏書曰高祖饗百寮于太極殿詔曰夫駿奔入覲臣下之常式錫馬贈車君人之恒惠今諸邊君蕃胤皆雲集象魏趍鏘紫庭貢饗既畢言旋無遠各可依秩賜車旗衣務令優厚「○嚴氏校云此太和十七年事又於雲字旁著國乞案見魏書卷七下高祖孝文帝紀因近本雲已改作虔是古本獨異處至覲誤勒恒誤桓秩誤秋已照魏書訂正」 \\n 又曰延昌元年世宗大赦改年詔立理訴殿申訟車以盡冤窮之理「○今案見魏書卷八世宗紀原鈔訟誤頌理誤切已照訂」又曰延昌二年世宗御申訟車親理冤訟「○今案此見上條」又曰高肇字首文乃文昭旺后之兄也初肇西征行至函谷車軸中折皆以為不能獲吉還也後為高陽王與領軍于忠備壯士殺之「○今案見魏書八十三下高肇傳但今本後為十五字在初肇句上原鈔首誤昔衍人字後誤復與誤興備誤為已照訂正」 \\n 又曰高閭字閻士為太常卿世宗踐祚閭累表遜位詔曰光祿大夫辭引見于東堂安車几杖事從豊厚百寮餞之猶昔羣公之祖二疏也「○今案見魏書五十四高閭傳原鈔閻誤闕詔曰誤昭受堂誤黨事誤車羣誤郡疏誤蘇均照改正」又曰高光年老高祖悅之詔光乘車入殿朝賀不拜「○嚴氏校云高光據今魏書未見而晉書別有高光非即此也今案勞笙七□書惟識卷二云書鈔此光字乃允字之誤魏書有高允傳」 \\n 又曰楊椿遷司徒特進太保加侍中尚書頻請歸老莊帝允其雅志賜牀帳几杖不朝乘安車駕駟馬「○今案近本魏書五十八楊椿傳特進作進位無加字尚作上請作乞同」 \\n 又曰楊昱字元晷轉太尉掾兼中書舍人靈太后嘗從容謂昱曰朕親姻在外不稱人心卿有所聞慎勿諱隱昱于是奏楊州刺史李崇五車載貨餉領軍元叉太后登召叉夫妻責之「○嚴氏校于登字旁著圈因今本已脫示古本之足貴也今案見魏書五十八楊昱傳原鈔朕誤昭史誤吏叉誤又責誤貴已照訂正」又曰勿告國無干有車則少推「○嚴氏校云案此在外國傳陳俞本均脫」 \\n 北堂書鈔卷第一百三十九 \\n 嘉慶二十年十一月初六日校此卷起至十七日校訖每日黎明即起至二鼓或三鼓就睡窮十二日之力始得清本一卷嗚呼難矣烏程嚴可均記 \\n 鐵橋先生校書鈔始末見文集中盛業未竟憯哉儀記 \\n  \\n 　"}
{"章节": "●北堂書鈔卷第一百四十   車部中", "正文": "　 \\n ●北堂書鈔卷第一百四十　車部中 \\n 　 \\n  \\n 隋祕書郎虞世南撰南海孔廣陶校註輅二　輿三輦四　指南車五司馬車六　軺車七雲母車八　畫輪九犢車十鹿車十一 \\n ○輅二 \\n 天子所乘曰輅「釋名曰天子所乘曰輅輅車也謂之輅者言行路也玉輅以玉飾車象輅各隨所飾名也○今案畢校本釋車篇輅作路餘同陳本玉輅六字作金輅以金玉飾車」 \\n 仰則觀天文「大戴禮云古之為輅車也盖圓以象天二十八轑以象列宿故仰天文此巾車教之道也○今案陳本及孔巽軒補注本保傅篇轑作橑宿作星本鈔盖篇輻篇均引作星惟橑仍作轑」 \\n 傅則察地理「大戴禮云古之為輅車也軫方以象地三十輻以象月故俯則察地理此巾車教之道○朼今案孔巽軒補注云新書巾車作輿字」法度可以示訓「摯虞會朝堂五輅制度議云諸車之合於法度可以示訓者則輅為名亦猶殿堂之正者則曰路寢也○今案張輯百三家本脫嚴輯摯虞集據舊鈔引同陳本路寢誤輅寢」玉輅「周官云王之五輅一曰玉輅鍚樊纓十有再就鄭注云玉飾諸末也鍚馬面當盧刻金為之所謂鏤鍚也樊讀如鞶今馬大帶也纓今馬鞅也玉輅之樊及纓皆以五采罽節之十二就就成也○王石華校以本鈔鞶誤繫又改作繁俱非也今案周禮春官巾車職輅作路然二字通用以後不悉校」 \\n 金輅「周官云王之五輅金輅鉤樊纓九就鄭注金輅以金飾諸末也鉤婁頷之鉤也金輅無鍚有鉤亦以金為之其樊及纓之五采罽飾之而成○今案周禮巾車注同陳俞本鍚誤錫」 \\n 象輅「周官云王之五輅象輅朱樊纓七就鄭注象輅以象飾諸末也象輅無鉤以朱飾勒而已其樊及纓以五色罽飾之而七成○今案亦巾車職文」革輅「又云王之五革輅龍勒條纓五就鄭注鞔之以革而漆之無他飾也龍駹也以白黑飾韋雜色為勒為絛其樊及纓以絛絲飾之而五成○嚴校謂舊鈔以下廿六條誤竄入一百四十二酒食緫上篇今移正今案周禮巾車職同」 \\n 木輅「又云王之五輅木輅前樊鵠纓鄭注曰木輅不□以革漆之而已前讀為翦色也木輅無龍勒以淺黑飾韋為樊鵠色飾韋為纓不言就數飾與革輅同○王石華校鄭上補纓字染改漆靳改勒今案周禮巾車職鄭注同」 \\n 戎輅「又云車僕掌戎輅之倅鄭注猝猶副也此五者皆兵車所謂五戎也戎輅王在軍所乘者也○今案周禮車僕職及陳本倅作萃」雲輅「玄駭六貌子駕雲輅○嚴校云雲輅一條疑即下文東京賦錯人於此論次第亦不當有此今案此注且有誤字陳本刪此條」重翟「周官云王后五輅重翟鍚面緫有容盖鄭注重翟維之羽也謹案重翟累推之羽以為車兩邊之蔽○今案陳本脫此條周禮春官巾車注有羽也以上謹案以下則虞永興引申語也」 \\n 鸞車有虞氏之輅也「禮記云鸞車有虞氏之輅也鄭玄注云鸞車有鸞和者也○今案陳本輅作路並改引孔疏今明堂估亦作路」軥車夏后氏之輅也「禮記云軥車夏后氏之輅也註軻車有典輿者也司馬注曰戎車夏曰軥車殷曰寅周曰元戎○今案禮記明堂位及陳俞本軥作鉤輅作路司馬法一條原鈔元戎誤作見也據二酉堂叢書輯本天子之義第二訂正陳俞本皆脫」 \\n 大輅殷輅也「禮記云大輅殷輅也注云大輅木輅○今案見明堂位篇」乘輅周「禮記云乘輅周輅鄭注乘輅玉輅○今案見明堂位」孟春乘鸞輅駕倉龍「禮記曰孟春之月天子居青陽左介乘鸞輅駕倉龍戴青旂衣青衣服倉玉鄭注鸞輅有虞氏之車有鸞和之節而飾之以青馬八尺以上為龍天子春駕所乘者也○今案近本禮記月令介作？考本鈔一百五十四春篇數引亦皆作介古本如此陳本介誤廳下條亦然」 \\n 孟夏乘朱輅駕赤駠「禮記云孟夏之月天子居明堂左介乘朱輅駕赤駠戴赤旂衣赤衣服赤玉○王石華校改服赤為食赤非也今案介字詳上」季夏乘大輅駕黃騮「記云季夏久月天子居太廟太室乘大輅駕黃騮戴黃旂衣黃衣服黃玉鄭注大輅殷輅也而飾之以黃○今案禮記月令及陳本騮作駠」孟秋乘戎輅駕白駱「禮記曰孟秋之月天子居緫章左介乘戎輅駕白駱戴白旂衣白衣服白玉○今案介字詳上文陳本亦襄作左廳」孟冬乘玄輅駕鐵驪「禮記曰孟冬之月天子居玄堂右介乘玄輅駕鐵驪戴玄旂衣玄衣服玄玉○今案介字詳上文」金輅同姓以封「周官巾車云金輅建大旂同姓以封鄭玄注云以賓以會賓客也同姓以封鄭玄注云以賓以會賓客也同姓以封謂王子母弟率以功德出封雖為侯伯其車服猶如上公若魯衞之屬也○今案春官巾車職注車服作畫服陳俞本亦改作畫惟詩無衣正義引周禮注正作車服見阮氏校勘記載孫志祖說」 \\n 木輅異姓以封「周官云木輅建大麾以田異姓以封鄭注曰以田以田獵也○今案陳俞本木作象近本周禮巾車贓則木輅是封蕃國象路乃封異姓也」大輅繁纓一就「禮記禮器注云大輅繁纓一就殷祭之車也謹按五采一市為一就也○今案一布句見記正義陳俞本改入鄭注又？作匝均非是」次輅繁纓七就「禮記云次輅繁纓七就鄭玄注曰象輅七就也○今案禮器注及陳俞本同」重翟鍚面朱總「周官云王后之五重翟鍚面朱總鄭注煬馬面鍚也總者以繒為之著馬勒直兩耳與兩□未其色也○洪氏校宋改朱今案周禮春官巾車職同陳俞本鍚作錫」厭翟勒面繢總「又云王后之□厭翟勒而繢總□注勒而謂如王龍勒之韋為當面飾繢畫文也總者以繒為之著馬勒直兩耳與兩鑣者也○今案亦見周禮巾車職」大輅昭其儉「左氏云清廟茅屋大輅越席太羹不致粢食不鑿昭其儉也○今案見左傳桓二年」文所以蒐「左氏云密須之皷其大輅文之所以大蒐也○今案左傳昭十五年」乘殷之輅「論語曰顏淵問為邦子曰行夏之時乘殷之輅服周之冕○今案陳本脫」先輅乃發「張衡東京賦云奉引既畢先輅乃發鸞旗皮軒通帛蒨斾○今案陳俞本斾作帛文選東京賦蒨作綪」結飛雲之袷「張又云結飛雲之祫輅樹翠羽之高盖○今案文選東京賦同」飾玉輅之繁纓「曹植七啟云駕雲龍之飛駟飾玉輅之繁纓乘宛虹之長緌抗招搖之華旍○今案文選七啟作路餘同舊鈔以上廿六條誤竄入一百四十二酒食緫上篇今移正」 \\n ○輿三 \\n 方地為輿「宋玉大言賦方地為輿圓天為盖○今案陳俞本同七十二家宋玉集輿作車本鈔天篇仍引作輿」追風之輿「曹植七啟云駕超野之駟乘追風之輿經迥漠出幽虛○今案文選七啟虛作□陳俞本脫經迥二句」氣電之輿「劉公幹清虛賦云乃生氣電之班輿○今案陳俞本同考百三家集及嚴輯劉公幹集皆有清慮賦與舊鈔作虛者異亦無氣電句」九龍之輿「真人王君內傳云清虛真人人陽谷山忽見天尊貴神乘羽葆雲車駕九龍之輿○今案初學記廿五引王君內傳及陳俞本乘羽句作乘三雲之輦同」彫玉之輿「劉公幹清虛賦云乃生氣電之班輿○今案此條見司馬長卿子虛賦小注沿上誤入陳俞本說」飛軨之輿「枚乘七發云將為太子跨騏驥之馬駕飛軨之輿○今案文選七發及陳俞本跨作馴」玉輿「莊子云越國無君求王子搜而不得從之丹穴王子搜不肯出越人薰之以艾乘之以玉輿子搜授綏登車仰天而呼曰獨不可以捨乎宋玉高堂賦曰王乃乘玉輿駟含螭○今案莊子讓王篇及陳俞本授作援捨作舍餘同俞本脫宋玉以下陳本會作□餘同七十二家宋玉集堂作唐」 \\n 鸞輿「吳錄云孫皓出遊謂尚書令張尚曰天欽兩孤出而晴□對曰鸞輿未駕陰重結赫錄振嚮白日曜者也○今案陳俞本脫此條對曰以下疑有譌脫」高輿「世說云孟昹未達見王恭乘高輿於時微雪景於籬間窺之歎曰此鎮神仙之人也○今案世說企篇■〈日上永下〉作昶之人作中人餘同陳俞本孟■〈日上永下〉作子旭微作大亦作中人舊鈔原脫見王八字據本鈔一百五十二雪篇引補又雪篇之人作聞人其兩引皆避中字者因隋諱忠兼避中故也」 \\n 輕輿「吳都賦云輕輿安轡以經隧樓舩舉帆以過肆○今案陳俞本及文選吳都安作按」革輿「孟子云武王之伐殷也革輿三百兩虎賁三千人○今案孟子盡心下篇輿作車舊鈔既入輿篇或古本如此」素輿「語林云武侯與宣王在渭賓將戰宣王戎服蒞事使人視武侯素輿葛巾持白羽扇指麾三軍皆隨其進止宣王聞而嘆曰可謂名士○今案御覽七百七十四引語林素作乘持作將餘同陳俞本素上有乘字」 \\n 簡輿「陳留耆舊傳云洛陽令董宣死詔使視之有簡輿一乘白馬一匹帝曰董宣之清死乃知之○今案陳俞本同說郛本陳留耆舊傳簡輿作闌轝白作車餘同」籃輿「陶淵明盧山剌史王弘就之宴將還問所乘答云有腳疾向乘陋馬輿亦足自返既問萬民是籃輿一門生兩兒共舉之者也○今案本鈔此條失載書名陳俞本改注今晉書語多歧異」 \\n 天子乘輿車「傅玄云天子出多乘輿車○今案陳俞本脫嚴輯傅子一卷據書鈔引同」帝御雲母車「四王起事云盧志奏云御雲母車輿也○今案陳俞本脫」 \\n 太宰輿車升殿「晉起居注云太始四年正月臨軒詔太宰安平王載輿車升殿○今案陳俞本及御覽七百七十四引晉起居注脫詔字車字王下有孚字」太傅載輿上殿「魏志云太傅鍾繇有膝疾時華歆亦以高年疾病朝見皆使載輿車虎賁舁上殿就坐是後三公有疾遂以為故事○今案魏志卷十三同陳俞本注詳車揔篇」傅樞居疾板輿上殿「晉諸公讚云司徒傅樞以足疾遜位不許板輿上殿○今案陳俞本及御覽七百七十四引晉諸公讚同」張遼進爵給母輿車「魏志云張繚還屯合肥進遼爵都鄉侯給遼母輿車○今案陳俞本及魏志十七張遼傳同」常同輿載「吳志云太子孫登字子高善待僚屬畧用布衣禮與諸葛恪顧譚等或同輿而載○今案吳志十四孫登傳善待作侍換餘同陳俞本多增注」謝安夜夢乘桓溫輿「幽明錄云謝安夜夢乘桓溫輿行十六里見一白鷄而止後累代為宰掛厯十六年方悟見白鷄住者太歲在酉而卒也○今案御覽七百七十四引幽明錄脫累字為宰作居宰輿上無溫字餘同陳俞本改注今晉書」 \\n 輿人成輿欲人富貴「韓子云輿人成輿欲人富貴非輿人仁也人不貴則與不售也○今案韓子備內篇仁下有而匠人賊四字餘同陳俞本不貴上脫人字下售上脫輿字」 \\n ○輦四 \\n 余車「司馬注夏氏謂輦曰余車殷曰奴車周曰輜車注曰人所挽曰輦三輜車有名也○今案陳俞本脫二酉堂叢書輯司馬法逸文輜車作輜輦脫注曰以下餘同考御七百七十三引余作子奴作胡餘亦同疑即此文耳」 \\n 人車「東觀漢記云陰就要井丹就起左右進輦矣曰吾聞桀紂駕人車豈此耶就令去輦○今案聚珍本姚輯本東觀記及陳俞本脫考范書一百十三井丹傳無紂字」彫輦「張衡東京賦云是時已下彫輦於東廂○今案文選東京賦同陳俞本多增注」玉輦「潘岳藉田賦云天子乃御玉輦蔭華盖金根照耀以烱晃龍驥騰本而沛艾○今案文作騰陳俞本無金根一句」大輦「晉中興書云桓玄欲造大輦使容三十人坐以二百人舉之○今案亦見今晉書九十九桓玄傳舉作舁陳俞本已改從今晉書」小輦「魏畧云孟達降文帝乘小輦執手附其背戲之曰得無為劉備剌客○今案御覽三百七十一引魏畧同」步輦「王隱晉書云山濤為太子少傅講武於宣武陽有詔濤乘步輦○今案陳俞本武陽作城場詔濤作疾詔并改注今晉書案今晉書四十三山濤傳作宣武場然本鈔太子少傅篇引王隱晉書正作陽」 \\n 輕輦「曹植五言詩云神飈接丹轂輕輦隨風移○今案御覽七百七十六引曹植詩及陳本同」板輦「趙書云皇帝服袞冕御板輦出者也○今案陳俞本脫」獵輦「石虎鄴中記云石虎好遊獵體轉壯大不復乘馬作獵輦使二十人擔之如今之步輦上安徘徊曲盖當作處施轉關？苦射鳥獸宜有所向關隨身而轉○王石華校改徘徊為排字係沿陳本之誤輦下刪上字亦非也今案御覽七百七十四引脫當字施字餘同本鈔下文有施轉關一條引獵車以下字字符合淮關隨誤開隨耳陳本儋作舁徘徊但作排字又脫當字？字關隨身作開身多不足據」 \\n 翠鳳輦「王子年拾遺云西王母乘翠鳳輦也○今案陳俞本改引拾遺記周穆王碧玉輦事非也考王謨本拾遺記卷二有西王母乘翠鳳輦事」紫雲輦「漢武內傳云西王母乘紫雲之輦○今案陳俞本及守山閣本漢武內傳同」雲母輦「晉公卿禮秩云太宰安平王孚給雲母輦一乘○今案御覽七百七十四引晉公卿禮秩脫悉字餘同」金根輦「石虎鄴中記云虎南郊有金根輦皆駕馬載四人也○今案陳俞本無駕馬七字又合下文數條併入注中考御覽七百七十四及補編珠卷四引鄴中記皆脫駕馬七字又御覽引根誤銀」 \\n 金華輦「趙書云皇后出蠶乘羽車金華輦○今案陳俞本羽車作羽盖」嵩路輦「石虎鄴中記云石虎皇后出乘嵩路輦武玉路輦○王石華校改武為戎作也今案御覽引鄴中記武上有文字餘同陳俞本及高士奇補編珠卷四引鄴中記嵩作高又刪武玉四字」 \\n 朱漆輦「又云石虎皇后出乘嵩路輦或朱漆臥輦以純雲母代紗○今案御覽七百七十四引鄴中記同陳俞本嵩作高紗誤純」香衣輦「石虎鄴中記云石虎南郊有徘徊武剛輦數百乘皆駕馬上載四人也○今案陳俞本刪此條下注改引晉太康起居注補編珠卷四引鄴中記徘徊二字及駕馬八字餘同考御覽七百七十四引鄴中記無香衣輦三字陳俞本則附注此三字於金根車條下」 \\n 武剛輦「又云石虎大駕有金根輦武剛輦數百乘○今案詳本篇上文」?金塗「漢書云霍禹治第室作乘輿輦加畫繡絪馮黃金塗注曰絪亦茵馬謂所馮者也以黃金塗飾之○今案漢書六十八及本鈔褥篇茵篇同陳俞本加作如」坐虎施轉關「石虎鄴中記云虎作獵輦使二十人儋之如今之步輦上安徘徊曲盖當坐處施轉關？若射鳥獸宜有所句關隨身而轉○王石華校徘徊亦改排字與上條同誤今案詳本篇上文」 \\n 四望皆通徹「又云虎皇后出乘嵩路輦或朱漆臥輦以純雲母代紗內外四望皆通徹○今案御覽七百七十四引同萬花谷續集卷八引路作輅脫內外二字餘同陳俞本紗誤純嵩作高」玉女駕鹿車「靈寶五符序云北方有夜光玉女服靈林之翠羅駕鹿輦於天河獲二儀而不輕保羣命以永退者也○今案陳俞本獲作護儀作像輕作忒退作和同」和上乘板輦「趙書云前石有佛圖澄號曰大和上有事語乃命大和上乘板輦也○今案陳俞本上作尚有事以下十二字作嘗乘板輦於大水上盖誤矣陳本訛作輦嘗乘板尤非」御輦以升山「應劭漢宮儀云封禪國家卿輦人挽以升山至內觀休止○今案漢志補注引漢官儀家御下有首字挽作輓內作中無止字餘同陳俞本國家以下但作乘玉輦以升山七字而已永興中改內詳本篇上文」 \\n 步行不用輦「東觀漢記明帝幸南陽所在見吏勞賜步行觀部署不用輦○今案御覽九十一引及俞本同陳本脫聚珍本東觀記在亦作幸姚輯本與原鈔同」輦過問馮唐「漢書云馮唐祖父趙人也父徙代漢興徙安陵唐以孝著為中郎署長事文帝帝輦過問唐曰父老何自為郎家安在具以實言○今案陳俞本中郎作郎中又陳本祖父作祖父俞本更作字祖公謬矣史記馮唐傳祖父作大父實言作實對餘同漢書馮唐傳中郎亦作郎中餘同」 \\n 常輦至郎署「漢武故事云上帝輦至郎署見一老郎鬚鬢皓白衣服不整上問公何時為郎對曰臣姓顏名駟江都人也○今案陳俞本鬢作髮御覽七百七十四引漢武故事鬚鬢作鬢眉整作同」 \\n 舉上同輦「又云上起明光宮發燕趙美女二千人充之常從行之徒與上同輦者十六人員數怕使滿○今案陳俞本同古今說海本漢武故事常從五字作選二百人常從幸郡國九字餘同」 \\n 行則同輦「漢書云傅昭儀有寵於上生定陶恭王多材藝上甚愛之坐則同席行同輦○王石華校議改儀勢改藝今案漢書九十八同陳俞本材作才」欲同輦「漢書云孝成帝遊於後庭常欲與班婕妤同輦載辭曰觀古聖賢之君皆有名臣在側三代末主乃有女嬖今敬同輦得無近似之乎上善其言而止○今案漢書九十七下外戚傳作倢侈古下有圖畫二字女嬖作嬖女」 \\n 回輦省病「王隱晉書云武帝時左思妹以采擇入為修儀亦有叔父上敬焉多病常在薄室上遊華林回輦省病雖無寵贈賜甚厚○今案陳俞本皆改注今晉書」 \\n 出車入輦務以自佚「呂氏春秋云出車入輦務以自佚曰招蹙之機也○王石華校改佚為供非也今案呂氏春秋孟春紀及陳俞本佚下皆有命之二字餘同又惠半農校本附注云招蹙當作佁蹷見李善注及集韻」 \\n 長君至雍扶輦下除「漢書云李陵謂蘇武曰前長君從至雍咸陽宮扶輦下除注曰扶輦下除道也○嚴氏校壅改雍又本鈔咸上衍從字因移在至字上是也今案漢書五十四及陳俞本咸皆作棫」 \\n ○指南車五 \\n 周公所作馬鈞遺法「崔豹古今輿服注云大駕指南車舊說周公所作周公致治太平越裳氏重譯來貢使者迷其歸路周公錫以軿車五乘皆為司南之制載之以南朞年而得反其國使大夫婁將送至國而還亦乘司南而背所指亦朞年而還至始以屬巾車氏收而載之常為前導車法具在尚方故事漢末喪亂其法中絕馬鈞悟作焉今指南車馬先生之遺法也○今案陳俞本反作返使大夫上衍奉字又收作行前作清明吳琯校本崔注婁誤宴前作先悟作紹」 \\n 指南司方「左思吳都賦云俞騎騁路指南司方出車檻檻被練鏘鏘○今案文選吳都賦同陳俞本騁誤騾檻作？？車」常為前導「崔豹古今輿服注云大駕指南車已見上義○今案詳本篇上文」鄭人取玉必載司南之車「鬼谷子云鄭人之取玉也必載司南之車為其不惑也注曰肅慎氏獻白雉還恐迷路周公作指南車以送之○今案鬼谷子謀篇無必字考類聚引有必字與舊鈔合肅慎以下亦見御覽引鬼谷子秦氏石研齋本附注云今鬼谷子無此文疑是司南句下注文也以秦說證舊鈔此條恰有注曰二字益見古本之足貴陳俞本刪鄭人至注曰十九字謬矣」 \\n 越裳迷路以軿車為司南之制「崔豹古今輿服注並見上義」 \\n ○司馬車六 \\n 大章車「崔豹古今輿服注云大章車所以識道程也起於西京亦日記里車上方故事有作車法○嚴氏校以本鈔里誤禮因旁勒之今案明吳琯本崔程作里餘同俞本脫陳本所作用脫程也二字記里作司馬」 \\n ○軺車七「闕○今案以下五篇舊鈔原闕陳本代為補輯殊為妄作今悉仍其舊」 \\n ○雲母車八「闕」 \\n ○畫輪九「闕」 \\n ○犢車十「闕」 \\n ○鹿車十一「闕」 \\n 北堂書鈔卷第一百四十 \\n  \\n 　"}
{"章节": "●北堂書鈔卷第一百四十一  車部下", "正文": "　 \\n ●北堂書鈔卷第一百四十一車部下 \\n 　 \\n  \\n 隋祕書郎虞世南撰南海孔廣陶校註轅十二輪十三軸十四轂十五輻十六軛十七衡十八軫十九軾二十轄二十一幰二十二　蓋二十三覆二十四茵二十五 \\n ○轅十二 \\n 文畫輈「續漢書云漢承秦制御為乘輿金根安車■〈木虛〉文畫輈皇太子皆安車朱班輪青蓋金華瑵墨■〈木虛〉文畫轓文輈金塗五末○今案續漢書輿服志瑵墨作蚤黑餘同俞本■〈木虛〉作■〈木虡〉陳本多竄易」 \\n 油畫轅「晉先蠶儀云皇后乘油畫雲母安車駕六騩馬油畫兩轅○嚴氏校以騩誤醜因据晉書宋書禮志訂正今案陳俞本脫騩字」梁輈「毛詩云小戎俴收五楘梁輈○今案秦風同」紺轅「潘岳籍田賦云葱轄服於縹軛紺轅綴於黛耜○今案文選作繱犗本鈔藉田篇引作葱犗轄篇兩引俱作葱轄」 \\n 考叔挾輈以走「左氏云公孫閼與穎考叔爭車考叔挾輈以走注曰輈車轅也○今案見左傳隱十一年」江革居轅輓車「東觀漢記云江革母年八十革不欲搖動之常自居轅內輓車不用牛馬○今案御覽七百七十五引無內字輓作挽陳俞本亦無內字聚珍本東觀記江革傳亦然但仍作輓與原鈔同」 \\n 擊轅而歌「晏子春秋云甯戚欲干齊桓公困窮飯牛於北門之外桓公詔夜門避任車戚乃擊轅而歌桓公憫而異之命後車載之○今案陳俞本北作郭桓公詔夜八字作望見桓公四字餘同」 \\n 倚輈徘徊「張衡思玄賦云魂眷眷而屢顧馬倚輈而徘徊○今案文選同陳俞本魂上增入二句」 \\n ○輪十三 \\n 見轉蓬知為輪「續漢書云上古聖人見轉蓬始知為輪○今案續漢書輿服志上同舊鈔此篇誤竄入範篇之後今移正」和三才不失職「周官云軸人每軡□三□□□其時三材既具巧者和之轂也者以為利轉也輻也者以為直指也□也者以為□抱也輪敝三才不失職謂之完也○王石華校免其改既具是也惟其時下刪三才二字恐非今案考工記輪人職同」 \\n 得於手應於心「莊子云齊桓公讀書堂上輪扁斲輪堂下釋稚鑿而上問公所讀何書公曰聖人之言扁曰聖人之糟粕耳以臣事觀之斲輪徐則甘而不固疾則苦而不入不徐不疾得之於手而應之於心口不能言也注曰甘緩苦疾○今案見莊子天道篇惟据古佚叢書刻宋本則此段郭象無注或是同注佚文抑別家莊子注也唐釋元英疏有引甘緩苦急之文當必本隋以前莊子注家舊解特今不得考耳陳俞本脫注曰六字以外多鈔讀何下脫十五字据本鈔論書篇引補」 \\n 法陰陽「李尤小車銘云圓蓋象天方輿則地論法陰陽動不相離○嚴氏校云案初學記亦作　動不相難今案百三家集輿作軫附注云軫一作輿本鈔相離誤離相照嚴校改正又陳本脫則地句俞本脫象天二句」 \\n 象曰月「周官云輪輻三十以象日月也鄭玄注曰輪輻象日月者以其運行也日月三十日而含宿○今案考工記輈人職鄭注無輻字然本鈔輻篇引亦有輻字或是古本如　此陳俞本刪鄭注以下」 \\n 朱班輪「皇太子諸侯王皆安車朱班輪○今案此見續漢書輿服志陳俞本注作沈約宋書」洞朱輪「又云輕車古之戰車也洞朱論與不巾不蓋○今案見續漢書輿服志上篇」畫輪「東宮舊事云皇太子初拜有畫論四望車皇太子妃亦乘之魏武與楊彪書云今贈足下四望通幰畫輪迎花七香車二乘○嚴氏校車改足軒改幰又云据本鈔幰篇及初學記御覽引改正今案乘之以上亦見隋書禮儀志五引東宮漢儀」 \\n 朱輪「漢書云蒯通說武信君曰為君計者莫如以黃屋朱輪迎范陽令使馳騖於燕趙之郊試云躍疊迹朱輪累轍潘岳籍田賦云微風生乎輕幰嬂矣起於朱輪○今案陳俞本但存潘岳以下餘脫考蒯通五句見漢書五十四蒯通傳潘岳以下見文選及本鈔幰篇引同賦云至累轍有脫誤」 \\n 皁輪「晉公卿禮秩云安平王孚薨給軺車黑耳皁輪犢車各一乘○今案陳俞本脫孚字乘字御覽七百七十三引晉禮秩有□字乘字其餘尚有微異」華輪「張協洛褉云采騎齊鑣華輪方轂集平□洲之□濯乎洛川之曲○今案百三家張協集濯作曜餘同陳俞本采騎句作櫂威之族方作朱洲作沙□作野」漫輪「應劭漢官儀云躍猪漫輪有畫田獵乘之皆於較蒙續漢書云獵車重皮漫輪糺龍繞之○今案漢官儀一條有譌誤平津館本未收考王謨本獨斷一卷有此文躍作謂漫作幔無較象句餘同續漢書以下見輿服志上篇皮漫作□縵糺作繆餘同陳俞本刪應劭二十字餘改從今本續漢志」 \\n 重輪「張衡東京賦云重輪貳轄疏轂飛軨○今案文選同」軨輪「鄭玄注周官云輦車不言飾后居宮中從容所乘但漆之而已為軨輪人挽之以行○今案春官巾車職作輇俛作輓餘同陳俞本脫此條」象輪「孝經鉤命決云天子即辟雍親袒而割牲尋三老之象也謁者奉機安車象輪洪綏軌校○今案陳俞本袒作祖禰謁者句誤作竭志奉祝供綏句作供執綏伎餘同玉函山房輯本鉤命決脫謁者以下及親袒二字續漢禮儀志注引援神契有謁者以下机作几象作輭校作事亦可以借證矣」 \\n 蒲輪「史記云古封禪為蒲輪車惡傷土石草木也○今案史記封禪書及陳俞本同類聚七十一引亦同御覽七百七十五引脫車字」以韋緣輪著之以絮「漢書云霍禹作乘輿筆加畫紖駰馮黃金塗韋絮薦輪注曰御輦以韋緣輪著之以絮也○今案詳本鈔輦篇」？？儿依輪「戰國策曰楚王遊於雲夢結駟千乘旌旗蔽日野火之起若雲蜺？？ \\n 儿虎皞之聲若雷霆有狂？？儿轉車依輪王親引弓而射○今案戰國策楚策及陳俞本日作天轉作？？羊鮑注云？？羊原作？？羊又本鈔一百二十旗篇引亦作蔽日」 \\n 蛇繞輪「新序云晉獻公太子至靈堂蛇繞左輪御曰太子下拜吾聞國君之子蛇左輪者速得國太子聞之伏劍而死○今案新序節士篇及陳俞本堂作臺」奇輪無反「穀梁傳云晉與姜戎要秦而擊之殽匹馬奇輪而無反者注曰奇隻也○今案穀梁僖三十三年傳奇作倚注云倚輪一隻之輪陳本脫此條俞本無殽字」割鮮染輪「司馬相如云掩兔轔鹿射麋腳驎騖於鹽浦割鮮染輪○今案史記本傳及文選子虛賦同陳本脫俞本刪掩兔二句」頭軔車輪「續漢書光武帝欲出游尚書令申屠刪諫以頭軔乘輿車輪○今案姚輯本汪輯本續漢書及俞本同陳本脫」獨埋車輪「又曰張綱宇文紀與杜喬等八人受詔行天下號曰八使七人皆奉命推網獨埋輪於洛陽都亭不去曰豺狼當道安問狐狸遂奏梁冀等罪京師震悚○今案姚輯本續漢書詔下有案字八使作八雋導作路汪輯本作八彥然本傳上文亦有八使二字陳俞本改注范書」 \\n ○軸十四 \\n 文子輗軸「世本衞公叔文子作輗軸注曰文子公叔齊○今案陳俞本脫注曰以下又陳本小注輗誤蜺二酉叢書輯世本作篇同亦脫注文」陽虎鍥其軸「左氏云齊人囚陽虎於西鄙盡借邑人車鍥其軸麻約而歸之○今案見左氏定九年傳陳俞本多增竄」軸有三理「周官云考工記輈入軸有三理一者美二者久三者利也注曰美無節目也久堅軔也利滑密也○今案輈人職美作媺軔作刃餘同陳本刪注日以下俞本美誤徵又將注文節目各句移入一者二者之下是以注文為經文尤謬」 \\n 觸壁屆軸「潘尼惡道賦云反車？追倒駕閑戴從莊觸壁屆軸詰坑低昂有文采也○今案嚴輯潘尼集同陳俞本脫」閔王折軸「史記云薦江閔王榮徵行祖於江陵既上車折軸父老流涕竊言吾王不反矣○王石華校以舊鈔此下四條誤竄入本鈔茵篇末已移正今案史記五宗世家同」須賈軸折「又云須賈謂范睢曰吾馬病車軸折非大真駟馬吾不出也○今案見史記范睢傳陳俞本多增竄」兵車軸折不勝之象「兵書云軍出馬奔兵車折軸皆不勝之象○今案陳俞本同」夢得輪軸夫婦之事「夢書云轉軸為夫婦夢得轉軸夫婦之事也○今案陳本同俞本轉作輸」 \\n ○轂十五 \\n 轂者為利轉也「周官云輪人為輪三才既具巧者和之轂也者為利轉也○今案考工記輪人職同舊鈔轂篇輻篇皆誤竄在茵篇之後今移正」三十輻共一轂「老子云三十輻共一轂當其無有車之用○今案惜陰軒本老子無用篇同」短轂則利長轂則安「周官云行澤者欲短轂行山者欲長轂云云如上也○今案考工記車人職同」 \\n 瓊轂「楚辭云瓊轂錯衡英華假只注曰以玉飾轂者也○今案見楚辭大招篇陳俞本多增竄」柴轂「後漢書云袁紹累世白司傾心折節士無貴賤與之抗禮賓客爭赴軿柴轂填接街巷○今案范書一百四上及陳俞本巷作陌無爭赴句餘同」赤轂「書云小使車不立乘蘭輿赤轂白蓋赤帷○今案續漢書輿服志同陳俞本脫不立乘三字据初學記廿五訂耳」重轂「蔡邕獨斷云凡乘輿車皆重轂重轂者轂外復有轂○今案嚴輯全後漢文獨斷同陳俞本多增竄」暢轂「毛詩云文茵暢轂毛萇傳曰文茵虎皮也案禮暢轂長轂兵車也○今案秦風小戎毛傳無案禮字兵車字餘同陳俞本毛萇傳誤作鄭注二字」疏轂「張衡東京賦云重輪貳轄疏轂飛軨○今案文選及本鈔輪篇引同」約軧「毛詩云約軧錯衡鄭注云約軧轂飾也○今案小雅采芑篇無鄭箋陳俞本刪此條」猪鼻「盛弘之荊州記云有童子少居路干南陽渭水急俛岸邊有洞車掣得車一腳住可五六寸許朱猪鼻轂有六輻通體青色內黃銳狀如桓運○今案此條多誤字陳俞本脫」滕薛夾轂「春秋考異郵云黃池之會滕薛夾轂魯衞參乘○今案公羊哀四年何注引考異郵同」鯨鯢夾轂「曹植洛神賦云鯨鯢聳而夾轂水禽翔而為衞○今案文選聳作踊陳俞本亦然」 \\n 轂擊「楚之郢都車轂布路排突號為朝衣新暮衣敝民乘車入市數百餘人○今案陳本脫俞本改注臨淄轂擊數字？不載書名」錯轂「楚辭云操吳戈今被犀甲車錯轂兮短兵接史記云蘇秦說齊○今案操吳二句見九歌國殤篇俞本刪史記以下陳本全脫此條考史記六十九蘇秦傳秦說齊一段有車轂擊句疑是上條注文誤竄入此也」 \\n 桑車榆轂聲聞數里「風俗通云桑車榆轂聲聞數里俗說凡人柔桑作車又以榆為轂牢強朗徹聲嚮乃聞數里○今案近本風俗通脫類聚八十八引無俗說以下陳俞本朗作朗餘同考牢強當作堅強永興改避隋文帝諱朗闕筆尖影鈔改避始祖元朗諱本鈔例多寫作郎或缺二筆作朗」 \\n 車轂鳴車右請死「世本云越甲至齊雍門伏請死齊王曰天石未了何務死對曰臣聞王者昔囚於囿車轂鳴車右請死王曰此工師之罪子何事焉車右曰王不見工師之為乘而見鳴右遂刎頸而死今越甲至人鳴吾君豈獨車下哉自刎越軍聞之遂退○今案陳俞本伏作狀昔上無者字又脫今越十五字餘同二酉叢書輯世本齊譜伏作狄亦無者字囚作田而見下有車字鳴下有車字亦脫今越十五字餘同附張澍案語云此不類世本苑亦有此文」 \\n ○輻十六 \\n 以象日月「周官考工記輈人云輪輻三十以象日月也鄭注曰輪輻象日月者以其運行也日月三十日而合宿○今案輈人注無輻字然本鈔輪篇引鄭注亦有輻字或是古本如此」象月「大戴禮云古之為輅車也蓋圓以象天二十八轑以象列皇軫方以象地三十輻以象月故仰觀天俯察地○今案詳本鈔輅車篇」斬輻而持之「漢書云李陵擊匈奴矢盡斬車輻而持之○今案見漢書五十四李陵傳陳本擊誤繫」斫輻以煮牛「王晉書云王尼字考孫避難江夏遭犬荒煞牛斫車輻以煮之父子共食而死○今案陳俞本大作饑父上有食既盡三字共食作共餓餘同」 \\n ○軛十七 \\n 龍首銜軛「續漢書云乘輿金根安車輪皆朱班貳轂兩轄金薄交龍為與倚較文虎伏軾龍首銜軛左右吉陽○今案續漢書輿服志上同」軛有吉陽「續漢書景帝中元五年始詔六百石已上施車輻得銅五末軛有吉陽者也○今案續漢書輿服志輻作轓餘同陳俞本脫舊鈔以下三條誤竄在轅篇末今移正」籍田縹軛「潘岳籍田賦云■〈艹忩〉轄服於縹軛紺轅綴於黛耜○今案文選轄作犗■〈艹忩〉作繱木鈔轄篇引亦作轄作■〈艹忩〉」邢丘軛折「韓詩外傳云武帝伐紂邢丘軛折為三問太公曰未可伐乎太公曰不然軛折為三軍當分為三也○今案陳俞本增入洗兵一層餘同王謨刻本新安周氏校本學津計原本明通津草堂本外傳軛折皆作楯折然舊鈔載入軛篇則軛折二字必是隋時古本足訂今本之誤」 \\n ○衡十八 \\n 桂衡「曹植擬楚辭云芙蓉車兮桂衡結翠蓋兮翠旌○今案陳俞本芙蓉作夫容脫翠蓋句百三家集曹植九詠翠蓋作萍蓋餘同本鈔蓋篇引亦作萍旌作旗」錯衡「毛詩云約軝錯衡八鸞鏘鏘○今案陳俞本同小雅采芑篇辭作瑲」鸞雀立衡「續漢書云乘輿金根突車軨皆未班龍首銜軛鸞雀立衡墟文畫熱○今案續漢書輿服志上同」 \\n 在衡為鸞「大戴禮云鳴玉升車則聞鸞和之聲是以非僻之心無自入也在衡為在軾為和馬動而鸞鳴鸞鳴而和應其聲曰和和則敬此御之節也○今案陳本在衡誤左衡聲上脫其字俞本脫非僻二句馬動五句大戴禮保傅篇鸞和作和鸞聲上無其字孔巽軒補注云御覽引有其字」 \\n ○軫十九 \\n 軫方象地「周官云軫之方也以象地謹案軫輿後橫者也言軫之方以法象於地也○今案見冬官輈人文謹案以下則虞永興自加注也陳俞本皆刪謹案以下」龍旂「續漢書云龍旂九斿七仞齊軫以象大火○今案續漢書輿服志及陳俞本同」鸞軫「晉陽秋云惠帝詔曰天禍晉祚家嗣莫繼鸞軫弗禦禁軍莫衞○今案陳俞本同」俴收「毛詩云小戎俴收五楘梁輈鄭玄注曰小戎兵革也俴淺也收軫也○今案秦風小戎篇此係毛傳文陳俞本及舊鈔皆作鄭元注」 \\n ○軾二十 \\n 前車隱膝「徐野民車服雜注曰軾車前隱膝也○今案陳俞本同」文虎伏軾「漢書云所假諸車之文乘輿王倚龍較文虎伏軾○今案續漢書輿服志上王倚四字作繆龍為輿倚較所假六字又別見輿服志上之末不是連文陳俞本皆脫所假句餘亦据今本改」 \\n 伏鹿軾「又云皇太子諸侯王倚虎較伏鹿軾○今案陳俞本及續漢書輿服志上同」伏熊軾「又云三公列侯安車朱班輪倚鹿較伏熊軾○今案陳俞本及續漢志同」 \\n 馮軾下齊「漢書云酈生馮軾下齊七十餘城○今案漢書四十三酈食其傳同四十五蒯通傳及史記淮陰侯傳馮作伏」馮軾西征「潘岳西征賦云潘子馮軾西征自京徂秦○今案文選西征賦及陳俞本同」眉隱軾「穀梁傳云長狄僑如之首眉隱於軾○今案穀梁文十一年傳隱作見本鈔一百六十石篇亦引作見」涕沾軾「楚辭云倚綺軨兮太息涕潺湲兮沾軾○今案九辯綺作結又作長太息下霑軾」 \\n ○轄二十一 \\n 貳轄「張衡東京賦云重論貳轄疏轂飛軨○今案文選東京賦及本鈔轂篇輪篇引同陳本京誤言」副轄「蔡邕獨斷云乘輿之車皆副轄者施轄於外乃復設轄也○今案陳俞本皆云詳車總篇嚴輯蔡邕獨斷轄作羣」鳳轄「續齊諧記云漢宣帝賜霍光金為轄也○今案陳俞本為轄作之轄宋揚泊嵒輯六帖補卷十五引北堂書鈔鳳下無為字餘同此乃宋人所見舊鈔真本也古今逸史本語多改易矣」 \\n ■〈艹忩〉轄「潘岳籍田賦云■〈艹忩〉轄伏於縹軛紺轅綴於黛耜○今案文選■〈艹忩〉轄伏作繱犗服本鈔軛篇引作■〈艹忩〉轄服」忘其轄「韓子云西豹為鄴令伴亡其車轄使吏求之不得使人求之得之家人屋閒故探之一物則眾隱皆○今案近本韓子內儲說上篇及陳俞本皆無探之二句」取轄投井「漢書云陳遵嗜酒每大飲賓客滿輒閉門取客車轄投井□雖有急終不得去○今案漢書九十二游俠傳內作中本鈔以隋諱忠兼避也」間關車之轄兮「韓子云車轄不答也間關車之轄兮思季女逝兮往曰間關好？也○今案近本韓非子無此文竊疑韓子二字沿上係誤入或是韓詩逸文陳俞本刪此條」 \\n ○幰二十二 \\n 四望通幰「魏武與楊彪書云今贈足下四望通幰七香車二乘○今案詳本鈔輪篇畫輪條下初學記廿五引四上有畫二字」施嚴帷幰「風土記云周禮以拂拭車為巾車一義謂施嚴帷幰○今案御覽七百七十六引風土記無為巾車三字餘同陳本帷誤惟亦脫巾車三字」微風生輕幰「潘岳藉田賦云微風生於輕幰纖埃起於朱輪○今案文籍田賦同」歸雲乘幰浮「□尼詩云朝日從長塗夕莫無所集歸雲乘幰浮淒風尋帷入○今案文選潘尼迎大駕詩百三家集及陳俞本皆從作順」劉壽夢乘通幰車「長沙傳云劉壽常夢乘通幰車飛度北門後果至司徒○今案隋志禮儀志五引長沙耆舊傳有劉壽常乘通幰車句無夢字」梁王彤補車幰「王隱晉書云梁孝王彤字字□宣帝子都督梁雍諸軍彤常單衣補車幰以為清○王石華校清改蔽今案御覽六百九十一引王晉書無字子微三字反都督六字常誤將餘同陳俞本亦無字子微三字及都字清作蔽考本一百三十九引正作清」 \\n ○蓋二十三 \\n 圓天為蓋「宋玉大言賦云方地為輿圓天作蓋○今案七十二家宋玉集輿作車本鈔輿篇引作輿」圓以象天「周禮冬官輈人云蓋之園也以象天也李尤子車銘云象天方輿象地○今案周禮同李尤□見類聚七十一引」弓以象星「大戴禮云古之為車也蓋圓以象天二十八轑以象列星軫方以象地三十輻以象月故仰則觀天文俴則察地理○今案詳本鈔輅車篇」金華青蓋「董卓別傳云卓遂潛擬車服乘金華青蓋□畫而轓時人號為竿麾車○今案范書輦車傳瑵作爪麾作摩御覽七百七十六宋吳淑事類賦注引董卓別傳脫瑵字轓作輪麾作摩惟事類賦注瑵作車」 \\n 金華瑵蓋「晉公卿禮秩云諸侯王及比時縣主薨皆給青徘徊車金華瑵蓋○今案陳俞本及比六字作及郡縣公侯餘同御覽七百七十三引晉公卿禮秩脫比時字薨字金字華瑵作花爪」翠羽蓋「張衡東京賦云結飛雲之給輅樹翠羽之高蓋○今案文京賦同」紫羽蓋「清瓘真人裴君內傅云昔學道到流沙之擯白水之岸遇素真人乘青龍軿以紫羽為之蓋○今案陳俞本軿下有車字」黃屋「蔡邕獨斷云乘輿車皆黃屋者蓋以黃為表表之也○今案類聚七十一御覽七百七十六引獨斷表皆作裏陳俞本則作裡各書皆無表之也三字又御覽屋誤蓋」青屋「張衡東京賦云屬車九九乘軒並轂弩重旃朱旄青屋○今案文選及陳俞本軫作■〈王車王〉本鈔旄篇引軫作伏」「獨斷云車之制自金五時之？？制五安五六鳳蓋金根之屬未悉著列竹帛宣於海內故俗人多失名也○今案陳俞本刪獨斷以下又於茵篇移入桓譚新論一條為此之注非也舊鈔此條有誤字」 \\n 翠蓋「宋玉高堂賦云蜺為旌翠為蓋風起雨止千里而逝潘尼懷近賦云鳳凰車兮翠蓋芙蓉衣兮蓀帶○今案高堂一條文選七十二家宋玉集及陳俞本同懷近一條陳俞本亦同」 \\n 羽蓋「周官云輦車有羽蓋鄭玄注曰以羽作小蓋翳日也張衡東京賦云重輪貳轄疏轂飛軨羽蓋威蕤葩瑵曲莖張華輕薄篇云交軒樹羽蓋乘車佩玉珂○今案周官一見周禮巾車職東京賦一條今文選同張華一條百三家集交作文佩作鳴」 \\n 荷蓋「楚辭云乘水車兮荷蓋駕兩龍兮驂螭○今案九歌河伯篇及陳俞本同」芝蓋「張衡東京賦云含利颬颬化為仚車驪駕四鹿芝蓋九葩○今案東京賦無此文陳俞本皆改注西京是也」華蓋「崔豹古今輿服注曰華蓋黃帝所作也與蚩尤戰於涿鹿之野常有五色雲氣金枝玉葉止於帝上有華葩之象故作華蓋也○今案陳俞本同明吳本崔古今注華作花」繒蓋「續漢書云三公列侯安車朱輪繒蓋○今案續漢書輿服志上同」青蓋「又云皇太子皆安車青蓋皇子為王錫以乘之故曰王青蓋車○今案書輿服志上同御覽七百七十三引晉公卿禮秩亦同」赤蓋「又云賈人不得乘車馬除吏赤蓋杠其餘皆青蓋○今案陳俞本同近本續漢書輿服志赤蓋杠誤作青畫杠」白「又云小使車不立乘白蓋赤帷從騶駟四十人又云桓帝末京都童謠曰白蓋小車何延延河間來合諧蓋解瀆亭屬河間府桓帝崩使者□瀆侯皆白蓋車從河間來延延多也○今案小使十六字見續漢書輿服志駟作騎桓帝以下見續漢書五行志瀆作犢多也作眾貌也餘同」 \\n 皁蓋「又云中二千石二千石皆皁蓋○今案續漢書輿服志同」 \\n ○覆軨二十四 \\n 羔幦虎犆「禮記云君羔幦虎植鄭注云幦乃覆軨也植緣也謹案君齊車用羔皮飾也○今案禮記玉藻軨作荅釋文云荅本又作軨陳俞本刪謹案以下」鹿幦豹植「又云大夫齊車鹿幦豹植○今案玉藻同」 \\n ○茵二十五 \\n 文茵「毛詩云文茵賜轂毛萇傅曰文茵虎皮也謹案□□內席也以虎皮為之釋名文茵車中所坐也用虎皮也○今案毛詩一條見小戎篇釋名以下今畢校木無文字」蒲茵「桓譚新論云雖不□古路車亦數聞師之說但素輿而蒲茵也○王石華校以舊鈔此下三條誤竄入軸篇後因移正今案嚴輯全後漢文卷十五所論据本鈔引同」繡茵「書云霍禹作乘輿輦加畫□茵馮黃金塗○今案見漢書六十八霍光傳」錦茵「桓譚新論云乘輿玉瑵華芝及鳳凰三蓋之屬皆玄黃五色飾以金玉翠羽珠絡錦繡茵席也○今案續漢書輿服志注引新論乘輿四字作輿輦玉蚤文選西都賦注引新論作乘車王爪爪蚤古通用」 \\n 北堂書鈔卷第一百四十一 \\n  \\n 　"}
{"章节": "●北堂書鈔卷第一百四十二  酒食部一", "正文": "　 \\n ●北堂書鈔卷第一百四十二酒食部一 \\n 　 \\n  \\n 隋祕書郎虞世南撰南海孔廣陶校註緫篇一 \\n ○緫篇一上 \\n 食者民之本「淮南子云食者民之本也○今案見淮南子主術訓陳本及類聚引同」食者物之始「尚書大傳云八政何以先食食者萬物之始人之所本也○今案陳本同陳恭甫尚書大傳定本卷二厯稱文選籍田賦注及白帖御覽引皆作人事之本卻未見也」聖人所寶「墨子云夫食聖人之所寶○今案見墨子七患篇」人之所美「淮南子云恠味人之所美○今案陳俞本同淮南子精神訓恠味作珍恠奇特」持身「呂氏春秋云食能以時身必無災凡食之道無飢無飽是為五臟之寶百節娛歡咸進受氣○今案經訓堂本呂氏春秋盡數篇及陳俞本寶作葆是為作是之謂娛作虞」強體「墨子云古之人未之飲食故聖人誨男耕稼其為食也以增氣充虛強體適脉也○王石華校脈改腹今案陳俞本及墨子辭過篇脈作腹然脈字似勝」忘憂「左氏云魏獻子為政以魏戊為梗陽大夫梗陽人有獄其大宗賂以女樂魏子將受魏戊謂閻沒汝寬曰吾子必諫退朝待於庭饋入召之比置三嘆既食魏子曰喭曰惟食忘憂吾子置食之間三嘆何也○王石華校比改以非是今案左氏昭廿九年傳同」 \\n 解怒「闕子云義渠之人合烹龜鱉不熟臊穢腥臭中國火食之民雖饑餓三日不啟口至死弗食也吳章莊先受而和之病人食之為之輕體萬乘食之為之解怒何也吳章先之調存也○嚴氏校云案見御覽八百四十九今案陳俞本及御覽引闕子無合字及火食二字又陳俞本莊先作莊吉御覽作莊告又御覽龜誤竈餘同」 \\n 以親宗族「周官以飲食之禮親宗族兄弟○今案見春官大宗伯」以強股肱「墨子云故聖人制飲食足以充虛繼氣以強股肱使耳目聰明不極五味之調芬香之和也○今案墨子節用中篇脫使字餘同陳俞本及御覽引皆有使字又俞本繼改增本鈔下條引亦作增」 \\n 以頤精神「楊雄蜀都賦云甘甜之和芍藥之羹江東鮑鮉隴西牛羊糴米肥猪獨草孤鶬鳩鸐初乳山鶴交秋魁膾鮫？稅田乳鷩制不及勞五肉七菜勝腌鶉鴞可以頤精神養血脉者不可除也○今案楊雄集脫陳俞本甜作馥無鳩鸐五句勝腌一句及不可除也四字又俞本糴作籴？頁陳本脫米肥二句餘同本鈔下文凡二引一引至孤鶬句止同一引稅田四句制作刑勝作滕」 \\n 以通血氣「公孫尼子云太古吮露精食草木實飲食以通血氣○王石華校改實為寶非是今案玉函山房輯本同」增氣充虛「墨子云如上也○今案詳本篇上文」 \\n 資生順性「徐爰食箴云悠悠遂古民之初生有生自食資生順性甘是黍稷炎皇載后弃茂植○今案本鈔酒食緫下篇引同」和神安體「潘尼釣賦云紅麵之飯糅以菰梁五味道洽餘氣芬芳和神安體○今案百三家本潘尼集及本鈔飯篇引同」調神暢情「徐爰食箴云一日三飽聖賢通執奉君養親靡不加精安慮潤氣調神暢情○今案陳俞本慮作體」奉君養親「又云一日三飽聖賢通執○今案同上條」太古吮露精食草木寔「公孫尼子云太古吮露精食草木寔聖賢為火食號曰燧人○今案玉函山房輯本同」充饑協氣「陸機七微云勺藥調以充饑芬馨發而協氣○今案嚴輯陸機集同惟不收下文伏羲一條」伏羲取犧牲以充庖廚「又曰取犧牲以充庖廚故曰庖犧也○今案陳本注見上俞本無注考本鈔制作篇有取犧句是引帝王世紀與范書四十下班固傳注引合可知非出陸機七微矣」未有火化飲血茹毛「禮記云古者未有飲食茹毛飲血燧人初作燧火而民食始有燔炙裏肉燒之故食名焉及神農時民始食穀米加于燒石之上而食之黃帝始作釜甑火食之道成矣○今案標目二句見禮記禮運惟小注以下各句非注文亦非疏文俞本刪裹肉四句仍題禮記二字陳本徑刪全注改入禮運正文皆非也考本制作篇有釜二句係引古史考又考廣韻入聲引古史考初作四字作鑽火二字米加作加米餘同御覽八百四十七引古史考米加上有釋字路史餘論卷二引古史考亦然合璧事類外集五十五引古史考初作上字是原鈔此條燧人以下皆古史考文當別為一條也」 \\n 脩火之利以炮以燔「禮記云後聖有作修火之利以炮以燔以為醴酪○今案禮記禮運同」遂人鑽火炮生為熟「禮含文嘉三燧人始鑽火炮生為熟人無腹疾○今案類聚引始字在火下初學記九引鑽下有木取二字人上有令字風俗通一引亦有木取二字」黃帝鑽燧以熟葷臊「管子云黃帝鑽燧以熟葷臊民食之無腹胃之疾○今案陳俞本同近本管子輕重伐篇朘胃作茲？？胃疾作病」燔黍捭豚「禮記注云中古未有鬴甑釋米捭肉加於燒石之上而食之耳今北夷猶然汙罇鑿池為尊也杯飲手掬之也鹽鉄論云古者燔黍而食裨豚相享賓婚相召豆羹白飯○今案禮運鄉注鬴作釜夷作狄罇作尊同鹽鉄論見散不足篇而食捭三字作食稗而□四字亦見御覽八百四十九引陳本捭作熚並刪禮記注一段」 \\n 滅腥去臊「呂氏春秋湯得伊尹設朝見之禮伊尹說湯以至味曰凡味之本水最為□時疾時□滅腥去臊必以其勝無失其理○今案呂氏春秋孝行覽篇及陳俞本見之作而見之」 \\n 天有六氣降生五味「左傳云秦翳和對晉侯曰天有六氣降生五味○今案見左傳昭元年」將定其氣必先五味「王粲七釋云道在養志寔氣將定其氣莫先五味○今案嚴味王粲集據書鈔引同陳本脫此條」水最為始火為之紀「呂氏春秋云已具上○今案御覽八百四十九引同」 \\n 六畜五牲「左氏云太叔對趙簡子曰為六畜五牲三犧以奉五味杜預注曰六畜牛羊豕犬雞也五牲麋鹿麕狼兔也三犧宗廟天地犧牲○今案左傳昭廿五年注麕作麏」 \\n 六穀八珍「劉劭七華云六穀八珍百羞五味食氣所常未足為貴○今案陳本氣所作饌之餘同嚴輯劉劭集未收此條」五穀六仞「楚辭云五穀六仞設菰粱蜀？瓜臑盈望和致芳內鶬鴒鵠味豺羹魘魂兮歸來恣所嘗注曰五穀稻稷麥豆麻也七尺曰仞菰粱蔣實也○今案楚辭大招篇及陳本蜀？瓜作鼎兮作乎又陳本刪注曰以下今楚辭朱子集注本亦僅收得蔣實句餘脫」 \\n 三禾九變「傅玄七謨云公子曰三禾九變五味八珍玄水朱火蕙藉桂薪享以九方之鼎調以伊摯之倫○今案百三家本脫嚴輯全晉文享作烹九方作九九然本鈔下文引亦作享以九方陳本脫九方二句」 \\n 百菓六肉「宋農本草農問于太子百菓六肉五味煎著男女異識其要矣乎○今案陳俞本脫疑是神農本草之文」五肉七菜「楊雄蜀都賦云稅田乳鷩刑不及勞五肉七菜滕腌鶉鴞○今案本鈔上文引刑作制滕作勝」五齊七醢「周官醢人云王舉則共醢六十甕以五齊七醢七葅三臡寔之○今案見周禮天官賦」三臡七葅「張衡七辨云嘉肴雜醢三臡七葅○今案類聚五十七引臡誤分為難肉二字餘同」五味八珍「傅玄七謨云公子曰三禾九變五味八珍玄水朱火蕙藉桂薪○今案詳本篇上文」 \\n 五黃千品「又云五黃千品桂蠹熊蟠○今案嚴輯七謨據舊鈔引同亦見本篇下文引」珍恠之食「公羊傳云邾叔術受盱夏父叔術兄子也穀梁傳云邾婁叔術有子盱好食珍恠之食○嚴氏校云公羊見昭三十一年傳穀梁無今案陳本脫穀梁以下」珍奇食物「東觀漢記云岑彭據津鄉當江南荊揚之咽喉清淨江湖諸蠻夷貢獻於是江南之珍奇食物始流通焉○今案陳本據字作引兵還屯清淨四字作喻告諸蠻夷聚珍本及姚輯本據亦作還屯且津鄉句在咽喉句下亦無清淨句又荊上無江南二字餘同」 \\n 六珍之饌「應劭注百官表云少府屬官有太宮職在典掌王饔六珍之饌○今案陳本無職在典三字漢書北監本脫應劭注考續漢書輿服志下劉昭注引荀綽晉百官表注有此文六珍作八珍餘同」 \\n 百味之羞「又云太官職在典掌王饔百味之羞○今案詳上文」方丈饌「孟子云食前方丈饌侍妾數百人我得志弗為也○今案近本孟子無饌字陳本刪此條」百品味「周官云內饔掌王及后世子之膳羞辨百品味之物鄭玄注曰百品味庶羞之屬○今案周禮天官同」爽口食「應吉甫釋左雜論云極芍藥之羹爽口之食○今案陳本及嚴輯應吉甫集皆脫極字」■〈馬真〉馬啖「風俗通云俗說■〈馬真〉馬啖賓客宴食□闕主意未盡欲復飲酒餘無所炮更出脯鱔椒薑鹽豉速疾如■〈馬真〉馬之傳命○今案陳本及御覽八百四十九引皆無所字陳本更誤便御覽無客字轄作鮓嚴輯風俗通同御覽」 \\n 六食「周官云食翳掌和王之六飲六膳百羞八珍之齊○今案周禮天官同」五食「陸機七徼云奇膳五食窮滋致豐○今案百三家本陸集及陳本微作徵五作玉餘同類聚五十七引七微五作玉滋誤茲」百羞「周官云食醫掌和王之百羞百醬八珍之齊○今案周禮天官同」玉饌「左思吳都賦云竟其區宇則并疆兼巷矜其宴居則珠服玉饌○今案陳本及文選竟作競」珍膳「楊子法言云成曰訩訩北夷被我純繢帶我金犀珍膳寧餬不亦享乎○今案秦氏石研齋本孝至篇同」珍肴「辛延壽羽林郎歌云不意金吾子娉婷至我廬就我求珍肴金盤膾鯉魚○今案陳本同古詩歸卷匹壽作年至作過」蕙肴「楚辭云蕙肴蒸兮蘭藉奠桂酒兮椒漿○王石華校承改蒸今案見楚辭九歌東皇太一篇本鈔蒸作承又椒誤微據本鈔漿篇校改」蘭肴「邊讓章華臺賦曰蘭肴山積椒酒淵流曹植擬楚辭云蘭肴御兮玉藥陳○今案陳本刪曹植以下嚴輯據范書邊讓傳引積作竦然本鈔酒篇引亦作積又百三家本曹植九詠藥作俎餘同」 \\n 食如蟻「楊子法言云或曰食如蟻衣如華金朱煌煌無己泰乎注曰蟻精細也○今案陳本刪注曰六字考石研齋本孝至篇李軌注同」精細如蟻「崔駰七依云玄山之梁不周之稻萬鑿百陶精細如蟻○王石華校照陳本刪去此條非是今案類聚五十七只引玄山二本鈔飯篇引七依四句同又嚴氏輯崔駰集鑿作檕」 \\n 玄山之粱不周之稻「又云玄山之粱不周之稻萬鑿百陶精細如蟻○今案陳本脫百陶二句餘詳上條」陽山之穄九朔之禾「劉劭七華云於是爨陽山之穄九朔之禾○今案嚴輯七華同陳本脫爨字」華薌重秬滍皋香秔「張衡七辨云會稽之菰冀野之梁■〈木爵〉淩輭麵糅以青秔○今案類聚五十七引七辨祇有會稽二句陳本與類聚同且併入上文三臡七葅一條注中嚴輯張衡七辨據舊鈔引■〈木爵〉作灂麵作麫餘同」 \\n 新城之秔雍丘之粱「桓彥林七設新城之秔雍丘之粱重穋代熟既滑且香精稗細麪芬麋異棖○今案陳本脫細麪二句本條脫精稗二字據本鈔飯篇引補正」 \\n 孟冬香秔上秋膏梁「傅巽七誨云孟冬香杭上秋膏粱彫胡苽子丹具東牆濡潤細滑流澤芬芳○今案陳本苽作瓜又脫丹具二句嚴輯傅巽集據舊鈔引同本鈔飯篇引芬芳作芳菲」御宿青粲「王粲七釋云乃有西旅遊梁御宿青粲○王石華校因本鈔粲祭遂照陳本改木？祭誤矣今案本鈔飯篇引七釋正作粲照訂」河內青稻「袁准招公子云河內青稻新城白稉弱萁遊粱儒螖通芬○嚴氏校云本鈔白稉二字原誤芳稅彫胡細五字當是下文羼入今案類聚八十五引袁准觀殊俗則作新城白粳又嚴輯袁准招公子據舊鈔引又萁作臭芬作芳餘同並附注云類聚作觀殊俗陳本多誤」 \\n 方稅彫胡「孔煒七引云芳稅彫胡縹粒出身辭和方頰絕城累臻○今案此條多誤陳本無注」芳菰精稗「曹植七啟云芳菰精稗霜蓄露葵○今案文選七啟及陳本稗作粺李善注引說文稗字」江東鮑鮉隴西牛羊「楊雄蜀都賦云甘甜之和芍藥之羹江東鮑鮉隴西牛羊糴米肥猪獨草孤鵨○今案本篇上文引同」大宛之犧三江之魚「徐幹七喻云大宛之犧三江之魚雲鵨水鵠熊蹯豹胎○今案陳本及類聚五十七引七喻同」洞庭之鮒灌水之鰩「崔駰七依洞庭之鮒灌水之鰩滋以陽撲之薑藉以壽木之華○王石華校農改薑今案陳本及類聚五十七引七依藉作蔌撲作樸」鴻淵巨鯉「傅巽七云乃有河蘇僕鮎鴻淵巨鯉○今案本鈔膾篇引七誨作河穌漢魴粱淵巨鯉嚴輯傅巽集據舊鈔引兩存其說惟此條嚴引鴻作龍與本鈔微異耳陳本下句同上句作廣河潛魴」 \\n 丹穴飛皇「陸機七微云拾朝陽之遺卵納丹穴之飛皇○今案陳本及百三家本陸集微作澂皇作鳳」丹穴之雛「張協七命云丹穴之雛玄豹之胎燥以秋橙酟以春梅○今案陳本酟誤酤文選七命雛作鷚李善注云說文鷚鳥大雊雛」靈淵之龜「又云之龜萊黃之鮐○王石華校銘改鮐今案文選七命同」雲鵨水鵠「徐幹七喻云雲鶬水鵠熊蹯豹胎○今案詳本篇上文」晨鳧宿鷃「王粲七釋云黿羹蠵臛晨鳧宿鷃○王石華校以晨下衍鳴字刪之今案嚴輯王粲集同」丹山鳳卵「呂氏春秋云肉之美者猩猩之脣貛貛之炙丹山之南有鳳之卵盖是肉也○今案陳本及近本呂氏春秋孝行覽篇皆無是肉句卵作丸高誘注云丸古卵字」粵澤龍胎「崔駰七依云丹山鳳卵粵澤龍胎○今案百三家本脫陳本及嚴輯崔駟集同」霜熊之掌「王粲七釋云霜熊之掌文鹿之茸○今案鸞雉句有誤陳本作文豹月？邕胎又舌誤告餘同本鈔下文引麕髓二句麒作麟餘同」燕脾猩脣「張協七命云封雍之蹯翰晉之跖鷰牌腥脣髦殘象白○今案陳本及文選七命雍作熊」豹胎龜腸「曹植樂府云魴臇熊掌豹胎黿賜○今案陳本臇熊作腴羆」 \\n 玄熊素膚肥豢醲肌「又云玄熊素膚肥豢醲肌○今案陳本同」龍脅之肪鳳趾之筋「孔煒七引云龍脅之肪鳳趾之筋麕髓鹿腸鵠舌麟月？引○今案陳本無注本鈔上文引麟作麒」豹胎熊蹯飛鷃伏鶉「傅巽七誨云豹胎熊蹯肥濡晞沐雙鷄合蒸○今案陳本脫肥濡二句嚴輯傅巽集汴下增入飛鷃伏鶉句餘同」犓牛之腴肥狗之和「牧乘七發云犓牛之腴菜以筍蒲肥狗之和冒以山膚○今案陳本及文選七發同」楚苗之食安胡之飯「又云楚苗之食安胡之飯摶之○今案文選七發摶之下有不解二字」 \\n 蘭英之酒山梁之飧「又云蘭英之酒酌以滌口山梁之飧豢豹之胎○今案文選七發飧作餐」秋黃之蘇白露之茹「又云薄耆之炙鮮鯉之膾秋黃之蘇白露之茹○今案文選七發同」熊蟠之臑芍葯之醬「又云於是使伊尹煎熬易牙調和熊蟠之臑芍葯之醬○今案陳本無注文選七發芍葯作勺藥」三牲之供鯉魴之膾「桓彥林七設云三牲之供鯉魴之膾飛刀激整○今案陳俞本及嚴輯桓麟集魴作魤又陳本脫飛刀句設作說」桓陽黃梨巠山朱橘「傅巽七誨云爾乃選方殊巢魚有備物蒲陶宛榛齊秧燕粟○今案陳本無注桓作襄巠作閩嚴輯傅巽集桓作沍又作選巢殊方餘同」木酪昌葅鬯酒「崔駰七依云木酪昌葅鬯酒蘇漿成湯不及見桓公所未嘗○今案百三家本脫陳俞本及嚴輯崔駰集同」鷄寒狗熱「崔駰傅徒論云鶩臛羊殘炙雁煮鳧雞寒狗熱重案滿盈○王石華校鶩改牛非是今案百三家本陳俞本鶩亦作牛殘作膾餘同本鈔臛篇引亦作鶩作殘殘即文選七命殘白之殘也嚴輯崔駰集鶩作鷰盈作俎」 \\n 黿羹蠵臛「王粲七釋云黿羹蠵臛晨鳧宿鷃五黃擣珍□腸□□○今案嚴輯七釋同陳本無注」包鱉膾鯉「毛詩○今案小雅六月篇作炰鼈」臑鱉膾鯉「鹽鐵論云今則潘炙滿案臑鱉膾鯉□卵鶉鷃撜拘鮐醢○今案陳俞本及近本鹽鐵論散不足篇膾鯉作膾腥鮐醢作鮐鯉醢醯餘同」濡鼈炮羔「楚辭云濡鼈炮羔有蔗醬鵠酸臇鳧煎鴻○今案陳俞本脫楚辭招魂篇濡作胹蔗醬作柘漿又注云拓一作蔗」蒸豚炰鼈「袁淮招公子去蔗豚□鱉炙鶉炙鴈鷺闕備文黃散○今案嚴輯袁准集同陳俞本及玉函山房輯本炙鶉作烹鶉又脫鷺閔六字」寒鵠■〈虫雋〉鴈「又云遼東細粒鮫氏曰寒雁○今案陳俞本刪鮫氏曰三字嚴輯袁惟集氏下刪曰字但空二格」炙鴰蒸鳧「楚云炙鵠蒸鳧□鶉陳煎鯖臛雀遽爽存魂兮○今楚辭大招篇及陳俞本陳作陳？？兮下有歸徠麗以先五字餘同近本楚辭鯖作鰿本鈔臛篇亦引作鯖」醢豚苦狗「又曰醢豚苦狗膾□蓴注曰苦狗所謂膽和者也○今案楚辭招魂篇又陳俞本葅作苴」餁鵠煎「崔駰博徒論云適逢長史膏衞東顯撫綏下車但到酒鑪爛燂○今案嚴輯崔駰集據鈔引史作吏餘同陳俞本及百三家本皆脫膏衞句及爛燂二字」炰珠崖之麋鱉臑東海之遊黿「傅玄七鏌云炰珠崖之麋鱉臑東海之遊黿○今案陳本及本鈔臛篇引臑作是也傅節子輯本仍作檽又陳本炰作膾恐非考本鈔炰篇引七謨作炰與舊鈔此條脗合」 \\n 割柔胎於孕豹宰潛肝於豢龍「陸機七微云割柔胎於孕豹宰潛肝於豢龍○今案百三家本陸集及陳俞本微作徵」臠麒麟之麛「劉劭七華云煮丹穴之卵炰南海之■〈虫雋〉菁杞除之悲臠麒麟之麛○今案本鈔炰篇引丹穴二句同陳俞本菁杞句作烹文豹之胎餘同嚴輯劉劭集於菁杞悲三字皆空一格而已」 \\n 爚鳳凰之胎「傅玄七謨云淪鳳凰之胎椓飛龍之肝五黃十品桂蠹熊蟠升鏢撥馥不可勝原○今案初學記廿六引同嚴輯傅玄集據舊鈔引鳳作皇椓作膾餘同又考本炙篇引七謨？？豕作炙此尤足據盖虞永興既採入炙篇則其字當作炙無疑矣」 \\n 寒芳蓮之巢龜膾西海之飛鱗「曹植七啟云寒芳蓮之巢龜膾西海之飛鱗○今案陳俞本同文選蓮作苓李善注引史記以證苓與蓮同」煎雋陵之縹翠蒸■〈艹忩〉之碧鷄「劉劭七華云煎雋陵之縹翠蒸■〈艹忩〉嶺之碧鷄○今案陳本同俞本刪■〈艹忩〉嶺句又本鈔蒸篇引七華雋作嵩餘同御覽九百二十四引仍作雋」伊尹煎熬易牙調和「枚乘七發云使伊尹煎熬易牙調和○今案詳本篇上文」玄冥適鹹蓐收辛「曹植七啟云糅以芳酸甘和既醕玄冥適鹹蓐收調辛○今案文選七啟及陳本同」 \\n 合以水火之齊和以五味之芳「桓彥林七設云□□大武牷犢栗梁剛鬣奉豕肥云羊合以水火之齊和以五味之芳○今案陳本設作說無大武以下嚴輯七設據舊鈔引同」 \\n 五味異和「禮記云五味異和鄭玄注曰謂香臭與酸苦和○今案禮記王制注酸作鹹苦下無和字」百品異方「曹植樂府云口厭常珍鹿臛願□百品異方○今案陳本鹿臛句作乃購麟凰熊蹯豹胎八字」五味相濟百變代甲「杜預七矯云火瞻失度齊以制和宰夫奉制而恭心解也○今案此注有譌脫陳本代甲作雜調矯作規無火瞻以下嚴輯杜預七規脫此條又附注云規一作矯」和宮適甜撫角調酸「傅玄七謨云和宮適甜撫角調酸○王石華校云案此下卅一條孫百四十卷輅部文應移在前今案已照移正又嚴輯全晉文據書鈔引同」調齊和之適窮甘酸之變「淮南子云煎熬燔炙調齊和之適以窮荊吳甘酸之變○今案淮南子本經訓及御覽八百四十九引燔作焚餘同」糅以丹橘「杜預七規云庶羞既□異味代臻糅以丹橘雜以芳麟○今案嚴輯杜預七規麟作同」芳以薑椒「張衡七辨云審其齊和適其辛酸芳以薑椒拂以木蘭○今案百三家本七辨木作桂餘同」調以滑甘「禮記云凡和春多酸夏多苦秋多辛冬多鹹調以滑甘注云多其時味以養氣○今案禮記內則注同」酤以醯醢和以蜜飴「劉梁七舉云蒭豢既陳異饌並羞勺藥之調煎炙蒸豚酤以醯醢和以蜜飴○今案嚴輯劉梁七舉豚作臑本下文引亦作蒸臑」醝以大夏之鹽酢以越裳之梅「崔駰七依云醝以夫夏之鹽酢以越裳之梅○今案嚴輯崔駰七依據舊鈔引同」酸鹹譎適齊和□方「潘尼釣賦云西戎之蒜南夷之薑酸鹹調適齊和有方○今案陳本云？？秝今作蒜」鹹酸得適和味應宜「杜預七規云飛刀覆切解髮雜疊各要穀輕□□□□鹹酸得適和味應宜○今案嚴輯杜預七規謂穀輕句有誤又於輕下空四格今從之惟穀當是縠之譌盖形容其細薄也陳本刪各要以下」 \\n 享以九方之鼎「傅玄七模云享以九方之鼎調以伊摯之倫輕椒丹橘素薑紫蘭○今案陳本脫嚴輯傅玄集據舊鈔引九方作九九享作烹餘同本鈔上文引亦作享作九方」 \\n 爨以五熟之鼎「杜預七規云農父進菰粱之精粺虞官貢飛禽之羣□伊尹爨以五熟之鼎○今案嚴輯桂預七規同陳俞本羣下補鮮字」炊以□棫之薪「崔駰七依云夫遺風之乘遊騏之騑適靡四海摝珍□□炊以□棫之薪○今案陳俞本脫嚴輯崔駰集據舊鈔引同」投以犀象之器「杜預七規云伊尹爨以五熟之鼎易牙投以犀象之器○今案陳俞本及嚴輯本同」味重九沸和兼勺藥「張協七命云味重九沸和兼勺藥晨露鵠霜鵽黃雀○今案陳本及文選七命梟作鳧」九拂三變其味乃和「劉劭七華云厥齊不同各有攸宜九拂三變其味乃和○今案陳本及嚴輯劉劭集拂作沸」滋味既殊芳射越「東阿七啟云紫蘭丹椒施和必節滋味既殊遺芳射越○今案陳俞本東阿作曹植椒作桂文選七啟作椒與舊鈔合又本鈔誤東河嚴校云東河當作東阿王即曹植也」 \\n 馨香播越氣干青雲「杜預七規云太羹生華蘭料馥芬菰粮雪累班臠錦文馨香播越氣干青雲○今案陳本脫太羹七字及菰字餘同俞本料作椒脫菰粮二句考本鈔羹篇引太羹二句料作椒嚴輯杜預七規據舊鈔兩引並存作椒作料二說」 \\n 詭齊殊芳越俗通神「孔煒七引云伊尹奏饌術易牙調甘辛詭齊殊芳越俗通神○今案陳俞本詭齊作齊地又陳本脫術字甘字俞本奏作奉又脫牙調甘三字」 \\n 聞香者接踵干咽者塞門「弘君舉食檄云取聶湖獨穴之鱧赤山後陵之蓴親君子延嘉賓終日宴□□□間香云云○今案御覽八百四十九引弘君舉食徼脫親君以下又聶作懾陵作陂接踵作躑躅嚴輯弘君舉集據舊鈔引補入君子各句」 \\n 八珍代羞六飯迭舉「潘尼詩云八珍代羞六飯迭舉○今案陳俞本同」蒭豢既陳異饌並羞「劉梁七舉云蒭豢既陳異饌並羞芍藥之調煎炙蒸臑○今案陳俞本蒭作芻」 \\n 希以多品羞以珍名「王粲七釋云肴以多品羞以珍名脯鮪桂蠹石夔瓊晶鱉寒熱異和殊馨○今案嚴輯王粲集據舊鈔同陳俞本肴以作肴有石夔作玉屑又陳本鱉作蟞」 \\n 芳甘百品並仰累重「傅毅七激云芳甘百品並仰累重異珍殊味厥和不同○嚴氏校補味字歡改厥今案陳俞本作殊珍異味餘同」嘉旨雜遝豐實左右「徐幹齊都賦云蘭豕臑羔炰鱉膾鯉嘉旨雜遝豐實左右前徹後著惡可勝數○今案陳俞本蘭作蒸餘同嚴輯徐幹集勝作悉」圓案星亂方丈華錯「張協七命云伊公爨鼎庖子揮刀味重九沸和兼芍藥圓案星覓方丈華錯○今案文選七命同」爾酒既湑爾肴伊脯「詩云爾酒既湑爾肴伊脯公尸燕飲福祿來疑○今案大雅鳧鷖篇渭作湑疑作下陳本湑誤滑伊誤既疑作珽本鈔胥皆作？故湑亦作湑」有酒如川有肴如岑「應璩新詩云有酒如川又云○今案陳本璩改瑗非也又酒下補流字肴下補積字與本鈔酒篇引應璩百一詩同准肴作肉耳張溥百三家集亦然」嵩高石室有自然飲食「嵩高山記云山下巖內有一石室有自然飲食○今案類聚六十四引嵩高山記及陳本內皆作中考舊鈔中多改內因隋高祖之父諱忠虞氏兼避也」海內金臺有百味之食「幽明錄云海內有金臺水出百丈內有金机彫文備制上有百味之食○今案陳本机作機非也机即几字御覽七百一十及本鈔几篇引皆作几御覽八百四十九及本鈔下數條引又作机」 \\n 廬山酒饌「祖台之志怪云建康小吏曹著見廬山夫人為設酒饌下七子盒盤盤內無俗間常肴敉○今案御覽八百四十九引志怪無饌字敉字及間常字廬作盧餘同陳俞本脫七子句俗間五字作俗餚內作中詳本篇上」 \\n 新安羹飯「幽明錄云河南趙良與鄉人至長安及新安遇霖雨糧乏相謂曰飢在後堂應時羹飯備具○嚴氏校云以上卅一條誤竄入輅車篇按此下應接後一百四十二卷尾四神一條之上已照移正今案　欽定圖書集成乾像典卷八十五引無霖字及相謂七字具下有人語云進疏食句」 \\n 四神守護「幽明錄云海內有臺出水百丈內有金机上有百味飲食四大神力嘗守護之○今案陳本机誤機四大作四方御覽八百四十九引幽明錄神力作力神餘詳本篇上文海內金臺一條」 \\n 飲六醴食五芝「馮衍賦云飲六醴之清液食五芝之茂英○今案見百三家本馮集陳俞本同」三鳥為取「山海經云西王母梯几而戴勝其南有三青鳥為西王母取食注曰梯馮也○今案海內北經勝下有杖字馮作憑考馮古憑字」食鳳卵飲甘露「博物志云軒轅之國在窮山之際民食鳳卵飲甘露○今案明吳琯校本稗海本博物志同陳俞本脫窮山句」吮玉液「楚辭云療飢止渴啜玉精節○今案此注有誤陳本脫俞本注楚九思云吮玉液兮止渴齧芝華兮療飢」飲珉膏「王子年拾遺云燕昭王二年大延國來獻舞者二人昭王處以華幄飲以瓀珉之膏○今案陳俞本及南昌胡氏校本拾遺記大延皆作廣延廣改大者避煬帝諱也」 \\n 北堂書鈔卷第一百四十二 \\n  \\n 　"}
{"章节": "●北堂書鈔卷第一百四十三  酒食部二", "正文": "　 \\n ●北堂書鈔卷第一百四十三酒食部二 \\n 　 \\n  \\n 隋祕書郎虞世南撰南海孔廣陶校註緫篇一 \\n ○緫篇一下 \\n 天子四食「白虎通云天子四食何明有四方之物食四時之功也四方不平四時不順者有徹膳之法也○今案近本白虎通禮樂篇四食作日食膳作樂餘同陳本亦作日食竊以為不及舊鈔之近古也本鈔下文引亦作徹膳」 \\n 王舉鼎十二「周官膳夫云王者一舉鼎十有二物皆有俎謹案十二鼎者牛一也□二也○今案陳本刪謹案以下」膳日雙雞「左傳云公膳日雙雞饔人竊更之以鶩御者知之而以其泊饋子雅子尾怒○今案見左傅襄二十八年陳本脫饔人以下」食用六「周官膳夫云凡王之饋食用六穀注曰六穀稌黍稷粱麥苽苽雕胡也○今案俞本脫陳本將下三條經文併入此注中」珍用八物「又周禮膳去云凡王之饋珍用八物注曰珍謂湻熬湻毋炮豚炮牂擣珍漬熬肝膋也○今案俞本同」膳夫六牲　「又周禮膳夫云凡王之饋膳夫六牲注曰六牲馬牛羊豕犬雞○今案俞本脫凡王四字」飲用六清「又周禮云王之膳羞飲用六清注云六清水漿醴■〈酉京〉醫酏○今案見天官膳夫」庖人共六禽六獸「又周禮云庖人共六禽六獸注曰六獸麋鹿熊麕野豕兔○今案俞本脫陳本增注三行」食醫和六食六膳「又周禮云食醫掌和王之六食六膳百羞百醬八珍之齊○今案陳本同俞本脫」膳夫掌食「又周禮云膳夫掌王之食飲膳羞以食王及后世子○今案陳俞本同」宰人上食「莊子云趙文王好劍宰人上食王三環之○今案子說劍篇及陳本楚作趙本鈔劍篇引亦作趙據改」太官共食「蔡質漢官典職云尚書郎入直太官五日供美食下天子一等也○今案陳本入直作直入臺供作一平津館輯本典職無下天子句」凌人供冰「周禮天官云淩人賓客供氷注曰不以鑑往嫌使停膳羞也○王石華校本鈔於小注供冰句下增入鑑字非也今案凌人職祭祀始供冰鑑賓客但供冰無鑑字也」嘗據一饋而七十起「鬻子云禹嘗據一饋而七十起日中而不暇飽食○今案詳本鈔卷八勤勞篇」四方不順有徹膳焉「白虎通云王者四方不平四時不順有徹膳之法也○今案標目方下有脫字詳本鈔上文及注」春食麥羊夏食菽雞「蔡邕月令論云問者曰春食麥羊夏食菽雞之屬但以為時味之宜不合之於五行○今案蘭雪堂蔡中郎集同陳本脫問者以下標目脫麥字雞字」孟夏以彘食麥「禮記云孟夏之月天子乃以彘嘗麥注曰麥之新氣尤盛以彘食之散其氣也○王石華校凌改麥今案禮記月令同陳俞本氣作熱」仲夏以雛嘗黍「又云仲夏之月天子乃以雛嘗黍注曰此也○今案禮記同俞本雛誤雞陳本脫」食齊視春時羹齊視夏時醬齊視秋時飲齊視冬時「周官云凡食齊視春羹齊視夏醬齊親秋飲齊親冬時注曰飯宜溫也羹宜熱也○王石華校□改飲非也今案周禮食醫職注正作飯」春宜羔豚夏宜腒鱐秋宜犢麛冬宜羽「禮記云云如上羔豚膏薌腒鱐膏臊麛膳膏腥羽膳膏羶○今案內則篇同」冬獻狼夏獻麋「周官□人云冬獻狼夏獻麋注曰狼膏聚麋膏散散則涼以救時之苦也○今案陳本獸人誤庖人」牛宜稌羊宜黍豕宜稷犬宜粱「又云食醫掌和王之六食禮記牛宜□羊宜黍豕宜稷犬宜梁雁宜麥魚宜菰注曰言氣味相成也○今案食醫二句見周禮天官禮記以下見內則陳本禮記上增入案字」獸用梅「○今案舊鈔此條脫去注文與下條用藙注誤併為一今据內則篇移正陳俞本增入鄭注又將用藙注刪去非原鈔之舊矣」三牲用藙「禮記注云藙煎茱萸○今案此見內則篇舊鈔此條脫標目並竄入上條注中今移正陳俞本刪」脂用葱膏用薤「又注云脂肥凝者也釋者曰膏○今案內則注同」 \\n 膾春用■〈艹忩〉秋用芥「又曰注云芥芥醬也○今案內則注同陳本膾作注俞本脫」豚春用韮秋用蓼「又云豚春用韮秋用蓼○今案內則同俞本脫陳本無注」 \\n 肉則脫之魚曰作之「禮記注云皆治釋之名也○今案俞本同陳本無注今內則鄭注則鄭注釋作擇」狗去腎豚去腦「禮記云狼去腹兔去尻注曰為不利人○今案陳本無注俞本及內則篇腹作腸」魚去乙鼈去醜「如上云云○今案內則同」牛夜鳴則庮羊泠毛而毳羶「禮記云狗赤股而月？蚤臊鳥鑣色而沙鳴鬱○今案內則臊作躁陳俞本泠誤冷又陳本脫赤股二句俞本赤股以下改大寫脫鬱字」豕望視而交睫腥馬黑脊而般臂漏「禮記注云皆為不利人○今案內則同俞本脫腥字」舒雁翠鵠鶚胖「又云雛尾不盈握不食注云皆為不利人也○今案內則及陳俞本鶚作鴞」雞肝雁腎鴇奧鹿胃「禮記注云亦皆不為利人也奧脾■〈月此〉也○今案內則注同陳俞本■〈月此〉作肶」牲孕弗食「禮記云天子牲孕不食注曰孕任子也○今案郊特牲注同」不食雛鼈「伏乳不利人也○今案見內則鄭注陳本脫伏乳二字」膾炙處外醯醬處內「記注曰殽黻之外內也○今案見曲禮篇注俞本脫」食無強厚「呂氏春秋云凡食無強厚飲必小咽端直無戾○今案陳俞本同呂氏春秋季春紀強作疆厚下有味字」不宜露食「曹毗杜蘭香傳云香戒張碩曰不宜露頭食也○今案嚴輯曹集及陳俞本同御覽八百四十九引此傳脫宜字」節飲食「周易云山下有雷頤君子以慎言語節飲食○今案俞本脫」食不語「論語○今案見鄉黨篇陳俞本刪」無流歠無咤食「禮記○今案曲禮篇無作毋陳本脫上句」 \\n 食所以樂天下太平「白虎通云王者食所以有樂何樂天下太平富積饒也○今案見白虎通禮樂篇」擊鐘而舉無使日旰「徐爰食箴云衣服稱誠飲食日歎擊鐘而使日旰○今案陳俞本脫」每食擊鐘「左傳曰左師每食擊鐘聞鐘聲公曰夫子將食既食又奏○今案見左傳哀十四年」 \\n 飲食必鼓「呂氏春秋云有■〈女戍〉氏有二佚女為之臺飲食必以鼓○今案　吽季夏紀及陳本臺上有九成之三字」王齊日三舉「周官膳夫云王齊日三舉○嚴氏校三舉下刪注曰雖牲盛饌曰率八字今案天官膳夫職鄭司農注只有齊必變食句陳本已照改」王齊食玉「又玉府云王齊則供食玉鄭玄云玉者陽精之純者也○今案見周禮天官玉府職陳本玉府誤王府」齊必變食「論語云齊必變食居必遷坐○今案以下五條皆見論語鄉黨篇陳本脫」食不厭精「論語云食不厭精膾不厭細」色惡不食臭惡不食「論語」沽酒市脯不食「論語」魚餒而肉敗不食「論語」君子以飲食宴樂「周易曰雲在天上需君子以飲食宴樂○今案陳本改雲上於天需非也考釋文引王本正作雲在天上需與舊鈔脗合」貧者不以酒肉為禮「王隱晉書云皇甫謐姑子梁柳為陽城太守或勸謐送之謐曰云云○今案類聚七十二引王隱晉書柳誤抑陽城作城陽陳本改注今晉書又姑誤如」惟辟玉食「尚書謹案辟君也言唯君為美食也○今案見書洪範謹案以下是虞永自加注也陳本已刪」食哉惟時「書咨十有二牧曰食哉惟注食哉者所重民食也○今案孔傳云所重在於民食也與此注微異或是馬鄭王注佚文陳本脫」自求口食「易云自求口食觀其自養也○今案見頤卦食作實阮氏校勘記云閩本明監本毛本實作食非也而古本如是」以就口食「毛詩云克歧克嶷以就口食注云其貌難嶷然有所識別也○今案此見大雅生民箋陳本脫」饔饎「說文云凡食之屬皆從食饔饎食也○今案說文食部饔熟食也饎酒食也舊鈔有脫字陳本多誤」噬嗑「易曰噬嗑食也頤中有物曰噬嗑○今案噬嗑食也句見雜卦傳頤中有物句見頤卦彖傳」需于酒食「又云雲在天上需九五需于酒食○今案雲在天上係用王肅本詳本篇上文」困于酒食「又云澤無水困九二困于酒食朱紘方來○今案陳本刪九二以上六字」 \\n 民之質矣日用飲食「詩注曰質成也○今案見天保篇毛傳」民之失德乾餱以諐「毛詩注云民尚以乾餱之食獲諐過於人況天子之饌乎○今案此見伐木篇鄭箋諐作愆」三世長者知飲食「魏文帝售詔朝臣三世長者知飲食此言被服飲食難曉非長者不別也○今案陳本脫集字」伊尹說湯以至味「呂氏春秋云湯得伊尹設朝見之禮尹說湯以至味湯曰可得為之乎○今案見呂氏春秋孝行覽篇亦見本鈔一百四十二」食則饑「孟子曰任人有問屋廬子曰食與禮孰重曰以禮食即饑而死不以禮食則得食○今案孟子即作則陳本脫此條」其食使貧「周禮云甘食美衣使我長貧○今案周二字有誤陳俞本刪此條」堯王天下糲粱之食「韓子云堯之王天下也糲粱之食藜藿之羹○今案近本韓子五蠹篇梁誤粢御覽八十引不誤陳本注內仍誤粢」晏子相齊脫粟之食「晏子云晏子相景公食脫粟之食炙三弋五卵公聞之往讌焉睹晏子之食也公曰嘻○今案詳本鈔下文」文公食不重肉「尹文子云晉國苦奢文公以儉矯之乃衣不重帛食不重肉無幾時國人皆大布之衣脫粟之飯○今案陳俞本脫時字大作麤考棠陰館本尹文子大道上篇人上無國字亦見本鈔衣篇引」 \\n 叔敖枯魚之膳「韓子云孫叔敖相楚糲飯菜羹枯魚之膳○今案見韓子外儲說左」孔子七日九食「班固幽通賦注云孔子在陳蔡七日而九食門人有飢○今案文選幽通賦注無此文考本鈔蓋篇引幽通賦注與文選注亦異蓋隋以前固有為各家文集作注者此條亦舊注家之佚文也陳本改注家語」 \\n 子思二旬九食「說苑云子思居於衞縕袍無表二旬九食○今案說苑立節篇同本表作裏」簞食瓢飲不改其樂「論語○今案陳本脫」蔬食茹菜兄弟怡怡「東觀漢記云趙孝字長平建武初天下新定穀食貴孝得穀炊將熟使弟禮出○今案御覽八百四十七引出上有夫妻二字出下有孝夫妻共茹蔬菜禮夫婦歸告言巳食輒獨飯之禮後伺之遂共蔬食兄弟怡怡七句陳俞本但言弟出至莫回孝待之同飯與御覽異聚珍本姚輯本東觀記趙孝傳貴作尚少亦有夫妻二字出下字句亦與御覽字句少異」 \\n 三弋五卵「晏子云晏子相景公食脫粟之飯炙三弋五卵公聞之往讌焉睹晏子之食也公曰嘻○今案吳山尊仿宋本內六第二十六章及陳俞本飯作食讌作燕本鈔一百四十四飯篇引亦作飯」 \\n 多鹽少豉「束皙近遊賦云多鹽少豉臠皆穢閃○今案嚴輯本束皙集同陳俞本云多九字」不食糟糠食必粱肉「晏子曰人不衣裋褐不食糟糠飲食不美面目顏色不足視也是以食必粱肉○今案晏子無此文此見墨子非樂上篇陳本亦改墨子本鈔晏子蓋沿上文誤入」何曾日食萬饍「王晉書何曾日食萬錢猶云無下箸處○今案類聚九十二引王隱晉書萬上有近字陳本改注今晉書」庾業膳必方丈「沈約宋書宗愨鄉人庾業家富豪侈侯服玉食與賓客對膳必方丈○今案御覽八百四十八引同近本宋書宗愨傳與此微異陳本已據近本增改」王珣菓炙畢備「俗說云王東亭嘗之吳郡就太公設豆藿糜東亭強進半甌須臾東亭行帳云云○今案御覽八百五十九引俗說太作汰脫須臾句陳俞本改引續晉陽秋」弘微滋味豐美「謝弘微集云弘微居身清約器服不而飲食滋味盡其豐美○今案陳俞本及今晉書五十八謝弘微傳同」飲如犢「風俗通云俗說飲如犢人飲酒無量如犢之多也○今案陳俞本同」食若填巨壑飲若灌漏巵「曹植與吳季重書云如上言其樂固難量豈非大丈夫之樂哉○今案文選及陳俞本同」廉頗噉肉百斤「束皙發蒙記云廉頗噉肉百斤○今案陳俞本噉上有既老日三字說郛本發蒙記既作畢」兒直一飯五升「鍾離意別傳云瑕丘男子直勇悍有力三日一飯十斤肉五升米飯○今案御覽二百六十八引意別傳無三日以下餘同」何祇壯大能飲食「益部耆舊傳云何祇字君肅家貧為人寬厚通濟體甚壯大能飲食○今案御覽八百四十九引益部傳脫家貧二字君誤尹餘同陳俞本多竄改」典韋食飲兼人「魏志云典食飲兼人每賜食於前大飲長歠左右相屬十人益乃供太祖壯之○今案魏志十八典傳及陳俞本食飲作飲噉十作數餘同」食兼十人一鄉為儉「博物志云魏明帝時京邑有一人食噉兼十人故義傳食之一二年間一鄉為儉○今案明吳琯本稗海本博物志皆脫御覽八百四十九引故義上有遂肥不能動其父嘗為遠方長吏送彼往縣令十八字同陳俞本已照增入惟又脫故義二字」 \\n 食斛餘米家至罄貧「齊諧記云江夏安陸縣隆安之初有郭愷兄弟三人寒天而忽得時行病後遂大能食一日食斛餘米家供五年乃至罄貧○今案御覽八百四十九　欽定圖書集成食貨典二百六十一及陳俞本愷但怛寒天作其大兒」 \\n 獨食何甘「應璩新詩云豐隆賜美味受嚼方呥呥鹿鳴吐野華獨食有何甘○今案百三家應璩集及陳俞本皆脫受嚼二句又陳俞本賜作窮」美食思親「說苑云魯有儉者煮■〈鹿瓦〉肉之食而美以遺孔子○今案陳俞本■〈鹿瓦〉誤甂考王謨本說苑卷二十反質篇煮■〈鹿瓦〉七字作瓦鬲煮食食之而美八字孔子下有孔子曰食美而思我親等句」 \\n 梁鴻不與人同食「東觀漢記云梁鴻少孤以童幼詣太學受業○王石華校沙改少今案御覽八百四十七引及聚珍本姚輯本東觀記梁鴻傳同」麗姬與王同？豢「莊子云麗之姬與王同筐？食芻豢○王石華校改作姬之非是為陳本誤也今案古佚叢書本莊子齊物論同陳俞本筐作匡之姬誤姬之」太子荊軻同案而食「□□于云太子常荊軻同案而食同牀而寢○今案見平津館本燕丹子卷下陳俞本同」反役與之禮食「左傳云楊子亂行魏絳戮僕晉侯以魏絳為能以刑佐民矣○今案見左傳襄三年」拜官輿飾供饌「世說丹陽尹隨客早晚不問貴賤○今案世說雅量篇丹上有過江初拜官輿飾供饌芊曼拜十二字惜陰軒本曼拜作曼皆」衞公戒食日旰不召「左傳云衞獻公戒孫文子甯惠子食皆服而朝○今案見左傳襄十四年」魏子召之比置三歎「左傳云魏獻子為政以魏戊為梗陽大夫○嚴氏校皆改比是也王石華覆校以舊鈔戊誤代因改作氏非也今案見左傳昭二十八年」魯公稽首以受「公羊傳云魯昭公出奔齊侯使高子執簞食○今案見公羊昭二十五年傳」石君俯伏而食「漢書云萬石君奮上時賜食於家必稽首俯伏而食之○今案見漢書卷四十六同」 \\n 大胾無■〈木著〉條侯心不平「史記云景帝召條侯周亞夫賜食獨置大胾無切肉又不置■〈木著〉心不平○今案見史記絳侯世家本條獨誤於据本鈔胾篇引改」 \\n 菜葅上軍飽而退「沈約宋書云宋愨鄉人庾業設粟飰菜葅謂賓客曰宗上軍人噉麤食愨致飽而退○今案近本宋書七十六宗愨傳脫菜葅字上字退作去餘同御覽八百四十八引軍人作軍串無慣字餘與舊鈔同此條可補宋書之闕」 \\n 少施曰敢傷吾子「禮記孔子云吾食於少施氏而飽少施氏食我以禮吾祭作而曰蔬食也何敢以傷吾子○今案見雜記下篇俞本吾子下有之性二字」子夏曰不為公費「韓詩外傳云子夏過曾子曾子食之子夏曰下為公費乎○今案陳俞本同學津討原本新安周校本外傳食之句作曾子曰入食」黔敖於路待餓者「禮記曰齊大饑黔敖為食於路以待餓者有蒙袂戢屨貿貿然來黔敖曰嗟來食揚其目而視之○今案擅弓及陳俞本戢作輯」吳起至暮待故人「韓子云吳起出遇故人而止之食故人曰諾今反而御故人至暮不來起不食待之明日○王石華校標目待改持非也本鈔標目待誤符今案見韓子外儲說左上篇」茅蓉菜蔬同飯「謝承後漢書云茅容避雨樹下危坐逾恭郭林宗見而奇之因請宿○王石華校弟客改茅容今案初學記十七引無請宿句餘同姚輯汪輯本謝書逾作愈宿下有萬字」陸納上設瓜菓「王晉書云衞將軍謝安欲詣納兄子俶怪納無供辭乃密作數十饌安既至納已設瓜菓○今案今晉書七十七乃密句作乃密為之具餘同陳本已改今晉書」 \\n 渴者易為飲饑者易為食「裴秀新詩云渴者易為飲饑者易為食方丈曰在前○今案陳俞本脫」韓信從人寄食「史記云韓信常從人寄食人多厭之常數從其下鄉南昌亭長寄食亭長妻患之乃晨炊蓐食○今案見史記惟陰侯傳」買臣寄居飯食「漢書初朱買臣待詔從會稽守邸者寄居飯食及拜會稽太守○王石華校置改買今案見漢書六十四上朱買臣傳陳本多增竄」襄子方食有憂「呂氏春秋云趙襄子攻翟勝使者來之襄子方食摶飯有憂色○今案見呂氏春秋慎大覽篇休有竄改」竇嬰病不食「漢書云有司効竇嬰矯先帝詔案當棄市嬰陽病痱不食欲死○今案見漢書五十二竇嬰傳」叔肸織絇而食「穀粱傳云弟叔肸卒其曰公弟叔肸賢之也宣公煞而非之也○今案梁傳宣十七年絇作履煞作弒陳本亦作弒絇作屨」石奮對不食「漢書云萬石君奮子孫有過對案不食諸子因長老謝乃食○今案見漢書卷四十六」景公請進煖食「晏子云晏子侍於景公朝寒公曰請進煖食對曰嬰非君奉餞之臣也敢辭○今案全椒吳氏仿宋本煖作暖餞作餽本鈔公正篇引亦暖餘同陳本脫餞之臣三字俞本脫之臣二字淺」 \\n 桓瑊就兄索食「俗說云桓大司馬在江陵每歡宴惡桓瑊答為嘲弄司馬每使就兄索食○今案御覽八百四十九引俗說桓大十七字作桓瑊性噉兼人就作從陳俞本皆多竄改」懷其飯肉「史記云東方朔詔賜之食於前飯已盡壞其飯肉持去衣○今案史記滑稽列傳及陳本飯肉作餘肉」併食茹於一「燕書云孫鳳隱昌黎之九域併食茹於一器停使蛆臭然後乃食○今案御覽八百四十八引燕書孫鳳作公孫几域上無九字食作飡陳本脫之九域三字停作久」賜食後飽「漢書云成帝元延四年中山意入朝賜食後飽起下韈係解成帝由此以為不能○今案漢書哀帝紀意作孝王餘同陳本意改王後改必無起韈以下」設饌十起「江陵傳云南陽樊紬誘導諸夷叛屬劉備孫權召問潘濬濬曰紬昔為州人設饌比至日晏十餘自起○今案陳俞本陵作表紬作伷晏作中考吳志十六濇濬傳注引江表傳與陳俞同惟中作晏虞永興因隋諱忠兼避也」 \\n 客舍飲食「四王起事成都王穎奉惠帝還洛陽道間於客舍作食宮人有持斗米澆以供至尊○今案御覽九百七十七引四王起事間作中秔作粳澆作飯陳本亦作飯惟又於閒下增入中字非也隋諱兼避中字故改作間陳本仍添中字則不識本鈔通例矣」 \\n 得飽「孟子曰任人有問屋廬子曰食與禮孰重曰以禮即飢而死不以禮食即得飽○今案本鈔上文引飽作食餘同近本孟子即飢作則飢陳俞本脫此條嚴校書鈔亦此條」 \\n 官屬遮奪「東觀漢記云光武至饒陽稱邯鄲使者如傳舍廚吏方進食官屬從者遮奪之○今案聚珍本姚輯本東觀記光武紀及陳本如作入廚作傳遮作爭」庶人僇力飢即食「白虎通云士也食力無數庶人耕桑僇力形役飢即食飽即作○今案白虎通樂篇僇作戮形作勞陳本脫士也二字僇作勠形亦作勞」無能無求食而遨遊「莊子云無能者無求食而遨遊浮若不係之舟○今案莊子列御寇篇及陳本桴作凡本鈔一百三十七丹惣篇浮苦作泛然若」太原民冬不火食「桓譚新論云太原郡民以隆冬不火食五日雖有疾病緩急猶不敢犯也○今案類聚卷三引新論同御覽廿七引脫郡字日誤月」太原人清明寒食「孫楚祭介子推文云太原咸奉介君之靈至三月清明斷火寒食甚若先後一月府君僑耳○嚴氏校刪孫楚七字及甚若二句併入桓譚新論今案從陳本也經堂輯新論一卷遂收介君二句亦為陳本所誤嚴校本鈔及輯桓子新論一卷仍不收此條輯孫楚集□引御覽三十及八百五十並舊鈔此條怕標祭介子推文極為精細與校本鈔迥殊矣」 \\n 周舉使炊食「汝南先賢傳云周舉為并州刺史太原舊俗以介子推焚骨冬至其民為絕食○今案御覽二十六引汝南先賢傳無其時二字絕食句作不樂舉火炊作溫」 \\n 石勒復寒食「趙書云石勒建武時斷寒食至年五月暴風霹雷雨雹大者如彈丸平地三尺潦起并州勒問徐光光曰去年不禁寒食勒復之○今案亦見御覽八百八十八引崔鴻後趙錄有暴風三句徐光二句彈丸作雞子」 \\n 食讚「卞範之食鑽云貴粒難酬火齊食繁歇恠新乎井遷味以懷味旨○今案陳俞本及嚴輯卞範之集均脫本鈔亦必有譌脫」食箴「徐爰食箴云悠悠遂古民之初生有生自食資生順性甘是黍稷炎皇俶戴古棄茂植三穀既翳五味亦宜潔爨豐盛滋芬腴美○今案本鈔酒食上篇引茂植以上七句同」 \\n 北堂書鈔卷第一百四十三 \\n  \\n 　"}
{"章节": "●北堂書鈔卷第一百四十四  酒食部三", "正文": "　 \\n ●北堂書鈔卷第一百四十四酒食部三 \\n 　 \\n  \\n 隋祕書郎虞世南撰南海孔廣陶校註飯篇二飧篇三羹篇四臛篇五飲篇六漿篇七茶篇八糜篇九粥篇十糝篇十一■〈米索〉篇十二　餅篇十三黍篇十四 \\n ○飯篇二 \\n 蒸穀為飯「周書黃帝使立食始蒸穀為飯○今案陳本及初學記引脫使立立食三字立即古粒字也讀騷樓本周書脫此條朱右曾輯周書逸文一卷從初學記」粒各自分「釋名云饙分也使其粒各自分也○洪氏校飯改饙今案此見畢校本釋飲食篇」舉之以火成熟為飯「論衡云穀之始熟曰粟舂之於臼簸去其糠蒸於釜甑牛之以火成熟為飯乃甘可食也○王石華校曰筋改臼簸今案陳本同俞本臼誤曰考論衡十一量知篇去其作其粃於釜作之於舉作爨餘同」 \\n 六穀飯「周官云膳夫掌王之飯食用六穀○今案陳本同周禮膳夫職飯作食鄭注云食飯也」九穀飯「漢舊儀云齋則食丈二尺旋案以陳三十六肉九穀飯○今案平津館本漢舊儀補遺一卷同俞本据初學記丈誤文尺誤人陳本脫食丈七字及三十六肉四字」彫胡「宋玉諷賦云主人之女為臣炊彫胡之飯烹露葵之羹勸臣食之也○今案主人四句舊鈔竄入上條注中而此條但有巳見上注四字無宋玉諷賦句今据張燮七十二家宋玉集及陳俞本訂正」 \\n 菰梁「劉梁七舉云菰梁之飯入口叢流送以熊蹢咽以豹胎○今案陳俞本及嚴輯本劉梁集蹢作蹯」蓂莢「劉公幹清慮賦云□虞氏之爨加火珠之甑炊嘉禾之米和莢之飯○王石華校刪去加字尚沿陳俞之誤今案嚴輯劉公幹集於虞上空一格餘同」紅麵「潘尼釣賦云紅麵之飯糅以菰梁五味道洽○今案百三家本潘尼集及陳本同俞本釣誤鈞亦見本鈔酒食總篇」折秔「魏略曰太祖嘲王朗曰不效君昔在會稽折秔米飯朗曰宜○王石華校死敖改能效今案類聚二十五引魏略秔作粳又宜下有適難值三字陳本已增入考初學記廿六引則作適宜實難」 \\n 脫粟「晏子云晏子相齊食脫粟之飯尹文子曰晉文食脫粟飯○今案晏子一條見本鈔酒食總篇及初學記廿六引同近本晏子內篇雜下飯作食王氏讀書雜志已据訂誤尹文子一條見諸子奇賞本大道上篇陳本脫尹文子以下」 \\n 粉梁「傅毅七激云鳧鴻之羹粉梁之飯○今案陳俞本鴻作鴿本鈔羹篇引鴻作嚴輯傅毅集以鴻為大寫以鶬為夾注」糲粢「淮南子云堯王天下糲粢之飯藜藿之羹○今案見淮南子精神訓及本鈔羹篇」麤飯「謝承後漢書云司馬苞字仲咸為太尉常食粗飯○今案俞本同范書安帝紀注引謝承書及姚輯本汪輯本皆咸作成陳本脫字仲咸三字」乾飯「謝承後漢書云胡邵為淮南太守羣下閤外炊曝作乾飯閣內不設釜甑○今案　欽定圖書集成考工典卷二百五引謝書羣上有使字餘同陳俞本羣作鈴汪輯本甑下有竈字餘與陳同姚本脫」 \\n 麥飯「范曄後漢書云世祖至南宮遇大風雨引入空舍對竈燎衣馮異進麥飯充○今案俞本同范書馮異傳無充飢二字陳本多竄改」豆飯「應璩新詩云平生居郭丁憂貧賤出門見富貴竈下發牛矢甑中裝豆飯○今案陳俞本刪平生十四字飯作飧作共御覽八百五十新語引竈下二句亦作飧」椹飯「吳書云袁術在壽春百姓飢貧以桑椹蝗蟲為乾飯○今案類聚一百引吳書及陳俞本貧作窮餘同」橡飯「孔舒元在記云舒到宛墓下傳注曰八日彭城王送橡飯十斛宗宛送○今案此條多脫誤俞本刪傳注四字宗宛送三字餘同陳本及御覽八百五十引只有彭城八字」糲飯「韓子云孫敖為令尹糲飯菜羹枯魚之膳○今案近本韓子外儲說左篇飯誤餅本鈔酒食總篇及初記廿六引仍作飯足證近本之失又初學記作孫叔敖」粺飯「鹽鐵論云常民文柸畫案匹庶粺粮肉食○今案鹽鐵論國病篇粮作餅餘同陳俞本脫」■〈米爵〉麥？？若霜「傅玄七謨云雕胡之飯糅以遊梁香秔九折■〈米爵〉■〈麥商〉若霜○今案　傅玄集同陳本■〈麥商〉誤麫俞本誤麵」菰粮雪累「杜預七矯云菰粮雪累班臠錦文○今案嚴輯杜預集云矯一作規」萬鑿百陶「崔駰七依云玄山之梁不周之稻萬鑿百陶精細如蟻○今案本鈔酒食總篇引同嚴輯崔駰集亦同百三家本脫萬鑿二句」既滑且香「桓彥林七設云新城之秔雍丘之梁重穋代熟既滑且香精稗細麵芬糜異粻○今案本鈔酒食總篇引同」鮮若朝雪「孫毓七誘云鏤藍畫丹實以餘梁鮮若朝雪流曜芳○今案嚴輯本孫毓集同陳俞本毓作敏畫誤簋餘同」精細如蟻「崔駰七依云已見上注○今案詳本篇上文」 \\n 釋之溲溲蒸之浮浮「毛詩云釋之溲溲蒸之浮浮笆萇傳曰釋浙米也溲溲聲也浮浮氣也○洪氏校作浙今案大地生民作叟叟釋文云叟又作溲餘同」散如細蚳聚如凝膚「桓麟七說云香萁為飯雜以粳菰散如細蚔聚似凝膚○今案陳俞本及嚴輯本桓麟集同」含滋發馨「陸機七微云神宰之隱嘉和之穗含滋發馨素穎玉脫○今案百三家本陸集之穩作奇稔脫作銳微作微初學記廿六引宰作皋脫穎字脫字餘與百三家同」流曜飛芳「孫毓七誘云鏤藍畫丹實以餘粱鮮若朝雪流曜飛芳○今案詳上文毓誤傅玄蓋從下條羼入」膏液荑柔合潤流芳「傅玄七謨云雕胡之飯糅以遊梁香九折爝■〈麥商〉若霜膏液云云○今案嚴輯傅玄集同亦詳本篇上文」濡潤細滑流澤芳菲「傅巽七誨云孟冬香秔上秋膏梁濡潤云云○王石華校選改巽今案本鈔酒食總篇引芳菲作芬芳初學記廿六引及嚴輯傅巽集與陳本亦作芬芳」軟滑膏潤入口流散「王粲七釋云西旅遊粱御宿青粲瓜州紅■〈麥商〉參糅相半軟滑云云○今案嚴輯王粲集及本鈔酒食總篇引同陳本青誤素■〈麥商〉誤麯初學記廿六引亦然俞本脫瓜州以下粲作穄」 \\n 搏之不解一啜而散「枚乘七發安胡之飯搏之不解一啜而散○今案文選同」五里聞香「魏文帝與朝臣書云江表惟長沙名有好米五里聞香○今案類聚八十五引魏文此書同」七日不飢「異苑云司州衞士度其母常誦經飯僧日中出齋堂眺望忽落天鉢食之七日不飢○今案學津討原本異苑司州作汲郡餘同陳俞本多竄改」精瓊靡以為粻「楚辭云精瓊靡以為粻注云精鑿玉屑以為飯○今案陳俞同及楚辭離騷靡作□」屑瑤蕋以為粮「張衡思玄賦云屑瑤蕋以為梁■〈奭斗〉白水以為漿○今案見本漿篇粮作糧文選思玄賦粮作糇」吐出成蜂「葛仙翁列傳云仙公吐出口內飯盡成蜂滿屋○今案俞本同御覽八百五十引葛仙翁別傳及陳本無滿屋二字」墮地為螺「世說衞瓘家人炊飯墮地化成螺瓘終見誅○洪氏校維改瓘欲改炊今案事文類聚後集三十五引同陳俞本改注今晉書」埃墨墮內取而食之「孔子家語云孔子厄於陳蔡七日不食孔子糴於野人得米一石顏回仲由炊之于壞屋之下埃墨墮飯內顏回取而食之○洪氏校補之下二字今案見家語在危篇脫美字內作中餘同本鈔改內者因隋諱忠兼避也」 \\n 以鼠為害棄而不御「論衡云鼠？？穴？夕？飯內捐而不食○今案？？穴？夕？字是古本近本論衡累害篇及陳俞本？？穴？夕？皆誤作涉矣內字各本作中本鈔改內說詳上文」私為要作「韓子云魯以五月起眾為長溝子路以私秩為漿飯以要作溝者○王石華校暮改魯今案見韓子外儲說右上篇陳俞本多增竄」車載以餉軍「桓玄別俴云桓玄車載飯以餉楊冷期○嚴氏校於云下桓元二字及冷字皆旁今案陳俞本作列楊冷期作軍士二字」為客治飯自食藜藿「淮南子云為客治飯而自食藜藿名尊於實也○今案陳俞本食字誤置藿下明刻淮南子說林訓自下脫食字尤非」馮異進笥飯「東觀漢記云光武聞王郎軍至驚去南宮天大風雨馮異進笥飯○今案姚輯本記光武紀脫進笥飯三字餘同馮異傳笥作麥聚珍本光武紀去下有至字笥下有麥字同陳本改注范書」 \\n 客人持升飯「四王起事云於客舍作食宮人有持升飯香澆以供至尊○今案御九百七十七引四王起事升飯香澆作斗飯粳米飯餘同又御覽八百五十引四王起事香澆作者燒」裹飯食子桑「莊子云子輿與子桑友而霖雨十日子輿曰子桑殆病裹飯而往食之○今案見大宗師篇」乾飯廪明定「先賢行狀云胡定至行絕人縣令遣掾排雪問定定已絕穀合即以乾飯遺之○今案　三十五引先賢行狀飯作粮無廩字餘同陳俞本脫遣掾十字又標目作乾飯注作以穀非也」 \\n 嬰兒之戲以塵為飯「韓子云嬰兒相與戲也以塵為飯以塗為黍以木為胾○今案韓子外儲說左上篇及陳俞本黍作羹非也本鈔黍篇引以塵二句正作黍足訂近本韓子之訛」 \\n 南箕無舌飯多沙糠「焦贑易林大畜之益南箕無舌飯多沙糠○今案陳俞本糠作糖」無放飯無揚飯「禮記云無摶飯無放飯無揚飯飯黍無以筯○今案曲禮及陳本作箸惟陳本又以無揚飯為別一條與舊鈔不合」削章不如飽飯「東觀漢記云顯宗西巡三老懷章大言上曰屬者所言我堯○今案陳本脫此條俞本脫我堯二字餘同聚珍本東觀記明帝紀脫懷章二字又有德合於堯句餘同姚輯本我堯作削章不如飯飽」 \\n 大餓不在車飯「風俗通云俗說大餓不在車飯謂正得一車飯不得復活也或曰上飯卜不齊○今案或曰八字有譌脫考御覽四百八十六引及陳俞本皆無此八字又陳俞本無得字」 \\n ○飧篇三 \\n 魚飧「公羊傳曰晉靈公使勇士煞趙盾盾方食魚飧勇士不忍煞而自刎死○今案陳本脫俞本脫公羊二字飧作餐此篇飧字俞皆作餐以下不悉校也又本鈔亦無書名惟一傳字而標目魚飧下有訟鮮二字乃係公羊方魚四字誤合為兩大字也俞本不明故徑刪去孫嚴亦未校出」 \\n 水飧「顧和與蔡節度書宜食水飧夏侯家漿酪水飧獨勝於羹也○今案高江村編珠補遺卷三引書鈔飧作餐餘同俞本亦然陳本書下脫宜食四字勝下脫於羹也三字反增入宜食二字誤甚矣又考御覽八百五十引顧和與蔡謨書無宜食四字家下有言食二字酪下無水飧二字獨作猶羹也作羹飯耳」 \\n 朝服設飧「儀禮聘禮云卿致賓宰夫朝服設飧注曰公羊傳曰方食魚飧是也○今案聘禮注公羊作春秋餘同陳俞本脫聘禮二字及注曰以下」晏進糟食「新序云魏文侯見箕季日晏進糟食瓜瓠之羹○今案鐵華館校宋木新序刺奢篇及陳俞本糲下有餐之二字」盤飧寘璧「左餞云晉文公及曹曹不禮焉大夫僖負羈之妻曰公子得志于侯而誅無禮曹其首也○今案見左傳僖二十一年」壺飧弗食「左傳曰晉侯問原守於寺人勃鞮對曰昔趙衰以壺飧從餒而不食故使處原○今案左傳僖二十五年及陳俞本從下有徑字」壺飧而從「韓子云晉文公出亡箕鄭挈壺飧而從餓而不敢食○今案見外儲說左陳本多竄改」傳飧而食「漢書云韓信欲東擊趙合其禆將傳飧而食注曰立馬傳飧也○今案漢書韓信傳飧作餐馬作駐陳本脫注曰以下」以一壺飧得士二人「戰國策云楚伐中山中山君走有二人隨其後君謂奚為對曰臣父嘗餓君下一壺飧餔臣父且死曰中山有事汝必死之中山君仰天嗟曰以一壺飧得士二人也○洪氏校補後字文改父臺改壺今案戰國策宋策飧作飡走作亡嗟作歎餔亦作飡陳本多竄改」 \\n 彼君子兮不素飧兮「毛詩云胡瞻爾庭有懸鶉兮彼君子兮不素飧兮○今案見魏風伐檀」 \\n ○羹篇四 \\n 大羹不致五味「周官云祭祀共大羹鉶羹注曰大羹肉湆大羹不致五味鉶羹和菜也○今案周禮天官亨人職及陳俞本和作加」和羹致其五味「王肅注毛詩云和羹之道致其五味水火之齊食之即平○今案陳俞本王肅五字作詩注二字又脫水火二句商頌烈祖有亦有和羹句疑是王肅彼篇注文也玉函山房輯毛詩王肅注脫此條」 \\n 五味之和「說文云羹者五味之和○案陳本同考說文？？鬲部鬻五味盉鬻也羹小篆从羔从美段注据說文皿部盉調味也內則注云凡羹齊宜五味之和又考初學記廿六引說文作羹五味和也」 \\n 眾味歸宗「張翰豆羹賦云大羹居正眾味歸宗○今案嚴輯張翰集及陳俞本同」露葵之羹「宋玉鳳賦云主人之女為臣設雕胡之飯烹露葵之羹勸臣食之也○今案魏七十二家宋玉集雕作彫本鈔飯篇引設作炊近本作諷賦風諷本同」■〈艹梨〉藿之羹「淮南子云糲粢之飯■〈艹梨〉藿之羹○今案淮南子精神訓同亦見本鈔飯篇及儉德篇」瓜瓠之羹「新序云魏文侯見箕季曰晏進糲食瓠瓜之羹○王石華校合改瓜又補箕字今案詳本卷上飧篇」芍藥之羹「楊雄蜀都賦云甘甜之和芍藥之羹○今案楊子雲集單行本及七十二家本同陳俞本蜀誤魏考本鈔一百四十二酒食總篇兩引皆作蜀」鳧鶬之羹「傅毅七激云鳧鶬之羹粉梁之飯○今案陳本俞本同本鈔飯篇引鶬作鴻傅節子輯本傅毅集鶬作鴿又附校注云編珠卷三引此二句」千里蓴羹「郭子云王武子有數斛羊駱指示陸機答曰千里蓴羹未下鹽豉○今案御覽八百五十八引郭子同」黿羹「左傳云子公之食指動謂子家曰他日必食異味八見靈公宰夫解黿子公笑曰果然及食大夫黿羹○今案左傳宣四年及陳本皆無羹字王氏經義述聞謂北堂書鈔作黿羹初學記白帖引左傳皆作黿羹御覽亦載此事而文內羹字皆為後人据今本左傳刪去由伯申此說知黿羹二字極古也」 \\n ■〈豸？寸〉羹「楚辭云餔鶬鴿鵠味■〈豸？寸〉羹○今案楚辭大招篇及陳俞本脯作內」齊以蘭梅「桓麟七說云河黿之羹齊以蘭梅芳芬甘旨未咽先滋○今案陳本同俞本麟作驎嚴輯桓麟集同舊鈔」蘭椒馥芬「杜預七矯云大羹生華蘭椒馥芬○洪氏校耕改椒今案陳本同俞本矯作規嚴輯杜預集謂規一作矯本鈔一百四十二引椒作料」秋芼以葱毛芼以韭「繆襲祭儀云夏和羹芼以葵秋和羹芼以葱春和羹芼以韭○王石華校韭改葵春改冬非是今案初學記二十六引無春芼但作冬芼以韭陳本於春下增入冬字嚴輯繆襲祭儀据御覽八百六十一九百七十九引與舊鈔同」 \\n 截肉嘗方斷葱寸同「謝承後漢書陸續詣詔獄對餉泣不自勝曰續母來使者問其故答曰續母作羹截肉云云○今案汪輯本謝書及御覽八百六十一引無不自勝三字同姚本脫」甘酸得適齊和有方「崔駰七依云□中黿□膳史信羹甘酸得適齊和有方○今案嚴輯崔駰集同陳本無注」和糝不蓼「禮記云雉羹麥食雞羹折稌大美兔羹和糝不蓼○王石華校荼改蓼稔改稌今案內則同」有菜用挾「禮記云羹之有菜者用挾其無菜者不用挾○王石華校以原鈔此下重出用挾一條刪之是也今案曲禮挾作裌」視夏時「又云羹齊視夏時鄭注曰美宜熱也○今案內則注同」 \\n 無嚃絮「又云無嚃羹無絮羹客絮羹主人辭不能烹○今案見禮記曲禮」君子食之以平其心「左氏云齊侯曰和與同異乎對曰異和如羹焉水火醯醢鹽梅○今案見左傳昭二十年」和酸若苦陳吳羹「楚辭云和酸若苦陳吳羹注曰吳人工作羹○今案見楚辭招魂」 \\n 彭斟雉帝何饗「楚辭云彭鏗斟雉帝何饗注曰彭祖斟雉羹事帝堯帝堯得羹而饗之也○今案見楚辭天問篇」有生肝「韓子云昭僖侯之時宰人上食而羹內有生肝○今案韓子內儲說下篇及陳俞本內作中本鈔改中字詳本卷上文」無鹽豉「謝承後書云河南陶碩噉蕪菁羹無鹽豉○今案陳俞本同御覽八百六十一引謝書脫河南二字噉作啖無豉字汪輯本据御覽姚本脫」■〈艹梨〉羹不糝「孫卿子云孔子適厄於陳蔡之間七日不食■〈艹梨〉羹不糝○今案荀子坐宥篇糝作糂」不酸不棄「太公六韜云堯王天下不溫飯暖羹不酸不棄○今案陳俞本及平津館本六韜皆脫考御覽八百五十引六韜溫上有食字棄作易」蔬食菜羹「論語云雖蔬食菜羹而祭必齋如也○今案陳本脫俞本而作瓜」簞食豆羹「孟子云苟非其人簞食豆羹見於色○今案俞本同陳且脫」受羹反錦「左傳云衞人使屠伯饋叔向羹與一篋錦叔向受羹反錦○今案見左傳昭十三年陳本篋作筐」懲羹吹齏「楚辭云懲於羹者而吹齏注曰有歠羹而熱心內懲之也○今案楚辭九章及陳本齏作欶？韭考字當作敕？韭不是從欶也欶？韭古今字」竹王擊石出水「華陽國志云竹王嘗入山止大石上命作羹從者曰無水王以劍擊石出水○今案廖刻顧校本華陽南中志同王謨本脫入山二字又舊鈔及陳俞本劍誤鈞並据本鈔一百六十石篇引改正」 \\n 楚人據地而吐「淮南子云楚有亨猴者而召鄰人鄰人以為狗羹也而甘之後聞其猴也据地而吐○洪氏校聞其改知為非也今案淮南子脩務訓及陳本同初學記廿六引御覽八百六十一引亦作聞其」 \\n 子公染指而出「左傳云子公之食指動謂子家曰必食異味果人見靈公宰夫解○今案左傳宣二年食作嘗無果字」子國援漿沃之「淮南子云太宰子朱侍食於令尹子國子國歠羹而熱援巵漿而沃之○洪氏校色改？沷改沃今案近本淮南子人間訓及陳本俞本食誤飯援誤投御覽八百六十一引尚不誤王氏讀書雜志辨之巳詳」 \\n 子期走楚「戰國策云中山君饗大夫司馬子期在焉羊羹不遍○今案詳本篇下文」羊斟入「鄭說苑鄭伐宋宋將與戰華元煞羊食土其御者羊斟不與焉及戰曰疇昔之羊羹子為政○王石華校石改食今案見說苑貴德篇」客以故去「史記曰高祖與賓客至丘嫂食嫂厭叔與客來佯為羹盡客以故去○今案史記楚元王世家丘作巨陳俞本作兄」君以亡國「戰國策云中山君饗大夫司馬子期在焉羊羹不遍子期怒走楚中山君亡曰吾以一羊羹亡國○今案近本戰國策宋策饗下有都字初學記廿六引與原鈔同」未君之羹「左傳云穎考叔為穎谷封人有獻於公公賜之食食舍肉公問之對曰小人有母皆嘗小人之食未嘗君之羹請以遺之○王石華校頻改潁今案見左傳隱元年陳本穎改潁」得無爛汝手「續漢書云劉寬性仁恕不妄喜怒嘗朝服將朝婢飜羹汙其衣寬曰得母爛汝手乎更衣而入曾不變色○今案姚輯本俞本同陳本脫下妄句」 \\n ○臛篇五 \\n 騖臛「崔駰傳徒論云騖臛羊殘○今案百三家崔駰集作牛臛羊膾陳俞本作為羹皆誤也本鈔酒食總篇引博徒論正作騖臛羊殘殘者煮肉別名見文選七命注嚴輯崔駰集騖改鷰」 \\n 蠙臛「王粲七釋云黿羹蠙臛晨鳧宿鷃○今案御覽三百六十一引七釋及陳俞本同本鈔酒食總篇兩引皆作■〈虫雋〉臛」臛雀「楚辭云煎鯖臛雀遽爽存鵠酸臇煎鴻鶬○今案煎鯖七字見楚辭大招篇近本及陳俞本鯖誤鰿本鈔酒食總篇亦引作鯖可見古本之足貴也鵠酸七字見楚辭招魂篇舊鈔鴻鴻誤鵠錫然本鈔酒食總篇引尚不誤也陳俞本脫鵠酸以下」 \\n 臛虵「劉子云越人臛虵以饗秦客甘之以為鯉也既而知是虵攫喉而嘔之此未為知味者也○今案陳仁錫校本劉子正賞篇知下有其字餘同陳俞本知是虵作知之攫喉作據地又陳本饗誤響」 \\n 臛江界之潛黿「曹植七啟云臛江界之潛黿臇南漢之鳴鶉○嚴氏校於界字黿字皆密圈其旁蓋示古本之可貴也今案文選七啟及陳俞本界作東黿作鼉」臛東海之黿「傳玄七模云臛東海之遊黿○今案嚴輯傅玄集及陳俞本同」三軍盡食「劉欣期交州記云陶橫於土穴內得一物白色長數丈軟軟莫能名腹有肉如猪肪遂以為臛其香美三軍盡食○今案說郛本劉交州記及陳俞本橫作璜丈上有十字莫上有動字腹上有割字美作羹在臛字下餘同又說郛肪作豚」 \\n 禰衡自飽「禰衡別傳云黃祖在蒙衝舟為賓客作黍臛至衡得便自飽食不顧○今案本鈔黍篇兩引同御覽八百五十引禰衡別傳為賓作會賓餘同陳俞本亦作會賓黍香至下有衡前二字上脫得字餘同」 \\n ○飲篇六 \\n 四飲「周官云酒正辨四飲之物一曰清二曰醫三曰漿四曰酏掌其厚薄也○王石華校月字皆改曰今案周禮天官同」五飲「禮記云天子五飲上水漿酒醴酉？？○今案禮記玉藻酉？？作酏」漿人共王六飲「周官云漿人掌共王之六飲水漿醴涼醫酏○今案周禮天官同陳俞本多增竄」 \\n 膳夫掌王六清「又云膳夫掌王之食膳飲用六清注曰六清水漿醴涼醫酏○今案周禮天官同」領六甲「春秋合誠圖云黃帝請問太一長生之道太一曰食飲六甲○今案陳俞本太一作太乙」飲三冷「莊子云鹹者不作而欲食之夜必夢飲三冷注曰冷瓶也○洪氏校飲改欲今案陳本同俞本冷作泠」夸父北飲大澤「山海經夸父與日競走渴飲河渭不足北飲大澤未至而死○洪氏校何謂改河渭大改而今案海外北經及陳本競作逐」奔戎刺其左驂「穆天子傳云天子渴于沙開求飲未至奔戎刺其左驂取血以飲天子○嚴氏校於間字刺字旁著密圈示古本足貴也今案陳俞本間作衍餘同御覽八百六十一引間作中刺作割」 \\n 齊侯下如華泉「左傳云戰于鞌齊師敗績逢丑父使公下如華泉取飲齊侯以免○今案見左傳成二年」穀陽操酒而進「韓子云楚晉戰於鄢陵司馬子反渴而求飲穀陽豎操觴酒而進之○今案見韓子十過篇陳本豎誤堅」吏士迮糞飲之「東觀漢記云耿恭以疏勒城內穿井十五丈不得泉吏士渴乏迮馬糞汁而飲之○洪氏校載改糟汗改汁是也嚴氏校飲上刪而字非矣今案陳俞本迮作乍聚珍本則作筰又無士渴乏三字姚本不得泉作無水二字以下脫」 \\n 椀飲見人傾饔「志恠記云宗正卿會稽謝謨夜獨坐椀飲室中忽見人椎髮袒臂來飲傾甕不去謨以為盜援劍逐之○今案陳俞本脫獨坐椀三字袒臂二字椎作坡來作求餘同又陳本正作政」 \\n 沉飲忽失所在「異苑云任城王六月沈飲忽失所在後年盛暑忽從季飲味不異也○今案學津討原本異苑後年以下作人以為中酒毒而死陳俞本與學津本同惟死作化」 \\n ○漿篇七 \\n 與軆相將「釋名云漿將也飲之寒溫多少與軆相將順也○今案舊鈔脫順字据畢校本釋飲食篇及陳俞本訂」甚寒而清「山海經云高前之山上有水焉甚寒而清帝之漿也飲者不心痛○王石華校補清字旁改帝今案見中山經俞本刪帝臺二句陳本誤王」金漿「漢武內傳云西王母曰仙上藥有玉津金漿次藥有連珠雲漿次藥有九雲之漿○今案守山閣本漢武內傳仙上作太上九雲作九轉五雲餘同本鈔下文引有五雲一條又脫九轉二字可以互相訂正陳俞本改注漢武故事」 \\n 玉漿「典術餌桃膠十五日後夜半時視北斗魁內當有神人見可飲玉漿○今案俞本當作嘗餘同陳本及御覽八百六十一引典術十五作五十又脫夜半至可飲各字玉上有得字又御覽後作復」 \\n 瓊漿「楚辭云瑤漿□勺實羽觴華酌既陳有瓊漿○今案見楚辭招魂篇陳俞本脫瑤漿七字」瑤漿「又云粔籹密餌有餦餭瑤漿□勾實羽觴注曰粔籹以密和麫作之勺挹酒器也○嚴氏校云以蜜句誤作以椒句乃下椒漿注錯入也今案楚辭招魂篇同陳俞本刪粔籹七字注曰以下作瑤玉也勺沾也」 \\n 桂漿「王子年拾遺云頻邪國人飲桂漿○今案南昌胡校本拾遺記及陳俞本邪作斯」椒漿「楚辭云蕙肴蒸兮蘭藉奠桂酒兮椒漿注曰以椒置漿內也○今案楚辭九歌東皇太一篇注置漿內作潰其中本鈔一百四十二酒食總篇一百四十八酒篇皆引蕙肴二句」甘蔗漿「漢書云泰尊以蔗汁為漿○今案陳俞本泰誤秦考漢書郊祀志云泰尊柘漿應劭注云取甘柘汁以為飲然則舊鈔此條蓋參用應劭注文也柘蔗通用」芍藥「枚乘七發云芍藥之漿○今案宋刻文選七發漿作醬而虞永興明收入漿篇是隋時本如此此字斷非誤也」霧露漿「禮異經云東南有人長七丈一名茲父一名去邪此人以鬼為飯以霧露為漿也○今案王謨本神異經脫茲父句及霧字餘同龍威祕書本亦然惟附注引廣記飯作食又去露存霧初學記引茲父作黃父」 \\n 白水漿「張衡思玄賦云屑瑤蕋以為糧■〈奭斗〉白水以為漿○今案陳俞本脫屑瑤句文選糧作糇本鈔飯篇引作粱標目作粮」九雲漿「漢武內傳云西王母次藥有九雲之漿○今案詳本篇上文」萬歲漿「焦贛云南歷王山東入生門登上福臺飲漿○洪氏校崔灝改焦贛今案御覽八百六十一引焦贛易林及陳俞本皆□生門以上福臺作橋堂」帝臺漿「山海經云高前之山上有水甚寒而清帝臺之漿○今案詳本篇上文」王母漿「漢武內傳云西王母曰仙藥有玉津金液連珠五雲漿○今案守山閣本正內傳同陳本脫連珠二字」取漿給盛姬「穆天子傳云盛姬求飲天子命人取漿給盛姬○今案平津館本穆天子傳及陳俞本注內給盛姬三字皆作而給二字」作漿給過者「孝子傳云洛陽公輦水作漿以給過者○今案說郛木孝子傳洛作北平餘同陳俞本陽下增楊字水作改作叉過者改過客」國子執壺漿「吳越春秋云伍子胥過江適會女子擊絮瀨水之上筥中有飯子胥曰可得食乎女子發其簞筥飯清其壺漿○今案漢魏叢書本卷一及陳俞本絮作綿壺作盎又無清字」瓦器盛漿「謝承後漢書云羊續為廬江太守瓦器盛漿○今案陳俞本汪輯本謝書同姚輯本脫」桑杯盛漿「又云高弘以桑杯盛漿○今案陳俞本同姚輯汪輯本謝書及御覽七百五十九引弘下有為琅邪相四字餘同」左酒右漿「弟子職云領是因平左酒右漿注曰右漿左酒尚潄也平音○今案俞本領是句作飯是為卒無平音二字餘同原本改注禮記考天壤閣本饌饋篇亦作飯是為卒無注曰以下漿作醬海錄碎事卷七上引北堂書鈔左酒句正作漿字此宋人所見之古鈔也」 \\n 乞漿得酒「袁子云歲在申酉乞漿得酒歲在辰已嫁女賣子天之常道○今案御十七引袁子賣誤買餘同陳俞本脫常道句」水漿不入口「禮記云曾子謂子思曰伋吾執親之喪也水漿不入於口者七日○今案見擅弓」不以其漿「毛詩云或以其酒不以其漿○案見小雅大車」玉杯不繫酢漿「顧子云或人有玉杯以示顧子顧子曰昔為象人子之玉杯恐不但以繫酢漿也○今案陳本脫俞本及玉函山房輯本刪昔為四字餘同」千擔比千乘家「史記云通邑大都漿于擔亦比千乘之家此大率也○今案陳俞本千乘誤百乘無大率句本鈔醯肩引皆作千乘輿史記貨殖傳合惟近本史記擔作甔醬作醬虞永興明入漿篇則隋時所見一必作漿不作醬明甚甔字漢書又作儋」 \\n 食十漿五漿先饋「莊子云列御寇之齊注曰十家盡買漿○今案莊子例御寇篇注買作賣餘同亦見列子黃帝篇陳俞本皆改引列子非原鈔之舊」大傅父子冷如漿「魏志云時人語曰曹爽之熱熱如湯大傅父子冷如漿○案魏志夏侯元傳注引魏略時人作時有謗書上熱字作勢餘同」 \\n ○茶篇八 \\n 芳冠六清味播九區「張載詩云芳茶冠六清溢味播九區○今案見百三家張載集登白菟樓詩陳俞本白菟作成都」煥如積雪曄若春敷「杜育茶賦云瞻彼卷阿實曰夕陽厥生荈草彌谷被岡○今案陳俞本及類聚八十二引茶賦作荈賦嚴輯杜育集亦然又俞本脫瞻彼二句陳本改作靈山惟嶽奇產所鍾」 \\n 調神和內惓解慵除「又茶賦云若乃湻染真辰色□青霜□□□□白黃若虛調神和內惓解慵除○王石華校懈改解康改慵今案嚴輯杜育集荈賦同陳俞本惓作倦無注」 \\n 益氣少臥輕身能老「本草經云苦草一名茶草味苦生川谷治五藏邪氣○嚴氏校欲刪生川谷三字非也今案問經堂本草經茶作荼陳本脫一名四字」飲茶飲人少眠「博物志云飲真茶令人少眠睡○今案陳俞本同明吳琯校本稗海本博物志脫御覽八百六十七引脫人字」憤悶恒仰真茶「劉昆與兄子演書云吾患軆內憤悶挳仰真茶汝可信信致之○今案百三家本劉昆集及陳俞本憤作煩內作中又俞本演誤羣陳本百三家本及嚴輯本仰作假本鈔中改內詳本卷上文」 \\n 酉平睪盧「裴淵南海記云酉平縣出睪盧茗之別名南人以為飲○今案御覽八百六十七引南海記睪作皋陳俞本改注廣州記亦作皋」武陵最好「荊州土地記武陵七縣通出茶最好○今案陳俞本同齊民要術卷十引荊州土地記云浮陵茶最好」飲以為佳「四王起事云惠帝自荊還洛有一人持瓦盂承茶夜莫上至尊飲以為佳○嚴氏校旁勒四字誤矣今案御覽八百六十七引四王起事洛下有陽字一人持作黃門以無夜莫二字陳俞本與御覽同惟起誤遺」 \\n 因病能飲「搜神記云桓宣武有一督將行因病後虛熱更能飲複茗必一斛二升乃飽後有客造會令更進五升乃吐一物狀若牛脂即疾差矣○王石華校若改茗今案學津原本搜神記及陳本行因作因時行二升作二斗脂作肚」 \\n 密賜當酒「吳志云孫皓每饗宴韋曜不飲酒每宴饗賜茶不過二升也○今案吳志卷二十及本鈔酒篇引略有異同陳俞本脫又陳本此下續增二十四條均非舊鈔所有」 \\n 飲而醉焉「秦子云顧彥先曰有味如醽飲而不醉？味如茶飲而醉焉醉人何用也○今案陳本脫俞本及玉函山房輯本醽作臛醉焉作醒焉餘同意林五引秦子作醽作醉焉與舊鈔合惟？誤其茶誤黍又收句脫醉人用三字」 \\n ○糜篇九 \\n 作糜食飢者「吳錄曰海鹽李壽作糜以食者飢者而不自名也○今案陳俞本同御覽八百五十九引吳錄脫海鹽二字糜下有粥字」為飢民作糜「漢獻帝傳云帝使侯汶出太倉米豆為飢民作糜粥○今案御覽八百五十九引同獻帝傳陳俞本改注漢獻帝紀」作得滿兩盂「漢獻帝傳云帝使俟汶出太倉米豆為飢民作糜粥○嚴氏校徑刪此條何也今案御覽引獻帝傳糜粥下有死者不絕帝敕取米豆五升於御前作糜得滿兩盆等句餘見上條陳俞本改注袁宏漢獻帝紀非原鈔之舊嚴校徑刪此條抑非矣」 \\n 聲聞數十里「錄異傳云周時尹氏貴盛五世不別會食作糜聽之聽聞數十里○今案御覽八百五十九引錄異傳聽作啜餘同陳本糜作粥」二人入鑊取燋「錄異傳云周時尹氏食三人人鑊取燋糜深故不見也○今案陳俞本食作有入鑊五字作墮糜鑊中焦爛又脫不見二字」二方委火忘箄「世說云陳太丘使元方季方炊客與太丘論議二人進火委而竊聽炊忘著箄飯成糜○今案世說夙慧篇同」羿每糜餘一杯「括地圖云羿年五歲父母入山羿年二十能習弓矢躬隨往尋每食糜則餘一杯○今案陳本脫□□□欽定圖書集成食貨典二百六十六引括地圖及俞本矢作射無躬字尋字餘同」 \\n 有鬼發盆糜「續搜神記云有鬼束劉他苟家偷食劉即煮冶葛令舉家作糜食餘一塸因寫冶汁著內以盆覆之定更後聞鬼從外來發盆噉糜須臾大吐於此遂逃也○今案俞本脫御覽八百五十九引續搜神記塸作甌內作中盆作瓮逃作絕餘同中改內詳本卷上文陳本多竄易」 \\n ○粥篇十 \\n 烹穀為粥「周書云黃帝始烹穀為粥○今案陳本朱右曾輯周書佚文一卷及初記引同」奉饘以祭「孔融別傳云漢末天下荒亂融每食奉饘一盛魚一首以祭○今案陳俞本食奉作旦以餘同」仲秋養老行粥「禮記云仲秋之月養衰老行糜粥○今案記月令同」 \\n 日南為粥養幼「同上記云天正日南黃鍾漸長是日陽動為饘粥以養幼○今案初學記引風土記漸作踐陽作始牙陳本亦有竄改」赤粱為粥「博物志云遼東赤梁魏武帝以為粥○洪氏校岱改武今案各本博物志脫惟類聚御覽及陳本引廣志同又陳本赤上有進字」蜀嫗茶粥「傅咸為司隸教云聞南市有蜀嫗作茶粥賣之廉事打破其器物○今案陳俞本同百三家本傅咸集市作方打破作歐物作具」許婦粟粥「郭子云許允為吏部多用其鄉里帝遣收之婦戒允曰明主可以理奪尋還婦作粟粥待之須臾允至○今案類聚四十八引郭子部下有郎字餘同陳俞本婦戒十字作婦曰無憂又脫須臾句」 \\n 進粥卻寒「太公金匱云武王都洛雪深丈餘尚父乘馬車使人持一器粥出開門而進曰天寒故進熱粥卻寒也○今案陳俞本脫乘馬車三字及出字考御覽八百五十九引太公金匱尚父二字在使人之上乘馬車上多有五丈夫句又卻作御餘同」 \\n 天塞上粥「范後漢書云天寒眾皆餓瘦馮異上豆粥○今案范書馮異傳餓瘦作饑疲」三進三呵「郭林宗別傳云林宗嘗不佳夜命作粥魏德公為之進焉林宗一歠怒而呵之曰為長者作粥使沙不可食如此三進三呵德公終無變色○王石華校阿改呵今案陳本及初學記引歠作啜無如此三進四字終作姿色作容」 \\n 咄嗟便辨「語林云石崇為客作豆粥咄嗟便辨王愷乃密貨崇帳下曰豫作熟豆○今案御覽八百五十九引語林同陳俞本改注今晉書」朝餔作粥「曹植表示諸公立朝餔作粥食之侯臥擇薤○王石華校袁改表今案舊鈔此條有誤嚴輯曹植集仍之陳俞本餔改輔侯臥擇改肴惟蔬」都亭賦粥「謝承後漢書云時飢荒太守尹興使陸續於都亭賦民饘粥六百餘人○今案姚輯汪輯本謝書及御覽八百五十九引同陳俞本多增竄」予國餓者「禮記云公叔文子卒子戍請諡於君夫子為粥子國之餓者是不亦惠乎○洪氏校補惠字今案檀弓及陳俞本子作與」眾共歠之「九州春秋云臧洪為袁紹所圍儲有米三斗主簿啟洪洪更命為薄粥與眾共歠之○今案說郛本九州春秋及陳俞本儲作廚餘同亦見魏志臧洪傳注引」飢寒俱解「東觀漢記云光武為王郎所追至蕪蔞亭異上豆粥一壺○今案類聚一卷五引無一壺二字聚珍本東觀記至作止豆粥四字作一笥麥飯姚本脫陳本改注范書」全活甚眾「王薈別傳云薈為吳郡內史其年大飢薈出私財為百姓饘粥全活甚眾○王石華校射改財今案陳俞本同御覽八百五十九引脫全活句」咽不能下「晉安帝紀云桓玄敗走經日不得食左右進以麄粥咽不能下○今案俞本同陳本進作晉御覽八百五十九引晉安紀脫經日七字」流出沾胸「魏末傳司宣王言渴主飲婢進粥宣王持桮飲粥粥皆流出沾胸李勝愍之○嚴氏校以舊鈔王言五字誤作主主教三字旁勒未改今案御覽九百六引魏末傳桮作杯餘同陳俞本作盃」 \\n 嗜粥過期「史記云趙章病湻于意胗其脉曰五日而死後十日乃死過期者其人嗜粥故內臟實也○今案史記扁鵲倉公傳內作中餘同陳俞本亦作中十作七本鈔中改內詳本卷上文」得粥延日「典論云湻于意胗趙章謂其命在五日後至七日死章嗜粥內臟充實故得延日也○今案嚴輯典論同陳俞本但注見上二字以為即同史記一段非矣」作粥呼之皆無往者「王隱晉書云孔恆大作粥置門外呼飢人食之謂是嗟來皆無往食者○今案陳俞本同今晉書列傳無孔恆」詔誦楚辭每誦與粥「劉歆七略云孝宣皇帝詔徵被公命誦楚辭每一誦與粥○今案陳俞本及御覽八百五十九引七略同」集諸談士每自設粥「俗說云晉簡文集諸談士夜坐每自設粥○今案陳俞本及玉函山房輯本同」郭邑死喪可令送粥「殷康教云自今郭邑居民有死喪者可令送兩坩粥○今案嚴輯殷康教据舊鈔引同御覽八百五十九引無自今二字餘同俞本脫此條陳本兩坩作字」鄰里乃為粥以飲食之「禮記云親始死水漿不又日三日不舉火故鄰里為之糜粥以飲食之○今案見禮記問喪」林宗以杯摘地「郭林宗別傳云林宗嘗不佳夜間命作粥魏德公為之進焉林宗歠怒曰使沙不可食以杯摘地○今案陳本及初學記引林宗傳間作中摘作擲餘詳上文三呵條下本鈔中改內亦詳本卷上文」 \\n 廉事打破器物「傅咸為司隸教云聞南市有蜀嫗作茶粥責之廉事打破其器物○今案詳本篇上文」餔粥折齒失其道理「焦氏易林云餔粥折齒失其道理○嚴氏校以原鈔焦誤管旁勒未改今案陳本同俞本脫」羣兒舉還婦人其間「志怪集云雜國桓子諸盛十詩羣小兒共在後屋作粥立成盛以長盤士椀羣兒還忽有婦人出其間○今案此條多誤陳俞本刪」 \\n ○糝篇十一 \\n 藜羹不糝「莊子云原憲居魯藜羹不糝○今案陳俞本同考莊子讓王篇有此二句然原憲居魯一段無藜羹不糝句惟別見於孔子窮於陳蔡之間一段是此二句不應連引疑舊鈔有脫文也」 \\n 藜蒸不糝「墨子云孔子窮於陳蔡之間藜蒸不糝○今案經訓堂本墨子非儒下篇子作某蒸作羹糝作糂又夾注云類聚羹作蒸御覽書鈔糂作糝竊以為經訓堂說未核也考莊子讓王篇荀子宥坐肩皆有陳蔡二句並作藜羹惟墨子作蒸耳本鈔一百四十五蒸篇引墨子亦作蒸陳本作羹非是」 \\n 無損肉酢使糝肥羹「禮神異經云南方有獸名曰無損肉可作酢使糝肥羹而肉不壞○今案王謨本東南荒經糝作米？審羹誤美陳本亦誤美惟俞本不誤御覽引本鈔■〈魚差〉篇酢作■〈魚差〉■〈魚差〉酢通用字」 \\n 日食百粒以糝藜藿「宋躬孝子傳云桑□喪父毀瘠過禮日食百粒以糝■〈艹梨〉藿○今案類聚二十引未孝子傳同陳俞本皆脫宋躬二字又陳本毀瘠句作八十四日俞本孝誤老」 \\n ○■〈米索〉篇十二 \\n 煮米為■〈米索〉「通俗文云煮米為■〈米索〉○今案陳本及御覽八百五十九引通俗文同」勿令過熟「食經云作粥■〈米扁〉■〈米索〉法取蒸米一升合捐沸湯裏勿令過著新籮內也○今案陳本脫粥編二字合捐作置餘同御覽八百五十九引食經但有作編法無此條」 \\n ○餅篇十三 \\n 通冬達夏惟牢丸乎「束皙湯餅賦云其可以通冬達夏冬歲常施四時從用○今案陳本脫牢丸句百三家本及嚴輯本束廣微集同」充虛解戰湯餅為最「又云立冬漫寒清晨之會涕陳鼻中○洪氏校元靈改充虛今案百三家本漫作猛虛作盈陳本同舊鈔」水引「范汪祠制云夏薦下乳餅孟秋下雀喘餅孟冬祭下水引○今案陳俞本無三下字喘作瑞水引作白環餅又改隸下文崔喘條下俞本則刪云標目水引二字陳本則於水引條下別注蕭子顯齊書可謂任意竄改矣考初學記二十六引祠制有三下字恃喘作瑞耳餘俱與舊鈔合」 \\n 水溲「崔實四民月令云五月距立秋無食煮餅及水溲餅○今案陳本脫五月距三字餘同嚴輯本心齋十種本四民月令溲作引餘同」薄壯「束皙湯餅賦云吳回司方純陽布暢服絺飲水隨陰而涼此時為餅莫若薄壯○洪氏校引改回而改布因改陰今案俞本脫嚴輯本束皙集据舊鈔引同陳本回作國水作氷」起潄「徐暢祭記云五月麥熟新作夌起潄白餅○今案　欽定圖書集成歲功典卷五十引無夌字陳本改夌為麥移在新字下」崔喘「范汪祠制云夏薦下餅孟秋下雀喘○王石華校秋下改秋丁恐非今案詳本篇上文水引條下」饅頭「束皙湯餅賦云夫三春之初陰陽交際寒氣除溫而不熱於時享宴則饅頭宜設○洪氏校作改初今案陳本際作濟氣作暑餘同嚴輯束皙集除作消而不作不至」豚耳狗舌劍帶案盛「又云若夫安乹粔籹之倫豚耳狗舌之屬劍帶案盛餢飳髓燭○今案嚴輯束皙集及陳俞本同」或名生里巷或法出殊俗「又云若夫安乹同上云云○今案陳俞本生下有於字出下有乎字並附上條注中嚴輯束皙集舊鈔同」欀木之餅「吳錄曰交趾縣有攘木其內有白米屑就水淋之如麵可作餅○今案陳俞本同御覽九百六十引吳錄趾作阯縣上有望字木作樹就作乾」臛雞為餅「庾闡惡餅賦云范子常者嘗造余宿臛脽為餅遲御之情甚虛奇嘉之味不實○今案陳本脫者嘗二字初學記二十六引此賦選御作偏食」手縈迴而交錯「束皙湯餅賦云攘衣振掌握搦撫搏粥離于指端手縈迴而交錯紛紛皎皎皇分雹落○今案嚴輯束皙集撫作拊皎皎作馺馺餘同陳本脫攘衣二句紛紛駁駁俞本此條無注」 \\n 披素麫之揮霍「杜預七規云膳夫騁伎飄忽若仙披素麫之揮霍若將絕而復連○今案嚴輯杜預集及陳俞本同」遊水長引飛羽薄衍「傅玄七模云乃有三牲之和羹蕤賓之時麵忽遊水而長引進飛羽之薄衍○王石華校照陳俞本長改清今案嚴輯本傅玄集與原鈔同且本鈔下文兩引仍作長字」弱如春綿白若秋絹「束皙湯餅賦云弱如春綿白若秋絹氣勃鬱以揚布香分飛而遠遍○洪氏校錦作綿今案俞本刪白若以下百三家本束集及陳本絹作練又陳本分飛作飛散百三家本遍誤逼」 \\n 細如蜀蠒之緒靡如魯縞之綫「傅玄七謨云乃有三牲之和羹蕤賓之時麫忽遊水而長引進飛羽之薄衍細如蜀蠒之緒云云○今案陳俞本脫舊鈔此條脫傅玄十二字及麫忽四字据嚴輯傅玄七謨訂正」將絕復連「杜預七規云膳夫騁伎上注云云○今案詳本篇上文」細如委綖「弘君舉食檄云並催廚人來作茶餅熬油煎葱細如委綖○今案細上陳本增入五句嚴輯弘君舉集据御覽引則細上亦有脫文」星飛電落「束皙湯餅賦云爾乃重羅之麮壁飛雪白手縈迴而交錯紛紛皎皎星飛電落○洪氏校麵改麮效效改皎皎今案俞本脫陳本無注本鈔上文引星飛作星分嚴輯束皙集壁作塵」 \\n 三牲之和「傅玄七謨云乃有三牲之和羹蕤賓之時麵忽遊水而長引進飛羽之薄衍○今案詳本篇上文」五內香芳「吳時外國傳云大秦國以麵為集餅五內香芳○今案陳俞本同」濯以玄醢鈔以象■〈木著〉「束皙湯餅賦云爾乃濯以玄醢鈔以象■〈木著〉○今案陳本及嚴輯本束集同」停食作賦「諸葛洛別傳云孫權嘗饗蜀使褘設餅褘停食索筆作麥賦　○今案類聚八十五引恪別傳餅作■〈麥并〉餘同」之大汗「語林云何平叔美姿儀魏文帝暑月喚來而噉之熱餅既啖大汗出○今案詳本鈔朱衣篇粉篇」車下自進「京兆舊事云蕭彪父嗜餅彪從至市立車下自進之○王石華校帝作市今案御覽八百六十引京兆舊事同」探口出之「東觀漢記云光武問弟五倫曰聞卿為市掾人有遺兄母一笥餅○王石華校御改卿今案本鈔一百三十五笥篇亦引又考聚珍本姚輯本東觀漢記同」格餅三播「束皙近遊賦云格餅正于三播○今案陳俞本及嚴輯本束集同」蒸餅十字「王隱晉書云何曾奢侈一日食至萬錢蒸餅上不作十字不食○王石華校牲改曾嚴氏校食上刪魯字衍文也今案類聚七十二引王晉書至作近陳本刪萬錢句」文侯印綬易餅「魏略太祖嘲丁裴曰文侯印綬何在裴封曰以易湯餅太祖大笑之○今案類聚二十五引魏略及陳俞本裴作斐無湯字又陳俞本嘲作啁」別駕蹲地齧餅「王隱晉書云王長文字德叡州辟別駕不往而蹲地齧胡餅州知不至乃止○今案御覽三百九十四引王晉書往作就至作屈陳本脫州知以下」張柱賣胡餅「延尉云張柱賣胡餅為蘭臺令○今案御覽八百六十引廷尉決事賣胡作私賣陳俞本拄作桂」趙歧販胡餅「三輔決錄注云趙歧於市內販胡餅孫賓石疑非常人問曰自有餅耶○嚴氏校注字賓石字皆旁著圈今案類聚七十二引三輔決錄內作中賓石作嵩餘同考嵩字賓石見范書趙歧傳中改內詳本篇上文又二酉叢書輯決錄据書鈔引亦同」 \\n 有鬼摸餅「集異記云劉登往經墳冢曰我偶□餅徐即為辦置林間有十餘鬼皆焦頭來摸餅○今案陳俞本往作路墳冢邊曰我五字作聞冢中索餅林間亦作冢邊」胡僧坐上「幽明錄云姚泓叔父紹胡僧問以休咎僧乃求麵為大胡餅形徑一丈僧坐上先食正西次食東南次食正南卷而吞之便起無言○嚴氏校東南二字旁著圈示古本特異也今案御覽八百六十及陳俞本東南作正北」 \\n 女嫁為賣餅子婦「風俗通云周翁仲妻生時婦此臥得男興福賢易男年十餘歲翁為太守也○今案陳本脫俞本翁仲作公仲福下空一格餘同然舊鈔此然實多訛脫也太平廣記三百十七引風俗通云周翁仲婦產男使主簿祠祭見屠人踞神坐翁仲因持劍嫗曰何故養此子嫗泣言昔以女易屠者之男年已十八遣婦家迎其女已嫁為賣餅者妻後適李文思官至南陽太守亦見御覽八百八十三引」 \\n 所從賣家輒大售「漢書云宣帝徵時每買餅所從賣家輒大售○今案漢書宣帝作大讐師古注讀曰售本分微應篇亦引作售」 \\n ○黍篇十四 \\n 宴飲大會皆先黍臛「風俗通云今宴飲大會皆先黍臛○今案陳本及御覽八百五十引同」宴於未央方噉黍臛「幽明錄云漢武帝與羣臣宴于未央殿方噉黍臛○今案陳本同廣記一百十八引脫與羣臣字殿字」丈人殺鷄為黍「論語云孔子適陳子路從而後遇丈人止子路宿殺鷄為黍而食之○今案陳本脫近本論語徵子篇無適陳句」孔子先黍後桃「子云侍坐於魯哀公公請食仲尼先飯黍而後噉桃○今案陳本飯噉皆作食近本韓子外儲說左篇噉作啗侍誤御」元伯以待巨卿「謝承後漢書云范式字巨卿與張元伯為友春秋為期至九月十五日殺鷄為黍以侍巨卿二親笑之言未絕而巨卿至○今案文選注二十三引謝書秋上有別京師以四字又脫以待四字餘同汪輯本同姚本脫陳本多改易」 \\n 正平便自飽食「禰衡別傳云衡字正平黃祖在蒙衝舟為賓客作黍臛○今案御八百五十引禰衡別傳同亦見本鈔臛篇」嬰兒以塗為黍「韓子云嬰兒相戲以塵為飯以塗為黍○今案韓子外儲說左上篇黍作羹陳本因刪此條非也舊鈔既入黍篇則虞氏于隋時所見本必作黍明甚又本鈔飯篇亦引作黍更非孤證矣」 \\n 禰衡弄黍如故「禰衡別傳云黃祖在蒙衝舟為賓客作黍臛衡得便飽食復搏弄以戲○今案御覽八百五十引禰衡別傳為作會餘同」 \\n 北堂書鈔卷第一百四十四 \\n  \\n 　"}
{"章节": "●北堂書鈔卷第一百四十五  酒食部四", "正文": "　 \\n ●北堂書鈔卷第一百四十五酒食部四 \\n 　 \\n  \\n 隋祕書郎虞世南撰南海孔廣陶校註肉篇十五　脯篇十六腊篇十七　炙篇十八膾篇十九　蒸篇二十炰篇二十一鯖篇二十二寒篇二十三胾篇二十四■〈月枼〉篇二十五懸熟二十六血二十七　肺■〈月巽〉二十八生脠二十九麮篇三十羌煮三十一胡飯三十二 \\n ○肉篇十五 \\n 狄山視肉「山海經云狄山有視肉注曰形如牛肝有兩眼○今案海外南經及陳本眼皆作目」臨海土肉「臨海異物志云土肉正黑大如小兒臂長五寸中有腹無口目有三十足大如釵股堪炙食○今案御覽九百四十三引臨海異物志上大字在臂下下大字在股下堪炙作中餘同陳本長誤表又脫目有九字」 \\n 猩脣燕翠「呂氏春秋云肉之美者猩猩之脣貛貛之炙巂燕之翠○洪氏校钁改貛今案呂氏春秋孝行覽篇作隹冏觾餘同」錦采雲嫺「庾闡惡餅賦色必霜葩雪皓肉錦采雲嫺○今案初學記二十六引此賦同陳本脫霜葩肉」羊膀豕脅「束皙湯餅賦云肉則羊膀豕脅○今案陳本嚴輯本束皙集同」 \\n 班臠錦文「桓彥林七設云菰梁雪累班臠錦文○今案嚴輯本桓彥集同」有肉如坻「左氏傳云齊侯晉侯宴昔荀吳相投壺晉侯先荀吳曰有酒如淮有肉如坻寡君中此○洪氏校宴上補侯字葛改荀今案左氏昭十二年傳首句作晉侯以齊侯宴荀吳作穆子影鈔酒篇引亦作荀吳」 \\n 有肉如陵「左氏曰齊侯朝晉有酒如澠有肉如陵○今案見左傳昭十二年」有肉如岑「應璩百一詩云有酒流如川有肉積如岑○今案百三家應集同本鈔酒食惣篇上引作應璩新詩脫流字積字肉作肴又本鈔此條百一兩字誤作？字孫嚴等未校正」懸肉為林「漢書云武帝時為博兵酒池懸肉為林令外國客遍觀○今案陳俞本刪博兵懸為四字漢書西域傳贊有云設酒池肉林以饗四夷之客」舉山為肉「曹植與吳季重書云願舉太山以為肉濟東海以為酒○今案陳俞本同文選濟作傾」食盡更生「郭璞注山海經云視肉有如牛肝有兩眼食之盡尋復更生也○今案海外南經及陳本眼皆作目盡上有無字」割取已復「玄中記云六月友及西胡有牛名為日反牛今日割取其肉三斤明日肉已復生○今案陳俞本反作文無三斤二字餘同類聚六十五引玄中記月支作月氏無及酉字今日字三有四字」 \\n 五肉七菜勝腌腥臊「玄中記云五肉七菜勝腌腥臊○今案玉函山房輯本玄中記躁作■〈月參〉餘同陳俞本腌作掩又陳本臊作俞本腥臊作鶉鷃」 \\n 煎熬■〈月巽〉炙和齊萬方「淮南子云今屠牛而烹其肉或以酸或以甘煎熬■〈月巽〉炙和齊萬方○王石華校屬改屠成改或今案此見淮南子齊俗訓陳本改和為有字殊誤俗本淮南子於兩以字下皆增為字又甘誤骨和齊誤齊味皆不辭甚矣王氏讀書雜志所見舊鈔又作齊和」 \\n 肉曰脫之「爾雅云肉曰脫之肉謂之敗注曰巳之剝其皮也今江東呼麋鹿之屬通為肉○今案爾雅釋器脫之句在之敗句下餘同」祭不宿肉「論語云祭於君不宿肉祭肉不出三日出三日不食之矣○今案鄉黨篇君作公」目見不食其肉「風俗通云汝南陳伯敬目有所見不食其肉○今案嚴輯風俗通引同御覽八百六十三引脫汝南王字」不食有目之肉「南陽先賢傳云丁密不食有目之肉○今案　欽定圖書集成食貨典卷三百十四引廣州先賢傳同可以借證」廚有臭肉「王孫木云莊王伐宋成諫曰有臭肉不可食鐏有敗酒不可飲三軍之士皆飢也○今案陳本脫類聚二十四引王孫子成諫作將軍子重諫」視肉如藿「漢書云鮑宣上書曰奈何獨私養外親與幸臣董賢○王石華校宰改幸今案漢書鮑宣傳注藿作霍」懷肉持去「東方朔傳詔賜之肉於煎飯既盡懷其餘肉持去衣盡汙○今案史記滑稽列傳賜之肉作賜之飯既作已餘同」啣肉著口「笑林甲貢肉過入都廁挂肉著外乙偷之未得去甲出覓肉因詐御肉如我著口有失理○今案御覽八百六十二引笑林同」拔劍割肉「漢書云伏日詔賜肉東方朔拔劍割肉一何壯也割之不多又何廉也○今案見漢書東方朔傳」長跪進之「東觀漢記云竇固羌胡愛之炙肉未熟人人長跪前割之血流指間進之於固○今案本鈔炙篇引未熟以上同范書竇固傳注引東觀記愛之作見客餘同姚輯本與范注同」維於車傍「楊雄夢乘車維肉車傍雄曰夫車傍有肉斬也吾其死也○王石華校補揚字今案陳俞本因作力挂傍有下有斤字餘同」在林木「幽明錄曰司馬休之遣文武千餘人迥家達南郡值風泊舡上岸伐薪見聚肉有數百斤乃割取還以鑊煮之湯始欲熱皆幾成數千也○乞案陳本俞本休下脫久字家下有人字湯下脫始字餘同」 \\n 六十非肉不飽「禮記云六十非肉不飽七十非帛不煖○今案見內則」幼稺稱食之「陸凱表云呂蒙早卒先帝痛悼不已子並幼稺皆進省內稱肉食之○今案陳俞本作最又脫皆進字內稱字殊為不辭矣御覽八百六十三引此表卒作亡進作納內作中本鈔凡中多作內因隋諱忠兼避也」 \\n 賜肉舍肉未嘗「左氏云穎考叔為穎谷封人有獻於公公賜之食食舍肉公問之對曰小人有母皆嘗小人之食未嘗君之羹○洪忘校頻改穎補有字今案見左傳隱元年」 \\n 賜食以肉投羹「謝承漢書云陳楚建武三十年引見賜食陽稱眼無所見以肉投羹中○今案陳俞本脫建武七字食下有於上二字陽作楚餘同姚輯本亦然御覽七百四十三引楚誤禁無稱字謝書別有陳禁傳不得相混又汪輯本三十年作中字餘同」 \\n 晏子相齊食肉不足「晏子云相齊三年梁丘據見晏子中食而肉不足還言之景公○今案陳俞本刪還言以下吳山尊仿宋本內六第十七章還言之三字作以告」 \\n 公孫為相食唯一肉「史記云公孫宏為丞相食唯一肉而已○今案史記公孫宏傳下句作食一肉脫粟之飯」程曾遂吐不食「杜陽先賢畫讚云程曾字孝孫少孤七歲亡母哀慕毀粹鄰人嚼哺之知有肉遂吐不食○今案御覽八百六十三引桂陽畫讚無少孤二字哀作號鄰人作王母餘同」桓任終身不近「謝承後漢書云桓任後母生時不食羊肉故終身不以豬羊肉近口○今案陳本近作入姚輯本汪輯本謝書亦作入母上無後字」白肉十臠「晉中興書云桓溫曰年大以來飲酒不過三斗便醉白肉不過十臠○今案陳俞本同御覽八百六十三引中興書脫年大四字及十字又飲作溫斗作升白作日」羊肉千斤「古詩云羊千斤酒百斛今君馬肥肉興粟醉借馬蹄歸不數○今案陳俞本百作萬又脫今君以下」手揣輕重「王隱晉書愍懷太子令人屠肉已自分齊手揣輕重斤兩不差○今案御覽一百四十八引王晉書同陳本脫分六句」分肉甚均「漢書云陳平為里社宰分肉甚均里人善之○今案漢書四十陳平傳同」市肉取肥「曹植樂府歌云市肉取肥○今案百三家本同」買爭輕重「燕丹子云荊軻遏陽翟市買內爭輕重屠辱軻○今案問經堂本燕丹子脫市字辱軻作辱之餘同陳俞本買肉以下作買爭輕重者惟屠肉也其謬甚矣」張湯劾鼠「漢書云張湯杜陵人父為長安丞出湯為兒守舍還而鼠盜肉父怒笞湯湯劾鼠掠治○王石華校母改為現改？今案見漢書張湯傳」姜詩示吏「東觀漢記賊經姜詩里不敢驚孝子致米肉而去詩埋之後吏譴詩拙出示之○今案陳俞本及御覽八百六十三引脫而去二字餘同聚珍本姚輯本東觀記亦然」晚食當肉「戰國策云顏斶曰晚食以當肉安步以當車○今案見齊策」對屠門嚼「桓譚新論云人問長安樂出門西向笑知肉味美對屠門而大嚼○洪氏校稍改嚼今案陳本問經堂本新論及類聚七十二初學記廿六引問作聞惟嚴輯新論啟寤篇仍作問又初學記引知上有人字」 \\n 嘗一臠知一鑊之調「呂氏春秋云嘗一臠肉知一鑊之所調也○今案慎大覽篇作脬所調二字作味一鼎之調五字陳本上句肉作而下句從近本」閽人乞肉奪其杖以敲之「左氏邾莊公與夷射姑飲酒私出閽人乞肉焉奪其杖以敲之○今案左傳定二年及陳本皆無人字俞本出下衍謂字」 \\n ○脯篇十六 \\n 朿脩之肉「穀梁傳云朿脩之肉不行境內注曰朿脩脯也○今案陳本及穀梁傳內作中本鈔作內者詳本卷上文」乾肉為脯「東方朔傳云濕肉為乾肉為脯○今案見書六十五濕作生餘同」膊之屋上「說文云脯乾肉也脩脯也膊薄脯膊之屋上也○今案說文肉部同」乾燥相搏「釋名云脯乾腊也乾燥相搏著也○今案畢校本釋飲食篇腊乾昔也脯搏也乾燥以下同舊鈔以乾腊釋脯蓋轉鈔者偶竄亂耳陳本已照改」正膂通幹「杜育菽賦脯則正膂通幹麄鹿肥麋○今案陳本正誤分考初學記二十六御覽八百六十二引杜賦皆作正」左朐右末「禮記云以脯脩置者左朐右末注云便食也屈中曰朐○今案禮記曲禮注同」翣脯「帝王世紀云堯時廚內自生肉脯薄如翣形○王石華校翣改萐沿陳本之誤也今案說郛本世紀脫形字餘同陳本作萐並改論衡」膊脯「風俗通云俗說膊闊大脯也案泰山博縣十月祠泰山脯闊一尺長五分○今案陳本同王謨本脫俞本分作寸且羼入藝文類聚中非也本鈔段末有禮記二字係沿上文誤入今正」 \\n 蒲脯「古今注云秦二世時丞相趙高用事乃先獻蒲脯鹿馬以驗羣臣也○今案陳本脫鹿馬以下俞本脫用事乃三字玉函山房輯伏侯古今注一卷據陳本」瓠脯「程季明詩云厥味伊何玄酒瓠脯○今案陳俞本同」脯山「陸機洛陽記云乾脯山在洛陽北去三十里於上暴肉因以為名○今案陳本同俞本將書鈔羼人類聚中非也考　定圖書集成食貨典三百五引洛陽記暴肉作曝脯餘同」脯林「六韜云紂以脯肉為林○今案文選西征賦注引六韜林上有山字」已熱「神異經云北方有層冰萬里厚百丈有鼷鼠在冰下肉重萬斤可以作脯食之已熱注曰除熱病也○洪氏校求改？今案陳本同王謨本神異北荒經萬作千無注曰以下亦見本鈔褥篇引」 \\n 生風「論衡云儒者言泰平峕萐脯於庖廚搖鼓生風寒涼食物使之不臭○今案近本論衡是應篇脫泰平峕三字餘同類聚七十二引有泰平時三字脯作菁但無搖鼓三句陳本改風作涼餘亦多異」 \\n 追復「禮異經云西北荒有王遺酒追復脯焉其□如麞食一片片復生也○今案初學記引神異經無王字片復四字作復一片餘同陳本麞作鹿獐片誤斤餘與初學記同龍威秘書本西北荒經王遺作王饋王謨輯本亦然考本鈔酒篇三引此條一作玉匱酒一作玉酒一作王遺酒」 \\n 不減「又云左慈詣劉表云有薄禮顧求書刀割脯投地請百人奉酒及脯以賜軍人周足脯亦不減○洪氏校尤煎改左慈今案類聚七十二引神異經同陳本顧求六字作以刀削脯四字」 \\n 爾肴伊脯「毛詩云爾酒既湑爾肴伊脯○今案大雅鳧鷖篇湑作湑本鈔凡胥聲字多作？」所以然飲燕「孔藂云子思居貧友有饋之粟□□為周乏也酒脯則□以飲燕也○今案孔叢子公儀篇粟下有文甚多陳本已增入本篇下文引亦多數語」以供臘祀「崔實四民月令曰十月作脯以供臘祀○今案陳俞本同嚴輯四民月令脯下有腊字」屠牛作脯「英雄記云公孫瓚與諸屬郡縣每至節會屠牛作脯○王石華校群改郡今案本篇下文引屬郡作屬城都」市脯不食「論語云沽酒市脯不食○今案見鄉黨篇」折瓊枝以為羞「楚辭云折瓊枝以為羞注云羞脯也○今案見楚辭離騷」桑皮為脯「搜神記云徐登趙炳貴尚清儉禮神以東流水削桑皮以為脯○今案陳俞本同學津討原本搜神記禮作祀」神仙瓦石為脯「神仙傳曰葛玄每逢友輒坐樹下剌莢樹以杯承而飲之皆好酒取瓦石草木以下酒入口皆為脯○今案近本神仙傳卷七脯上有鹿字餘同本鈔酒篇引剌莢作斬皂莢陳俞本剌莢樹作斫樹汁餘亦有小異」 \\n 蠻夷噉丘蝝脯「博物志云閩越江北山間蠻夷噉丘蝝脯○今案俞本採類聚有此條考明本類聚卷七十二實無此條俞羨長撰唐類函每每以書鈔羼入類聚中耳又明吳琯本稗海本博物志均伙此條惟御覽九百四十七引廣志作啖蚯蚓餘同」 \\n 設脯一束「國語云昔鬬子文三舍令尹無一日之積成王聞之於是每朝設脯一束木？臭一扉○今案國語楚語下及陳俞本扉皆作筐」予脯二朐「呂氏春秋云趙宣孟見翳桑之餓人宣孟子脯二朐拜而不敢食○今案陳本同類聚七十二引臀作骫餘同呂氏春秋慎行覽朐上脫二字惠半農校本補作一朐與本鈔及類聚皆不合」 \\n 擗脯而行「神仙傳云王遠至蔡經家與麻姑共設肴膳擗脯而行指炙云是麟脯者也○嚴氏校云神仙上有東觀漢記云五字是下條誤入當刪今案陳本龍威秘書本神仙傳及類聚七十二引皆無指炙二字俞本又併書鈔入類聚中指炙二字作如巧？？百炙未知何據」 \\n 方坐噉脯「東觀漢記云光武初起兵良大怒叱上出閣外飲食令人視之還白方坐噉脯○今案聚珍本東觀記劉良傳怒作呼閣下無外飲食三字噉作■〈口舀〉陳俞本良上有叔公二字餘同聚珍本」 \\n 酌酒切脯「尚書大傳云散宜生閎夭南宮适呂太公知三子之為賢人遂酌酒與脯約為朋友○嚴氏校灱改切今案陳俞本及閩縣陳氏定本适下有學於太公句無呂字知作見餘同」觴酒致脯「英雄記云公孫瓚與諸屬城都縣每至節會屠牛作脯邯鄲曰子亦聞大漢相安昌侯也○今案作脯以上詳本篇上條惟無觴酒句及邯鄲以下考　欽定圖書集成食貨典三百五卷引英雄記作脯下有云每酒一觴致脯一豆此即標目之出典也但亦無邯鄲以下」 \\n 擔其酒脯以歸「孔藂云子思居貧其友有饋之粟者受一車焉或饋罇酒束膊子思弗為當也○今案孔子公儀篇下饋字作獻脯作脩當作受餘同陳俞本亦改作獻脩」 \\n 噬脯得金矢「周易云噬軋脯得金矢注曰金矢所以獲野禽也故食之反得金矢君子於味必思其毒也○嚴氏校云案釋文子夏作脯今案嚴說亦通但本鈔此注非出子夏傳則其說仍未盡細也考初學記二十六御覽八百六十二引作周易王肅注則肅所傳本經文正作脯而獲野以下亦肅注也陳本脫此條俞本所採初學記亦改脯為胏非初學記之舊矣」 \\n 賣脯而連騎「漢書云蜀氏以賣脯而連騎張里以馬醫而擊鍾○今案陳俞本及書貨殖傳蜀作濁賣作胃」哺用「古樂府云生男慎莫舉生女哺用脯○今案陳俞本脫」 \\n 藥脯以毒「穀梁傳云麗姬以酖為酒藥脯以毒獻公乃以脯與犬犬死○王石華校配改酖見穀梁僖十年傳」提酒脯以就衞「郭子云衞晨為桓公長史溫公甚重之於溫每宴率爾提酒脯以就衞相對也○今案陳俞本晨作辰溫作桓重作厚每上刪於溫二字率爾作公輒無相對也三字餘同玉函山房輯本郭子晨作展餘與陳俞本同」 \\n ○腊篇十七 \\n 田獸之腊「周官云腊人掌田獸之腊鄭玄注云腊山物令乾者○嚴氏校以原鈔此條鄭上有為饔供鱐四字乾者下有鱐乾魚也四字此八字係別為一條已經勒出今案俞本仍之不改陳本徑刪之亦非也今本周禮山作小令作全陳本並刪鄭玄注以下」 \\n 供鱐「內饔供鱐注鱐乾魚也○今案舊鈔內誤為又脫注字今據天官內饔職詳上條」？厂？鳥？鳥可腊「異物志云？厂？鳥？鳥大如雉其肉香美可以作腊也○今案陳俞本？厂？鳥？作鷢」冬祀用腊「盧諶祭法云冬祀用雉腊兔腊○王石校各改冬蔡改祭今案俞本及玉函山房本同陳本刪雉兔句」噬腊遇毒「易云噬腊肉遇毒小吝無咎○洪氏校若改吝也改咎今案見噬嗑卦」堯如腊舜如腒「傅子云堯如腊舜如腒○今案嚴輯傅子據舊鈔引同」 \\n ○炙篇十八 \\n 黃帝燔肉為炙「周易云黃帝始潘肉為炙○今案陳俞本周易作易注餘同考周易疑作周書本鈔飯篇引黃帝蒸穀為飯粥篇引黃帝始烹穀為粥皆作周書本鈔此條句法與彼正同又本鈔制作篇引烹穀為粥燔肉為炙二句下注易字又與此合姑侯考」 \\n 專諸乃學炙魚「吳越春秋云專轍從太湖學炙魚○今案詳本篇下文」貛貛之炙「又云伊尹說湯曰肉之美者貛貛之炙注曰貛馬炙也○今案吳越春秋無此文舊鈔又云二字是傳寫者誤筆也陳俞本據本鈔肉篇引呂氏春秋有美者二句因改注呂氏春秋是也惟又刪伊尹句及注曰以下則非也考經訓堂本孝行覽及高誘注則馬炙乃鳥名之偽餘同」 \\n 薄耆之炙「枚乘七發云薄耆之炙鮮鯉之膾○今案文選膾作鱠」？厂？鳥？「異物志云？厂？鳥？大如雉其肉香美可以作炙○今案本鈔腊篇引惟炙改腊餘同御覽九百二十八引異物志雉作雄痽末句作中炙二字」黃雀「簫濟孝子傳云王祥後母病欲黃雀炙須臾有數十飛來入幕內○今案陳俞本脫來字陳本並刪蕭濟二字類聚九十二引濟上有廣字飛下亦脫來字」無嘬炙「禮記云云○今案見曲禮」騎行炙「論衡云傳者說紂車行酒騎行炙三輔故事○今案論衡無此文考本鈔二十奢侈篇有車行二句注見三輔故事與此條段末所注出書脗合陳俞本改騎為馬又改注帝王世紀非也」 \\n 龍肝「傅玄七謨云爚鳳皇之胎炙飛龍之肝○今案陳俞本脫胎字俞本並脫爚字餘同初學記二十六引七謨炙作椓又本鈔飲食總篇引作豚皆似誤此條既收入炙篇炙字斷非誤可知」 \\n 丸炙「食經云交趾丸炙法丸如彈丸作臛乃下九炙煮之○今案陳俞本同」棊炙「束皙近遊賦云棊炙不過兩機○案本鈔下文引同陳俞本機作豆」長跪前割「漢記云竇固羌胡愛之炙肉未熟○今案詳本鈔肉篇」箸挾以噉「陳留耆舊傳云李充在鄧將軍坐舉止有不合將軍設先挾箸以噉○今案　欽定圖書集成食貨典卷三百六引陳留耆舊傳無舉止五字餘同」及溫而食「又云李充提炙以噉炙冷復溫之及溫而食○今案　欽定圖書集成食貨典引陳留耆舊傳無提炙二字餘同」不過兩機「束皙近遊賦云棊炙不過兩機○今案詳本篇上文」置劍炙間「吳越春秋云專乃從太湖出學炙魚置劍炙魚間進之○今案汪士藻校本吳越春秋王僚使公子光傳第三間作中餘同本鈔改避中字詳本卷上文」以髮貫炙「謝承後漢書云魯國陳正字叔方進御食以髮貫炙○今案汪輯本謝書及御覽二百二十九又八百六十三引同姚輯本脫字方兩字竟誤作陳正叔又脫御字」輟己以施「世說云顧榮覺行炙人有欲炙之色因輟己以施之○今案惜陰軒本世說德行篇施之作施焉餘同」先與右軍「語林云右軍年十三時絕重牛心炙○今案陳本俞本及玉函山房輯本皆作年十一然今晉書正作年十三可知原鈔非誤」鄧禹進炙魚「東觀漢記云鄧禹進炙魚上大食噉○今案陳本及聚珍本東觀記光武紀食噉作餐■〈口舀〉」徐稺裹鷄炙「謝承後漢書云徐稺常於家預炙鷄一隻以一兩錦□漬酒裹之○今案姚輯汪輯本謝書適下有中暴乾以裹五字御覽五百六十一引脫漬字酒下亦有此玉字陳本已照增」欒甯未熟「左傳云欒甯飲酒炙未熟聞亂○今案見左氏哀十五年傳」王蘊得冷「郭子云光祿王蘊指廳前曰我嘗在下得殘盤冷炙○嚴氏校孰改郭今案陳俞本脫御覽七百五十八引郭子但有光祿句冷炙句無指廳九字案擗字有誤」維貫臠而不見髮「韓子云文公時宰人上炙而髮繞之文公召宰人誚之曰欲飲哽耶○今案韓非子內儲說下誚作譙哽上有寡人二字維貫作援木而貫餘同陳俞本多竄易」食鵝炙知黑白處「秦記云符朗食鵝炙知黑白處也○今案類聚九十一引秦記處也作之處朗缺二筆宋鈔避始祖諱也」 \\n ○膾篇十九 \\n 細者為膾「禮記云肉腥細者為膾大者為軒鄭玄注曰大切細切異名也○今案內則注同」聶而切之「禮記云牛與羊魚之腥聶而切之為膾○王石華校功改切今案見少儀篇」膾不厭細「論語曰云云○今案見鄉黨篇」鯔魚為上「神仙傳云介象與吳主共論膾魚何者最美象曰鯔魚為上也○嚴氏校云案何者二字誤作之誤作之腥聶三字是前行誤入見御覽八百六十二今案龍威秘書本神仙傳卷九同」 \\n 膾西海之飛鱗「曹植七啟云寒芳蓮之巢龜膾西海之飛鱗○王石華校寒作搴非是今案文選蓮作苓陳本及本鈔寒笮皆作寒芳蓮」膾天流之潛魴「孫毓七誘云□枉水之□黿膾天流之潛魴○今案嚴輯孫毓集魴或■〈魚芳〉陳俞本脫枉水句」膾美鮮「徐幹七喻云日異如饑？膾美鮮○今案陳俞本但有？膾句本篇下兩引？皆作聊嚴輯徐幹集亦作聊考？為俗斗字無義當作聊為正」膾錦膚臠班胎「傅玄七謨云膾錦膚臠班胎飛刀浮切○今案嚴輯全晉文據舊鈔引班作斑」三牲之供鯉魮之膾「桓彬七設云三牲之供鯉魮之膾飛刀徽整○今案本鈔飲食總篇引同陳本供作切無飛刀句」涔養之魚膾其鯉魴「傅毅七激云涔養之魚膾其鯉魴○今案嚴輯傅集同本篇下文亦引」命支離飛霜鍔「張協七命云范公之鱗出自九溪赬尾丹鰓紫翼青鰭爾乃命支離飛霜鍔紅肌綺散素膚雪落○王石華校之改支舟改丹今案文選及陳俞本鰭作餘同」使朱玄騁妙伎「劉邵七華云洞庭之鮒出於江岷乃使朱玄擇臠騁厥妙伎○今案陳俞本岷作■〈山昬〉擇作揮本篇下文引亦作揮鮒作魽嚴輯七華與陳俞同類聚五十七引鮒作鱄」 \\n 雍人縷切鸞刀若飛「潘岳西征賦云華魴躍鯉素鱮揚鬐雍人縷切鸞刀若飛○今案文選及陳本鯉作鱗本篇下文引亦作鱗」炎足走切龍乃電舒「孔煒七彥云焱足走切龍乃電舒隨浮膾鮮附馳割腴○今案陳俞本同」隨鍔離俎紛交縿纚「張衡七辨云鞏洛之鱒以割為從分芒析縷細亂蠶足隨鍔云云○今案陳本及百三家本嚴輯本張衡集皆脫俞本以割作割以從作縱脫芒字及亂蠶足三字紛交句作紛紛纚纚」 \\n 應刃落俎靃靃霏霏「潘岳西征賦云華魴躍鱗素鱮揚鬐雍人縷切鸞刀若飛應刃落俎靃靃霏霏○今案文選同」分毫析釐「劉梁七舉云鯉魮之膾分毫析釐○今案俞本及嚴輯本劉梁集同陳本作釐」分皮截理「傅巽七誨云乃有河鮢漢魴梁淵巨鯉□□□□分皮截理○今案本鈔飲食總篇引河穌句作河蘇僕鮎梁作鴻嚴輯傅巽集據鈔引兩存其說又於鯉下補四空格今從之陳俞本引上二句鮢作■〈魚寺〉」 \\n 電剖星飛「潘尼釣賦云乃令宰夫噲此潛鱗名工習巧飛刀騁伎電剖星飛○今案百三家本潘集鱗作鯉騁作逞飛作流餘同本鈔上句已用飛刀則流字較長陳俞本亦作飛」 \\n 毫分縷解「傅玄七謨云膾錦虜臠班胎飛刀浮切毫分縷解動從風聚散似霧委○王石華校妄改委今案嚴輯全晉文班作斑毫作豪」連翩雪累「潘尼釣賦云名工習巧飛刀騁伎電剖星飛芒散縷解隨風離鍔連翩雪累○今案陳俞本同百三家本潘集騁作逞飛作流」繽紛霧墮「劉劭七華云洞庭之魽出於江岷乃使朱玄揮臠騁厥妙伎先事□□敷割皮骨○今案陳俞本魽作鮒岷作■〈山昬〉無先事句本鈔上文引妙伎以上亦作鮒揮作擇嚴輯作鮒作■〈山昬〉無繽紛句餘同」 \\n 疊似蚋羽「櫪彥林七設云三牲之供鯉魮之膾飛刀徽整疊似羽○今案嚴輯桓彥林集同陳俞本刪三牲以下」橫者毫析縱者縷分「徐幹七喻云若乃日異如饑聊膾美鮮橫者毫析○今案日異二句亦見本鈔下文陳俞本脫若乃以下」雜猶亂絲聚若委采「桓麟七說云■〈月枼〉一元之膚膾梃祭之鮮□□銘萬徽割不理雜猶亂絲聚若委采○今案嚴輯桓麟集據舊鈔引同陳俞本膾挺作春字又刪銘萬二句」紅肌綺散素雪落「張協七命云爾乃命支離飛霜鍔紅肌綺散○今案詳本篇上文」散若絕縠聚若紅雲「傅毅七激云涔養之魚膾其鯉魴分毫之割○今案類聚五十七引七激割下有如髮芒句乃接以散若二句紅雲作委紅嚴輯傅毅集及陳本皆從之」流采成文燁若綺「傅玄七謨云膾錦膚臠班胎飛刀浮切毫分縷解流采云云○今案嚴輯全晉文班作斑毫作豪餘同」白踰委毒赤過摛丹「徐幹七喻云日異如饑聊膾美鮮白踰委毒赤擒丹○今案　七喻據舊鈔引同陳俞本脫日異二句」餘棄中流化為魚「博物志云吳王江行食膾有餘棄於中流化而為魚今魚有名吳王時餘者○今案陳俞本及明吳琯本稗海本博物志同」墮半於水化為魚「搜神記云昔越王將膾割而未切墮半於水內化為魚○今案陳俞本膾割作食膾餘同考學津本搜神記卷十三有江行食膾係吳王事無言越王食膾者豈學津本有脫落歟初學記三十引南越記恰有此文獨割作剖耳疑鈔本作南越記搜神二字係從下文羼入也」 \\n 闔閭聞伍子胥至「吳越春秋云伍子胥伐楚還將充闔閭治魚作膾○今案見闔閭內傳第四」姜姑鄰母共食「列女傳云姜詩妻事姑甚孝姑嗜魚膾性又不獨食妻與詩常力作供膾呼鄰母共食○今案阮刻古列女傳無此文御覽八百六十二引列女傳脫甚孝姑三字性字餘同」望子應心而至「搜神記云會稽鄴縣有一女姓吳字望子為蘇侯神所愛望子嘗思噉膾雙鯉魚應心而至○洪氏校小注補心字今案俞本同陳本注內作雙鯉隨至學津討原本搜神記卷五鄴作鄮蘇侯神作蔣侯象應心作空中」 \\n 季鷹命駕便歸「世說云張季鷹辟齊王東曹掾在洛秋風起思吳裏菰菜羹鱸魚膾曰人生貴適意爾命駕便歸○今案世說識鑒篇裹作中餘同陳俞本皆作中本鈔裏詳本卷卜一文」 \\n 持魚半籠欲寄作膾「又云有一人持生魚半籠造船云有魚欲寄作膾○今案見世說任誕篇」以錢一千求作一飽「齊諧記云周客子有女噉膾不知足見眾者■〈魚差〉復以錢一千求作一飽○今案　欽定圖書集成食貨典三百六及御覽八百六十二引無客字■〈魚差〉作鮓眾作罛」 \\n 皆浹會者「搜神記云曹操高珍羞所少者松江鱸魚耳左慈求銅盤貯水釣之皆浹會者○今案近本搜神記卷一松上有吳字皆浹作周賜餘同御覽八百六十二引脫珍羞二字及皆浹句松作浙范書左慈傳皆浹作周浹」 \\n 一坐皆遍「又云謝糺大兌盛水以朱書符投井水有一雙鯉魚躍出即命作膾一坐皆得遍○今案學津討原本搜神記大兌四字作嘗食客三字餘同陳俞本作嘗會客」三月噉膾「齊諧記云麻姑為人噉膾華本得一大蛇喚麻為膾別復切魚為膾自食以蛇膾與麻麻已得膾○今案太平廣記一百三十御覽八百六十二引無三月二字及別復以下又御覽姑作治陳俞本亦作治餘多增注」 \\n 一噉五斛「又云周客子有女噉膾自至長橋南見罛者復以錢求作一飽乃食五斛便大吐之○今案御覽八百六十二引無客字及乃擣句陳俞本亦然」 \\n ○蒸篇二十 \\n 藜蒸不熟「越記傳云孔子之魯燔俎無肉曾子去妻藜蒸不熟○洪氏校蘇改蔾今案陳俞本脫曾子句蔾作蘇越下脫記字考明吳校本越記之魯作去魯餘同」 \\n ■〈艹梨〉蒸不糝「墨子云孔子窮於陳蔡之間■〈艹梨〉蒸不糝○今案蒸字最古妙己詳本鈔糝篇」蒸葱嶺之鷄「劉劭七華云煎嵩陵之縹翠蒸葱嶺之碧鷄○今案陳俞本縹作■〈糸剽〉餘同御覽九百二十四引七華及本鈔飲食總篇引嵩皆作雋」蒸■〈罡？寸〉肥之豚「桓麟七說云○今案陳俞本及嚴輯本七說■〈罡刂〉作剛」蒸太湖夭頭之白蘭色如瑇瑁骨解肉離「弘君舉食檄云蒸太湖夭頭之白蘭肉乳之豚饑倉之鷄色如云云○今案　味弘君舉食檄據舊鈔引同陳俞本脫」祝阿蒸魚未■〈垂夬〉「風俗通云祝阿不食生魚俗說祝阿凡有賓婚吉凶大會有異饌飯食自極至蒸魚也○今案陳俞本脫飯食自三字至作止又刪未■〈垂夬〉二字案本鈔缺多作■〈垂夬〉」 \\n 吳王會蒸魚「吳越春秋云吳王與夫人及女會食蒸魚王嘗半女怨曰王食魚辱我○今案吳越春秋闔閭內傳第四會下脫食字餘同」辱我不能久生「又云吳王與夫人及女會食蒸魚王嘗半女怨曰王食魚辱我不久生乃自煞也○洪氏校然改煞今案吳越春秋闔閭內傳第四不能誤不忘餘詳上條」同盤不能相救「云桓公有參軍名倚食蒸薤而不能解共食者又不助而倚終不放舉坐笑桓公云同盤不能相救況危難乎○今案惜陰軒本世說黜免篇倚作掎無名字蒸上脫食字能作時救作助餘同陳俞本名作石脫薤字解字食者五字誤作桓公故不設箸又脫危難句」 \\n ○炰篇二十一 \\n 炰鱉膾鯉「毛詩云炰鱉膾鯉○今案見小雅六月」缹柔毛之羜「桓麟七云魚柔毛之羜○今案嚴輯桓彥林集缹作炰」缹南海之蜼？？「劉劭七華云煮丹？之卵炰南海之蜼？？○今案詳本鈔飲食總篇陳本作蠵」缹珠崖鱉「傅玄七謨云魚珠崖之麋鼈○今案詳本鈔飲食總篇一」 \\n ○鯖篇二十二 \\n 雜肴「宋林云鯖雜肴○今案陳俞本宋作字」五侯「語林云樓護宇君卿厯遊五侯之門每旦五侯遺餉之君卿乃合五侯所餉鯖之而美世所謂五侯鯖君卿之為也○今案太平廣記二百三十九引語林樓作婁鯖之四字作之鯖而食甚美六字之為作所致陳本改注西京雜記俞本作婁遺作遣餘同舊鈔」 \\n ○寒篇二十三 \\n 本韓國所為「釋名云寒羊寒鷄本韓國所為○今案陳本及明吳琯校本畢校本釋名寒皆作韓」寒芳蓮之巢龜「曹植七啟云寒芳蓮之巢龜○今案文選同本鈔飲食總篇膾篇引寒作搴非是當據此條訂正陳本蓮誤連」鷄寒狗□「崔駰博徒論具見上○王石華校照陳本改作寒鷄寒狗非也今案百三家本崔集及本鈔飲食總篇引皆作鷄寒狗熱是舊鈔痀下脫熱字耳嚴輯博徒論亦作寒鷄熱狗」寒鶬蒸魔「曹植禦云言上云云」 \\n ○胾篇二十四 \\n 胾大臠「說文云胾大臠○今案見卷四肉部」不貳羹胾「禮記云士不貳羹胾○今案見內則篇」大胾「史記云景帝召條侯周亞夫賜食獨置大○今案史記絳侯世家及本鈔飲食總篇引同」 \\n ○■〈月枼〉篇二十五 \\n 薄切之肉也「說文云■〈月枼〉薄切之肉○今案見卷四肉部」■〈月枼〉一元之膚「桓麟七說云■〈月枼〉一元之膚○今案詳本鈔膾篇」 \\n 胡子進狗■〈月枼〉「東觀漢記云光武至河北趙王庶兄胡子進狗■〈月枼〉馬醢○今案聚珍本東觀記光武紀同姚輯本光武五字作上至邯鄲脫狗■〈月枼〉二字餘亦同」春祠用大■〈月枼〉「盧諶祭法云春祠用大■〈月枼〉○洪氏校謀改諶今案玉函山房輯本據書鈔引同」 \\n ○懸熟二十六 \\n 屑臉懸熟「廣雅云屑臉懸熟○今案陳本臉作膾非也近本廣雅釋器篇脫懸字屑作■〈月丞〉王懷祖疏證據書鈔未改本引作脀臉縣熟又考眾經音義卷十五引廣雅臉縣熟也雖無脀字亦足證陳本作膾之誤」 \\n 調味而蒸之「食經云作懸熟以豬肉和米三升豉五升調味而蒸之七升米下之○今案陳本作米五升豉三升味作和無七升句」 \\n ○血二十七 \\n 祠用■〈舀血〉血「盧諶祭法云春夏秋祠皆用■〈舀血〉血○今案嚴輯本據舊鈔引同馬輯本謂書鈔作■〈月舀〉血御覽作輱血」噉以消酒「釋名云■〈舀血〉血以血作之增其酢鼓之味使甚苦以消酒○今案明吳琯本釋名■〈舀血〉作■〈月舀〉使下無甚字畢校本作■〈血舀〉」 \\n ○肺■〈月巽〉二十八 \\n 如膏饌「釋名肺■〈月巽〉■〈月巽〉饡也合米糝之如膏饡也○今案畢校本釋飲食篇■〈月巽〉作■〈月員〉據說文及御覽引改以■〈月巽〉為俗譌字」 \\n 代葅消「荀氏夏秋制云以肺■〈月巽〉代葅消○今案陳本秋作初注中代字伐」 \\n ○生脠二十九 \\n 糅以橙蒟「桓麟七說云調脠和粉糅以橙蒟○今案陳本及嚴輯七說同」蘇蓼著上「食經云糝誕法羊肉二斤合煮令熟縷切生薑鷄子春蓼秋蘇著其上○王石華校□□□□就七字係從下篇羼入也今案陳本脫合字縷切作用子下有調之二字」 \\n ○麮篇三十 \\n 煮麥曰麮「釋名云煮麥日麮麮齲也煮熟則齲壞○今案明本釋名麮誤麰則作亦餘同畢校本據御覽引改麮陳本此篇麮俱作麰」甘麮殊美「急就章云甘麮殊美奏潘軍○今案津逮秘書本急就章甘作白潘軍作諸君又附注云顏本白作甘陳本麮作麰亦作諸君」 \\n ○羌煮三十一 \\n 戎狄之食「搜神記云美煮貊炙戎狄之食○今案學津討原本搜神記同」太始尚之「又云羌煮貊炙戎狄之食自太始以來內國之○今案學津本搜神記內作中餘同本鈔改內者詳本卷上文」 \\n ○胡飯三十二 \\n 胡飯兼御「傅玄樂府胡飯兼御相國食前方丈殊珍也○今案傅節子輯本據書引同陳本注內胡作故」貴戚競之「續漢書靈帝好□服胡飯京師貴戚皆競為之○洪氏校竟改競姚輯本同陳本服上一字作胡是也汪輯本續漢書据竹垞本書鈔引亦然」 \\n 北堂書鈔卷第一百四十五 \\n  \\n 　"}
{"章节": "●北堂書鈔卷第一百四十六  酒食部五", "正文": "　 \\n ●北堂書鈔卷第一百四十六酒食部五 \\n 　 \\n  \\n 隋祕書郎虞世南撰南海孔廣陶校註鹽三十三　豉三十四醯三十五　醢三十六齊三十七　葅三十八■〈魚差〉三十九 \\n ○鹽三十三 \\n 宿沙善煮「魯連子云宿沙瞿子善煮鹽使煮滔沙雖十宿不能得○今案陳俞本滔作潰御覽八百六十五引魯連子脫使煮二字舀作潰」青州厥貢「尚書禹貢云青州厥貢鹽絺海物維錯○今案陳本同」體因於水「博物志云鹽體因於水也○今案陳本因誤同考明吳琯本稗海本博物志皆脫此文惟御覽八百六十五引廣志正作因字」潤下作鹹「論衡云潤下作鹹水之滋味也東海水鹹流廣潤也西海州鹽井源泉深潤也○今案陳俞本及論衡別通篇廣潤作廣大西下無海字深下無潤字又王謨本州誤川」成之自然「王廙洛都賦云其河東鹽池玉潔冰鮮不勞煮沷成之自然○今案本篇下引同陳俞本廙作冀」莫知所生「郭璞鹽池賦云嗟玄液之潛潤羌莫知其所生○今案百三家本郭集同陳俞本羌作盖」朝取暮生「三秦記云蒲出鹽池朝取暮生民市之奉絹一疋○今案陳俞本市上有爭字又陳本脫奉絹句二酉叢書輯三秦記据陳本作朝生暮取」暮取朝復「劉公幹魯都賦云湯鹽池東西長七十里南北七里鹽生水內暮取朝復　生○今案陳俞本湯作內有餘同」挹之不損取之不動「劉公幹魯都賦云又有鹹池漭沆煎炙賜春燋暴濆沫疏鹽自殷挹之不損取之不動○今案本篇下引自殷以上炙作夕同陳俞本賜作陽動作勤燋作焦又陳本沆作沈」煮海為鹽「鹽鐵論云古之豪強大家吳王煮海水為鹽今海池是也○今案吳王上有脫字陳俞本徑刪吳王以下別增入得煮海三句非也考王謨本鹽鐵論脫此條惟錯幣篇云文帝縱民煮鹽吳王擅鄣海澤又禁耕篇云吳王專山澤之饒與舊鈔意同辭異」 \\n 積薪焚之「華陽國志巂筰笮夷有鹽井積薪以池水灌之而後焚之成鹽也○今案王謨本陳本井作池以池作以齊廖寅本巂上有越字」井水沷炭「任豫益州記云越先燒炭以鹽井水沷之刮取鹽○今案陳俞本脫任豫二字又陳本井上脫鹽字御覽八百六十五引益州記與舊鈔同」水漬鹹石「又云汶山有鹹石先以水漬此鹹石既而煎之○今案御覽引益州記及陳俞本皆無此鹹石三字陳本并附入上條俞本有鹹石誤有石」以共百事「周官云鹽人掌鹽之政令以共百事之鹽謂受賦與用之品法也鹽多所處置故總言百事○今案謂受以下不見鹽人職及注文疏文蓋係虞氏自加引申語」通行有無「漢書云王莽下詔曰夫鹽食者將通行百無備民之用○今案陳俞本同漢書食貨志者字誤作肴之」國之寶也「左傳云晉人謀去故絳諸大夫子曰夫山澤林鹽國之寶也○今案見左傳成六年」國之重利「晉中興書云太元三年詔曰鹽鮭者國之重利○今案陳俞本刪鮭字」國用饒足「漢書云吳煮東海之水為鹽以致富國用饒足○今案俞本同近本漢書吳王濞傳煮東海作東煮海以致富作以故無賦餘同陳本多改易」僉賴其雨？胃「徐幹齊都賦曰若其大利則海濱博諸溲鹽是鍾○今案陳本脫俞本若其以下嚴輯徐幹集据舊鈔引同惟無僉賴四字」四域來求「劉公幹魯都賦云又有鹹池漭沆煎夕賜春樵暴噴沫疏鹽自殷○今案本鈔上文夕作炙餘同」萬國畢仰「南州異物志天竹有水其名恒源一號新陶水特甘香下有鹽水云云○今案陳俞本竹作竺」鹹鹺「禮記云鹽曰鹹鹺大鹹曰除消渴長肌雨？胃也○今案見禮記曲禮下篇大鹹句則鄭注文也無除消以下蓋是虞永興引申語」飴鹽「周官云鹽人掌鹽之政令王之膳羞共飴鹽○今案周禮天官同」苦鹽「又云鹽人掌鹽之政令祭祀共其苦鹽注曰苦為鹽○今案天官杜子春注同」青鹽「博志云北胡有青鹽○今案陳俞本博作廣本此條博下無物字是廣志無疑廣改博乃永興避隋煬帝諱也」赤鹽「枹朴子云作赤法用寒鹽一斤○今案見平津館本枹朴子內黃白篇及御覽八百六十五引斤下其文甚詳陳俞本已增入」紫鹽「博物志云五原有紫鹽也○今案陳俞本亦作廣志」黑鹽「續漢書云天竺國出黑鹽○今案御覽九百五十八引及本鈔蜜篇引同汪輯本續漢書西域傳無出字餘同」大鹽「盧毓冀州論云河東有大鹽○今案俞本及嚴輯盧毓文同陳本盧誤靈」散鹽「周官云鹽人掌鹽之政令共百事之鹽祭祀共其散鹽○今案周禮天官同」胡鹽「本草經云大鹽一名胡鹽令人吐也○今案陳俞本皆刪人吐句考問經堂本神農本草經卷三有戎鹽令人吐句又引名醫云戎鹽一名胡鹽戎即大也」戎鹽「吳氏本草云戎鹽無毒李氏曰大寒生邯鄲西羌戎胡山○今案俞本同陳本併入上條且多刪落考神農本草經為魏吳著述故云」渠展之鹽「管子云齊有渠展之鹽燕有遼東之煮○今案管子地數第七十七同陳俞本及御覽八百六十五引同」大夏之鹽「呂氏春秋云和之美者大夏之鹽注曰大夏澤名○今案俞本澤上衍西字明雲閒本卷十四本味篇及御覽八百六十五引同」郇瑕之鹽「延駕興李文德書云晉國郇瑕氏之鹽也○今案陳俞本嚴輯全後漢文同」江陽之鹽「崔駰傳徒論云江陽之鹽○今案陳俞本及嚴輯崔駰集同」似石「沙州記云自大嶺嶺北乙沸界屈海海西南三百里有鹽從關半寸形似石味甚甜美無忝河東也○案陳俞本同二酉叢書輯段國沙州記亦据書鈔引脫甚字」如繖「荊州記云朐月？怱縣北岸有陽溪溪內有鹽井百二十所巴峽一川悉資此鹽周於煮又海鹽水自擬生繖子鹽大者方寸中央隆起形如張繖○今案御覽八百六十五引荊州記有鹽水自凝以下五句俞本與舊鈔同陳本脫又海以上六句方上脫大者二字」 \\n 虎形「周官云朝事之邊其實白黑形鹽鄭司農云築鹽以為虎形元謂鹽之似虎者○今案天官籩人注同」印成「博物志云內國河東有印成鹽也○今案陳本注廣志見前」狀如石英「南州異物志云天竺有新陶水特甘香下有白鹽狀如石英醎過香鹵○今案陳俞本脫南州二字及香鹵句又俞本脫有新七字下作國御覽八百六十五引南州異物志亦脫香鹵句餘同」 \\n 如細石字「吳時外國傳云張海州有灣灣內出自然白鹽嶧嶧如細石子○今案陳俞本脫張字御覽八百六十五引外國傳張作漲餘同本鈔下文引亦作張」白如水精「又云天竺有新陶水水特甘美下有石鹽白如水精○王石華校清改精今案陳本及御八百六十五引吳時外國傳竺下有國字無特字俞本刪有新九字」鵠若雪氛「劉公幹魯都賦云其鹽則高盆連冉波酌海臻素醝凝結皓若雪氛○今案百三家本脫陳俞本高盆二句氛作華」鍔剡棊方「郭璞鹽池賦云磊璀碌石？斿鍔剡棊戶玉潤膏津雪白陵崗○今案俞本脫陳本作石？斿碌崗作岡棊誤某百三家本郭集作磊崔錄確陵崗作淩岡」玉潔冰鮮「王廙洛都賦云其河東鹽池玉潔冰鮮不勞煮沷成之自然○今案詳上文」爛然漢明晃爾霞赤「郭璞鹽池云爛然漢明晃爾霞赤望之絳蒸即之雪積○今案百三家本郭集蒸誤承餘同陳俞本絳作雲」燦如散蘭煥若布章「又云如上說○今案陳俞本蘭作練百三家本郭集蘭作璽章誤璋」紫淪灑炎紅華籠光「又云於是漫□丹盤薄搜重床紫淪灑炎紅華寵光○王石華校炎改燄今案陳俞本脫丹盤三句炎亦作燄惟嚴輯郭璞集與舊鈔同」皓皓乎若白雪之積鄂鄂乎若景阿之崇「徐幹齊都賦云若其大利則海濱博者溲鹽是鍾皓皓乎云云○今案陳俞本脫是鍾以上三句本鈔上引及嚴輯徐幹集者作諸」熙金葩之融炎穎躍結而淪成「郭璞鹽池賦云熙金葩之融炎穎躍結而淪成○今案陳俞本及嚴輯全晉文同」海濱田「吳郡緣海四縣記已分海濱鹽田相望吳煮為鹽即此典之○今案亦見太平寰宇記九十五引吳郡記大同小異」皮邱坑「伏深齊地記云齊有皮丘？坑民煮坑水為鹽石鹽似之○今案水經二十六淄水注引伏琛齊記作皮邱坈王石臞廣雅釋丘疏證据書鈔引齊地記仍作坑並言水經注作坑是誤字」 \\n 卭江井「任預益州記云益州有卓王孫井舊常於此井取水煮鹽義熙十五年治井也○今案俞本任誤杜餘同陳本亦作杜又脫義熙以下考　欽定圖書集成乾象典九十九引益州記有王孫井一段文與此異」 \\n 斛成二斗「蜀郡傳云有鹽井深數丈汲水煮之一斛水得二斗鹽也○今案陳俞本傳作志云下有中字餘同舊鈔汲上有不特厚重四字與上下文不相屬今照陳俞刪之」 \\n 石直八千「續漢書云虞詡為武都太守始到郡鹽石道八千○今案陳俞本同御八百六十五引詡誤翊范書五十八虞詡傳注引脫直字姚輯汪輯本續漢書亦然」長肌膚「本草經云鹵鹽味苦可以治消渴長肌膚○今案陳俞本同問經堂本吳述神農本草經卷三冶作主長作柔」牢肌骨「又云戎鹽主牢肌骨去毒蟲也○今案陳俞本同問經堂本本草經牢作堅蟲作蠱本鈔堅多作牢虞永興避隋高祖諱也」除邪下毒「又云鹽冶大熱除邪下毒蟲○今案陳俞本治作去邪下有氣字問經堂本本草經治作主蟲作蠱」明目益氣「又云戎鹽主明目去病益氣也○今案陳俞本同問經堂本本草經去病作目痛」司鹽都尉「太康地記云鹽池在海東安邑縣有司鹽都尉○今案陳俞本同御覽一百六十三引太康地記記作志無海東句及縣字」掌鹽政「周官云鹽人掌鹽之政令以共百事之鹽○今案周禮天官同」一車輸王「吳時外國傳云張海州有灣灣內常出自然白鹽每歲以一車翰王○今案御覽八百六十五引外國傳張作漲無每歲句」一斛為賦「魏略云漢哀帝民家出鹽一斛以為賦○今案陳俞本帝下有時字御覽八百六十五引魏略帝誤牢」私煮者■〈金犬〉左趾「史記云大農上鹽鐵丞孔僅咸陽言山海天地之藏也○今案見史記平準書」私煮者四歲刑「晉令云凡人不得私煮鹽有犯者四歲刑所在主吏二歲刑○今案嚴輯晉令据舊鈔引同御覽八百六十五引及陳俞本人作民又脫有字及所在二字餘同民改人者唐鈔避太宗諱也」 \\n 天旱地生鹽「紀年云晉幽公七年大旱地長生鹽也○今案陳俞本七作三無長字考讀騷樓叢書本竹書紀年晉幽公七年即威烈王三年有晉大旱地生鹽六字洪筠軒校竹書紀年引書鈔與孫影鈔同」 \\n 雨多以祭社「春秋繁露云雨多以鹽及美酒祭社○今案抱經堂本繁露止雨篇同古吳陳氏刻本脫以鹽五字」溫泉水有氣「袁山松宜都山川記云佷山縣東有溫泉注大溪夏纔煖冬則大熱上常有霧雲氣百病久疾又水多愈此泉先出鹽也○今案陳俞本無注字纔煖字上字雲字餘同　欽定圖書集成坤輿典三十八引無雲字及先出句餘同」 \\n 關內鹽味少生「秦記云符朗甚別味會稽王道子為朗設饌問曰關內之食孰若此答曰鹽味少生○今案陳俞本刪秦記云三字別作識饌作食餘同御覽八百四十九引秦記內作中餘同本鈔中改內者因隋諱忠兼避也朗作朗者宋人轉鈔避始祖諱也」 \\n 觀鹽見百里奚「說苑云秦繆公使賈人載鹽於衞徵諸賈人賈人買百里奚使將軍之秦繆公觀鹽見百里奚也○今案說苑臣術篇繆作穆餘同陳俞本脫徵字賈人買三字使將二字及之字又百上增使字車上增引字又改說苑為世語益非矣」 \\n 迎鹽會盜賊起「東觀漢記云賈復為漢掾迎鹽河東會盜賊等起○今案聚珍本姚輯本東觀記及陳俞本漢作縣等起作起等輩」詔縣賜洪湯直「劉起讓云恩詔縣賜臣鹽五十斛供湯藥之直也○今案陳本同俞本注內賜誤則」詔賜以周喪事「吳志云朱桓卒家無餘財詔賜鹽五千斛以周喪事○今案吳志卷十一及陳本同」侯覽求假鹽「郄超書云章安末河東太守常侍侯覽遣諸王賚書請託並求假鹽○今案陳本脫俞本末作為」郄超轉易鹽「轉以易鹽歲歲○今案陳本脫俞本注未詳歲下必有脫字」 \\n ○豉三十四 \\n 五味調和須之而成「釋名曰豉嗜也五味調和須之而成乃甘嗜之也○今案陳俞本及畢校本釋飲食篇乃下有可字」辛甘之味此發行之「楚辭云大苦酸鹹辛甘行注曰大苦豉也○今案見楚辭招魂篇」大苦「楚辭云如上○今案詳上條」康伯「博物志云外國有豉法以苦酒溲豆暴合極燥以麻油蒸訖復暴三過擣椒屑合之中國謂之康伯○今案明吳琯校本稗海本脫此條御覽八百五十五引同陳俞本溲誤作浸」益氣「吳氏本早云豉益人氣也○今案問經堂叢書神農本草經附吳普本草同据御覽引亦同」下氣「博物志云外國有豉法以苦酒溲豆暴令極燥以麻油蒸訖復暴三過乃止下氣和○今案御覽八百五十五引同陳俞本注見上」美豉出魯「古艷歌云白鹽海東來美豉出魯門○今案陳俞本同」飯唯鹽豉「謝承後漢書云韓崇為汝南太守遣妻子麄飯唯菜茹鹽豉而已○今案姚輯本脫遣妻以下陳俞本遣作遺汪輯本謝書据書鈔引亦作遺餘悉同」鹽豉共角「又云羊續為南陽太守鹽豉共一角三輔之最○今案陳俞本及姚輯本汪輯本謝書角作壺無三輔句」 \\n ○醯三十五 \\n 鳳林鳴酢「漢武內傳云西王母曰仙上藥有鳳林鳴酢○今案守山閣本漢武內傳同」東里之醯「弘君舉食檄云東里獨姥之醯○今案陳俞本姥作嫗嚴輯弘君舉文姥作老」千歲苦酒「沷之漬令燡炊極糝以酒醨之灌之不可之也○今案此條脫誤不可讀陳俞本皆刪」 \\n 卒成苦酒「食經云作卒成苦酒其法取黍米一斛以熱粥澆其上三月便大酢也○今案陳俞本三作二大作成又陳本卒誤辛」乞諸其鄰「論語云孰謂微生高直云云○今案陳本脫」築城以釀「吳地記云吳築城以釀○今案御覽一百九十二引吳地記吳下有王字釀下有酒字又御覽八百六十六引吳錄地里志云吳王築城以貯醯醢陳俞本改從御覽」欲食轉投水內「食經云作烏梅行苦酒法用烏梅以苦酒漬之暴乾作屑欲食輒投水內也○王石華校從陳本刪烏梅酒二字非是今案俞本亦然又陳本酒漬上苦字餘同」一七食三十人「又云外國作苦酒法用水一升三合正月九日執一銅匕添之可食三十人也○今妹陳俞本執作熱添作調可食上有一盃二字」大功之喪不食「禮記云大功之喪不食醯醋○今案禮記閒傳醋作醬」四時之祠皆用「盧諶祭記云四時之祠皆用苦酒○今案陳本同嚴輯盧諶集記作法」宋葬夫人醯醢甕「禮記云宋襄公葬其夫人醯醢百甕○今案檀弓及陳本同」醯醬比千乘家「史記云通邑大都醯千■〈土瓦〉比千乘之家也○今案見史記貨殖傳陳俞本脫」 \\n 龍肉醯漬則文章生「博物志云龍肉以醯漬則文章生○今案俞本及御覽八百六十六引同明吳琯本稗海本博物志皆誤作醢漬陳本因改入醢笮謬甚」 \\n ○醢三十六 \\n 醬成於鹽「風俗通云醬成於鹽而鹹於鹽夫物之變有時而重○今案陳本及類聚七十二引同」齊視秋「禮記云醬齊視秋時注曰醬宜涼○今案禮記內則注同」 \\n 肉謂之醢「爾雅云肉謂之醢有骨者謂之臡注曰臡雜骨醬○今案陳本刪注曰以下考釋器郭注作雜肉醬邢疏作雜骨醬疑古本郭注亦作骨醬或是引郭以前舊注」有骨有臡「釋名云醢晦也冥也有骨曰臡臡泥也○今案陳本脫明吳琯本釋名晦誤海泥作眤畢校本泥作昵餘同」百有一十甕「周官云膳夫掌王之饋食醬百有二十甕○今案有禮天官同」上價斤二「范子計然云醬出東海上價斤二百中百下三十也○今案俞本同陳本脫」七醢「周官云醢人王舉則共醢六十甕七醢三臡實之○今案見天官醢人職」三臡「又云如上注也○今案詳上條」芥醬「說文云肥乾肉芥醬臑有骨醢醬揄醬也○今案俞本同考說文肉部肥臑二字艸部芥字酉部醬字均無此文惟敄？酉下云敄？酉酉？俞榆醬也醢下云肉醬也□籀文段注云从艸謂芥醬榆醬之屬也」 \\n 蒟醬「漢書云王恢使唐蒙風曉南越南越食蒙蜀蒟醬注云蒟似穀葉如桑椹長二三寸蜀閒用作醬○今案漢書西南夷傳蒟作枸無似縠二字陳俞本風曉作封蒟上脫蒙蜀二字又俞本椹作其長下脫二字餘同陳本注云以下多竄脫」 \\n 蜯醬「蒼頡解詁云醢蜯醬○今案俞本玉函山房輯本同陳本刪云醢四字」「劉忻期交州記云鱟如惠文冠玉其形如龜子如麻子可為醬色黑十二足似蟹在腹下雌負雄而行南方用以作醬可炙噉之○今案陳俞本脫惠文六字麻字七字足似蟹作蟹足無炙噉句餘同說郛本交州記鱟誤黌雌上無下字」 \\n 馬醢「東觀漢記云上至邯鄲趙王庶兄胡子進狗■〈月枼〉馬醢○今案聚珍本東觀記光武紀及本鈔■〈月枼〉篇引同陳俞本脫狗■〈月枼〉二字又陳本胡下子字姚輯据俞本」 \\n ■〈魚吳〉鰂之醬「周書云伊尹受命于湯賜■〈魚吳〉鰂之醬方言曰魚皮■〈魚吳〉鰂之醬為責注曰■〈魚吳〉鰂魚名也○今案陳俞本同周書王會解■〈吳〉作烏」勺藥之醬「枚乘七發勺藥之醬○今案陳俞本及文選同」蟹胥之醬「張敞答朱書云朱登為東海相遺敞蟹醬敞報曰謹分其貺于三老尊行者曷敢獨享也○今案陳俞本無胥之二字餘同」劉累潛醢「左傳云蔡墨曰劉累教擾龍氏事孔甲龍一雌死潛醢以食○今案左傳昭二十九年教作學氏上有于豢龍三字餘同」孔子覆醢「記云孔子哭子路於中庭從者曰醢之矣遂命覆醢○今案檀弓從作使」不得其醬不食「論語云如上○今案見鄉黨篇」執出醬「風俗通名授從者禮記云孔君既檄執飯醬出授從者○今案此條有竄誤俞本名字作空一格上者字作在無記字出字餘同然亦不可讀也陳本改注禮記執醬而饋一段則又非原鈔之舊矣或禮記二字誤沿上條竄入而孔君句當作弘君舉食檄亦未可知」 \\n 雷不作醬「風俗通云俗說雷不作醬雷聲發不作醬何也令人腹內雷鳴○今案嚴輯風俗通同陳俞本多改易」喪不作醬「異苑云穎川康澤以太元閒亡恒還值其家作醬澤曰汝知喪家不當作醬而故為之○今案學津討原本異苑齊庾作荀閒作中餘同陳本注未詳二字俞本庚作庾亡恆誤三桓汝知以下但作誠知之三字本鈔中改閒已詳上」 \\n 以賣醬而隃侈「漢書云張氏以賣醬而隃侈○今案見卷九十一貨殖傳」千■〈土瓦〉比千乘「史記醯醬于■〈土瓦〉漿于顧此亦比千乘之家也○今案見史記貨殖傳本鈔醯篇引上下二句同陳俞本脫千甔句■〈土瓦〉作瓿醯誤醢」醬瓿「漢書云劉歆謂楊雄曰今學者不明易又如玄何吾恐後人用覆醬瓿○今案見卷八十七下楊雄傳」食醬？？孚「桓階別傳云階為趙郡太守時俸盡食醬？？孚上聞之戲曰卿家醬頗得成不耶○今案陳本脫俞本？？孚作桴成不作不鍼御覽二百六十二引桓傳？？孚作醉餘同本鈔醢篇引作醬？？孚廉潔篇引作豆？？孚」 \\n ○齊三十七 \\n 須醯成味「周官云醯人掌具五齊七葅鄭注齊葅醬屬醯人者皆須醯以成味○今案天官醯人注同」諸味相成「釋名云齊濟也與諸味相濟成也○今案畢校本釋飲食篇同」醢人共齊「周官云醢人王舉則共五齊注曰五齊昌本碑析蜃豚拍深滿也○今案周禮天官同陳俞本醢作醯固與上條相複且注文亦非」叛奴舂齊「弘君舉食檄云大市覆？？瓦之蒜叛奴使之舂齊○今案御覽八百五十五又八百六十六引此檄奴作好齊作韭餘同陳俞本大市句作大鹽雜以薑椒使作製」？？汧齊「華他別傳云他見病咽者語之曰行道遇有賣餅人？？汧齊甚酸可飲之立吐一虵○今案陳俞本改引魏志？？汧作蒜」蟹齊「釋名云○今案畢校本釋飲食篇齊作虀舊鈔誤連下條今移正」韭齊「□□云石崇冬月得韭？？汧齊王愷貨崇帳下督云○王石華校以舊鈔此文誤入上條注中因移正是也又云案此出晉書則非矣今案俞本亦無書名陳本改今書然虞永興書成於隋固未得見也考御覽八百五十五引語林無？？汧字餘同則此或出語林耳」 \\n 懲於羹而吹齊「楚辭云懲於羹而吹齊注曰有歠也○今案見楚辭九章惜誦篇御覽八百五十五引無注曰以下」稻不可以為「王晉書云袁甫曰好莫過錦錦不可以為羹美莫過槄稻不可以為齊○今案陳俞本及御覽八百五十五引王晉書皆脫好莫二句」 \\n ○葅三十八 \\n 葅藏菜也「聲類云葅藏菜○今案玉函山房輯本同」阻於溫寒「釋名云葅阻也生釀之更阻於溫寒之間不得爛也○今案陳俞本及畢校本釋名更阻作遂使阻」 \\n 王舉則共七葅「周官云醢人三舉則共七葅也○今案陳本醢誤醯」祠祭用葅清「荀氏春秋祠制云累名用葅消食吉云作葅也○今案此條有誤陳俞本標目刪清字注內刪云累以下」蒲葅「周官醢人云饋食之豆深蒲葅醓醢○今案周禮醢人職蒲下脫葅字以下文菭葅筍葅句法證之竊疑古本周禮此句實有葅字也陳俞本皆已居今本去」蒻葅「任豫益州記云蒻莖以唐丈草下魁大者如數十今獨人於冬月舂碎炙之水淋一宿為葅也○今案陳俞本刪以唐十二字　欽定圖書集成歲功典八十一引益州記亦然」鹹葅「范汪祠制云孟冬察不鹹葅○今案陳俞本注汪四字改荀氏春秋不作用御覽八百五十六引祠制仍作不惟冬下脫祭字」魚葅「司馬相如有魚葅賦○今案陳俞本同」 \\n 饋食菭葅「周官醢人云饋食之豆菭葅雁醢司農注云菭水內魚衣也○今案俞本同陳本脫」聘饗昌歜「左傳云王使周公悅來聘饗有昌歌注曰昌蒲葅也○今案左傳僖三十年及陳俞本悅作閱」文王嗜昌葅「呂氏春秋文王嗜昌蒲葅孔子聞之□頍而食之也○今案呂氏春秋孝行覽篇及俞本□作縮陳本但注呂氏春秋四字」惠王食寒葅「賈誼書云楚惠王食寒葅得蛭遂吞之後而蛭出其久病心腹之積疾皆愈也○今案見賈誼新書春秋篇陳俞本增注數行仍脫蛭出以下」 \\n ○■〈魚差〉三十九 \\n 南方謂之■〈魚今〉北方謂之■〈魚差〉「說文云■〈魚差〉藏魚也南方之■〈魚今〉北方謂之■〈魚差〉也○今案見說文魚部陳本注內■〈魚今〉誤吟」 \\n 四時膳羞若荊州■〈魚差〉魚「鄭玄注周官云四時之膳羞若荊州之■〈魚差〉魚也○今案天官庖人注羞作食」蜀人魚鮨「爾雅云魚謂之鮨蜀人取魚不去鮨○今案陳俞本同考近本爾雅釋器及注皆無蜀人句惟郭注云鮨鮓屬也」西羗秋鮨「博物志云西羗仲秋月取赤頭鯉以為鮪○今案　○○欽定圖書集成歲功典七十引同」吳人蒲以為■〈魚差〉「詩草木疏云吳人蒲始生特以為■〈魚差〉○今案見丁晏校本詩草木疏卷上及注陳俞本脫詩字疏誤記特作取」閩越噉獼猴■〈魚差〉「博物志云閩越江北諸夷噉獼侯■〈魚差〉也○今案陳俞本同」不盡「神異經云南方有獸名曰無損其肉惟可作■〈魚差〉○今案陳本同王謨本東南荒經及本鈔糝篇引■〈魚差〉作鮓下文云糝盡更添肉故本鈔標目以為不盡也考■〈魚差〉鮓同藏也以下皆然」 \\n 珠柱「南方草木記云採珠人取珠柱肉作■〈魚差〉也○今案高士奇補編珠卷三引南方草木記■〈魚差〉作鮓餘同」龍肉「世說云有人遺張華■〈魚差〉者見之曰此龍肉■〈魚差〉也○今案類聚七十二引■〈魚差〉作鮓又本鈔作世唐改避太宗諱也」鱣骸「杜育菽賦云■〈魚差〉則前鹽白糝鱣鯉之骸○今妹嚴輯杜育集同陳本脫」方縛直截「楊泉五湖賦云爾乃陳刑就力葅餇擗是屑○今案此條有誤陳俞本刪云爾以下賦彙卷二十七楊泉五湖賦脫此引三條」醎鹽白糝「又云白糝雜以菜果連■〈土罡〉柳■〈魚差〉積如陵丘○今案陳俞本同」斲蘇切腑爪金雜注「王褎僮約云斲蘇切腑爪金雜注注云蘇■〈魚差〉也○今案百三家王褎集無爪金以下陳俞本斲作劉切誤初褎誤襄約誤幼賦餘同」連■〈土罡〉「楊泉五湖賦云連■〈土罡〉柳■〈魚差〉積如陵丘賈云合南侶爭祖之也○今案賈云以下有誤陳俞本但注見上」百簿「交州記云百簿瀨有斷溪嘗有斫茨者忽聞似茨內有動然久看之見魚眼徑一尺視似魶魚斫以為■〈魚差〉得百餘簿因名曰百簿瀨也○今案俞本簿作薄無餘字高士奇補編珠卷三引交州記忽聞十一字作忽於茨內■〈魚差〉作鮓餘同陳本脫斷溪十九字斫以作取以無得百以下餘同」 \\n 沈■〈魚差〉於江「列女後傳云孟宗監魚池還道作兩器■〈魚差〉以饋母母見怒宗曰於道作之非魚池魚也○今案類聚七十二引列女後傳■〈魚差〉作鮓饋作歸奉非下無魚字餘同」 \\n 封■〈魚差〉付偘「世說云陶偘少時作魚梁吏嘗以一坩■〈魚差〉遺母母封■〈魚差〉付反書責偘曰汝為吏以官物獻餉非惟不見益反以增吾憂也○今案惜陰軒本世說賢媛篇遺作餉獻作見餘同」 \\n 陶偘十斛「陶偘故事云蘇峻平後偘上成帝鮮十斛○今案白帖十六引陶偘故事脫平後偘三字■〈魚差〉作鮓」謝玄二坩「謝玄與姊書云昨日蔬成後出釣所以為鮮二坩今奉送思變無事也○今案陳俞本姊作婦二作一又陳本脫末句俞本變作戀嚴輯謝玄集亦作婦變作更御覽八百六十二引亦作一坩」 \\n 漢川神憙食■〈魚差〉「列異傳云漢川神常在承塵上憙食■〈魚差〉菜○今案○○○欽定圖書集成神異典四十一引列異傳川作中憙作喜■〈魚差〉作酢陳俞本在承四字作出行市中」 \\n 以飯■〈魚差〉上土公「青鳥字葬書云初掘塚之日常以飯鮓上土公四旁○今案陳俞本同」 \\n 北堂書鈔卷第一百四十六 \\n  \\n 　"}
{"章节": "●北堂書鈔卷第一百四十七  酒食部六", "正文": "　 \\n ●北堂書鈔卷第一百四十七酒食部六 \\n 　 \\n  \\n 隋祕書郎虞世南撰南海孔廣陶校註糗四十蜜四十一脂四十二　油四十三酪四十四　酥四十五鍚四十六　■〈飠宛〉四十七沙餳四十八粰■〈梳，米代木〉四十九五十糖糙五十一粔籹五十二寒具五十三安乾特五十四　米五十五麫五十六　麥糵五十七粰五十八　糟糠五十九 \\n ○糗四十 \\n 峙乃糗糧「尚書云峙乃糗糧亡敢弗逮孔安國傳曰皆蓄儲汝糗糒之糧○今案誓及陳俞本亡作無蓄作當」以待賓位「崔實四人月令云五日可多作糒以供家出入之糧以待云云○今案陳俞本人作民五日十三字作四月可以作棗糒非也心齋十種本脫此條嚴輯四民月令與舊鈔同本鈔民作人係唐人轉鈔避太宗諱也」 \\n 羞籩之實雜用之下「儀禮云主婦反取籩於房內執棗糗坐設之糗在棗南○今案陳俞本內作中羞籩二句見鄭注本鈔凡中字多作內因隋諱忠兼避也」三時不同兼有「玄晏春秋云衞倫取糗進嘗之曰吾知之麥也○今案陳俞本脫說郛本玄晏春秋麥也下多有杏字柰味五字仍脫三時句」囊糒賜士「列女傳云楚子發攻秦而歸其母不內數之曰勾踐伐吳有獻一囊糒王以賜軍士甘不踰嗌也○案阮本列女傳卷一闌作閉嗌下有而戰自十也五字陳俞本已照增入」致糗從者「公羊傳曰魯昭公出奔齊國子執囊醬敢致糗於從者公以？？在受○今案公羊傳昭二十四年及陳俞本囊醬作壺漿本鈔一百四十四漿篇引亦作壺漿」持糒相待「漢書云李陵擊匈奴兵敗令軍士人持二升糒一半氷相待○今案見漢書五十四李陵傳同陳俞本持上脫人字」米糒給軍「東觀漢記云上圍邯鄲未下彭寵遺米糒魚鹽以給軍糧由是破邯鄲○今案聚珍本姚輯本東觀記光武紀及陳俞本同」懷糒而往「物理論云呂子義清賢之士也舊友人宜往存省嫌其設酒食懷乾糒而往主人○今案御覽人事部引物理論舊友句訛為有田人性省五字左人下有榮其降乃盛為饌七字餘同陳俞本刪主人二字及清賢句又改舊友句為常往友人處存省」 \\n 出城飧糒「東觀漢記云隗囂病餓出城飧糒腹脹恚憤而死○今案陳俞本病下有且字飧下有糗字無腹脹二字餘同聚珍本東觀記腹脹二字在恚憤之下御覽人百六十引脹恚誤張悉姚輯据陳俞本」 \\n 行賚乾糒「又云立賀字文弘為九江太守行則賚乾糒○今案御覽八百六十引作賀玄餘同陳俞本脫字文弘三字又聚珍本東觀記作玄賀傳則賚作齎持餘亦同」怕食乾糒「謝承後漢書云沈景字張為河閒相恒食乾糒會稽典錄云陳脩家貧為吏恒食乾糒奉糗○今案張上有脫字御覽八百六十引謝承書及汪輯本皆無字張二字陳俞本同類聚卷五引會稽典錄及陳俞本皆無奉糗二字　欽定圖書集成歲功典九十四引無糒奉二字」 \\n 一斛「東觀記云上擢穀相五威將嚴尤當擊江賊上奉糗一斛脯三十朐詣幕擊江賊上奉糗一斛脯三十朐詣幕府營○今案御覽八百六十引及陳俞本脫上擢七字詣幕四字上奉作世祖奉餘同聚珍本東觀記江賊作下江兵」 \\n 取糒一升「魏畧云貧寒有石德林者車騎將軍郭淮與脯糒及衣財取其脯一朐一升而已○今案陳俞本取其作石取餘同魏志十一裴注引魏略無財字而己作而止」 \\n ○蜜四十一 \\n 雲山朱蜜「漢武內傳云仙上藥有內華紫蜜雲山未蜜○今案陳俞本仙作太內作中守山閣本漢武內傳亦作中本鈔中改內詳本卷上」天水白蜜「范子云隴西天水出白蜜價直四百以百五千下七下○今案此條末句有誤御覽八百五十七引范子無價直以下陳俞本范作苑且刪末句」食蜜生武都「本草經云食蜜味甘微溫無毒生武都山崖谿谷炙生林樹○今案陳俞本甘下有如飴性三字刪炙生句問經堂叢書本草經卷一食蜜作蜜蠟山崖以下微異」天竺出石蜜「續漢書云天竺國出石蜜○今案陳俞本及御覽九百五十八引同汪輯本續漢書西域傳無出字」眾口芝「仙經云蜜為眾口芝○今案陳俞本同」百花醴「劉根墨子枕內記云百花醴者蜜也○今案陳俞本脫劉根二字者也二字御覽八百五十七引劉根墨子枕中記紗醴作釀亦無者也二字」兼採為味「張璠易注序云蜜蜂以兼採為味○今案陳俞本及御覽八百五十七引注序作序注同」漚治甘湻「風俗土記云有■〈虫化〉拱居靈機別環和翔百精挹採眾華漚治甘湻自然神化○今案陳俞本靈機八字作孕靈生息漚治四字作以釀甘澤俗下無土字同」如飴「本草經食蜜甘如飴旡毒生武鄱山谷○今案詳本篇上文」延年「又云崖蜜令人不饑明目延年致仙也○今案陳俞本無致仙也三字」養性「盛公子與劉岑書云石蜜遠國之貢味有可甘至尊以養注○今案陳俞本岑作頌餘同嚴輯盛彥與劉頌書謂盛彥字翁子據書鈔引同又附注云書鈔引一作盛公子與劉岑書又一條作盛公子劉煩書公即翁之誤岑煩即頌之誤」 \\n 益氣強志「本草經云石蜜一名石飴味甘主心邪安五藏益氣強志除百病服之不飢○今案問經堂叢書本草經卷一百病作眾病餘同陳俞本脫主心邪三字安作調」解毒除煩「又云食蜜益氣補內解毒除煩主定氣養脾○今妹問經堂本草經內作中煩作眾病無定氣句陳俞本解上脫四字主定作益餘同本鈔中改內詳本卷上」遠國之貢味有可甘「盛公子與劉煩書云石蜜遠國之貢味有可甘至尊以養性○今案詳本篇上文」自然神化窮真妙極「風俗記云眾華樞冶甘澤湻自然神化窮真妙極即聖不過之也○今案據舊鈔上文眾上有挹採二字甘下無澤字陳俞本併注入上條中仍脫即聖句」氷鮮玉潤髓滑蘭香「郭璞蜜蜂賦云繁布金房疊搆玉室咀嚼華滋釀以為蜜○今案百三家本郭集同陳本華滋作滋液俞本脫」散似甘露凝如割肪「又云有叢瑣之細蜂亦策名於羽屬應青陽而啟戶○今案俞本脫陳本肪誤昉又脫小注」窮味之美極甜之長「又云氷鮮玉潤髓滑蘭香窮味之美極甜之長○今案陳本無注俞本脫」靈娥御之以顏「又云百菓須之以諧和扁鵲得之而術良靈娥御之以艷顏○今案陳本脫扁鵲句俞本只有靈娥句百三家本郭集菓作藥一作果餘同」山圖採而得道「左思蜀都賦云丹沙赩熾出其阪蜜房都毓被其阜山圖云云○今案文選及陳俞本阪作坂」縣房帶蜜「鄧德明記云蜜石奸山颺巖縣房○今案陳本但注書名俞本山下有贊字房下補帶蜜二字」羅綴相望「荊州圖記云鍾陽縣有赤馬山其東十里點溪與岸有蜜房二百所相望○今案俞本同陳本鍾陽十五字作赤馬其山四字御覽八百五十七引荊州圖記脫鍾陽三字及其東八字」 \\n 郁毓被其阜「左思蜀都賦云丹沙赩熾出其扳蜜房郁毓被其阜○今案詳本篇上文」駢羅其阿「王韶之南康記云相博山石室其蜜房駢羅綴其山河也○今案　欽定圖書集成食貨典三百二卷引無相字餘同陳俞本亦無相字」蜜巖「遊名山志謝安適過山上胡有蜜巖之也○今案此條有誤陳俞本過作東山下有見山二字有上胡字也作記」蜜勺「楚辭云粔籹蜜餌有餭瑤漿蜜勺實羽觴○今案陳俞本同楚辭招魂篇餭下觴下有些字蜜勺作□勺」蜜漿「吳書云袁術去壽春時方盛夏欲得蜜漿○今案魏志袁術傳注引吳書無方字夏作署餘同陳俞本多增注」越以甘蜜報吳「吳越春秋云越以甘蜜九黨報吳增封之禮○今案陳俞本黨作欓汪士漢校本吳越春秋卷五文微異又夾注據韻會引與俞本同又云黨當作裳」蜀人著蜜助味「魏文與朝臣詔云新城孟太守道蜀■〈月者〉羊鷄鶩味皆淡故蜀人作食喜著飴蜜以助味也○今案百三家本魏文集朝作群■〈月者〉作肫無以助味四字餘同陳俞本改注魏畧又陳本作肫俞著作煮」 \\n 合藥賜蜜一石「東觀記云上嘗與朱祐共買蜜合藥上追念之即賜祐白蜜一石○今案類聚八十一引同陳俞本上追四字作上即位聚珍本姚輯本東觀記朱祐傳上追作後追即作乃餘同」 \\n 久疾賜蜜五斤「晉太康起居注云荀勗久疾羸毀可賜石蜜五斤○今案陳俞本脫可字石字御覽八百五十七引太康起居注無久疾字可字」蜜母行諸山「臨海異物志云蜜母小鳥也黑色正月旦為蜜蜂周行諸山求安處○案陳俞本脫御覽九百二十八引臨海異物志黑色作色黑」萍實甘如蜜「家語楚王度江得萍實割而食之甘如蜜也○今案家語致思篇及陳俞本度作渡」 \\n ○脂四十二 \\n 戴角者曰脂「說文云戴角者曰脂無角者曰膏膫牛腸脂也○今案陳俞本脫膫牛五字考說文肉部戴角二句見脂字下膫牛句見膫字下」戴脂而行「國語云勾稻與脂於舟以行國之□子游者無不餔也○今案國語越語上及陳俞本無親字餘同本鈔載作戴二字本通」白蒙如脂「玄中記云東海之東有樹名為白蒙其汁可為脂色白如脂味甘○今案玉函山房輯本玄中記及陳俞本海下脫之東二字味上脫如脂二字」烏臼如脂「又云荊州有樹名烏白實如胡麻子其汁如脂食如猪脂味也○今案玉函山房輯本及陳俞本其汁二句作擣其汁可為脂其味亦如猪脂餘同」 \\n ○油四十三 \\n 得水熖起「博物志云煎油水氣盡無烟不復弗則是泠得水即熖起○今案明吳本稗海本博物志及陳俞本煎下有麻字是作還」儲殿省「王隱晉書云齊王釦起秀當殿省儲麻油為縱火具○今案御覽八百六十四引王晉書及陳俞本孫秀八字作秀多斂葦炬益儲麻油於殿省十三字」持炬灌以麻油「魏志云孫權至合肥滿寵募數十人持松為炬灌以麻油從上風放火燒賊○今案魏志廿六滿寵傳及陳俞本持作折」捉燭著麻膏內「王隱晉書云元康三年武庫火是工匠欲盜物恐罪乃捉燭著麻膏內火燃○今案陳本脫俞本無恐罪字火燃字餘同御覽八百六十四引王隱晉書是上上有校二字欲盜作盜庫中捉作投膏內作膏中本鈔中改內詳本卷上」 \\n ○酪四十四「○今案以下十六篇舊鈔原闕陳本代為補輯非也當仍其舊不必妄作」 \\n ○酥四十五 \\n ○鍚四十六 \\n ○■〈飠宛〉四十七 \\n ○沙餳四十八 \\n ○粰■〈梳，米代木〉四十九 \\n ○糉五十 \\n ○糖米？追五十一 \\n ○粔籹五十二 \\n ○寒具五十三 \\n ○安乾特五十四 \\n ○米五十五 \\n ○麫五十六 \\n ○麴糵五十七 \\n ○粰五十八 \\n ○糟糠五十九 \\n 北堂書鈔卷第一百四十七 \\n  \\n 　"}
{"章节": "●北堂書鈔卷第一百四十八  酒食部七", "正文": "　 \\n ●北堂書鈔卷第一百四十八酒食部七 \\n 　 \\n  \\n 隋祕書郎虞世南撰南海孔廣陶校註酒六十 \\n ○酒六十 \\n 天有酒旗之星地有酒泉之郡「孔融別傳云融頗推平生狎侮太祖太祖制酒禁而融書嘲之曰夫天有酒旗之星地有酒泉之郡人有旨酒之德故堯不飲千鍾○王石華校摧改推偁改侮今案亦見嚴輯全後漢文孔融集引夫天以下陳俞本改引張璠漢記嘲作啁地有作地列鍾下有不能成其聖句餘亦同」 \\n 推酒泉之嘉名「傅玄酒賦云應酒旗之靈象明粲而在天推酒泉之嘉名○今案俞本刪明粲句應作口靈作明陳本無注漢魏百三家傅玄集亦靈作明推作赴嘉作佳嚴輯敘酒賦應亦作口名下補五口又注云或謂酒賦之序非是」 \\n 仰酒旗之景曜「曹植酒賦云嗟鞠蘖之殊味仰酒旗之景曜徵嘉號於天辰○王石華校補嘉字今案百三家曹植集及類聚七十二引脫嗟鞠句徵作協嚴輯本全魏文据書鈔引味下補六口餘同俞本祇標目一句陳本亦刪嗟鞠句而別引數句非也」 \\n 空桑穢飲酒之始也「酒經云空桑穢飲醞以稷麥以成醕醪酒之始也○今案說郛本酒經及初學記廿六引與陳本皆同」九酘百品酒之終也「酒經云烏梅女麴甜醞九酘澄清百品酒之終也○今案說郛本酒烴酘作投女麴作又麥？完醞作醹初學記廿六引亦然陳本引仍作女餘與說郛同」少康作酒「世本云少康作秫酒說文云少康初作秫酒少康杜康也○今案二酉堂叢書輯世本作篇據初學記御覽引同說文以下見說文巾部帚字下又酉部酒字下云杜康作秫酒段注云許君說事物原始多用世本此條與御覽引世本同陳本脫說文以下」 \\n 辯三酒之物「周官云酒正辯三酒之物一曰事酒二曰昔酒三曰清酒○洪氏校注改正今案見天官篇引陳本辯作辨」儀狄作酒「戰國策曰帝女令儀狄作酒進之於禹世本儀狄作酒○今案國策魏策本篇凡三引此下第二引三引曰下有黃字女下無令字世本六字二酉堂輯本同」辯五齊之名「周禮云酒正辯五齊之名一曰泛齊二曰醴三日盎齊四曰緹齊五曰沉齊○今案見天官篇陳本辯作辨」四酎「楚辭云四酎并熟不苦嗌只清馨凍飲不歠役只吳醴白蘖和楚瀝只○王石華校以原鈔瀝誤潛改作矣今案見大召篇苦作？飲作？？歆朱子集注云？？歆一作飲一作？又云四酎則四重釀矣舊注以為四器俱熟考此下引正作四酎作楚瀝」 \\n 三重「說文云酎三重醕酒也○今案說文酉部及御覽八百四十三引與陳本醕皆作之」九醞「魏武帝上九醞酒奏云臣故縣令南陽郭芝有九醞春酒○今案百三家魏武集奏上有法字餘同陳本改引張衡南都賦」十釀「又云臣九醞苦難飲增為十釀差甘易飲今僅上獻之也○今案百三家魏武集無之也二字餘同文選南都賦引及嚴輯全魏文臣九作若以九餘與百三家集同俞本脫臣字」 \\n 九醞甘醴十旬兼清「張衡南都賦云酒則九醞甘醴十旬兼清醪敷徑寸浮蟻若萍○今案文選南都賦萍作蓱陳俞本亦然」香旗九醴淵澄十旬「成公綏七唱云秦無清醴先和宜醕香旗九醞淵澄十旬○洪氏校殉改成留改唱今案百三家集七唱脫此條嚴輯成公綏文据書鈔引同俞本澄作清餘同」辯其五齊節其三事「王粲酒賦云麴蘖必口良工從試辯其五齊節其三事○今案百三家王集脫麴蘖八字餘同陳本別引數句」或三釀而速美或九醞而後成「傅玄敘酒云或三釀而速美或九醞而後成○今案百三家集傳元酒賦序脫此條嚴輯敘酒賦同又注云或疑謂酒賦之序非是」春醞夏成「土記云酒則元端水齊春醞夏成○今案原鈔本篇下文及俞本同又俞本成下尚有□神遁暑用厭飲事二句陳本竟改入曹植賦謬矣」春醴九醞冬清十旬「張華上巳篇云春醴踰九醞冬清過十旬勉哉眾君子○今案百三家集上巳篇同陳本醴亦誤醞」秋藏冬發「曹植酒賦云其味亮升久載休名有宜城醪醴蒼梧縹清或秋藏冬發○王石華校以原鈔味下衍亮升久載休名六字旁勒之今案類聚七十二引及百三家集曹集均無據刪」 \\n 化則變氣而成「又云乃有春清縹酒康狄所營應化則變感氣而成○今案文選曹植七啟同」鬱積生味□蓄氣芳「江統酒誥云酒之所興乃自上皇或云儀狄一曰杜康有飯不盡○王石華校將有飯不盡四字旁勒非也今案本篇末條引酒誥正有此四字石華誤矣又陳本引蓄上作久字乃作肇嚴輯江統文其酒誥据書鈔引竟脫鬱積二句何也」 \\n 雲沸淵亭「傅玄七謨云于是乃有蒼梧之九醞中山之醕清□□浮蟻雲涕淵亭○今案嚴輯傅元七謨同陳俞本醕清作清醕浮蟻句改金漿玉醴餘亦同但本篇下逸味一條引亦作醢清」 \\n 雲沸淵涌「陸機七徵云秋醪春酒兼醞增奇浮藻吐秀雲沸淵涌○今案俞本酒作醴餘同陳本改引袁山松酒賦非是嚴輯全晉文七徵是據書鈔引又注云七徵又作七徵此假通微大夫以為說疑作徵是」 \\n 苞苦含辛「傅巽七誨云白醴九成玄酎清醕□華□蟻苞苦含辛○王石華校据陳本華蟻上添泛浮二字今案嚴輯傅巽七誨据書鈔引華蟻上仍作兩□餘同陳本引巽選作泛華浮蟻俞本與□同惟改傅巽七誨作傅元七謨又案原鈔此下即接七謨或俞氏將書鈔割裂倒亂以致此誤」 \\n 逸味橫生「傅玄七謨云於是乃有蒼梧之九醞中山之醕清○王石華校清字下甘芬潛結四字今案此不知何據且與下條陸機相混矣又案嚴輯七謨据書鈔引於逸味上補四口餘同」 \\n 甘芬潛結「陸機七徵云秋醪增醞明酒九成甘芬潛結○今案嚴輯本全晉文据書鈔引陸機七徵改作七羨俞本尚作七徵祗引秋醪二句又增作春陳本注七謨見上謬甚」 \\n 瀾澈神清「風土記云酒則元端水齊春醞夏成發機連珠瀾澈神情○今案俞本注云詳上春醞條下抑知此條元端句改作星陳郡列發機句作連珠波泛是兩引互異陳本亦然考　欽定圖書集成食貨典二百八十三引風土記與俞本上條同」 \\n 淵凝冰潔「嵇康酒賦云重酎至清淵凝冰結滋液兼備芬芳□□○今案嚴輯全文滔賦據書鈔引兼改全陳俞本芳下作澂澈餘同」浮蟻若萍「張華輕薄篇云蒼梧竹葉酒宜城九醞○今案標目四字見文選南都賦小注蒼梧二句見百三家張華集與標目不相應疑傳鈔者將下文素蟻一條注複鈔於此當刪正陳本但注輕薄篇亦謬」 \\n 浮蟻競升「袁山松酒賦云素醪玉潤清酤淵澄纖羅輕布浮蟻競升○今案本篇下引及嚴輯袁山松酒賦据書鈔引皆同陳本亦同」素蟻躍波「張華輕薄篇云蒼梧竹酒宜城九醞醝○今案百三家張華集酒作清又醝下有浮醪隨觴轉素蟻自跳波一句考本鈔不引二條仍作葉酒」素蟣連珠「吳氏七矜云春梧湘濡於味東隅秋醞夏發素連珠○今案陳本祇引下二句蟣作蟻」浮蟣萍連醪華鱗設「嵇含酒賦云浮蟻萍連醪華鱗設○今案本鈔標目作蟣小注作蟻陳本亦作蟻嚴輯嵇含賦据書鈔引仍作蟣」甜苦無常五味相并「杜預七規云重醞醴醕沃土名清甜苦無常五味相并○今案百三家杜預集七規作酒論醴醕作醕醴嚴輯七規据書鈔引苦改甘餘同陳本名作泉餘與百三家同」味蜜甜而膽苦「傅玄敘酒賦云課長安與中山此蒼梧與宜城造樂限以御□云云○今案百三家本酒賦安作興樂作藥以字下脫二字嚴輯酒賦据書鈔引北改比餘同陳本作至若中山之醕醑蒼梧之醽醁云云又與本鈔句法迥殊」 \\n 馨桂發而蘭興「袁山松酒賦云繼羅輕布浮蟻競升到勢獨踊於樽化逸○今案嚴輯酒賦無到勢八字升下留六□方接標目句」彈徵則苦發叩宮則甘生「曹植七啟云乃有春清縹酒康狄所營應化則變○嚴氏校以標目生誤坐旁勒之今案據文選七啟訂正又變下有感氣而成四字即妾標目二句亦詳本篇上文」薄復厚「淮南萬畢術云酒薄復厚漬以苑蒲注曰斷蒲漬酒○今案問經堂輯本萬畢術据御覽九百九十九引漬酒下有中百日出之即酒厚也二句陳本直引淮南子」濁更清「幽明錄云東萊人性靈常作酒多醕濁而更清二人曰以是醕□○今案陳俞本無二人以下　欽定圖書集成食貨典二百八十三濁作醪亦無二人以下」味醕醲「神仙傳云王方平至蔡經家謂經家曰吾與汝輩酒此酒方出天廚○今案龍威秘書本神仙傳家下有人字廚下有其味醲四字陳俞本汝上有賜字輩下有美字餘與秘書同」你芳馨「曹毗杜蘭香傳云蘭香降張碩家輒賚瓦榼酒氣芳馨○今案原鈔芳下衍聲字刪之嚴輯杜蘭香傳据書鈔引作齎亦無聲字」美如玉清如鏡「神異經云西北方有王遺之酒酒泉注焉酒美如玉清如鏡上有玉樽○今案本鈔百四十五脯篇引亦作王遺之酒又本篇下引一作玉匱酒一作玉酒陳本作王饋之酒如玉作如肉清上有澄字漢魏叢書本神異經與陳本同類聚七十二引起二句作西北荒中有酒泉餘同」 \\n 甘如乳清如華「樂府歌曰春酒甘如乳秋醴清如華○今案陳俞本同」三酒既五齊惟醹「徐幹齊朝賦云三酒既醕五齊惟醹○今案嚴輯徐幹文据書鈔引同陳本朝作都餘亦同」清酤如濟濁醪如河「左思魏都云清酤如濟濁醪如河凍醴流撕○今案本條脫流澌二字据文選魏都賦及本篇下引補陳本同」素醪玉潤清酤淵澄「袁山松酒賦云素醪玉潤清酤淵澄纖羅輕布浮蟻競升○今案詳上」清濁各異「王粲酒賦云辨其五齊節其三事醍■〈酉亢〉盎□清濁各異○今案百三家本王粲集及類聚七十二引■〈酉亢〉作沈沉作泛餘同」優劣三品「劉弘教云齊內酒聽事酒猥酒同用麴米而優劣三品○今案俞本同」聖人「魏志云筡邈字景山為尚書郎時科禁酒而邈私飲至於沉醉校事趙達問以曹事邈曰中聖人○今案魏志二十七徐邈傳及陳本同」有「魏畧云太祖時禁酒而人竊飲之清肴為聖人濁肴為賢人也○今案類聚七十二引魏畧清肴二句作以白酒為賢者清酒為聖人疑標目有字當作者字陳本仍作魏志」從事「世說云桓宣武有主簿善別酒有輒先嘗之好者謂之青州從事○今案見世說術解篇桓宣武作桓公陳本又作溫輒下有令字」督郵「又云桓宣武有主簿善別酒惡者之平原督郵○王石華校咎御改督郵補惡字今案同上陳本亦合注為一」名酎出於咸陽甘醪貢於宜城「傅玄七謨云於是乃有蒼梧之九醞中山之醕清名酎云云○今案嚴輯七謨脫名酎二句小注詳上文」王屋瓊蘇「南岳夫人內傳云夫人姓魏名華存在王屋山王子喬等並降夫人設瓊蘇酒○今案御覽九百七引南岳內傳至並降二字又八百四十五引瓊蘇句陳本脫將名七字餘同」圓丘玄碧「列仙真人傳云安期先生曰往神文會圓丘賜酣玄碧之香酒○今案陳本無日往二字無賜字餘同」蒼梧竹葉「張輕薄篇云蒼梧竹葉酒宜城九醞醝○今案見上」 \\n 大宛蒲陶「漢書西域傳云大宛國以蒲陶為酒○今案漢書九十六上西域傳同」桂陽淥溪「盛弘之荊州記云桂陽郡東界俠公山下淥溪源官常取此水為酒○今案　欽定圖書集成食貨典二百八十三引荊州記及俞本同陳本無俠公二字」湘東酃水「吳錄云湘東酃縣有酃水以水為酒名其湖周匝四十三里○今案海錄碎事卷六引吳錄無名其九字陳本吳誤異餘與海錄同」長安九釀「袁子正書云長安九釀中山清酤○今案玉函輯本袁子正論引書鈔與陳本皆同」宜城九醞「張華輕薄篇曰蒼梧竹葉酒宜城九醞醝○今案詳上」湘陰酎「陸機七羨云湘陰□酎蒐其澄清秋醪曾醞明酒九成○今案嚴輯七羨据書鈔引同注云曾本鈔一引作增又云七羨不他見或轉寫有誤考陳本亦作羨陰下作有字蒐其作其色曾亦作春明酒作酒惟餘同俞本已改作七徵詳本篇上文」 \\n 若下酒「吳地記云長城故屬烏程太康十年分為五縣若下出美酒○今案陳本太作大餘與俞本皆同太平寰宇記九十四引吳興記若作箬」長安醕「夏仲御別傳云爰有天水玄酎長安醕清雜以東酃○今案陳俞本同酃下有碧素苾馨句」巴鄉清「盛弘之荊州記云永安宮西有巴鄉村村善釀酒○今案陳本同俞本及　欽定圖書集成食貨典二百八十三酒下有謂之巴鄉清五字」蘭英酒「枚乘七發云蘭英之酒酌以滌口○今案文選及俞本同陳本脫之字」瑤瓊酒「漢武內傳云西王母當下帝設蒲萄酒王母言帝曰仙下藥有玉酒西瑤瓊酒○今案陳本祗起二句當下作降字守山閣本內傳有玉酒以下然字句多異」玉匱酒「神異經云西北荒有玉匱之酒○今案詳本篇上文」金漿醪「西京雜記云梁人作諸蔗酒名曰金漿醪○今案學津本雜記卷四云爵獻金之醪自注云梁人作諸蔗酒名金漿陳俞本無作諸蔗三字洒名倒作名酒」千歲酒「枹朴子云黃帝酒泉法以麴米及七八種藥合之取一斗酒內一升水千歲酒法無盡時其味常好飲之益人○今案學津本枹朴子內十五雜應篇與此微異陳本亦字句不同」千日酒「博物志云有玄石從中山酒家酤酒酒家與千日酒往玄石家問之答云玄石亡來三年之服已闋乃與家人至塚掘而開之玄石始起千棺內○今案此節錄耳明吳琯本稗海本博物志及陳俞本全引皆意同辭異」 \\n 雞鳴酒「食經云夏雞鳴酒法秫米二升作麋麴三升揭令和合調宜水五升攪之封頭今日作明日雞鳴時熟○今案陳俞本皆無揭令六字陳又無封頭二字」酒「食經云坐客酒者平旦釀食時熟坐客待酒故以為名也○今案陳本坐客四字作坐客時待酒熟餘同俞本待酒下有熟字餘亦同」胡椒酒「博物志云胡椒酒故人所謂異乾之酒○今案齊民要術卷七引故作胡異乾作蓽撥陳俞本故人句皆作古人於歲朝飲之」皂筴酒「神仙傳云葛仙公斬皂筴樹以柸承之皆好酒也○案龍威秘書本神仙傳及太平廣記七十一引神仙傳斬皂句皆作折草剌樹承作盛考本鈔百四十五脯篇引祗作爽？？樹蓋為刺莢樹之訛耳陳俞本以柸作為杯承之作用以盛酒末句作酒味益妙」 \\n 燭草酒「服食經云採南燭草煮其汁也○嚴氏校云案服食上有博物志十一字是上條誤入今刪之今案陳俞本服食上亦衍神仙二字餘同」文草酒「楊孚異物志云文草作酒宛成其味以金買草不言貴也○今案陳俞本宛成句作其味甚美又以上有土人二字餘同」頓遜樹「扶南傳云頓遜國有樹似安石榴取其花汁停盆內數日成好酒美醉人○今案白帖卷九十九引扶南傳遜作孫無似字無花字好作美無末四字又廣記四百零六引樹上有酒字花作華盆誤否蓋盃字之譌也無好字陳本南作桑似作以停作貯美下有能字餘同」 \\n 青田核「崔豹古今注云烏孫國有青田核莫測其樹實之形劉璋時得兩核集賓客設之常供二十人飲一核所盛已復堪飲○洪氏校絲孫今案吳琯校本崔古今注草木第四脫時字堪字餘同俞本自劉璋句起引得兩下有青田二字餘同」 \\n 天酒「神異經云西北卜外有人長二千里但月飲天酒五斗不食五穀○今案神異經內西荒經月作日餘同」仙酒「世語云白子高少好隱淪之術而未遇至人常為美酒給過客一旦有四仙人齎藥集其舍求酒子高知非凡乃欲取他藥雜之仙人云吾亦有仙藥於是賓主各出其藥仙人謂子高曰卿藥陳久可服吾藥少許子高服之因隨仙人飛去子高仙酒至今稱之○王石華校以原鈔術衍天酒五升術五字刪之是也今案　定圖書集成食貨典二百八十三引世語與舊鈔同陳本脫而未句過作道又脫少許二字餘同」 \\n 玉酒「十州記云瀛州有玉膏如酒味名曰玉酒飲數升輒令人長生○今案說郛本十洲記玉膏如酒味作玉石高且千丈出泉如酒味又玉酒作玉醴輒下有醉字考類聚七千二引本篇下引及陳本皆與本條同杜公瞻編珠卷一引十洲記亦同」 \\n 玉醪「枹朴子云麟鳳州以玉泉為醪醴○今案陳本同」桂酒「楚辭云應肴兮籍奠桂酒兮椒漿注曰切桂置酒內○今案楚辭九歌東皇太一注云切桂投酒中本鈔百四十四漿篇引注云以椒置漿內本鈔置誤至據訂」椒酒「邊讓章華臺賦云蘭肴山椒酒淵流○今案嚴輯邊讓集据范書本傳引積作竦但本鈔飲食篇引仍作積陳俞本亦同」玄醴「潘安仁金谷詩云畜禮染朱顏但數桮行遲○今案百三家潘集數作愬餘同陳俞本仍作數」白醝「孫詵三公山下褉賦云九醞白醝○今案俞本同」縹清「左思蜀都賦云觴以縹清鮮以紫鱗○今案文選此賦作清縹陳本與本鈔同」素醪「袁山松酒賦云素醪玉潤清酤淵澄纖羅輕布浮蟻競升○今案詳本篇上文」吳醴楚瀝「楚云四酎并熟不苦嗌清馨陳飲不歠役吳醴白蘖和楚瀝○今案詳本篇上」玄清白醴「張衡七辨玄酒白醴薄萄醲醪○今案本鈔標目作清小注作酒考百三家集七辨文醪作酉？盧嚴輯張衡文据書鈔引同陳俞本清皆改酒又改醲醪作竹葉」凍縹玄酎「王粲七釋云陳縹玄酎醴白腐清○王石華校諫改凍今案陳俞本同」凍醴醞酎「左思魏都賦云清酤如濟濁醪如河凍醴流澌醞酎躍波○今案文選同俞本醞誤濫」 \\n 與天同休「神異經云西北荒有玉匱酒酒泉注焉○今案已詳本篇上美如玉青如鏡條下又類聚七十二引神異經鏡下接其上有玉摶取一樽復一樽此與天地同休云云即標目所自出也」 \\n 千歲無盡「枹朴子云黃酒泉法取一斗酒內一升水千歲酒法無盡時味常好也○今案見枹朴子內篇十五雜應亦詳本篇上」道之咽唾「魏文帝詔朝臣云蒲萄釀以為酒道之固以流羨咽唾况親飲之○今案百三家本魏文集與羣臣詔脫此條本篇下亦引蒲萄句嚴輯全魏文据類聚八十七御覽九百七十二引羨作涎飲作食陳本無固以二字羨亦作涎餘與本鈔同」 \\n 觸口已傾「夏仲御別傳云爰有天水玄酎長安醕清雜以東酃碧素苾馨客望桮而乾咽杯觸口而已傾○洪氏校以改已今案清下脫雜以句照本篇上文引補」彌日乃解「博志物云西域有蒲萄酒積年不敗彼裕傳云可至十年○今案明吳琯校本稗海本博物志可至句作可十年飲之酢彌月乃解陳本年下作飲之彌日乃解」千日乃醒「雜鬼神志怪云齊人田乃已釀千日酒過飲一斗醉臥千日乃醒也○今案陳本無雜鬼神三字乃作無餘同」酒以忘愁「幽明錄云漢武見物如牛肝入地不動問東方朔朔曰此積愁之氣惟酒可以忘愁今即以酒灌之即消○今案御覽六百四十三及本鈔四十五獄篇一百三髦頭篇一百五十七阪篇引東方朔別傳畧同陳本亦改引東方朔別傳」 \\n 以洽百禮「毛詩云為酒為禮蒸畀祖妣以洽百禮飶其香邦家之光有椒其香胡考之寍○今案周頌載芟篇蒸作烝香胡作馨胡餘同」以介眉壽「又云為此春酒以介眉壽○今案見詩豳風七月」以祈黃耇「又云曾孫維主酒醴為醹酌以大斗以祈黃耇○今案見大雅行葦」以溫妻子「應璩詩云酌彼春酒上得洪養親老下得溫飽妻子○今案陳俞本同」百藥之長嘉會之好「漢書云王彝詔曰酒者百藥之長嘉會之好○今案漢書二十四下食貨志」 \\n 歆禱靈祗辯定賓主「劉惔酒箴云爰建上業有曰儀狄作酒千杯獻之明辟云云○今案嚴輯酒箴据初學記二十六引有曰句作曰康曰狄千杯作干祉餘同陳本亦然」 \\n 策勳飲至降神合人「枹朴子云一瓶之醪傾而三軍之眾悅解毒之觴行而盜馬之屬感策勳飲至降神合人○今案見枹朴子外篇二十四酒箴本鈔脫而字感字照補俞本感下有消憂成禮四字餘同」 \\n 送往勞來「夢書云酒為送往勞來相候也○今案陳俞本脫」忥神遁暑「風俗記云酒則元端水齊春醞夏成忥神遁暑用厭飲寍○嚴氏校云上二條皆作風士記此作俗誤今案俞本亦作土」策身扶老「春秋說題辭云酒之言乳也所以策身扶老○王石華校菜改策狀若改扶老今案御覽八百四十二引說題辭作酒以扶老陳俞本與本鈔同通氣合好「晏子云景公飲酒醒三日而後廢晏子曰古之飲酒也足以通氣合好而已○今案本鈔醒誤醞脫之飲二字据吳山尊倣宋本晏子內一第三章訂改陳本同」性「諸葛贑易林為酒為之設今禮致真人也○今案諸葛二字當作焦字但其文不似易林考學津討原本津逮秘書本士禮居本皆無此文推初學記引有標目一句」除憂來樂「焦貢易林云酒為歡伯除憂來樂○今案陳本樂下即接上條適體頤性四字然諸本易林亦脫此條推見初學記耳」宣百體之門？元蕩六府之務「袁山松賦云一歠宣百之門？元一飲蕩六府之務○今案門？元通管陳本改關非是餘同」可以和神可以娛腸「曹植七啟云于是酌以翠樽盛以彫觴浮蟻鼎沸酷烈馨香○今案此條翠誤醉据文選七啟及本篇下引改」和睚眥之宿憾「曹植酒賦云和睚眥之宿憾雖怨讐其必親○王石華校皆改眥今案百三家曹集酒賦脫此二句嚴輯全魏文据書鈔引同」分景福於眉壽「陸機七徵云秋醪春酒兼醞增奇浮藻吐秀□郁烈之□□○今案嚴輯全晉文原稿其陸機七徵已据書鈔引此條隨又刪去郁烈以下未知其故又云一作七微考本篇上文引吐秀下有雲沸淵涌句是下接郁烈分景二句無疑嚴校豈忘之耶陳本分作介是也」 \\n 可以流湎千日可使三軍慷慨「張協七命云荊南烏程豫北竹葉浮蟻星沸飛華？？汧接玄石嘗其味儀氏進其法云云○今案文選七命及陳俞本慷慨作告捷餘同」飲之不盡「神仙傳云壺公詣費長房於樓上曰我有少酒相就飲之十餘人舉之猶不勝公自下以一指提上共飲之且至不盡也○今案藝苑捃華本龍威秘書本神仙傳及陳本皆少異」 \\n 飲之不饑「異苑云東陽徐公居在長山下常登嶺見二人仕于山崖○今案學津本異苑卷五崖下有云對飲公索飲之後常不饑又詳本篇下引陳本同俞本脫居在八字坐于四字」飲之長生「十洲記云瀛洲有玉膏如酒味名玉酒飲之數升輒令人長生○今案見本篇上引考杜公瞻編珠卷一引十洲記無飲之以下餘同」飲之不死「湘州記云君山左右有美酒數斛得飲之即不死○今案　欽定圖書集成職方典卷一千二百二十六引湘州記左右作上斛作斗餘同陳俞本君誤居得作人餘亦同」殷尚醴「記云殷尚醴此皆其時之用耳○今案見明堂位篇」周尚酒「禮記云周尚酒此皆其之用耳○今案見明堂位篇」酒旗以侑神「春神元命苞云酒旗主上尊故設酒旗以侑神○今案陳本脫故設二字旗以誤所以考開元占經二十九引元命苞與本鈔同」美酒以給家「世語云白子高少好隱淪之術未遇其人常以美酒以給道者○今案詳本篇上其作至以作為」酒斗至十「典論云孝靈之末朝政墮廢郡官百司並湎於酒貴戚尤甚斗酒至千錢○今案見百三家魏文序集建安諸序及陳俞本郡作群餘同」酒斗十千「曹植齊琴行云歸來宴平樂美酒斗十干○今案陳俞本齊琴行三字作詩字餘同」有酒如淮「左傳云齊侯朝晉侯以齊侯宴荀吳曰有酒如淮有肉如■〈土玄〉寡君中此為諸侯師○今案昭十二年傳■〈土玄〉作坻荀吳作穆子又本鈔氐每作兵故誤作■〈土玄〉考百四十五肉篇引如淮如澠二條亦作坻亦作■〈土玄〉亦作荀吳陳本則作中行穆子」 \\n 有酒如澠「左傳云齊侯朝晉侯以齊侯宴荀吳曰如上義同○王石華繩改澠」有酒如浩川「應璩新詩云有酒如浩川有肴如積岑○今案本鈔璩誤璞考百三家應璩集其遺句云有酒流如川有肴積如岑即此又夾注云一作應瑗侍公宴詩蓋瑗即璩之譌耳本鈔肉篇引應璩百一詩正與遺句同陳本亦作璩餘同」 \\n 有酒流如川「又云如上○今案上條作浩此作流本詩異文也陳本亦然」甌醴成川渠「傅玄敘酒賦云飲者□無算甌醴成川渠○今案百三家傅集同嚴輯酒賦据書引改作歐」置酒若淮泗「左思吳都賦云置酒若淮泗積肴若丘山○今案文選丘山作山丘陳本亦然」屬車盛酒「漢武內傳云帝幸甘泉道間有蟲赤如肝頭身口齒悉具方朔曰必秦獄處也○今案此事亦見幽明錄及東方朔別傳所引皆大同小異下有得酒而解後屬車上盛酒為此故云云即標目之出典也」 \\n 抱甕釀酒「語林云羊琇字稚舒冬月釀酒令人抱甕為煖○今案御覽卷七百五十八引語林同玉函輯本謂御覽二十七引亦同陳俞本釀酒二字移甕字下」銅龍吐酒「戴延之西征記云太極殿前有銅龍長三丈銅樽容四十斛正旦大會龍從腹內受酒口吐之于樽內○王石華校補標目吐字今案　欽定圖書集成歲功典卷二十七引西征記殿前作殿中四十作三十樽內作樽中餘同陳本三丈作二丈會下有羣臣二字餘同又案兩中字一改前一改內隋高祖父諱忠永興兼避也」 \\n 酌以翠樽盛以雕觴「曹植七啟曰于是酌以翠樽盛以雕觴浮蟻鼎沸酷烈馨香○今案詳本篇上」供禮酒「周官云酒人供賓客之禮酒而奉之酒正使之○今案酒正使之四字是天官酒人鄭注文」置法酒「史記云長樂宮成羣臣朝置法酒以尊卑次起○今未群誤郡脫臣朝二字据本篇下引補考近本史記叔孫通傳郡置又作復置次起下有上壽二字」酌醪酤「左思蜀都賦云於是張奕幕會平原的醪酤割芳鮮○王石華校張帟幕三字今案文選三都賦醪作清餘同」酌綠酃「左思吳都賦云飛輕軒而酌綠酃方雙轡而賦珍羞○今案文選同俞本酃作醽非是酃湖水為酒已見荊州記」致殷懃「曹植樂府歌云布肉取肥酤酒取醕交觴接杯以致殷懃○今案百三家曹集杯作盃餘同陳本杯作桮懃作勤」相娛樂「古樂府詩云人生天地間忽如遠行客斗酒相娛樂○今案陳俞本作古詩樂下有聊厚不為薄句」所以致尊讓所以致敬潔「禮記云鄉飲之所以致尊讓也盥洗揚彈所以致敬潔也○洪氏校釀改讓今案禮記鄉飲酒義無敬字潔作絜釋文云一本作致絜敬也又陳本分二條」不為以樂「韓詩云甛而不濟少麴多朱白醴特天子不以酒為樂故言醒○今案此條有譌脫陳本刪」非以為禍「禮記云夫豢豕為酒非以為禍也而獄訟益繁則酒之流生禍也○今案見樂記篇」朝不廢朝暮不夕「禮記云飲酒之節朝不廢朝暮不廢夕○今案見鄉飲酒義篇」 \\n 終日飲酒而不得醉「禮記云是故先王因為酒禮一獻之禮賓主百拜終日飲酒而不得醉焉○今案見樂記篇」竟朝置酒無敢失禮「史記云長樂宮成群臣朝皆置酒法以尊卑次起上壽觴九行謁者□○今案此條成誤如據本篇上文引改史記叔孫通傳者下有言罷酒竟朝置酒無散誼譁失禮者數句」 \\n 君子有酒旨且美「毛詩云君子有酒旨且美○今案小雅魚麗作旨且多旨且有惟箋乃有美字耳陳本改美作多」唯酒無量不及亂「論語云雅酒無量不及亂酤酒市脯不食○今案鄉黨篇近本酤作沽」酒自引入勝地「郭子云王佛大嘆曰三日不飲酒行神不復和親也酒自引人入勝地耳○洪氏校飲改引今案陳本無王佛句行作形玉函輯郭子一卷謂据書鈔一百四十八引從陳本也」 \\n 雖曰賢聖亦咸斯嘗「江統酒誥云厯代悠遠經□長稽古五帝上邁三皇雖曰亦咸斯嘗○王石華校以原鈔聖下衍五帝不過四字刪之今案嚴輯本酒誥据書鈔引同俞本經下作史字邁作自稽古作下逮餘同」 \\n 通人識士累於此物「祖台之與王荊州忱書云君須復飲不廢止之穄將不獲已耶通人云云○今案嚴輯祖有際字陳本無注俞本作達字餘同」人之齊聖飲酒溫克「毛詩云人之齊聖飲酒溫克彼昏不知一醉日富○今案詩小雅小宛篇」群庶崇飲日富月奢「王粲酒賦云暨我中葉酒流猶多群庶崇飲日富月奢○今案百三家王集及類聚引皆脫嚴輯王粲文据書鈔引同」千鍾百觚堯舜之飲也唯酒無量仲尼之能也「枹朴子云蓋聞昊天表河旗之宿坤靈挺空桑之化鍾紫圓丘瘞薶坼澤裸留儀彝實降神祗酒為禮也故十鍾云云○嚴氏校云近本枹朴子脫此文今案陳本祗引千鍾數句惟平津輯本枹朴子外廿四酒誡篇禮也下注云以上三十四字從書鈔一百四十八補是孫氏正得此影宋鈔時也又金陵重刻孫本亦同坼皆作圻」 \\n 唐堯千鍾周文百觚「傅玄敘酒賦云唐堯千鍾竭周文百斛泊有康樽定國○今案百三家本傅集脫嚴輯此賦据書鈔引同注云尚有脫誤俞本無竭泊二字無有康句」 \\n 孔子百觚子路百榼「孔藂云乎原君與子高飲強子高曰堯舜千鍾孔子百觚子路嗑嗑尚飲百榼○洪氏校鸞改高曰補嗑嗑尚三字今案裘本孔叢子儒服篇高曰作高酒百榼作十榼餘同類聚七十二引脫嗑嗑二字」 \\n 穆生失醴而辭楚侯嬴感爵而輕身「曹植酒賦云穆生失醴而辭楚侯嬴感爵而身諒千鍾之可慕何百觚之足云○今案百三家集酒賦失誤以無諒千二句類聚七十二引亦無下二句餘與原鈔同嚴輯据書鈔引同陳本合下條為一失亦作以并脫注」 \\n 穆公酣而興霸漢祖醉而蛇分「又云穆公酣而興霸漢祖醉而蛇分○洪氏校補酣字今案百三家集亦脫嚴輯曹植酒賦穆作繆餘同」引滿一斛斷獄益明「枹朴子云于公引滿一斛而斷獄益明管輅頓仰三升而清辯□□○今案平津本輯枹朴子外篇酒頓作傾升作斗亦脫末二字陳作綺粲餘與平津本同俞本祇引于公二句」 \\n 飲三百柸終日溫克「鄭玄別傳云袁紹與玄飲于城東必欲玄醉會者三百人酣酒之後人人進爵元飲三百柸終日溫克○今案　欽定圖書集成食貨典卷二百七十九引鄭玄別傳與作邀無終日句餘同又說郛卷九十四引鄭玄別傳盧子幹餞玄事有溫克二句陳俞本杯作盃改終日句作秀眉明目容儀溫偉」 \\n 數石不亂「漢書云于定國飲酒至數石不亂○今案漢書七十一于定國傳飲酒作食酒王氏讀書雜志引書鈔此條與類聚食物部白帖卷十五卷四十六御覽刑法部五飲食部一以證今漢書之誤」 \\n 八斗便止「世說云山濤字巨源至八斗晉武帝試焉飲一二斗帝密令益之濤至本量便止○今案御覽八百四十四引晉書亦同陳本改引晉中興書」飲如犢「風俗通云俗說人飲如犢人飲酒無量如犢也○今案陳俞本脫」傾家釀「鄭子云劉真長云見何幼道飲酒人傾家釀注曰何唯字幼道也○今案陳俞本脫」酒池「六韜云紂為君以酒為池迴舩糟丘而牛飲者三千人縻元語紂文走酒非江漢流以為池之也○嚴氏校案見類聚九又七十二引今案平津本六韜逸文蓋据陳本引與本鈔少異其時孫氏尚未得此影鈔本也縻元以下十六字未知所引何書亦舛脫不可句姑仍之」 \\n 酒舩「吳志云鄭泉字文淵常曰願取美酒滿五百斛舩以四時甘脆置雨頭反覆飲之○今案吳志卷二孫權傳注引吳書同本鈔斛誤壺並据本篇下引改」清酒百壺「毛詩云韓侯出祖出宿于屠顯父餞之清酒百壺○今案見大雅韓奕篇」聚酒千鍾「寇子云子產相鄭有兄曰公孫朝朝好酒朝之室聚酒千鍾精麴成封糖漿之氣逆於人鼻也○今案世德堂本列子卷七楊朱篇同陳俞本封下有望門之氣四字又糖作糟餘同」 \\n 窟室夜飲「左傳云鄭伯有嗜酒為窟室而夜飲酒擊鍾焉朝至未已朝者曰公焉在○王石華校補焉字朝字已字今案近本左傳襄公三十年嗜作耆陳本亦然考本鈔百五十七窟篇亦引作嗜」 \\n 閉戶共飲「晉中興書云胡母輔之等具飲酒散髮裸程閉戶不納外客○王石華校尹改戶今案陳本納作接餘同御覽三百七十六引晉中興書有輔之飲酒事無裸程句」 \\n 飲酒含醕「王升之續劉百倫酒德頌云有酒則飲清含醕無酒則飱糟□□○王石華校以原鈔糟下空二格然陳本補吮醨二字非是今案嚴輯全宋文王叔之集据書鈔引此條亦作升之糟下空兩口陳本又改飧作餔與下條混合為一謬甚」 \\n 飲糟吮醨「王著與杜康絕交書云王著晉陵曲阿人且篤好酒五歲時□□□□○今案陳本改飲作餔又注見上恐非」柏浮酒池「晉中興書畢卓字茂世為吏部郎常人曰右手持酒杯左手持蟹螫柏浮酒池內便足了一生○今案類聚四十八引晉中興書杯作？又明本卷七十二引常謂以下同陳本改引今晉書非原鈔矣」 \\n 覆沒飲之「吳志云鄭泉字文淵嗜酒常曰願得美酒滿五百斛舡反覆沒飲之○今案見本篇上文」梁王請魯君舉觚「戰國策云梁王魏嬰觴諸侯於范臺酒酣請魯君觚○今案近本國策魏策舉觚作舉觴陳本亦然考元吳師道補注國策云李善注文選及北堂書鈔皆作舉觚大事記引則作舉觴此又元人所見之書鈔也」 \\n 高后劉章為酒吏「史記云朱虛侯劉璋高后宴令章為酒吏章曰請得以軍法行酒諸呂有一人先醉酒者章扳劍斬之○今案史記齊悼惠王世家無先字醉下有亡字餘同」 \\n 諸阮共集不用柸觴「世說云諸阮皆能飲酒仲容至宗人共集不復用常杯觴斟酌以大雙盛之○王石華校宋改宗今案世說任誕篇桮下無觴字之作酒餘極殘脫陳俞本仲容至三字作常與無觴斟酌三字之亦作酒」 \\n 孫皓饗宴七斗為限「吳志云孫皓每饗宴無不竟日坐席無能否　率以七斗為限○王石華校將坐席五字旁勒係沿陳俞本之誤也今案吳志卷二十韋曜傳七斗作七升餘同陳俞本又率作後」 \\n 王著不復噉飲「王著與杜康絕交書其篤好酒三年矣○今案陳俞本脫」孔融罇酒不空「孔融傳云融以為居家失勢而賓客日滿其門愛才樂酒常歎曰坐上客常滿罇中酒不空○今案此條脫書名而文與陳本同陳本以為張璠漢記考姚輯本汪輯本漢記樂酒作樂士餘同」 \\n 茂先友人來候「世說云張華字茂先既貴有少時友人來候之華與共飲甚為酣暢其夜醉眠而死○今案太平廣記二百三十三引世說友人作知識脫甚字餘同俞本既亢亦脫甚字」伯仁舊對相得「語林云周伯仁在西彭日飲一斛過江未嘗飲一斛○洪氏校人改仁今案御覽卷四百九十七引語林西彭作中朝末句下作後有舊對忽從北來相得欣然云云陳本改引今晉書非也」 \\n 阮籍求為校尉「魏氏春秋云阮籍以世多故祿仕而已聞步兵廚多美酒營人善釀求為校尉○今案魏志二十一王粲傳注引魏氏春秋同又見本鈔六十一五校尉篇引陳本頗有刪節」鄭泉幸為酒壺「吳志云鄭泉臨卒謂同類曰必葬我陶家之側百歲之後取為酒壺實獲我心矣○今案吳志卷二孫權傳注引吳書鄭泉事與本鈔合」張翰江左步兵「世說云張翰字季鷹縱任不拘時人號為江左步兵或謂之曰○今案世說任誕篇曰下有獨不為身後名耶云云俞本同陳本直稱張季鷹餘亦同」孔群酒家瓿市「世云鴻臚卿孔群好飲酒瓿布之○今案任誕篇酒下作王丞相語卿何為恒飲酒不見酒家覆瓿布日月糜爛云云俞本亦然」漢祖貰飲「漢書云高祖常從王媼武負貰酒飲醉武負王媼見其上常有怪○王石華校貫改貰今案見高祖紀陳俞本飲上有時字下一媼字誤嫗餘同」潘璋賒酤「吳志云潘璋字文珪博蕩嗜酒居貧好賒酤債家至門若言後豪貴當還○王石華校薄改博毫改豪是也今案陳俞本引博上有姓字若作輒俞本還上更有相字近本吳志五十五與俞本同」 \\n 求飲進酒「春秋云荊與晉戰於鄢陵司馬子反渴而求飲穀陽和操酒飲之醉不能見○案見左氏成十六年傳」賜茗當酒「吳志云韋曜飲酒不過二斗初見禮異常為裁減或密賜茶茗以當酒○今案吳志二十韋曜傳二斗作三升茗作荈本鈔百四十四茶篇引作二升陳本亦然餘與本條合」蒲陶善醉「魏文帝詔朝臣云蒲陶釀以為酒甘於麴米善醉○今案見本篇上」酒藤消醒「崔豹古今草木注云酒柸藤出西域大如臂葉似葛實如梧桐味如豆寇香美可以酌土人提酒來至藤下仍以實消醒也○今案明吳琯校本崔注草木第六葛下有花字醒作酲餘同陳俞本脫味如四字脫以字脫土人八字末句作能消宿醒」 \\n 二人對飲「異苑云東陽徐公居家在長山下常登嶺見二人對飲徐公醉臥其邊比醒不復見之也○今案本鈔上引無家字史學津本異苑卷五亦然但對飲下及陳俞本均微有異」 \\n 三鬼酣醉「幽明錄云漢建武元年東萊人姓漢書家嘗作酒盧入內政見三奇客共持麴飯至抒其酒飲異以飯麴代處而三鬼相與醉於林中○今案高士奇補編珠卷三引幽明錄無盧入四字抒作索異以七字作飲竟而去頃有人來云見十字」 \\n 載酒從學「漢書云楊雄以疾免復召為大夫家素貧嗜酒人希至其門時有好事者載酒肴從遊學○今案漢書卷八十七下楊雄傳贊疾作病嗜作耆餘同陳俞本自家貧句起引無肴遊二字餘同」 \\n 酌醴游談「蔡邕與袁公書云朝夕游談從學宴飲酌麥醴燔乾魚欣欣焉樂在其矣○王石華校以原鈔麥誤夌照陳俞本改清非是今案百三家蔡邕集及蘭雪堂本皆作麥醴謹照訂中作間是兼避隋諱詳上文」 \\n 投之於河將士同味「黃石公記云昔者良將用兵人有饋一簞醪者必投之於河將士迎流而飲之者其味同之也○今案陳仁錫校本黃石子上畧篇迎流作同流其味句作以滋味之及己也陳本注見前類聚七十二引末句作非滋味及之也餘亦同」 \\n 流之於江與民同「呂氏春秋云勾踐欲深得民心甘肥不足分弗食有酒流之於江與民同之○今案呂氏春秋季秋紀句踐作越王肥作脆甘上有有字弗下有敢字餘同本鈔百十五將帥篇引亦作肥陳本引甘肥七字作肥甘不敢自御」 \\n 齊國失火潠酒厭之「汝南先賢傳云郭憲字子橫遷光祿勳從駕南郊憲含酒東北三選執法奏不敬詔問何故憲對曰齊國失火潠酒已厭之後齊果失火燒數千家○今案御覽卷四百五十七引汝南先賢傳祗得郭憲九字類聚八十引憲誤慮無字子七字字無執法十一字無燒數四字陳俞本自從駕引起潠作噀無己字後下有知字齊下有國字餘與本鈔同考潠說文云含水噴也」 \\n 臨武失火以酒救之「桂陽列仙傳云成武丁正直文會成武丁持柸不飲固以酒潠庭間有司將彈之也○今案陳俞本作客會飲無有司句末只有標目二句而已」 \\n 魯酒薄而邯鄲圍「鬼谷子云魯酒薄而邯鄲圍注曰邯鄲屬○今案近本鬼谷子脫此陳本注淮南子俞本注莊子考御覽八百四十五引淮南有魯趙獻酒楚王吏以趙厚酒易魯薄者王以趙酒薄遂圍邯鄲云云」 \\n 狗猛而酒不售「王著與杜康絕交書曰康自仲寍或云黃帝時宰人也造酒時人號曰酒泉太守○王石華校云案俞本謂狗猛酒不售事見韓子注語全不相附疑有脫誤今案是也狗猛是宋人酤酒事本條小注是王著事上文兩引皆然亦無標目句是應分二無疑又標目狗上原衍莊子已刪去」 \\n 孟休拜涼州史「燉煌張氏傳云扶風孟他以蒲萄酒一斗遺張讓即拜涼州剌史○今案類聚八十七引作家傳斗作升拜作擢餘同」禹惡旨酒「孟子云禹惡旨酒而好善言」禹絕旨酒「戰國策云黃帝女儀狄作酒而美進之於禹禹飲而甘之○今案詳本篇上」文王弗腆於酒「尚書酒誥云民用亂罔非酒大邦用喪罔非酒○今案此注應用尚克用文王教下腆於酒二句方合民用四句者因此下第四條誤竄入耳」元帝進觴覆之「晉中興書云玄帝初嗜酒王導深以為誡乃命左右進觴躬引覆之○王石華校唯改嗜誠改誡今案類聚十三引晉中興書同陳本乃命句作帝嘗賜導酒導舉賜觴九字」屠蒯酌以飲工「左傳云晉侯飲酒膳宰屠蒯入請佐公使尊許之而遂酌以飲工○今案昭九年傳同」管仲飲而棄半「韓詩外傳云齊桓置酒管仲後至當飲一經程飲半而棄其半曰酒入口者○洪氏校腥改經今案見漢魏叢書本外傳卷十陳本改引管子」民用大罔非酒大邦用喪罔非酒「尚書酒誥云民用大亂罔非酒大邦用喪罔非酒○今案節錄酒誥」敗德「典論云酒以成禮過則敗德孝靈之末朝儀墮廢官司並湎于酒貴戚尤甚○今案嚴輯典論酒誨篇据書鈔引同亦詳本篇上」荒性「秦子云今人知涉川之必溺而忘酒醴之荒性也○今案玉函輯本秦子謂書鈔百四十八引川下無之字性下無也字知其所据者陳本也俞亦與陳同」亡國「戰國策云昔者黃帝女儀狄作酒而美進之於禹禹飲而甘之○今案魏策甘之下有後世必有以酒亡其國者句餘詳本篇上文」棄身「韓詩外傳云齊桓公置酒管仲後至飲一經程餘半而棄其半曰酒入口者舌出舌出者棄身也○今案詳本篇上」 \\n 屏爵棄邑焚罍毀榼祖台之與王荊州書云君須復飲不廢止之際將不獲己耶曰古人屏爵邑云云○今案　此書刪際字非本篇上引州下有忱字無標目二句」釀者有刑「蜀志云時大旱禁酒釀者有刑吏於人家索得釀具論同罰○今案見蜀志卷八簡雍傳同俞本大作天」釀者罰金「晉書云凡民皆不問私釀酒酤其有婚姻及疾病聽之有犯罰釀藥酒皆金八兩也○今案此未注某家晉書陳俞本改引今晉書作其餘有婚姻無釀藥酒皆四字餘同」酒賦「揚雄酒賦云鴟夷滑稽腹大如壺盡日盛酒人復藉酤常為國器○王石華校以本鈔鴟鴟誤婚盡誤晝日誤之酒誤水皆改正今案百三家本揚雄賦及類聚七十二引器下有託於屬車句餘同陳本引脫復字下作記千屬車」 \\n 酒頌「劉伶酒德頌云先生乃捧甖承槽卸柸嗷醪奮髯箕踞枕麴籍糟○今案文同陳本引脫復字下作記千屬車」酒頌酒讚「戴逵酒讚云醕醪之興與理不乖古人既陶至樂乃開有客乘之隗若山頹○今案嚴輯戴逵文据初學記二十六及書鈔引此條皆同」酒箴「崔實酒箴云豐侯飲酒荷嬰負瓿自戮於世圖形戒後○今案百三家崔駰集酒箴四句飲作沈嬰作罌瓿作缶餘同又嚴輯崔駰酒箴据御覽七百六十二引亦與百三家集同其夾注云書鈔卷百四十八引作崔實與此小異而陳本又竟改引庾闡酒誡矣」 \\n 酒誨「魏文帝典論云酒以成禮遏則敗德而流俗沈荒故作酒誨○王石華校敗德改復敗俗作于荒作湎沿陳本之誤也今案此已詳本篇上文又百三家集同嚴輯典論酒誨篇据書鈔引作荒流餘亦同」 \\n 酒誥「江統酒誥云酒之所興乃自上皇或云儀狄一曰杜康有飯不盡委餘空桑本出于此不由奇方○今案詳本篇上嚴輯本江統酒誥据書鈔引同陳本餘誤余」 \\n  \\n 　"}
{"章节": "●北堂書鈔卷第一百四十九   天部一", "正文": "　 \\n ●北堂書鈔卷第一百四十九　天部一 \\n 　 \\n  \\n 天一　日二 \\n ○天一 \\n 立天之道曰陰與陽「周易云立天之道曰陰與陽立地之道曰柔與剛立人之道曰仁與義兼三才而兩之○今案見易說卦陳本刪末句」水土之氣升而為天「物理論云水土之氣升而為天也○王石華校叶改升今案御覽初學記天部引物理論及陳本同」在上高顯「釋名云天顯也在上高顯○今案見釋天第一俞本同陳本前後多引五句作補注如此極多不盡舉矣」至高無上「說文天顛也至高無上○今案見說文一部陳俞本同」 \\n 輕清為天「易乾鑿度云輕清者為天重濁者為地○今案陳俞本兩者字下補引上下二字聚珍本乾鑿度亦然但本鈔節引耳」清陽為天「說文云元氣初分輕清陽為天○王石華校因本鈔元誤物又脫初輕二字疑之遂說文兩字旁勒嚴氏覆校始改正今案見說文土部地字下而俞本改引萬物既分陽清為天二句作注非也陳本更改引徐整三五厯記六行作補尤非」 \\n 積陽為天「黃帝素問云積陽為天也○今案見汲古閣藏元翻宋本內經陰陽應象大論同類聚卷一引亦同陳本多引一句」積氣成天「禦寇子云虹蜆雲霧風雨四時此積氣成天○今案見文氏蘭堂宋本列子卷一天瑞篇陳本上二句多引四也字下一句多引之乎者也四字」元氣闔陽「河圖叶光篇云元氣闔陽為天○今案陳俞本引同考御覽卷九百四十九引河圖闔作闓注云闓音開」元氣皓大「物理論云元氣皓大則稱皓天也○今案御覽天部引陳俞本及平津館輯本物理論皆同」天高而浮「傅玄擬天問云天高而浮地焉所由胃行而如始於牽牛○今案本鈔胃如二字疑誤傅節子輯本鶉觚集胃作日月如字仍之餘同陳俞本及嚴輯傅玄天問皆脫此條」天穹無質「枹朴子云宣夜說云天穹無質仰瞻之蒼蒼然○今案見本鈔一百四十九引御覽卷二引長白繼氏輯枹朴子佚文皆同陳本穹作了」天高無窮「虞喜安天論云喜以為天高無窮地深不測○今案御覽卷二引與本鈔合考今晉書天文志引高下有窮於二字深下有測於二字故玉函山房輯安天論据今晉書而謂書鈔無兩於字耳本鈔安誤笑並脫窮字已照訂」 \\n 天遠不極「正厯云天遠不可極○今案俞本同陳本脫」秉陽垂日「禮記云天秉陽垂日星往來秉於天地也○今案見禮運及俞本同皆無往來以下考鄭注祇有秉猶持也句此疑是永興引申語」得一以清「老子云天得一以清地得一以寍王侯得一以為天下真○今案見老子法本第三十九王侯作侯真作正陳本多引二句仍依侯王又真作貞是也因宋鈔兼避仁宗諱改貞為真耳又本鈔一百五十七再引上兩句亦同」 \\n 天象運乎上「姚信昕天論云今昕天之說地形立於下天象運於上○今案本鈔形誤刑立誤五又脫于上二字考御覽卷二引昕天論据訂陳本多引上一句與御覽合玉函輯本亦据陳本」 \\n 穹隆周乎下「大玄經云天穹隆而周乎下地旁薄而向乎上人■〈艹昬〉■〈艹昬〉而處乎中天運而■〈扌翬〉故其運不己地隕而靜故其生不遲人馴乎天地故其施行不窮也○今案見太玄經玄告第十五陳俞本同」 \\n 運轉無窮「蔡邕月令章句云天有純陽積剛運轉無窮其體運行包地之外○王石華校丹改月補行外二字今案玉函山房輯月令章句只据書鈔一引陳俞本亦同」輾周規「王蕃渾天說云周天三百六十五度五百八十九分度之百四十五東南西北輾周規○嚴氏校云按周規見御覽卷二今案原鈔標目周誤同小注不誤陳本則全誤」 \\n 出地而西入地而東「蔡邕月令章句云天左旋出地上而西人地下而東其繞北西十度常見不伏○今案陳俞本皆西十作七十餘同玉函輯本月令亦據陳本今疑七字當補于西字之下又原鈔伏下有觀圖二字當是衍文」 \\n 星辰繫焉萬物覆焉「禮記云天尊博也厚也高也明也日月星辰繫焉萬物覆焉○今案禮記中庸篇天尊二字作天地之道陳本祗注禮記二字」天無私覆「禮記云天私覆地無私載○今案見孔子間居篇」天道下濟「周易云天道下濟而光明地道卑而上行謹案濟成○王石華校於濟成二字之間加一斜勒今案見謙卦謹案下必有脫據陳俞本作按濟傳作際言氣下交九字」天道無私「申子云天道無私是以怕止天道常正是以清明○王石華校第二句補是正二字今案陳本同考御覽卷二類聚卷一引申子常上無道字玉函輯本兩恒字改常」天道無親「太公六韜云天道無親常與善人○今案平津六韜逸文及陳本皆同惟御覽卷三百二十九引無下句」其靜也專其動也直「周易云夫乾其靜也專其動也直謹案專一也直方正也此明乾德統象天也○今案見易辭謹案以下是永興引申語陳本脫末一句」統天首物變化之元「韓康伯注周易云乾統天首物為變化之元也謹案此明正其動也直○今案陳俞本元也下多引通乎形外者也句刪謹案以下」萬物資始「周易云乾元亨利真象曰大哉萬物資始乃統天○今案貞改真詳本卷上」羣生所仰「物理論曰天者羣生所仰○王石華校刪理下異字衍文也今案太平御覽天部引物理論亦同」覆載萬物「楊子法言云天精天粹萬物作類注曰天以精粹覆載萬物各成其類也○王石華校照陳本色改成今案楊子法言卷五問神篇同陳俞本脫載字」刻彫眾形「楊子法言云刻彫眾形者匪天與因以其不彫刻也○今案秦刻宋治平監本法言卷四問道篇刻彫作彫刻因作曰餘同俞本無因字陳本因作日並增引五句及附引莊子二句」 \\n 險不可升「周易云天險不可升也謹案坎以險為象故天以清也○今案易坎卦謹案下為永興引申語疑有脫誤陳本改引易注俞本改謹案二字為注云」仰無不在「太玄經云天蒼蒼然仰而無不在焉及其俛則不見也○今案見太玄經玄攡篇陳本然下多引在於東面南面西面北面句俞本節作東南西北四字餘亦同」自極以南天之陽也「物理論云自極以南天之陽也○今案此與下條祇見平津輯本據書鈔一引陳本亦無注」自極以北天之陰也「又云自極以北天之陰也○今案同上俞本改南陽北陰四字作標目合四句為一條」觀乎天文以察時變「周易云觀乎天文以察時變謹案天以剛柔為文也○今案見易賁卦陳刪謹案語改引孔疏四句非是」觀天之道四時不忒「又云天之神道而四時不忒注神無形○今案見易觀卦神無形句見王注陳本小注不忒下多引神道設教二句」有十二分次「春秋內事云天有十二分次日月之所躔也○今案御覽卷一引春秋內事分次誤分以餘同陳本躔誤望」苞二十八舍「王蕃渾天說天包地外猶殼之裹黃也半覆地上○嚴氏校云王蕃說見御覽卷二今案御覽引上字下有云半在地下故二十八舍半隱半見句俞本引亦同惟在作繞耳考苞與包古通字陳本改苞作隱」 \\n 轉如車轂「渾天儀云二十八宿半隱半見轉如車轂之運也○今案御覽卷二引作渾天說脫隱下半字惟初學記卷一引與本少悉同陳本脫半見兩字二上多引三句轉上有天字」 \\n 圓如彈丸「王蕃渾天說云圓如彈丸故曰渾天言其形體渾渾如也○今案俞本上有天字餘同考御覽卷二引圓作周廻餘亦同陳本作周圍亦有增引」天若覆盆「王充論衡云視天若覆盆之狀○王石華校補充字今案見論衡說日篇」天如鳥卵「周髀云舊說天地之體狀如鳥卵○嚴氏校云按天如鳥卵渾天說也周髀乃葢天說此處必脫一條又按晉志引周髀家云天圓如張葢又云天旁轉如推磨又云天之居如倚葢均卵之說今案陳俞本皆注渾天說是也本鈔云下衍前如二字如下衍說云二字又脫說地二字幾不可讀已訂正」 \\n 圓天為葢「宋玉大言賦云方地為輿圓天為葢○今案漢魏七十二家本宋玉集輿作車陳俞本亦然陳又多引長劍耿介二句」天地為鑪「賈誼鸚鳥賦云天鑪造化為工陰陽為炭萬物為銅○今案鵬誤服據本鈔名理篇引改文選同陳俞本鑪炭下皆補兮字」體如車葢「皇覽冢墓記云黃帝乘龍升雲登霞上至列闕倒景經天宮天體如車葢斯好天者之所造也○嚴氏校云冢墓記見御覽卷二今案類聚卷一引至天宮句止御覽卷二引至如車止而脫葢字以下陳本標目體作天遂改引天文錄謬甚」 \\n 天若倚葢「王驗衡云天之居若倚葢矣故極在人之北是其效也○王石華校補之北二字今案見諭衡說日篇陳本同惟有增引俞本改標目作欹葢改引天文錄非本鈔之舊矣」 \\n 天象葢覆「周髀云天圓地方葢以寫天天青黑為表丹黃為裏故天象葢覆中高四旁下也○今案陳本同俞本方下葢字誤豈餘亦同考聚珍本周髀算經卷上之一云天地方又云天以葢笠又卷下之一云天象葢笠餘無是本鈔數句足補算經之闕」 \\n 夏依於葢「姚信昕天論云天行寒依於渾天夏依于葢天○今案御覽卷二引昕天論夏依作夏俯無渾葢下兩天字陳本亦然」穹隆如笠「虞世洪穹天論云天形穹隆如笠而冒地之表○嚴氏校云穹天論見御覽卷二今案御覽與本鈔同陳俞本虞世洪作虞昺初學記亦然又考會稽典錄引作虞聳字世龍與世洪亦異或以音近致誤耳」 \\n 青天如帶「張戴敘行賦云山崢嶸以峻狹仰清天其如帶○嚴氏校云張戴賦見類聚卷二十七今案戴與載通俞本作張衡賦峻作嶮」天有三體「賀夫養渾天說天有三體一曰渾儀○今案御覽卷二引夫作道餘同陳本亦作道然脫一曰兩字」天有十端「春秋繁露云天有十端天為一端地為一端人為一端陰為一端陽為一端土為一端水為一端金為一端本為一端火為一端凡十端○今案見陳仁錫本繁露官制象天篇同原十誤七据訂陳本引此十端序次微異」 \\n 天有六氣「左傳云晉侯求醫于秦秦伯使醫和視之曰天有六氣降生五味六氣陰陽風雨晦明○今案見左氏昭元年傳謂陰句係杜注文也陳本同」天有七衡「楚云周天有七衡六間者相去萬九千八百三十三里三分里之一合十一萬九千里○今案陳本引作楚辭注然周誤圓者下即標目四字去下又脫十四字考御覽卷一引與俞本同作孝經援神契與本鈔正合則本鈔楚辭二字必因下條致誤陳本誤又加誤矣」 \\n 天有八柱「楚辭云八柱何當東南何虧注曰言天有八山為柱○今案見天問篇御覽卷二引注與本鈔同非朱子集注所有」天有九門「本草經云太乙子曰天有九門中道最長日月由此行之名日國也○今案問經堂叢書本草經佚文祗据御覽引太乙至最長三句惟長作良餘同陳俞本所引則與本鈔合」天門九關「楚辭云魂兮歸來君無上天虎豹九關隊害下人○今案近本楚辭招魂喙作口？豕陳本亦作喙」天圜九重「又云圜則九重孰營度之注曰言天九圍而重誰營度而知之○今案見楚辭天問注文非朱子集注所有陳本圜誤圓」鈞天「天有九天中天曰鈞天○今案本鈔脫書名陳本作引呂氏春秋祗得鈞天二字餘不甚合」洞天「茅君內傳云太天之內有地中之洞天三十六所○案見類聚卷七引茅君內傳同本鈔脫內字据補陳本有下改作諸洞天乃仙真所居二句」渾天「楊子法言云或問渾天答曰落下閎營之鮮于妄人度之也○今案見楊子法言重黎篇陳本改引王蕃渾天說又引劉氏正厯論又引賀道養渾天記為渾天二字補注然皆非本鈔所引」 \\n 蒼天「爾雅云穹蒼蒼天也春為蒼天注曰蒼天者萬物始生其色蒼蒼然○今案爾雅郭注者下作萬物蒼蒼然生與本鈔微異陳本亦然」昕天「姚信昕天論云今設昕天之說地形立于下也○今案御覽卷二引昕天論同陳本有增引」朱明天「茅君內傳云羅浮山有洞名曰朱明曜真之天○王石華校第改茅今案御覽卷四十一引茅君內傳同陳本亦同」玉玄天「又云西玄三山有洞名曰玉玄極真之天○今案陳本同」隱玄天「又云蒼山有洞名曰成德隱玄之天○今案陳本同」華陽天「又云句曲山有洞名曰成德華陽之天○王石華校隱德改華陽今案陳本脫曲字餘同考御覽四十一引茅君內傳無成德二字」清靈天「又云王屋山有洞名曰小有清靈之天○今案陳本同考御四十引茅君內傳靈作虛」清平天「又云赤城丹山有洞名曰上王清平之天○今案陳本上作紫餘同」松得天「又云西城有洞名曰太玄松得之天○今案陳本同」幽墟天「又云林屋山有洞名曰左神幽墟之天○今案陳本同」九室天「又云清城山有洞名曰寶仙九重之天○今案陳本同」天宇「魏都賦云天宇駭地墟驚○今案文選魏都墟作廬餘同陳俞本亦然」天奧「太玄經云天奧西北鬱化精也地奧黃泉隱魄榮也○王石華校因原鈔魄榮誤魄筞照陳本改作營魄非是今案太玄經元告篇第十五作魄是榮誤筞耳俞本又作容魄容榮聲相近其誤一也」 \\n 天衢「周易云何天之衢亨謹案衢四達道也上九處大畜之極畜極乃通故言何衢○今案易大畜卦謹案下是永興語陳本另引他注俞本刪謹字餘照陳本」天路「潘岳安石榴賦云仰天路而高睇瞻隣國而相望位莫微於宰邑○今案百三家本潘岳集瞻作顧餘同陳本祗引仰天路而遙瞻六字擅改古賦矣」天際「周易云豐其屋天際翔也謹按此明自豐其大屋○今案易豐卦陳本改謹案以下為注云翳光最甚者也非是」天涯「古詩云相去萬餘里各在天一涯○今案本鈔天一作一天考宋本文選古詩十九首作天一陳本亦然據以更正」天姓「蜀志云張溫來聘秦宓在座溫問宓曰天有姓乎曰姓劉○今案合下四條均見蜀志卷八秦宓傳」天頭「又云吳張溫來聘秦宓在座溫問宓曰天有頭乎宓曰詩乃眷西顧以此推之頭在西方○今案見上」天耳「己見上說」天足「己見上義並見詩」天行「周易天行健君子以自強不息○今案易乾卦陳本健作徤」天步「毛詩天步艱難○今案見小雅白華篇陳本補引鄭箋非原鈔矣」天喜「春秋繁露云天亦有喜怒之氣哀樂之心與人相副以類合之天人□□○今案陳本注見上考抱經堂本繁露陰陽義篇天人下有一也兩字傳鈔偶脫耳」天怒「尚書云皇天震怒注曰言天怒紂之惡命文王敬行天討也○今案見泰誓上今本孔傳天討作天罰陳本亦作天罰多引經文二句」天動威「尚書云天動威以彰周公之德注曰發雷風之威○今案見金騰篇陳俞本多引注文一句餘同考尚書阮氏校勘記云纂傳雷風作風雨」天疾威「毛詩云昊天疾威予慎？罪○嚴氏校云此小雅巧言篇異文而陳本改就召旼篇非是今案俞本不誤然予作于？作無亦非」蒼璧禮天「周官云蒼璧禮天注曰此禮天以冬至天皇大帝在北極也○今案見春官大宗伯鄭注同」鍊石補天「淮南子云女媧鍊五色石以補蒼天○今案見覽冥訓又本鈔卷四功業篇引同陳本改引列子何也」天可倚杵「河圖挺輔佐云百世之後地高天下千載之後天可倚杵也○王石華校荷拆改倚柱今案初學記卷一御覽卷二引挺輔佐同」長劍倚天「宋玉大言賦云長劍耿介倚天外○今案明本漢魏七十二家宋玉集耿介作耿耿」天以順動「周易云天地以順動故日月不過而四時不忒○今案見豫卦陳俞本同」 \\n 天道益謙「易云天道虧盈而益謙地道變盈而流謙○王石華校因流謙下衍陽天明天道也六字旁勒之今案見謙卦衍文照刪」天尊地卑乾坤定矣「周易云天尊地卑乾坤定矣注先明天尊卑以定乾坤之體○今案見繫辭上」在天成象在地成形「又云在天成象在地成形變化見矣注曰象况日月星辰是也○今案見繫辭上陳本注文同上二字俞本注文作象况日月星辰形况山川草木二句」乾知大始「又云乾知大始坤作成物謹按乾象于天為造化物也○今案見繫辭上俞本同陳本成物下多引經文二句謹案以下」乾以易知「又云乾以易知壑曰天地之道不為而善始不勞而善成故曰易簡○今案見繫辭上陳本注文同上二字俞本增引經文小注脫簡字」 \\n ○日二 \\n 懸象著明莫大乎日月「周易云具如上○今案見繫辭陳本脫乎字」眾陽之宗「皇甫謐年厯云日者眾陽之宗○嚴氏校云見御覽卷四今案類聚卷一引年厯亦同陳本宗下有增引」太陽之精「范子計然云日者太陽精○嚴氏校太陽二字旁著圈示古本特異也今案初學記卷一御覽卷三引計然子云日者火精也惟陳俞本與本鈔同但補引後漢書二句非本鈔之舊」 \\n 曰天使也「淮南子云日月者天之使也○今案見天文訓本鈔脫者之也三字据補」日君象也「禮記云日者人君之象也○嚴氏校云按禮統日者實也形體光實人君之象見御覽卷三今案陳本改引瑞應圖及說文非是」羣陽之精「洪範五行傳云日者羣陽之精也○王石華校因行下衍轉儒二字抹去今案見御覽卷三宋吳淑事類賦注引向洪範傳同陳俞本作劉氏正厯精下添引眾貴之象句」日者太陽精「正厯云日者太陽之精宗象也君道也○」日月麗乎天「周易云日月麗乎天百穀草木麗乎土○今案見易離卦陳本刪之非是」日月傅天「後漢書云日月纏天○今案俞本同本鈔小注改傅作纏疑誤」著形於天「說苑云宿者日月五星形宿舍也○今案說苑辨物篇有云所謂宿者日月五星之所宿也下又有普形句俞本但作日月著形干天」文耀乎天「張衡靈憲云凡文耀麗乎天其動者七日月五星是也周旋右廻○嚴氏校云按靈憲凡文耀麗乎天其動者七日月五星是也周旋右廻天道者貴順也續漢天文志注補今案本鈔脫七字据補又考百三家本張集凡誤石耀作曜廻作回餘同漢志陳俞本亦脫七字陳右誤若」 \\n 正明照物「周易云日月之道真明者也注曰日月以明正之道照物○今案見易辭經文貞改真詳本卷上俞本小注亦同」明兩作離「又云明兩作離謹案離為日火之象令重二卦故云明兩作離也○今案見易離卦陳本多引經文一句刪謹案以下」常盛無虧「春秋元命包云日尊故滿滿故仁仁故明明故精精在外日滿者常盛無虧也○嚴氏校云按元命苞日尊故滿滿故施施故仁仁故精精在外故大見五行大義四今案故大句見下十條注引又考開元占經卷五引精在外句作精故外光無日滿以下陳俞本故下作滿故明明故精在外即接日滿句」 \\n 常滿有節「白虎通云日之為言實也常滿有節○今案見白虎通日月篇本鈔小注脫也字滿誤盛据訂陳本同」大如車蓋「禦寇子云日初出大如車蓋及其中裁如盤盂○今案文停雲宋本列子卷五湯問篇其中裁作日中則餘同陳本出下作如大車論及其四字作及中時誤益遠矣惟類聚卷一引裁作纔餘與原鈔悉同」 \\n 如環無端「范子計然云日者行天日一度終而復始如環之無端○嚴氏校云范子見御覽卷三今案本鈔脫日一兩字終誤久据訂俞本無者字無天下日字終作周玉函山房輯范子謂事類賦注引日下無者字終作周如作循又云御覽三引同謬矣嚴校即御也」 \\n 照四極「尚書考靈曜云日照四極九光○嚴氏校云此條見開元占經卷五今案原鈔脫照四極三字据補陳俞本仍舊鈔之誤下添光照四極一句」行九州「淮南子云日行九州七舍注曰自陽谷至虞淵凡十六所為九州七舍○今案見天文訓陳俞本舍下添引一句」浮光「太玄經云盛哉日乎五色浮光○今案陳仁錫校本太玄經元測都序浮作湻陳俞本與本鈔同惟俞本增引」氣員「山海經云日之所入其氣員注曰日形員故氣象亦員也○今案吳琯校本西山經故下有其字亦員作亦然陳本已改」宣明「張衡靈憲云天日宣明於晝納明於夜○王石華校以日下衍晝字於晝誤於夜於夜下衍也侯二字皆叮正今案百三家本脫嚴輯張衡集書鈔引同陳俞本亦同」隆照「尚書考靈曜云日光隆照注曰隆盛也○今案陳俞本同玉函山房輯本只据書鈔一引」外景「春秋元命包云精在外故大日外景外景故陽精外吐○嚴氏校云見五行大義四引同今案元占經卷五引作精故外光故火日日下不疊外景二字陳本改引范子計然非是」朱明「博雅云朱明也○嚴氏校云按廣雅曰名耀靈一名朱明今案本鈔廣作博避隋諱也明誤則已訂正陳本同又爾雅釋天亦有夏為朱明句」五色無主「京房易傳云日者內明玄黃五色無主不可以一色名○今案御覽卷三引京房易傳同俞本亦同陳本改標目為五色備具注引易緯非本鈔矣」紅光所司「山海經云呦山神蓐收居之是山也西望日之所入此神紅光之所司也○今案吳琯本西山經呦作泑陳本注見上」甘水之間羲和生日「山海經云東海之外甘水之間有羲和國有女子名羲和是生十日○今案原鈔羲誤義吳本大荒南經作羲已照訂陳本名羲和下十日下皆添引一句」山名含虛日月所生「又云大荒之內有山名曰含虛日月所生之地○今案吳本大荒東經生作出陳俞本亦然」日所出為大平「爾雅云東至日所出為大平○今案見釋地」曰所入為大蒙「又云西至日所入為大蒙注曰即蒙氾也○王石華校記改汜今案見爾雅澤地陳本注見上」若木「淮南子云若木在建木西末有十日注末端也○王石華校西上補木字今案見墜形訓陳本日下添引其華照地句並注」若華「楚辭云若華何照淮南子注云若木端有十日狀如連珠華光也○今案引楚辭俞本同近本楚辭天問篇照作光又淮南注見墜形訓陳本光下有照其地下四字漢魏叢書木淮南則連作蓮脫珠字光下作照其下」 \\n 玄鳥「傅玄擬天問云景曜日靈玄鳥攸生月為陰水白兔之形○今案嚴輯傅玄集脫本鈔月篇引曜日作日曜之作再傅節子輯本已詳本鈔月篇陳俞本均作日曜陳但引上二句俞則之形作形成」 \\n 踆鳥「淮南子云日內有踆烏注曰踆止也謂三足鳥也○案見精神訓中改內永兼避隋文帝父諱也注駿止句作踆猶蹲也與本鈔微異陳本仍與本鈔同」若全璧「書云日月若全璧○王石華校舍改合今案漢書二十一律厯志上同陳本若作如又附引後漢蛇足矣」如連珠「淮南子注云若木端有十日狀如連珠華光也○案詳上若下再考淮南許慎注亦作蓮華此恐誤」曰重輪「樂府歌有日重輪行○今案見百三家陸機集然郭輯樂府詩集四十引陸機日重光行又不作輪陳同本鈔而兼引管子」日月重暉「陸機詩曰魏王禪代奄宅九圍帝在洛陽光配紫微八風應律日月重暉○今案王禪代三字本鈔誤三皇大照陳俞本訂正又陳俞陽作邑餘同」日出東南隅「樂府歌云日出東南隅照我秦氏樓○今案見郭茂倩樂府二十八陌上桑同本鈔氏樓作樓氏据訂俞本引同陳本改引日出東南隅行與下句無涉」暾將出東方「楚辭云暾將出兮東方照吾檻兮扶桑○今案見楚辭九歌東君」十日並出「淮南子云堯時有十日並出命羿射十日中九烏皆死墮羽翼○今案近本淮南本經訓堯上有逮至二字命羿作堯乃使羿上五字中九以下作而下殺猰貐五字陳本出下有草木焦枯句中下有其字據類聚卷一訂餘與本鈔同」 \\n 九日棲枝「傅玄雜詩云腸谷發精曜九日棲高枝○今案陳本同但多引下二句考類聚引傅玄雜詩陽誤湯精作清餘同」浴日溫源「山海經云浴日溫源谷皆載於烏注曰日內有三足烏○今案吳本大荒東經云有谷日溫源谷陽谷上有扶木皆載於烏注云中有三足烏陳本同舊鈔但多引十餘句」浴日咸池「淮南子云日出於暘谷浴於咸池○今案見天文訓標目原有暘谷二字必因小注誤衍已照陳本刪去本鈔暘誤陽亦照下文扶桑注改正」土圭測景「周官云大司徒以土圭之法測土深正日景比也○今案見大司徒職比也二字或因周官本文下有日北則景長句之北字脫誤所遺」測日之精「陸機漏賦云考斗厯之潛慮測日月之幽精○今案百三家本陸集漏刻賦斗作計精作情陳本但引下句」昺明離章「太玄經云盛哉日乎昺明離章○今案見陳仁錫本太玄經元測都序昺作丙陳俞本皆作昺餘詳本篇上引」日昃之離「周易云日昃之離謹按為日象九三處下卦之極故曰日昃之離○王石華校月改日今案見易離卦陳本多引經文二句刪謹案以下」反景「山海經云長留之山其神白帝少昊居之是也主司反景○今案本鈔白誤日照吳本西山經訂正陳俞本同又本鈔一百五十亦引作曰帝引作至司其白主之譌無疑」日滿「春秋元命包云日尊故滿滿故仁仁故明明故精精在外日者己見上注○今案詳本篇上常盛無虧注」日昃「周易云日中則昃月盈則食天地盈虛與時消息○今案見易豐卦」日徑千里「春秋元命包云日徑千里○嚴氏校云亦見御覽卷四引徐整長厯眾陽之精上合為日徑千里周圍三千里下於天七千里今案陳俞本亦同」圍三千里「徐整長厯云日徑千里周圍三千里○今案本條小注但有徐云二字照上條訂補俞本亦同」日行千里「論衡云日晝行千里夜行千里騏驎晝日亦行千里○嚴氏校云案御覽卷四引論衡亦作晝日亦三字今案見說日篇陳本作騏驥晝行亦千里」太陰則無光太陽則能照「物理論云極南為太陽極北為太陰○嚴氏校云物理論据天官書索隱今案小注二句下應接標目二句則見平津館輯本注內原衍日月星辰四字己刪去即索隱亦無此四字也」 \\n 一日行一度「白虎通云日行遲月行疾日一日行一度月一日行三十度○今案見白虎通日月篇陳俞本皆脫日月下兩一字餘同」一歲一周天「左傳云日有蝕之注曰日行遲一歲一周天也○嚴氏校以日行上衍地中日南則景短多八字係下條竄入刪之今案見左傳隱三年杜注」曰南則景短多暑「周官地官大司徒云以土圭之法以求地中日南則景短多暑也○今案陳本合下四條為一」日北則景長多寒「周官大司徒云以土圭之法以求地中日北則景長多寒○王石華校易改宮」日東則景夕多風「周官大司徒云以土圭它法以求地中日東則景夕多風鄭元注東于土圭謂之日東是地于日為近東也○今案陳本既合引刪去鄭注」日西則景朝多陰「周禮云以土圭之法以求地中日西則景朝多陰○王石華校補以土圭三字」白日西匿「王粲登樓賦云步栖以徙倚兮白日忽其西匿○今案百三家登賦同陳本西引作將文選亦然」曰動而東「太玄經云日動而東天動而西也○王石華校文改天今案陳本同」 \\n 日長三丈「應劭漢官云└山東南名日觀鷄一鳴時見日始欲出長三丈○今案平津本續漢志補注引漢官儀東下無南字惟本鈔九十一封禪篇屢引作泰山東南說詳前陳本亦然惟脫一字無始欲二字耳」 \\n 拂扶桑「淮南子云日出腸谷浴咸池拂於扶桑○今案此下引淮南十一條皆天文訓陳本則刪去分注照近本節錄小注八行于本條下」入細柳「論衡有云日出扶桑莫入細柳扶桑東方之地細柳西方之野也○王石華校木人西折改莫入細柳今案見說日篇陳本日下有旦字野作地据類聚卷一引訂也」登于扶桑是謂朏明「淮南子云登于扶桑爰始將行是謂朏明注曰朏明將明也○王石華校注末朏明四字倒置己更正今案見天文訓」至於曲阿是謂旦明「又云至於曲阿是謂旦明注曰旦明平旦也曲阿所由明也○今案見天文訓漢魏叢書本淮南子脫末句」至於鳥次是謂小遷「又云至於女紀是謂大遷○今案此見淮南天文訓四句非連文應分二條作上條脫小注下條脫標目陳本照近本改為小還大還王氏讀書雜志已厯証其謬考初學記類聚御覽引此均作又類聚卷一引標目句至作靡鳥作烏小注至作迴異文也」 \\n 至于曾泉是謂早食「又云日至子曾泉是謂早食注曰曾源也○王石華校魯改曾今案漢魏叢書本淮南天文訓早作蚤無注曰以下類聚卷一引日至作臨亦作蚤」 \\n 至于桑野是謂晏食「又云日至桑野是謂晏也○王石華校補野字宴改晏今案天文訓同類聚卷一引日至作次于異文也」至于淵隅是謂高舂「又云日至于淵隅是高春注曰言尚味也○王石華校將淵隅二字倒轉孫氏覆校又抹去蓋俗本淮南因此下第二條而改作淵虞陳氏照俗本誤改石華又從而再誤耳今案見天文訓考公羊傳疏初學記類聚御覽楚辭補注皆厯證作淵隅為是漢魏叢書本淮南注云淵虞地名更謬本小注味下有竄脫陳本舂亦誤春」 \\n 至於連石是謂下舂「又云日至于遠石是謂下舂注曰連石西北山名也○王石校春改春今案見天文訓類聚卷一引至作頓」至于虞淵是謂黃昏「又云日至于虞是謂黃昏○今案見天文訓本鈔至誤注已改正類聚卷一引至作薄淵改泉」淪于蒙谷是謂定昏「又云淪于蒙谷是謂定昏注曰蒙谷北極山之名也○今案見天文訓俗本誤至極誤方至字實因沿上條而誤陳本已照改王氏讀書雜志厯引初學記御覽等書皆作淪以證俗本淮南之誤」 \\n 至於悲泉是謂縣車「淮南子云至于悲泉爰止其女爰息其武是謂縣車○嚴氏校于武字旁著圈示古本之特異處今案見天文訓陳本改武作馬考說文馬武也原可相通」 \\n 冬日可愛夏日可畏「左傳云豐舒問于賈季曰趙衰盾孰賢對曰趙衰冬日之日也趙盾夏日之日也○今案見文七傳」朝日含丹輝「傅玄雜詩云習習谷風雨回回景雲飛青天敷翠采朝日含丹輝○王石華校將標目丹下輝字抹去不成句矣今案原鈔丹下作北？軍誤分為兩字類于小注石華不知即輝字之譌也又冋回誤目四含誤舍今据本鈔春篇訂正春篇雨又作興陳本但引下二句輝誤暉」 \\n 素日馳清暉「傅玄樂府詩云青天含翠彩素日駝青暉○王石華校白改日今案傅節子輯本同陳本彩作采」晼晚易落「陸機感時賦云悲夫冬之為氣炎何潛凜以騷索夜綿邈其難終日晼晚而易落○今案百三家陸集感時賦潛凜作憯懷餘同陳本亦然但騷作蕭」照照舒光「傅玄樂府詩云東方將欲和太白星見飛芒曜靈照照舒光○王石華校和改相今案東方數字有誤然改相亦非也唐類函刪東方五字陳本改曜靈安藏四字標目而注引楚辭亦非舊鈔面目」 \\n 戴日「爾雅云距齊州以南戴日為丹穴○王石華校井亢改丹穴今案見釋天篇」負日「禦寇子云宋國有田夫常衣縕黂以過冬暨春東作自暴對日負日之暄○今案列子楊朱篇無春字暄作餘同陳本改引只負日之暄四字同」陽麾日「淮南子云魯陽公與韓搆難戰酣日暮援戈而麾之○今案見覽冥訓麾作撝本鈔一百二十二戈篇引亦作撝類聚卷一引脫戟字陳本搆難作韓戰亦作麾未添引一句」壯士翻日「李尤九歌云年歲晚暮日已斜安得壯士翻日車○今案陳本同類聚卷一引及百三家集九曲歌日作時壯作力餘同」 \\n 北堂書鈔卷第一百四十九 \\n  \\n 　"}
{"章节": "●北堂書鈔卷第一百五十   天部二", "正文": "　 \\n ●北堂書鈔卷第一百五十　天部二 \\n 　 \\n  \\n 隋祕書郎虞世南撰南海孔廣陶校註晷三　月四星五　漢六雲七 \\n ○晷三 \\n 晷規也「釋名云晷規也如規畫也○今案見釋天第一」晷景也「說文云晷日景○今案見說文日部俞本同陳改景為影非是景古影字耳」以土圭正景「周官云大司徒以土圭之法測土深正日景以求地之中也○今案見地官」以銅儀度日「張衡渾曰當以銅儀日月度之則日晷可知也以儀一歲乃竟○今案百三家張衡集無日晷二字餘同陳俞本儀下有論字無日月二字引至知也句止」反景「山海經云長留之山其神白帝少昊居之是神也主司反景○今案見西山經同本鈔一百四十九日篇引白誤曰脫反景句已照此補正」倒景「漢書云谷永上書曰登遐倒景注曰在日月之上日月反從下照故云倒景○今案漢書郊祀志下卷反上無日月二字故云句作故其景倒餘同」 \\n ○月四 \\n 夜光謂之月「博雅云夜光謂之月○今案王疏證本及御覽卷四引廣雅同永興改廣為博避煬帝諱」宵曜名夜光「皇甫謐年歷云月以宵曜名曰夜光○今案御覽卷四引年歷作宵耀類聚卷一引及陳本月下有帬陰之宗光內日景八字餘同」大陰之精「說文日月者大陰之精也○今案說文月部陰作侌」羣陰之精眾陰之精「筡整長歷云眾陰之精上合為月○今案標目羣陰之宗句見長歷已詳上宵曜注眾陰之精句考御卷四引三五歷有眾陽之精上合為日而未引上合為月二句今陳本但存上句標目竟改引呂氏春秋所引又與下句無涉非是然本鈔實分兩條傳寫者誤合為一耳」 \\n 太陰水精「春秋漢含孳云大陰水精為月○今案陳俞本改引元命苞玉函山房輯本據陳本」可以細書不可以望「淮南子云明月之光可以細書不可以望尋常之外○嚴氏校云案淮南子明月之光可以遠望而不可以細書今案見說林訓本鈔光下脫此二句并甚霧之朝句計十三字明刻本下句亦作遠望王氏讀書雜志謂未本書鈔無下句字與本鈔同陳俞本改引上文可以遠望二句」 \\n 潮有大小月有虧盈「楊泉物理論云月水之精潮有大小月有虧盈○今案陳俞本同平津館輯本祗據書鈔一引」日月運行一寒一暑「周易云日月運行一寒一暑○今案見繫辭」天之使「淮南子云月天之使○今案見淮南天文訓初學記卷一御覽卷四引同」諸侯象「漢書云李尋上書云月者眾陰之長妃后大臣諸侯之象也○今案見書七十五李尋傳同」主夜「范子云月水之精也水者內景月主夜居夜為明夜者內也○今案俞本同陳本主誤二考御覽卷三引范子云日者火精也火者外景主晝居晝而為明明處照而有光但未引下數句其文法應同一段」 \\n 司使「尸子云使星司夜使月司使也○今案文選江文通雜體詩注引尸子上句同司使作司時下有猶使雞司晨也句類聚卷一引亦然但尸子誤尹子陳本亦誤作司使考任氏本尸子附錄與文選注類聚同祇脫使月二字耳」 \\n 紀度成數「范子云月者尺也尺者紀度而成數○御覽卷三及廣韻十月注引范子同原鈔月下衍夜為明內也五字因上主夜一條小注誤竄人此刪之陳本不檢竟仍月夜為明四字殊謬」 \\n 月徑千里「徐整長歷云月徑千里周圍三于里下於北七子里○今案御覽卷四引徐整三五歷記北作地玉函輯本據陳本作下于天餘同俞本亦然」月有九道「河圖云月光九道者二黑道二赤道二白道二青道并黃道為九也○王石華校補二黑道二白道六字嚴氏校云見御覽卷四引龍魚河圖今案陳俞本則引全文」周圍三千里「徐整歷云日月徑千里周廻三千里○今案御覽卷四引同陳本無日字上文月徑一條引亦無」躔二十八宿「　吽云月躔二十八宿高注躔舍也○今案見季春紀」 \\n 春從青道「洪範五行傳曰立春春分月從東青道也○今案本鈔洪上衍又云立秋四字因此下第二條竄入已刪去又陳本改作漢書以下四條皆脫從字月下有行字東南西北下有方字道下有曰東陸曰南陸曰西陸曰北陸等字」 \\n 夏從赤道「又云立夏夏至月從南赤道也○今案詳上」秋從白道「又云立秋秋分月從西白道也○今案詳上」冬從黑道「又云立冬冬至月從北黑道也○今案詳上」上弦「楊泉物理論云上弦月從下浸○今案陳俞同平津館輯本祇據書鈔一引」弦月半「釋名弦月半之名也月大十六日小十五日○今案見釋天第一陳本也下改引其形一旁曰三句」月魄「說文云朏月未盛之明也霸月始生魄然也○今案見說文月部陳本無盛之二字霸作純」晦朓「尚書大傳云晦而月見西方謂之朓朓則候在其茶注曰曰明□月○嚴氏校云朓則侯王其茶注朓行疾？見舞賦注及類聚今案陳本脫朓則句又明證月三字係此下第二條竄人」 \\n 魄落「楊子法言云月之整則魄落于東也○今案陳本同考秦刻宋治平監本法言卷八五百篇作月未望則載魄于西既望則終魄于東」澄景「曹植詩云明月澄清景列宿正秦差○今案見百三家集曹植公讌詩」側慝「尚書大傳云胡而月見東方謂之側慝側慝則侯王其肅○今案上二句大傳文陳本既合注于此上落魄條下而刪側匿句注何也」縮朒「說文云朔而月見東方謂之縮朒○今案見說文月部陳本謂之作為」璧「庾肅之月讚曰亹亹圓璧獨運靈明○今案嚴輯本庾集無月讚陳本小注引讚四句與本鈔不同」 \\n 月馭「楚辭云吾令望舒先駈兮注日望舒月馭○今案近本楚辭吾令作前字舒下有使字餘同」奔月「楊藏經云昔姮娥以伙死之藥奔月○王石華校楊藏經三字旁勒今案見類聚卷一引淮南子陳本同楊藏經三字疑誤」浴月「山海經云有女子方浴月帝俊妻○今案見吳琯本大荒西經妻下有云常羲生月十有二」菟蛤「張衡靈憲云月者陰精之宗積而成獸象菟蛤焉○今案百三家張衡集末作象兔陰之類又類聚卷一引末作象蜍兔三字餘同陳本無之宗樍三字餘亦同」詹諸「又云羿請不死之藥於西王母姮娥竊之以奔月筮之是為詹諸○今案百三家本張集詹諸作蟾蜍考淮南說林訓月照天下蝕於詹諸注曰月中蝦蟇也是古本如此本篇蟾每作詹以下皆然」 \\n 顧菟「楚辭云夜光何得死則又育厥利維何顧菟在腹○今案見天問得作德顧上有而字陳本與本鈔同」白菟再形「傅玄擬楚辭云景日曜靈玄鳥攸生月惟陰水白菟再形○今案本鈔月篇景作曜再作之傅節子輯本菟作兔惟作為又附注云唐類函再形作形成」兩設詹菟「春秋元命包云兩設以詹菟者○嚴氏校云元命苞全文見五行大義四又見御覽四云兩設以蟾蝫與兔者陰陽雙居明陽之制陰陰之倚陽今案御覽又陳本同類聚卷一引兩誤而」 \\n 靈娥上奔「郭璞詩云翩翩尋靈娥眇然上奔月○今案俞本眇作悠」蜯蛤實羣陰盈「呂氏春秋云月者羣陰之本也月望則蜯蛤實羣陰盈○今案見季秋紀」 \\n 晝隨灰月暈闕「淮南子云晝隨灰而月暉闞注曰月暉事相圍○今案見覽冥訓注曰此下有脫誤考漢魏叢書本淮南注以蘆草灰園畫缺其一面則月運亦缺于上運音圍陳本引運作暈與本鈔同無草字圜作環餘同叢書本」 \\n 金波「漢書禮樂志云月穆穆以金波○今案見漢書廿二陳本以作似」瑤兔「王子年拾遺云羣仙以水精為月以青瑤為兔○今案見胡校本拾遺記卷十陳本改標目為瓊兔所引與本鈔異」合璧「帝王世紀云堯時日月如合璧○今案原鈔月誤有照陳本訂正」連「易坤靈圖云至德之萌日月苦連璧○今案聚珍本坤靈圖同陳俞本萌作世餘同」似鉤「公孫乘月賦云隱圓巖而似釣○今案廣文選卷二公孫乘月賦圓作員陳本改作枚乘月賦」如鏡「又云蔽修堞而如鏡○今案同上陳本亦作枚乘原鈔堞誤構而誤今据廣文選訂」重輪「樂府歌詩有月重輶行○今案郭氏樂府四十魏文帝明帝皆有月重喻行陳本詩作詞」 \\n 重輝「陸機詩云人風應律日月重輝○今案陳俞本同」三五而盈「禮記云地秉陰竅於山引播五行於四時和而后月生○今案見禮運生下接標目句」三五明月滿「古詩云三五明月□四五詹兔缺○今案見文選古詩十九首陳本詹作蟾缺作欹」端形潔質「張衡靈憲云夫月端其形而潔其質○今案百三家集脫嚴輯張衡集及陳俞本同」有形無光「京房易說云月與星主陰也有形無光日照之乃百光○王石華校月改有陳本同」 \\n 向日稟光「張衡靈憲云夫月端其形而潔其質云云○今案百三家集脫陳俞本同」光生於日「舊歷說云日猶火也月猶水也火則施光○今案類聚卷一引舊歷說施光下作水則含影故朏生于向日魄生干背日陳俞本改引月無光也光生干日二句」皎皎流素光「左思詩云明月出靈厓皎皎流素光○今案陳俞本同」皎皎明月光「傅玄詩云皎皎明月光灼灼朝日暉○今案百三家傅玄集明月篇同」仰明月「楚辭云仰明月而太息步列宿之極明○今案見楚辭九辭陳俞本息下有兮字宿之作星而近本楚辭仰作卬餘與陳俞本同」步朗月「李顒步朗月詩序云潘安仁為步朗月之文經荒亂矢之想其清曉良可惜也○王石華校見改亂今案陳本同」皎月「說文云皎月之白也○今案見說文白部」朗月「潘岳詩元歲寒先與同朗月何朧朧○今案百三家集潘岳悼亡詩與陳本引皆先作無餘同原鈔本作？故傳寫誤先」曜清暉「傅玄詩云團團三五日皎皎曜清暉○今案陳本同傅節子輯本曜作耀」揚明暉「古詩云春水滿四澤夏雲多奇峯秋月揚明暉冬嶺秀孤松○今案陳本四作泗餘同」 \\n 朣朧含光「潘岳秋興賦云月朣朧而含光露凄清而凝冷○今案陳本同考文選秋興賦兩而字作以」流光徘徊「曹植詩云明月照高樓流光正徘徊○○今案見百三家本曹集怨詩行同」明月照戶「李陵詩云明下照戶樞思見餘光暉○今案陳本思作想餘同」朗月照軒「稽康詩云開戶肅清朗月照軒○今案本鈔戶誤衣照陳本訂正」明月入我牖「陸機詩云安寢北堂上明月入我牖○今案類聚卷一引及陳俞本同」皎皎照我床「魏文帝燕歌行云明月皎皎照我床星漢西流夜未央○王石華校補漢字今案百三家魏文帝集同」皎皎照我室「潘岳詩云皎皎窓間月照我室南端○今案百三家本潘岳集悼亡時間作中永興改間兼避隋文帝父諱也」明月照高樓「曹植詩云明月照高樓流光正徘徊○今案詳上第七條」明月照鸞臺「傅玄詩云閑夜微風起明月照鸞臺○今案百三家集傅玄雜詩鸞作高陳俞本皆作鸞惟閉夜陳□靜夜俞作夜靜餘同」照之有餘暉攬之不盈手「陸機詩云安寢北堂上明月入我牖照之有餘暉攬之不盈手○今案百三家本陸機集擬明月何皎皎詩暉作輝餘同類聚卷一引作輝陳本作暉」夢月入懷「漢書云元后母李親任夢見其月入懷而生后遂為天下母也○嚴氏校下懷下照漢書刪之今案本鈔脫任字考漢書卷九十八元后傅親下有任字据補又師古曰懷任也陳本於母下添引夢月入懷而生后句」 \\n 夢月著身「帝王世紀云文王夢日月著其身○今案見類聚卷一引世紀同」晉楚將戰呂錡夢射月「左傳云晉楚將戰呂錡夢射月中之退人於泥占之曰姬姓日也月異姓也必楚王也○今案見成十六年傳」夢見月者旦見公卿也「夢書云月者大？？水之精也夢見月者旦見公卿也又云君見妃后行長月夫人慶之○今案陳俞本卿也以上同又曰以下刪因脫誤不成句不知從某條竄入又本鈔？？水即陰之俗字」 \\n ○星五 \\n 日分為星「春秋說題辭云陽精為日日分為五星○今案類聚卷一御覽卷五引及陳本皆無五字」金之散氣「史記云星者金之散氣也○今案見史記天官書陳本改引漢書天文志同」元氣之英「揚泉物理論云星者元氣之英也○今案近輯本物理論脫亦見詩小雅正義陳俞本作三五歷英下有水之精也句御覽卷五天文部引與陳本同但水作漢水耳」萬物之精「說文云萬物之精上為列星○今案見說文晶部」陽之榮也「春秋說題辭云星之為言精也陽之榮也○今案陳本注見上類聚卷一引同」水之精也「楊泉物理論云星元氣之英水之精也○今案詳上元氣一條又考玉函山房輯徐整三五歷與說郛載長歷亦有此二句」體生於地精成於天「張衡靈憲云皇者禮生于地精成於天也○今案百三家集靈憲說同」大徑百里小三十里「徐整長歷云大星徑百里次星五十里小星三十里也○今案御覽卷七引長歷及陳俞本次皆作中餘同永興兼避中字詳本卷上文」天闕「天官星占云太微者天闕也南端門間十星分為左右掖太微之宮天子之庭帝王之座○嚴氏校云天官星占見御覽卷七今案御覽闕作闔帝王作五帝陳俞本及此下引皆作五帝惟陳本標目作天關注又闕作闔」 \\n 天門「春秋佐助期云角為天門左角神名其名芳右角神名其光華○王石華校佐改左茗改名今案陳本脫俞本及李湻風乙巳占引佐助期皆華作率」天府「荊州星占云箕宿四星一名天府一名天女一名臨宮也○今案俞本同陳本改引春秋文耀鉤云文昌宮為天府」天苑「史記云句曲九星有三星一曰天旗二曰天苑三曰九遊○今案天官書有三星句作三處羅俞本遊於斿」天營「天官星占云紫微者天帝之座也一名天營○今案陳本營下有一名長垣四字考御覽卷七引天官星占帝之作之帝餘言」天根「爾雅云天根氏也○今案見釋天陳本小注根誤恨」天柱「荊州星占云三台者諸侯也名曰天柱三公之位也○王石華校宮改公今案陳本位下有太乙之堦也句餘同」天井「荊州星占云東井一星名東陵一名天井一名闕五色○嚴氏校云按東井一星當作八星陵句宋詳又据史記正義闕五色當作閼丘也今案考御覽卷六引大象列星圖云丘二星在河南主天子闕門陳本引石氏星經又作闕兵俞本一星作三星脫闕五色三字」 \\n 天駟「又云鉤鈴二星一名箕一名天駟天子之座也○今案俞本同陳本改引爾雅天駰房也句並注非是」天鉞「又云天鎗一名天鉞○今案俞本同陳本脫」天皷「天云河皷名三武一名天皷○王石華校何改河三下脫武字斜勒之今案御覽卷四引荊州星占同武字据補」天狗「春秋元命苞云天狗主守財○今案范漢書馬融傳注引元命苞同」天鷄「荊州星占云瓠瓜一名天鷄○今案陳俞本同」太微「張衡靈憲云太微為五帝之庭○今案百三家張集及俞本同陳本無注」少微「天官星占云北斗魁第一星少微一名處士○今案御覽卷七引天官星占同俞本脫北字」三能「史記云魁下六星雨雨相比者名曰三能○今案天官書「五官「荊州星占云五車一名倉庫五車內有三柱星若星不見兵盡起○嚴氏校云按庫下衍名搶三字即一名倉庫重出耳當刪去今案御覽卷七引荊州星占及俞本皆無惟柱下皆有三字」 \\n 王良「史記云天駰旁一星曰王良王良策馬車騎滿野○今案鈔曰王良下有占字考史記天官書無占字据刪陳本作旁一星曰手良手字亦誤」老人「又云狼北地有大星曰南極老人老人見則治安○今案陳本同近本史記天官書北作比見下無則字餘同俞本刪下句老人兩字」矛盾「天官星占云招搖者常陽也一名矛盾○今御覽卷七引天官星占同本鈔陽誤賜据本篇金庭一條注及陳俞本訂正」闕兵「又云攝提者一名環樞一名闕兵也○今案陳本移此在織女條下俞本移此在五直條下皆注又云兩字而其上條皆蒙荊州星占是與天官星占有別原抄序次若任意顛倒其弊至此」 \\n 織女「荊州星占云織文一名天女漢書天文志織女天孫也○今案陳本同」長垣「天官星占云紫微者天帝之座也一名長垣○今案見本篇上天營一條注俞本垣下有一名旗星三字」大陵「荊州星占云大陵一名積尸一名卷吉明有大喪也玉真也○案未三字必有脫誤俞本書名作又云兩字濛上條是天官星占矣與此又異陳本改引後魯恭傳尤謬」玉衡「春秋元命包云玉衡北雨星為玉繩○今案文選西京賦注引元命包及陳俞本同」金庭「荊州星占云招搖常陽一名金庭胡星也○今案俞本同陳本脫胡星也句」玉繩「春秋元命包云去玉衡北兩星為玉繩○今案詳本篇上文」金雞「易是類謀云太山失金雞注曰金雞箕星○今案聚珍輯本是類謀同無注曰以下陳俞本注上有鄭玄二字」 \\n 玉羊「易是類謀云西岳亡玉羊注曰玉羊狼星○今案同上」朱鳥「淮南子云大徼主朱鳥○今案　天文訓陳俞本同本鈔鳥下衍如字今刪」蒼龍「張衡靈憲云蒼龍連蜷於左白虎猛據於右○今案百三家張衡集及陳俞本同」黃龍「天官星占云有黃龍星也○今案陳俞本皆改引石氏星書」白虎「史記云西方七星虎宿也○案史記天官書云西宮咸池參為白虎陳俞本小注與本鈔同惟虎上有白字」牽牛「漢書云牽牛婺女楊州○今案見漢書二十六天文志又見本篇下牛女揚州注」筴馬「豫章列士傳云周騰為侍御史桓帝南郊平明應出騰仰觀曰王者象星然視宮中筴馬星悉不動企不出果如言也○嚴氏校云豫章列士傳見御覽卷六今案陳本脫應字觀作首無然字視作今脫悉字動下有帝何出焉四更皇子卒九字又脫果如言也句俞本有應字餘與陳本同」 \\n 地侯「春秋考異郵曰下有謀則星入月注曰地地侯星也○今案玉函山房輯本考異郵只据陳本一引陳本侯作候」 \\n 司夜尸子云使星司夜使月司時猶雞司晨之類也○今案本鈔及陳本尸子二字皆作天子侯三字今据上文月篇司使一條訂正」北辰所以正四時「爾雅云北極謂之北辰也○今案見釋天北辰注云北極天之中以正四時陳本同」斗極所以成寒暑「楊泉物理論云就渾天之說則日出入不定矣斗極所以激之成寒暑也○今案俞本同陳本收標目一句考御覽天部引物理論說下作則斗極不正若用葢天人字日下有月字無末句平津館輯物理論据御覽及陳本引其時尚未得此未改本影鈔也」 \\n 角亢宿之長「爾雅壽星角亢也注曰角亢列宿之長故曰壽星○今案釋天注無星字陳本曰下有數起二字」軒轅雷雨之神「揚泉物理論云就春秋合成之圖軒轅主雷雨之神也○案平津館輯物理論及陳俞本皆無就春七字餘同」太微天木之庭「天官生占太微之宮天子之庭五帝之座○今案微覽卷七引天官星占同」三台三公之位「荊州星占云三台者諸侯也名曰三柱三公之位太一之位也○案俞本末句作太乙之也餘同」 \\n 尾箕後宮之塲春秋佐助期云尾箕為後宮之塲尾神名聞堂姓張光○嚴氏校云按乙巳占引作錫不誤今案玉函山房輯本佐助期但据陳本一引塲誤長脫尾神以下」 \\n 天河羣臣之■〈門外卦内〉「淮南子云天河有羣臣之■〈門外卦内〉也注曰天河星名也■〈門外卦内〉猶門也○今案見天文天文訓陳俞本同近本淮南河作阿臣作神■〈門外卦内〉作闕」 \\n 咸池水衡之囿「又云咸池者水衡之囿也注曰咸池星名○王石華校囿國沿陳也今案陳本標目小注衡皆作魚與近本淮南子天文訓合」房為四表「春秋佐助期云房為四表布三公道故昂畢為天街神名合州姓管紀○王石華校將州姓管紀四字旁勒誤矣今案玉函山房輯佐助期祇据陳本引四表一句及下兩条標目各一句考乙巳占引亦祇有昂畢句惟俞本脫神名以下餘與本鈔同」 \\n 亢為朝廷「又云亢為朝廷□名□戰○今案見上原鈔標目脫亢為二字照訂」心為明堂「又云心為明堂天王位也神名□□□○今案見上原鈔名下脫字諸本皆無又考御覽卷七引荊州是古有云心為天王一名天司空」觜觿天廟「樂叶圓徵云觜觿天廟○今案陳俞本同」文昌天府「荊州星占云文昌者天府離宮也○今案小注文昌天宮已訂正陳俞本同」畢為天階「春秋元命苞云畢為天階○今案史記天官書索引元命苞及陳本同俞本改置軫為天車一條後用又日二字是誤入荊州星占矣」軫為天車「荊州星占云軫云云○今案陳俞本同」翼為天倡「春秋合誠圖云翼為天倡○今案玉函山房輯本合誠圖祇据陳本一引」柳為天廚「荊州星占云柳云云○今案陳俞本同」胃主倉廩「又云胃主倉廩春秋左助期云胃為神名○今案陳本多引三句俞本多引一句而刪春秋以下」婁主苑牧「春秋佐助期云婁主苑牧神名及姓□□○今案陳俞本多引八句皆脫神名以下開元占經六十二引云婁主苑牧神名及姓臺衞」奎主武庫兵「又云奎主武庫兵神名列常姓均劉方○今案陳本無注俞本脫兵字本鈔名下共脫六字照開元占經六十二引佐助期補」虛危為禮堂「又云虛危為禮堂虛神名開揚姓辟堂○今案開元占經六十二引左助期脫末三字餘同陳俞本亦脫危字」鬼主視明「又云鬼主視明神名□□○今案乙巳占引佐助期視明作神明無名字陳本亦作神俞本仍作視本鈔名下應有脫字」昴主獄事「又云昴主獄事神名敖金姓宋趙騰○今案陳俞本無注考開元占經六十二引佐助期金在姓字下騰作勝」南斗主爵祿「州星占云南斗主爵祿太華之位也○今案陳本注見上俞本華作宰餘同」北斗為帝車「天官生占云北斗為帝車○今案御覽卷七引天官星占同」七星主衣裳「荊州星占云七星主衣裳文繡一名天廚○王石華校為改主今案陳俞本同」天女主布帛「春秋佐助期云天女主布帛名色舒姓終藜時○今案陳俞本無注考開元占經六十一引佐助期天女二字作須女星餘與本鈔同」東井主水衡「春秋合誠圖云東井主水衡○今案陳俞本同」營室主軍粮「春秋佐助期云營室主軍士之粮神名玄耀登姓婁方○王石華校以小注軍下衍粮字刪之今案陳俞本祇存標目五字考開元占經卷六十一引佐助期土誤市餘同」牽牛主關梁「佐助期云牽牛星主關梁神名畧□□姓蠲除○今案陳本注見上考□□占經卷十六引佐助期同」天法察奸謀「荊州星占云五星天府一名天法主奸謀○今案御覽卷七引荊州星占及陳俞本皆同」四角主災「春秋運斗樞云地動則見于天象四角主災月蝕則見○今案陳本同玉函山房輯本祗据陳本一引」四守司賞「淮南子云四字者所以司賞罰注曰四守紫宮軒轅咸池天河也○嚴氏校云案見淮南許慎注及初學記卷二今案陳本刪者所以三字近本淮南天文訓守誤宮以下衍為字王氏讀書雜志力引書鈔以証近本之誤」 \\n 角亢兖州「漢書云角亢氐主兖州○今案以下十二條皆是漢書二十六天文志此注兖誤沇今更正陳本作兖惟脫氐字其下十二條注合并于此下序次亦少異」房心豫州「漢書云房心豫州○今案詳上」尾箕幽州「漢書云尾箕幽州○今案詳上」柳張三河「漢書云柳七星張三河也○今案詳上陳本末四字作張周」翼軫荊州「漢書云翼軫荊州○今案詳上」奎婁徐州「漢書云奎婁胃徐州○今案詳上」昴畢冀州「書云昴畢冀州○今案詳上」觜參益州「漢書云觜觿參益州○今案詳上」牛女揚州「漢書云斗江湖牽牛婺女揚州○今案詳上此條脫牽字婺字又照本篇上第四十六牽牛注訂補陳本小注湖作河餘同」 \\n 井鬼雍州「漢書云東井輿鬼雍州○今案詳上」虛危青州「又云虛危青州○今案詳上」室璧并州「又云營室東璧并州○今案詳上」北辰謂之曜魄「尚書大傳云北辰謂之曜魄○今案陳本同」昴畢一名旄頭「荊州星占云昴畢之間五星所遊一名天街一名旄頭○今案陳本同」北極謂之北辰「爾雅云北極謂之北辰注云北極天之中○今案詳本篇上」大火謂之大辰「又云大火謂之大辰注曰大火必星也○王石校神改辰今案見爾雅釋天」房為龍角「春秋運斗樞云月蝕則見于大辰○今案陳本祇注書名俞本脫書名然月蝕句與本鈔同玉函山房輯運斗樞照陳本標目一引其後附月蝕一句不言何書或未知其連文也」 \\n 井為鶉首「博雅云東井謂之鶉首張謂之鶉尾○今案陳本祇引上句俞本與本同廣改博詳本卷上文」朱鳥奮翼「張衡靈憲云朱鳥奮翼於前靈龜匿首于后○今案陳本祇引標目四字考百三家集靈憲鳥作雀匿誤圈」青龍垂尾「成公綏天地賦云懸象成文分宿有章○今案嚴輯全晉文天地賦据晉書成公綏傳引章下即接云青龍垂尾於心房玄龜匿首於女虛十四字陳本天地賦作星賦懸象二句倒置下接或青龍垂尾或白虎踞參又與嚴輯不同」 \\n 垣屏珠連三台雁行「又云玄？匿首于女虛朱鳥奮翼于注張○今案亦見今晉書成公綏本傳行作翔嚴輯天地賦据書鈔引同考類聚卷一注作是初學記卷一注作軫陳俞本注張二字作井鬼餘與本鈔同俞本仍引作星賦」 \\n 軒轅華布攝提鼎峙「又云懸象成文分宿有章軒轅華布而曲列攝提鼎峙而相望○今案陳俞本注祇引軒轅二句列皆作分相望皆作直掃除同考今晉書成公綏本傳引峙作跱」 \\n 五星聚「漢書云漢元年五星聚于東井○嚴氏校於元字上加斜勒非也今案漢書廿六天文志正作漢元年十月下接五星句是舊鈔本無誤也」德星聚「異苑云□仲弓從諸子姪荀季和父子于時德星聚太史奏五百里有賢人聚也○今案見學津本異苑卷四同陳本於時作其夜里下有內字餘亦同」五星若編珠「尚書考靈曜云至德之萌日月若懸璧五星若煸珠○今案御覽卷十七引考靈曜無至德四字餘同陳本注改引編珠以下据初學記第一也」五星如連珠「漢書云五星如連珠○今案見├卷二十一上律歷志引同陳本連作買非改引易坤靈圖非是」流星如水「釋名云流星星轉行如流水○今案見釋天第一陳本脫下一星字餘同」筆星如筆「釋名云筆星星氣有一枝未似筆○今案見釋天第一明吳琯本畢校本釋名及陳俞本皆同」攝提東向天下無事「荊州星占云攝提東向天下無事○今案陳俞本同」 \\n 招搖光澤天下安寍「荊州星占云招搖者常陽也○案陳本但注書名俞本也下接標目二句」三能色齊君臣和「史記云魁斗下六星兩兩相比者名曰三能云云注曰三能三台也○今案見天官書及本篇上文引皆無斗字」五星同色百姓安寍「漢書云五星同色天下偃兵百姓安寍歌舞以行○今案陳本同考近本漢書廿六天文志偃作同」少微黃賢士舉「天官星占云北斗魁第一星少微一名處士○股份有限公司校斗北改北斗茅改第今案御覽卷七引天官星名及陳本同俞本處土下作星明大而黃澤即賢士舉用不引北斗句」 \\n 箕后動大風「荊州星占云箕后一星動則大風至○今案類聚卷一引荊州星占一下有名舌二字餘同陳俞本至作生餘亦同」匏瓜明則歲熟「又云瓠瓜一名天鷄瓠瓜明則歲熟○今案俞本同陳本祇注書名」天市明則糴賊「又云天市天子旗幟也○今案御覽卷七引荊州星占市上無天字陳本標目大小注無」 \\n 嚴遵客星「會稽典錄云嚴遵字子陵與世祖俱受業長安詔徵遵夜留宿其夜客星犯天子宿○嚴氏校云案會稽典錄見類聚卷一引今案本鈔詔徵以下僅存夜宿客星四字餘脫今據訂陳本標目改作客生犯天子注亦增改」 \\n 客星入天市「謝後漢書云吳郡周敞師事京房房為石顯所讚繫獄市謂敞曰吾死後四十日客星必入天市即吾無辜之騐也房死後果然○嚴氏校云謝承書見御覽卷五今案姚輯汪輯本及陳俞本獄下無市字後果然作果如其言餘同」 \\n 使星向益部「李郃別傳云郃好天文術和帝遣使者微服觀之○嚴氏校云李傳見類聚卷一引今案類聚陳本皆無微服二字觀之下作公指星曰有二使星來向益部陳本又增引數句」 \\n 星犯牽牛「博物志云海邊有人年八月見有浮查來往走不失期也○今案明吳本稗海本博物志來往作去來下有後至蜀問君平曰某年月日有客星犯牛云云又此下漢篇引走作反」 \\n 星犯少微「續晉陽秋云會稽謝敷字慶續隱若耶山忽有星犯少微○嚴氏校云晉陽秋見初學記卷一又見御覽卷七今案陳本脫字慶續三字山忽誤生初餘同又類聚末句作忽月犯少微星」 \\n 熒惑繼舍「呂氏春秋云宋公時熒惑在心○嚴氏校云見季春紀制樂今案制樂云朱景公之時熒惑在心又云君今夕熒惑其徙三舍陳本在作守今夕作是夜□徒作退又增引數行亦無繼字」 \\n 太白食昴「漢書云鄒陽上書曰衞先生為秦畫長平之事太白食昴○今案漢書五十一郘陽傳同亦見史記列傳陳本同」神星沒晝見「東觀漢記云光武破二公與朱伯然書曰交鋒之月神星晝見大白清明○嚴氏校云按東觀記見御覽卷五今案嚴輯朱伯然書二公作蘇茂又月旁改日自謂据書鈔及御覽改餘同陳本二公作聖公伯然誤伯叔月亦作日又案聖公二字近是」 \\n 恒星不見「左傳云夏恒星不見夜明也○今案見莊七年傳恒字缺末筆宋影鈔避真宗諱也」流星沒營「蜀志云有星自東北西南流投諸葛營上三投三還往大還小○嚴氏校云按蜀志諸葛傳注引晉陽秋文今案見蜀志五陳本三還作再還餘同」流星墮盆「續晉陽秋云桓玄庶母馬氏同列薛氏郭氏夏夜同出月下有銅盤水在其側見一流星墮盆內如二寸珠○今案嚴氏校云按續晉陽秋見御覽卷五又見類聚卷一今案類聚內作中珠上有火字餘悉同陳本出作坐盆作瓮餘有增引說郛本續晉陽秋則大致畧同中改內詳本卷上文」 \\n ○漢六 \\n 河精上為天漢「河圖括地象云河精上為天漢○今案御覽卷八引括地象及陳俞本同」水浮精曰天河「揚泉物理論云水之精氣上浮宛轉隨流水石曰天河○今案陳俞本同考小雅正義御覽天部皆引物理論云漢水之精也氣發而昇精華上浮宛轉隨流名之曰天河」箕斗之間漢津「爾雅云箕斗之間漢津也注曰箕龍尾斗南斗天漢之津梁○今案見釋天」天官高為五漢「樂叶園云天官高為五漢○今案陳俞本同考文思元賦注引槳叶圖高作商漢作潢玉函山房輯本多据陳禹謨今稱書鈔引亦作商有所見耶」維天有漢「毛詩云維天有漢監亦有光○今案見詩小雅大東篇」對彼漢「韓詩云對彼靈漢注曰宣王遭亂仰天也○今案陳本本對改倬靈改雲小注作引毛詩惟俞本尚與本鈔同但靈仍誤雲考王氏經義述聞謂對應作菿菿倬古通陳禹謨直改為倬彼是作引毛詩而非韓詩矣且毛詩中雲漢棫樸皆有此句亦未聲敘也又按陳本注已有昭回于天句與棫樸之為章于天不同其為雲漢無疑但王氏所辨仍作雲漢而非漢也考文選注董斯章引韓詩云對彼雲漢薛君曰宣王遭亂仰天也馮登府三家詩疏又云見北堂書鈔卷百五十正與本鈔合惜其所見本仍誤雲古本之一字足貴也如此」 \\n 河漢清淺「古詩云河漠滿且淺相去知幾許盈盈一水間脉脉不得語○今案見文選古詩十九首知作復陳本知作誰俞本知作詎餘同」七月案戶「大戴禮云七月漢案戶漢天漢也案戶直戶也語正南北也○王石華校真改直今案見夏小正篇陳俞本注七月下脫漢字又脫天漢二字直上有也者二字幾不可句謬甚」 \\n 乘浮槎到天河「博物志云海邊年八月見有浮查往來反不失期之人多賚□食乘查去忽忽不覺晝夜到天河○今案□□葉皇覽□篇反□走已据此改」浮南濱涉天「□□子云□榮河者若浮南濱而涉天漢○今案陳俞本脫翫榮河者四字餘同考長白繼氏輯抱朴佚文謂此條僅得書鈔百五十卷一引」 \\n ○雲七 \\n 天地之本「河圖通紀云雲者天地之本也○嚴氏校云按河圖見御覽卷八今案陳俞本紀作記餘亦同」山川之氣「說文云雲山川之氣○今案考說文雲都氣作气餘同陳本及俞本本注見初學記亦同」潤澤蔽「京房易飛候云青雲潤澤蔽日在西北○嚴氏校云案易飛候見御覽卷八同又見類聚卷一今案陳俞小注無蔽日二字北下有為賢良句」起山彌天「洪範五行傳云雲者起于山彌于天也○王石華校於改山今案陳俞本同」狀如積水「易通卦驗云立春青陽雲出房狀如積水○嚴氏校云按通卦騐見御覽卷八類聚卷一本書皆無狀字今案聚珍輯本亦無惟本篇下引與陳本皆有又類聚引水作冰本篇下再引仍作水」 \\n 聲如雷雨「魏志云太和元年七月雲鬬聲如暴風急雨也○案陳本同俞本暴風作暴雷是也」赤如菟「京房易傳云赤雲如菟蜀國當當○今案陳俞本亦同」形如鳥「京房易妖占雲形如鳥其下主兵○今案陳俞本同但改妖占為要占或改為易要決占候皆與隋志不合」大如席「京房易傳云漢川有黑雲大如席不出五百必兩名曰海雲○今案陳俞本同」形如箒「京房易妖占云雲形如箒雲下有兵也○王石華校古改占今案陳本同俞本下一雲字作其餘亦同」舒覆四海「成公娞雲賦云舒則彌綸覆四海○嚴氏校云賦見御覽卷八今案百三家本集及類聚卷一初學記卷一引雲賦亦同」朝彌八方「劉公幹詩云玄雲起高岳終朝彌八方○今案類聚卷一引方作荒餘同陳俞本作劉楨」歸故山「應瑒詩云朝雲流四海日暮歸故山○今案陳俞本日暮作暮雲」起高岳「劉公幹詩云玄雲起高岳○今案同上」含水雲起「楚國先賢傳云有暴風從西方起英舍水潄之○嚴氏校云楚國先賢傳見御覽卷十今案　欽定圖書集成乾象典卷八十五引楚先賢傳潄之下有雲從東起句陳俞本有暴風三字作天旱有含水雲六字起下作則焚吞祝之五字」 \\n 火滅灰散「陸機雲賦云日赤奕而照耀雲火滅而灰散○王石華校收懼改照耀今案陳俞本同嚴輯陸機雲賦白雲賦未收此」冰消瓦離「成公綏雲賦云冰消瓦離奕奕翩翩○今案類聚卷一引及百三家成公綏集雲賦同初學記卷一引離作解」觸石而起「春秋說題辭云觸石而起謂之雲○今案初學記卷一引說題辭同」膚寸而合「公羊傳云觸石而出膚寸而合不崇朝而雨天下○王石華校雷？改膚寸是也嚴氏校云膚寸注見公羊僖三十一年及初學記卷一與敘事類對今案公羊作偏兩平天下」五色「京房易飛候云視四方常有大雲五色具○王石華校以原鈔色下有具齊二字照陳本改俱非也嚴氏覆校云案易飛候見御覽卷八類聚卷一今案御覽無類聚作具無齊字照訂」 \\n 四塞雨徵「京房易傳云四至見青白赤黑雲在東南西北名曰四塞之雲也○今案陳俞本無四至見三字末有見即有雨四字餘同」保章辨吉凶「周官云保章氏以五雲之物辨吉凶注曰物色也色青為殃白為喪也○嚴氏校云案周官見本書及御覽卷八初學記卷一今案近本春官保章氏殃作蟲餘同」豐隆莖雲氣「歸藏云昔者豐隆莖將雲氣而結核之也○今案玉函山房輯歸藏据陳本改昔者作雖有將作得刪之也二字祇据書鈔一引陳本標目亦脫豐字王石華校堂改雲」磻石「易通卦騐云霜降太陰雲出上如羊下如磻石○今案聚珍輯本通卦騐陰作陽考類聚初學記引及陳本皆與本鈔同」積水「又云立春青陽雲出房狀如積水○今案易通卦騐詳本篇上文」軍精「兵書云攻城內有黑雲大如火星名曰軍精○嚴氏校云兵書一條似讀破句陳本不云補則非私改也當從之今案陳俞本攻城上原有雲如日月有赤氣繞地不可十一字本鈔脫去嚴校以為破句亦非也」 \\n 雨具「張璠漢紀云荀顗上書順帝曰自入正月久陰不雨雲者雨之具也○今今姚輯汪輯本張璠漢記同俞本亦同陳本刪順帝自入正月七字」綠翹「陸機浮雲賦云金柯分玉葉散綠翹飛○王石華校椅介改柯分今案類聚卷一引及百三家陸集發作明嚴輯全晉文亦照陳本改明又類聚綠作緣下句接嚴英煥三字」赤繒「易通卦騐云白露雲出如赤繒○嚴氏校云通卦騐本書與御覽卷八同此與下條複出有誤當分為二條今案原鈔白誤寒赤繒誤冠纓己据聚珍本訂改」冠珥「東方朔別傳云武帝時日傍有赤雲如冠珥○今案陳俞本日傍有赤雲五字作雲氣青色而圓六字考　欽定圖書集成乾象典卷七十二引東方別傳作有赤雲亦無日傍五字珥下有上問朔朔曰不大雨即日暈後果大雨二句」 \\n 冠纓「易通卦驗云寒露雲出如冠纓○今案聚珍本通卦驗同類聚卷一露下有正陰二字」車蓋「魏書云文帝生時有雲炁青色而員如車盖○嚴氏校云見御覽卷八初學記卷一今案魏志卷二文帝紀注引魏書炁作氣員作圜又考關尹子以一炁生萬物是炁與氣同」車輪「兵書云周雲如車輪○嚴氏校云見御覽卷八及初學記卷一今案陳本同」白鵠「易通卦驗云春分正陽雲出張如白鵠○今案陳本同聚珍輯本通卦驗白作積考杜公膽編珠引仍作白古徹書引無張字作如積白鴰惟類聚卷一引雲下有始字餘悉同」丹虵「兵書云有雲如丹虵墮皇后大戰殺將○今案類聚卷一引兵書墮作餘同御覽卷八引皇作車陳本與原鈔同」鸞舞「陸機白雲賦云鸞舞角以軒罷鷙企翮而延佇○今案本鈔延佇誤筵行考百三家陸集照訂陳本企作金餘同」羣羊「易飛候云當有雨黑雲如羣羊奔如飛鳥○今案御覽卷八引易飛侯及陳本當有作凡侯餘同」雄雉「兵書云雲如雄雉或如雄雞臨城其城必降○今案御覽卷八引兵書及陳俞本同」飛鳥「易飛候云雨黑雲奔如飛鳥○嚴氏校云案見御覽卷十今案御覽引當作候餘同亦見本篇上羣羊一條」禽獸「兵書云雲氣形似禽獸客吉主人忌○今案陳本同考見御覽卷八引魏武兵書輯要」牽牛「又云賊上雲如牛兵不可往也○今案陳俞本皆作奔牛俞本又賊作城餘同」從龍「周易云雲從龍風從虎相感也○今案相感也三字是虞永興引申語陳俞本刪去增入作覩句」冠巖「盧山記云有白雲冠帶岑巖○今案陳俞本同考海錄碎事卷三上引盧山記岑巖作峯山石三字下接呼為山帶句餘同山石二字合之即岩字彼本當有誤」覆車「東方朔傳云凡占長吏東耕下車當視天有黃雲來覆車五穀大熟○今案類聚卷一引東方朔傳東誤不脫下車二字來作如餘同御覽卷八引無東耕二字陳本亦然餘亦同」玉葉「陸機浮雲賦云金柯分玉葉散○王石華校乘改葉今案詳上綠翹條內」水波「易通卦驗夏至少陰雲出如水波○王石華校以原脫卦字至字出字水字照陳本補今案陳本尚脫少字惟聚珍本通卦驗同又類聚卷一引無出字」榼木「又云冬至初陽雲出其莖末如樹木之狀○王石華校至下補初字嚴氏覆校云陳本初字依御覽卷八增耳當刪今案本鈔冬誤東其莖末三字誤莫字已據聚珍本通卦驗訂正又類聚卷一引其莖末作箕字亦不足據惟至下有初字又足見御覽非孤證矣」 \\n 草莽「　吽云山雲如草莽○今案見應同訓」熛火「呂氏春秋云旱雲如熛火○今案見應同訓俗本刪如字又改熛作煙陳本從之誤甚考說文熛火飛也本鈔地部二引韓非突隙之標焚用此標字而初學記類聚御覽皆誤作煙古本一字之可貴也如此」 \\n 日月「兵書云雲如日月有赤氣繞地不可攻也○今案詳上軍精條內本條脫有氣繞三字衍而絕之其四字据訂」汛濫「楚辭云何汛濫之浮雲猋擁蔽此明月○今案陳本脫何字浮雲下又別引楚辭二句非本鈔之舊矣考今本九辯下有兮字擁作癱注云一作壅」窈窕「曹植飛龍篇云晨遊太山雲霧窈窕○今案百三家曹集及陳俞本同」含愁「傅玄雜詩云浮雲含愁氣悲風坐自歎○今案百三家集脫陳本及傅節子輯本同」翳曰「何晏詩云浮雲翳白日微風輕塵起○王石華校醫改翳今案陳俞本白作皎起字在風字下」蒼陽雲「易通卦驗云大寒霜降黑陽雲出心○嚴氏校云案通卦驗見本及御覽卷八今案聚珍輯本通卦驗大寒上作小寒倉陽雲出平七字下注云平作尾古微書平作氏餘同」蒼雲「春秋文曜鉤云楚有蒼雲如電○今案御覽卷八及二百三十五引電作蜺陳俞本並上條注於此條下仍作電」紫雲「漢武故事云宣帝親祠甘泉○今案類聚卷一引漢武故事無親字泉下作紫雲從西北來散于殿前又詳本鈔卷八十九祭祀緫下篇陳俞本注引無宣帝六字下有西王母乘紫雲輦來句非是」 \\n 玄雲「河圖始開云玄泉之埃上為玄雲○今案御覽卷八引河圖始開及陳俞本同」黃雲「又云黃泉之埃上為黃雲○今案御覽卷八引河圖始開及陳俞本同」青雲「河圖始開云青泉之埃上為青雲○今案御覽卷八引河圖始開及陳俞本同」烏雲「東方朔傳云凡占長吏東耕下車視天有烏雲多水○今案詳本篇上覆車條下注」 \\n 赤雲「河圖始開云赤泉之埃上為赤雲○今案御覽卷八引河圖始開及陳俞本同」白雲「又云白泉之埃上為白雲○今案御覽卷八引河圖始開及陳俞本同」卿雲「尚書云舜為賓客禹為主子于時卿雲聚○今案陳俞本禹作堯非也考文選王元長曲水詩序注引尚書大傳有舜為二句仍作禹又御覽四十六引尚書大傳有於時卿雲聚句」 \\n 景雲「孝經援神契云德至山陵則景雲出○今案禮運正義左傳昭十七年正義後漢郎顗傳注文選華林園集詩注王仲孫誄注御覽卷八及卷八百七十三引援神契皆作出雲陳俞本作雲見餘俱同又玉函山房輯本謂御覽四十六引山下有川邱二字餘亦同」 \\n 周雲「淮南子云周雲之彭薄而為雨○今案見俶真訓明本薄誤濞王氏讀書雜志引未改本書鈔以証其誤俞本不誤但陳本竟改注兵書見上四字殊乖古本矣」蜜雲「周易云密雲不雨自我西郊○王石華校兩改雨」朝雲「宋玉朝雲賦序云巫山之陽高○今案漢魏七十二家本宋玉集高唐賦巫上有妾在二字高下有丘之岨旦為朝雲七字不過傳鈔誤陳俞本改引賦序兩行非是」陣雲「京房易妖占云陣雲貫月韓魏以此雲為占○今案俞本同陳本無韓魏句」京雲「詩推度災外規有雲內有如羊而黃者日京雲○今案本鈔推誤惟白帖引推度災亦作惟餘同」 \\n 油「孟子云油然作雲沛然下雨○今案孟子油上有天字」海雲「京房易傳云川有黑雲大如席不出五日必雨名曰海雲○今案本篇上大如席一條同」水雲「吽云水雲如魚鱗○今案見覽冥訓與陳本同」屯雲不雨「傅玄詩云屯雲純不解長雷同四阿○今案百三家集苦雨詩純作結雷同作溜周陳俞本亦作結惟長同二字作轟動餘同」纖雲不形「傅咸神泉賦云若農夫如起時勤躬桐橘水無蔭纖雲不形○案百三家本嚴輯本皆脫陳本祇注傅咸神泉賦五字其下改引傅玄雜詩又祇得纖雲二字俞本尚存末八字惟橘水作樛本又本條若農九字必有脫誤」 \\n 魚鱗「呂氏春秋云水雲如魚鱗○今案見本篇上文」秦雲如行人「兵書云秦雲如行人○今案以下十一條皆見類聚卷一引兵書同」齊雲如絳衣「兵書云青雲如衣」楚雲如日「又云楚雲如日」韓雲如布「又云韓雲如布」蜀雲如囤「又云蜀雲如囤○今案類聚卷一引與陳本同作囷」宋雲如車「又云宋雲如車」越雲如龍「又云越雲如龍」魯雲口馬「兵書云魯雲如馬」趙雲如牛「又云趙雲如牛」衞雲如犬「又云衞雲如犬」 \\n 魏雲如鼠「又云魏雲如鼠○今案以上十一條皆詳上」蔽陽光於湯谷暗天文乎常居「陸機雲賦云蔽陽光於湯谷暗天文乎常居○今案嚴輯白雲賦据書鈔引同」 \\n 繞蓬萊以結曜薄崑崙而增暉「又云繞蓬萊以結曜薄崑崙而增暉○今案嚴輯白雲賦引同」集輕浮之眾采廁五色之藻氣「又云集輕浮於　眾采廁五色之藻氣○今案嚴輯浮雲賦据書鈔引同」有輕虛之艷象無實體之真形「又云有輕虛之艷象云云○今案陵二俊集百三家陸機集及嚴輯本引同惟類聚卷一引真作貞本鈔改真宋人傳鈔兼避仁宗諱也」若秬鬯揚芒嘉縠垂穎「又云若秬鬯揚芒嘉穀垂穎朱絲亂純失領○今案百三家集陸機浮雲賦祇收小注朱絲二句惟純作紀嚴輯全引四句純又作起」長城曲蜿采閣相扶「陸機雲賦云若夫神□耀精蒼雲仰浮方峙員踴綺□□□○今案類聚一及百三家集祇收標目八字嚴輯白雲賦据書鈔引條末方格下始接長城二句」內揚綠祲外襲紫霞「又云高騰永逸駱驛參差內揚綠祲外襲紫霞○今案嚴輯白雲賦据書鈔引改作琭祲餘同陳本將此上所引雲賦蔽湯二句分為兩條刪去小注而於此下注云並陸機雲賦五字」 \\n 北堂書鈔卷第一百五十 \\n  \\n 　"}
{"章节": "●北堂書鈔卷第一百五十一  天部二", "正文": "　 \\n ●北堂書鈔卷第一百五十一天部二 \\n 　 \\n  \\n 隋祕書郎虞世南撰南海孔廣陶校註氣篇八霄篇九霞篇十霧篇十一霾篇十二　曀篇十三霽篇十四　虹霓篇十五風篇十六　雨篇十七 \\n ○氣篇八 \\n 三氣相接「博雅云太初之始清濁未分太始形之始清者為精濁者為形太素質之始已有素朴而未散三氣相接剖判分離輕清為天重濁為地○今案陳本無形字質字惟王氏疏證本與舊鈔合其廣作博者避隋煬帝諱也」 \\n 五色屬天「吳錄云孫氏墓漢末數有光如雲氣五色屬天父老曰非常氣也○今案陳俞本同類聚卷十引氏作堅無漢末二字色下有上字常作凡其改堅為氏者避隋文帝諱也」 \\n 白氣暎嶺不「利遺民廬山記云有此白氣也○今案陳俞本無雲有六字又俞本下字作山帶」綠氣鬱樹「王贊石榴賦云青煙生于其間綠氣鬱其樹頭○今案陳俞本贊作瓚」丹氣「左思蜀都賦云干青霄而秀出舒丹氣以為霞○案文選三都賦同」青氣「王隱晉書云咸甯元年洛陽太社內有青氣占者以為東方有天子氣故江東應○今案陳俞本故江四字作應在江東餘同　欽定圖書集成庶徵典七十一引王晉書太社內作太祖廟中餘同」 \\n 紫氣「漢武故事云紫氣乃從西王母○今案陳俞本改注鉤弋夫人紫青氣事非原鈔之舊」翠氣「楊雄甘泉賦云曳虹采之流離兮颺翠氣之宛延○今案陳俞本同文虹作紅」黃氣「魏書云下后以漢延熹三年十二月生齊郡伯亭有黃氣滿室○今案陳俞本及御覽八百七十二引魏書伯作白餘同御覽一百九十四引亦作白年下脫十字」黑氣「京房易飛候云黑氣覆船於日下立雨○今案俞本及本鈔雨篇引同舊鈔此條雨誤與陳本脫立雨二字」喜氣「春秋繁露云天亦有喜怒之氣哀樂之心春喜氣故生秋怒氣故煞夏樂氣故養冬哀氣故藏四者天人同有之也○今案春秋繁露陰陽義篇煞作殺餘同本鈔天篇亦引喜怒之氣二句」 \\n 美氣「東觀漢記云望氣者蘇伯阿望舂陵城曰美哉王氣鬱鬱葱葱○今案聚珍本姚輯本東觀記及陳俞本皆巳蘇伯阿三字范書則有」五氣「大戴記云軒轅治五氣○今案見大戴五帝德」六氣「莊子云乘天地之正御六氣之辨○今案見莊子逍遙游篇」如車騎「兵書云雨敵相當其氣如人相背如鹿相隨如車騎皆敗氣也○今案陳俞本同」若樓臺「史記云海傍蜄氣如樓臺也○今案陳俞本及史記天官書傍作旁」象人「地鏡圖云欲觀金氣以庚辛日歲其氣象人○今案陳俞本及玉函山房輯本地鏡圖無歲字」如鹿「兵書云兩敵相當其氣如鹿相隨敗氣也○今案陳俞本皆云詳上」 \\n 楚氣似馬「地鏡圖云楚氣之見似馬○今案陳俞本但注地鏡圖三字御覽七百五十六引此圖氣誤器見作象「齋氣為牛」 \\n 地鏡圖○今案陳俞本同御覽七百五十六引地鏡圖氣誤器」如雞相向如人相背「兵書云敗氣○今案陳俞本無注俞本並分二條」如敗樓「兵書云敗軍期○今案陳本無敗軍期三字俞本作敗氣」如壞山「兵書云敗氣○今案俞本同陳本無敢氣二字」氣如幡旗「春秋考異郎云西夷之氣如幡旗也○今案陳俞本同」氣如覆舡「京房易飛候云○今案詳上文」御氣「莊子云御六氣○今案見莊子逍遙遊篇」 \\n 壇所有白氣上與天屬「應劭漢官儀云世祖封禪壇所有白云云○今案陳本同御覽十五引觀察使脫白字上字本鈔封禪篇引白作青」乘氣「抱朴子云太精之氣乘氣也○今案陳本同長白繼氏輯抱朴子佚文据舊鈔引同」 \\n ○霄篇九 \\n 摩天赤氣也「雜字解詁云霄摩天赤氣○今案陳俞本及御覽八引雜字解詁同」赤霄常氣也「博雅赤霄常氣也楚辭云若王喬之乘雲載赤霄而陵青漢○今案廣改博詳本卷上御覽八引楚辭下句作載赤雲而淩青霄陳俞本若作辟昔青漢作太清又陳本喬誤橋」縹霄「孫楚鸚鵡賦云遨遊玄圃縹霄之際○今案百三家孫楚集無鸚鵡賦陳俞本及御覽八引鸚鵡作鶴嚴輯孫楚集從御覽」青霄「左思蜀都賦云于青霄而秀出○今案文選同」 \\n 絳霄「郭璞遊仙詩云振髮戴翠羽解竭披絳霄○今案陳俞本戴作帶羽作霞餘同百三家本亦作霞戴作晞又霄作綃則非也書鈔采入霄篇則此字斷不誤張溥蓋未深考耳」 \\n 丹霄「賈誼詩云青青雲寒上拂丹霄○今案陳本脫一青字俞本雲寒作寒雲」霄「顧愷之鳳賦云長鳳飂以送融慶霄霏以將雨○今案嚴輯顧愷之鳳賦無此二句陳俞本作風賦長風颺作惠風颺餘同」 \\n ○霞篇十 \\n 朱霞「十州記云崑崙山上有景雲燭日朱霞九光○王石華校九改流今案陳俞本亦九作流然說郛本尚作九與舊鈔合」翠霞「郭璞江賦云吸翠霞之天矯○今案陳俞本及文選之作而」丹霞「阮籍清思賦云假丹霞以為裳○今案陳俞本假作霏百三家本阮集假作披裳作衣本鈔裳篇引假作履」 \\n 紫霞「陸機樂府輕舉乘紫霞○嚴氏校云乘下有之夭矯三字涉上郭璞江賦而當刪今案見文選及百三家本前緩聲歌陳俞本增入上下文非原鈔之舊」流霞一盃「論衡云項曼都好道學仙云三年不反問其狀曰仙人飲我流霞一盃○王石華校舅改曼今案見論衡道虛篇陳俞本反作返盃作杯」流霞之室「漢武內傳云六甲術用之可以遊景雲之宮上登流霞之室○今案陳俞本六上有阿瓊有三字宮下無上字餘同守山閻本武帝內傳雲作靈室作堂」丹山霞起「袁山松宜都記云郡西有丹山天清山嶺忽有霞起○今案俞本同陳本忽字在起上餘同類聚卷二初學記卷二引宜都記清作晴霞作霧本鈔既入霞篇則霧字斷非是」赤城霞起「孫縝天台賦云赤城霞起以建標○今案陳俞本同文選作遊天台山」 \\n ○霧篇十一 \\n 陰陽氣亂為霧「左子云○今案見初學記引春秋元命苞陳本注左傳」騰水溢上為霧「莊子云○今案陳本及初學記引溢上作上溢」天以乘霧「潘岳登府牢山賦云天霏霏以乘霧○今案陳俞本刪府牢二字本鈔下葉引府作常餘同考百三家潘岳集有虎牢山賦特脫此文耳唐高祖之祖諱虎唐人轉鈔時或借音作府或避形作虎故後人又誤常也」 \\n 下潦上霧「東觀記云馬援曰吾在浪泊兩里塢閒虜未滅之時下潦上霧仰視跕跕墮水中○王石華校改里塢作日非也今案聚珍本同陳本無塢字閒作聞類聚卷二引鳶飛作烏鳶塢作烏餘同姚輯本與類聚同」 \\n 霧從地汁「五經通義云陰陽亂則為霧從地汁也○今案陳俞本同玉函山房本脫上句竊疑汁當作升」起霧半天「李先生傳云本南陽人劉備遣軍取之先生起霧半天○嚴氏校小注起霧上刪籠林二句蓋由下條竄入也今案陳俞本亦有增注宋吳淑事類賦注引李先生傳云先生名曠字祖和取之作取先生餘同」 \\n 如烟「袁山松宜都記云郡西北四十里有丹山山間時有赤氣籠林嶺如丹色因名丹山忽有迴霧如烟再朝則雨降○嚴氏校云見類聚卷二卷七初學記卷二御覽卷十五卷四十九」如扇「王孚安成記云新山週迴十里樵人常聞雷聲在山下俯看初霧氣大如扇須臾震霆彌漫數百里山上日晴明也○今案俞本脫氣字上作百餘同陳本成作城亦脫氣字及山上句溫下妄增雨敷二字」 \\n 霧赤為兵「望氣經云十月癸巳占之霧赤為兵○今案初學記卷二引望氣經及陳本無占之二字」霧青為殃「望氣經云十月癸巳霧青為殃○今案初學記二引望氣經及陳本同」白霧圍城「抱朴子云白霧圍城不出百日大兵必至○今案陳本圍上有四面二字亦見初學記卷二御覽卷十五引平津館輯本脫此條惟長白繼氏輯抱朴子佚文一卷有此文」黃霧四塞「漢書云王太后諸弟侯其夏黃霧四塞○今案見卷十成帝紀」小霧「周易雜占云土為小霧也○今案陳俞本同」大霧「淮南子云困敦之歲大霧起也○今案見天文訓陳俞本多增注」五里霧「謝承後漢書云河南張楷好道術能為五里霧○今案類聚卷二御覽卷十五引同姚輯汪輯本謝書為改作餘亦同」三里霧「承後漢書云關西裴優能為三里霧○今案類聚卷二引同汪輯本謝書見張楷傳內」大霧三日「論衡云東海張霸造百兩篇曰伊尹死大霧三日抱朴子亦云○今案見論衡感類篇陳本刪霸造以上及抱朴子以下」天霧十日「龍魚河圖云山冬天霧十日以上不除者山崩之候○今案陳本冬天作有大餘同御覽十五引龍魚河圖侯作後餘同惟類聚卷二引悉同」霧繞軍「抱朴子云大霧繞車之所住非常而數臣下擅行威也○今案白繼氏輯抱朴子佚文据舊鈔引同陳本及初學記住作在非常以下作其下有塞將軍之令」霧迷道「漢記云曹公赤壁之敗至雲夢大澤遇大霧迷道○今案類聚卷二引漢末英雄記敗誤役至上有行字餘同初學記卷二引亦作英雄記有敗字至作行迷道作迷失道路」 \\n 方朔乘雲大霧覆之「漢武內傳云東方朔乘雲飛去仰望大霧覆之也○今案類聚卷二引漢武內傳及陳本同守山閣校本雲下有龍字望下有良久二字餘同」 \\n 劉雄鳴行霧識道不迷「魏略云劉雄鳴行雲霧內識道不迷○今案御覽十五引魏略行作出內作中餘同宋吳淑事類賦注引作出行二字內亦作中陳本刪鳴字餘與賦注同本鈔改內者因隋諱忠兼避也」 \\n 夏后公祠神井致霧「陳留風俗傳云雍丘縣有祠名曰夏后公祠有神井能致霧雹○今案陳本丘誤上說郛本陳留風俗傳及本鈔雹篇引致作興餘同類聚卷二引無雹字餘與原鈔同」王彭號窮一旦霧天「元嘉起居注曰盱眙民王彭兄弟三人欲葬二親須塼無水值天氣旱穿井無水彭號天？計一旦天霧霧消之後於竈前忽然生水○王石校之後改散後用陳本也今案陳本又脫須塼四字之後作散後說郛本元嘉起居注三作二號天作號窮餘同」 \\n 天霏霏以垂霧水蒙蒙而興氣「潘岳登常牢山賦云○今案常當作需唐鈔改避已詳本卷上文」 \\n ○霾篇十二 \\n 雨土為霾「爾雅云風而雨土為霾詩義約云霾土而風也謂風疾土起而雨若災異風吹土起如雨○今案見爾雅釋天陳本刪詩義約以下」終風且霾「毛詩云○今案見詩邶風」 \\n ○曀篇十三 \\n 終風且曀「毛詩云○今案見邶風」陰而風曀「爾雅云陰而風為曀澤名云陰而風曰曀言掩曀日光不見也○今案陳本掩曀作掩翳釋名以下別為一條考爾雅釋名皆見釋天篇畢本釋名亦作掩翳不見也作使不明」 \\n ○霽篇十四 \\n 濟謂之霽雨止為霽「爾雅云○今案上句見釋天篇雨止句見釋天郭注陳本分二條非也」喜霽「陸雲喜霽賦序云○今案嚴輯陸雲集同類聚卷二初學記卷二引亦同」悅晴「嵇含和霽悅晴詩云○今案陳本及馮輯晉詩紀卷十均無和霽二字類聚卷二卷初學記卷二引亦無此二字」清明「潘岳閑居賦云六合清明○今案陳本脫此條文杏作合据訂又與百三家本皆明作朗考上句為徵雨新晴此句不應用明字蓋原鈔亦作朗宋人轉寫者避始祖諱改之耳」開明「殷凱應晴詩云景遲兮開明○今案陳本脫」 \\n ○虹霓篇十五 \\n 陽氣之動「史記云虹者陽氣之動○今案見天官書」樞星之散「春秋運斗樞星之散為虹霓○今案類聚卷引蓮斗樞同」斗亂精「春秋演孔圖云霓者斗之亂精也斗失度則虹霓見○今案陳俞本同范書楊賜傳注續漢五行志注引演孔圖斗失以下作失度報蜺見態主毀譽」鎮星散「春秋文耀鉤云鎮星散為虹霓○今案玉函山房輯本脫此條陳本改引河圖稽耀鉤」清明後見「周書云清明後十日虹霓始見禮記云季青之月虹始見○今案周書見時訓解禮記見月令陳本刪禮記以下」小雪虹藏「周書云小雪之日虹藏不見○今案周書時訓解」 \\n 夫妻荒年化成青絳「釋名古者有夫妻荒年菜食而死俱化成青絳故俗呼美人虹○今案此條不見釋名陳本及藝文類聚皆引作異苑」夫妻失禮則虹有赤色「詩義問云夫妻失禮則虹氣盛有赤色在上者陰乘陽氣也○今案陳本同」白絳繞城「黃帝出軍訣云白虹繞城不匣從虹所■〈垂夬〉擊之乃勝也○今案陳本訣作決■〈垂夬〉作缺初學記引出作占■〈垂夬〉作在」黑虹下營「述異記云張駿薨子重華嗣立虎遣將軍王擢攻拔武御始與進圍抱肝重華遣宋輯率眾拒之濟河次于金城將決大戰乃日有黑虹下于營中○今案陳俞本攻拔十字作攻廣武乃下無日字餘同御覽十四引述異記末句營上有樂輯二字則宋又誤作樂矣」 \\n 雙虹升天「華陽國志云李特妻羅妊雄夢雙虰自地升天後雄乃王蜀也○今案廖寅刻足本地作門亦非妊雄時乃夢陳本多竄易李特誤李時」白虹貫日「戰國策唐睢說秦王曰聶政剌韓傀白虹貫日荊朝欲剌秦王白虹貫日○今案聶政一事見戰國總策荊軻以下陳本改注列士傳」宛然長舒上沒霄漢「異苑云太原溫遵婢見一嫗向婢流涕無有孔竅從鼻眼出處婢駭怖湛遂抽刀再斬化為一物如紫虹形宛然長舒上沒霄也○今案學津討原本異苑及陳本孔上脫有字無從鼻五字再斬作逐之化為作化城」 \\n 欽釜「異苑云晉淩薛願義熙初育虹飲其釜願輦酒灌之隨投隨涸吐金滿器災弊日袪也○今案學津本異苑義熙初三字在晉陵上器作釜」繞車「吳志云諸葛恪圍新城不克還拜蔣陵白虹繞其車○今案吳志十九同陳本還拜四字作還府」紫霓「太玄經云紫霓圍日其疾不割○今案陳仁錫校本太玄圍上有朋字」 \\n ○風篇十六 \\n 博泛動物「釋名云風者泛也其氣博泛而動物○今案畢校本釋天篇及陳俞本泛作氾餘同」大塊噫氣「莊子○王石華校天愧改大塊今案見莊子齊物論」 \\n 天地之使「河圖云風者天地之使也○今案陳俞本及御覽九引河圖通紀同」物之首「樂動聲儀云風者禮樂之使萬物之首○今案陳俞本同御覽卷九引樂動聲風下有氣字使作始御覽五百六十五引風下有元字使作本」撓萬物者莫疾乎風「周易說卦○王石華校改作繫辭從陳誤也今案見易說卦傳」天之號令譴告人風「風俗通云風者天之號令譴告人君風而靡者也○今案子俗通改作賦序無風而靡句」 \\n 星有好風「尚書云星有好風有好雨○今案見書洪範」箕星致風「風俗通云箕屋主簸揚致風氣○今案陳本俞本致上有能字考見風俗通祀典篇」山神息為風「括地圖云鍾山之神名曰獨陰視為畫瞑為夜吹為冬呼為夏息為風○今案陳俞本同御卷九引括地圖燭陰作烛龍」魚起而風「扶南傳云扶南之西海裏有山週迴于里中有大石名為海鼓關可百丈海行欲知風暴動但先聞此古震隆隆如雷則鯨便起而風也○今案陳俞本西上脫扶南之三字海下脫裏字鼓上脫名為海三字鼓下脫闊字行下脫七字震作鼓脫隆隆二字餘同」 \\n 飛廉風俗「風俗通云飛廉風伯○今案見風俗通祀典禮」折丹出風「山海經云鞠陵山有人曰折丹處東極以出入風注曰折丹神人也能節宣風氣時其出入○今案近本六荒東經有入五辛作日月所出召曰折丹陳本已照改」風從虎「易云○案見乾卦文言」風為馬「傅玄歌云雲為車兮風為馬○今案百三家本傅玄集歌上有吳楚二字」宜都風井「盛弘之荊州記云宜都佷山縣有山山有石穴大數尺名曰風井夏出冬入出之時拂石降也○今案本鈔穴篇引石穴作風穴無風出二句餘同陳俞本亦作風穴拂石四字作□撫左右常淨考宋吳淑事類賦注引荊州記脫有山二字右作風大上有口字夏出二句本鈔是節引末句與陳俞同」 \\n 光穴多陽風「梁山州記云人褎谷內有風出去三四里內無復草木○今案俞本注內同標目作出去二字陳本標目刪光字注內刪去字復字」風竅「王歆之始安記云沈軍壘北有崑崙山連峙千仞嶺岑蓋川常飉飉焉有風竅也○今案俞本及　欽定書集成乾象典六十五引始安記同陳本脫始安二字蓋川二字常下有飈字無飉飉焉三字」 \\n 風門「荊州圖記云洹陽縣東北有黃竹山其北一處常肅肅有風名曰風門○今案御覽卷九引荊州圖記及陳俞本洹作沮無東北二字又俞本其北作其西北陳本及御皆無其北句」 \\n 蒼梧出風「顧微南海經云蒼梧山左右出風故號風門○今案俞本同陳本脫顧微二字」春分後出秋分後入「宋炳詩序云恒山風井口如甕春分後出秋分後入○今案陳本同俞本宋作宗甕作瓮」竟山有聲「周景式廬山記云若風輕竟山有聲若雷不十日便驗上人常以為候○今案俞本同陳本輕作經」有宮商之韻「黃閔武陵記云山素崖若披雲寒松摭翠流風叩柯則有宮商之韻○今案俞本同陳本刪黃閔二字御五百七十二引武陵記閔作開披雲寒作雪字摭作如插宮商作絲桐」聲歌「趙壹迅賦阿那徘徊聲若歌謠○今案類聚卷一引此賦謠作謳餘同陳俞本脫阿那二句但有聲如歌響如雷六字」響如雷「○今案俞本脫陳本併入上條注中」 \\n 肅然而起寂爾而停「湛方生風賦云○今案類聚卷一引此賦及陳本肅作蕭」大風起兮「漢書高祖歌云○今案漢書高帝紀下同陳本脫」長風肅瑟「劉欣期交州記云長風終日肅瑟也○今案俞本同陳本脫劉欣期三字」綿綿眇眇「傅玄風賦云○今案陳本及傅節子輯本同百三家本俞本皆脫」清清泠泠「宋玉風賦云○今案文選及七十二家本宋玉集同陳本泠誤冷」嫋嫋「楚辭云○今案見九歌湘夫人篇」蕭蕭「史記云荊軻歌云○今案見史記剌客列傳」 \\n 獵蕙草離秦衡槩新夷被稊楊「宋玉風賦云○今案七十二家本宋玉集衡作蘅同惟文選與本鈔同」光風轉蕙「楚辭云○今案見楚辭招魂」流風迴雪「曹植洛神賦○今案文選同陳本迴作回俞本注作迴標目仍作回」翔激水之上「宋玉風賦云○今案七十二家本宋玉集同陳本脫文選翔上有翱字」 \\n 起青蘋之末綠太山之阿舞松柏之下「宋玉風賦云○今案文選及七十二家本宋玉集同陳本脫」六鶂退飛「左傳僖公十六年春六鶂退飛○今案近本左傳及陳本作鷁惟釋文云鷁本又作鵜公穀亦作鶂」百川倒流「嵇含誥風伯云太康六年任風暴怒騰逸相觸百川倒流大山乃剝○今案嚴輯嵇含集同又附注云晉書武紀作八年陳本脫狂字及騰逸句乃沲剝作崩裂」胡馬增思「湛方生風賦云○今案類聚引此賦及陳本同」猛虎騰驤「成公綏風賦云○今案陳俞本同」大木斯拔「尚書云大雷電以風禾盡偃大木斯拔○今案見書金騰」 \\n 夏屋時傾「陸機連珠云○今案文選用陳俞本多增注」四方風「南越志云熙安界多颶風颶者具四方之風○王石華校颶改颺係沿陳本之誤也今案陳俞本界又作考海錄碎事卷一引南越志亦作聞餘同」八至風「春秋考異郵云八至風距冬至四十五日曰條風至達生也四十五日明庶風至迎惠也四十五日清明風至清明者精芒挫收也四十五日景風至景風強也強以成之四十五日涼風至涼寒以明閉也四十五日閶風至閶闔寒當入寒大收也四十五日不周風至不周不交陰陽未合化也四十五日廣莫風至廣莫者精大備也冬至十一日陽之氣也陽立於五極於九五九四十五日一變風淮南子云何謂八風東北曰焱風注曰艮氣所生也一曰融風東方曰條風注曰震氣所生也一曰明庶風東南曰景風注曰巽氣所生也一曰清明風南方曰巨風注曰離氣所生也一曰凱風西南曰涼風注曰坤氣所生也□□□□□西方曰飈風注曰兌氣所生也一曰閶闔風西北曰麗風注曰乾氣所生也一曰不周風北方曰寒風注曰坎氣所生也一曰大莫風又禮說云風之為言萌也養物成功所以八風象八卦也○今案陳本脫冬至十一月以下俞本脫淮南子以下御覽卷九引考異郵閉上無明字寒當入六字誤作當寒天收大備作大滿餘同世說言語笮注引考異郵仍作大備與舊鈔合陳俞本所載考異郵多竄改不悉校又近本淮南子墜形訓八風俱脫一曰某風句飈作颶餘同舊鈔坤氣所生也句下應有一曰某風五字轉鈔者偶脫落耳今不便臆補又大莫即廣莫改避詳本卷上禮說以下見御覽卷九引無之為言三字餘同」 \\n 千里風「抱朴子云拔木必千里也○今案陳俞本必上增之風二字繼氏嚴氏合輯抱朴子佚文一卷据舊鈔引同御覽卷九引拔作仆」三丈風「風角云或曰清明高長不及地二三丈者此聖人風也不及地二三尺者君子風也○今案俞本脫陳本高作久無君子風二句御覽八百七十二引風角占曰風清明高不及地二三尺此下有聖人與本鈔少異」 \\n 雄風「宋玉風賦云此大王之雄風也○今案文選及七十二家本宋玉集同」雌「宋玉風賦云塕然起於窮巷之間勃鬱煩冤動沙堺吹死灰者此所謂庶人之雌風也○王石華校土界改堰今案七十二家本宋玉集堺作瞘陳本作塸据文選也考堺與界同」善風「謝承後漢書云李南明風角太守馬稷坐事徵詣廷尉南通賀曰旦有善風○今案陳本脫御覽八十引謝承書伙太守以下范書一百十二上李南傅略同姚輯汪輯本謝書俱脫」 \\n 奉揚仁風「謹當奉揚仁風慰彼黎庶○今案見御覽卷九引晉陽秋陳俞本脫此條誤竄人善風一條注內今移正」嬰兒風「兵書云風者從震來嬰兒風也○今案陳俞本伙者字也字來下有名字舊鈔此條誤竄入善風一條注內今移正」少女風「管公明別傳云時大旱公明曰今夜當兩至日暮了無雲氣眾人皆欲咄輅輅曰樹上已有少女風樹閒已有陰鳥和鳴雲應至矣須臾乃見玄雲四集大雨注傾○今案陳本注傾作至如傾餘同類眾卷二引公明別傳大作天無至日暮十五字上作中雲應作其應玄雲句作玄氣四合」 \\n 閶闔風「五經通義云閶闔風至則解縣垂瑟琴不張○今案玉函山房本同陳本改注云見考異郵」不周風「五經通義云明庶風至則正封壇脩田畤○今案玉函山房本壇作疆畤作畤餘同陳本改注考異郵又案不周風見史記律書疑另為一條」清明風「五經通義云清明風至則出幣帛使諸侯也○今案玉函山房本使作禮餘同陳本改注考異郵」颽風「山海經云于龍之山育還之谷颽風自是出○今案陳本及山海經南山經龍作旄颽作凱餘同颽凱古通子」終風「毛詩云○今案見詩邶風」條風「山海經云令丘山有中谷條風自是出○王石華校令改介非也今案見南山經」淒風「左傳云藏氷以時春無淒風○今案見左傳昭四年以時二字經文所無蓋引經櫽括之辭南昌本及陳本淒作凄阮氏校勘記云凄俗字說文从水今舊鈔作凄與說文合」涼風「爾雅云北風謂之涼風○今案爾雅釋天同陳本作凉非是」溫風「周書云小暑之日溫風至○今案周書時訓解同」景風「爾雅云四氣和為通正謂之景風○今案近本爾雅釋天及陳本氣作時阮氏校勘記云唐石經單疏本雪牕本皆作氣與舊鈔合足見古本之可貴」赤風「養生經云修身之道夏避赤風○今案陳俞本同」白風「養生經修身之道秋避白風○今案陳俞本併入上條」黑風「養生經云冬避黑風○今案陳俞本併入上條」 \\n 狂風「太康七年狂風大作○今案陳本同俞本併入嵇含詰風伯一條」恠風「山海經云修身符陽之山多恠風○今案經訓堂本西山經陽作惕無修身二字陳俞本亦修身二字疑沿上白風赤風各條誤入」風獸似豹「十州記云炎州在南海內上有風生獸似豹煞以鐵椎毀其頭乃死張其口得風須臾便活而起○今案說郛本十州記椎作無而起二字陳本乃上照類聚卷一記增數十下三字」 \\n 風母似猨「劉欣期交州記云風母出九德穴似猨見人若慙屈頭打煞得風還活○嚴氏校云見類聚一御覽九今案類聚引劉交州記穴作縣餘同陳本亦作縣無德字頭作頸」 \\n 黃雀長風「風土記云六月東南風俗名黃雀長風○今案類聚卷一引風土記同」爰居避風「國語云海鳥曰爰居止魯東門之外展禽曰大川之鳥獸桓知而避其災是海多風故避也○今案陳本及魯語上大川作廣川無故避也三字廣作大改避詳本卷上」 \\n ○雨篇十七 \\n 陽制於陰「春秋潛潭巴云陽制於陰故水為雨○今案古微書及玉函山房輯本潛潭巴同」天地之施「河圖云雨者天地之施也○今案御覽十一引河圖帝通紀同」 \\n 雨以潤物「易坎卦能治瀾○今案此條有訛脫陳本標目作雨以潤之注易說卦三字又考說卦有潤萬物者莫潤乎水句遍考注疏及李鼎祚孫淵如雨集解李富孫易賸所採隋以前諸家易注皆無此說為傳鈔者所姓誤無疑」 \\n 則以風雨「尚書云月離于畢則多雨○今案標目見洪範月離句見孔傳」天降雨山川出雲「禮記注云謂其王天下之期將至必先為之生賢智之輔佐若天之將降雨川為之先出雲矣○嚴氏校云此注前半脫誤後半涉下南徐州記而誤皆已勒出今案陳本刪注云以下本鈔謂其王三字誤爾雅曰先出句誤作輒有雲三句係由下竄入今据孔子閒居注訂正」 \\n 巫山行雨「宋玉高唐賦云○今案文選及七十二家本同」石穴雲行「南徐州記云郯縣有石穴高丈餘容十餘人天將雨輜有雲羣行從南來暎山山亦出雲應之即大雨也○王石華校改輒有雲為雲輒係用陳本今案御覽四十六引南徐州記與原鈔同」 \\n 柏枝石泉名為雨穴「荊州圖刑記云昆陽縣有柏技山石泉名為雨穴也○嚴氏校以本鈔陽誤揚因加旁勒今案類聚卷七引荊南圖制無雨穴四字餘同陳俞本脫副字又陳本昆作崑縣作泉俞本記誤經縣作界」 \\n 臨賀石人祭則大雨「荊州記云臨賀界有臥石一枚其形似人而色青黃隱起此若旱便祭之小祭小雨此之謂應也○今案陳俞本脫一枚其形四字便祭以下作祭之即雨四字」 \\n 丹山霧如煙「袁山松宜都記云郡西北有丹山忽霧起如煙再朝雨必至○伐案類聚卷二引宜都記丹誤舟至作降餘同亦見本鈔霧篇」盧山氣如馬「釋惠遠廬山記云天將雨水氣如車馬此郡龍甘所吐也○今案陳俞本脫釋惠遠三字及此郡句水氣作山氣」有聲如吹角「史荃武昌記云武昌有龍山如欲陰雨上有聲如吹角○今案陳俞本刪史荃二字文獻通考樂七武昌記引荃作苓又無如字陰字本鈔角篇荃作筌龍作峴」黑氣如覆舡「京房易飛候云黑氣如覆舡於日下立雨○今案陳俞本同」流潦縱橫「曹植詩云霖雨泥我塗流潦浩縱橫○今案俞本同陳本縱作從從縱古通字見文選贈白馬王彪詩」 \\n 溝瀆決溢「應璩新詩云溝瀆皆決溢○今案陳俞本同」器用浮漂「潘岳狹室云臼竈為九沉溺器用為之浮漂○今案百三家潘集同陳俞本脫狹室二字」淫雨彌旬「傅咸詩云淫雨彌旬日河溜若奔渠○今案傅節子輯本及陳本同」霖雨如到井「傅玄詩云霖雨如到井○今案百三家本傳玄集苦雨詩及陳本到作倒到即古倒字」 \\n 驟雨「老子云驟雨不終朝○今案老子虛無篇及本朝作日」暴雨「禦寇子云伯牙遊泰山之陰卒逢暴雨止於巖下援琴為霖雨操○今案見列子湯問篇王丕烈宋本悉同陳俞本脫之陰卒逢四字又陳本霖誤霜」灑塗「傅玄賦云雲師湛其交集凍雨沛其灑塗○今案俞本脫傅節子輯本鶉觚集湛作鍖陳本改傅亮載塗」濯枝「風土記云六月大雨名為濯枝○今案類聚卷三引風土記同」 \\n 凍雨「楚辭云使凍雨兮灑塗○今案九歌大司命篇塗作塵陳本無使字」皇天淫溢而秋霖后土何時而得乾「楚辭云○今案陳本及楚辭九辯同」 \\n 雲裁披而旋合雨蹔輟而復零「傅咸患兩賦云○今案百三家本傅咸集及陳本裁作乍雨作霤類聚卷二引輟亦誤暫餘與百三家同」聽微溜之泠泠「傅玄愁霖賦云○今案傅節子輯本同百三家本嚴輯傅玄集本皆脫陳本改注潘尼苦雨賦泠作涔」聽雨之淼淼「蔡邕霖雨賦云○今案百三家本蘭雪堂本蔡邕集皆無霖雨賦惟文選張雜詩注引蔡邕雨賦淼作霖餘同嚴輯蔡邕集附注云類聚卷二誤編於曹植愁霖賦後為又愁霖賦張溥因收入子建集且作聽長霤之淋淋陳本與百三家本同誤」 \\n 北堂書鈔卷第一百五十一 \\n  \\n 　"}
{"章节": "●北堂書鈔卷第一百五十二  天部四", "正文": "　 \\n ●北堂書鈔卷第一百五十二天部四 \\n 　 \\n  \\n 隋祕書郎虞世南撰南海孔廣陶校註雪篇十八　霜篇十九露篇二十　霰篇二十一雹篇二十二雷篇二十三電篇二十四霹靂二十五 \\n ○雪篇十八 \\n 陰之蓄積「洪範五行傳曰大雨雪者陰之蓄積盛甚也○今案陳俞本脫大字盛字」陰凝為雪「春秋元命苞云陰凝為雪○今案廣韻十七薛引元命包同初學記卷二注引陰下有陽字宋吳淑事類賦注引陰下有氣字」□□□□「論衡云霧雨之徵也夏則為露冬則為霜溫則為雨寒為雪○嚴氏校云此在雪篇不當以霧字為標目當連上條而注末刪凍凝為雪云云遂與標目不符今案本鈔只標霧字誠誤但如嚴說亦非也考論衡十一說日篇霧上有雲字為說下有雨露凍凝句亦無凍凝為雪句也竊疑舊鈔當以寒則為雪作標目陳本連上為一條霧上有雲字是据類聚卷二引訂也」 \\n 甜雪「王子年拾遺云西王母進周穆王以嵰州甜雪○今案見胡校本拾遺記卷三」甘雪「西岳記云甘雪惠茲禾黍○今案俞本同陳本惠茲作滋」絳雪「漢武帝傳云西王母云仙上藥有玄霜絳雪○今案守山閣本漢正內傳同」素雪「晉孝武詔吾夜與驃騎集乃申情素雪飄於前庭○今案陳俞本脫乃申情三字」赤雪「晉朝雜事云泰康七年十二月河陰赤雪一頃所絳也○今案御覽十二引晉雜事無所絳也三字餘同宋吳淑事類賦注引作二頃陳俞本刪一頃五字但補絳字」白雪「繁欽七言詩陰雲起兮白雪飄○今案陳本脫七言二字雲誤雪」微雪「世說云孟昶未達時在京口常見王恭乘高輿被鶴氅裘于時微雪昶於籬閒闚之嘆曰此真神仙閒人也○今案見惜陰軒本企羨篇仙閒作仙中本鈔作中者因隋諱忠兼避也亦見本鈔輿篇」 \\n 大雪「左傳云隱公九年三月庚辰大雨雪平地三尺深也○今案左氏傳作平地尺為大雪不言三尺也平地句或是永興引申語耳」積雪「毛詩豐年注云冬有積雪是也○王石華校改作詩注云豐年之冬有積雪係沿陳本之誤也今案周頌豐年傳箋疏皆此文」宿雪「博物志云代郡以北五月山望陰猶宿雪六月盡八月末復雪也○今案明吳琯本稗海本博物志無此文考御覽及事類賦吳淑注引廣志大同小異陳本亦改引志」雨雪其滂「毛詩云○今案見邶風北風篇」雨雪載塗「毛詩○今案見小雅出車」見睍曰消「毛詩云○今案見小雅角弓」與風迴散「庾肅之雪讚云○今案類聚卷二引此讚同」應變俱凝隨雲而下「李顒雪賦云○今案陳本及類聚卷二引此賦同」飄乘虛紛綸隨風「何承嘉雪詩云○今案陳本改注庾肅之雪讚」交錯翩翩「孫楚雪賦云○今案百三家本孫集翩翩作翻紛」連翩飛灑「謝惠連雪賦云○今案陳本同文選連作聯」 \\n 皎如披素「仗爽之雪賦云○今案陳俞本同御覽十二引此賦爽作系披作帔」皎若天漢「庾肅之雪讚云○今案類聚卷二引此讚同一本皓若誤作若若」 \\n 翩若珪屑晰如瑤粒「顏延之白雪詩云○今案陳本同」玉山亘野瓊林分道「范秦詠雪詩云○今案陳本同俞本脫下句」遇象能鮮即潔成輝「羊孚讚云○今案世文學篇注及類聚卷二引此讚同」雨雪霏霏「○今案見小雅采薇」雨雪雰雰「並毛詩○今案見小雅信南山」寒雪揮霍「陸機感時賦云○今案敷文閣本土衡集作墜零雪之揮霍陳俞本亦作零」平地三尺「吳志云赤烏四年正月大雪平地三尺鳥獸死○今案見卷二孫權傳」平地三尺「王晉書賈充為尚書令秦涼敗詔充領隴右諸軍事平地雪三尺○嚴氏校旁勒三字今案陳本脫俞本尺作丈」上隴五尺「晉朝雜事云泰始七年冬上隴雪五尺○今案陳俞本同」洛邑深丈「金匱武王伐紂都洛邑海內神相曰今周王聖人得心乎當訪之隨四時而風雨陰寒雪十餘日深丈餘甲子平旦五大夫乘馬車從兩騎止門外尚父問武王曰客可見矣五車兩騎四海之神與河伯兩師耳○今案御覽十二引金匱脫海內廿三字兩陰四字作陰寒雨雪餘同類聚卷二引亦有脫譌陳本從兩誤從兩兩師誤兩師」 \\n 道不通人「續漢書云耿〔恭奔疏勒軍吏范羗迎之天雪一丈道不通人○今案陳本天作大范書耿恭傳亦作大姚輯汪輯本續漢書皆脫」道路絕食「海內先賢傳云胡安遭亂家食不足天連雪道路絕妻子皆臥令進以乾飯○今案陳本天連三字作大雪日臥作餓令誤唯飯作□亦見類聚三十五引先賢行狀胡下有元字亂作喪令上有縣字」 \\n 發粟以抗飢寒「晏子春秋云景公時雨雪三日公被裘謂晏子曰雨雪三日不寒乎晏子曰不寒又曰古之賢君溫飽而能知民飢寒公曰善出裘衣發倉廩以拯飢寒民皆脫之也○今案此見內篇諫上陳禹謨已据俗本竄改說詳王氏讀書雜志」 \\n 撤蔣給客牛馬「王晉書云陶偘為縣吏鄢陽孝廉與親友過偘衞時天大雪偘母湛撤？斬蔣手剉給客牛馬密截髮以供賓客也○今案類聚十七引王隱晉書有侃宿以上密截以下御覽七百九引自親友句至牛句止斬作雜餘同又引晉陽秋云蔣薦也陳本已改蔣作薦」 \\n 左伯併粮「良士傳云羊角左伯桃相與為友聞楚王賢欲往仕焉道遇雨雪計不俱全乃并衣粮與伯桃角哀入樹內而死矣○今案亦見　欽定圖書集成氏族共卷五百八十三引列士傳友上有死字仕焉作尋之粮與下脫伯桃二字內作中餘同本鈔改中作內詳本卷上陳本羊作陽」 \\n 東郭能履「史記云東郭先生久待詔公車貧困履不完行雪內履有上無下足地道中人笑之先生應之曰誰能履雪內令人視之其上履也其下有足迹者乎○今案見史記滑稽列傳」 \\n 焦先生袒臥「皇甫謐高士傳云焦先生嘗結草為廬故野火燒甚廬先生袒臥不移以為死就視其臥如故也○今案王謨本皇甫高士傳卷下無生字故作後視下無其臥二字類聚卷二初學記卷二引先誤光」 \\n 負樵而哭「王孫子晉昔衞君重裘而坐見路有負樵而哭之者問何故對曰雪下衣薄是故哭也○今案陳本及類聚卷二引王孫子樵作薪」耕不得歸「琴操云曾子耕太山之下天雨雪寒凍旬日不得歸思其父母作梁山之歌○今案陳本脫天字及寒凍旬日字歌作操餘同類聚卷二引有旬日二字脫母字亦作謌餘與同平津館本琴操梁山操一首日作月收句云作憂思之歌本鈔寒篇引又與平津本同」 \\n 士多凍死「東觀記云赤眉入安定北地至陽城逢大雪士多凍死○今案陳本及聚珍本赤眉傳士下有卒字」將墮指「史記云高祖擊冒頓大雨雪將墮指十二三○今案詳本鈔寒篇」雪至牛目「孟子云滕文公卒葬有日矣天大雪甚至牛目戰國策云魏惠王葬有日矣天大雪至牛目○今案御覽十二引孟子雪甚作雨雪類聚卷二引作雨雪甚餘同此當是孟子外篇也戰國策以下見魏策」 \\n 燕雀死「漢書云天朔四年四月雨雪燕雀死○今案漢書五行志天朔作陽朔陳俞本作河朔」松柏拆「古今注云武帝征和四月大雪松柏拆斯○今案陳本及玉函山房輯本月作年拆斯作皆折」竹柏咸枯「漢書云王莽天鳳三年二月大雨雪關東尤甚竹柏咸枯○今案漢書王莽傳咸誤或王氏讀書雜志特据舊鈔咸字以證今本漢書之譌」鳥獸皆死「吳赤鳥四年大雨雪鳥獸皆死也○今案詳本篇上文」蘇武齧雪「漢書云單于幽武置大窖內絕食天雪武臥齧雪與氈毛咽之數日不死○今案漢書五十四蘇武傳絕下有不飲二字陳本已增入又氈作旃」段熲食雪「東觀漢記云段熲破羗明年春餘羗復與繞河大寇張掖熲下馬大戰力盡虜亦引退熲追斬之且追且戰晝夜相攻割肉食雪四十餘日○今案聚珍本姚輯本東觀記及俞本無復與四字斬字及且追四字相攻作兼行又無割肉二字餘同陳本段熲誤叚潁」 \\n 五穀之精使稼能旱「汜勝之書曰取雪汁以積原蠶屎分等漬之五六日釋因摩之種如麥飯狀此言雪者五穀之精使稼能旱也○今案類聚卷二引氾勝之書種如五字作雜穀種屎作矢五穀句在能旱之下御覽十二引能旱作禦旱摩作桵四錄堂書鈔刻本麥誤表勞格讀書雜識卷二據齊民要術所引氾勝之書訂正」 \\n ○霜篇十九 \\n 露凝為霜「蔡邕月令章句云露凝為霜○今案御覽十二引月令章句同宋吳淑事類賦注引亦同」寒氣為霜「五經通義云寒氣為霜從地起○今案陳本及初學記卷二御覽十四引五經通義起作升」白露為霜「毛詩○今案見秦風蒹葭」陰氣為霜「曾子云○今案見大戴禮天員篇」霜以挫物「孝經援神契○伐案初學記一御覽十四引援神契同」成就萬物「京房飛候云○今案陳本同」煞伐之表「洪範五行傳云霜者煞伐之表○今案陳本及初學記引五行傳同」崑崙之氣「徐整長歷云北斗當崑崙之氣○今案陳本氣下有蓮字御覽卷十二卷十四引長歷之氣作上氣又有秋冬為霜句本鈔既入霜篇則氣下當有脫文也亦詳本鈔露篇」冬令「春秋考異郵霜者陰精冬令也○今案御覽十四引考異郵同」夏霜「淮南子云鄒衍事燕惠王盡誠左右讚之天王之夏五月天為之下霜○今案陳本及御覽十四引誠作忠本鈔作誠者因隋文帝父諱忠改也亦見論衡卷五」駟見而霣口「國語注云曰駟房星也○今案周語中而霣作而霜餘同陳本已補霜字」季秋始降「禮記○今案見月令」九鍾和「山海經云豐山有九鐘是和霜鳴注曰霜降鐘鳴故言和也物有自然感應○嚴氏校密圈和字蓋以為隋本如此也今案本鈔一百八鐘篇亦作和近本中山經和誤知」百工休「禮記季秋之月霜始降百工休○今案見月令」繁霜「毛詩云正月繁霜○今案見小雅正月篇」濃霜「陸機感應賦云結澴霜於露室凝行雨於雲根○今案陳俞本應作時露室作寒空嚴輯陸機集亦作時餘同舊鈔」肅霜「毛詩云九月肅霜注曰肅縮也霜降而收縮萬物也○今案見豳風七月毛傳」嚴霜「楚辭云秋既先戒以白露冬又申之以嚴霜○今案見九辯」凝霜夕結「傅玄正聲賦云○今案陳俞本及傅節子輯本同百三家傅玄集脫此文」彫霜夜凝「顧愷之湘川賦云其表則有滋澤晨潤彫霜夜凝○今案嚴輯湘川賦据舊鈔引同」 \\n ○露篇二十 \\n 陽氣勝散為露「曾子云○今案見大戴禮天員篇」和氣津液凝為露「五經通云和氣津液凝為露從地而生也○今案陳本及御覽十二引通義生作出」 \\n 崑崙氣運春夏為露「徐整長歷云北斗當崑崙上氣運注云春夏為露○今案陳俞本脫上字宋吳淑事類賦注引長歷同餘詳本鈔霜篇」天酒「山海經云東南荒山有頭鐵額兵日飲天酒三斗天酒甘露也○今案陳本斗下脫天字」陰液「蔡邕月令章句云露者陰液也○今案御覽十二引蔡月令同」白露「范子云立夏九十一日立秋涼行萬物始寔白露降畢極寒成也○今案陳俞本脫畢極句白露三字在萬物句上」湛露「毛詩○今案見小雅南有嘉魚之什」瓊露「應錫車渠盌銘云浸瓊露以潤形○今案陳本同類聚七十三引應瑒盌銘作椀賦」香露「王子年拾遺記云炎帝所感陸池丹蕖香露滴瀝下溜成池○今案南昌胡校本拾遺記溜作流餘同陳本亦作流又脫上二句」甘露「毛詩○嚴氏校將毛詩二字勒開分為二條今案俞本刪此條陳本改注瑞應圖」行露「毛詩○今案見召南」寒露「陸機詩云寒露垂鮮澤明日耀其輝○今案敷文本土衡集園葵詩寒作零日作月餘同陳本耀作曜」三危露「崔駰七依云伯以三危之露○今案伯字有誤百三家集及嚴輯崔駰集皆脫此條陳本改注呂氏春秋」雲表露「三輔故事云漢武以銅作承露盤高三十丈上有仙人掌承露和玉屑欲以求仙玉盃為取雲表之露也○嚴氏校云見史記孝武紀索隱漢書郊祀志上注後漢班固傳注文選西都賦注藝文類聚九十八引今案類聚引三輔故事但有求仙以上三十作二十而雲表句又見所引漢武故事盃作杯御覽十二引雲表露事與類聚同二酉叢書輯三輔故事亦分引然盤與杯實一事耳故永興合之」 \\n 潤草「春秋元命包云露以潤草○今案初學記二引元命包同」沾衣「子胥暮舉衣出宮羣臣皆驚曰天無霖雨宮內無泥相君舉衣行適何為子胥曰吾欲以越王王不聽吾言宮中皆生草棘霧露沾吾之衣也○今案御覽十二引吳越春秋及陳本皆無欲字適作高胥作胥餘同古鈔胥多作胥」 \\n 墜露「楚辭云朝飲木蘭之墜露○今案見文選離騷」零露「束皙集曰零露垂林非綴冤之飾薄氷凝池非登庿之寶○王石華校以原鈔冤誤霓改作冠非也今案御覽十二引及嚴輯本束皙集同又宋吳淑事類賦注引登作宗餘同」取露於月「淮南子云方諸取露於月注云方諸陰極者○嚴氏校旁勒極字今案此見覽冥訓陰極二字陳俞本改作月燧」 \\n ○霰篇二十一 \\n 氷雪相摶如星而散「釋名云霰星也氷雪相傳如星而散○今案陳本摶誤搏畢本釋天校注引熲弁集霰箋及釋文正作摶」氷雪雜下故為霄雪「爾雅云雨霰為霄雪注曰霰氷雪雜下故為霄雪○今案陳本霰作雨？見考釋天邢疏云雨？見與霰音義同」稷雪「說文云霰稷雪也○今案見雨部」陰之專氣「爾雅云陰之專氣為霰○今案陳本爾雅二字作曾子餘同考爾雅釋天邢疏引大戴禮陰作陽是舊鈔爾雅二字不必刪也惟今本曾子天員篇則云陽之專氣為雹陰之專氣為霰與本鈔同與邢疏異」 \\n 先集「○王石華校以舊鈔誤連下條因移正今案小雅頍弁云先集為霰」紛飛其無垠「楚辭云霰雪紛飛其無垠○今案近本楚辭九章脫飛字」 \\n ○雹篇二十二 \\n 雹雨氷也「說文云雹雨氷也○今案見雨部」雨凝曰雹「蔡邕月令章句云雨凝曰雹也○今案玉函山房輯入蔡邕章句是也惟輯禮統一卷又收此句並謂据書鈔一百五十二引則謬甚矣微特舊鈔所無即陳本亦無殆馬竹吾分編詩誤竄入禮統且亦疑非出一手故也」 \\n 常寒之罰「漢書云大雨雹常寒之罰者○今案漢書五行志者作也餘同」陽之專氣「曾子云陽之專氣為雹霰雹者一氣之化○今案見大戴天員篇亦詳本鈔霰篇」 \\n 水有變春雨雹「春秋繁露云水有變者夏雨雹此法令緩刑罰不行○今案抱經堂本繁露五行變救篇同」寒不降五月下雨雹「爾雅云十一月寒不降五月下雨苞○今案陳俞本一作二又陳本爾作博今考近本爾雅釋天注及廣雅釋天皆無此文」大如「紀年云夷王七年冬雨雹大如礪○今案陳本漢魏叢書本卷下及初學記引竹書紀年同」大如斧「漢書云成帝河平二年四月楚國雨雹大如斧飛鳥皆死○今案漢書五行志飛作蜚無皆字餘同陳本河作和」如馬頭「又云武帝元封三年十二月雨雹大如頭○今案漢書五行志雨上有雷字陳本改十二月為冬字」如雞子「又云宣帝地節四年五月山陽濟陰雨雹如雞子深二尺五寸煞人二十飛鳥皆死○今案陳本脫濟陰二字考漢書五行志煞人二十作殺二十人」如鴨子「晉中興書云興平三十年雨雹大如鴨子○今案陳本及御覽十四引中興書興平作大興三下無十字又陳本注內鴨誤雞」如杯棬「孔叢子云漢永初二年夏雨雹大如杯惓煞雞雉折樹木成帝時建平元年雨雹大如盃○今案初學記二御覽十四引孔叢子二年作三年雞雉作雉兔無成帝以下陳本亦刪成帝二句疑當別為一條」 \\n 如扇「後漢書云獻帝初年二年五月雨雹大如扇或如斗○今案俞本刪如斗句注歷代記皆非原鈔之舊惟御覽十四引後漢書與舊鈔同」雍丘神井能興霧雹「陳留風俗傳云雍丘有夏后祠有神并能興霧雹古來享祠至今不輟○今案陳本后作公初記卷二引及說郛本陳留風俗傳脫古來二句亦見本鈔霧篇引」柴都泉井春夏雹出「玄中記云東方有柴都焉有山山上有泉如井狀深不測春夏常出雨雹敗五穀人以柴木寒之故曰柴都焉○今案陳本春夏六字作春夏時雹從井中出餘同御覽七十引玄中記作柴渚」 \\n ○雷篇二十三 \\n 結蒸成雷「李顒雷賦云結隆蒸而成雷○今案陳本隆下有鬱字類聚卷二引李氏雷賦隆作鬱」積風成雷「物理論云積風成雷○今案陳本及類聚初學記引物理論同」天地之鼓「河圖帝通紀云雷者天地之鼓○今案類聚卷二御覽十三引河圖通紀同」人君之象「洪範五行傳云雷者於天地為長子夫雷人君之象也○今案御覽十三引五行傳同陳本脫長子句」天地解而雷作「周易○今案解彖傳作上有雨字」陰陽交爭為雷「莊子云○今案御覽十三引同」陰陽相搏為雷「河圖始開云陰陽相搏則雷○今案俞本脫陳本搏作薄並改注顧凱之賦」鼓之以雷「周易○今案見繫辭上」 \\n 雷動萬物「周易○今案見說卦傳」首長萬物「洪範五行傅云雷以首長萬物○今案御覽十三引五行傳同」除害興利「洪範五行傳○今案御覽十三引五行傳同」拒難折衝「京房易妖占夫雷天拒難折衝之臣○今案陳俞本作五星占御覽十三引作京房易傳」聲象車音「司馬相如長門賦云雷殷殷而響起象君車之音聲○今案陳俞本文選及百三家本下句作聲象君之車音」狀如連鼓「論衡云畫工圖雷之狀疊疊如連鼓之形○今案陳本疊疊作畾畾王謨本論衡雷虛篇作纍纍」春分發聲秋分乃收「周書云春分後五日雷乃發聲秋分收聲○今案見讀騷樓本周書月令解」童男挽雷車「傅玄詩童女掣飛雹童男挽雷車○今案陳本雹作電俞本刪童女句百三家本玄集雹作電策然類聚卷二引傅雜詩飛電正作電策雷作牛餘與此同是又當攷也」女子推雷車「續搜神記義興人姓周出都日暮道邊見有雜草小屋一女子迎門因求宿一更後聞外有小兒喚阿香云喚汝推雷車女子乃辭明旦宿處一所新塚也○今案近本搜神後記卷五雜作新迎作出明旦作向曉看昨所五字餘同御覽十三引邊作旁脫見有四字迎門因三字求作留又無聞外小兒四字餘同初學記卷二引雜作新迎作出後作中無子字辭下有去字無所字餘同本鈔中改後詳本卷上」 \\n 雷出地「周易○今案見豫卦」雷動天「顧愷之賦云光驚于淵聲動天外○今案陳本及類聚二初學記一引愷之雷賦淵作泉底動下有于字」雷淵「司馬相如大人云○乞案百三家相如集大人賦但云徑入靁室陳俞本以雷淵為靁室之注文然考史記漢書本傳注亦無之」雷室「孟奧北征記云君子迅雷暴雨必變必興衣服冠而坐○今案御覽十三引北征記云淩雲臺南有避雷室君子以下應別為一條陳本脫去」疾雷「爾雅云疾雷為霆霓○今案見釋天」雷精「論語說云子路感雷精而生常好剛勇○今案陳俞本常作尚餘同御覽十三引此文作論衡考天中記卷二引仍作論語說」雷神「韓詩外傳云海上有勇士曰蕃丘訢以勇聞於天下過神淵飲燛僕曰飲燛此者馬必死曰飲之其僕以言飲飲馬果沈訢去朝服拔劍而入三日三夜煞三蛟三龍而出雷神隨而擊之眇其左目○今案新安周氏校本外傳卷十蕃作菑過作遇三龍作一龍陳本亦作菑作一龍」 \\n 庶女叫天而雷電下「淮南子云庶女叫天而雷電下注曰庶女齊之少婦也無子不嫁事姑謹敬姑？男有女女利母財令母嫁婦終不肯嫁女煞母以誣婦婦冤叫天為作雷電也○今案淮南子覽冥訓作雷電下擊」 \\n 秦穆公出狩天震大雷「尚書中候云秦穆公出狩天震大雷下有化為白雀銜丹書集公之車○今案本鈔車總篇引化上有火字餘同類聚九十九初學記卷一引中候下有作有火流下公之作于公」 \\n 劉媼息大澤雷電晦冥「史記云劉媼常息大澤之被夢與神遇時雷電晦冥太公往見蛟龍於其上巳而有娠後生高祖○今案見史記高祖紀」順母畏雷「汝南先賢傳云蔡順母畏雷母亡雷震輒圜冢諮母曰順在此晉陽秋云王祥孝子傳云竺彌父畏雷每天雷馳至○嚴氏校云案蔡順亦見車緫篇引袁山松書晉陽秋一條嚴校旁勒祥字今案陳俞本脫汝南一條初學記卷一引汝南先賢傳作環冢泣餘同又考初學記一引晉陽秋祥作歆彌作禰馳至下有墓伏墳哭等字」 \\n 重母避雷「盛弘之荊州記云南陽樊重母畏雷為石室避之悉以右為堦砌今猶在焉○今案初學記一引南作湖無砌令五字說郛本盛荊州記亦作湖在作存考庾子山小園賦序有南陽樊重之第句」 \\n 人夢雷「夢書云人夢雷霆為驚恐○今案陳俞本同」虎啣雷「世說曹爽將誅夢見二虎銜雷公爽惡之問占夢者靈臺丞燛訓曰將以兵亡不出旬日果而有之○今案御覽十三引世說無爽惡以下陳本俞本改注世語」礚礚隆隆閃閃敻敻「顧愷之雷賦云○今案嚴輯顧愷之集同」食飛魚不畏雷「山海經云正過之水其內多飛魚食之不畏雷也○今案明吳琯本中山經過作回內作中食作服中改內詳本卷上」 \\n ○電篇二十四 \\n 激陽為電「河圖始開云激陽為電○今案陳俞本同」熱氣散而為電「物理論云熱氣散而為電○今案御覽十三引物理論同」陰陽擊耀「說苑云電陰擊輝耀○今案俞本作電陰陽激耀陳本電誤雷餘同俞本」陰陽相薄「顧愷之電賦云○今案陳俞本愷作凱類聚卷二初學記卷二引作雷電賦餘同」陽分爭故「莊子云○今案御覽十三引陽上有陰字故下有為電二字」玉女投壺為電「神異經云玉女與天帝投壺天為之笑今電光是也○今案神異經東荒經及陳俞本天帝作東王公」春分電為鞭策「淮南子云電以為鞭策揚雄河東賦云奮電鞭驂雷輜○今案淮南子原道訓同楊雄以下百三家本集同陳本刪楊雄三句」電為縣官「夢書云夢電光為縣官也○今案陳本同俞本為作憂」曄曄震電「毛詩○今案小雅十月之交作爗爗」雷電晦冥「史記云劉媼息大澤之陂義同上○今案詳本鈔雷篇」 \\n ○霹靂二十五 \\n 陽氣之動「史記云霹靂者陽氣之動也○今案史記天官書作辟歷」陰陽相薄「淮南子云陰陽相薄激而為霆○今案見天文訓」急雷「公羊傳云震霆者謂急雷今霹靂也○今案俞本者作也今作為陳本改注穀梁」激霆「淮南子云陰陽相薄激而為霆○今案詳本篇上」春雷減礰至秋礰盡「玄中記云玉門之西南為霹靂羗之東有一國國之內有庿國人歲歲出礰數千枚名為霹靂礰從春雷出礰減至秋而礰盡○今案御廿五及十三引玄中記南下無為霹六字餘同陳俞本礰作石？朁」 \\n 震太廟柱「晉中興書云安帝義熙三年霹靂震太廟柱若有文字○今案陳俞本柱上有鴟尾徹壁四字又陳本若作各餘石亦見　戶十三引晉安帝紀仍有鴟尾徹壁四字三作二又御覽一百八十八引晉安帝紀云義熙四年震太廟徹壁柱若有文字」 \\n 震夷伯廟「左傳云震夷伯之廟罪之也○今案見僖十五年傳」霹靂棗樹「幼童傳云潁川庾天祐三歲兒在北窗下戲霹靂其簷前棗樹此兒晏然○今案　欽定書集成乾象典七十八引幼童傳其作擊餘同陳本亦作擊歲下脫兒字」雷震柏木「世說云王丞相令郭璞筮卦云有震厄能令駕車西出數里得一柏樹截短長如公置寢寐處立可消也導從其言數日果震柏粉碎○今案惜陰軒本世說術解篇截短句作截斷如公長寢寐作常寢立作災陳俞本改注今晉書」 \\n 滕放震枕不驚「異苑云滕放眠石枕臥忽雷震其枕四解放獨不驚恐也○今案津討原本異苑卷十眠作枕文不驚以下作自若陳本眠作枕獨不作不足無死也二字」 \\n 諸葛倚柱自若「曹嘉之晉紀云諸葛誕以氣邁稱嘗倚柱作書雷震其柱誕書自若世說云夏侯玄與此同也○今案　欽定圖書集成乾象典七十八引曹嘉之晉紀氣作豪餘同世說以下見惜陰軒雅量篇」 \\n 霹靂高禖「晉都雜事云元康七年霹靂破高禖石占為賈后將誅之象○今案陳俞本都作朝象作應餘同御覽十三引亦作朝誅作殺愍懷象作兆」半石有草服之不畏「山海經云半石之山有草生而秀大葉赤華名曰嘉榮服之不畏霆注曰不畏霹靂○今案經訓堂本中山經大葉作赤葉霆上無畏字御覽十三引脫生而二字餘同」□□□「臻玄鶴翔其前白虎吟其後乃援琴而歎作霹靂引也○王石華校刪此文從陳誤也今案鈔此文轉鈔者混入上條注中石華刪之非也考平津館本琴操則臻上有天火四起霹下七字當補入同俞本歎作起并增入上文數十字則非矣」 \\n 狀如六畜頭以獼猴「搜神記云扶風揚道和夏末田內穫天雷雨止桑樹下霹靂下擊之道和以鋤格之折其左脇遂落地脣如丹目如鏡手如牛角長三尺餘狀如六畜頭似獼猴○今案陳本夏末作干字內穫作中鋤禾擊上脫下字脣作色手作角牛下刪角字同學津討原本搜神記末作于內作中無穫字天雷作值止作至脇作股手作毛無如牛二字尺作寸」 \\n 北堂書鈔卷第一百五十二 \\n  \\n 　"}
{"章节": "●北堂書鈔卷第一百五十三  歲時部一", "正文": "　 \\n ●北堂書鈔卷第一百五十三歲時部一 \\n 　 \\n  \\n 隋祕書郎虞世南撰南海孔廣陶校註惣篇一律篇二厤篇三五行篇四歲篇五閏篇六 \\n ○惣篇一 \\n 同律度量衡「虞書乃同律度量衡所以齊遠近立民信也協之五行則角為木五常為仁五事為貌商為金為義為言徵為火為禮為視羽為水為智為聽宮為土為信為思以君臣民事物言之宮為君商為臣角為民徵為事羽為物所以應五行也○嚴氏校以協之以下舊鈔竄入下文日月之行條下特移正今案此漢書律厤志文也末句則是虞永興引申語俞本刪此條陳本改引尚書孔疏皆謬」 \\n 大儀斡運天迴地遊「張華詩云大儀斡運天迴地遊四氣鱗次寒暑環周○乞案陳俞本周作週文選勵志詩與原鈔同」日月之行有冬有夏「尚書云○今案見洪範」 \\n 天地之正四時之極「周書云萬物春生夏長秋收冬藏天地之正四時之極不易之道也○今案見周書周月解」動靜有常剛柔斷矣「周易○今案見繫辭上」 \\n 陰陽少太是生四時「蔡邕月令章句云天地之道陰陽各有少太是生四時少陽為春太陽為夏少陰為秋太陰為冬也○今案陳俞本玉函山房輯本皆脫地字」 \\n 陰陽為端故情可睹「禮記云以陰陽為端故情可睹云情以陰通陽也端猶始也○今案近本禮運注無猶始句餘同」伏羲別八節「尸子云伏羲始畫八卦別八節而化天下○今案平津館本尸子同陳俞本別作列」神農立四時「尸李云神農始治天下立四時之制○今案陳俞本無始字制作序平津館本尸子亦無始字治改理立作正」辯四之序「周官云冬夏致日春秋致月以辨四時之序○今案周禮馮相氏序作敘餘同」五紀「漢書云一曰歲二曰月三曰日四曰星辰五曰厤數者是也○嚴氏校刪者是二字今案此見律厤志上注文」序四位「漢書云厤譜者序四時之位正分至之節會日月五星之辰以考寒暑所生之實故聖王必定厤數以正三光此聖人知命之術也○今案本鈔厤篇所生作殺生考漢書三十藝文志亦作殺生又必定作必正以正三光作以定三統餘同」 \\n 四選「春秋繁露云四時天之四選春者少陽之選夏者太陽之選秋者少陰之選冬者太陰之選四時成歲者天之道也○今案抱經堂本繁露官制象天篇無四時成歲二句餘同」 \\n 四時成歲「周書云凡四時成歲歲者春夏秋冬各有孟仲季以名十有二月也○嚴氏校於歲者二字著圈今案讀騷樓本周書周月解獨脫歲者二字餘同」三月成時「記云三月則成時是以禮有三讓建國必立三卿三賓者政教之本禮之大參也注曰禮者陰也大數取法於月也○今案禮記瑯飲酒義及注同」四時為天吏「淮南子云四時天之吏○嚴氏校旁勒為字今案淮南子天文訓與小注同」天地節而四時成「周易○今案見節卦彖傳」天地變通「周易○今案俞本同陳本通改化」 \\n 節運代序「陸機思歸賦○今案百三家本陸機集同」四時變化「周易○今案見恆彖傳」四時代謝「何元幹詩○嚴氏校河改何今案四錄堂刻書鈔影本仍作河嚴校云此疑劉公榦或徐榦之誤勞格讀書雜識卷二據魏志管甯傳何楨字元榦因從陳駁嚴但嚴刻在前此孫忠愍侯祠堂本所列嚴校略在後則無誤矣」 \\n 四時鱗次「張華詩云○今案文選百三家本時作氣詳本篇上」四時之散精為物「淮南子云陰陽之專精為四時四時之精散為萬物○今案見天文訓」 \\n 四時行焉萬物生焉「論語○今案陽貨篇萬作百俞本已改百」 \\n ○律篇二 \\n 上古建律「史記云太史公曰自上古建律運厤造日度可据而度也○今案見史記律書」推厤生律「漢書云推厤生津注曰１推十二辰以生律呂○今案見律厤志上」推十二辰以生律呂「義同上○今案詳上條」制十二管是為律本「漢書云黃帝使伶倫民自大夏之西崑崙之陰取竹之解谷其竅厚均者斷兩節閒而吹之以為鍾制十二管○今案陳本及漢書律厤志上無氏字谷下有生字管作筩」律厤所以通五行「史記云○今案見史記律書」律厤天所以成萬物「史記○今案史記律書成下有熟字」律厤通八政「史記○今案史記律書改作正」律呂五聲「漢書云○今案見律厤志」律呂唱和「漢書○今案見律厤志」陽六為律陰為呂「漢書○今案見律厤志」律居陰治陽厤居陽治陰「史記云六律為萬物根本○今案史記律書物作事亦無居陰二字陳本刪此條」有三統義「漢書○今案見律厤志」同律以齊遠近「漢書虞書○王石華校旁勒虞書二字沿陳誤也今案以齊句是漢書律厤志解虞書之文已見歲時部總篇引」用銅以同天下「漢書云凡律度量衡用銅者名自名也所以同天下齊風俗也不為寒暑變其節不為風雨暴露改其形介然有常有似於士君子之行是以用銅○今案律厤志上寒上有燥溼二字餘同」 \\n 積八十一寸「漢書○今案見律厤志」制十二之管「漢書○今案近本律厤志管作筩」三統相通「○今案見漢書律厤志」六爻所出「漢書○今案律厤志云夫律陰陽九六爻象所從出也」風正律定「漢書云至治之世天地之氣合以生風天地之風氣正十二律定注曰律得風氣而成聲風和乃律呂調也○今案律厤志孟康注無呂字餘同」風和律調「漢書注云○今案詳上條」應鍾陽氣之應「○今案以下十二條皆見史記律書」黃鍾陽氣之出「○今案陳俞本之作而雖本律書然節刪至不辭矣律書作陽氣踵黃泉而出此而字可通若如陳俞本則句法未安矣」大呂萬物皆至「○今案陳俞本皆至作條治」 \\n 太簇萬物簇生「○今案陳俞本同」夾鍾陰陽夾廁「○今案陳俞本同」姑洗物洗生「○今案陳俞本同」仲呂萬物盡族「○今案史記律書同陳俞本族作旅」蕤賓陰陽幼少「○今案律書陽作氣陳本亦作氣又脫幼字俞本少注與舊鈔同標目則作陰氣方少與注文自相歧出」林鍾萬物就死「○今案陳俞本同」夷則陰氣之精「○今案律書及陳俞本精作賊」南呂陽氣入藏「○今妹律書同」無射陽氣無餘「並史記具云○今案律書同」 \\n ○厤篇三 \\n 顓頊命重司天「漢書云厤數之起尚矣傳述顓頊命南正重司天火正黎司地○今案陳本及漢書律厤志尚作上」羲和厤象日月「尚書○今案見堯典」黃帝造厤「書○案此見漢書律厤志應劭注陳俞本改注范書非是王隱晉書」容成作厤「世本云容成作厤注曰容成黃帝臣○今案見春秋序正義及舜典疏引類聚卷二引同又二酉叢書輯世本作篇厤上有調字宋衷注同」張蒼首厤「漢書○今案見律厤志上」 \\n 天地之紀「漢書○今案律厤志上及陳俞本紀上皆有大字」帝王之司「續漢書云○今案續漢書律厤志下及陳俞本司上有大字」用天因地揆時施教「續漢書云○今案見續漢書律厤志下陳俞本併注入上條」正歲年「周官云正歲年以序事○今案見周禮春官太史職」覈晷度「宋元嘉起居注云尚書郎樂詢議以為治厤當覈晷度也○今案陳俞本脫議字當上有之官二字」立羲和明時正度「史記云太史公曰堯立羲和之官明時正度○今案見史記厤書」揆天行紀萬國「洪範五行傳云厤者聖人所以揆天行而紀萬國○今案御覽十六引五行傳同」 \\n 正分王之節考寒暑之實「漢書云厤譜者序四時之位正分至之節會日月五星之辰考寒暑煞生之實也○今案漢書藝文志及陳本同類聚卷五引同御覽十六引者誤有」 \\n 正節氣審運度「楊泉物理論云昔神農正節氣立厤審之○今案本鈔立厤審之四字有誤當作立厤日審運度六字之字乃運字之譌也類聚卷五引物理論及陳本皆有日字但類聚無審運度句只有正寒溫三字陳本乃改審運度為審寒溫謬矣」 \\n 唐都分天部「續漢書云治厤者唐都分天部注曰謂分二十八宿為長短之度也○今案此見漢書律厤志上為長六字今孟康注作為距度餘同但續字為轉寫者誤入耳」 \\n 洛下運算轉厤「漢書云治厤者洛下闕運算轉厤○今案亦見漢書律厤志」治厤明時「周易○今案見革卦大象」治厤改「宋元嘉起居注云書樂詢議○王石華校改下增元字非也今案陳俞本脫此條本鈔上文引作治厤覈晷度則改字亦當涉下條而況石華又增元字乎」治厤改元「杜預奏事云自黃帝已來治厤改元永矣○今案陳俞本永矣作永以為制」五家厤「洪範五行傳云五家之厤多疏○今案陳本及御覽十六引五行傳疏下有闊字」六家厤「蔡邕議云黃帝顓項夏殷周魯凡六家厤○今案百三家本蘭雪堂本蔡邕集項作頊本鈔作項者係北宋人傳鈔左旁缺中筆避神宗諱也」三統厤「漢書云劉歆作三統厤○今案見漢書二十一上律厤志」四分厤「續漢書云章帝徵能術者深諸家厤以為四分之厤○今案姚輯本陳俞本無深諸五字汪輯本祇有末四字餘稍異」太和厤「魏略云張朔晦為太和厤○今案張字有誤當是弦字之譌考魏志高堂隆傳裴注引魏略朔上有推步弦望四字陳俞本已照增入」景初厤「魏志云景初元年黃龍見有司奏改太和厤為景初厤○今案魏志卷三明帝紀及陳俞本同亦見御覽十六引魏略」乹象厤「吳志云孫權黃武二年改四分厤為乾象厤○今案吳志卷二同陳俞本為作用」陽厤「漢書云先藉半日名曰陽厤○今案見律厤志上」陰厤「書云不藉名曰陰厤○今案見律厤志上」顓項厤微近「洪範五行傳云○今案御覽十六引五行傳頊作頊本鈔缺一畫者詳本篇上陳本已改作頊」太和厤最密「漢書云凡治厤二十一人太初厤最密日月如合璧○今案律厤志上一人作餘人陳本多竄改」 \\n ○五行篇四 \\n 汨陳五行「尚書云箕子乃言曰汨陳五行注曰汨亂也○今案見洪範孔傳」羞用五事「漢書經曰羞用五事一曰貌二曰言三曰視四曰聽五日思為五事○嚴氏校旁勒末三字今案此見漢書五行志段末無為五事三字」震東方為木「漢書云箕子經曰震在東方為春為木也○嚴氏校旁勒箕子經曰四字今案漢書五志亦無餘同」兌西方為金「漢書云兌在西方為秋為金也○今案見五行志」離南方為火「漢書云離在南方為夏為火也○今案見五行志」坎北方為水「又云坎在北方為冬為水也○今案見五行志」水曰潤下火曰炎上木曰曲直金曰從革「革更也可更銷鑠也○今案陳俞本注考革訓為更見洪範孔傳銷鑠句見史記宋世家集解引洪範燛注又漢書五行志張晏注有革更也二句鑠誤鑄」土爰稼穡「已上並尚書○今案見洪範」火水妃「漢書云左氏經曰陳災傳曰鄭裨竈○王石華校旁勒傳曰五字非也今案此見漢書五行志竈下有五年陳將復封陳水屬也火水妃也十四字陳俞本直改引左傳亦謬」水火牡「左傳云有星孛入干大辰西及漢梓慎曰星孛於漢漢水祥也衞顓頊之虛也其星為大水水火之牡也其以丙子若壬午作乎水火所以合也○今案見昭十七年陳本左傳上衍漢書二字考漢書實無此文惟五志下引左傳孛于大辰二句」 \\n 金為水宗「左傳云昭公八年楚師滅陳經曰陳災傳曰○今案昭公二句是左傳文經曰以下是漢書五行志上之文也五行志此段下文有金為水宗得其宗而昌及哀公十七年楚滅陳等句」 \\n 水為金病金畏於火陽氣脅水「○今案陳俞本注見漢書脅水下增金木之氣四字俞本木作水」金木之氣易以相變「漢書云春與秋日夜分寒暑平是以金木之氣易以相變也○今案見漢書五行志中之上」水火之氣不得「漢書云上失威儀則下有臣害君上者○今案漢書五行志不得下有相併二字臣害上有彊字但標目與小注不相連屬應分二條」逆天時水不潤下「又云簡宗廟不禱祠廢祭祀逆天時則水不潤下○今案見漢書五行志引劉向洪範五行傳下三條同」棄法律火不炎上「又云棄法律逐功臣煞太子以妾為妻則火不炎上○今案漢書五行志煞作殺餘同」有奸謀木不曲直「又云佃獵不宿食飲不享出入不節及有奸謀則木不曲直也○今案漢書五行志奸作姦佃作田餘同」輕百姓金不從革「又云好攻戰輕百姓飾城郭侵邊境則金不從革也○今案漢書五行志同」肅時雨若「尚書云敬用五事一曰貌二曰言三曰視四曰聽五曰思貌曰恭言從視曰明聽曰聰思曰容肅時雨若○王石華校謂注中肅時四字應大寫改入下條標目今案此條標目已有此句不必改也又案此見洪範容作睿考漢書五行志作睿春秋繁露及伏生五行傳皆作容陳俞本無注」 \\n 乂時暘若「尚書○今案見洪範」謀時寒若「尚書云謀時寒若○王石華校於上增人哲時燠若四字係用陳俞本今案見洪範」聖時風若「尚書○今案見洪範」狂恒雨若「尚書○今案見洪範」僭恒暘若舒恒燠若急恒寒若霧恒風若「已上並尚書○今案陳俞本舒作豫霧作蒙考釋文云豫徐音舒正義云鄭王作舒又史記宋世家作舒作霧晉書志亦作霧五行傳作雺班固司馬彪又作雨？瞀」廢正作淫火不明「京房易傳云廢正作淫火不明也○今案陳俞本同」誅罰絕理厥災火「又云誅罰絕理厥災水○今案陳俞本同」水傷穀姦軌作「漢書云史記周幽王三年三川皆震水氣煎枯川竭也○今案陳俞本脫考漢書二十七下之上五行志三年作二年三川上有周字煎枯二句係本志戴劉向文水作火然無標目二句當分二條」 \\n ○歲篇五 \\n 寒暑相推而歲成焉「周易云寒暑相推而歲成焉○今案見繫辭下篇」四氣殊氣故歲成「莊子云○今案見則陽篇」數將幾終歲乃更始「禮記云日窮於次月窮於星迴於天歲乃更始○今案見禮記月令季冬之月陳俞本迴作回」載成萬物終始之道也「白虎通○今案近本白虎通四時篇之道作言之」 \\n 夏曰歲殷曰祀周曰年虞曰載「爾雅注曰歲取歲星行一次○今案陳俞本刪注曰以下考爾雅釋天郭注有此文虞上有唐字」三歲而一改節六歲而易常「淮南子云太陽治春則欲行仁惠溫良治夏則欲而施宣明治秋則欲脩甲繕兵治冬則欲猛毅剛強三歲而改節○今妹淮南子天文訓陽作陰仁作柔良誤涼甲作備改上無一字餘同陳俞本亦作陰作備及無一字惟宣誤鮮剛作堅易常作一衰餘同」 \\n 歲數舉「春秋元命包云冬至百八十日春夏成夏至百八十日秋冬成合三百六十日歲數舉注曰舉猶備也○今案陳俞本玉函山房輯本同」備歲事「易乾鑿度云八卦用事各四十五日而備歲事○今案陳俞本同聚珍本易緯而作方事作焉」得歲伐之必受其咎「左傳云越得歲而吳伐之必受其咎○今案陳本及左傳昭三十二年咎作凶」天行不信不能成歲「呂氏春秋云○今案見離俗覽」興嗣歲「毛詩云載謀載維取蕭祭脂取■〈羊氏〉以戟載陳載列以興嗣歲毛傳曰興來歲以繼往歲也○今案陳本及毛傳生民篇陳作燔列作烈」升為祈歲「淮南子云以冬至數來歲正月朔日五十日者民食足不滿五十日日減一升有餘日日益一升為祈歲也○今案淮南子天文訓為祈作有其歲司餘同陳俞本數下有至字者上無日字餘同」 \\n 獻歲發春「楚辭○今案見招魂篇」開春發歲「楚辭云開春發歲兮白日出之悠悠○今案見楚辭九章」鳩為歲候「淮南子注云雄鳩布穀○今案本鈔夏篇引及淮南子天文訓同陳俞本脫雄字」葉落知歲「又云見一葉落而知歲暮○今案見說山訓」歲在甲曰閼逢「爾雅云太歲在甲曰閼逢在乙曰■〈施，冉代也〉蒙在丙曰柔兆在丁曰強圉在戊曰著雍在己曰屠維在庚曰上章在辛曰重光在王曰玄■〈黑戈〉在癸曰昭陽○今案見爾雅釋天」 \\n 太歲在寅曰攝格提「爾雅云太歲在寅曰攝格提○今案釋天及陳俞本皆作提格」天子迎歲「淮南子云冬至日天子親率三公九卿迎歲○今案見時則訓陳本親字」 \\n 后益占歲「世本○今案事物紀原卷七占上有作字陳俞本云后益作占歲之法二酉叢書輯世本益下有作字」歲豐則甘草先生歲饑則苦草先生「子野占云甘草薺也苦草葶藶也○今案陳俞本子野作師曠考御覽十七引師曠占同曠字子野也本鈔豐稔篇引亦作子野」 \\n ○閏篇六 \\n 歲餘為閏「漢書音義○今案陳俞本同考漢書律厤志上顏師古引孟康音義有分為閏句」易窮為閏「漢書云天數二十有五地數三十易窮則變故為之閏法天終數九地終數六○今案陳俞本三十亦作二十有五非也考漢書律厤志無天終二句餘同」履端於始歸餘於終「尚書考靈繼以閏月定四時成歲順序日月之圖閏者陽之餘○今案此條標目見左氏傳尚書考靈耀以下當是下文閏者日之餘一條注文誤竄於此耳下條引注云陽日也正是釋群陽之餘三字惜陳俞本已刪去」 \\n 閏以起紀「春秋元命包云三年一閏以起紀注云紀法也○今案御覽十七引元命包同」閏者日之餘「書考靈耀注云陽日也歲周天十三月次月一歲十二月及而不周天十九分次之七故閏者日之餘也○今案陳本脫俞本三作二月下無次字歲下無十二月及而五字餘同案上文履端條下以閏三句應在本條注云之上」 \\n 閏以起紀「春秋元命包三年一閏不告朔非禮也閏以正時時以作事事以厚生民之道檢樞在是矣○今案此條有竄誤俞本全刪陳本刪三年以下」黃帝起消息正「史記○今案見厤書」羲和以閏月定四時「尚書咨汝羲暨和○今案見堯典」四一定「尚書云日月不可離故曰歲得閏餘為雌注曰閏共也四歲合一月謂冬至○今案此條有誤陳本全刪俞本刪曰歲字雌作定謂冬至作為定也餘同」五歲再閏「周易大衍之數五十其用四十有九分而為二以象兩掛一以象三揲之以四以象四時歸奇於云云○今案繫辭上同」閏非常月「鄭玄注禮記云閏月非常月○今案此即闔門左扉句注」閏月不告「穀梁傳云閏月不告月猶朝於廟不告月者不告朔也○今案見穀梁文六年傳」詔王居門「周官云閏月詔王居門終月注曰門謂路寢門也月令十二月惟閏月無所居○今案春官太史注同俞本路誤露」闔門左扉「禮記閏月則闔門左扇立於其中○今案詳上文」 \\n 北堂書鈔卷第一百五十三 \\n  \\n 　"}
{"章节": "●北堂書鈔卷第一百五十四  歲時部二", "正文": "　 \\n ●北堂書鈔卷第一百五十四歲時部二 \\n 　 \\n  \\n 隋祕書郎虞世南撰南海孔廣陶校註春篇七夏篇八秋篇九冬篇十 \\n ○春篇七 \\n 東方者春「禮記云東方者春春之為言蠢也產萬物者聖也注曰蠢動生之貌也○洪氏校標目木改春今案見鄉飲酒義」東陸謂春「續漢書說云○今案見續漢書律厤志陳俞本東上補日行二字謂下補之字書下刪說字」春為青陽「爾雅○今案見釋文」春者歲始「春秋元命包云春者何据歲之始也神明推移精華結紐○今案本篇下文引同俞本春者何据四字誤作何据春者餘同陳本刪何据六字移誤奇」開春發歲「楚云開春發歲○今案見九章」獻歲發春「楚辭云○今案見招魂篇亦見本鈔歲篇及類聚卷三引」洋洋暮春「蔡邕祝褉義說○今案此注疑有誤字百三家本作褉文嚴輯本作祓褉文陳本作修褉說俞本作修褉文考初學記卷三引同正作褉文」穆穆三春「傅玄樂府新詩曰穆穆三春□天氣暖且和○今案陳本脫俞本刪新詩以下初學記卷三引春下作節字餘同」芳春「陸機樂府新詩云芳春傷客心○今案百三家本陸機集作春芳」春氣好生「尚書緯云春龍房位其規仁好生○嚴氏校云此見藝文類聚三御覽十八考類聚生下有不賊二字」 \\n 喜氣故生「春秋繁露○今案見抱經堂本繁露陰陽義篇亦見本鈔氣篇」敷和氣「傅咸詩云春敷和氣百鳥鳴○今案陳俞本及傅節子輯傅中丞集鳴上皆有翔字」 \\n 含寒氣「劉公幹詩云初春含寒氣陽氣匿其暉灰風從天起砂石縱橫飛○今案陳俞本脫陽氣以下」春女悲「淮南子云春女悲感□哀注曰周禮仲春之月令媒氏會男女一升成於夫家骨肉相離故悲之也○今案陳本作春女悲秋士哀知物化矣與類聚合考近本淮南子繆稱訓作春女思秋士悲其注文與此不同俞本亦脫」 \\n 春可樂「王廙云○今案見初學記卷三類聚卷三御覽二十引王廙詩」孟春日在營室「禮記云日在營室昏參中其音角○今案見月令」仲春日在奎「如上○今案見月令」季春日在胃「月令季春之月日在胃昏七星中○今案見禮記月令」其日甲乙「月令鄭注云乙之言軋也萬物皆解孚甲自抽軋而出因以為日名焉○今案此誤入上條注中今移正」其味酸其臭羶東方解凍「已上兼禮記螫虫始震○王石華校云蟄虫句應大寫是也今案近本月令震作振」春風轉節「王升之燕詩云春風轉節物增傷○今案陳俞本刪燕字增傷作爭揚」春德風「呂氏春秋云春之德風風不信果寔不成○今案見呂氏春秋離俗覽信下有其華七字成作生陳俞本照近本改」立春條風「易通卦驗條風至雉雊雞乳○今案聚珍本同易緯及類聚卷三引同陳本脫雉句」玄鳥至「禮記云玄鳥至至之日以太牢視于高禖注云玄鳥鷰也○今案月令祀作祠鷰作燕」鴻雁來「周書云雨水之日瀨祭煮後五日鴻雁來○今案時訓解後作又同」倉庚鳴「禮記云○今案見月令仲春」玄獺祭「傅玄陽春賦玄獺祭而北雁征○洪氏校補賦字而祭改祭而雁下衍而字刪去今案陳俞本脫類聚卷三引及百三家本作雁北」 \\n 鳴鳩趨農「又云鳴鳩拂其羽注趨農事也○今案見月令季春趨作趍事作急又云二字蒙上禮記」載勝趨織「禮記云仲春之月戴勝降於桑○嚴氏校沖字旁勒今案月令仲作季又趨織二字是永興語考月令注云戴勝織衽之鳥」春日遲遲「毛詩云春日遲遲采蘩祁祁○今案見豳風七月」春日戴陽「毛詩○今案見詩七月」陽炎炎以日進「崔駰洛觀賦云迎夏之首來春之垂陽炎炎而日進陰冉冉而日衰○王石華校再再之也改冉冉而日今案陳俞本作觀洛來作餞垂作杪百三家本崔集洛上有臨字來作末無下二句」 \\n 景婉婉以收寒「王升之真思軾云景婉婉而收寒風飄飄而日新○今案陳俞本同」朗景淑鮮「李顒悲四時賦曰春日悲兮布和風之氛氳舒朗景之淑鮮○今案　全晉文据類聚卷三引此賦悲字在春上氛氳作洇縕初學記三引末句誤作詩陳本無賦字悲字亦在春上氛作氤本鈔朗字缺二筆宋人轉鈔避始祖諱也」 \\n 青天敷翠采「傅玄雜詩云習習谷風興回回景雲飛青天敷翠采朝日含丹輝○今案俞本及傅節子輯本同舊鈔及陳本谷誤苦本鈔日篇引不誤又輝作暉」萬物光輝「樂府詩云陽春布德澤萬物生光輝○今案御覽廿引同」使物精華「春秋元命包云春者何据歲之始也神明推移精華□□○今案本篇上文引華下有結紐二字又御覽十九引元命包注云使物精華結成紐要即標目之出典也」天地和草木萌「禮記云孟春之月天地和同草木萌○今案月萌下有動字」清明桐始華「周書云清明之日桐始華○今案盧本江都陳本時訓解清明作穀雨」仲春桃始華「禮記云桃始華倉庚鳴○今案見月令」百華隆德「楊雄蜀都賦云百華投春隆隱芬芳○今案陳俞本隱亦作德楊雄集百三家集嚴輯全漢文均脫此條」繁華葳蕤「傅玄雜詩云浮萍敝綠水楊柳河依依繁華正葳蕤○今案傅節子輯本同陳俞本無第三句但作云云二字」春草萋萋「楚云王孫游兮不歸春草生今萋萋○今案見招隱士篇」楊柳猗猗「張衡詩云皓皓青春發楊柳何猗猗○今案御覽二十引詩作歌青作陽陳本與御覽同」 \\n 萌草綠池江葩曜天「杜預七矯云萌草綠池紅葩曜天○今案本鈔江紅二字自相歧出陳俞本作紅字矯作規考嚴輯杜預七規附注云規一作矯然未收此條」麥含英兮方秀「梁鴻詩云維季○王石華校旁勒維季二字誤矣今案馮惟訥編漢詩紀卷三有鴻適吳詩季下有春兮華阜四字餘同陳俞本含英改芃芃詩改歌又刪維季二字」木欣欣而向榮「陶淵明歸去來兮農人告余以春及將有事乎西疇既窈窕以尋壑亦崎嶇而經丘木欣欣而向榮泉涓涓而始流○洪氏校清清改涓涓今案汲古閣仿宋本同」 \\n 麥芄芄而含秀葉藹藹而敷榮「李顒悲四時賦云春日悲兮素華皓皓丹秀熒熒○王石華校標目補麥字今案陳本脫賦云十四字考類聚卷三引上賦有素華二句嚴輯李顒集惟麥字空一格餘同」如登春臺「老子云眾熙熙如登春臺○今案見異俗篇第二十及類聚卷三引同」春遊外廬「張華歸田賦云冬奧處於城邑春游於外廬○王石校遊上斜勒今案陳本遊上有嬉字本鈔冬篇引上句於作以」孟春居青陽左介「禮記云孟春之月天子居青陽左介○嚴氏校云案此引月令左右？作介亦隋時本今案本車部輅篇亦引作介」仲春居青陽大廟「禮記○今案見月令」 \\n 季春青陽右介乘鸞輅「禮記○今案？作介是隋本詳上文」乘蒼馬「尚書考曜氣在春佩蒼璧乘蒼馬○嚴氏校璧字旁勒誤矣今案陳本脫氣在二字考御覽十八引考靈曜與舊鈔合」衣青衣「禮記○今案見月令」佩蒼璧「尚書考靈曜云氣在春佩蒼璧注云佩蒼玉以象德也○嚴氏校云案人君二字乃倉之譌此考靈曜注也今案陳本無注本鈔脫注云等字但有人君象德也五字考御覽十八引此今据訂」 \\n 百官衣青衣令史服青幘「東觀記云章帝行幸敕立春之日京都百官皆衣青衣令史皆服青幘○今案聚珍本姚輯本脫考續漢書禮儀志亦有此文舊鈔幘誤憤王石華校改作服則非矣」乃命太史守典奉法「禮記○今案見月令孟春」振木鐸徇道路「書云孟春之月羣居者將散行人振木鐸○今案陳本同考漢書食貨志孟春作春秋鐸下有徇于道以采詩句無路字餘同」 \\n 負青旛而令春「王粲務本論云末世之吏負青旛而令春○今案陳本吏作始百三家本王粲集令春作布春令」命國儺以畢春氣「禮記○今案見月令季春」 \\n 施土牛以示兆民「東觀記云立春之日立青旛施土牛於門外以示兆民○今案聚珍本姚輯本東觀記脫考續漢禮儀志亦有此文」止獄訟「禮記云仲春之月每肆掠止獄訟○今案見月令」省囹圄「禮記云仲春之月命有司省囹圄去桎梏○今案見月令」毋覆巢母煞孩虫「又云孟春之月母覆巢母煞孩虫○今案見月令」母漉池「又云鄭注順陽養物也○今案見月令仲春漉下有陂字」毋伐桑柘「又云仲春之月命野虞母伐桑柘注云野虞主田及山林之官○今案見月令」同度量均衡石「禮記云仲春之月日夜分則同度量均衡石注而平當○今案月令注而上有因晝夜等四字當下有平也二字」角斗甬正權概「又注云甬今斛○今案見月令」聘名士禮賢者「季春之月○案見禮記月令」退貪殘進柔良「束房易妖占云春當退貪殘進柔夏○今案陳本脫妖字類聚卷三引京房占同」安萌芽養幼少「仲春之月○今案見禮記月令」養老獻鳩「周官云羅氏仲春養老獻鳩注云春鷹化為鳩鳩與春鳥變○王石華校竟据陳本改標目作春獻鳩非也今案夏官羅氏注變下有舊為新三字餘同陳本既改標目又脫注云以下」 \\n 春獻蜃「周官鱉人職春獻鱉蜃○今案陳俞本同」仲春鮮羔「禮記云仲春之月天子乃鮮羔先薦寢廟注鮮獻也○今案月令注云鮮讀為獻」季春薦鮪「季春之月天子乘舟薦鮪○今案見禮記月令」春薦笋「范江祠制有云仲春薦竹笋○今案有字當衍　欽定圖書集成歲功典三十一引范汪祠制同陳本刪有字」 \\n 春食麥「孟春食麥與羊○今案見禮記月令」皆脩封疆審端徑術「禮記云孟春之月王命市農事修封疆○嚴氏校以原鈔農事五字大寫改正今案月令作經術釋文作徑術與舊鈔合此蓋隋時本也」善相丘陵「又云孟春之月命田舍東郊善相丘陵阪原隰土地所宜○今案見月令」周視原野「又云孟春修行國邑周視原野○今案見記月令」簡稼器修稼政「周官正歲簡稼器修稼政簡猶閱也○今案見周禮地官遂大夫職猶閱句是鄭注文」親載耒耜「禮記云以教遵民天子親耒耜借之于廖保介之御閒○今案近本月令孟春無以教四字」躬耕帝籍「又云孟春天子帥三公九卿躬耕帝籍○今案見禮記月令」孟春習舞「禮記孟春命樂正入學習舞○今案見月令」季春合樂「禮記云仲春之月仲丁又命樂正入學習舞季春大合樂○今案見月令」龡豳詩「周官籥章掌仲春晝擊土鼓龡幽詩注云豳風七月也○今案見周禮春官」鼓琴瑟「淮南子云孟春之月鼓琴瑟注琴瑟木也○今案淮南子時則訓及御覽十九引同陳本脫注琴以下」 \\n ○夏篇八 \\n 南方者夏「禮記云夏之為言假也○今案見鄉飲酒義」斗午為夏「孝經緯云斗指午為立夏○王石華校標目牛改午誤刪立字今案詳本鈔立夏篇」 \\n 四月維夏六月徂暑「毛詩○今案見金雅四月篇」日永星火以正仲夏「尚書云○王石華校補星字今案見堯典」季夏之月土潤溽暑「禮記○今案月令釋文云辱本或作溽」陰陽爭死生分「禮記云仲夏日長至陰陽爭死生分君子齊戒○今案見月令」日在畢「禮記云孟夏日在畢旦婺女中○今案見月令」曰在柳「又云季夏日在柳昏尾中旦奎中○今案近本禮記月令尾作火考正義引三統厤六月節日在柳九度昏尾七度與舊鈔作尾正合陳本已改作火」曰在東井「禮記○今案見月令」日行南陸「漢書云日行南陸○今案見續漢書律厤志」其帝炎帝「禮記云其帝炎帝注云赤精也○案月令注精下有之君二字」其神祝融「禮記○今案見月令」其音徵「禮記○今案見月令」溫風至「周書云小暑之日溫風至○今案見時訓解」清風至「易通卦驗云立夏清風至而暑○今案聚珍本通卦驗清下有明字惟初學記卷三引與本鈔同陳本己改景風」長風扇暑「風土記云仲夏濯枝盪川長風扇暑無長風句餘與原鈔同注御覽同」景風扇物「魏文帝與季重書云方今蕤賓紀時景風扇物天地和孺眾果俱登○今案宋刻文選及陳俞本地作氣孺作暖俱登作具繁百三家本地作意」青氣生「易通卦驗夏至時有青氣出此正氣也○今案生出二字本鈔自歧出聚珍本通卦驗俱作出陳本俱作生」赤氣出「易通卦驗云夏至日中赤氣出直離此正氣也氣出右萬物半死氣出左赤地千里○今案聚珍本通卦驗同」鳥獸希革「尚書云夏時鳥獸毛羽希少改易也○今案堯典孔傳」 \\n 麋鹿解角「蔡邕獨斷云夏至陰氣始起麋鹿解角○案本鈔夏至篇引類聚卷三引皆同王模校近本獨斷有脫字」腐草為螢「禮記云季夏蟠蟀居壁腐草為瑩○嚴氏校以本鈔季誤仲已勒出今案禮記作季照改」螳螂生「又云仲夏螳螂生孟夏螻蝒鳴蚯蚓出○今案見月令」蜩始鳴「周書云立夏蜩始鳴○今案見時訓解」鷹學習「又云小暑鷹乃學習○今案周書時訓解暑下有十日二字」螻蟈鳴「孟夏○今案詳本篇上文」雄鳩鳴「淮南子云孟夏雄鳩鳴○今案見天文訓陳本雄誤鳴」螽斯動股「毛詩○今案詩豳風七月作斯螽」莎雞振羽「毛詩○今案見七月篇」樹木方盛「禮記云季夏樹木方盛○今案見月令」草木昌繁「徐幹詩云陶陶朱夏德草木昌且繁○今案陳俞本同」草木長條「傅玄述夏賦云奏清徽於琴瑟草木蔚其長條○今案陳本奏清徽作清徵從長條作條長類聚卷三引與陳本同惟從作泛」麥飛芒「如上○今案傅節子校輯傅玄賦据書鈔引同俞本脫脫陳本增至四句」木槿榮「禮記仲夏○今案見月令」王萯秀「毛詩云四月秀要毛萇云不榮而寔曰秀要葽草也○今案七月毛傳同惟王萯秀三字見七月菱引夏小正然則舊鈔草也句下當有引箋語傳鈔脫去耳俞本全陳本改王萯為葽草又易小注失去遠矣」 \\n 初莖蔚其擢新陳柯摵以殞舊「潘岳射雉賦云於是青陽告謝朱明肇授○今案陳俞本文選百三家本櫂作曜殞作改」草木莽莽「楚辭云滔滔孟夏草木莽莽滔滔成陽？○今案俞本脫云滔以下陳本刪成陽句考朱子集注本楚辭九章注成陽作水大」草木萋萋「杜預七規云朱夏陽仲月草木萋萋○今案朱夏五字疑有誤陳俞本但作仲夏」夏可種黍「尚書云夏昏火正可以種黍○今案月令正義引尚書考靈曜昏火正作火昏中餘同」 \\n 孟夏樹桃「淮南子云○今案見時則訓」朱明「爾雅云夏為朱明○今案見釋天」長嬴「爾雅云○今案見釋天」成養「神明書云夏日成養○今案陳本明作農」曰德「管子云南方曰日其時曰夏其德施舍謂之日德○今案管子四時篇謂之作此謂餘同」恢台夏益「楚辭○今案益當作孟考九辨云收恢台之孟夏類聚卷三引又作盛夏」陶陶朱夏「具○今案詳本篇上文引徐幹詩」朱輅駕赤騮「禮記云孟夏天子乘朱輅○洪氏校標目補宋字小注赤改案今案月令孟夏輅作路騮作駠釋文云駠本又作鈔合本鈔輅篇引亦作輅」乘大輅駕黃騮「禮記○今案見月令中央土輅騮二字詳二字詳上條」衣赤衣服赤玉「孟夏之月○今案見原禮記月令」處臺榭「仲夏可以居高明處臺榭○今案見禮記月令」 \\n 處南宮「淮南子云孟夏之月處南宮○今案淮南子時則訓無處字宮下有御女赤色四字」居明堂「禮記云孟夏天子居明堂左介○嚴氏校云介字是隋時本」居正殿「尚書考靈曜季夏可以居正殿○今案開元占經三十八引考靈曜同」居正廟「皇逸禮記云夏則居明堂正廟○嚴氏校刪正上居字衍文也今案陳俞本脫記字」 \\n 居高明「已上具禮記○今案見月令」靜處朝諸侯「管子云春盡而夏天子始處朝諸侯發號出令○今案管子輕重己篇及陳俞本始字俱在天字上」坐閣作名倡「魏文帝詩云夏時曾避暑坐閣作名倡○今案陳俞本同御覽廿三引魏文詩云夏時饒清和避暑就清涼北坐高閣下延賓作名倡則是四句也豈永興約舉為二句歟」 \\n 母舉事以搖養氣「禮記云季夏毋舉大事注大事興徭役○今案見月令」母廢令以妨農事「季夏母廢令而待以妨神農之事○今案見月令廢作發」不動眾「禮記云季夏不可以起兵動眾○今案見月令」無立兵「尚書考靈曜云季夏大靜無立兵合兵命曰奪地一畝償以千里○王石華校立改出非是今案開元占經三十八引考靈曜合作立地作人餘同陳俞本脫大靜字及合兵以下立亦誤出」 \\n 挺重囚「仲夏挺重囚益其食○今案見禮記月令」赦罪人「尚書云季夏可以赦罪人○今案開元占經三十八引尚書考靈曜無大字」斷薄刑「孟夏麥秋至斷薄刑○今案見禮記月令」出輕繫「禮記云孟夏○今案見禮記月令」百官靜事母刑「禮記云仲夏○今案見月令」樂師習合禮樂「禮記○今案見月令孟夏」修鞀鞞飾鐘磬「禮記仲夏○今案見月令」夏食李梅「周書云夏食鬱祿李梅杏也○今案祿字有誤陳俞本刪祿也二字讀騷樓本月令解脫此條江都陳氏補注僅据御覽九百七十三引補入夏食鬱三字仍未改此條惟朱右曾輯周書佚文一卷祿作棣又一作律鬱律即郁李也一名棣」 \\n 食鬱及薁「詩云六月食鬱及薁○今案見豳風七月」食菽與雉「禮記孟夏○今案月令雉作雞」夏頒「周禮凌人掌？夏頒？注云暑氣盛王以？頒賜也○今案陳俞本脫」封諸侯「禮記云行賞封諸侯○嚴氏校云此不應人秋篇移正今案見月令孟夏舊鈔此條誤竄入秋篇矣陳俞本脫」 \\n ○秋篇九 \\n 西方者秋「禮記云西方者秋秋之為言愁也注云愁讀為揫揫斂也○今案見鄉飲酒義」西陸謂秋「續漢書云○今案見續漢書律厤志」夏盡秋始「管子○今案見重己篇」歲云秋矣「傳云○今案見左傳僖十五年」孟秋曰在翼仲秋曰在角「禮記云孟秋之月日在翼中旦畢中○嚴氏校以本鈔標目翼誤張角誤翼已旁勒矣今案中旦上有昏建星三字亦宜補入」季秋曰在房「禮記○嚴氏校以本鈔房誤角旁勒今案見月令」斗指酉為秋分「孝經緯云大暑後斗指酉為秋分○今案見周髀算經注引援神契」其帝少昊「禮記云孟秋之月其帝少昊其神蓐收○今案月令昊作皞」其神蓐收「具上○今案見月令」日夜分「禮記仲秋○今案見月令」聲晷合「袁淑秋晴賦云聲晷合晝夜分○今案陳本脫下句百三家本袁集晝夜作朝野類聚卷三引作朝夜」雷始收「周書云秋分之日雷乃收聲○嚴氏校密圈始字是以古本作始也今案始乃二字原鈔自相歧出考讀騷樓本時訓解及類聚卷三引正作始本鈔夏至篇引禮記月令作雷始收聲南昌本亦作始惟經義述聞以為當作乃」 \\n 霆收曜「袁淑秋晴賦云聲晷合霆收曜○今案類聚卷三引及百三家本袁集躍作耀」虹戢文「袁淑云○今案類聚卷三引及百三家本袁集秋晴賦同」星傾曜暉「湛方生秋夜賦火星傾暉耀於流素○今案俞本賦誤詩傾下有其字下句作皓月流素光陳本光亦誤流餘與俞本同嚴輯湛生賦刪火字耀字」白藏「爾雅云秋為白藏注云氣白而收藏也○王石華校標目氣改藏今案見釋天」白商「張載七命云若乃白商素節月既授衣○今案文選及陳俞本載作協」三秋「毛詩云一日不見如三秋兮○今案見王風采葛」四秋「管子云歲有四秋農事且作○今案見輕重乙篇」大秋「又云成粒謂之大秋○今案管子輕重乙篇及陳俞本作大秋成五穀之所會此之謂秋之秋」獨悲懍秋「楚辭云皇天平分四時兮竊獨悲此懍秋○王石華校照陳本改凜今案九辯懍作廩」忽焉素秋「張華勵志□言詩云星火既夕忽焉素秋○今案文選百三家本皆同」 \\n 秋分白氣「易通卦驗云秋分日入白氣出此正氣也○今案聚珍本通卦驗脫八字陳本入下衍酉字」立秋黃氣出「又云立秋晡時黃氣出○今案聚珍本通卦驗同陳本晡誤脯」煞氣浸盛「禮記仲秋之月煞氣浸盛陽氣日衰○今案月令煞作殺」寒氣惣至「禮記云季秋寒氣惣至○王石華校志改至今案月令惣作總」天高氣清「楚辭云泬寥兮天高而氣清○今案見九辯」雲高氣靜「曹植秋思賦云雲高氣靜露凝衣鳴蜩抱木雁南飛○今案嚴輯全魏文露上雁上有兮字餘同百三家本思王集及類聚三十五引秋作愁又百三家衣誤璣陳本脫鳴蜩句」天清氣和「張協故鄉公皆夏淑天清氣和丹野有甘瓜○今妹此條有誤陳俞本協下有詩字脫故鄉六字及丹字清氣作氣清」天氣高明「賈林感秋賦云○今案陳俞本同考林字當作彬」立秋涼風至「周書○今案見時訓解」微涼漸感「包湛感運賦云朱明送夏白藏迎秋徽涼漸感溽暑日收○今案類聚卷三引此賦及陳俞本包作盧是也盧字草書似包故誤耳又類聚感作屆湛作同陳本注內作屆標目尚作感」 \\n 商風初授「潘岳詩云商風初授大火西流朱明送夏少昊迎秋○今案陳本同俞本刪云商以下」清商應秋「又云清商應秋至溽暑隨節闌○今案陳本百三家本同」 \\n 高風送「張景陽七命云若乃龍火西頹暄氣初收飛霜迎節高風送秋○今案文及俞本同陳本頹暄作穨月？宣」風蕭氣涼「魏文帝燕歌行云秋風蕭瑟天氣涼○今案百三家本魏文集同陳俞本脫行字」風遼氣爽「王洵秋懷云天悠雲際風遼氣爽○今案陳俞本同」秋風吐商氣「張載詩云秋風吐商氣蕭瑟掃前林朱光馳北陸浮景忽西沉○今案文選百三家本七哀詩同」秋商氣轉微涼「曹植詩云○今案陳俞本刪商字」嫋嫋秋風「楚辭云嫋嫋兮秋風洞庭波兮木葉下○今案見九歌湘夫人」蕭蕭山風「湛方生詩云仲秋有清氣始涼猶未淒蕭蕭山閒風泠泠積石溪○洪氏校喬改秋今案陳本閒作嫺」 \\n 清商激牖「孫綽詩云超超雲端月的爍霞閒星清霜激西牖澄景至南櫺○今案陳俞本超超作迢迢的作灼至作自」商風入帷「曹植感賦○今案陳俞本感下有節字」 \\n 涼風薄體「陸機行思賦云涼風淒其薄體零雨鬱而下淫○今案百三家本陸集同」清氣入肌「湛方生秋夜賦云氣人肌以淒懷風麗林而蕭索○洪氏校如改入今案嚴輯湛方生集据舊鈔引無清字」青女降霜「淮南子云秋三月青女降霜注青女天神主雪霜也○洪氏校標目久改女小注補女天二字今案淮南子天文訓及陳本降上有乃出二字」白露霏以靜降「湛方生秋夜賦云白露霏以靜降○今案嚴輯湛方生集同」微霜慘以夕結「賈林感秋賦云陰露適而朝凝微霜慘而夕結○今案陳俞本陰作冷」草木黃落「禮記云季秋之月草木黃落○今案見月俴」榮華零落「溥玄詩云蕭蕭秋聲淒萬物衰榮華盡零落槁葉縱橫飛○今案陳本及傅節子輯本秋聲作秋氣什餘同又節子校云末二句書鈔本卷又作傅咸詩」百草萎「司馬彪詩云秋節良可悲百華咸萎落堂前柳隨風疏○今案草字華字本鈔自相歧出陳俞本亦然又疏下補林樹蕭索四字」萬物衰「傅咸詩云蕭蕭秋氣升淒淒萬物衰○今案陳本改咸作玄與上條合併為一是也傅節子輯傅咸集不收此條」桂枝落「漢武帝李夫人賦云秋氣潛以悽戾桂枝落而銷亡○今案陳本及廣文選卷六悽戾作淒淚」胡桃落「馬融西第頌云仲秋陰中節胡桃已零落○王石華校補落字今案陳本第誤茅餘同」菊挺葩蘭飛馨「李顒悲四季詩云秋日悲兮火流天而滌暑風入林而疏條菊挺葩於綠英蘭飛馨於翠翹○洪氏校補李字今案陳本嚴輯本李集英皆作莖」秋菊黃華「周書云立秋菊有黃華○今案周書訓解云寒露十日菊有黃華實則立秋後五十日矣」秋蘭紫莖「楚辭云秋蘭兮青青葉兮紫莖○今案見九歌少司命」毛獸鳥兟「尚書○今案堯典兟作毨」鷹隼始摯「漢書孫寶為京兆尹以立秋日署侯文為東部督郵敕曰今日鷹隼始摯當順天氣取姦惡以成嚴霜之誅○今案陳本同漢書孫寶傳東部句無侯為二字」鳴鶴戒露「風土記云鳴鶴戒露此鳥性警至八月白露降流於草木○今案類聚三無末句陳俞本亦脫流於四字陳本警作儆」鳴蜩厲音「潘岳詩云○案百三家本潘集厲下有寒字見河陽縣作」鴻雁來「禮記云季秋之月鴻雁來賓○今案見月令」鷰辭歸「楚辭鷰翩翩其辭歸雁嗈嗈而南遊○今案楚辭九辯鷰作燕嗈作癰」蟄蟲坯戶「禮記云季秋之月蟄蟲咸俯在內皆坯其戶○今案月令坯作墐」羣鳥養羞「周書云立秋後二十日羣鳥養羞○今案讀騷樓本周書二十當作三十」寒蟬鳴「禮記○今案見月令」趨織鳴「春秋云孟秋趨織鳴注云趨織蟠蟀也○嚴氏校云案春秋考異郵見文選古詩十九首注類聚三御覽廿五及九百四十九今案陳本春秋元命苞趨作趣」熠熠燦於街闥蟠蟀鳴於軒屏「潘岳秋與賦云○今案文選及陳俞本街作階」寒露雀入大水「周書云寒露五日雀入大水為蛤○今案時訓解雀作爵」季秋蟄虫坯戶「禮記云季秋之月蟄虫在內○今案詳本篇上文」蟠蟀宵作「楚辭云獨申旦而不寐哀蟠蟀之宵作○今案楚辭九辯及陳俞本皆作宵征」熠燿宵流「張華勵志云商飈振落熠燿宵流○今案陳俞本勵誤邁文選及百三家集商飈作涼風」豺祭獸「周書云霜降之日豺乃祭獸○今案見時訓解」鷹祭鳥「禮記○今案見月令」三公迎秋「禮記云立秋之日天子親率三公九卿以迎秋於西郊○今案月令率作帥」百官迎氣「續漢書云立秋之日京都皆衣白袍皂領緣內衣迎氣西郊○今案陳本同初學記卷三引內作中本鈔改內永興兼避隋諱也」季秋享帝「禮記○今案月令享帝作大饗帝」 \\n 秋秋祀神「禮記云季秋之月命主祠祭禽於四方○今案祀神二字見月令鄭注同」天子嘗新先薦寢廟「禮記云孟秋之月農乃登穀天子嘗新先薦寢廟○今案見月令」秋獻鱉魚「周官云鱉人掌取互物秋獻鱉魚注曰互物甲屬也○今案天官鼈人作春獻鼈蜃秋獻龜魚陳本已照改」秋行犧牲「禮記云仲秋之月循行犧牲○今案見月令」秋食菊柚「禮記○今案陳俞本脫」九月築塲圃「毛詩云九月築塲圃注曰圃同地異時○今案豳風七月傳箋無此文是古注之佚者」務畜菜多積聚「禮記云仲秋之月趣民收斂務畜菜多積聚○今案見月令」舉五穀之要「禮記云季秋乃命冢宰舉五國之要者○今案月令無者字」藏帝籍之收「禮記云季秋之月○今案見月令」九月授衣「毛詩傳云九月霜降可以授衣○今案七月傳同」司服飾裳「禮記云仲秋之月乃命司服具飾衣裳文繡有恒○今案月令同」獻功裘「周禮云司裘九月獻功裘注謂狐青麛裘之屬○今案司裘職九月作季秋」獻良裘「周官云仲秋獻良裘○今案見天官司裘」衣白衣「禮記○今案見月令」御袷衣「潘岳秋興賦云乃屏輕箑繹織諸御洽衣○今案文選及百三家本陳本緒作絺」 \\n 築城郭建都邑「禮記云仲秋之月築城郭○今案見月令」脩宮室壞墻垣「禮記云孟秋之月修宮室○嚴氏校欲倒垣墻二字恐非今案月令同」處西宮「淮南子云孟秋之月西宮御女白色衣白采撞白鍾○今案見時則訓王氏讀書雜志謂鍾上不宜字今案陳本左作右」擊土鼓「周官云籥章掌仲秋夜擊土鼓○今案見周禮春官」撞白「淮南子見上○今案詳本篇上文」易關市來商旅「禮記云仲秋之月○今案見月令」授几杖行糜粥「禮記云仲秋之月授几杖行糜粥○今案見月令」習五戎「禮記云季秋之月習五戎注曰五戎弓矢朵矛戟也○今案月令注矛下有戈字」秋治兵「尚書考靈曜云秋紀太白是謂大武用時治兵得功○今案玉函山房輯本同」迎西郊「禮記云孟秋迎秋於西郊○嚴氏校刪去今案月令孟秋同舊鈔此條標目作封諸侯郊下有行封諸侯五字是由本鈔夏篇竄入今移正惟嚴校并刪西郊句則又非矣」選士厲兵「記云孟秋之月選士厲兵○今案見月令」簡練桀俊專任有功以征不義「禮記○今案見月令孟秋」詰誅暴慢以明好惡「禮記云孟秋之月○今案見月令」 \\n 修法制「又云孟秋之月○今案見禮記月令」斷獄訟「禮記○今案見月令」嚴百刑「禮記○今案見月令」申號令「禮記云季秋申嚴號令○今案見月令」繕囹圄具桎梏「禮記○今案見月令」命將帥「禮記孟秋天子乃命將帥○今案見月令」 \\n ○冬篇十 \\n 曰在北陸「左傳云申豐對季武子曰日在北陸而藏氷○今案見昭四年傳」月於紀「禮記云季秋之月日窮於次月窮於紀注言日月晨辰此月皆匝故處○嚴氏校此日改此月近改匝」其神玄冥「禮記云孟冬其神玄冥注云水宮之臣自古以來著德立功者也玄冥少皞氏之子曰修曰熙為水官也○今案月令注同」顓頊主冬「帝王世云帝顓頊以水承金位在北方主冬○今案陳俞本同」玄陰戒寒「王粲七釋云農功既登玄陰戒寒○今案陳俞本百三家本王粲集同」玄風扇厲「應吉甫華覽崇文大夫唱云陰陽蓮潛玄風厲鷹隼騰揚□狸搏噬○今案嚴輯華覽同陳俞本狸上增狐字又改覽七字為華林詩謬甚」素氷彌澤白雪依山「包播詩云冬日淒慘玄雲蔽天素氷彌澤白雪依山○今案陳俞本同」地始坼氷益壯「禮記云仲冬事○今案近本一月令氷益句在地始句之上」一之曰觱發「毛詩○今案見豳風七月」二之曰鑿氷「謹案二之日夏正十二月也藏氷者以備暑○今案同上謹案以下是永興引申語」水泉動潤上行「禮記云仲冬之月水泉動注又記時候也水泉動潤上行○嚴氏校云案此條下又有祭魚二句注作仲秋之月考月令見孟春此作仲秋誤也入於冬篇又誤也該移入春篇而春篇已引周書不煩重出竟刪之今案本條月令注亦同」 \\n 鷹騰揚狸搏噬「應吉甫華覽崇文大夫唱云陰陽運潛前具○今案詳本篇上文」納禾稼「毛詩云十月納禾稼○今案見豳風七月」處城邑「張華歸田賦云冬奧處以城邑○今案本鈔春篇引以作於」擊黃鍾「易通卦驗冬至之日從樂八能之士或擊鍾○嚴氏校旁勒擊字今案本鈔鍾篇引亦同聚珍本通卦驗擊作調鐵橋豈欲從近本耶」擊磬石「淮南子云孟冬之月北宮御女黑色衣黑采擊磬石○嚴氏校作石磬非也今案見時則訓本鈔法則篇引亦作磬石」 \\n 北堂書鈔卷第一百五十四 \\n  \\n 　"}
{"章节": "●北堂書鈔卷第一百五十五  歲時部三", "正文": "　 \\n ●北堂書鈔卷第一百五十五歲時部三 \\n 　 \\n  \\n 隋祕書郎虞世南撰南海孔廣陶校註元正十一　祖十二蜡臈十三　伏十四膢十五小歲會十六三月三日十七　五月五日十八七月七日十九　九月九日二十春分二十一秋分二十二夏至二十三 \\n ○元正十一 \\n 元正「尚書注猶正月上日也禮記正若令月吉日嘉會令辰也○嚴氏校旁勒元正二字今案尚書注一句是王肅月正元日注見虞書孔氏正義陳本改引孔傳并改標目又刪禮記以下」 \\n 孟春元日「張衡東京賦云孟春元日羣后旁戾○今案文選東京賦同」初歲元祚「曹植正會詩初歲元祚吉日惟良乃為嘉會○王石華校補歲字良字今案百三家本誼集同類聚卷四引會下有宴此高堂句餘同陳本嘉作佳」元正啟祚「王沈賀正表云三辰改運元正啟祚自天降祉如日之昇○今案陳本脫初學記卷四引御覽八百八引此表啟作？昇作升餘同」元正首祚「月儀書云日往月來正元首祚○嚴氏校云案見王羲之月儀書今案初學記卷四引月儀書同陳本脫本鈔月儀誤周儀据改」元正啟節「傅統妻辛氏元正詩云元正啟合節佳慶？自茲○今案陳本統作充佳作嘉類聚卷四引及馮惟訥輯晉詩紀卷十八亦然嚴輯傅統妻辛蕭集郤不作充」三朝啟建「劉臻妻正月一日獻椒花頌云旋穹周迴三朝啟建美彼靈葩爰採爰獻聖容暎之永壽千萬○王石華校羨改美方改萬今案陳本旋作璇美彼作摽美御覽二十九引此頌亦作璇嚴輯劉臻妻集據類聚四及八十九引啟作？彼作哉初學記卷四引朝作朔餘與類聚同」 \\n 考夏后之遺訓「傅玄朝會賦云○今案百三家本傅玄集同類聚卷四引下有綜殷周之典刑句」採秦漢之舊儀「如上○今案百三家傅玄集採作采」歲首大朝「書云正朝受賀二千石已上上殿稱萬歲○今案陳俞本脫上殿二字考續漢書禮儀志中云歲首為大朝受賀餘同本鈔正字與標目歧異疑有誤姚輯本亦脫上殿二字但續志八篇未佚而姚魯斯亦收之非矣」 \\n 元正大饗「何元幹許都賦云元正大享○洪氏校詩改許今案宋書禮志一引此同陳本幹誤朔」然百枝盛庭燎「何元幹許都賦云乃然百枝盛庭燎晃若狀○今案陳俞本幹誤朔無乃然句又晃若句陳本作列儀仗俞本作列儀狀嚴輯何元幹集無晃若句」百僚畢會「東觀漢記云戴惠字次仲為侍中正旦朝賀百僚畢會帝命羣臣論經義不通者奪其席憑乃重坐五十餘席○洪氏校補義字今案聚珍本東觀記戴憑傳同姚輯本脫字次仲三字脫百僚句命作令輪作說陳本脫論字」 \\n 萬國鳴鑾「庾闡揚都賦云履端歸餘三朝告始萬國鳴鑾有客戾止○王石華校改餘作除係沿陳俞之誤今案嚴輯庾閩集同」萬國執圭「傅玄詩云元正朝天子萬國執珪璋○今案傅節子輯本同陳俞本萬國作百官」三公奉璧「漢雜事云正月朝賀三公奉璧○今案類聚卷四引漢雜事及陳本同」調彫朝來「晉起居注云吉旦正會百僚增賜淥醽酒人二斗○嚴氏校標目四字旁勒今案類聚卷四引咸康起居注賜淥作祿賜斗作升御覽廿九引晉起居注亦作升吉旦正作正旦淥作綠此皆小注之出典也標目當為一條亦見御覽二十九引晉起居注彫胡米事是朝來當作胡米」 \\n 吞雞子噉辛菜「風土記云乃有雞子五辛練形祁農歡高堂之穆穆未期顧之雍雍注曰正旦吞生雞子人一枚謂之形又晨噉五辛菜以助發五臟之氣也○今案陳俞本乃有雞子四句作元日吞雞子噉五辛菜注曰以下脫正旦二字又晨噉三字餘同御覽九百十八引風土記上辛字誤薰無祁農至注曰十六字枚作箇餘同」 \\n 小大同悅「傅統妻元正詩元咸奏萬年觴小大同悅熙○今案類聚卷四引及馮惟訥輯晉詩紀卷十八統作充餘同」歡笑盡娛「曹植正會詩云歡笑盡娛樂哉未央天家華貴壽苦東皇○王石華校改天為皇收句改壽考無疆係用陳本類聚卷四初學記卷四亦然今案百三家本曹植集天作室餘同」正旦鳩鳴「列御子云邯鄲元旦獻鶪於簡子大悅厚賞之客問其故簡子曰正旦放生示有恩也客曰民知君之放故競而捕之死者眾矣○今案列子說符篇同」正旦獻爵「孔叢子云邯鄲民以正月旦獻爵於趙王而綴以五綵王大悅申叔以告子順曰王何以為也順對曰正旦放之示有生也○今案孔叢子執節篇爵作雀綵作絲餘同類聚卷四引仍作爵綵作采陳本脫申叔以下又本鈔叔作升舊鈔本作林故誤升也」 \\n 煞羊磔雞以厭癘氣「裴玄新語云正朝縣官煞羊懸其頭於門又磔雞以副之俗以厭癘氣是月也士氣上昇草木萌動羊囓百草雞啄五穀○嚴氏校云案此見裴玄新今案類聚卷四引脫月也二字御覽廿九引正朝作正旦副作覆餘同陳本闊月也二字增他語又本鈔脫裴玄四字照嚴氏補」 \\n 夢見新歲命延長「夢書云○今案陳俞本命上有主字」 \\n ○祖十二 \\n 修好遠遊祀以為祖「風俗通云共工子曰修好遠遊故祀以為祖神祖者徂也稽含祖賦云祈請道神是謂之祖有事於道者吉凶皆名或云百葉祖也○洪氏校稽舍改嵇含今案陳本脫共工四字及嵇含以下考風俗通祀典篇與舊鈔同稽含以下收二句有襄字」 \\n 祈請道神是謂之祖「風俗通云見上○今案此是稽含祖賦已見上條注中其又俗通者葦沿上文羼入陳本已改正矣惟道神作神道下句作謂之有祖亦非」 \\n 乃祝靈祖以祈福祥「蔡邕祝祖文云元正合子時惟佳良乃祝靈祖以祈福祥○今案陳本令子句作冬令子朔餘同蘭雪堂活字本脫嚴輯伯喈集祝作祀靈祖作祖靈佳作嘉餘同」 \\n 良辰三祖祥始告元「王廙春可樂云若乃出虛祖良長三祖祥始告元華壇峻宇羽蓋幢幡○今案陳本刪若乃五字三作祝餘同」孟月之酉「魏臺訪議云何以用未祖對曰士盛子未故歲始未祖嵇含祖賦云有漢日用丙什魏氏擇用孟月之酉也○案陳本魏臺五句賦下有序餘同考魏臺訪議詳下文蜡臈篇」曰惟上酉「左傳云楚靈王成章華之臺願與諸？落之為敗疆來召公將往夢襄公祖道○今案左氏昭七年傳無道字惟杜注云祖祭道神」顯甫餞之「詩云○今案韓奕篇甫作父」 \\n 祖君自東百靈齊「傅玄祝祖文云祖君自東百靈齊行翠蓋翻翻象與彫箱王此駕驂服調良○今案百三家本傅玄集翻翻作翩翩彫作琱此誤子陳本及嚴輯本亦作翩翩此作于」王修感慕鄰里罷祖「魏志云王修年七歲遂喪母以祖日亡來歲鄰里祖修感念母哀慕其鄰聞之為罷祖讌○今案陳本脫魏志卷十一王修傳祖作社餘同本鈔既入祖篇則永興所見本必作祖峙俗本魏志作社耳」 \\n ○蜡臈十三 \\n 季冬之月享何元幹許都賦送故「續漢書云季冬之月大享臈以送故也先臈一日大灘○今案續漢書禮儀志中無以送四字餘同陳本姚輯本皆脫先臈六字初學記卷四引亦然」歲事告成八蜡報勤「裴秀大蜡詩云八蜡報勤率土同歡○洪氏校裘季改裴秀今案准惟訥輯晉詩紀卷三引裴詩同又初學記卷四引歡下有和氣來臻句陳本歲事二字標目作事時小注作歲時又脫率土句」 \\n 臈冬後祭神「蔡邕獨斷云縱吏民宴飲非迎氣故但送不迎○嚴氏校將標目勒斷今案王謨輯本陳本及初學記卷四引縱上有臈者歲終大祭句餘同考本鈔注例多不標目以近本獨斷推之則永興所見本縱上當作臈者冬後祭神特近大易三字耳嚴校欲分作兩條非是」 \\n 祈天宗「禮記云天子乃庍年于天宗臈先祖五祀也○今案見月令孟冬」報先嗇「禮記云蜡之祭先嗇而祭司嗇也祭百種以報嗇也注云先嗇若神農○王石華校補主先句今案見郊特牲」始於亥終於未「魏臺訪議曰何以用未祖母臈高堂隆曰王者各以其行之盛祖以其終臈水始生於申盛於子終於辰故水行之君以子祖辰臈火始生於寅盛於午終於戌故火行之君以午祖戌臈木始生於亥盛於卯終於未故本行之君以卯祖未臈金始生於己盛於酉終於母故金行之君以酉祖母臈土始生於未盛於戌終於辰故土行之君以戌祖辰臈今魏據土德宜以戌祖辰臈也○王石華校改土盛於戊終於戌非也今案　欽定圖書集成歲功典卷九十四引魏臺訪議作盛戌終辰與舊鈔合又初學記卷四引與原鈔悉同陳本土行之君誤作金行是刊刻為譌」 \\n 百日之蜡一日之澤「禮記云子貢觀蜡孔子曰賜也樂乎對曰一國之人皆若狂未知其樂也子曰百日之蜡一日之澤非爾所知也○今案禮記雜記下」延三餞二先以篤恭「風土記云延三餞二先以篤恭注曰未正二日施設飲食歡宴也○今案陳本改注風土記他文」夏日嘉平「風俗通云○今妹以下三條近本風俗通卷八陳本同初學記卷四御覽三十三引則嘉平屬殷清祀屬夏廣雅釋天與御覽同王石臞流證云劉峻注世說引五經要義則稱夏曰嘉平殷曰清祀云云此正與舊鈔合」 \\n 殷曰清祀「風俗通云○今案詳上條」周曰大蜡「同上義○今案詳上條」漢改曰臈「風俗通云周曰大蜡漢改曰臈臈者獵也言田獵收獸祭先祖也又臈者接也○今案風俗通祀典篇收作取餘同陳本亦作取獵作臘又脫接也句」蜡何元幹許都賦不同惣之非也「晉博士張亮議云接周禮蜡謂合聚百物而索享之臈者祭之廣則服玄蜡服黃蛘臈不同惣之非也○今案世說德行篇注引此議苶周字祭之廣作祭宗廟餘同陳俞本脫」 \\n 蜡謂索饗臈者祭廣「晉博士張亮議云案周禮禮記干注周官云國祭蜡則龡○今案陳俞本脫嚴輯張亮集据舊鈔引同龡下側注下闕二字」大儺逐疫「續漢書冬之月大儺逐疫○王石華校侈改疫今案冬之月三字陳本作臘月非也考續漢書禮儀志中冬上有季字月下有先臘一日四字逐上有謂之二字餘同御覽五百三十引續漢書亦同」 \\n 畫虎；御凶「風俗通云桃梗葦茭畫虎應劭案上古之時有紳盤荼鬱壘昆弟二人性能執鬼度朔山上桃樹下簡閱百鬼妄為入禍縛以葦索執以會虎於是縣官以臈除夕飾祧入承葦茭畫虎於門以禦凶也○王石華校清改特翔改□正改□補□字宮字夕飾二字今案風俗通祀與篇反陳本應歡案三字作語案黃帝書無盤字禦誤□餘同又近本祀典篇桃上衍章字」 \\n 祠薦黃牛「搜神記云晉宣帝時陰子方者當臈日晨炊而禮竈神形見子方家有美因以祠之后至巨富時時常以黃羊祀竈○王石華校神改晨今案搜神記卷四時時句作嘗以臈日祀竈而薦黃羊焉餘同又御覽因作刲餘同」 \\n 食兔得髕「風俗通云兔髕俗說臈正祖食得兔髕者名之曰幸賞酒幸者善祥令人吉利也或說食兔髕者令人面□生髕露見醜惡令竟得之佳不為已疾也謹案夏禹始作肉刑穿窬盜竊髕去其骨逮至暴秦亂獄紛紛烹俎車裂凡人食得兔髕以為嘉瑞物以類感輩全已之髕也○今案陳本脫考類聚卷五引賞下有以寒二字者善作善吉無或說以下御覽三十三引至利也句止與舊鈔同又卷六百四十八引正祖作正旦預作？竟作佳作嘉骨上脫去其二字以類誤類以餘同」 \\n 每臈詔賜博士羊「東觀記云甄宇字長史北海人拜博士每臈詔賜博士羊人一有大小肥瘦博士祭酒欲殺羊稱〕分其肉宇不可又欲投鉤宇復恥之因先取其最瘦者後召會詔聞瘦羊甄博士京師因以為號○今案聚珍本姚輯本東觀記長史作長文又姚本為號作稱之陳本脫後召以下」 \\n 臈日遺在落者錢會「鄭玄別傳云年十二隨母還家正臈讌會同列十數人皆美服盛飾語言閑遂君獨漠然如不及私督之玄曰此非我志也○今案標目臈日八字與小注不同疑有脫誤本鈔下文引不及以上遂作通餘同陳本及類聚卷五引鄭玄別傳皆作通御覽三十三引遂作適」 \\n 蜡日讌飲「世說云王郎以識度惟華歆歆臈日嘗集子侄讌飲王亦學之○王石校敵改歆今案世說德行篇及陳本郎作朗本鈔作郎者宋人轉寫時改避始祖諱也餘同」 \\n 要命內外「成公綏藏鉤賦序云余以臈之后因祭祀餘胙要命內外以行藏鉤○今案百三家本脫陳俞本成公綏作盛翁子余作今以行句下有為戲二字」延嘯周契「嵇含娛蜡賦云冬季大蜡之暮延嘯周契遠近舊故○今案嚴輯嵇含集据舊鈔引同俞本脫冬季二字及遠近句暮作夕同陳本竄改太多只有大蜡之夕句與本鈔略同耳」 \\n 臈曰悉召諸子「曾子師者魯九字之寡母也臈日休息召諸子謂曰吾父母家多幼稚○王石華校悉改息今案列女傳及陳本皆無曾字本鈔下文再引則曾作魯」嘗蜡日集子姪「世說王朗已前具○今案朗缺二筆改避也詳本篇上文」子貢觀蜡「禮記云子貢觀蜡孔子曰賜也樂乎○今案詳本篇上文」仲尼與賓「禮記云昔者仲尼與於蜡賓事畢出遊於觀之上喟然而嘆○今案禮記及陳本同御覽三十三引亦同」魯母私家「列女傳云魯母師者魯九子之寡母也臈日休息召諸子謂之曰吾父母家多幼稚歲時不理吾從汝謁往見之日夕而反於是天陰還早至閭外而止魯大夫從臺上望見召而問之對曰妾從諸子謁歸私家與諸婦孺子期夕而反也○王石華校畢改早及改反久改夕是也惟改失為太尚沿陳本之誤耳今案阮刻宋本列女傳卷一往見作往監餘同陳本亦作監失早作太旱」 \\n 嚴母便止都亭「漢書云嚴延年為河南太守初延年母從東海來欲從延年臈到雒陽適見報囚母大驚便止都亭不肯入府○今案漢書九十嚴延年傳同」鄭玄正臈漠然不及「鄭玄別傳云年十二隨母還家正臈讌會同列十數人皆美服盛飾語言閑通君獨漠然如不及○今案本篇上文引通作遂餘同」江偉蜡節廓然獨處「江偉詩序云冬臈家君在陳郡余在別舍不得息集弟作詩貽余因而荅之曰蜡節之會廓然獨處我心懷戀運首延佇○洪氏校命改節守改首今案俞本脫冬臈以下陳本及馮輯晉詩紀卷十五在別作別在國息集作集會廓然作廓焉餘同又陳本標目偉誤信」 \\n 陳修正臈僵臥不起「會稽典錄云陳修字奉遷鳥傷人家貧每正臈偃臥不起同僚以飲食請莫肯往○王石華校以原鈔標目僵臥句誤與下條適見四字互易已移正今案御覽三十三引典錄莫肯往作不往餘同陳本臥作什餘多竄改」 \\n 從臈適見報囚「漢書云嚴延年母具前注○今案詳本篇上文」臈晦有囚皆遣「華陽國志云王長文字德儁守江原令臈晦獄先有繫囚皆悉遣之○今案廖刻顧校本陽國志卷十皆悉遣作亦遣餘同陳本多增竄」 \\n ○伏十四 \\n 金氣伏藏庚日必伏「厤忌釋云伏者何也金氣伏藏之日也至於立秋以金代火金畏於火故至庚日必伏庚者金也○今案御覽三十一引厤忌釋同」三伏始奏「嵇含困熱賦序云夫閏於夏則崇暑在冬則增寒三伏之節始奏商秋之辰未期○今案陳本脫崇暑二句及未期二字俞本未期二字作空格餘同嚴輯嵇含集据舊鈔引同」初伏啟新「潘岳懷詩云南陸迎修景朱明送末垂初伏啟新節隆暑方赫羲○今案陳俞本脫懷縣二字俞本刪南陸以下陳本無南陸二句羲作曦百三家本潘岳集亦作曦餘同」炎暑熏赫「世說云郄嘉賓三伏之日詣謝公炎暑熏赫雖復當風交扇猶沾汗流離謝著故絹衣食熱白粥郄謂曰自非君謝其欲不堪此也○今案自非二句有誤類聚卷五及陳本皆刪郄謂曰以下」 \\n 隆暑赫羲「潘岳懷縣詩云南陸迎修景朱明送末垂初伏啟新節隆暑方赫羲○今案詳本篇上文」方朔懷肉而去「漢書云東方朔字曼情為郎伏日詔賜諸郎肉朔獨拔劍割肉謂其同官曰當早歸遺細君即懷肉而去○今案漢書六十五諸郎作從官遺細君三字在下文自責一段」楊惲烹羊炰羔「楊惲荅孫會宗書云田家作苦歲時伏烹羊炰羔斗酒相勞○王石華校段改孫今案陳本及漢書六十六楊敞附傅相勞作自勞」令酒避暑「典略曰光祿劉松北鎮而袁紹以盛夏三伏之時晝夜與松飲酒至於？知之云以避一時之暑故河北有避暑之飲○王石華校補故字今案類聚卷五引典略及陳本？作無河北作河朔」 \\n 閇門避暑「程曉詩云平生三伏時道路無行車閇門避暑臥出入不相過○洪氏校造改道今案陳本及古詩歸卷六有程曉嘲熱客詩閇作閉餘同」 \\n ○膢十五 \\n 斬牲以薦陵廟「續漢書云立秋之日始揚威武斬牲郊東門以薦陵廟斬姓之禮又名曰貙劉也○今案陳本劉作膢考續漢書禮儀志中引至陵廟句止又其下有貙劉之祠先虞句」出獵還祭祖廟「續漢書云武帝令天下膢五日蔡邕曰貙獸常以立秋日還食母猛蟲之搏擊王者亦以此日出獵還以祭宗廟膢同劉煞也○今案陳本脫膢同五字擊作摯姚輯本續漢書脫母猛六字但空三格無膢同五字近續漢書禮儀志祭祀志均有貙劉之禮文與此異」 \\n 食新「風俗通云楚俗嘗以十二月祭飲食也又曰食新曰貙膢○今案風俗通祀典篇貙作軀餘同」尚？耳新「說文云膢楚俗十二月祭飲食也一曰嘗新穀食新曰貙○王石華校離改貙今案陳本脫段本說文肉部無十字貙字嘗新穀作祈穀餘同」凡紺幘貙膢緗幘「漢舊儀云凡齊紺幘耕者青幘秋貙膢服緗幘○今案續漢志補注引儀同陳本脫」 \\n ○小歲會十六 \\n 卒歲會曰初歲「史遻云凡候歲美惡謹候歲始或冬至日產氣始萌明日人眾卒一會飲食發陽氣故曰初歲○今案史記天官書及陳本明上有獵字」臈明日為小歲「崔實四民月令臈月日為小新歲進酒尊長修刺賀君師也○今案心齋十種本四民月令小下無新字餘同陳本為小新歲四字作更新謂之小歲六字又修下脫刺字餘同嚴輯四民月令誤据陳本」 \\n ○三月三日十七 \\n 姑洗應月「張華上巳篇云仁風道和氣句芒御昊春姑洗應時月上已啟良辰○今案百三家本張華集道作導餘同類聚卷四引道誤遵上誤元餘亦同初學記卷四引亦作元陳本脫上二句上巳啟作元時啟」 \\n 句芒御春「潘尼皇太子上巳日詩云玉衡連極招搖指辰太昊司方句芒御春○今案陳俞本同百三家本脫」三春令日「張協洛褉賦云夫何三春之令日佳天氣之氤氳○今案俞本刪夫何二句陳本及百三家本張協集佳作嘉類聚卷四引日作月亦作嘉同初學記卷四引亦作月嘉字空格」青春暮月「潘尼上巳日帝會天淵池詩云青春暮月六氣和理律應姑洗日惟元巳○案陳俞本脫池字」上褉三巳「王廙春可樂云上褉兮三巳臨川兮盪飲迴波兮曲沼夾岸兮道渠○今妹陳俞本褉兮誤褉號盪上脫兮字沼作流道渠改桃柳」三月上巳「風土記云漢末郭虞三女一以三月上辰一女以上巳亡時俗以為忌至是月日婦女皆適東流就遠地袚褉自表濯也○今案御覽三十引風上記上巳下有二日字產下有乳並字袚褉作祈拔表作絜」 \\n 春暮嘉褉之辰「王廙洛都賦云若乃暮春嘉褉三巳之辰麗服靚莊袚乎洛濱○今案御覽三十引此賦同陳俞本莊作粧」桃華水下之時「韓詩云三月桃華水下之時鄭國之俗三月上巳之晨此雨水之上袚除不祥○今案本鈔下文引無桃華句餘同後漢書袁紹傳注引韓詩薛君章句有鄭國以下亦無桃華句類聚卷四引無下字之晨字兩上有螓洧二字袚誤拂餘同」 \\n 修林蓊鬱草莽扶疏「阮贍上巳會賦云臨清川而嘉宴樂章莽之扶疏○今案類聚卷四初學記卷四引此賦宴作讌樂上有聊假日以遊娛好修林之蓊鬱二句陳本於宴下但將標目八字攔入誤矣」 \\n 袚除不祥「韓詩云鄭國之俗三月上巳士女秉蘭雨水之上招魂續魄○今案後書注引韓詩薛君章句同類聚卷四引士女秉蘭作執蘭餘同」袚去宿垢「續漢書云三月上巳官民皆潔於東流水上自洗濯病垢○王石華校補洗字今案陳本官作士無潔字續漢書禮儀志上仍作官潔作絜」濯穢黃河「陸機櫂砍行云遲遲暮春日濯穢遊黃河○今案敷文閣刻本卷七及陳本同俞本刪擢歌以下」解褉洛水「竹林七賢論云王濟三月三日嘗遊洛水○今案類聚卷四引竹林七賢論及陳本遊作嘗解褉」柳泉解褉「丘淵之齊道記云城北十五里有柳泉注巨珠水秦州刺史符朗嘗以為解褉處○今案陳本及御覽三十　欽定圖書集成歲功典三十九引齊道記皆無注巨八字又御覽里誤目」 \\n 東流洗濯「具前○今案見集漢禮志上巳詳上文陳本洗誤自」袚於灞上「漢書云武帝袚於灞上○今案漢書外戚孝武衞皇后傳及陳本灞作霸」在洛水涘「蔡邕祝文云洋洋暮春厥日除已自求百福在洛水之涘○今案陳俞本厥日句作厥自袚降自求作有求涘上無之字餘同百三家本蔡邕褉文及嚴輯蔡邕袚褉文皆作在洛之涘無水字餘同」 \\n 臨澄水「張協洛褉賦云若夫權威之家侈靡之族集於長淵之浦濯乎洛川之曲○今案百三家本張協集及陳本淵作洲侈靡作毫侈餘同初學記卷四類聚卷四引濯作曜餘與百三家同惟無臨澄水三字疑當別為一條」 \\n 王公至南浮橋「夏仲御別傳云仲御詣洛到三月三日洛下王公以下並至南浮橋邊褉仲御亦往問仲御海濱領能隨戲舡子乎若曰先父所職敢有二事公給檝仲御遂操移正折施中氣魚？骨踊後作鮮鱄鯆魚？孚之引○今案海濱句及操移以下有脫誤類聚卷四引夏別傳及陳本洛下作洛中並刪亦往句以下本鈔改中作下永興兼避隋諱也」 \\n 婦女適東流水「風土記云漢末郭虞三女前具○今案詳本篇上文」停輿蕙渚息駕蘭田「張協洛褉賦云遂乃停輿蕙渚息駕蘭田朱槾虹舒翠幕蜺連○今案類聚卷四引及百三家本張協集息作□惟初學記卷四引作息未幔二句亦見本鈔幕篇幔篇引」濯素手褰輕衣「潘尼三月三日水上會詩云朱軒蔭蘭澤翠幕暎洛媚臨岸濯素手涉水褰輕衣○今案百三家本潘尼集澤作皋褰作搴餘同俞本無注陳本上二句作朱浮蘭澤暮翠映洛水湄」 \\n 臨清流坐沙塲「成公綏洛褉賦云臨清流坐沙塲列罍酒飛羽觴○今案俞本脫列罍二句類聚卷四引及百三家成公綏集作罍樽陳本作樽罍」布椒精薦芳嘉「張協褉賦云於是布椒精薦芳嘉祈休吉○今案百三家本張協集及陳俞本精作醑芳作柔初記卷四引亦然吉下作蠲百痾三字」浮素卵灑玄醪「張協褉賦浮素卵以蔽水灑玄醪於中河水禽為之駭踴陽鳥為之動波○今案陳本駭踴作躍踊餘同本鈔下亦引作駭類聚卷四引及百三家本張協集脫水禽二句又類聚蔽作戲初學記卷四引亦作蔽」 \\n 秉蘭續魄「韓詩云鄭國上巳士女秉蘭招魂續魄袚除不祥○嚴氏校以原鈔祥下衍杜篤三十餘字係涉下條而誤刪之今案本鈔上文引同」撫琴鼓缶「杜預七規云酌以彫觚盛以彝器騰波傳觴託水班類○今案陳俞本脫嚴輯七規與舊鈔同惟無撫琴一句疑當別為一條」浮棗絳水酹酒醲川「杜篤上巳賦云巫咸之倫康大求福浮棗絳水酹酒醲川沿以素波魚踴躍淵○王石華校以本鈔棗誤來改作杯非也今案陳俞本脫嚴輯杜篤集據續漢書禮儀志上注引巫咸二句康大作秉火又据類聚卷四引浮棗二句仍脫素波二句亦未考及舊鈔也」 \\n 水禽駭踊陽候動波「張協褉賦云浮素卵前同○今案詳本篇上文侯作鳥」 \\n ○五月五日十八 \\n 俗重五日與夏至同「風土記云仲夏端午端初也謂五月五日也俗重五日與夏至同○今案陳俞本重五作重是御覽三十一引風土記端午誤端五又脫謂五字初學記卷四類聚卷四引初作始無俗重以下」 \\n 仲夏端午烹鶩角黍「周土記云仲夏端午烹鶩角黍注曰端始也謂五月五日鴨春浮到夏五月皆任噉也角黍一名稯以菰葉裹黍米節日尚噉也○今案類聚四引風土記無鴨春十六字無節日句餘同御覽三十一引有名糉句陳本無注烹鶩作葅龜」 \\n 五月共澡浴「習鑿齒與褚常侍書云往日與足下及江州五月五日共澡浴戲處感物平生追尋病宿眷者也○洪氏校不改下補注字今案御覽三十一引往上有想字澡操無感物四字餘同」 \\n 五月不發火「琴操云重耳與介子推俱亡重耳復國子推獨無所得推甚怨乃作龍虵之歌遂遁山裹文公驚悟即遣求得於荊山之下使者奉節而迎終不肯聽文公燔左右火熒自出子推遂抱木而燒死文公流涕哀之歸令民五月五日不得發火○今案平津本琴操卷下龍虵歌山裏作入山荊作緜初學記引發火作舉火類聚卷四節引推作綏注云國語作子推陳本多改易」 \\n 五色■〈罡刂〉卯以施門戶「續漢書云仲夏之月陰氣萌作恐物不茂其禮以朱索連葷菜以施門戶漢家五月五日用朱索以連五色■〈罡刂〉卯為門戶飾以止惡仔○今案姚輯本脫漢家以下續漢書禮儀志中五色■〈罡刂〉卯作五色印類聚卷四引作柳陶印陳本脫其禮十四字亦作五色印」 \\n 五色華以相問遺「石虎鄴中記云并州俗以介子推五月五日燒死世人為其忌不舉食非也北方五月五日午時取之陰乾百日以其足盡地節也○今案　欽定圖書集成歲功典卷五十二引無午時十五字五日下有云作五色縷五色新盤相問遺餘同」 \\n ○七月七日十九 \\n 素秋二七天漢指隅「劉公幹魯都賦云素秋二七天津指隅民胥袚禳國子水嬉緹帷彌津丹帳覆洲○今案陳俞本脫初學記卷四引上二句同百三家本亦公幹集禳作褉國子誤國於本鈔幄篇引作緹幄丹帷」 \\n 朱明送夏少昊迎秋「潘尼七月七日皇太子宴會玄圃詩云商風初振辰火微流朱明送夏少昊迎秋嘉禾茂園芳草被疇○今案類聚卷四引及百三家本潘尼集及陳俞本皇上有侍字宴下脫會字本鈔下文引亦有會字又類聚振作受草誤芳初學記卷四作授餘同」 \\n 夷則應履典七齊河鼓禮元吉「風俗記云夷則應履典七齊河鼓禮元吉樂九吉樂九歌之既歡俗上以廉棄曰七月初七浴重是日其夜洒掃於庭露施几筵設酒脯詣於河鼓織女願乞己之所欲者也○案初學記及陳本皆無夷則至述日二十七字疑是別為一條餘則大略相同」 \\n 涼風至「蘇彥七日詠織女詩云火流涼風至少昊協素藏織女思北陸牽牛歎南陽○今案陳本陸作征馮輯晉詩紀十六作沚類聚卷四引下二句亦作沚」辰火微流「潘尼七月七日皇太子宴會玄圃詩云商風初振辰火微流未明送夏少昊迎秋○今案詳本篇上文」蠢動登「嵇含登高詩云七月有七日蠢動思登高顯首稀乾精方類自相招○今案陳俞本脫顯首二句」魚鼈遊嶺「黃閔武陵記云武陵有一孤嶺上有一池水數畝魚鼈無不備有其七月七日皆出遊嶺巔類族各別○今案陳俞本孤作山無上字」素雲巡濛氾炎帝收離光「李充七月七日詩云北極躔眾星玉？？几運天木？罡素雲云云○王石華校沱改氾元改充補運字今案玉作琁陳本作旋餘同」牽牛織女會有期「曹植九詠云乘風回兮浮海渚目牛兮瞰織女交有際兮會有期注七月七日得一會也○今案陳俞本作臨回風海作漢瞰作眺無注七以下百三家本曹植集作乘迴風餘與陳俞同」 \\n 牽牛織女會何「傅玄擬楚辭云七日牛織女會天河○今案陳俞本作七月七日同嚴輯傅玄擬天問亦作七月七日會上有時字注見初學記四御覽八」漢武燃九光燈「漢武內傳云西王母遣人語帝曰七月七日我當親來至日乃掃除宮內燃九光之燈○今案守山閣本漢武內傳同陳本据俗刻竄改」王喬白鶴至「列仙傳云王喬見桓良曰告我家七月七日待我于緱氏山頭至時果乘白鶴駐山頭望之不得到舉手謝時人數日而去○王石華校補告字至時字今案祕書廿一種本列仙傳及陳本頭作巔目作日考初學卷四引無至時二字脫駐字亦作日字」 \\n 青鳥西方來「漢武故事云七月七日忽然有青鳥從西而來集殿前上問東方朔朔曰此王母欲來也有頃王母至有二青鳥夾侍王母之傍○今案類聚卷四引御覽三十一引漢武故事及陳本從西下皆有方字据本鈔標目亦有方字當補入注中餘同」 \\n 赤龍東南上「列仙傳云陶安公者六安冶師也數行火火一日且散上行紫色衝天安公伏冶下求哀須臾朱雀止冶上曰安公安公冶與天通七月七日迎安公以赤龍龍至安公騎之東南上人皆送之也○王石華校治改冶行改火補上曰八字今案秘書二十一種本列仙傳及陳本一日且作一旦餘與本鈔同」 \\n 七日暴書「崔實四民月令云七月七日暴經書及衣裘也○今案俞本脫陳本刪及衣四字心齊十種本四民月令及嚴輯本初學記卷四引裘皆作裳類聚卷四引脫及衣四字」 \\n 七日曬衣「竹林七賢論云阮咸尚素好酒而貧俗七月七日法當曬衣咸時總角乃豎長竿標大布犢鼻示？昆於庭中未能免俗聊復爾耳○今案陳本刪尚素字緄字餘同類聚卷四引竹林七賢論素作道亦無緄字」 \\n ○九月九日二十 \\n 無射紹侯「風土記云無射紹候上九考祥注曰俗尚此九日也折茱萸房以插頭言辟惡氣也○今案俞本無注陳本脫上九句俗尚六字作俗以九月九日餘同說郛本風土記及藝文類聚卷四引事文類聚前集十一引無射十六字作律中無射而數九俗尚此日十一字餘同」 \\n 陰陽應節「鍾會新□賦云於是季冬九月九日數并順陽應節乾鍾福靈○今案百三家本鍾會集脫順陽以下陳俞本上二句作於惟季秋九月九日乾作爰嚴輯全三國文九日句作口數將并乾亦作爰」 \\n 勁風肅林鳴雁驚時「范秦九月九日詩云勁風肅林阿鳴雁驚時候籬菊熙寒藂竹林不改茂○今案陳俞本秦作泰餘同」悽悽陽卉腓咬皎寒潭潔「謝靈運九月九日戲馬詩云季秋邊朔苦旅□違霜雪悽悽陽卉腓皎皎寒潭潔○今案百三家本靈運集及陳本馬下有臺字類聚卷四引作九日從宋公戲馬臺送孔令詩邊朔作朔邊餘同初學記卷四引仍作邊朔」 \\n 朝廷飲宴「士孫瑞理王允等事云興平二年秋朝廷以九月九日見公卿近臣飲宴瑞離席前言故司徒王允○今案嚴輯士孫瑞集同陳俞本脫離席十字」參僚畢集「孟嘉別傳云嘉為桓溫參軍九月九日溫遊龍山參僚畢集○今案初學記卷四類聚四十九引孟嘉別傳同」舊俗登高「豫章記云龍沙在郡北帶江沙甚潔白高俊有似龍形舊俗九月九日登高處○今案陳俞本及　欽定圖書集成歲功典七十九引豫章記峻下有陂字」俗嘉其名「魏文帝與鍾繇書云歲往月來忽復九月九日九為陽數而日月應俗嘉其名以為宜於長久故以享宴高會也○今案類聚卷四引及百三家本嚴輯本魏文集同初學記卷四引為陽數上脫九字」 \\n 茱萸插頭「風土記云前具○今案詳本篇上文無□紹候一條」菊叢坐側「陽秋云陶淵明當九月九日無酒於宅邊菊叢內摘盈把坐其側久望見白衣人至乃弘送酒也即便就酌醉而後歸○今案陳本及類聚卷四引當作嘗擿作摘餘同初學記卷四嘗字餘與類聚同說郛本續晉陽秋脫當字醉字久誤人亦作摘」 \\n ○春分二十一 \\n 日夜分「禮記仲春之月日夜分則同度量均衡石角斗甬○王石華校均改鈞係用陳本今案見月令仲春」雨雷行「易通卦驗云春分明庶風至雷雨行桃始華○王石校雲改風今案聚珍本通卦驗同」玄鳥至「周書云春分之日玄鳥至○今案見讀騷樓本時訓解」鳥星兒「尚書云日中星鳥以殷仲春注云日中謂分春之日也春分之昏星始見以正沖春也○洪氏校皆改昏今案此見虞書孔傳陳本始作畢」陽雲出「易通卦驗云春分則陽雲出張精如白鶴○洪氏校積改精今案陳本同俞本鶴作鵠本鈔雲篇引亦作鵠□」青氣出「易通卦驗云春分青氣出○今案聚珍本通卦驗同」 \\n 退貧殘進溫良「京房易妖占云春分退貪殘進溫良□不足隱逸○譚仲儀校云定當為足楚辭天問亦誤今案陳本良下有脹字俞本作脹皆非也本鈔足誤定」 \\n ○秋分二十二 \\n 斗指酉為秋分「孝經緯云白露後十五日斗指酉為秋分○王石華校以此上有斗指午為夏至一行係從下篇竄入今案周□算經注引援神契同」兌西方主秋分「易通卦驗云兌西方主秋分○今案聚珍本通卦□同」七星見「尚書云分命和仲宅西方昧谷孔傳虛玄武之中星亦言七星皆以秋分日見以正三秋也○今案書堯典方作曰」 \\n 物類強「孝經援神契云秋分物類強也○今案陳本及玉函山房輯本同」鷙鳥擊玄鳥歸「易通卦驗云秋分間闔風至鷙鳥擊玄鳥歸○今案御覽引同聚珍本通卦驗脫閶闔句」雷始收水始涸「禮記云仲秋之月日夜分雷始收聲水始涸○今案陳本作雷乃南昌本作雷始」同度量平權衡「禮記云仲秋之月日夜分則同度量平權衡正鈞石角斗甬○今案禮記月令同」 \\n ○夏至二十三 \\n 斗指午為夏至「孝經緯云芒種後十五日斗指午為夏至○今案周髀算經注引同」離南方夏至「易通卦驗云離南方主夏至○今案聚珍本通卦驗同」 \\n 夏至陰動於下「五經通義云夏至陰動於下陽動於上之故大熱○今案藝文類聚卷五及御覽三十四引陽動五字作推陽而上之餘同陳俞本無之字」風雨之會「周官云夏至之景尺有五寸天地之所合四時之所交風雨之所會陰陽之所和百物阜安乃建王國注曰土圭長尺五寸以夏至日立八尺之表其景適與土圭等○今案周禮司徒職同」 \\n 陰陽之會「春秋繁露云夏至陰陽之會也○今案見抱經堂本循天之道篇」日永星火「尚書云日永星火以正仲夏注申重也○今案陳本刪注申以下考申重也句是申命羲叔句孔傅文」日在內衡「孝經緯云日周天有七衡夏至日在內衡○今案七衡句見開元占經卷一引孝經緯內衡句見御覽廿三引」陰氣為水夏至溫「淮南子云陽氣為火陰氣為水火勝故夏至溫也○今案陳俞本同近本淮南子天文訓溫作溼」離氣不至日無光「易通卦驗云日無光五穀不榮人民病目○今案陳俞本同聚珍本通卦驗日無誤無日目下有痛字」日長至「禮記云仲夏之月日長至○今案禮記月令同」木槿榮「易通卦驗云夏至蟬始鳴木槿榮○今案陳本同聚珍本通卦驗槿誤莖」夏至物茂「春秋繁露云王者能和夏至之後大暑隆萬物茂育○今案陳俞本脫王者四字大暑三字育作盛考抱經堂本五行五字篇和作知餘同」夏至麥熟「管子云夏至之日鹿角解又曰蜩始鳴○王石華校於管子以下皆旁勒以其與標目不相應也今案陳本徑將麥熟句插入注中鹿字上考管子輕重己篇有夏至而麥熟句與標目合鹿角以下應別為一條」 \\n 蟁蝱不食駒犢鷙鳥不搏黃口「淮南子云○今案見淮南子天文訓」石湖恒冰夏至乃解「神異經云北方荒中有湖石方千里恒冰至左右五六日內乃解耳○今案王謨本神異經及陳本皆無內字」至日後熱焦金爛石「春秋繁露云夏至南方物動於上故至日後熱焦金爛石○今案抱經堂本循天之道篇金作沙陳本及本鈔熱篇引皆作金」至日閇關后不省方「周易云雷在地中復先王以至日閇關后不省方○今案陳本作閉」寢兵鼓不設政「五經通義云夏至陰始動而未達故亦寢兵鼓不設政事○嚴氏校不鼓改鼓不今案通典七十八引陰下有氣字故下無亦字陳本刪夏至二字」焚舉火止鼓「續漢書云夏至禁舉大火止炭鼓鑄○今案漢書禮儀志中同陳本脫」爵有德有功「京房易妖占云夏至雖二景風用事人君當爵有德封有功○嚴氏校旁勒雖二雨字今案陳俞本亦刪此二字」身欲寍志欲靜「蔡邕獨斷云夏至陰風始起鹿角解身欲寍志欲靜故不聽事也○今案陳俞本同王謨輯本獨斷冬至陽氣始起麋鹿云云與本鈔同而夏至陰氣始起則無鹿角以下疑王謨本有脫誤也本鈔夏篇引獨斷鹿上有糜字」 \\n 朱索連葷「續漢書云至陰氣萌作恐物不茂其禮以朱索葷菜彌牟朴蟲鍾○今案陳本俞本及續漢書禮儀志中蟲作蠱姚輯本朴作樸」五采辟兵「風俗通云夏至著五綵辟兵題曰野游光俗用五綵所以厭五兵游光厲鬼知其名不病瘟疫也○今案俞本脫題曰以下陳本刪野游十二字不病二字瘟疫作瘟疾御覽二十三引與陳本同類聚卷四引五綵下有絲繫臂字無野游句厲鬼句瘟亦作溫」 \\n 北堂書鈔卷第一百五十五 \\n  \\n 　"}
{"章节": "●北堂書鈔卷第一百五十六  歲時部四", "正文": "　 \\n ●北堂書鈔卷第一百五十六歲時部四 \\n 　 \\n  \\n 隋祕書郎虞世南撰南海孔廣陶校註冬至篇二十四　寒篇二十五熱篇二十六豐稔篇二十七凶荒篇二十八 \\n ○冬至篇二十四 \\n 冬至陰之復也「周易云雷在地中復先王以至日閉關商旅不行后不省方王注曰方事也冬至陰之復也夏至之復也○今案南昌本同」斗指子為冬至「孝經緯云大雪後十五日斗指子為冬至○今案周髀算經注引援神契同陳本改引孝經疏」一陰下藏一陽上舒「史記云冬至則一陰下藏一陽上舒故曰虛也○今案見史記律書陳俞本脫故曰句」陰氣去陽雲出「易通卦驗云冬至晷長一文三尺陰氣去陽雲出○王石華校照陳本雲改氣非也嚴氏覆校旁圈雲字今案聚珍本通卦驗同」陽氣動「孝經援神契云冬至陽氣動○今案御覽二十八引援神契同」太陰奮於上青陽萌於下「易通卦驗云冬至曰日減大分六小分四一氣之間增減九寸也○今案陳俞本刪冬至以下」日短星昴「尚書云日短星昴以正仲冬○王石華校卯改昴今案見堯典」 \\n 日在外衡「孝經緯云日在外衡牽牛之初冬至之日○今案御覽廿八引援神契同」黃鐘以應「楊雄太玄經云調律者截竹為管蘆莩為灰列之九門之內漠然無動微風不起冬至夜半黃鐘以應○今案陳本同俞本門作閉考本鈔一百十二律篇引太元經截作度莩作葭門作閑餘同近本太玄經卷七玄瑩篇只有泠竹為管室灰為候二句餘脫」 \\n 晷景邪長「曹植冬至云前具○今案陳俞本脫」昌蒲生「吽冬至後五十七日昌蒲生昌者百卉之先生者也注曰昌蒲水草也○王石華校至下加斜勒以脫五字也已今案經訓堂本土容篇及陳俞本昌作菖五十作五旬」射干生「易通卦驗云冬至闌射干生麋角解○王石華校直刪闌字恐非今案陳俞本無闌字據聚珍本通卦驗闌當作蘭」井水盛盆水溢「淮南子曰冬至盆水溢鵲始巢○今案見天文訓陳本脫盆水三字」祭鬼神「周官云以冬至日致天神人鬼注曰天人陽也陽氣升而祭鬼神所以順其為人也○今案見春官家宗人職」獻履襪「曹植冬至獻韈表云拜表奉賀并獻紋履七量韈百副茅茨之陋不足以入金門登玉臺也○今案御覽廿八引此表百副作若干副無茅茨以下初學記引亦作若干副餘同」擊磬石「淮南子云人主以冬至之日從樂八能之士擊黃鐘人主敬稱善言以相之○王石華校盤古改磐石亦誤今案俞本脫陳本刪云人以下考標目擊磬句係見淮南子時則訓人主以冬句下係見聚珍本通卦驗亦見本鈔鐘篇鼓篇舊鈔當別為一條轉寫者誤合為一耳」 \\n 備邊境完要塞「又云冬至之日令司徒行積聚修城郭警門閭修鍵閉慎管鑰固封疆備邊境完要塞○今案淮南子時則訓冬至作立冬鑰作籥備作修陳本鍵作揵疆作璽」 \\n 繕宮殿封倉庫「京房易妖占云冬至繕宮殿封倉庫○今案御覽廿八引京房占同」君子安身百官絕事「續漢書云冬至前後君子安身靜體百官絕事不聽政擇吉辰而後省事○今案見禮儀志中已補入范書內是未佚者也姚輯本收之非矣」 \\n ○寒篇二十五 \\n 天道有寒「五經通義云所以有寒暑何合以成歲也故易日月運行一寒一暑乾道成男坤道成女○今案陳俞本脫所以有三字何誤和玉函山房從陳本」地氣為寒「帝問素女云地氣上為寒也○今案陳俞本怕改作黃帝素問陳本氣作冽無上字俞本於上升為寒考孫淵如藏元翻宋本素問無此文惟內經二有地氣上為雲五字」火見清戒寒「周語云火見而清風戒寒修城郭鄭注火心星清風寒風○今案陳本脫鄭注以下俞本亦脫鄭字則不知是何人注矣考汪遠孫校刻國語注三種有眾注此即其佚文也」 \\n 日在牽牛則寒「五經通義云日在牽牛則寒在東井則暑牽牛宿外遠人故寒東井宿內近人故溫也○今案陳本同類聚五及御覽三十四引宿外作外宿宿內作在內宿同」 \\n 熱生寒「太玄經云陽不極則陰不葫故熱生於寒也○今案見太玄經玄攡第九」冬德寒「呂氏春秋云冬之德寒寒生不信其地不成剛地不成剛則凍閉不開天地之大四時之化而猶不能以不信成物又况人乎○嚴氏校以原鈔脫信字斜勒今案俞本同陳本成物上脫信字近本呂氏春秋離俗覽脫生字成字」 \\n 黍谷地寒「劉向別錄云方士傅云燕有黍谷地美而寒○今案陳俞本脫方士傳四字類聚九御覽五十四引別錄有之」減浴大寒「話地圖云二陽二汗之仙山減浴之民俱地亢食木之根也○今案陳本刪俞本食下有草字」不周地寒「又云不周之國地寒○今案陳俞本同」龍涸常寒「沙州記云以六月二十六日發龍涸晝夜肅肅常寒不復得脫襦袴也○今案說郛本沙州記及　欽定圖書集成歲功典五十六引二酉堂輯本据御覽引皆同」朔方之寒「尸子云朔方之寒冰厚六尺木皮三寸○王石華校不改木皮是也今案陳俞本及御覽三十四引尸子皆作木皮」雲南特集「博物志云雲南郡土特寒涼四月五月猶積雪皓然○今案陳俞本無涼字土作有點蒼山餘同考明吳本稗海本博物志皆脫此條推御覽十二引廣志無土特四字餘同」日旁甚寒「論衡云河東項漫都好道學仙辭家三年而反曰去時有數仙人將我上天離日數里而止居日之旁甚寒也○嚴氏校以原鈔三日字皆誤曰旁勒之今案陳本脫俞本及近本論衡道虛篇漫作曼」 \\n 凝冰結澗「陸機樂府苦寒行云凝冰結重澗積雪被長巒○今案陳俞本同百三家本陸集澗作石？間」沈寒凝海「陸機連珠云是以烈火流金不能焚景沈寒凝海不能結風○王石華校本鈔焚改變非也今案文選同陳俞本焚作燮亦誤」寒不可勝「傅玄詩云季冬時慘烈猛寒不可勝○今案傅節子輯本及陳俞本同」寒不可忍「英雄記云袁尚熙俱入未及坐康叱兵擒之坐於凍地尚謂康曰未死之間寒不可忍○今案陳俞本及　欽定圖書集成歲功典卷一百引英雄記俱入十字作被公孫康伏兵擒之間作時餘同」 \\n 氣出為凌「博物志云北方地寒冰厚三尺地凍入天氣出口為凌馬首常倉○今案陳俞本脫地凍句常倉句考明吳琯本稗海本博物志脫此條惟御覽三十四引廣志入天作一文倉作創餘同」 \\n 血流成冰「豫章耆舊志云龍頭字顯先為下江督郵太子獲罪太皇幸尋陽郡詔不得干犯碩乃具作章陳理？？几頭割耳要候大駕於道以類頭流血時大寒後血流成冰○王石華校辭改郡兵改冰今案陳俞本脫下江二句及具字頓作叩」 \\n 冰結袴內水流領下「劉謐之與天公牋云雨霰俱隨冰結袴內水流領下○嚴氏校云劉謐之與天公牋見類聚六十七袍類今案陳本脫俞本謐誤溢與天公牋誤作與殷同嚴校云檢類聚所引有四句不是此文嚴輯劉謐之集亦未收此條」 \\n 寒破肌骨「張奐與延篤書云太陰之地冰厚三尺木皮三寸寒破肌骨但此非老所堪○今案陳俞本脫冰厚二句及但字嚴輯張奐集三寸作五寸寒破句作寒風傷骨同」 \\n 寒入肌骨「風角云大寒入人肌膚○王石華內校大改人今案陳俞本同」寒折骨「應璩詩云嵐山寒折骨面目盡生瘡○今案百三家本應集同」風截耳「傅玄詩曰嚴風截人耳○今案陳俞本傅節子輯本同」士卒凍肌「漢書云宋義遣其子襄相齊身送之無鹽飲酒高會天寒大雨士卒凍肌○王石華校肌改飢嚴氏覆校勒飢字圈字字以為古本如是今案漢書項羽傳及陳俞本肌作飢史記項羽本紀載此文亦作飢本鈔凶荒篇引此文亦作飢不作肌也今姑仍之」 \\n 士卒墮指「又云韓王信降匈奴上自將擊之連戰乘勝逐北至樓煩會大寒士卒墮指者什二三○今案陳本將上脫自字餘同漢書高帝紀作自將」將士皸瘃「又云神爵元年趙充國討諸羗敕書讓充國曰欲至今冬虜皆當畜食將軍將士寒手足皸瘃○今案陳俞本討諸作伐今上脫欲至二字士上脫將士餘同近本漢書趨充國傅敕書作以書敕冬上無今字」 \\n 將從青■〈日於〉「沙洲記云六月二十六日發龍涸畫夜肅肅常寒便不得脫襦袴將從七十二人面盡黎黑口唇青■〈日於〉○今案說郛本二酉堂輯本沙州記便不得作不復得餘同本鈔上文引亦作不復得」 \\n 大寒水道冰「魏志云文帝黃初六年以舟師人淮幸江都是歲大寒水道冰舟不得入江乃引還○今案魏志卷二文帝紀幸江都作幸徐卅廣凌餘同本鈔下文引亦作江都乃下脫引字餘同」 \\n 大寒凌破河橋「晉朝雜事云永寍二年十二月大寒凌破河橋○今案陳俞本及　欽定圖書集成歲功典卷一百引晉雜事同」扶木顦顇「傅玄大寒賦云扶木顦於湯谷若華零落於濛氾○今案俞本脫扶木以下百三家本傅玄賦顦顇作憔悴餘同陳本谷誤火華零誤單寒氾誤泥」園菓推折「曹植慰情賦序云黃初八年正月雨而北飄寒園菓隨冰枝幹摧折○今案嚴輯本曹植集同陳俞本脫序字而字陳本枝誤板」龜蟄「張衡應閻云溽暑至而鶉火棲寒？沍而黿龜蟄○今案陳本脫俞本百三家本張衡集龜作鼉」鱗介潛「傅玄大寒賦云朱虹藏於虛廓鱗介潛而長伏○今案初學記三引及百三家本傅玄集朱作彩俞本無注陳本刪此條」虹蟄火龍藏金「袁淑七言詠寒云魚戢鱗兮鳥於翰虹蟄火兮龍藏金○今案陳本矜作衿俞本翰作翼」魚矜鱗鳥失「張衡思玄賦云玄武縮於殼內勝蛇琬而自糺魚矜鱗而并陵鳥登木而失條○今案文選內作中糺作糾陵作凌餘同陳俞本脫上二句陳本矜誤衿本鈔中改內永興兼避隋也」 \\n 曾子耕天寒不得歸「琴操云曾子幼少慈孝在孔子門有令譽常耕於太山之下遭天霖澤雨雪寒凍旬月不得歸乃作憂思之歌也○今案陳俞本脫幼少十一字及霖澤二字旬月作旬日餘同考平津館輯本叉山操一首據類聚天部御覽天部人事部引合又見本鈔雪篇」 \\n 嚴遵夜寒不得歸寢「鐘離意別傳云嚴遵昔與光武俱為諸生遊涉汝穎同行精暮習宿息二人懃學夜寒不歸寢更相謂曰豪貴憶此勿相忘別後數年光武即位有天下徵遵遵不至○今案類聚卷五引意別傳及陳本脫游涉二句習作夜無即位二字微下只一遵字又類聚無勤學夜三字歸寢作寢臥又陳本寢上脫歸字」 \\n 葛仙翁與客談時天大寒「葛仙公傳云玄與客談時寒公謂客曰居貧不能人人得爐火公因吐氣火赫然須臾滿屋皆熱師脫衣矣○王石華校鳥改與仙改火縶改熱今案陳本無師字類聚卷五玄作公亦無師字餘同」 \\n 戎夷如魯時天大寒「呂氏春秋云戎夷違齊如魯時天大寒與弟子宿於郭外寒愈甚謂弟子曰與我衣我活與子衣子活我國土也為天下惜子不肖人不足愛也子與我衣弟子曰不省人惡能與國士衣哉戎夷笑曰道其不濟夫解衣與弟子夜半而死○王石校照陳本增子之二字今案呂氏春秋恃君覽篇及陳本子與我下有子之二字笑曰作大息歎曰餘同本鈔衣篇引如魯作入魯郭作郊亦作子與我衣」 \\n 魏文入淮是歲大寒「魏志云文帝黃初六年以舟師入淮幸江都是歲大寒水道冰舟不得入江乃還○今案詳本篇上文」桓玄入宮是月酷寒「晉中興書云桓玄入建康宮逆風迅激旌旗不立法章儀飾一皆傾偃是月酷寒○今案陳本脫興字餘同御覽八百七十一引中興書旌旗句作旗幟飄亡無法章二字餘同」 \\n 靈公鑿池民寒罷役「呂氏春秋云衞靈公天寒鑿池宛春諫曰天寒恐傷民公曰寒哉春曰君衣狐裘坐熊席四陬有火是以不寒民衣弊不補履決不組○今案呂氏春秋似順篇四陬句作陬隅有竈餘同陳本組作苴」 \\n 景公起臺歲寒罷之「晏子曰景公起大臺歲寒役者凍飢延晏子坐飲酒樂晏子歌之曰庶人之言凍冰洗我若之何奉上靡散我若之何歟終喟然而流涕○今案陳本及類聚引庶人句脫言字及冰洗三字散作弊餘同吳山尊仿宋本晏子內二第五章冰誤水奉作太餘同」 \\n 師人多寒主巡軍而勉之「左傳云楚莊王圍蕭申公巫臣曰師人多寒王巡三軍撫而勉之三軍之士皆如挾纊○今案見左傳宣十二年陳本同南昌本申公上有蕭潰二字撫作拊阮氏校勘記云下文有明日蕭潰句此處蕭潰二字疑衍今舊鈔無之古本如此惜文達未見也又文選馬汧督誄注引左傳亦作撫」 \\n 當戶而寒絕糧者賑之「尸子曰夫知眾類知我則知人矣雨雪楚莊王被求當戶而寒曰我猶寒彼百姓賓客甚矣乃遣使巡於國內求百姓賓客無居絕糧者賑之國人乃大悅○今案類聚五御覽三十四引尸子無知眾二句戶下脫而寒二句內作中居下有宿字餘同陳本雨雪上有天字彼誤被無宿字餘與類聚同平津館輯尸子佚文有知眾二句中改內詳本卷上文」 \\n 益房有寒出裘者「賈子云楚王崟○今案舊鈔此下空八行蓋陶南村所得原本如此今仍之以復其舊此條益字崟字皆誤考賈誼新書卷七諭城篇云楚昭王當房有寒色出府裘以衣寒者據此則益是當之譌者上有脫字陳本已照改矣俞本仍作益房又案陳本此下有九條恰合八行之數且每條注末無補與續補字樣豈其當日所得之本尚未脫此行八行耶何以諸篇舛脫特甚而此獨完璧耶然孫藏南村影宋本如此不敢妄增」 \\n 箕飈振地作「任豫雪詩云寒鳶響雪嘯悲鴻哀夜嗷箕飈振地作畢陰駭曾高○今案陳本脫上二句」驚飈晝夜起「傅玄雜詩云○嚴氏校云案此詩涉上條而誤今案陳本脫本鈔云下又引上條寒鳶詩四句照嚴校刪正」緬邈冬昔永凜厲寒氣升「曹毗詠冬詩云緬邈冬昔永凜厲寒氣升○今案陳俞本脫上句馮輯晉詩紀卷十二曹毗毗詩緬作緜昔作夕又附注云初學記夕作宵」凌霰交兮高冰合浮波梗兮奔風流「袁淑詠寒詩云凌霰交兮高冰合浮波梗兮奔風流○今案陳本脫俞本浮波作波浮」霜雪滯兮潛天陽浮澌結兮悲海陰「袁淑七言詠寒詩○今案俞本同陳本脫」鯽魚辟寒「神異經云東南海內祖洲上有溫湖其內生鯽魚焉長八尺食之辟風寒卻氣○今案陳俞本鯽作鰩又陳本辟誤碎考神異經東南荒經祖作烜鯽作鮒無卻氣二字」磎鼠卻寒「又云北方有層冰萬里厚百丈有蹊鼠在冰之土內其形如鼠食水草毛長八尺可以為蓐臥之寒也○今案王謨本龍威秘書本神異經及陳本水草作草木蓐作褥俞本土內作上中御覽一百四十五引層作增磎作鼷本鈔褥篇引作鼷作褥寒上有風字此條中改內詳本卷上文」 \\n 胡貉能寒「漢書云晁錯上書曰夫胡貉之地積陰之處也木皮三寸冰厚六尺食肉飲酪其人密堙鳥獸毛毳其性能寒○今案漢書四十九晁錯傅作毳毛餘同陳本已照改」 \\n 方志忍「桓子新論云帝病求方士得王仲都詔問所能對曰能忍寒乃以隆冬盛寒月令袒衣戰駟馬車於昆明池環水而馳御者厚裘寒戰而仲都無變色○今案水經渭水注引新論忍寒下有暑字袒下無衣字厚下有衣狐字餘同御覽三十四引方士作道人作走」 \\n 夷人辟寒「華陽國志云汶山郡多雜藥名香地■〈罡刂〉鹵不宜五穀多寒盛夏冰不釋故夷人冬則辟寒入蜀庸賃自食○今案陳本脫俞本汶誤文香上衍春字無入蜀以下廖刻顧校宋本蜀志篇多寒七字作多冰寒盛夏凝凍不釋餘同」 \\n ○熱篇二十六 \\n 夫寒盛生於熱「黃帝素問問岐伯曰人傷於寒而轉為熱何也夫寒盛則生於熱○今案陳俞本同元翻宋本內經十六生下無於字」離氣見歲大熱「易通卦驗云離氣見於立秋之分則歲大熱兵革大早○今案陳本脫於字之字及兵革句聚珍本通卦驗脫歲八字」十日代出「楚辭云十日代出流金鑠石注曰代更也○今案見楚辭招魂篇」九日重光「曹植大暑賦云暎扶桑之高熾燎九日之重光○今案俞本嚴輯本曹植集同陳本扶誤暑」 \\n 流金鑠石「楚辭云已具上○今案詳本篇上文」焦金爛石「春秋繁露云夏至陰陽之會北方物動於下南方物動於上故日至后為熱焦金爛石○今案本鈔夏至篇引同抱經堂本繁露循天之道篇金作沙」煎砂「賈誼旱雲賦云陰陽暑盛煎砂石而爛煨陽風至而含熱○今案百三家本賈集及陳俞本陰陽四字作隆盛暑而無聊兮又百三家本至而四字作吸習二字陳俞本煟陽作渭湯」鑠石「抱朴子云朱飊鑠石不能靡肅丘之木○今案陳本脫俞本同抱朴平津館本廣譬篇肅作蕭」海沸礫爛「曹植大暑賦云山折海沸砂融礫爛○今案百三家本曹植集同類聚卷五引折誤圻餘同」海沸砂融「傅玄雜詩炎景時鬱蒸海沸砂石融○今案陳俞本炎景作大暑傅節子輯本炎作大石作不」熙天灼地「傅咸羽扇賦云熾九日之隆赫然高礫於扶桑熱熙天而灼地沸巨海而成湯○今案百三家本嚴輯本傅咸集及陳俞本爍俱作燎」沸海焦陵「傅咸感涼賦云踐朱明之仲月景鬱隆以肇興赫融融以彌熾乃沸海而焦陵○今案類聚卷五引仲作中百三家本傅集同陳本景作暑」獸喘遽鳥戢翼「劉公幹大暑賦云獸喘遽於玄景鳥戢翼於高危○今案俞本及百三家本劉集遽作氣陳本遽誤處又陳俞本皆脫大字」赫風灼字「潘岳狹窒賦云當祝融之御節熾未明之隆暑□日曄以耀廷赫風煁其灼字○今案百三家本潘集祝誤親又脫下二句嚴輯據舊鈔引同俞本日上補景字煁作湛餘同陳本亦作湛暑景作景暑宇誤守」 \\n 炎氣燎房「傅玄圓扇賦云隆□□以□□炎氣燎於幽房○今案陳俞本及百三家本傅玄集同」草木垂幹「曹植大暑賦云遂乃溫氣赫曦草木垂幹○嚴氏校以原鈔此注竄入上條沸海焦陵注內移正今案陳俞本刪遂乃以下類聚卷五引氣作風餘同百三家本曹植集遂上有虵折鱗於靈窟龍解角於皓蒼二句」 \\n 衽席熒灼「王粲大暑賦云○今案俞本及百三家本王粲集類聚卷五引皆熒作焚陳本熒作營王粲誤王癸」軆惄如礫汗揮如雨「潘岳狹室賦云當祝融之御節熾朱明之隆暑沸軆惄其如礫珠汗揮其如雨○今案百三家本潘岳集礫作鑠餘同陳俞本亦作鑠惄作？牛？心」汗珠隕玉躬「傅咸感涼賦獸竄伏於幽林兮鳥垂翼而弗升汗珠於玉躬兮粉附身而霞凝○今案類聚卷五引躬作禮餘同百三家本傅咸集及陳俞本亦然又陳本小注汗誤玕」珠汗洽玉軆「傅玄雜詩云云呼吸氣鬱蒸○今案類聚卷五引及百三家本傅玄集同」 \\n ○豐稔篇二十七 \\n 君乘木王嘉穀並生「禮斗威儀云君乘木而王則草木豐茂嘉穀並生○今案陳俞本同類聚八十八引斗威儀無嘉穀句」君賢臣職五穀豐滋「京氏別對災異云君賢臣職五穀豐稔滋○王石華校識改職今案陳俞本無稔字」寒溫節則年熟「晏子云景公伐魯問無擇曰魯之年豐何如對曰陰冰厥陽冰厚五寸晏子曰夫問年穀而以冰封禮也陰冰厥陽冰厚五寸者寒溫節則刑政平平則下上和和則年穀熟也○今案吳山尊傲宋本晏子內五第十七章雨陰冰句俱作陰水下上作上下陳俞本亦作上下」 \\n 祭祀得宜五穀豐「禮稽命徵云天子祭祀天地宗廟六宗五嶽得其宜則五穀豐雷雨時至○王石華校復改徵微改嶽今案御覽五百廿五引稽命徵無祀字餘同陳本祀祝俞本注內亦作祝惟標目尚作祀」 \\n 天雨穀歲大熟「京房易妖占云天雨穀歲大熟○今案陳俞本同」天雨釜歲大熟「天雨釜甑歲大熟○今案陳俞本皆注同上陳本脫釜字俞本脫甑字釜改金」 \\n 歲欲豐甘草先生「子野占云帝問子野曰吾知歲苦樂善惡可知不子野曰歲豐甘草先生甘草薺菜也○今案陳俞本同御覽十七引師曠占帝上有黃字無榮字餘同亦見本鈔歲篇」歲在申酉乞漿得酒「袁子正書語曰歲在云云○王石華校裘改袁今案御覽十七引袁子同亦見本鈔漿篇」正月黃氣其歲大熟「物理論云○今案平津館輯本同」冬至見雲其鄉歲美「易通卦驗云冬至之日見雲遞送其鄉來歲美民和不災疫○今案陳俞本脫遞送字民和字餘同聚珍本通卦驗遞送作迎送其災作疾」銅雀再鳴五穀熟「魏文帝歌詞云長安城西雙員闕上有一雙銅雀一鳴五穀生再鳴五穀熟○今案陳俞本員作圓餘同」獨舂鳴少五穀熟「臨海異物志云獨春鳴聲似舂聲鳴聲多者五穀再薄鳴聲少者五穀熟○今案陳本脫俞本刪再字御覽九百廿八引臨海異物志春作舂鳥無下兩鳴字再薄作傷」容鷄至則年穰「南越志云高興多容鷄其形如鷄而五木至則年穰○今案陳俞本同御覽九百十八引南越志容誤客無其形二字如下有家字」龍掘見境大豐「顧徵南海記云程溪蒲口有蒲母艱龍斫斷其尾因名龍掘人時見之士境大豐也○嚴氏校時人改人時今案陳俞本脫斫字士字人時誤肘人類聚卷九引南海記蒲口作浦口名作呼徵一作微」 \\n 井冰厚尺冬大有年「續漢書云靈帝光和六年井冰厚尺餘冬大有年○今案陳俞本井下有中字又陳本脫冬字姚輯本脫此條汪輯本續漢据書鈔引亦有中字」 \\n 米砂偏饒其方豐穰「王孚安城記云新論縣有水湍涕涌有白砂如米兩岸各數十百姓呼為米砂以之候歲若一岸優饒者則其方之鄉豐儀也○今案陳俞本涌下脫有字呼上脫百姓字又俞本城作成陳本孚作李子又脫安城二字說郛本安成記及　定圖書集成坤輿典廿一引新喻九字作鍾山臨水阻陝春夏則湍狀沸涌濆上無百姓二字」 \\n 黃雲覆車五穀大熟「東方朔別傳云凡占長吏東初出下車當視天有黃雲來覆車五穀大熟○今案本鈔雲篇及合璧事類前集卷三引東方朔傳東時句作東耕餘同」高下皆熟「暨鐵論周公載紀而天下太平當此之時雨不破塊風不鳴條旬為陰雨雨必以夜丘陵高下皆熟○今案陳俞本載紀三字作時字無當北二十字考鹽鐵論水旰篇為陰作而一丘上有無字餘同」 \\n 一縣遍熟「益部耆舊傳曰趙瑤字元珪為聞內令遭韋率掾吏齊戒請雨露星應下雨一縣遍熟○今案陳俞本脫星字及時下雨三字餘同」開江溉田歲常豐熟「風俗通云秦昭王得田廣之議伐蜀郡平之後命李冰為守開成都兩江興迪溉田萬頃已上到秋收閱數百千里而水有神籍為民害冰遂剌殺江神無復水旱之災歲常豐熟○今案陳俞本脫得毋十一字命李冰誤作使陳永脫興迪二字及已上到秋二十四字」 \\n 長我禾黍「漢書曰大始二年趙中大夫白公復奏穿渠民歌之曰田於何所池陽谷口鄭谷在前白渠起後皋鍾如雨決渠為雲且溉且糞長我禾黍○王石華校勞改穿也湯改池陽回改谷補決渠二字今案漢書溝洫志如雨作為兩餘同」 \\n 決漳水灌鄴旁終古斥鹵生稻梁「呂氏春秋云魏襄王使史起為鄴令引漳水灌田民其利相與為歌曰鄴有聖令為史公決漳水灌鄴旁終古斥鹵生稻梁○今案見先篇陳俞本其利作興利生下衍令字」 \\n 亦有高廩萬億及秭「毛詩注曰數萬至萬曰億數億至億曰秭萬億及秭以言殼數多也○今案數萬二句見周頌豐年傳下二句見箋」我倉既盈我庾惟億「毛詩注云陰陽和則倉庾盈滿○今案楚茨箋盈作充」彼有遺秉此有滯穗「毛詩注云秉把也成王之時百穀既多而有不穫不及斂者故鰥寡取之為利也○今案秉把句見小雅大田傳成王以下見箋鰥作矜」穀石五錢「漢書云宣帝即位歲數豐稔穀石至五錢○今案見宣帝紀歲數作比年」穀石數錢「桓子新論云世俗咸曰漢文帝躬儉約天下化之故致充實殷富穀石數錢○今案御覽三十五引及陳俞本嚴輯本新論皆作數十錢」米流出「陶梅書云古人就食於安里今三州米流出門○今案御覽三十五引陶梅書同」粟敗不食「漢書云武帝之初國家無事天下富饒太倉之粟陳陳相因充溢露積於外腐敗不可食○今案食貨志富饒句作人給家足餘石」 \\n ○凶荒篇二十八 \\n 天有四殃水旱飢荒「周書云天有四殃水旱飢荒○今案見逸周書文傳解陳俞本同」天既喪亂飢饉薦臻「毛詩注云薦重也臻至也○今案見大雅雲漢毛傳」 \\n 穀不熟為飢菜不熟為饉「毛詩云洚喪飢饉斬伐四國○今案見小雅雨無正毛傳兩為字作曰陳俞本乃改注爾雅謬甚」仍飢「爾雅云○今案見爾雅釋天」薦飢「左傳云晉薦飢杜注曰麥禾皆不熟○今案見左傳僖十三年」一穀不升謂之嗛「穀梁傳云一穀不升謂之嗛注曰嗛不足貌也謹案升成也○今案見穀梁襄廿四年傳謹案以下則永興引申語也陳俞本但引經文」二穀不升謂之飢「又云三穀不升謂之饉○今案詳上條」四穀不升謂之康「又云四穀不升謂之康注云康空也○今案穀梁襄廿四年集解空作虛」五穀不升謂之大侵「又云注曰大侵甚窘○嚴氏校旁勒甚窘二字今案穀梁集解作侵傷二字」九穀不登「袁子改書云比年九穀不登菜蔬不熟不可不深憲○王石華校以袁子二字誤作標目大寫改正今案陳俞本脫袁字二字類聚八十七引袁字政書大同小異」三麥不收「曹植喜雨詩云大和二年大旱三麥不收百姓分為○今案陳俞本脫喜雨二字分為二字餓作饉考百三家曹植集有喜雨詩此疑即其字也」蜂食民苗「洪範五行傳云秦昭王三十八年上郡大飢山木盡死民無所食蜂食民苗○今案陳俞本民無句在食苗句下」蟲鼠為害「王洽臨吳郡上表云前民辭求相鬻賣一則救命二則供官方今之要當課功受業又蟲鼠為害瓜麥蕩盡也○今案陳俞本命作民蕩盡作已盡」囷鹿空「國語云越大夫種曰今吳民既罷而大荒薦飢布無赤米而囷鹿空虛注曰員者稱鹿○今案國語吳誤韋昭注云員曰囷方曰鹿此舊鈔員者下有脫文」瓜麥盡「王洽臨吳郡表云前具○今案詳本篇上文」民多飢餓「東觀記云王莽末方枯旱民多飢餓掘？？鳬茈而食之○今案陳本脫俞本及姚輯東觀記御覽三十五引東作南茈作茨」黎民阻飢「尚書○嚴氏校以此標目與尚書二字今案見舜典」玉磬告糴「國語云魯飢臧文仲以玉磬如齊告糴○今案見魯語上」金斤易粟「東觀記云王莽末天下旱霜連年百穀不成建武元年初耕作者少民飢饉黃金一斤易粟一斗○今案陳俞本脫初字餘同御覽九十一引斗作石姚輯本東觀記附末有此條脫王莽末三字旱霜作大旱脫百字初字餘同」 \\n 米斛萬錢「漢書云高祖二年大飢米斛萬錢人相食令民就食蜀漢○今案漢書高紀及陳俞本大上有闕東二字又陳俞本脫下二句」米石二千「又云王莽時雒陽以米石二千○今案見漢書王莽傳下陳俞本脫以東二字」穀斛五千豆麥二十萬「英雄記云李霍等相攻戰人相噉食穀一斛五千萬豆麥一斛二十萬○今案霍當作催陳本催御覽三十五引英雄記誤？？霍」士卒蔬菽雜半「漢書云宋義遣其子相齊身送之無鹽飲酒高會士卒凍飢項羽曰今歲飢民貧民卒食半蔬菽注曰半五升器名也士卒食菜蔬以菽各雜半也○今案漢書項羽傳半蔬句無民蔬二字收二句無各字菜蔬作蔬菜餘同又凍飢以上亦詳本鈔寒篇」 \\n 大夫糟糠不足「吳志云駱統字公緒時年八歲事嫡母甚謹時飢荒多有用之統曰大夫糟糠不足何心獨飽也○今案吳志駱統傳用作困餘同」士食桑菜「東觀記云亦屠還入長安鄧禹與戰敗走至高陵軍上飢饑皆食桑菜○今案陳俞本及御覽三十五引桑作藻聚珍本東觀記鄧禹傳桑菜作棗菜餘同夾注云一作棗葉或作藻菜姚輯本有敗至高陵以下亦作棗葉然上半作征馮愔又與赤眉稍異」 \\n 民食桑榆「魏名臣奏云大尉司馬懿奏云秋雨潦傷五穀又無菜蔬此方民有食桑榆皮者○今案御覽三十五引魏名臣奏秋雨潦作秋澇皮上脫榆字陳本此方誤比萬」 \\n 藜藿給食「典略云國家東遷三輔大亂賊李堪始將部曲入長安收取酸棗藜藿以給民食○今案御覽三十五引典略脫國家八字堪下有等字給下無民字陳俞本亦無民字又陳本堪作催俞本堪作？？？」 \\n 桑椹為糧「英雄記云幽州穀不登民人以桑椹為糧○今案御覽三十五引英雄記穀作歲歲餘同陳本穀上有五字無幽州二字」使民種芋「列仙傳云各有為梁丞使民益種芋三年當大飢餓卒如其言梁民不死○今案祕書廿一種本列仙傳各有作後來同陳俞本脫」使民輸芋「汝南先賢傳云袁安字召公除陰子長時年飢荒民皆菜食租入不畢使人輸芋○王石華校云降應作除見御覽九百七十五今案陳俞本脫字召公三字除作為人作民餘同考御覽引汝南先賢傳召公作公召本鈔方畧篇引仍作召公」 \\n 木實為酪「漢書云王莽時陽以東米石二千莽遣大夫揭者教民為酪注曰煮木實為酪也○今案漢書王莽傳下教民句作分教民煮草木為酪無注曰以下」桑榆為飯「漢書袁術在壽春百姓以桑椹乾為飯○嚴氏校漢上加斜勒今案陳本作謝漢書餘同考姚輯汪輯七家漢書均無袁術傳」飢饉乃噉弩煮履「東觀漢記云朱勃上書理援曰八年車駕討隗囂豪掘田各城酋羗煞吏唯獨狄道為國堅守土民飢饉乃噉弩煮履○今案聚珍本羗作長噉作啖車上脫八年二字餘同姚本脫嚴輯全後漢文卷十七據舊鈔引畧作叛饉作因餘同」 \\n 無食則以桑椹■〈上豆下〉豆「王晉書劉昆與丞相書云不得進軍者實因食編草盛糧不盈十日夏則柔榆椹冬則■〈上豆下〉豆視之哀歎使人氣絕○今案陳俞本脫御覽四百八十六引王晉書書作牋十作二無榆字視之作視此絕作索嚴輯本因作困仍作十日餘同御覽」 \\n 掘？？鳬茈以食之「○嚴氏校以此與下條誤連勒出之今案見本篇上文引漢記」□□□□「晉中興書云中原亂徐龕石勒左右交侵百姓飢饉野無生草時或掘鼠捕鷰而食之○今案俞本鼠上有野字鷰上有蟄字陳本蟄誤鷙本鈔此條偶脫標目因誤作上條小注今移正」 \\n 人民相食「東觀記云耿嵩字文都鉅鹿人王莽敗盜起人民相食嵩家數百人升合分糧時嵩年十二三宗人少長咸共推令主稟給莫不稱平○今案聚珍本姚輯本東觀記推令作推之餘同又姚脫字文都六字陳本脫俞本刪鹿人以上嵩家以下」 \\n 戰民相噉「英雄記云李催等相攻戰人相噉食○今案詳本篇上文」發苑果以活民「韓子三秦大飢弋侯請發五苑抒果桑以活民○今案韓子外儲右下篇抒果桑作橡果棗栗俞本脫陳本抒果桑作果棗栗」開倉廩以賑民「魏志云黃初三年民飢使尚書杜畿持節開倉廩以賑民○今案見文帝紀」膳不祭肺馬不食穀「禮記云歲凶年穀不登君膳不祭肺馬不食穀馳道不除○今案見曲禮」 \\n 國凶札則無關門之征猶幾「○嚴氏校以標目札誤禮旁勒王石華校畿改幾今案見周禮地官司關舊鈔此條脫去注文」□□□□「周官云國凶荒札喪則市無征而作布注曰有災害物貴市不稅為民乏困也金銅無凶年因物貴大鑄泉以饒民○今案見地官司市職本鈔比條脫去標目陳俞本因刪之非也」 \\n 無陳充庭戲作樂「續漢書云永初四年詔比年飢加有軍旅嚮衞且勿設戲作樂正旦無陳充庭軍○王石華校寺改年今案陳俞本脫嚮衞二字又陳本比誤此餘同嚴輯全後漢文安帝詔嚮下有者字又注云此詔有脫誤考汪輯本据書鈔引安帝紀亦脫嚮衞二字軍下有車也二字餘同姚本脫」 \\n 北堂書鈔卷第一百五十六 \\n  \\n 　"}
{"章节": "●北堂書鈔卷第一百五十七 地部一", "正文": "　 \\n ●北堂書鈔卷第一百五十七　地部一 \\n 　 \\n  \\n 隋祕書郎虞世南撰南海孔廣陶校註地篇一丘篇二陵篇三崗篇四峴篇五堆篇六阜篇七隴篇八阪篇九培塿篇十坑篇十一　窟篇十二 \\n ○地篇一 \\n 積陰為地「黃帝素問云積陰為地故地者濁陰○氏校云案說文重濁陰為地今案陳本同元翻宋槧本內經二下句作濁陰為地不是連文而類聚卷六引素問與舊鈔正同」 \\n 積形成地「呂氏春秋云山丘河海金石水火此積形而成乎地者○今案陳俞本同」重濁為地「說文云元氣初分重濁為地萬物所陳列○今案陳俞本同嚴校謂重濁下當有陰字考說文土部地字下有此文然亦無陰字惟本鈔天篇引說文有陽字則此條當有陰字」淹滯為地「淮南子云重濁者淹滯而為地也○今案淮南子天文訓淹作凝」地者天之根「物理論云地者天之根本也雲雨於是乎出日月星辰於是乎陳露雪霜於是乎降○今案本篇下再引無露字餘同陳俞本及平津館本物理論皆刪露字雪霜作霜雪俞本根下脫本字」 \\n 地者政之本「管子云地者政之本地不平均和調則政不可正也○今案見管子乘馬篇」丘陵墳衍惣謂之地「聖證論云普天之下華岳列居河海所流丘陵墳衍惣謂之地○今案陳俞本同」原隰阪險惣而曰地「蔡邕月令章句云丘陵原隰阪險惣而曰地○今案陳本同類聚卷六引月令章句惣字在丘字上無而字」崑崙山為地軸「河海括地象云崑崙之山橫為地軸○今案陳俞本同但海字疑作圖」洞庭穴號地脉「山海經云洞庭穴在長沙巴陵今吳縣南太湖內有包山山有洞庭穴地道潛行號曰地脉也○今案詳本鈔穴篇」地有八極「河圖云地有八極○今案御覽三十六引河圖括地象同陳本及初學記作八柱」地有九域「張衡靈憲云地有九域○今案初學記卷五引及百三家本張衡集同」地有六軆「干寶晉紀云裴秀御地圖有六軆一曰分率二曰准望三曰道里四曰高下五曰方斜六曰迂直○今案陳本准作準准準古通字也亦見今晉書裴秀傳斜作邪餘同」地無兩形「蔣子萬機論云夫土地者百姓之所蹈也殊無兩形之政矣而談者強為之異軆也云地者都大之名土者細屬之號乃國語一句之言及龜旁之說有地數五五謂地為明壤彼而是之据令共視焉何者謂土哉天下州國甯有有地無土有土無地之處乎○今案嚴輯蔣子萬機論据舊鈔引同陳俞本玉函山房輯本強為作強謂又脫云地者以下十二句」 \\n 立地之道曰柔與剛「易注云剛柔者言其形○今案見繫辭韓注」地道不作是以常靜「申子云地道不作是以常靜常靜是以正方舉事為之乃有恒常之靜者符信受令必行也○今案陳俞本常靜是以四字作帝是以三字誤也又陳本刪符信句玉函山房輯申子尚沿陳誤」 \\n 鎮之以五嶽積之以丘陵「物理論云○今案平津館輯本同」播之以四瀆流之以百川「物理論云地者播之以四瀆流之以百川○今案平津館輯本百誤四」地立制形「春秋厤命序云神農始立地制形甄度四海○王石華校春上刪易注云形四字立上謂山川等四字係沿下條誤人耳今案御覽七十八引歷命序同」在地成形「易注云形謂山川等○今案陳俞本等字作之屬易繫辭韓注作形況山川草木也與舊鈔皆不同考周禮三十六引王廙易注云成形謂山川等知本鈔所引乃是王廙矣」 \\n 形有高下氣有■〈罡刂〉柔「物理論云地者其卦坤其德曰母形有高下氣有劉柔○今案初學記卷五引為作曰平津館輯本同」炎氣鬱蒸地之張也「又云炎氣鬱蒸景風物地之張也○今案陳本及平津館輯本物理論脫景風句」秋氣殿生地之閉「又云秋氣殿生涼風肅然地之閉也○今案陳本及平津館輯本物理論脫涼風句殿作蕩」交易變化含吐應節「春秋元命包曰地者交易變化含吐應節○今案類聚卷六引元命包同」周伏迴轉萬物以生「物理論云地氣發黃泉周伏迴轉萬物以生○今案陳本脫黃泉句平津館輯本物理論無氣字」載華嶽而不重振河海而不洩「禮記云今夫地一撮土之多及其廣大載華云云○今案陳本刪」定甯無不載博厚無不容「文子云地承天故定甯地定甯萬物形地博厚萬物聚定甯無不載博厚無不容○今案守山閣本文子卷上及陳俞本博皆作廣本鈔改博者永與避隋煬帝諱也」 \\n 雲雨於是乎出雪霜於是乎降「物理論云地者天之根本也日月星辰於是乎陳○今案詳本篇上」元氣所生「白虎通云地者元氣所生○嚴氏校以書名原誤禮記更正今案陳本脫考初學記引白虎通同」蓋藏之主「樂動聲儀云元春者地氣也為萬物始生育長養蓋藏之主○今案白帖卷一引樂聲儀及陳本元春作下元又陳本脫動字類聚卷六引始字在為下餘同白帖」萬物所陳「說文云元氣初生重濁為地萬物所陳列也○今案詳本篇上」萬物所載「禮記云今夫地一撮土之多及其博厚載華嶽而不重振河海而不洩萬物載焉○今案禮記中庸篇博作廣本鈔作博者詳本篇上」成萬物「洪範五行傳地者成萬物○今案陳俞本洪作鴻」載萬物「釋名云地底也其軆底載萬物也物理論云地者底也底之云者陰射下者也○今案釋名釋地篇同陳俞本脫物理以下」生萬物「物理論云地者育生萬物○今案平津館輯本物理論育作百一作以生陳俞本物下增備成也三字」含萬物「禦寇字云小大相含無窮極也含萬物者亦如含天地含萬物也故不窮○今案近本列子湯問篇地下增也字黃丕烈宋本無與原鈔正同」莫厚於地「張衡靈憲云地深一億萬六千二百五十里故至厚莫厚於地○今案御覽卷二引張衡靈憲地深作自地至天餘同陳俞本莫厚於三字作莫如」厚德載物「周易云地勢坤君子以厚德載物○今案見坤大象」地厚三萬里「三嬰古今通論云天地傳平三十厚三萬里○今案此條有脫誤陳俞本刪天地以下考開元占經卷四引王嬰通論有夫地者厚三萬里句以外亦微異」地有十二分「春秋內事云地有十二分王侯之所國也○今案陳俞本及御覽三十六引春秋內事國皆作居」西北高東南下「物理論云地形西北高而東南下此其盡四海也○今案平津館輯本物理論同」東西長南北短「又云地形東西長南北短○今案平津館輯本物理論同」東西為緯南北為經「家語云地東西為緯南北為經○今案見家語執轡篇第二十五」千里之國百里之地「鹽鐵論云古者制地足以養民民足以承其上千乘之國百里之地公侯伯子男各充其求贍其欲也○今案陳俞本脫其欲二字考鹽鐵論園池篇贍誤澹餘同」天子之地方千里「孟子云天子之地方千里不千里不足以待諸侯○今案陳本刪」諸侯之地方百里「又云諸侯不方百里不足以守宗廟○今案陳本刪今本孟子不下無方字」九地「太玄經云九地一為沙泥二為澤地三為沚崖四為下田五萬中田六為上田七為下山八為次山九為上山○今案太玄經玄數第十一及陳本次山作中山餘同本鈔改次者兼避隋諱也」 \\n 五地「周官曰大司徒辨五地之物一曰山林二日川澤三曰丘陵四曰墳衍五曰原隰○今案周禮地官同」地利不如人和「孫子兵法又天時者不如地利地利不如人和○今案陳俞本刪」地財不憂人貧「鎮子云地有財不憂人之貧雖不憂人之貧伐木刈草必取以富焉則地無弗也○今案守山閣本慎子威德篇同陳本以誤已」山陵之大非地不制「春秋說題辭三地者通之山陵之大非地不制含功以牧生○今案陳本俞本通之二字別易他句餘同考御覽三十六引說題辭通作道之下有經也二字」墨翟以地仁「墨子云翟以地為仁泰山則封禪焉培塿則生松柏忝苗莞蒲水生黿魚民衣食焉地終不責德焉○今案畢校本墨子附佚文一亃黿下有鼉字餘同亦見本鈔培塿篇」文王畫地為境「鹽鐵論云文王宣德而懷四夷普天下惟人面之倫莫不引領而歸其義故畫地為境人莫犯之也○今案陳俞本脫人面二句考鹽鐵論繇役篇宣作底餘同」地得一以甯「老子云天得一以清地得一以甯○今案見明世德堂本老子法本第三十九同」夢地身自安「夢書云地為陰者下冥冥也夢見地者身安寍○今案陳本冥也作人之同俞本者下五字作下宜人之四字」鑿山鑽石則地痛「劉向別錄云鑿山鑽石則見地痛○今案玉函山房輯七略別錄同」蚤蝨眾多則地癢「又云人民多蚤蝨則地癢○今案陳本玉函山房輯本別錄民下有眾字多字改在蝨下」 \\n 地平如案「諸葛亮筭計云今上縣之戰更在賊門戰地平如案也○今案陳本脫字以下嚴輯全蜀文据舊鈔引同又附注云陳壽撰諸葛氏集目錄計筭第五諸引皆作計疑目錄轉寫倒也」 \\n 地無私載「禮記云地無私載謹案地道普載故云無私矣○王石華校刪謹字今案見孔子間居謹案以下是永興引申語」 \\n ○丘篇二 \\n 高士曰丘「周官注云○今案陳俞本同考周禮大司徒注高土作土高」小陵曰丘「博雅○今案見廣雅釋丘篇廣改博者詳本卷上陳俞本已改廣」一成為敦丘「爾雅注云成猶重也○今案此郭注也陳俞本重也下增三句」再成為陶丘「爾雅注云丘有隴界如田畝也○今案隴界二句是如畝畝丘之注文與如乘句絕不相蒙當是二條轉寫者誤合為一耳陳俞本別引郭注形似車乘等句而徑刪隴界二句亦失舊鈔面目」 \\n 陳有宛丘「爾雅注云今在陳郡陳縣○今案釋丘及陳俞本同」晉有潛丘「爾雅注云今在太原晉陽縣○今案釋丘及陳俞本同」神民之丘「山海經云鹽長國有人首名曰鳥民四地相繚有九丘以水絡之名曰陶唐之丘有叔得之丘孟盈之丘昆吾之丘黑白之丘赤望之丘參衞之丘武夫之丘神民之丘叔人天子之丘是曰叔人丘注曰為丘作名○今案明吳琯本經訓堂本海內經及陳俞本皆脫地繚句脫叔人天子十七字鳥民作鳥氏餘同本鈔下文引亦作鳥民亦有地繚句足徵吳本畢本之脫」 \\n 崑崙之丘「山海經云崑崙之丘實惟帝之下都○今案陳俞本同明琯本海內西經丘誤墟」陶唐之丘「山海經云有鹽長國有人鳥首名曰鳥民四地相繚有九丘以水之○今案詳本篇上」五陵丘「陳留風俗傳云雍丘縣西有五陵之丘○今案陳俞本及御覽五十三引陳留風俗傳無西字又陳本雍丘誤雍江」九子丘「圈稱陳留記云縣西有九子丘○今案陳俞本脫圈稱二字太平寰宇記卷一引陳留風俗傳有九子並葬於此句」金精石「莊子云遊於玄水之上登隱盆之丘適遭無為謂焉○今案古佚叢書本子知北遊篇盆作弅無作？餘同但無金精石三字陳俞本謂焉二字適遭改作逍遙誤甚惟刪金精石三字改標隱盆二字尚屬近是」 \\n 邐迤沙立「爾雅云○今案見爾雅釋丘」圓丘「周官大司樂云孤竹之管雲和之琴瑟冬至日于地上之圓丘奏之若樂六變則天神皆降可得而禮矣○今案周禮春官作圜餘同陳俞本皆改引外國圖」苑丘「毛詩云子之湯兮苑丘之上兮○今案見陳風」尼丘「史記云叔梁紇禱尼丘而生孔子即孔子生而首上圩頂故因名曰丘字仲尼○今案史記孔子世家及陳俞本無即字餘同」 \\n 平丘「山海經云平丘在三桑東爰有遺玉青鳥視肉甘樝○今案明吳琯本海外北經樝作柤餘同陳俞本脫爰有以下」崇丘「毛詩崇丘萬物甚高大也○今案詩崇丘序甚高作極其高餘同陳俞本脫此條」虵丘「外國圖云虵丘有眾虵居其上○今案陳俞本刪有字考文選注二十八御覽九百三十四引外國圖虵丘事文與此微異」瑕丘「記云公叔文子升於瑕丘蘧伯玉從文子曰樂哉斯丘也死則我欲葬之焉○今案檀弓葬下無之字」高丘「春秋元命包曰堯夢白帝遺吾馬喙子其母為扶始升高丘覲白帝上有雲虎之狀感已而生皋陶○今案陳俞本脫吾字為扶字已字又陳本喙作啄類聚九十九引元命包兩帝字皆作虎無虎之狀三字餘同御覽二十引馬作鳥本鈔下文引雲虎四字作雲氣」 \\n 營丘「禮記云太公封於營丘比及五世皆葬於周○今案檀弓上篇葬上有反字陳俞本已照增」秘丘「博雅云丘上有木為秘丘○王石華校木改水非也今案陳俞本同廣改博詳本卷上」椒丘「楚辭云步余馬於蘭皋兮也椒丘且焉止息○今案見楚騷」旄丘「毛詩云旄丘之葛兮何誕之節兮○今案見邶風」丹丘「阮籍詩云朝起瀛州野日夕宿明光注云明光丹丘也日定所舍也○今案陳俞本脫朝起句及日定句餘同考百三家阮籍詠懷詩其七十三首有此文獨無注耳文選詠懷詩未收」青丘「外國云青丘之民食穀衣野絲淮南子云堯時有大風為民害乃繳大風於青丘之野注曰大鷙鳥也○今案陳俞本刪淮南子以下考今本淮南子本經篇野誤澤王念孫引此古鈔以正之見讀書雜志」 \\n 梧丘「戰國策云童謠曰大冠如箕長劍拄頤攻狄不下壘于梧丘○今案戰國策策如作若長作修下二句作攻狄不能下壘枯丘吳師道補注謂說苑作攻狄不下壘於梧丘一本引北堂書鈔同此元泰定所見書鈔與孫藏影宋本脗合又案頤从臣聲與丘聲同在第一部陳俞本不識古音乃改頤為頭又改壘為累皆誤矣」 \\n 葵丘「左傳云齊公使連稱管至父戍葵丘○今案左傳僖九年公作侯」虵丘眾居之「外國圖云虵丘地險無民人眾虵居之○今案陳俞本但注見上無此注文考文注廿八御覽九百三十四引外國圖地丘事文與此亦小異」蕭丘羣犬居之「又云蕭丘多風無人民羣犬居之○今案陳本同御覽五十三引外國圖多下有大字」神丘火穴光照千里「又云神丘有火穴其光照千里○今案陳俞本及御覽五十三引外國圖同」高丘雲氣感生皋陶「春秋元命包云扶始升高丘觀白帝有雲氣感已而生皋陶○今案詳本篇上文」 \\n ○陵篇三 \\n 大阜曰陵「爾雅○今案見釋地」深谷為陵「毛詩○今案見小雅十月之交篇本鈔此下原衍大阜曰陵深欲谷陵二句乃係複寫俞本刪去是也陳本竟將大阜句作詩注然考傳箋疏皆無此語竟欲臆撰耶」南陵息慎「爾雅○今案見釋地」西陵威夷「爾雅云東陵阠西陵威夷內陵朱騰北陵西隃雁門是也注曰即雁門山○今案爾雅釋地及陳俞本內作中騰作滕餘同中改內者詳本卷上」 \\n 堯生於丹陵「帝王世紀云慶都遊河渚有赤龍感已而孕懷堯十四月生於丹陵○今案陳俞本脫已字御覽八十引世紀脫遊河九字餘同」堯山有平陵「百歆之始興記云堯山下有平陵上有堯故亭父老相傳堯南巡狩登此山○今案御覽一百九十四引始興記無狩字餘同陳俞本脫父老以下又歆一本作韶」德至山陵「孝經援神契云德至山陵則景雲出○今案陳俞本同御覽五十三引援神契山下有川丘二字」崤有二陵「左傳云崤有二陵其南陵夏后皋陶之墓其北陵文王之所避風雨也○今案陳俞本同左氏僖三十二年傳無陶字」 \\n ○崗篇四 \\n 山脊曰崗「爾雅云○今案見釋山」崗者亢也「釋名○今案見畢校本釋山」玉女崗「安城記云萍鄉南五里山名玉女岡天當雨水先涌出五色百姓謂之玉女被衣○今案陳本脫天當以下南五里山四字作西津餘同類聚卷六引安成記同說郛本亦作西津百姓作俗字」 \\n 金牛崗「武昌記云鳳■〈門外卦内〉南十里有金牛出此崗牛踐崗邊遺跡在焉○今案類聚卷六御覽五十三引正昌記■〈門外卦内〉作闕在焉作猶存餘同陳本作尚存又本鈔闕多作■〈門外卦内〉」 \\n 芝草崗「衡山記南山有靈壽崗山上多芝草靈壽木○今案陳本崗下脫山字餘同御覽五十三引衡山記言靈壽崗有靈壽木芝草崗有神芝靈草其文較完善舊鈔以芝草亦屬靈壽崗蓋為轉鈔者竄亂耳」 \\n 芙蓉崗「王韶之始興記云郡西南有芙蓉崗高荇王屋山鄰枕郊郭周迴連亘四十餘里○今案類聚卷六御覽五十三引始興記王屋山作玉山餘同陳本亦作玉山又脫周迥句韶一本作歆」 \\n 班竹崗「伍端休江陵記云州城北五十四里有班竹之崗也○今案陳本脫北字四字御覽五十三引江陵記班作斑」黃龍崗「相家書曰黃龍崗利宮商也○今案陳本脫冢字」黑龍崗「又云黑龍崗利宮商也○今案陳本刪」青龍崗「鄧德明南康記云陳蕃墓有青龍崗土人傳云昔見一物龍形而通身純青數見此崗故因立名也○今案類聚卷六引鄧南康記同」白鹿崗「王韶之始興記含淮縣白鹿城南有白鹿崗晉咸和間郡人張魴作令著惠有白鹿羣遊南崗故因以為名○王石華校注改淮逝改遊今案類聚卷六引始興記郡人作縣令陳本亦然御覽五十三引淮誤？？庄魴作鮑餘同」 \\n 曾青崗「衡山記云衡山有曾青崗出曾青可以合仙藥○今案陳本及類聚卷六御覽五十三引衡山記同」雲石崗「裴淵南海記云魯城縣有雲丹崗日出照之色晃耀○今案陳本南誤高無裴淵二字色字在出上考類聚卷六引裴氏廣州記魯作增丹作母色字餘同」玄草崗「衡山記云玄草崗東南有流丹服之不死○今案御覽五十三引衡山記有芝草崗陳本已改玄為芝」龍崗「廬山記廬山有龍崗○今案陳本同類聚卷六引丹陽記亦有龍崗一條」鳳崗「庾仲雍荊州記云聶陽縣東南有鳳崗四十里古者相傳云昔鳳產乳其山○今案陳本刪庾仲雍三字聶作懾餘同考杜公膽編珠卷一引庾仲雍荊州記有鳳凰崗一條與此文微異庾仲雍范汪皆有荊州記不過隋志以盛宏之本著錄耳似不可刪」 \\n 鸞崗「雷次宗豫章記云洪井西有龍崗舊說洪崖先生乘鸞所憩之處○今案類聚卷六引豫章記龍作鸞惟御覽五十三引同陳本脫雷次宗三字」高崗「毛詩云陟彼高崗○今案見周南卷耳」飛崗「墓圖書云葬遇飛崗奕世富貴出神仙人也○今案類聚卷六引及陳本墓圖作圖墓仙下無人也二字餘同」浮崗「又云葬遇浮崗隨世浮沉著土即安終無？危○今案類聚卷六引圖慕書及陳本浮沈作沈浮即作必危作厄」長崗「劉損之京口記云有龍目湖秦始皇東遊觀地勢云此有天子氣使赭衣徒三千人鑿此三湖閒長崗使斷因名丹徒○今案陳本閒作見無使斷二字赭衣作諸無劉損之三字同御覽六十六引損之作楨閒作中餘同本鈔中改閒者詳本卷上稱損之者宋人轉鈔避仁宗諱也」 \\n ○峴篇五 \\n 青沙峴「從征記云青沙峴一名小峴○嚴氏校云此是伍緝之從征記今案御覽五十六引同」白石峴「劉損之京口記云去城九里有白石峴山東有白石○今案陳俞本刪劉損之三字陳本又脫山東句御覽五十六引損之作頓此改避詳本卷上」銅冶峴「伏深齊地記云菜蕪谷有銅冶峴古鑄銅之處也○今案御覽五十六引齊地記同陳本冶誤治」石鼓峴「武昌記云城東南有金牛崗西有石鼓峴上有三石鼓鼓鳴天必雨○嚴氏校云此是史荃武昌記今案陳本同俞本鳴上脫一鼓字御覽五十六引西上復疊一崗字」鸑鷟峴「丘淵之齊道記云黃丘北十里有鸑鷟之峴○嚴氏校云此是丘淵之征道里記○今案陳俞本脫丘淵之三字御覽五十六引同」翻車峴「江乘地記云城東四十里竹里山王塗所經甚傾覆行者號為翻車峴也○今案陳俞本塗作途覆作險御覽五十六引江乘地記作途作嶮」兔頭峴「續述征記云免頭峴雖無峭嶮然遵林脩取數千里○今案本鈔阪篇引同陳俞本及御覽五十六引續述征記千皆作十」 \\n ○堆篇六 \\n 漢武堆「梁州記云南鄭城泝漢上五十里水邊有漢武堆漢武嘗遊此以為釣臺後人觀其崇基謂之漢武堆也○王石華校泝改沂沿陳誤也今案御覽五十六引梁州記仍作泝」白龍堆「又云如上言楊雄上書云往者圖西域豈為康居烏孫踰白龍堆而寇西域哉乃所以制匈奴也注曰堆形如土龍無頭角尾高者二三丈○今案陳本脫俞本刪又云五字楊雄一條俞本下域字作邊制作隔絕角作有餘同亦見御覽五十六引漢書」 \\n 高堆「郭璞注爾雅云江東呼堆為墩趙書劉曜追石虎至高堆地○今案郭注釋丘篇呼堆作呼地高堆者劉曜以下陳俞本改注今晉書考注本前趙錄高堆地作高候」沙堆「阮脩患雨賦云景元二年余耕陽武之野在乎沙堆汴水之陽○今案嚴輯阮脩集同陳俞本野作地汴下脫水字」 \\n ○阜篇七 \\n 大阜曰陵「韓壽注云積土高大曰阜○今案陳俞本刪注字曰阜下增入大阜曰陵句非也王氏廣雅繹丘疏證据書鈔未改本引韓詩云積土高大曰阜即此文也壽注二字乃轉寫之訛耳」 \\n 無石曰阜「博雅云山無石曰阜阜細土也○今案廣雅釋丘阜作峊無土字王石曜疏證云書鈔引作細土其義未詳疑當作細峊本鈔廣改博詳本卷上」土山曰阜「釋名云土山曰阜阜厚也言高厚也○今案見畢校本釋山篇陳俞本改注地圖非也」芒阪曰阜「風俗通云阜茂也言平地陸踊不屬於山陵也雒北芒版即為阜○今案風俗通山澤篇陸踴作隆踊阪作坂陳俞本亦作隆踊又刪雒北以下」琨瑤之阜「吳都賦云琨瑤之阜銅鍇之艮○今案文選三都賦同」培塿小阜「沙州記云塞嶺北有木不成數山皆培塿小阜○今案陳俞本脫嶺字及木不成三字二酉叢書輯沙州記祇据陳本引耳」■〈山氏〉阜「華陽國志云玄道縣有■〈山氏〉阜江所出之處也○今案陳俞本江下有水字」曲阜「史記云魯公伯禽受曲阜之地風俗通云今曲阜在魯城內委曲長七八百里○今案陳俞本受作宅脫風俗通三字及白字非也考史記周本紀文微異又近本風俗通山澤篇脫百字」 \\n 厲阜「齊地記云高密縣城西北十五里有厲阜鄭康成所葬○今案陳俞本葬俱作筮」升彼大阜「毛詩云升彼大阜從其羣醜○今案見小雅吉日」登邠之阜「史記云武王徵九牧之君登邠之阜以望高邑○今案陳本脫俞本刪徵九牧句登下增鄧字餘同考史記周本紀邠作豳高作商案邠豳古通字」 \\n ○隴篇八 \\n 隴天水阪也「說文云隴天水大阪也○王石華校小注改作天水隴阪非是今案見說文阜部同」隴名三斷「博物志云流沙在玉門關外有隴三斷名三斷隴也○今案明吳琯本裨海本博物志皆脫亦見御覽五十六引廣志有下脫隴字名三下無斷字陳俞本俱改注廣志」北人升隴歌「秦州記云北人升隴歌曰隴頭流水鳴聲嗚咽遙望秦川肝腸斷絕去長安千里望秦州如帶○今案陳俞本改作三秦記無去長二句鳴聲作其聲同又陳本嗚咽誤鳴咽考御覽五十六引三秦記嗚作幽餘同又秦州記有北人升隴而歌而未載其歌辭惟續漢書郡國志漢陽郡劉昭注引秦州記有隴頭流水句以上可證秦州記亦有此歌辭不必改注三秦記也」 \\n 清晨登隴首「張華詩云清晨登隴首坎壈行山難嶺阪峻阻曲羊腸獨盤桓○今案陳俞本脫下二句俞本山又作何」 \\n ○阪篇九 \\n 隥者阪也「博雅云○今案見廣雅釋丘篇廣改博詳本卷上」陂者曰阪「爾雅云下者曰隰○王石華校陂改坡非也今案陳本俞本亦誤坡」陂陁長阪「司馬相如哀二世辭云登陂陁之長陂兮○今案百三家本相如集及陳本俞本辭作賦」逶迤長陂「述征記曰黃卷阪者長阪十餘里九阪皆逶迤長阪東京賦云西阻九阿者也○今案御覽五十三引述征記迤作邐長上有傍絕澗以昇潼關句陳本已照增惟刪東京以下考文京賦九阿作九河餘同」 \\n 阪有長松「穆天子傳曰天子南還升于長松之阪注曰阪有長松者也○今案本同平津館本天子傳卷四作長松之橙隥與阪同義御覽五十三引亦作阪」阪名黃馬「潘尼惡道賦云若其長阪名成皋黃馬○今案俞本同陳本刪若其以下名誤若百三家潘尼集惡誤西餘亦多疏略」馬博頰阪「華陽國志云■〈棘上火下〉道有馬博頰阪也○今案王謨本函海本南中志皆脫頰字惟御覽五十三引與舊鈔合」牛叩頭阪「又云■〈棘上火下〉道有牛叩頭阪也○今案廖刻顧校本南中志同」羊腸阪「上羊腸阪臣皆椎車○今案舊鈔此條失載書名陳俞本補注新序趙簡子事考宋本新序雜事篇皆下尚有偏袒二字」羊羹阪「潘尼惡道賦云若其阪名羊羹時成皋黃焉○今案時字有誤陳本俞本皆刪若其以下百三家本潘集惡誤西羹時作羔美人亦謬」黃卷阪「述征記云黃卷阪者傍絕澗以升潼關長阪十餘里所謂泝黃濟潼關○今案御覽五十三引述征賦升作昇無所謂句餘同」赤土阪「漢書云西域有赤土身熱之阪令人身熱無色痛嘔吐○今案見漢書西域傳罽賓國」玉輪阪「任豫益州記云汶江水源出玉輪阪下○今案御覽五十三引益州記同陳俞本脫任豫字下字」義婦阪「列女後傳云呂榮者吳都許升之妻也升為賊所害黃巾賊陳寶欲穢之榮執節不聽遂煞之是夕疾風暴雨雷電晦冥寶惶懼葬之而去麋府君聞榮高行出錢助縣入為家因名曰義婦阪○王石華校設改欲麋改麋今案陳俞本惶作恐縣下脫人字又俞本都作郡御覽五十三引列女傳亦作郡升作昇名下脫因字餘同」 \\n 九折阪「漢書云王陽為益州剌史行部至卭■〈棘上火下〉九折阪歎曰柰何以先人遺體乘此險乎遂以病去○今案俞本刪歎曰十三字陳本有增注漢書王尊傳■〈棘上火下〉作郲柰何二字在體字下」 \\n 三道隥「穆天子傳云天子南還升于三道之隥○今案俞本同陳本標目隥誤登平津館本穆天子傳卷四還作征」冥軨阪「續漢書云河東大陽縣有冥軨阪○今案陳俞本同續漢書郡國志一冥作顛」當陽阪「蜀志云先主至當陽長阪為曹公所追及○今案見蜀志卷一先主傳陳俞本脫及字」 \\n 平阪「東方朔別傳云孝武皇帝時行上甘泉至張陵平阪上馳道閒有赤虫出朔曰憤氣所生此必秦之置獄處○今案御覽六百四十三引東方別傳長下無陵字本鈔四十五獄篇引與本條合」 \\n 長阪「漢書云河東蒲阪注曰秦始皇東巡見長阪故以蒲阪名也○今案漢書地理志河東下有郡字蒲阪作蒲反應劭注故以句作故加反云四字餘同陳俞本注上增縣字」吳阪「戴延之西征記云受使追慮使軍道由吳阪登七山原每登一原輒起五里○今案陳俞本脫說郛本西征記受使八字作河東鹽池東五字起上有峭字餘同」脩阪「續述征記云兔頭峴雖無峭嶮然連林脩阪數千里○今案詳木鈔峴篇」王陽案轡王遵「任豫益州記云卭■〈棘上火下〉來九折阪王陽案轡王遵駈馬之處○今案俞本陳本但注益州記三字」 \\n ○培塿篇十 \\n 培塿小土山也「說文云小土山也○今案見土部」培塿阜類「風俗通云培塿者即阜之類○今案近本風俗通山澤篇培塿者作部者誤也陳本類誤類」 \\n 培塿無松柏「左傳○今案左傳襄廿四年作部婁文選魏都賦注引作培合陳俞本同」培塿生松柏「墨子云禽子問天與地孰仁墨子曰翟以地為仁太山之上則封禪焉培塿之上即生松柏故以為仁也○今案陳俞本但注墨子二字畢校本墨子附佚文一卷與舊鈔同亦見本鈔地篇」 \\n ○坑篇十一 \\n 種瓜坑谷「古文奇字云秦改古文周人怨恨秦苦天下不從而召諸生拜為郎又密令種瓜培谷內溫處乃使人上書云瓜冬有實詔下諸生說之人人各異而為伏機方相不決因發機從上填之○今案御覽八十六引古文奇字周作國坑作硎餘同本鈔一百一廢學篇引亦作硎」 \\n 立祠坑祭「王歆之南康記云南康上隴左入有一坑坑有石人出水內名曰魁君甚有靈應百姓立祠於坑祭之○今案俞本祭之作際字餘同陳本亦作祭又脫王歆之字入一字坑裏字君作星又歆一作韶」 \\n 白起坑趙卒「史記云秦將白起坑趙降卒四十萬人○今案史記白起傳同」項羽坑秦卒「漢書項羽至新安坑秦卒二十餘萬○今案漢書項羽傳坑秦卒作防秦軍陳俞本已改軍」公房祠北有坑「梁州記云有仙人唐公房祠有碑一所北有大坑碑文云是其舊宅公房舉宅登仙故以為坑也旁有穴道包山洞庭○今案類聚九十五引梁州記有仙上有聟鄉山三字無旁有八字餘同竊疑道當作通陳俞本包山二字作至字又陳本誤田」 \\n 瞿坑「晉中興書云奉元末有瞿坑先生不知名姓住宣城又有瞿坑因以名焉桓溫往視之見生無被坐石室神無忤色桓溫命伏滔銘讚之○今案陳本俞本住作居又俞本奉元作太和餘同太平寰宇記卷一百三引晉中興書自有瞿至宣城句止坑作硎餘同」 \\n ○窟篇十二 \\n 居營窟「禮記云古者未有宮室冬則營窟夏則曾巢○今案禮運曾作橧釋文云又作曾陳俞本誤作□」在壑「左傳云鄭伯有嗜酒為窟室而夜飲酒朝至未已朝者曰公焉在其人曰吾公在壑谷注曰壑谷窟室之內也○今案左傳襄三十年嗜作耆無之內也三字餘同」彭祖窟「列仙傳云歷陽有彭祖仙窟請雨輒得○今案俞本及御覽五十五引列仙傳同陳本歷作瀝」唐術窟「秦州記云河夾崖旁有二窟一曰唐術窟因古道者姓字也深四十丈高四十丈內有三佛寺流泉浴池四壁鏧石作佛像○今案陳本御覽五十五引秦漢書記無夾字及因古句內作中又御覽像上無佛字陳本無□壁鑿石字俞本無夾字內作中餘同本鈔中改內詳本卷上」 \\n 公和土窟「王隱晉書云魏末有孫登字公和無家屬時人於汲縣北山土窟內得之夏則編草為裳冬則被髮自覆為人無言好讀易鼓琴○今案陳俞本脫土字俞本易作書考御覽五百二引王晉書有土字亦作易與舊鈔合惟縣作郡內作中」 \\n 意期土窟「神仙傳云李意期蜀人于成都作一土窟居其內冬夏單衣髮長翦去之皆使長五寸或一百日不出其土窟也○今案陳俞本居其內作居之收句作或二百日三百日不出窟又陳本翦誤前龍威祕書本神仙傳成誤城無髮長以下」 \\n 董卓窟室「典略云董卓雖愛呂布布恐終被其害乃養死士於窟室時卓詣布先置死士以邀之卓墮車顧布所在布下馬曰有詔遂煞之○今案御覽五十五引典略詣下脫東字餘同陳俞本亦刪東字」 \\n 孔璋窟「豫章記云豐城縣□後今有雷孔璋掘神劍窟方廣七八尺○今案御覽三百四十四引豫章記有上無今字餘同又御覽五十五引及陳俞本脫獄後今三字璋作章尺作丈」 \\n 君有一窟未得高枕復鑿二窟煖之力也「戰國策云馮煖謂孟嘗君曰狡兔三窟得免死君有一窟未得高枕而臥也請為君復鑿二窟乃西遊於梁謂梁惠王曰齊放其臣孟嘗君諸侯先迎者國富兵強惠王乃聘以為相齊王聞之懼請反國馮煖使請先王祭器立宗廟于薛三窟已就煖之力也○今案戰國策齊策力作計餘同陳俞本已改計」 \\n 落星窟時見電光「鄧德明南康記南野浮水去郡五里有落星窟深不測底時見電光出連始興口○今案陳俞本脫南字連始四字作其上又俞本作星落」蛟龍窟時有落氣「百歆之南康記云湘原下流百里有峽兩岸皆高山峽岸下數十里有蛟龍窟時時有霧氣耆宿云此窟氣潛通南康縣也○今案陳俞本霧氣下有起字又陳本脫耆宿以下同御覽五十五引南康記歆作韶湘作神通上無窟氣潛三字」 \\n 豹窟「博物志云豹死守窟○今案陳俞本同」兔窟「潘尼惡道賦云兔窟連投羊角牙戾此乃行者之艱難羈旅之困敝○今案陳本刪去兔以下俞本連投八字作兔窟羊腸五字餘同百三家潘集惡誤西牙作互免作葂」 \\n 北堂書鈔卷第一百五十七 \\n  \\n 　"}
{"章节": "●北堂書鈔卷第一百五十八 地部二", "正文": "　 \\n ●北堂書鈔卷第一百五十八　地部二 \\n 　 \\n  \\n 隋祕書郎虞世南撰南海孔廣陶校註穴篇十三 \\n ○穴篇十三 \\n ■〈止帚〉藏曰乾者積石風穴之琴亭之者弗亭終身不瘳「○今案陳本脫俞本及玉函山房輯本歸藏脫亭之以下又案舊鈔此篇凡二百三十一條俞本穴門單載書亦脫一百廿二條陳本此篇寥寥與舊鈔畧同者四十二條共脫一百八十九條即此一篇足知孫本無可方駕者」 \\n 周易需於血出自穴王弼云凡稱血者陰陽相傷者也陰陽相近而不相得陽欲進而陰塞之則相害也穴者陰之路也處坎之始穴居也「○今案陳本刪近本王弼注穴居也作居穴者也餘同俞本得上脫相字陽欲誤欲陽塞誤寒」 \\n 周易曰上古穴居而野處後世聖人易之以宮室上棟下宇以待風雨蓋取諸大壯康伯曰宮室壯大於穴居故制為宮室取諸大壯「○嚴氏校改定韓康伯三字今案陳俞本脫近本韓注同本鈔韓康伯三字原與下條焦貢易林四字互易故也」焦貢易林曰秋蛇同穴不失其節夫人姜氏自齊覆入「○嚴氏校云豫之兌臨之損作向穴作復入兌之巽作見穴作復入今案與津逮本同俞本覆作復餘同陳本脫下二句」 \\n 尚書帝命驗曰季秋之月甲子赤爵銜丹書止於昌戶民踰山穿穴老幼相扶歸者八十萬戶紂怒曰明天我曰也鄭玄曰明天我為君如曰昭昭在上無亡時也西伯區區穴小貌鼠喻為害微「○今案陳本脫俞本無紂怒以下餘同玉函山房輯本帝命驗與俞本同史記周本紀正義引季秋十五字」 \\n 毛詩曰惟此奄息百夫之特臨其穴惴惴其慄彼蒼者天殲我良人鄭曰穴謂冢壙「○今案見秦風黃鳥俞本同」毛詩曰穀則異室死則同穴「○今案見王風大車俞本同」 \\n 又曰我來自東零雨其濛鸛鳴於垤婦嘆於室毛萇曰將陰雨穴處者先知之鸛好水將雨長鳴而喜「○今案豳風東山傳長鳴上無將雨二字陳本亦然俞本水下無將字」 \\n 又云綿綿瓜瓞民之初生自土沮漆古公亶甫陶復陶穴未有家室「○今案俞本脫陳本只有陶復二字詩大雅緜之篇甫作父釋文云父本亦作甫」 \\n 大戴禮云鶽以山為卑而增巢其上魚鼈黿鼉以泉為淺而窟穴其中所以得者餌也是故君子苟母以利害義則辱何由至哉「○今案陳俞本脫孔巽軒補注本大戴禮鶽上有鷹字增作曾泉作淵窟作蹷補注云曾大典作增本鈔淵改泉唐鈔改避高祖諱也」記云北方曰狄衣羽毛穴居有不粒食者矣「○今案見王制陳俞本同」春秋命厤序曰合離絕世民始穴處衣皮毛「○今案俞本同玉函山房輯本收入春秋保乾圖而命厤序無之何耶」 \\n 春秋佐助期云穴藏而先知雨陰曀未集魚已噞巢居知風樹木未搖鳥已翔「○今案俞本鳥作鴇陳本脫玉函山房輯本收入春秋漢含孳而所輔佐助期無之何耶」 \\n 爾雅曰山有穴曰岫郭璞曰謂巖也「○今案俞本同考釋山郭注巖下有穴字」慎說文曰穴土室也「○今案見說文穴部」顧顗之啟蒙記曰潛穴洞於波下「○今案俞本及玉函山房輯本顗作凱本鈔石篇引作愷」太湖震澤中有象山山有洞穴通洞庭傍入地底俗呼為地脈也「○今案此條失書名陳俞本全脫考本鈔下文引周處風土記一段文與此十同八九惟象作包」 \\n 史記云燕攻齊唯即墨不下田單乃收城中得千餘牛為絳繒衣畫以五采龍文束兵刃其角而灌脂束葦於尾燒其端鑿城數十穴夜縱牛壯士五千人隨其後葦熱怒而奔燕軍燕軍大駭而敗走「○今案史記田單傳葦熱作牛尾熱餘同陳本已照改」史記曰太史公登會稽探禹穴「○今案史記太史公自序登作上陳本改注漢書」 \\n 史記云寡婦清其先得丹穴而擅其利數世家財不營奉秦皇帝以為貞婦為築女懷清臺「○今案史記貨殖傳數世七字作數世家亦不訾用財自衞餘同竊疑舊鈔營字是訾字之訛奉字乃沿下文秦字而衍」 \\n 帝王世說曰天地開闢有天皇氏地皇氏人皇氏或冬穴夏巢或食鳥獸之肉「○今案陳俞本同」 \\n 東觀記曰劉茂為郡門下掾赤眉攻太原茂負太守孫福踰牆出藏地西門下空穴中擔穀給福及妻子百餘日福表為議郎「○今案聚珍本東觀記地作域俞本及姚輯本原鈔同」 \\n 謝承後漢書曰李敬遷趙國相其奴僕常於舍內鼠空穴中得絲臂珠及璫懸珥相即出閣問主簿白言前相後夫人諸侯女也昔亡珠璣不知處所疑子婦竊之去婦殺婢即遣吏送珠付前相相慙乃還去婦「○嚴氏校門？君改閣今案俞本無閣字乃上無相二字餘同陳本鼠下無空字絲臂珠作珠璧無懸相連三字慙上脫一相字餘同類聚八十四引脫國字其僕字舍內字空字絲臂字及懸字即出閣字付誤竹姚輯汪輯本謝書李敬傳絲作繫無閣字餘與原鈔悉同惟姚本亦脫相慙二字耳」 \\n 袁山松後漢書曰尚書盧植將終勑其子彄以褌葬以土穴其子從之「○今案姚輯本汪輯本袁書及俞本同」 \\n 范後漢書曰光武郭皇后父昌生后及子况况遷大鴻臚賞賜金錢縑帛豐盛莫比京師號况家為金穴「○今案見范書郭皇后紀陳本脫父昌七字况上補兄字」 \\n 又曰臺佟隱於武安山鑿穴為居林樂自業「○嚴氏校旁勒林字今案陳本脫俞本刪林樂句考范書逸民傳林樂作採藥業作給」 \\n 又曰高句驪國東有大穴號穟穴以十月國中大會迎稼神而祭之「○今案陳本脫句字月下有終字餘同俞本句驪改作麗字會上脫大字餘同考范書東夷傳穟穴作穟神無國中四字稼神二字」 \\n 又曰挹婁古肅慎國也在夫餘百里濱東海常為穴居以深「○今案陳本脫俞本夫作扶百作北東作大無以深二字考范書東夷傳百里二字作東北千餘里濱東海作大海深下有為貴二字」 \\n 相氏鄭氏皆出於武落鍾離山其山有赤黑二穴巴氏之子生於赤穴四姓之子皆生黑穴五姓皆爭為廩君共以劍剌穴居還劍著者以為廩居「○嚴氏校旁勒居還劍三字今案此條亦見范書考卷一百十六南蠻傳共以十四字作乃共擲劍於石穴約能中者奉以為君陳本已照改」 \\n 魏志文帝詔收鮑勳付廷尉而三官依律罰金帝怒收三官已下付剌奸當令十鼠同穴遂誅勳「○今案魏志十二鮑勳傳奸作姦餘同俞本誅下脫勳字」 \\n 張勃吳錄云湘東新平縣有龍穴中有黑土天旱民共遏水漬此穴輒雨常以此請雨「○今案陳俞本脫初學記卷七萬花谷後集卷一引吳錄脫中有句常以句」 \\n 王隱晉書云陳頵在建興二年制板為錄事參軍掾屬多設解故頵彈之曰百尋之屋突直而煙焚千里之隄螻蟻之穴敗古人防小以全大慎微以杜萌「○今案俞本刪在建至彈之廿一字螻蟻句作螻穴而穿敗餘同考今晉書陳頵傳煙焚作焚燎螻蟻句作蟻垤而穿敗嚴輯陳頵集據今晉書又夾注云書鈔作穴敗引在穴篇則穴字不誤也陳本改注今晉書乃嫌與穴篇不符又改垤為穴益非矣」 \\n 臧榮緒晉書曰王祥後母朱氏不慈而祥愈恭思魚于時盛寒河海堅冰旦旦冒厲于崖伺魚一朝忽冰開小穴有雙鯉俱出祥取以奉母「○今案俞本脫初學記卷七引臧晉書無不慈六字思下有生字旦旦作朝朝崖作涯俱作踴無祥取句餘同陳本亦有竄改」臧晉書曰都城千雉狐之所穴王社稷潔鼠之所窟「○今案陳本全脫俞本脫下二句」三十國春秋曰京兆劉弘挾左道於天棧第五山燃燈懸鏡于山穴中以為光明「○今案陳俞本同」 \\n 沈約宋書曰桓玄之國在荊州詣刺史殷仲堪行至鸖穴見一老翁駈青牛形色瓌異玄即以所乘馬易取乘至靈溪駿駛非常因息飲牛牛徑入江水不出玄遣人覘守經日所見「○今案俞本脫近本宋書三十四五行志及陳本□作鶴駛作駃又近本宋書翁作公馬誤牛靈溪作零陵涇溪息下有駕字餘同又陳本在作過無詣刺六字瓌誤壤」 \\n 又曰元徽中暨陽女人於黃中山穴中得二卵如石剖視有人形「○王石華校下一中字今案近本宋書三十四亦只作黃山無中字俞本與原鈔同陳本卯誤卵剖作割」 \\n 車頻秦書曰王嘉字子年在東陽谷鑿岸□穴而居之諸有從其學者人各一穴遂至數百穴「○嚴氏校以本鈔頻秦二字誤竄入王嘉下特移正今案陳俞本脫此條近本書王嘉傳畧同」涼州記云呂光太安二年春正月大風折木從申至辰遣中郎房晷至昌祀風穴「○嚴氏校郎中改中郎今案陳俞本脫汪輯本後涼錄亦同木鈔房字竄下崔鴻下」崔鴻南燕錄曰慕容德時銅官令王瓚得古銅鍾四枚於山穴獻之列於太極殿前賜瓚爵關外侯「○今案汪輯本南燕錄一外作內又注云一作外餘同陳本脫銅官令三字外亦作內」 \\n 崔鴻北燕錄曰穴？犮國其人穴居多豬羊少馬牛夏衣魚皮冬衣豬毛至於漁獵常持翳草自鄣令人不見俗無尊卑之別寒則入穴聚「○今案俞本脫陳本刪冬豬毛三字及漁獵三句餘同汪輯本北燕錄一穴？犮作穴翳作藥餘同廣州宋秀升校云藥草得即蟬翳草乎其說與舊鈔令」 \\n 崔鴻蜀錄曰西山范長生巖居穴處求道養志李雄欲迎致以為君長「○今案俞本脫陳本刪欲字致字御覽一百二十三引蜀錄道誤遵致以五字作立君餘同」 \\n 崔鴻北涼錄曰沮渠蒙遜曰乞伏莫末頻年失信終日言笑要當一舉勦其巢穴軍次沃干嶺枹罕城中饑死大半「○王石華校流改沮又此下舊鈔有崔鴻蜀錄曰西山范生已具上十三字係沿上條誤入嚴校已刪正今案陳俞本脫汪輯本北涼錄莫作暮餘同莫即古暮字也」 \\n 王子年拾遺記曰昔伯禹隨山浚川起自積石鑿龍門至一空穴禹初入穴之時孔方七尺積入幽闇不可復行禹乃負火而入有黑蛇長十丈頭有角銜夜明之珠以導於禹禹乃晝夜并行計可三十餘里魑魅莫逢穴亦積廣乃至一室裏有人身如蛇鱗坐于石上禹與言焉說日月初明之時又言今之世洪波冠天起而天火灼石土皆焦謂堯湯之世是也能匡矣「○今案俞本脫積石以上及禹初五句又角上有一字與言焉作因與語餘同近刻王謨校本拾遺記於負火之後謂有獸如豕及青犬與舊鈔言黑虵異室裏有人近本謂一神蛇身人面此外與言之事亦異陳本已盡據近本竄易益見古本之可貴矣世作世是唐鈔避太宗諱」 \\n 魏文名臣奏曰尚書令陳矯僕射衞臻言往有賊亮縮藏窟穴猶有怖懼而頻歲三出鳴鼓邊垂猶此言之賊未可忽「○今案陳俞本脫」 \\n 孫資別傳曰魏文帝欲并吞孫資諫曰昔武皇帝征南鄭取張魯陽平之役危而無濟又復自往拔出夏侯淵軍數言南鄭為天獄斜谷道為五百里石穴耳言其深險「○嚴氏校以舊鈔危誤色濟誤濬皆巳旁勒今案魏志卷十四裴注引孫資別傳無復字餘同」 \\n 習鑿齒襄陽耆舊記曰龐德公襄陽人也居澗水上至老不入襄陽城鎮南將軍劉表數延之謂曰夫保全一身孰若共保全天下龐公笑曰鴻鵠巢於高林之上暮而得所栖■〈魚元〉鱣穴於深泉之下夕而得所宿夫趣舍行止亦人之巢穴也但各得其栖宿而巳天下非所能保也「○今案心齋十種本襄陽耆舊記無居澗十五字劉表上有荊州牧三字■〈魚元〉鱣作龜鼉餘同俞本只存鴻鴶七句但作且餘同陳本多竄改」 \\n 列仙傳曰刊子者自言蜀人好牧犬犬走入山刊子隨入十餘宿行度數百里上出山頭上有殿屋居府青松樹仙人甚嚴刊宿往來百餘年遂上山蜀人立祠於穴孔穴也「○今案此條有脫誤陳俞本並刪」列仙傳曰西王母者神人面蓬髮載勝虎爪豹尾善嘯穴居名王母在崑崙山「○今案俞本同陳本脫亦見御覽六百六十一引集仙錄」 \\n 魏文帝列異傳曰正始中中山王周南為襄邑長有鼠穴出語曰周南爾某日死周南不應鼠還穴後至期更冠幘絳衣出語曰周南汝日中當死又不應鼠緩入穴須臾出語曰向日適欲中鼠入復出出復入轉更數語如前語曰適中鼠曰周南汝不應我復何道言顛蹶而死即失衣冠取視？如常鼠「○今案陳本俞本漢書類聚九十五引列異傳脫鼠還四字鼠緩十四字及出復九字我上衍一死字餘同」 \\n 干寶搜神記曰空桑之地今名為孔竇在魯南山之穴外有雙石如桓楹起立高數丈魯人？？丘敬世祭祠穴中無水每當祭時灑洒以告輒有清泉自石間出足以周事既已泉亦止其驗至今在焉「○今案陳本脫俞本及學津討原本搜神記竇俱誤寶又俞本事既作溉溉無其驗句餘同又學津本？？丘敬世作絃歌今在作今存餘同舊鈔世改世詳本卷上敬字缺筆則宋鈔避翼祖諱也」 \\n 又曰表劍者羌豪也秦時拘執為奴隸後得亡去秦追之急迫藏於穴中秦人焚之有景象如虎為蔽父故得不死諸羌神之推以為豪其後種落熾盛續也「○今案陳本脫俞本表作爰追上有人字象作相為蔽父作來為蔽又刪種落句餘同」 \\n 續搜神記曰長沙醴陵縣有小水一處名梅花泉有二人乘舡取樵見崖下土穴中水流出有新斫木片逐水流上有深山有人迹樵人異之相謂曰可試入水中看何由爾一人便以笠自鄣入穴裁容人行數十步便開明朗然不異世上「○今案俞本人迹上刪有子餘同陳本及御覽五十四引續搜神記脫一處名梅花泉六字及有深山字樵人字餘同」 \\n 祖台之志恠曰漢武帝與近臣宴會于未央殿忽聞人語云老臣冒死自陳乃見屋梁上有一老翁長八九寸拄杖僂步篤老之極緣柱而下放杖稽首嘿而不言因仰首視殿屋俯指帝腳忽然不見東方朔曰其名藻居兼水木之精春巢幽林冬潛深河今造宮室斬伐其居故來訴於帝曰仰視殿屋殿名未央訴陛下方侵其居宅未央也俯指陛下腳者足也願陛下宮殿足於此不願更造也上為之息宮寢之役居少時帝親幸河都聞水底有絃歌之聲又有善芥須臾前梁上老翁及年少數人絳衣素帶纓佩乘藻甚為鮮麗淩波而出衣不沾濡帝問曰聞水底奏樂聲為君耶老翁對曰老臣前昧死歸訴幸蒙陛下天地之施即止息斧斤得全其居宅不勝嘉歡故私相慶樂耳獻帝一紫螺殼狀如牛脂帝曰朕闇無以識君東方生知耳君可思以吳口貽之老翁乃顧命取洞穴之寶一人即受命下汲泉底倐忽還到奉大珠徑寸明耀絕世帝甚翫焉問朔何以識此珠為洞穴之寶朔曰河底有洞穴之寶帝以五千萬錢賜朔取其珠「○嚴氏校以舊鈔示夬誤朱史奉誤夫又都字善芥字皆用旁勒今案陳俞本俱刪此條考　欽定圖書集成山川典二百八卷引述異記河都作瓠子河又有善六字作置肴膳芬芳於帝前餘同」 \\n 山海經曰熊山有穴曰熊穴恒出神人是穴冬啟乃必有兵「○今案經訓堂本中山經及本鈔論兵篇引同陳俞本有增竄」 \\n 又云郭璞東海外大壑讚曰雁益洞穴映昏龍燭爰有大壑號曰底谷「○今案陳俞本百三家本皆脫」山海郭璞鸞鳥讚曰鷥？女翔鳳出丹穴拊翼相和以應聖哲「○今案百三家本郭集同」括地圖曰神丘有穴光照千里「○今案御覽八百六十九萬花谷續集卷八引括地圖穴上有火字」 \\n 東方朔十洲記云東方朔去臣有沙及今固流六天西薄寒穴之野日月所不建星所不興「○嚴氏校於去有沙固建興六字皆旁點今案陳俞本皆脫此條考　欽定圖書集成神異典三百十四引十洲記云作云有沙作自少固作周建作逮興作與餘同」 \\n 郭氏玄中記云伊俗與唐吾同俗民穴居去玉門一萬里「○今案陳本脫俞本及玉函山房輯本玄中記同」又云飛路之民地寒穴居食木根「○今案陳俞本脫」 \\n 又云彭城北有黃池穴如洞室北通黃屋山「○今案白帖引元中記同陳俞本脫」又云丁容之民地寒穴居食禽鼠之肉民號為名裘「○今案陳俞本脫」 \\n 水經酈元注曰汲縣菀水上承淇水於元甫城西北又東南流厯五軍東北得舊石故五水分流世號五穴口今惟分為二水一水西注淇水謂之天井溝一水東分為蓼溝入白祠陂「○嚴氏校於舊鈔竇字惟分字祠字皆密圈其旁蓋示古本之可貴也今案陳俞本脫考趙一清本酈注水經淇水篇無汲縣二字竇作浢惟分作惟通并祠作祀餘同」 \\n 又云□谷內西洪邊有一洞深數丈去里千餘仞俗謂之聖人窟「○今案趙本水經卷九洹水注附錄書鈔引水經注谷上有華字里作地餘同又云今本水經注無之陳本里亦作地餘同」 \\n 又云易水東經孔山北下有鍾乳穴穴出佳乳採者搆火尋沙入穴里許中眾穴奇分令出入者疑迷不知所趣每於疑路必有厯記反者乃尋孔以自達矣上又有大孔豁達洞開故以孔山為名「○今案陳本脫俞本尋沙七字作尋入沙穴中反作返無上又以下三句餘同趙一清校本酈注水經易水篇經作徑反作返餘與舊鈔合」 \\n 又云大房嶺之東北洞開闊地一丈四尺入穴轉更崇深穴內有水耆舊傳言昔有沙門釋慧珍嘗搆火尋其旁水穴三里有餘日方還又不測深窮深其水夏冷冬溫春秋有白魚出穴數百餘人有採捕食者美稱常味蓋亦丙穴嘉魚之屬「○今案陳俞本脫考趙本水經卷十二聖水注闊地一丈四尺作高廣四五丈慧珍作惠彌其旁水穴作旁人水穴出入下有水字數百餘作數日而返稱作珍屬作流類餘同」 \\n 郭緣生述征記曰泉塢際河下魚有穴春夏輒有大黃泉魚溢川泝河而上下時以仲夏至洛正都居民捕之也河中自非此時無魚乃云洞穴通洪未詳「○今案陳俞本脫」 \\n 又曰金鄉縣有焦氏山穴中謂之■〈土遂〉口遭亂則民庶逃難於此穴也「○今案俞本同陳本焦上有字在山下無中謂五字民庶二字在遭字上餘同」 \\n 伏滔北征記曰姑熟有九井山有穴與九江通「○今案御覽五十四引北征記井上無九字作有九穴與九作穴與餘同陳俞本俱脫」 \\n 山謙之丹陽記云大廟灣深傍有龍穴洞出白石山「○今案陳俞本脫」白裒魯國記曰口吳反之下便得隱穴傍入三里穹隆蒙密傅說所瓚身武丁之所墓「○今案白裒當作田褎餘亦有誤陳俞本脫」 \\n 習鑿齒襄陽記曰中廬西山有一地道漢時有數百匹馬出其中今名馬穴人於此得馬頻宿遂名騎亭三國時陸遜攻襄陽於此穴得數十疋馬遜載還建鄴蜀使往有五部兵家在滇池者識其馬色云是其父所乘對之流涕「○今案御覽八百九十七引襄陽記西山作山西百匹誤匹白無人於此十三字載誤戰脫往字在字其父作亡父餘同陳俞本脫」 \\n 吳郡緣海四縣記曰海虞縣有穿山下有洞穴高廣十餘丈昔在海中行侶舉帆從空中過「○今案御覽七百七十一引緣海四縣記穴誤空高下有十丈二字餘同」 \\n 顧啟期婁地記云婁江有馬鞍山南面有石穴高丈餘容十數人恒津液流天將雨有雲羣行從南來映山山亦出雲應之與同北就虞山即大雨矣「○今案俞本脫流字行下再有行字餘同陳本啟期作愷之又脫婁地記三字桓津四字羣行字映山字及與同六字考顧愷之是作啟蒙記與婁地記迥異陳本既臆改書鈔而玉函山房輯佚書遂收此入啟蒙記又婁江誤婁仁誤而益誤矣又考御覽四十六引山謙之南徐州記亦有南面以下一字俱同惟北作比婁江六字財作剡縣有三白山六字耳」 \\n 顧啟期婁地記曰太湖東邊別小山名洞庭其山有三穴東頭北面一穴不容人西南面一穴亦然有清泉流出西北一穴人傴僂得入耳穴裏如一問堂屋上高丈餘恆津液流潤四壁石色青白皆有柱似人功南壁開處側肩得入有潛門二道北通瑯琊東武縣南通長沙巴陵湖時吳大帝使人入二十餘里而反云上聞波浪聲有大蝙蝠如鳥拂煞人持火穴中高處欲照不見巔有鵝管石鍾乳著巔仰如縣洞中穴有風氣如在外也惟冬天冰寒可得入春秋則不得也不齋戒請禱不可輕入也「○今案俞本脫陳本脫三之二考御覽五十四引婁地記無邊別二字皆有柱六字及著巔十九字不齋十字又液下脫流字門作行北通誤北道南通作西通入二作行三陂誤有管下無石字餘同」 \\n 劉道員錢塘記曰靈隱山北有石穴傍入行數十步有水廣丈餘昔有人採鍾乳見龍跡聞穴裏隆隆有聲便出「○今案御覽九百八十七引錢塘記員作貞無石字十字餘同陳本隆隆作搔搔」又曰臨平山在縣東周四十五里去邑五十里山弦石遠近資用鑿穴傍入深至數十丈「○今案陳俞本脫」周處風土記云土宿大蜂也駱各小蜂齧斷其翅使塘士以廣其室觀其穴口聚土多知其貧富人掘其子煮而食之「○今案陳本脫俞本同」 \\n 又曰太湖中有包山山下有洞穴潛行地中無所不通謂之洞庭地脈者也「○今案俞本脫說郛本風土記同陳本有洞下增庭字地脈上刪洞庭二字餘同御覽五十四引有包山下四字及地脈二字餘同」 \\n 山謙之吳興記曰太湖中有包山在國西百餘里居者數百家山出弓弩村傍又有小山山有石穴東南入通？？罔深遠莫知所極名曰洞庭史記曰三苗之國左洞庭右彭蠡今豫章彭澤宮亭湖通洞庭對彭蠡則左右可知也「○今案？？罔與漭通陳俞本全脫考趙本水經廿八沔水下注引吳記包任苞出上脫山字村誤材東南五字作南通洞庭名曰七字及豫章四字通洞庭作以太湖之洞庭餘同」 \\n 又曰烏程縣有穴圓三丈內轉寬太有鍾乳云通包石洞庭「○今案陳本脫俞本作山又庭下有山頭之吳興五字餘同」 \\n 又南徐州記云延陵縣南有茅君山其山有靈府洞室十七塗九泉交通四方有五穴南二東西北各一「○今案俞本脫陳本刪十七塗九泉五字各下脫一字」 \\n 孫詵臨海記曰黃石山泄水東南里名為五峴路口有鍾乳六湖山寺昔有僧人道人能入穴採之三日得往反底穴裏水深處泅過又有伏翼如鵝鴨大僧人死來四十餘年自後無能採穴者「○今案陳本脫俞本泄作海湖作胡？？互作云泅誤田餘同類聚九十七引臨海記脫里名為三字無六湖至泅過五句又有作穴中無僧人死以下」 \\n 鄭緝之東陽記曰北山西崖有石林流水澆灌其側又有石田如稻田云室裏有洞穴有人採鍾乳入十餘曰糧訖而穴不可窮「○今案御覽五十四引東陽記石林作石？室作堂訖作絕餘同陳俞本脫」 \\n 永嘉郡記曰安國江口東北有仙石又山裏虛洞中有鍾乳穴口出縣前山跨江底潛通江南採人深入洞裏常聞有波浪聲口沮不窮其遙莫知所限「○今案陳俞本脫」 \\n 袁淑惡道記云惡道兩邊連山臨溪高巘壁立相重屬莫測其源其孤巖絕崖百丈千尋鍾乳石穴幽邃潛洞「○今案陳本脫俞本同惟淑誤升」 \\n 盛弘之荊州記曰憑乘縣有秦山孫雄未稱尊號之日北山夜忽有聲如雷因發穴洞其間可六七里其中有石採之文有石柱石鼓石彈丸郡言上之權以為祥瑞「○今案陳俞本脫此條雄字採字疑有誤」 \\n 又云憑乘縣有歌父山相傳云老父少不娶妻而善於謳歌年八十餘病將終命鄉里六七人轝上穴中鄰人辭歸老父歌而送之聲振林薄響遏行雲「○嚴氏校將鄰人以下劃開作別為一條非也今案陳本脫俞本憑作馮無相字七下有十字轝作與老父歌作父老歌餘同御覽五百七十二引盛荊州記亦作馮妻作室轝作□□□本□□」 \\n 又曰如雨陽山縣有斟溪出巖穴百十溢十皆信若湖流　又曰始安有甘巖巖林峻茂下有穴達南北其間可二百許步口高二丈五尺廣十九尺其西北有三溪殊源別澗合注其下「○今案陳本脫俞本無甘字」又曰佷山下有山獨立峻絕西北石穴以獨行百許步有二大石其間相去一丈許俗名其一為陽石一為陰石水旱為？鞭陽石則雨鞭陰石則晴「○嚴氏校云見御覽十一今案陳俞本脫說郛本盛荊州記佷誤狠燭誤獨門餘同考　欽定圖書集成乾象典五十九引荊州記有佷山石穴一段亦作佷」 \\n 又曰重山下有穴父老相傳云是神農所生者「○今案俞本脫陳本改引水經注非舊鈔面目矣考　欽定圖書集成坤輿典卷四十二引盛荊州記正有此文」 \\n 又曰宜都佷山縣有山山有風穴口大數尺名為風井夏則風出冬則風入樵人有冬過者置笠穴口風吸之經月還涉長陽溪而得其笠則後之溪穴潛通「○嚴氏校云見御覽卷九卷廿二卷廿六卷七百六十五今案俞本脫陳本及御覽五十四引皆無後字餘同」 \\n 又曰佷山側有石穴穴出清白？木中有潛龍每旱民人穢其穴輒涌水蕩之因得灌溉田「○今案陳俞本脫」 \\n 又曰佷山縣北陸行三十里有石穴云昔有馬從穴出因復還入潛行乃出漢中漢中人失馬亦入此穴因名馬穿穴「○今案杜公瞻編珠卷一引荊州記同陳本改注宜都記非也」 \\n 又曰自游溪南行五十里有一泉傳云南平江安縣有牧羊者見羊入此岸穴當失之時後乃聞出白？木水潛行可四百餘里因名為羊門「○今案陳俞本脫」 \\n 又曰始興有扶容岡有石室狀穴自西山潛通江下通東岸漢末道士康容卜居於此因名為容江「○今案陳俞本脫」 \\n 荊州圖副記曰潼陽縣南三十里有故鄉山下有石穴是出鍾乳常供採調「○今案陳俞本脫」 \\n 荊州圖副記曰丹水縣東七里有馬戶山有穴一從廣二丈傍入幽闇莫測遠近古者相傳昔有馬出其中因以為名「○今案陳俞本脫考類聚卷七引荊南圖制有馬穴山一段文與此大同小異」荊州圖記曰縣北九十里有趙屬山傍有石臺高十五丈廣三尺有穴深一里內甚平整虛寂謂之仙穴「○今案御覽五十四引荊州圖記三尺作三丈餘同俞本脫陳本刪圖字及有趙五字尺作丈平下再衍一平字餘同」 \\n 王韶之仙境記曰滎陽郡有孤山直上百餘丈東北有二穴寥然杳然便是雲霞中矣「○今案陳俞本脫御覽五十四引仙作神上作長寥下杳下更疊一寥字杳字餘同」 \\n 又曰滎陽郡北出十里有何家巖傍有一穴始入幽峽而甚闇行百餘步通一澗水而多山？累峗不平復進百數十步得一處可方廣十餘步潛遙杳暎素構成宇其室幽而不晦靖而懷照昔有採鍾乳者至此見有書三卷竹杖一枝委巖遺物莫知所遊「○嚴氏校以舊鈔乳下脫者字因用紏勒又旁勒出字今案陳俞本脫御覽五十四引神境記出作三始誤如無行百至懷照四十七字又脫杖字及委巖字餘同考北出二字可通似不必改北三也峽應作狹」 \\n 王韶之南康記曰平國有覆笥山道士遺言云是福地下有潛穴未詳有所通不「○今案俞本同陳本脫亦見御覽五十四引鄧德明南康記作平固縣西覆笥下有洞穴」 \\n 張僧鑒潯陽記曰赤山下有石穴有人取鍾乳者經宿不知所窮水恆流出深處浮乃得過行數里輒見頂有光明聞裏有聲若霹靂出入此人大駭而出「○今案御覽五十四引潯陽記無頂字大駭四字作遽出俞本作有懼遽出餘同陳本多竄改」 \\n 鄧德明南康記曰贛縣黃唐山有石穴口廣七八尺外有小石章？頁而裏長如十屋廣五丈高八九丈西南有通天穴四壁石色如畫丈六像下有石？又見二人著幘對坐斂手有石彈丸子聚在一角「○今案俞本脫外有十九字正作右餘同御覽五十四引鄧南康記西南以下無又見十字又子字在彈上陳本載西南以下無一角句餘同御覽又案舊鈔章？頁而裏長四字有誤」 \\n 又曰平周縣崎村有梅溪去郡七百里有石穴入數十步如狹向裏一處曠朗似屋高十餘丈此穴出鍾乳「○嚴氏校旁勒周字今案陳本脫俞本溪作谿依作峽餘同御覽五十四引鄧南康記平周作平固餘亦大同小異」 \\n 任豫益州記曰嘉魚生丙穴蜀人謂之拙魚從石孔隨泉出大者五六尺嚴陵昔年守此穴「○今案御覽九百三十七引益州記無生丙穴三字人作中孔下無隨泉二字俞本脫陳本改注周地圖」 \\n 裴氏廣州記曰龍州縣本是博羅縣龍於藏遺山穿地出負嗇夫而升天即穴流泉因以為號穴口周迴可百步今猶潺然「○今案俞本同陳本脫合璧事類別集卷三引裴州記羅縣下有之東鄉三字脫藏遺山三字嗇夫一句及穴口以下」 \\n 梁州記曰入裒谷中十四里有裒縣舊城北有風穴此穴中常有風山去穴三四里內無復草木「○今案文選西都賦注引梁州記裒作褎」 \\n 沈懷遠南越志云遂城縣天任山之東北有銀穴焉銀沙自是出「○今案類聚八十三引南越志城誤成穴誤大無之東北三字及銀沙以下陳俞本脫此條」 \\n 福地記曰終南有橫山上下有穴高數丈水從穴內出深尺餘從穴入百步便得仙人玉女之堂亦可見仙人傳得道矣「○今案陳俞本脫初學記卷五引福地記有終南玉堂一條文與此徵異」 \\n 外國圖曰藏路之民地寒穴居冬食草根去朔方萬二千里丁零之民地寒穴居食禽鼠肉神丘有火穴其光照千里去瑯琊三萬里納民無繼民並穴居食土無夫婦死則埋之肝心不朽自民蕭民並穴處曰入時曙也去玉門三萬里「○嚴氏校以舊鈔冬作東考勒之並汝置草下蓋疑東字作木矣今案陳本脫俞本刪自民字並字曙作暑餘同」又曰山之首高三百里有風穴方三十里春風自是出也「○嚴氏校云案見御覽五十四引同今案俞本亦同陳本高三百里十一字誤作高三十里有風穴」 \\n 周景式廬山記曰主簿山在胡郎廟南數里山下溫泉穴口周圍一丈許涌出如湯沸冬夏恒熱「○今案事文類聚前集十八引周氏廬山記恆作常餘同陳俞本脫」 \\n 袁山松宜都山記曰自鹽水西北行五十餘里有一山獨立峻絕名為難望城從西面上里餘得石穴行百許步得石磧有二文石並在穴中「○嚴氏校以舊鈔北誤地已旁勒今案陳本脫俞本望作留餘同」 \\n 又曰佷山縣南岸有溪名長陽此溪數里上重山嶺□曲有射堂村村東六七里各中有石穴清泉流三十餘步便入穴中即長陽溪源也「○嚴氏校旁勒山字名字今案陳本脫俞本溪作谿□上有岡字堂下刪一村字無各申二字餘同」又曰佷山縣北有石穴平居無水有渴者至誠請乞輒得水戲乞則不得「○嚴氏校以舊鈔戲上脫水字又戲乞作乞戲皆旁勒今案御覽五十四引宜都記脫北字石上衍文字餘同俞本戲上脫水字陳本脫北字□字」 \\n 又曰亭下村有石穴甚深未曾測其遠近穴中有蝙蝠大如鳥多到縣「○今案陳本脫俞本到縣作倒懸餘同劉古倒字縣亦古懸字也考水經三十七□水注載蝙蝠倒懸事鳥作烏」 \\n 建康記曰灌水對大廟東深下不測有龍穴洞源出白石山下郭璞卜之以安厝大「○今案陳俞本脫」是乘民江乘記曰木蘆山上有鍾乳穴以授之流水灄湖「○嚴氏校旁勒授字以下斜勒今案陳俞本脫御覽五十四引江乘地記乳穴以上蘆作廬本鈔以後句有脫誤」上思村山山穴深不測名曰雲穴「○今案陳俞本脫舊鈔連上條今詳下」是乘民江乘記曰南十五里上思村山辿上有穴未測深淺名為雲隆「○嚴氏校以此條在龍山記一條之後因移在此今案雲穴雲隆文義相似疑即一條傳鈔者誤分為二耳陳俞本脫此條」 \\n 廬山南嶺精舍記曰北面大嶺對鼓山峯東接黃龍山山下有洞穴世傳有黃龍出焉西連鷄栖山「○今案俞本脫陳本刪南嶺四字峯字又西連句誤□在東接句下」 \\n 劉澄之交州記曰封山縣有犢山形似牛眾虵同穴人以鹽著手中夜入穴呼之其舐鹽則得之「○今案俞本同陳本脫」 \\n 又揚州記曰海鹽縣西南有會骸山山有金牛昔有兄弟三人共鑿求之坎崩同死穴中因名會骸「○今案陳本脫俞本求之作坎求無坎崩二字餘同本鈔崩誤肖據御覽四十六引吳郡綠海四縣記會骸山事訂正」陶季直京都賦曰句容弟山延西門穴通五「○今案陳俞本脫」武昌記曰蕪菁山縣穴兩重人多至水穴內穴深闊少得入者有人採鍾乳燭而入下有水深數尺多有蝙蝠來樸火「○今案俞本縣作有燭上有秉字餘同御覽五十四引武昌記縣穴十三字作有龍穴其水深闇七字燭作乘火陳本與御覽同」 \\n 釋法猛遊名山記曰白丕山頂有穴窺瞰見色爛然行人畏憚無敢入者「○今案陳俞本窺上增入常有憎從上五字又陳本刪釋法猛遊四字餘同」 \\n 邢子厲龍山記曰山東北與軍都西北與飛相接其山石上往往有似仙人及龍跡故以為名四麓各有一穴大如車輪春則風生東秋出西夏出南冬出北不相奪倫有沙門法猛以夏日入其東穴見石臺石人欲窮諸穴便有人厲聲云法師其餘皆如東者不宜來見穢猛仍愕然不覺身在穴外「○今案陳本脫俞本飛下有山字生作出餘同史記趙世家正義引邢子厲趙記有四麓至奪倫廿八字生亦作出」吳穆子義興記曰穴山潛穴內有大蛟常產育於此卵殼受一二斛「○今案陳俞本脫」殷斌石室記曰安域新喻縣有石室又有井仰搆窅洞深幽穴傍會莫有能究其極者「○今案此條有誤陳俞本脫」 \\n 劉向新序曰宓子賤為單父宰齊人攻魯單父父老曰麥己熟矣請令民皆出人自刈穫三請不許季孫聞之使人讓宓子賤宓子慨然曰不耕者穫得是樂有寇令民有自尿之心季孫聞之慙曰使穴可入吾豈忍見宓子哉「○今案陳俞本脫」 \\n 劉向說苑齊景公出獵上山見虎下澤見蛇歸召晏子而問之曰今日寡人出獵上山則見虎下澤則見蛇殆所謂不祥也晏子曰國有三不祥是不與焉夫有賢而不知一不祥也知而不用二不祥也用而不任三不祥也今上山見虎虎之室也下澤見蛇蛇之穴也如虎之室如蛇之穴而見之曷為不祥也「○今案見說苑君道篇陳本罔俞本刪今日四句國有八句如虎四句餘同」 \\n 劉向說苑曰介子推隱至死不復見推從者憐之乃縣書宮門曰有龍矯矯頃失其所五蛇從之周遍天下龍飢無食一蛇劉股龍返其淵安其壤土四蛇入穴皆有處所一蛇穴號於中野文公曰此子推也表綿上山封之號曰介山「○今案說苑復恩篇及陳本返作反劉作割餘同考劉訓殺與割義近俞本只存縣書句及入穴四句」 \\n 又曰騰蛇遊於霧露乘於風雲而行非千里不止終暮託宿鰌鱣之穴所以然者何也心不一也「○今案陳本脫俞本託作寄王謨本卷十七雜言篇雲作南終作然則心上有用字餘同本鈔千里誤作重字暮託誤幕記今校正」蔡韶閏論火居之鼠養豪炎穴湯泉之魚戲鱗沸泉「○今案陳俞本脫」 \\n 莊子曰南郭子綦隱机而坐顏成子游入見曰夫物之尤也形固可使若槁木而心固可使若死灰乎吾常告山穴之口矣當是時也田和一見我而齊之眾三賀之郭象曰以得見子綦為榮「○嚴氏校旁告字口字當誤今案陳俞本皆脫此條考莊子齊物論机作几入見作立侍夫物五字作何居乎三字無吾常以下惟下文有大木百圍之竅穴似鼻似口等句據十子全書本陳仁錫校本古伕叢書本皆如此通考莊子一書子綦凡數見槁木死灰二句又再見桑庚楚篇然皆非此文也本鈔一百三十三几篇引南郭數句不引槁木以下」 \\n 莊子曰越人三世煞其君王子搜患之逃於丹穴越人無君從之丹穴王子搜不肯出越人燻之以艾承以玉輿王子非惡為君也惡為君之患「○今案莊子讓王篇煞作弒承作乘惟御覽五十四引與舊鈔同俞本亦作乘陳本越人燻誤作穴人燻又本鈔廿作世詳本卷上」 \\n 莊子曰夫豐狐之豹棲於山林伏於巖穴靜也郭象曰豐大也「○今案莊子山木篇之豹作文豹餘同陳俞本脫」 \\n 抱朴子曰秦惠王以美女五人與蜀王有五丁力士使迎秦女到梓潼見一大蛇入于山穴一丁引其尾不能上五丁乃共引蛇蛇即不出山因崩壓五丁秦之五女及送女者化而成石人于今列之崩之前側「○今案陳本脫平津館本抱朴子釋帶篇只有五丁□蛇一句餘脫俞本壓下無五丁字側上無前字餘同」抱朴子曰夫寸口口焚雲夢蟻穴能大隄「○今案陳本脫俞本寸下有火能二字考平津館本抱朴子外集百里篇有云百尋之室焚於分寸之□千丈之陂潰於一蟻之穴」 \\n 韓子曰千丈之隄以螻蟻之穴潰百丈之室以突隒之熛焚故曰白圭之行隄也塞其穴丈人之慎火也除其隒「○今案近本韓子喻老篇及俞本突隒作突隙除隒作塗隙又俞本室作屋餘同近本熛作煙百丈作百尺考宋乾道本韓子及王氏念孫所見書鈔亦百丈作百尺突隒作突隙陳本脫此條」 \\n 墨子曰其親死列尸弗殮登匡窺井逃鼠穴探滌器而求其人焉以為誠在則愚甚矣如其亡也必求焉偽亦大矣「○嚴氏校殮字旁著圈今案陳俞本脫畢校本墨子非儒篇脫殮字逃作挑誠作實愚上有戇字王氏讀書雜志亦引此以證今本墨子之失畢校不知弗下有脫字乃謂弗與祓同未免過為深丈矣」 \\n 淮南子曰鳳凰之翔濯羽弱水暮宿風穴「○嚴氏校云見覽冥訓今案陳本脫俞本□□作朝飲考明本淮南子濯羽已誤作羽翼王□讀書雜志嘗引北舊鈔以正之又文辨命論注引暮作莫莫古暮字餘同」 \\n 又曰治鼠穴而壞里閭潰小靤而發痤疽「○嚴氏校如改治是也今案淮南子說林訓靤作皰餘同陳本脫俞本同」又曰木處榛巢水居窟穴禽獸有机人民有室許慎曰机獸蓐「○嚴氏校云見淮南子原道訓上篇又舊鈔有室句誤在獸蓐句下嚴亦已移正今案陳俞本脫考王謨本淮南机作芃注蓐也餘同孫馮翼輯許慎淮南子注一卷未收此條」 \\n 又曰越王醫逃巫山穴越人薰而出之遂不得巳許慎曰醫越王之太子當立讓逃巫山之穴中薰以火烟薰之也遂不得巳立為王「○嚴氏校云見原道訓下今案陳本脫俞本慎誤甚又許上脫薰出二句而以正文薰而出之四字誤易去注中薰以火七字是正文注文未得分明也今考王謨本淮南子脫巫字及許慎以下問經堂木孫輯註注一卷脫此條」 \\n 淮南子曰夫傜者揭钁？負籠土鹽汗交流喘息薄喉當此之時得休越下則脫然而喜巖穴之間非直越下之休也許慎曰楚謂兩樹交會其陰曰越「○嚴氏校以原鈔巖穴二句誤在其陰句下持移正又云見□□□今案陳俞本脫本鈔籠作龍雨誤兩考王謨本淮南子搖作繇無許注問經堂本係輯許注脫此條」 \\n 又曰桀紂之時飛鳥□翼走獸廢足狐狸首穴牛馬放牛「○嚴氏校云見覽冥訓今案陳本脫俞本□作鍛狐作狙餘同今考王謨本淮南子亦作鍛桀紂作夏桀足作腳餘同」 \\n 又曰有以自得喬木之下土穴之中足以適情無以自得雖以天下為家萬民為臣妾不足以養生「○嚴氏校云見原道訓下又本鈔中誤牛并旁勒今案王謨本淮南子土作空餘同陳俞本脫此條」 \\n 應劭風俗通曰廩君乘土船下至夷城石岸曲水亦苗廩君望之如穴狀曰我既道穴中又入此奈何石岸為崩廣三丈餘陛級之廩君行至上岸上岸有平石廣長五丈休其上投筭計筭處皆有石因立城其傍「○今案陳俞本脫嚴氏輯風俗通據書鈔引同」 \\n 應劭風俗通云俗說殦白曰目無見常隱丘藂之間亦深竄牆穴之內因無見得免鼠之無遺失於人屋上庭中殦貪鼠殘奸邪眾所增疾有此異者令人死亡也「○今案此有誤陳俞本皆脫」傅子曰夫華然被裘褐塊然居深鼠出澤生無禮容死衣以薪棄之中野喪期無數如仰觀象於天俯觀法於地者為亦以明矣「○今案陳俞本脫嚴輯傅子據舊鈔引深下出下者下為下皆寫案有脫三字餘同傅節子校輯本鼠改處以明改已明出下為下亦注按有脫誤四字」傅子曰蟻孔潰河溜穴傾山「○今案陳本脫俞本同嚴輯傅子云意林作甾川傾山御覽三百六十七引作溜瀨沈山類聚十七引作流穴傾山今依舊鈔」 \\n 傅子曰主執非道以虜其民民杜私心以事其主公門寒於上顯議寢於下忠臣深口江而杖泣貞士伏巖穴而自歎數進忠口君之門也已九重矣「○今案陳俞本脫嚴輯傅子無江字杖字也留空格矣忠下云此下有脫餘同」又曰說身□胥餘築於巖穴天下莫之知而不問不可謂之靜而安乎「○嚴氏校以本鈔胥誤形旁勒之今案嚴輯傅子改作胥茲已照訂陳俞本脫此條」楊僂時務論使鸞鳳振羽厲翼邈而高舉氣沖天而翔旦丹穴則幽都之木可夕而棲也「○嚴氏校旁勒僂字今案陳本脫玉函山房輯本時務論謂僂當作偉俞本仍作漊」郭義恭廣志曰地穴在居巢入數十里道陰懸度及通既入入得平地數百里其中人民無異「○今案陳俞本脫白帖引廣志陰作險度作渡通作過又地穴上有懸度二字餘同」郭子曰瑯琊諸亮亡名面病鼠瘻劉真長視之歎曰鼠乃復窟穴之面乎「○今案陳俞本脫御覽三百六十五引郭子亡作忘視作見」 \\n 劉義慶世說曰嵩山北有穴莫測其深淺百姓歲時每遊觀至其上昔初嘗有一人墮穴中同輩冀其儻不死及投食於穴墜者得之尋穴而行計可十許日忽曠然見明又有草屋一區中有二人對坐圍碁局下有一杯白飲墜者告以飢渴碁者曰可飲此墜者飲之氣力十倍碁者曰汝欲得停此否墜者不願停碁者曰從此西行數十步有一大井井多異慎勿畏之但投身入井中自當得出若飢可取土物食之墜者如其言投井中多蛟龍然見墜者避路墜者隨井西行井物若青泥墜者食之了不復飢可半年許乃出蜀中因歸洛下問張華華曰此仙館矣大夫所飲者玉漿所食者龍穴石髓也「○嚴氏校以舊鈔山北誤北山又其字在淺下先改正又昔誤音墮誤隨屋誤屈又誤文大誤入慎誤憤祗加旁勒矣今案惜陰軒本世說新語無此文陳俞本皆脫又考太平廣記卷十四嵩山叟傳據神仙拾遺引世說二人作二仙土物作井中物張華誤張舉館下無矣字大夫作丈夫餘則大畧相同此古本世說之僅存於今者也近刻善本亦脫之矣」 \\n 天文要集曰四夷謀伐中國則陰鳥穴居之蟲羣嘷而鳴「○嚴氏，校四上刪日字今案陳本脫此條俞本四作西」 \\n 白澤圖龍穴之口有魚狀如五綵文人食之不死衍問子喬取食之得仙矣「○今案陳俞本脫」 \\n 神農本草曰神農稽首再拜問於太一小子為眾子之長矜其飢寒勞苦其畫即弦矣逐狩求食飲水夜則巖穴飲處居無處所小子矜之道時風雨殖種五穀去溫燥隧隨逐寒暑不憂飢寒風雨疾苦「○今案陳俞本脫」楚辭曰倚此兮巖穴永思兮窈攸嗟懷兮眩惑用志兮不照「○嚴氏校云見九思今案百三家本王逸九思右怨上第二攸作悠照作昭陳俞本脫此條」 \\n 東方朔嗟伯夷曰窮隱處兮窟穴自藏與其隨接而得得志兮不若從孤竹於首陽「○嚴氏校改正下兮字今案舊鈔下兮字誤在藏下非也俞本徑刪下兮字亦非又俞本及百三家本集接作佞陳本已脫此條」楊雄校獵賦曰發黃龍之穴窺鳳凰之巢「○今案陳俞本脫文選楊雄羽獵賦同」夏侯湛寒雪賦曰野田遊獸榛蕪栖鳥蛇枮糺於幽穴兮龍潛身於天表「○今案陳俞本百三家本脫嚴輯夏侯湛集據書鈔引糺作蚪」 \\n 夏侯湛玄鳥賦曰凝霜淒其被草卉木槭以零稀遂匿形於深穴斂六翮而不飛「○今案陳俞本脫百三家本湛集亦無凝霜二句」 \\n 夏侯湛對策曰民之初生未有上下之序長幼之紀穴居野處愕慍遊而苟作「○今案陳俞本脫嚴輯夏侯湛文愕作慢」 \\n 班固難嚴周曰太古之世不車不舟陸走以遊不棟不宇巢穴而處「○今案陳本脫俞本嚴誤巖餘同百三家本集亦誤巖古誤史棟誤棟嚴輯班固集嚴作莊餘同考莊助嚴助之類漢人屢借用蓋避明帝諱也」 \\n 王逸機賦曰素樸醕一野處穴藏上自太始下說羲皇「○今案陳本脫俞本同百三家本王逸有机賦無此四句嚴輯王逸集機下有婦字餘同」 \\n 孔融折楊柳行曰言多令事敗語漏坐不密河潰從蟻孔牆壞由郄穴「○嚴氏校言字何故何又云作臨終詩今案與百三家本合又百三家本語作器坐作苦從蟻孔作蟻孔端郄作猿餘同陳俞本脫此條」 \\n 魏文帝與諸將□曰劉備既孤老智窮勢極正使欲與死爭□□將軍便當□穴中□取之耳「○今案陳俞本脫百三家本集及嚴輯本耳作爾餘同」 \\n 魏□旁□□賦曰崆峒丹穴孤竹北戶沉淪窅冥豈有所覩「○今案陳本脫俞本沉淪句作耳目沈溟餘同嚴輯魏月帝集據書鈔未改本引合」 \\n 曹植洛陽賦云狐狢穴於紫闥兮茅羲生於禁闈本至尊之攸居□于今之可悲「○今案嚴輯曹植集同俞本脫下二句茅羲作蓬茅陳本脫此條」 \\n 曹植詩曰遊鳥翔故巢狐死反丘穴我信歸故鄉安得憚離別「○今案陳本脫俞本故作舊」曹植魏文帝誄曰拔才巖穴取士蓬戶唯德是營弗拘禰祖「○今案俞本同陳本脫百三家本集營作縈」曹植飛□篇云南經丹穴積陽所生煎石流鑠品物無形「○今案陳本脫俞本飛下有龍字」 \\n 曹植七啟曰玄微子冠皮弁被文裘出山岫之潛穴倚峻岑而嬉遊「○今案陳俞本脫文選岑作崖」曹植九詠曰過□穴兮清吟木鳴條兮動心「○今案陳俞本百三家本皆脫嚴輯本同」又曰踐丹穴兮觀鸞居通朱爵兮息南巢「○今案陳本百三家本皆脫嚴輯本同俞本爵作雀」 \\n 曹植遙逝曰哀秋氣之可悲兮涼風蕭其嚴厲神龍盤于重泉兮騰蛇墊于幽穴「○嚴氏校景改衷今案陳俞本脫嚴輯曹植集同」 \\n 陳琳神武賦序曰夫闚巢穴者未可與論六合之廣遊潢汙者又焉知滄海之深大人之量固非說者之可所識也「○嚴氏校補闚字今案陳本同俞本與論作以論又脫遊潢十一字賦下脫序字餘同百三家本脫此條嚴輯陳琳集據舊鈔引同」 \\n 劉槙魯都賦曰紫金揚暉於鴻岸水精潛光乎雲穴岱宗邈其層秀干氣霧以高越「○今案陳本脫俞本岸作崖又刪岱宗二句百三家本亦作崖餘同又縝咨本作楨此宋避仁宗諱故也」繁欽明□賦曰唇實範綠眼惟雙穴雖蜂膺眉鬢梓「○今案陳俞本脫嚴輯繁欽集同又附注云案此有脫誤」七哀詩曰山崗有餘映巖阿增重陰狐狸馳赴穴飛鳥翔故林「○今案陳俞本脫百三家本王粲集崗作岡餘同」 \\n 應璩與洛陽□□□□書羊寄虎穴鵲託鷹巢心懷怵惕豈任哉「○今案陳本脫俞本及嚴輯應璩集同」 \\n 阮籍獼猴賦曰鼷畏逼以潛身兮穴神丘之重深終或餌以求食兮重鑿之能禁「○今案陳本脫俞本或作惑重作薰百三家本及嚴輯本阮嗣宗集焉作烏無重字能上有而字餘同」 \\n 諸葛亮表曰初謂高定失其窟穴獲其妻子道窮計盡當歸首以取生也而邈蠻心異乃更殺人為盟糺合其類二千餘人求欲死戰「○今案陳俞本脫嚴輯諸葛亮南征表據舊鈔引邈作褪餘同」王沉馬腦勒賦曰有殊域之妙寶兮託靈山之曲阿傍丹穴之幽兮洄綠泉之湍波「○今案陳俞本脫嚴輯王沈集據舊鈔引同」傅玄歌詩曰飛沉殊厥趣草木以區別鸞鷖樂山林龍蛇安藪穴「○嚴氏校以原鈔藪誤數旁勒之今案傅節子輯鶉觚集作數餘同陳俞本百三家本皆脫」成公綏七唱曰其居也背川臨谷巖栖穴處枕石潄流鼓腹容與「○今案陳俞本脫嚴輯成公綏集川作山餘同」成公綏玄鳥賦曰潛幽隟而穴處兮將待期於中春「○今案陳俞本脫嚴輯成公綏集此二句引作烏賦」 \\n 潘岳楊仲武誄曰歸鳥頡頏行雲徘徊臨穴永訣撫櫬盡哀「○今案陳本脫俞本及百三家本集同」潘岳馬汧督誄曰鑿穴而處負戶而汲木石將盡樵蘇乏絕「○今案陳俞本脫文選乏作罄」潘尼懷退賦曰豈遁世之獨立兮庶北門之在茲歸幽巖之潛穴兮託峻岳之重基「○今案陳俞本脫嚴輯潘尼集重作崇」 \\n 潘尼後園頌曰鼓腹巖穴擊壤路衢籍訟洪德擬跡羣儒「○今案陳俞本脫嚴輯潘尼集訟作頌然訟頌古亦通用」潘尼逸民吟曰我願遁居隱身巖穴寵辱弗榮誰能羈紲「○今案陳本百三家本脫俞本同」左思魏都賦曰搉惟庸蜀與鴝鵲同巢勾吳與鼃鼆同穴山阜猥積而崎嶇泉流迸集而映「鳥朗反」咽「○嚴氏校改訂搉鼃鼆咉四字今案陳本脫俞本無山阜二句及搉子鼆作蠅文選巢作窠鼆作黽崎嶇作踦□餘同」左思招隱士詩曰杖策招隱士荒途橫古今巖穴無結構丘中有鳴琴「○今案陳本脫俞本途作塗文選亦作塗」陸機毗陵侯君誄曰同志奔走戚友相尋臨穴嗚乎洒淚山林「○今案陳俞本脫嚴輯陸機集同」 \\n 張協七命曰舉戈林竦揮鋒電滅仰傾雲巢俯殫地穴「○今案陳本脫文選同俞本刪仰字俯字巢作府」又曰丹穴之顟立豹之胎燀以秋橙酤以春梅「○今案陳俞本脫文選張協七命顟作鳭酤作酤考本鈔一百四十二酒食摠篇引顟作雛餘同據此兩引皆作酤或是舊本如此」 \\n 孫惠詩曰康直潛亂穴安貞洒耳川無問衣清商拔故推賢「○嚴氏校考勒亂真洒三字今案此條有譌脫陳俞本刪」牽秀詩曰高宗夢巖穴姬文兆渭濱羣分邈十里感應用形神「○嚴氏校本鈔旁勒十字蓋疑作千字今案陳俞本脫」盧諶觀獵賦曰赤處玄熊穴蟄食卉飲泉升原降隰「○今案陳俞本脫嚴輯本據書鈔引同」 \\n 郭璞蚍蜉賦曰濟齊桓之窮師兮由東山之高垤感萌陽於潛步兮知將雨而封穴「○今案陳本脫俞本同百三家本嚴輯本景純集桓作國步作出又百三家本知將雨作將知水」 \\n 郭璞遊仙詩曰放浪林澤外被髮師巖穴髣髴若士姿夢相遊列■〈垂夬〉「○嚴氏校旁勒師字今案陳俞本脫百三家本郭璞遊仙詩十四首失載此條」 \\n 庾闡揚都賦云蒼梧之嶺峻極丹霄潛稽禹穴絕岸陵喬「○今案陳本脫俞本潛稽作稽潛嚴輯庾闡集與舊鈔同」 \\n 庾闡賓汸曰封口蟬蛻於紫茄貳負抱拘於石穴□客掘泉以潛居赤斧棲雲以自潔「○嚴氏校旁勒汸字今案陳俞本脫」 \\n 李顒羨夏篇曰羲和遊與併祝融騁離光照穴應時啓超川隨化亡「○今案陳俞本脫嚴輯李顒集亦脫」 \\n 王彪之廬山記曰若乃飄颻高崖迢遞峻峯箕風吐穴而蓬勃暈雲出岫而鬱蓊「○今案陳俞本脫」戴逵雜義曰披榛而遊遇穴而處男無定居女無常主「○今案陳本脫俞本主作□」徐廣悼亡賦曰歎林松之萋肅慨丘陵之□落臨穴洞而興哀□外物而乖錯「○今案嚴輯徐廣集據舊鈔肅作蕭陳俞本脫此條」 \\n 徐廣秋詠賦曰高風蕭條以遐振兮遊雲掩翳而罥林昆蟲隨陽而坯穴鷹隼順陰而威稜「○今案陳本脫俞本罥林作霄依威陵作陵風餘同嚴輯徐廣集據書鈔未改本引同惟脫詠字耳」湛方生神仙詩曰茇有逸客栖迹幽穴仰超千里夷此九折「○今案陳俞本脫」 \\n 宋孝武帝華林清暑殿賦曰其西積仞連嶺石穴通波「○嚴氏校以本鈔穴字誤在仞下特移正今案陳俞本脫嚴輯宋武帝集同」 \\n 夏侯弼吳都賦曰爾其遐城則蚪窟蒸雲龍洞引電浮石乘流鯉獸□見神州城隆高鴻垂巒大風駭其穴浮雲出其端「○今案陳俞本脫」 \\n 謝靈運山賦曰朱明之宮耀真之陰室洞穴之寶衢海靈之雲術「○嚴氏校以本真誤員旁勒之今案陳俞本脫百三家本謝集山上有羅浮二字餘同」 \\n 又嶺表賦曰見五瀆之東寫覩六水之南揮□靈海之委輸熟石穴之永歸「○今案陳本脫俞本寫作□海上無靈字餘同百三家本謝靈運集未載此條」 \\n 又詩曰照澗凝陽水潛穴□陰□雖知視聽外用心不可無「○今案陳俞本脫」靈運登狐山詩曰迥曠沙道開威紆山逕折波□青密林□暎丹穴壁「○今案陳俞本脫」 \\n 又詩曰長林羅戶穴積石擁階基連巖覺路塞密竹使逕迷「○嚴氏校云見登石最高頂詩今案陳俞本脫百三家本謝集同」 \\n 又入竦溪詩曰平明發風穴投宿憩雲巘初時當薄木迄今草已搴「○今案陳俞本脫」又初至都詩曰臥疾雲高心愛閑宜靜處寢憩託林石巢穴順寒暑「○今案陳本脫俞本無臥疾二句」又登廬山絕頂詩曰捫壁窺龍池攀枝瞰乳穴積狹忽復啓平塗俄已閑「○今案陳本脫俞本狹作峽餘同百三家本謝集脫上二句狹亦作峽閑作閉」又宋高祖誄曰髽首冠弁穿胸斂服寒穴□日巢栖翫屋「○今案陳本脫俞本及百三家本集同」 \\n 顏延之北使詩曰伊穀絕津濟臺館無尺椽宮陛多巢穴城闕生雲煙「○今案陳俞本□百三家本顏集使下有洛字穀作濲」顏峻擣衣詩曰逶迤失榮荄旅鷰又口寒「○今案陳俞本同」鮑照河清頌曰青丘之狐丹穴之鳥栖阿閣□禁園「○嚴氏校以本青丘上衍穴昭夜既明奕雲初結又曰十一字刪去并云案河清頌無此二語今案陳俞本脫百三家本嚴輯本同」 \\n 北堂書鈔卷第一百五十八 \\n  \\n 　"}
{"章节": "●北堂書鈔卷第一百五十九 地部三", "正文": "　 \\n ●北堂書鈔卷第一百五十九　地部三 \\n 　 \\n  \\n 隋祕書郎虞世南撰南海孔廣陶校註泥篇十四　沙篇十五 \\n ○泥篇十四 \\n 易曰需于泥致寇至「王弼曰以■〈罡刂〉逼難欲進其道所以招寇而致敵○今案見易需卦又此卷兩篇計六十六條陳本同者僅廿三條別引者十二條脫者三十一其所據之本可見」 \\n 象曰需于泥災在外也自我致寇敬慎不敗也「○今案陳本寇作戎」焦貢易林曰陰風泥塞常水不溫凌人惰怠大雹為災「○嚴氏校云案否之蹇北陰司寒常冰不溫之蒙固陰沍寒常水不溫淩人墮胎大雹為害蟲之未濟固陰沍寒常水不溫淩人怠墮大雹為災今案津逮本易林陰風句亦作北陰司寒與嚴引同常又作堅惰誤情餘同俞本引無陰字？誤水餘亦同」 \\n 又易林變占曰口口纔沒塗泥至轂馬漶不進虎齧我足「○今案俞本纔沒句作水深難涉至作在馬字空一口漶誤瀗餘同」又曰泥滓汙辱棄損溝瀆眾所共哭終不顯祿「○嚴氏校云見頤之師萃之履今案津逮本易林頤之師共作笑祿作錄萃之履眾所句作為眾所笑餘同俞本引汙誤行損作空一口餘與本鈔同」 \\n 又曰封豕溝瀆水潦室屋客止舍宿泥塗至腹「○今案見沖津逮本易林履之豫室屋作空谷舍宿作宿舍泥誤紀俞本室屋作居谷至作在餘亦同」 \\n 易筮卦洞林曰水不下澗雲不登天沉泥致寇官守不堅「○今案俞本作泥沉寇字空一口餘同玉函山房輯洞林寇字亦然」 \\n 又曰臨淮太守柳道明令郭璞作卦說之曰法君婦當夢稼問之果然便教令取井底泥泥竈欲常應道即如法日中塗之至黃昏火凡十起燒竈室兩間而止其婦果亡「○今案玉函山輯洞林當作常即作明無燒字餘同言祗書鈔一引又俞本亦與本鈔同」許氏易交修曰母病腹脹蛇在井傍當破瓶甕井沸泥浮五色玄黃「○嚴氏校旁勒交修二字今案俞本作文條餘同」尚書曰淮海惟揚州厥土惟塗泥「○今案見禹貢陳本祗引下句並孔注」 \\n 詩推度？曰百姓空虛弊冰泥□魚鼈不滋五穀無收「○今案俞本無弊字作水泥下空二□□餘同」詩含神霧曰夫齊之地處孟春之位海岱之間土地汙泥流之所歸利之所聚「○今案御覽七十四引含神霧及陳俞本引皆同」大戴禮曰蓬生麻中不扶直白沙在泥與之皆黑「○今案孔巽軒校本大戴禮曾子制言上篇則作自又本鈔□篇引則又作乃」左傳曰晉楚將戰呂□夢射月中之退入於泥泥必死也及戰射恭王中目「○今案見成十六年□下泥字作亦陳本亦然又錡誤騎」 \\n 左傳曰晉悼夫人食轝人城杞者絳縣老人或年長有與疑年使之年趙孟問其其屬召之而謝過焉曰武不才不能由吾子使吾子辱在泥塗久矣武之罪也敢謝不才遂仕之「○今案見襄三十年傳轝作輿無老字其縣下有大夫二字餘同」春秋漢含孳曰斷木寒水泥土當根「宋均曰泥土穿土出泥○今案俞本同玉函輯本漢含孳未引取出書名又脫宋注」春秋考異郵曰轝重救之地地傷不相動而踊故物漳者易變動「○今案俞本轝作與漳作淖餘同玉函山房輯考共郵與俞同而未注所出書名」 \\n 春秋運斗樞曰舜以太尉受號即位為天子五年二月東巡狩至于河黃龍五彩負出置舜前還入水圖以黃玉為匣如匱長三丈廣一丈厚四寸合而連有戶白玉檢黃金黃芝為泥封兩端章曰天黃帝符璽「○今案御覽八十一引運斗樞匱作櫃三丈作三尺一丈作八寸四寸作一寸無連字芝字無黃字餘同俞本引自舜東巡起刪還入水至金句又刪章曰二句」 \\n 爾雅孫炎注攝木生江上有奇枝高三丈生毛一名楓子天旱以泥塗之即雨「○今案御覽十一引孫注奇作寄生三下有四字餘同廣韻上平聲楓字注引攝木作攝攝亦作寄生丈作尺塗亦作泥俞本奇作寄餘與本鈔同」 \\n 劉熙釋名曰泥爾也爾近也以水沃土使相黏近也「○今案釋宮室第十七爾作邇明吳琯校本畢校本釋名同俞本沃作復使作便黏作粘餘同」說文曰泥黑土在水中者也「○今案黑土二字本鈔誤合作墨考御覽七十四引同今木說文泥訓水名其餘土部黑部亦無此文蓋脫耳」史記曰夏禹水行乘舩泥行乘橇「○今案見夏本紀本鈔泥涯照訂俞本同陳本橇作毳又改引漢書」帝王世紀曰周穆王征伐戎得練剛赤刀用之割玉如割泥焉「○今案陳本引練煉御覽七十四引世紀練作鍊餘皆同」漢董仲舒對策曰夫上之化下下之從上猶泥之在鈞惟甄者之所為如湻曰淘人作瓦器謂之甄「○今案北監本漢書五十六董仲舒傳未引如湻注」 \\n ○沙篇十五 \\n 易曰需于沙小有言終吉「王弼曰轉近於難故曰需于沙也不至致寇故曰小有言○今案近本王弼注轉作將俞本並刪去轉字」 \\n 易通卦驗曰巽氣不至則城中多火風發屋揚沙稼盡臥「○今案聚珍本通卦驗及陳俞本引火作大稼上有禾字聚珍本又城作歲」 \\n 焦貢易林曰南山天行困於空乘老沙為石牛馬無食「○今案津逮本易林大有之乾天作大乘作桑俞本貢作贛南山句作南上太山亦作桑餘同」 \\n 又曰海老水乾魚鼈盡索高洛無澗獨有沙石「○嚴氏校云遯之否盡索作蕭索高洛作高落今案津逮本易林亦然俞本洛亦作落餘與本鈔同」 \\n 尚書曰東漸於海西被於流沙朔南暨聲教訖于四海孔安國曰言此五服之外皆王者聲教而朝見「○今案禹貢言此作此言俞本仍作言此但外作內而朝見作暨至二字」 \\n 河圖曰崑崙之東十萬里有大秦之國人民長三十丈亦壽萬八千歲不知田作但食沙石子「○今案御覽三百七十七引河圖玉版無十萬里字伙三字無亦壽以下又卷七十九引龍魚河圖云有蚩尤食石子句陳本田作改禾稼無子字又將龍魚河圖另為一惟俞本與本鈔悉同」 \\n 河圖曰辰星位北方主災哀哭大喪圖襄之憂亦主川沙石「○今案俞本同」雒書曰泥流出不言小人起擅百川亂不言小人執政「○今案俞本同」 \\n 洪範五行傳曰蜮者一名短狐吳越熟地所生口中有骨形如小弩常居水中含沙射人則令人生瘡甚則煞人「○今案俞本引熟作熱餘同陳本改引搜神記非是」 \\n 韓詩外傳曰孔子南遊適楚至于阿谷之陽有處子珮瑱而浣者孔子曰彼婦人其可與言矣乎抽觴以授子貢曰善為之辭以觀其辭子貢曰吾北鄙之人也將南之楚逢天暑願乞一飲婦人對曰阿谷之陽隱曲之氾其水載清載濁流而趨海欲飲則飲何問婢子受子貢觴跪坐置之沙上曰禮固不親授「○今案學津計原本外傳卷一兩陽字皆作隧其辭作其語跪字作迎流而挹之奐然而棄之促流而挹之奐然而溢之四句御覽七十四引外傳仍作陽陳俞本陽皆作隧餘亦多改易」 \\n 大戴禮曰蓬生麻中不扶乃直白沙在泥與之皆黑是故人之相與也譬如舟車然相逐走也「○孔巽軒校本曾子制言上篇乃作自逐走作濟達俞本引皆作俱無之字本鈔同」 \\n 禮記曰自西河至于流沙千里而遙「雍州域也」西不盡流沙南不盡衡山東不東海北不盡恆山凡四海之內斷長補短方三千里「○王石華校志改至今案禮記王制夾注雍州城三字是鄭氏注俞本脫東海北不盡五字」春秋運斗樞曰土躍沙城后黨盛耶「○今案俞本同玉函山房輯輯運斗樞同但未注所出書名耳」春秋潛潭巴曰川水逆流陰氣盛不及上令其揚沙下不爭天子失道聖人受命「○今案俞本及玉函輯本潛潭巴皆無川字」 \\n 邯鄲倬五經折疑曰甲女子道逢暴風飛沙發屋惶怖走欲趣乙門乙門凶凶懼欲門甲女求欲入門為乙門所笮死乙何罪吏議以為當坐煞人當棄市也「○今案俞氏本于凶凶之上脫去乙門二字餘則與本鈔同」家語曰得其人如聚沙而雨之非其人如會聾而鼓之「○今案家語六本篇第十五及俞本同陳本而鼓誤耳聲餘亦同」許慎說文曰沙水散石也从水少聲楚東有沙水「○嚴氏校疑改从今案見說文水部段本無聲字俞本仍作疑未句水下有聲字陳本脫散字未二句作水少沙見楚東有沙見」聲類曰沙水中細礫「○今案玉函輯本聲類祗據書鈔一引俞本聲字下空一口蓋彼本誤移聲字于上條之未耳」史記曰殷紂厚賦稅寔鹿臺錢盈鉅橋粟廣沙丘以酒為池縣肉為林為長夜之飲「○今案殷本紀沙丘下有苑臺二字俞本廣上有益字長上脫為字陳本有增引」史記曰始皇二十八年作琅琊臺立石頌曰西至流沙南盡北戶東有東海北過大夏「○今案始皇本紀至作涉陳本頌下有秦德二字亦作涉餘同俞本作頌秦功德東海作大海至字與本鈔同」 \\n 又曰高祖在雒陽南宮從復道望見諸將往往相與坐沙中語上曰此何語留侯曰此謀反耳「○嚴氏校移道下上曰二字於語下今案見史記留侯世家俞本復作複坐字移中字下餘同陳本復誤後刪上曰以下」又曰武帝元封元年旱於是天子乃禱萬里沙「應劭曰自萬里沙祠也在東萊曲城孟康曰沙徑三百餘里也○今案見史記武帝紀俞本同」 \\n 史記曰項羽擊漢軍大破圍漢王三匝於是大風從西北起發屋揚沙石窈冥晝晦楚軍大亂漢王乃得遁去「○嚴氏校以原鈔匝誤市旁勒之今案項羽本紀匝作？又本石篇引同俞本遁作遯陳本以揚沙二字標目將史記此條附入易通卦驗下合而一之奇矣」 \\n 史記曰張良以鐵鎚擊秦始皇於博浪沙中其副車「○今案留侯世家鎚作椎中其作誤中俞本與本鈔同」漢書郎中侯應曰幕北地平少草木多沙少所隱蔽「○今案書九十四下匈奴傳隱蔽作蔽隱餘同俞本多下有大字餘同」東觀漢記曰朱鮪等遂會城南洧水上沙中設壇立聖公為天子「○今案御覽卷七十二引東觀記遂作共聚珍本洧作淯俞本洧作涓陳本引亦作共餘與本鈔同」 \\n 又曰上令王霸前瞻水霸如寔還報恐驚官屬即直言可渡遂前比至冰合可渡馬欲僵各以囊盛沙布冰上乃渡「○今案本鈔比誤此且與至字俞置已訂正類聚卷十引脫燛欲僵句各誤疆訛舛甚矣聚珍本東觀記即直言三字作即白曰餘悉同俞本引亦倒作至比餘與本鈔同」 \\n 司馬彪續漢書曰沖帝建康元年九月京師及太原雁門地震二郡沙涌裂「○今案姚之刪輯續漢書及陳俞本引皆脫二郡裂三字陳本京誤景」 \\n 又曰虞詡從弟孫客長沙詡迎與俱渡江水孫墮船詡投水中救之一浮一沒遇沙得皆不死「○今案姚輯本汪輯本東觀記孫作遜無渡宇孫墮作漲墮餘同俞本引亦作亦脫渡字孫墮作縣墮」 \\n 魏書曰烏丸俗其亡叛為大人所捕者諸邑落不肯受皆逐使至雍狂地地無山有沙漠流水草木多蝮蛇在丁零之西南「○嚴氏校以原鈔逐誤遂山誤上旁勒之今案魏志卷三十烏丸等傳序注引魏書零作令俞本補作攝邑作色逐下有之字山作土無木字同」 \\n 魏書曰袁紹連營依沙搥為屯東西數十里曹公亦分營與相當合戰不利紹復進師官渡「○今案亦見魏志卷一武帝紀搥作塠師作臨餘同俞本搥作堆師亦作臨」 \\n 王隱晉書云太尉陶侃表袁謙為高涼太守未至百餘里浦中有蜜蜂蔽日而下謙船上明早卒遇大風飛沙天地晦合不復得還浦遂投海中「○今案御覽九十五引王晉書投作沒餘同俞本引脫表字悔字不字餘亦同」又云惠帝咸寍十年洛中謠曰南風烈烈吹黃沙遙望魯國鬱嵯峨前至三日滅汝家「賈后名時字南風○嚴氏校將成寍十年四字旁勒今案賈后七字原鈔誤作大寫已更正又考咸寍為武帝年號惠帝祇有永寍亦十年蓋誤俞本亦同陳本改晉陽秋引至□□上而亦與本鈔同」 \\n 習鑿齒漢晉陽秋曰惠帝永康元年冬十月乙□日鬬黃沙四塞十一月戊午朔大從西北來飛沙石六日乃止「○今案俞本脫乙下一字」 \\n 三十國春秋曰秦將符雄攻王擢敗之擢單馬奔京初有童謠曰十斗二升沙誰為王擢屬家「○嚴氏校京下斜勒今案俞本無謂字餘同」 \\n 后魏書曰刁雍為薄骨律鎮將上表曰奉詔高平安定統萬及臣所守四鎮出車牛五千乘運屯穀五十萬斛付沃野鎮以供軍精臣鎮去沃野八百里道多深沙輕車來往猶以為難設今□穀不過二千石每涉深沙必至滯陷「○今案魏書三十八刁雍傳無牛字同俞本雍作雒無統字脫往字令誤今千誤十涉作至餘亦同」 \\n 宋元嘉起居注曰劉亥之北征上計曰以今月十二日入泗口緣道把沙開溝以夜日日才行十餘里或七八里「○今案俞本同」 \\n 列仙傳曰主柱者不知何許人與道士共上岩山言此有丹沙可數萬斤岩山長史知而止封之沙流出飛為火乃聽拄取邑令章君明餌沙三年得神沙飛雪服之五年能柱俱去「○今案秘書廿一種本列仙傳及俞本數上有得字史作吏止作上山為火作如火能飛下有行字又秘書本沙俱作砂俞本俱作沙與本鈔同」 \\n 北堂書鈔卷第一百五十九 \\n  \\n 　"}
{"章节": "●北堂書鈔卷第一百六十  地部四", "正文": "　 \\n ●北堂書鈔卷第一百六十地部四 \\n 　 \\n  \\n 隋祕書郎虞世南撰南海孔廣陶校註石篇十六 \\n ○石篇十六 \\n 易歸藏啟筮曰鮌乃以息壤以填洪水「○嚴氏校於鮌下水上皆斜勒因脫乃以填洪四字也今案見山海經郭注引歸藏啟筮據補又案本篇共一百三十三條陳本同者三十七條改引者三十四條脫去者六十二條又俞輯唐類函將書少擅改入類聚白帖者二十四條貽誤後學不淺矣」 \\n 易曰艮為小石「○今案見說卦傳」又曰困于石據于蒺■〈艹梨〉「○今案易困卦」又曰介于石不終日貞吉「○今案易豫卦」 \\n 周易參同契曰吉記提龍虎黃帝美金華淮南□秋石王陽加黃牙「○今案陳俞本脫」焦貢易林曰山險難登澗中多石車馳轊擊「○嚴氏校云見乾之謙履之坎垢之今案津逮本易林云乾之謙澗中多石車馳轊擊載重傷軸擔負差躓踠跌右足履之坎澗作石？間轊作頻踠跌作跌踒餘同上姤之渙差作善又作轊擊作重載作跌踒餘同俞本僅引上三句」 \\n 焦貢易林曰入年多悔耕石不富衡門屢空使士失意「○嚴氏校云見咸之需今案本鈔入年悔三字誤人者侮据津逮本易林訂正餘同」 \\n 又曰石田無稼苦費功力自令貧極石實不言□雄敗士不言害眾盛「○嚴氏校以原鈔稼上雄上有脫字加斜勒眾害改害眾今案見易林又本鈔田誤苗苦誤若皆据訂俞本祇引上四句亦同」 \\n 尚書大傳曰十有四祀鍾石筦笙變聲樂未罷疾風發屋天大雨雷帝沉首而笑曰明哉天下非一人天下也乃見於鍾石「○嚴氏校補發字今案陳刻尚書大傳謂從書鈔引筦笙作笙筦又路史發輝卷五注引大傳作笙管變無聲字俞本脫天下非三字餘同」周書曰有玉而傷其山萬民之患在□言「○今案俞本引玉作石而下尚空一格餘同考逸周書周祝解六十七有玉上有石字餘與舊鈔同」 \\n □詩外傳曰楚熊渠子夜行見寢石以為伏虎彎弓而射之沒羽下視知其石也因復射之矢躍無跡熊渠子見其誠心而石為之開而况人乎「○今案新安周氏校本韓詩外傳卷六脫見字及因復十六字餘同又周氏注云寢石上新序雜事有見字御覽五十一引外傳楚下無熊字躍作摧跡下脫熊渠十六字餘同類聚卷六引沒羽作沒金飲羽躍作摧跡下亦脫小注有漢書載李廣亦如之八字陳本沒作飲下作晝矢躍句作莫能入餘脫」 \\n 毛詩爰有樹檀其下維籜他山之石可以為錯「○今案見小雅鶴鳴篇本鈔為攻玉已更正」又曰有扁斯石履之卑兮「○今案見詩小雅白華篇」 \\n 周官曰？人掌金玉錫石之地而為之厲禁以守之「○今案見周禮地官？人職」 \\n 周官職金掌凡金玉錫石丹青之戒令受其入征者辨其物之美惡與其數量揭而之入其玉石丹青於守藏之府「○今案見周禮秋官職金美作媺揭作楬」 \\n 周曰大司寇以嘉石平罷民有坐諸加石以肺石達窮民凡惸獨老幼欲復於上而不達者立於肺石「注云嘉石文石肺石赤石○今案見周禮秋官大司寇而下有其字不作弗餘同」禮記曰昔者夫子居於宋見桓司馬自為石橔三年而不成夫子曰若是其靡也死不如速朽之愈也「○今案見檀弓篇」禮含文嘉曰君為臣綱掌明舉錯稽首有常則玉石章明「○今案玉函山房輯本君為四字注見樂記正義及白虎通德論引又稽首二句但注作書鈔引考俞本亦祇引下二句」左傳曰齊固入晉師桀石以投人「○今案見成二年傳」 \\n 左傳曰石言于晉魏榆晉侯問於師曠曰石何故言對曰石不能言或憑焉不然民聽濫也抑臣又聞之曰作事不時怨讟動於民則有非言之物而言今宮室崇侈民力彫盡怨讟並作莫葆其性石言不亦宜乎「○嚴氏校以原鈔濫誤覽事誤是莫葆誤莫傑及脫今字言不二字皆勒出今案見昭八年傳据補」穀梁傳曰刻桓宮桷禮天子之桷斲之砦之加密石焉「○今案見穀梁莊二十四字傳」穀梁傳曰叔孫得臣敗狄于鹹傳曰長狄也兄弟三人佚宕中國瓦石不能害叔孫得臣射其目斷首而載之眉見于軾「○今案見梁文十一年傳」春秋說題辭曰山有水石精流以生木木含火故山有魄火生士故地有載石陰精補陽故山有水石石之為言託也託立法也「○今案玉函山房輯本說題辭引至載石句止精下無流字脫書名初學記卷五引陰精以下補作輔有水石作含石餘同俞本亦引至載石句止但作火生士惟陳本所引與原鈔絕不相涉」 \\n 孔叢曰孔臧與子琳書曰山霤至柔石為之穿蝎蟲至弱木為之弊夫霤非石之鑽蝎蟲非木之鑿然而能以微脆之形陷至剛之體豈非積漸之至乎「○今案陳本脫俞本至剛作堅剛餘同永興堅改至者避隋諱也」孔叢曰抱石以救溺愈不濟矣「○今案見裘本孔叢子陳士義篇上句云所謂求白潔而益其垢餘同」 \\n 家語曰夫鍾鼓之音怒而擊之則武憂而擊之則悲志誠感之通于金石「○今案見家語六本第十五通行本脫鼓字俞本鍾誤動餘同」 \\n 孝經援神契曰神靈滋液百姓寶用爰有石華「○今案玉函山房輯援神契脫姓字又稱諸書引或作百珍或作玉有瑛或作玉有英華俱不見有石華三字惟俞本獨與本同」 \\n 顧愷之啟蒙記曰皋塗有煞鼠之石「○今案玉函輯本及俞本愷皆作凱煞皆誤然本鈔殺字例作煞」 \\n 史記曰秦始皇二十八年東行郡縣上鄒嶧山立石與魯諸儒生議封禪望祭山川之事遂上泰山立石封祀下風雨暴至「○今案見始皇本紀封下有祠字陳本亦然」 \\n 史記曰秦始皇三十六年熒惑守心有墜星下東郡至地為石黔首或刻其石曰始皇死而地分「○今案見始皇本紀陳本死上有帝字俞本曰下有秦字餘同」 \\n 史記曰楚大破漢軍漢為楚所擠入雎水雎水為之不流圍漢王三匝於是大風從西北起至發屋揚沙石窈冥晝晦楚軍大亂漢王乃得遁去「○今案見項羽本紀至發屋作析木登□」 \\n 史記曰王翦代李信擊荊荊兵數挑戰終不出翦曰休士洗沐而善飲食拊循之士卒同食久之翦使人問軍中戲乎對曰方投石超距翦曰士卒可用矣「○今案見王翦列傳原鈔荊兵誤□兵音近致訛也已訂正陳本引刪翦日以下十九字餘同」 \\n 史記云張釋之為中郎將從文帝至霸陵居北臨廈使慎夫人鼓瑟上倚瑟而歌意悽悲懷顧謂羣臣曰嗟呼以山石為椁用紵絮斮陳漆其間豈可動乎釋之前曰使其中有可欲雖錮南山猶有隙使其中無可欲雖無石椁又何戚焉帝稱善「○今案近本史記釋之傳廈作廁際作郄陳本引刪北居以下十五字意上添主字子作哉哉下有左右皆曰善句隙亦作郄餘同」 \\n 史記曰虢太子死扁鵲曰臣能生之中庶子入報虢君曰寡人幸甚鵲曰太子病所尸蹷太子未死乃使弟子子陽厲鍼石以取三陽五會有間太子蘇「○今案見史記扁列傳人作臣取下有外字石？玄即祇字陳俞本引無入報下二十字」帝王世紀曰周成王時肅慎氏來獻楛矢石砮長尺有咫「○今案陳本及初學記卷三引脫世字紀作記同」漢書曰高祖與功臣諸將剖符作誓丹書鉄契金匱石室藏之宗廟「○今案見漢書卷一下高帝紀」 \\n 漢書曰武帝詔曰朕用事華山至于中嶽見夏后啟母石「○今案見漢書卷六武帝紀俞本引華作嵩刪至子國字餘同」 \\n 漢書曰晁錯說上曰神農之教曰有石城十仞湯池百步帶甲百萬而亡粟不能守「○嚴氏校以原鈔曰不衍武帝三字旁勒之今案見漢書二十四上食貨志据訂」 \\n 漢書曰成帝鴻嘉三年五月乙亥天水冀南山大石鳴鼓隆隆如雷有頃止聞平襄二百四十里壄雞皆鳴石長二丈二寸廣厚略等傍著岸脅去地二百餘丈民俗名曰石鼓有兵「○今案漢書二十七上五行志鼓作聲二丈二寸作丈三尺餘同俞本引太石四字作火石鼓鳴止下脫三十三字即接民俗句又脫名字」 \\n 漢書曰秦始皇帝東巡狩至會稽瑯琊刻石著功自以為過堯舜統懸石鑄度「○今案陳本脫此條俞本刪自以為十一字」 \\n 漢書曰甘延壽少以良家子善尉射為羽林投石拔距絕於等倫「○嚴氏校以子下衍弟字旁勒之今案見漢書七十甘延壽傳据刪陳本引同」 \\n 漢書曰于闐國之西水皆西流注西海其東水東流注鹽澤河源出焉多玉石「○今案漢書九十六上西域傳同」 \\n 漢書曰翼平連率田况素果敢發民年十八已上四萬餘人授以府兵與刻石為約赤眉聞之不敢入界「○今案漢書王莽傳下府作庫眉作□餘同俞本引脫翼字田况誤由凂謬甚」 \\n 漢書曰莽親之南郊鑄作威斗威斗者以五石銅為之若北斗長二尺五寸欲以厭勝眾兵「○嚴氏校以原鈔長上脫十二字斜勒之今案見漢書九十九下王莽傳據補」 \\n 謝承後漢書曰吳都媯皓父為南郡太守繫獄皓懷小石至公卿門輒出石叩頭其上流血覆面父遂薨「○嚴氏校云見御覽卷五十一又復改覆死改薨今案御覽引謝書南作吳無其上二字遂死作遂得免姚輯謝書仍作南脫太守二字餘與御覽同汪輯本作父繫得免餘與原鈔同嚴改死作薨殊誤」 \\n 薛瑩後漢書靈帝熹平四年詔正五經文字刻石立于太學之前「○今案姚輯汪輯本薛書皆脫亦見范書之前作門外餘同」 \\n 袁山松后漢書曰隗相養母至孝母嘉飲江流相常隆冬取水後一朝橫石浮江無有南涉由是顯名「○今案姚輯汪輯本袁山松書嘉作好餘同又案嘉即喜之譌陳本改引四句中記非是」 \\n 魏志曰公孫度為東遼太守時襄平延里社生大石長丈餘下有三小石為之足或度曰此漢宣帝冠石之祥也而里名與先公同社主土地明當有土地三公為輔也度大喜「○今案見魏志卷八公孫度傳先公作先君大喜作益喜原鈔東字誤置守下或誤咸石誤名社誤杜已照訂」 \\n 魏志魏明帝時增崇宮殿彫飾觀閣大行之石英採穀城之文石起景陽殿于芳林之園建昭陽宮於太極之北「○今案見魏志二十五高堂隆傳陽殿作陽山陽宮作陽殿同陳本改引魏略亦有太極字芳林園字然與本鈔迴殊」常璩華陽國志曰三縫縣一曰小會無「音三番道通寍州渡瀘得蜻蛤縣有長谷石豬子母數干頭長老傳言夷昔牧於此化為石迄今夷不往遊也○今案漢魏叢書本顧校廖刻本華陽國志蜀志篇音三以下俱不作夾注番作播道通作通道不往句作不敢往牧餘同原鈔舛誤十一字已照訂正」 \\n 常華陽國志曰有王者嘗入山止大石上命作羹從者曰無水王以劍擊石出水今王水是也破石存焉「○今案漢魏叢書本顧校廖刻本南中志篇出水作水出餘同本鈔卷百四十四羹篇引嘗下有入山二字照增入俞本亦脫此二字足補諸本之闕」 \\n 常璩華陽國志曰李氷為蜀守於玉女房下白沙郵作三石人立水中刻江神要水竭不見足盛不沒肩「○今案俞本同廖刻顧校本華陽志卷三立下亦有三字刻作與見作至餘同」 \\n 張勃吳錄曰鬱林郡有布山多毒蛇有冷石色赤黑味苦屑此石著創中以初齒立一名初齒「○今案御覽九百八十八引吳錄蛇作虺以初作以攻初齒作竊齒餘同」 \\n 張勃吳錄曰石首魚至秋化為冠鳧鳧頭中猶有石「○今案俞本引脫猶字類聚九十一引吳錄冠誤寇萬花谷後集四十引更訛作化為鳥餘同」 \\n 王隱晉書曰洛陽宮西宜秋里門東向南壁石生地中始高三尺如香爐形行路人多祀事之「○今案　欽定圖書集成職方典卷四百三十八引王晉書無門東四字行路二字無事字餘同俞本引無事字餘與本鈔同」 \\n 王隱晉書曰惠帝永康元年襄陽郡上言得石鼓之聲聞七八里「○今案俞本同考御覽卷五十一引王晉書石鼓作石鍾引至八里句止此下應別為一條」 \\n 元□六年五月癸卯石破中解化二段「○今案此條俞本與上合而為一本鈔元下誤年字俞本改作嘉考□無元嘉漢桓帝有元嘉而非六年宋文帝亦有元嘉皆不應入書俞本乙謬可見是元年二字恐沿上元年而誤姑闕疑俟致」 \\n 臧榮緒晉書曰杜預遺令曰吾往為臺郎嘗以公事使過密縣刑山山上有冢居山之頂四望周達山多美石不用必集洧水中自然文石以為冢藏貴不勞工巧而此石不入世用也吾去春入朝自表營洛陽城東為將來兆域雖不足以刑山然東奉二陵西瞻宮闕南觀伊洛北望夷狄曠然遠覽情之所安也故遂表樹開道為一定之制至時當用洛水員石也「○今案俞本改引謝書山上有冢句下有云是鄭大夫祭仲或云子產其冢十三字周達作周遠兆下脫域字遠覽誤達覽員作圓餘同百三家集杜預遺令文石作之石洧水下無中字當作皆員亦作圓嚴輯全晉文据今晉書本傳載遺令亦無中字亦作之字其夾注云書鈔有中字」 \\n 臧榮緒晉書曰稽康遇邯鄲人王烈烈自言二百餘歲共入山得石髓如飴即自服半餘半與康皆凝而為石室中見一卷素書呼吸之間康叔輒不見「○今案陳本改引今書四十九嵇康傳邯鄲人三字無自言句無室中以下俞本呼吸下有之間二字餘與本同茲据俞本補」 \\n 臧榮緒晉書曰太康八年改營太廟南致荊山之木西採華山之石「○今案今晉書卷三武帝紀太康八年祇引改營一句泰始元年有南致二句考御覽五百三十一引春秋太康四字作武帝二字餘同本鈔宗廟篇引晉陽秋亦有南致二句惟俞本與本鈔同」 \\n 臧榮緒晉書曰懷帝之時魏故豫州刺史賈逵墓西石碑生黃金採取即復生「○今案白帖無唐類函以書鈔此條改入白帖殊謬但墓下有西字餘同已照補入陳本將石改西亦誤」 \\n 干寶晉記曰扶風馬鈞為博士見諸葛亮發時車時發而敝得設備欲作一輪縣大石數十以機鼓輪發石令相尋而至「○今案初學記諸本及陳俞本皆脫時車以下七字疑有舛誤」 \\n 徐廣晉記曰鄱陽歷陵縣有山臨江巖穿似印時人謂石印已發皓遣使者以太牢致祭使者因以丹書石曰楚九州渚吳九州揚州士作天子四世治太平矣皓曰從太皇帝朕曰四世太平之主非朕而誰「○今案御覽諸本及陳本皆脫康類函以書鈔此條改入入白帖謬甚然亦脫皓曰以下四句佚文不可多得」又陽羨山有石穴長十餘丈皓遣公卿封禪之改曰國山「○今案俞本引徐廣晉記同」後魏書曰□殷國南界有火山山傍石皆焦鎔流數十里乃凝堅人取以為藥即石流黃也「○嚴氏校流下加斜勒而無脫字何也今案唐類函又竄入白帖亦同陳本脫帆殷六字脫未句且作後漢殊誤」 \\n 三十國春秋曰燕黃門郎明岌將死誡其子曰吾所以在此朝者非要貴也直是避禍全身耳葬可埋一員石於吾墓前首引之云晉有微臣明岌之冢以遂吾本志也「○今案陳俞本引無前字餘同嚴輯全晉文云据書鈔卷百六十引員改作圓」三十國春秋曰石勒潛即位初大康中有山石似蹲狗之狀行者過輒唆之「○嚴氏校云見十六國春秋案仁和汪輯本卷十三後趙錄石勒下唆作吠又康類函改入白帖仍作引三十國春秋無即字唆作咬餘同」 \\n 習鑿齒晉陽秋曰惠帝永康元年十一月戊午朔大風從北來飛石六日乃止「○今案俞本同」 \\n 沈約宋書曰孫皓天璽元年臨海郡吏伍曜在海水際得石樹高三丈餘枝莖紫色詰曲傾靡有光彩「○今案俞本引吏作使餘同本鈔詰誤誥照訂」 \\n 沈約宋書曰吳興長城縣夏架山有石鼓長丈餘面徑三尺許下有磐石為足鳴則聲如金鼓三吳有兵「○今案俞本引同近本宋書三十三許作所餘同」 \\n 崔鴻前趙錄曰劉曜遣將作大匠勳胡？增永吳顯平二陵高九十尺冢前石人若有言慎聲胡元親聞之「○嚴氏校云永吳作永光今案唐類函改入白帖元作無本鈔勳胡誤勳明永誤乘十誤米冢前誤永桓人誤八言誤宮据訂汪輯本前趙錄劉曜中亦同」 \\n 崔鴻前趙錄劉聰麟嘉二年春正月石陵言於宣光陵「○今案　欽定圖書集成庶徵典卷百二十三引前趙錄聦作聰唐類函改人白帖亦同」 \\n 崔鴻后趙錄曰石勒有赤黑雲如幕長數十疋交錯聲如雷震落地氣熱熊起連天人往視之士猶然沸見有一石方尺餘青色而輕其音若磬「○今案汪輯本後趙錄石勒下赤黑下尚有黃字落作墜時人作時有耕者然作燃餘同唐類函移此入白帖無赤字執作墊餘與本鈔同」 \\n 崔鴻后魏錄曰初晉太始中謠曰宮中大馬化為驢大石狎之不得舒「○今案原魏應作趙唐類面又改入白帖亦脫書名餘同」 \\n 崔鴻后趙錄曰塗中有大石二丈許自立石勒命斷之有魚羊之文於是字玄羊「○今案本鈔作自立二丈許陳本自立二字在許字下照訂唐類函改入白帖亦與陳本同」 \\n 崔鴻后趙錄云石虎末洛城西北九里石牛在青山硤上忽鳴喚聲聞三十里遣人打洛兩耳及尾鐵釘四腳「○今案陳本洛下有陽字山下脫硤字鳴下脫喚字尾誤肩餘同唐類函又改入白帖亦有陽字餘同」崔鴻后趙錄云石虎起河橋採石為中濟石無大小下輒隨流「○今案御覽石二十引后趙錄輒上脫下字唐類函改入白帖亦與本鈔同」崔鴻前凉錄曰張駿十年春正月隕石于破胡焦而碎聲如擊鼓聞七百里其處氣上黑如煙首如赤飊「○今案汪輯本首凉錄作六年作石隕作燋餘同唐類函改入白帖脫黑字飊作熒餘同」崔鴻前涼錄曰張軌永嘉元年正月姑臧送玄石白點如星成二十八宿「○今案汪輯本前涼錄元年作四年正月作十一月餘同」崔鴻前凉錄曰張軌時蘭池送玄石大如丸白書約中破之中有必字青點白文畫之「○今案汪輯本前凉錄卷一軌下有永嘉四年句無白書約中四字畫作書餘同唐類函改入白帖無永嘉句破下無之字與汪本同」 \\n 崔鴻北燕錄曰馮跋太平中有三石形若輪大六圍見于山澗月餘而滅「○今案汪輯北燕錄同唐類函改入白帖滅作已餘同」 \\n 崔鴻北凉錄曰沮渠蒙遜永安三年大風震電於電所得石冊云河西三十年破帶山石寺名在姑臧南「○嚴氏校帶改幕今案汪輯本北凉錄三作二電所作震所無河西以下考嚴輯全晉文沮渠蒙遜集石冊又据書鈔引仍作帶去山字并刪寺名以下」 \\n 崔鴻前燕錄慕容晃四年棘城墨太谷有大石自立而行「○今案陳本脫黑太谷三字御覽百二十一引前燕錄晃作皝太作石餘同」 \\n 崔鴻夏錄曰赫連孛？？時有青石大如馬頭浮水上逆流而行行人見而送之羣臣咸賀以為石者沉物浮者隱自出之義而行荊吳入朝之象孛？？大悅「○今案御覽百二十七引夏錄教作勃勃脫羣臣以下陳本者隱二字倒作隱者唐類函改入白帖人上脫一行字隱下更添一土字非是」 \\n 崔鴻蜀錄曰廩君務相乘大船下及夷城石岸嶮曲泉水亦曲廩君望如穴狀疑曰我新從穴中出今又入此奈何岸即為崩三丈餘陛階相乘廩君登之岸上有平石方一丈五寸廩君休其上投策計算皆著石焉因立城其傍而居之「○今案俞本大作土餘同汪輯本蜀錄卷一亦作土岸下有崙字五寸下夾注云一作長五尺餘亦同」高閫燕志曰慕容□於苑內起山基濶數百步高數丈鑿渠引水激入宮中「○今案陳俞諸本皆脫」又穿曲光海清涼池皆石？妻以致石令符昭儀居之「○嚴氏校云案方言磑謂之石？妻又於石？妻致二字旁著兩圈今案陳俞諸本皆脫」 \\n 瑣語曰隕石於鑄三齊景公問於形史子臣曰隕石於鑄三何也形史子答曰天下之望山三將崩「○嚴氏校以原鈔石下衍之字刪之今案類聚初學記陳俞本皆脫」 \\n 瑣語曰齊東有二石高八尺博四尺而入於海「○王石華校瓚改瑣今案唐類函改入白帖所引亦同」 \\n 穆天子傳曰天子升於采石之山于是取采石焉天子使重缶？邕之民鑄以為器于黑水之上「郭璞曰今之外國人所鑄作器者亦皆石類也」天子於是取好石彩具成「言五色備○今案平津本穆天子傳卷四為作成無天子於是句與陳本同又夾注云御五十一引上作山道藏本黑水作黑山是孫氏校刻時仍未得此舊鈔也唐類函改入類聚考嘉靖本類聚所引亦如平津本耳」 \\n 越絕曰秦始皇東遊之會稽道渡牛渚以正月甲戌到大越留舍都亭取錢塘浙江岑石石長丈四尺南北面廣六尺三寸東面廣四尺西面廣尺六寸刻立於大越棟山上「○今案明吳琯本及古今逸史本漢魏叢書本越絕皆脫三寸東面廣四尺七字刻立誤作刻丈六棟山作東山考俞本引立作石餘與本鈔悉同」 \\n 越絕曰吳中穹窿山古赤松子所取赤石脂也「○今案本鈔吳中穹窿誤曲鍾窮隆又山下松下皆衍者字已照俞本訂陳本脫古字所字脂下作于此古今逸史本漢魏叢書本越絕因曲誤由仍作鍾窮非是」 \\n 越絕曰莋雒山南有大石古者名為墜星去縣二十里「○今案古今逸史本漢魏叢書本越絕雒作碓俞本脫古字餘與本鈔同」 \\n 越絕閶門外高頸山東石人古者名石公去縣二十里「○今案吳琯校本越絕卷二東下有桓字惟俞本與本鈔同」 \\n 趙曄吳越春秋曰禹繼鯀治水傷父功不成乃案黃帝中經蓋見聖人所記曰在於九疑上東南天柱號曰宛委承以文玉覆以盤石其書金簡青玉為字編以白銀皆瑑其文禹乃退齊三月以庚子之日登宛委山發石取書案金簡玉字得通水之理「○今案二十一種秘書本吳越春秋越王無余外傳第六經下有歷字蓋下無見字乃退誤乃文脫之日二字又初學記引九山作九疑据訂餘則節錄」 \\n 趙曄吳越春秋曰越王使人如木洛山取允常之喪欲徙葬瑯琊越人三穿允常之墓墓中生熛風飛沙石射人人莫能入「○嚴氏校以原鈔喪誤襄徙誤徒風飛倒作飛風旁勒之今案秘書本吳越春秋勾踐伐吳外傳第十据訂又洛作客三上無無越人二字」 \\n 樂資春秋後傳曰周赧王四年濟東有二石高三尺有餘相從而行入海數百步「○嚴氏校以原鈔四誤而嚴校旁勒之今案俞本作四合据訂」 \\n 樂資春秋曰秦始皇三十六年使君鄭客將入函谷關見華山上有素車白馬心以為非人所能至疑是鬼神熟視稍近問鄭客安之客答曰欲之咸陽素車上人曰吾華山使託一牘書致滈池君子之咸陽其道故過滈池見一大梓下有文石取以欵梓當有應者即以書與之切勿妄發致之得所欲鄭客請受行至滈池見大梓下果有文石取以欵梓應曰鄭客或如睡狀覺而成宮闕同衞軍王者居謁者受書入有頃宮中讙曰祖龍死有一婦行哭至謝鄭客煩苦乃上白璧客讓之婦人曰此鬼神事願毋讓鄭客受璧獻之始皇二十八年渡江所沉璧乃賜鄭客金三百斤詔無？？？大？語「○今案御覽五十一初學記五引樂資春秋後傳皆至受書句止陳本全引亦各有異同惟諸本客改容陳本仍作客受璧獻之陳誤作受璧至便與始皇以下隔斷可見古鈔一字亦足貴也？？？大？即泄字唐人傳鈔改寫避大宗諱也」 \\n 樂資春秋後傳曰齊魏相王匡章謂惠子曰公之學去尊今又王濟王河例也惠子曰今有人於此欲以擊其愛子之頭曰可以石代子之頭頭所重石所輕也擊所輕也以兌所重□不可哉齊王之所以用兵而不休攻擊不止者□可以王其次可以霸也今可以王王而壽黔首之命免民之死是以石代愛子之頭也何若「○今案初學記類聚陳俞諸本皆脫本鈔去尊以下十字必有舛誤匡字缺末筆宋人影鈔避太祖諱」 \\n 王子年拾遺曰員嶠之山東有雲石廣五百步或四十五十或十數步駁駱如錦扣之則片片蓊然雲出俄而遍潤天下西有星池周千里水色隨四時變化有神蟲神龜出爛石之上此石常浮於水邊方數百里其色多紅質虛以昲燒之有煙香聞數百里煙氣升天成香雲潤則香雨「○嚴氏校有神蟲改作池中有從王謨本也今案漢魏叢書本拾遺記卷十步作里無或四二句俄而句水色句及此石以下俞本有字移在蟲下亦非末句又作遍潤天下則成香兩餘同」 \\n 王子年拾遺曰崐崘者者西方曰須彌山有九層最下層有曰流霞闕南有丹密房西千步望之如丹書四垂周密西有螭潭左側有五色石云是白螭之腸化成此石也「○今案胡校拾遺記卷十有曰五字作有流精霄間直上十丈九字房作雲脫東西四字書作色餘同此古本勝今本處」 \\n 漢武故事曰君崩形見謂薛平曰吾雖失勢猶故君示何令吏卒上吾山陵上磨刀劍乎忽然不見恠問之陵傍有石吏卒常盜磨刀劍霍光聞欲斬陵下官張安世諫乃止「○嚴氏校以原鈔君誤居并崩字旁勒之非也今案俞本君作上□奈何二字陵下無上字脫劍□以下十五字餘同御覽八十八引漢武故事君崩作居歲餘上又見形七字勢作世故作為汝二字無山字亦脫霍光以下世作世詳本卷上文」 \\n 應劭漢官儀曰馬第伯登山見石二枚狀博平圓九尺此壇上石也其一是武帝時石用五車不能上因置山下為屋號曰五車石其一紀號石高丈二尺廣三尺厚尺五寸刻文字紀功德世祖封禪梁父立壇上石萬餘斤「○嚴氏校伯弟改第伯旁勒萬餘斤三字今案類聚引漢官儀登下有秦字脫狀博十一字不上有載字又脫高丈十一字脫世祖六字脫萬餘斤三字餘同考續漢志補注引漢官儀載馬第伯封禪記五寸作二寸寸下有名曰立石一故六字亦脫世祖下十三字」 \\n 摯虞決疑注曰廟主藏於戶之外西墉之中皆有石函中有笥以盛主親盡則毀毀之主藏於始祖廟「○嚴氏校因本鈔盡誤書巳用旁勒惟函誤亟不勒何也今案續漢祭祀志下劉昭注及東漢會要卷四引決疑要注墉作牖餘同通典禮八引決疑注仍作■〈片庸〉無親盡以下俞本引至盛主二字止下脫」 \\n 漢名臣奏曰伏聞東平國無鹽縣山中有大石無故一夕自起立臣愚業以為石者陰類殆有微人當紹起者漢興來與今再見矣其一正以孝昭皇帝無繼嗣見今又復以陛下無繼嗣見甚可為寒心「○今案唐類函改帖脫業字孝字皇字移復字於嗣字下又脫末句餘同」魏名臣秦曰臣咨言今作洛陽宮殿取白石之人鑽山索異名繄石求雲母□役之事莫過于此也「○嚴氏校役上斜勒有脫字也今案本鈔繄字亦疑誤嚴校未訂考橋輯全魏文趙咨集据書鈔弔名臣奏同而兩輯全魏闕名之文又据白帖引名臣奏繫改鑿役作工豈忘其為趙咨文耶然考白帖實無此條乃唐類函將書鈔擅改入白帖者嚴氏係据唐類函引竟為所欺由此而推嚴氏所引墮其術中者巳不少但無從一一更正為可惜耳」 \\n 周伭續晉安帝紀曰司馬休之兄尚之為桓玄所敗休之密即異也「○今案類聚十九御覽人百九十五又九百六十三引續晉安紀皆無休之密即異也句又今晉書三十七司馬尚之傳及九十九桓玄傳有為桓玄所敗事亦無末句」 \\n 周結義中分石為信曰各得而歸至時將石來者知猶見存體之先請仲皆石來既拜荊州止必同□「○今案亦有舛誤諸本皆脫」 \\n 東方朔神異經西荒之中有蛇輒往就人欲食腦先使捕虬「音瑟」伺臥而出盤地丈餘又聞常燒大石伺其臥得舌出以石投舌上於是伭頭絕氣而死居此若寤乃輒食人腦「○今案王謨本神異經蛇作？？莫偽無捕虬二句俞本食腦下脫先使十字聞作餘同」 \\n 東方朔神異經云西方裔外有西明山其上無草木有宮焉白石為墻其高三仞四尺有一門上三層架皆石為左右闕「○今案俞本脫其高以下十三字餘同」 \\n 趙岐初名嘉年四十餘重疾臥蓐七年自慮奄忽乃為遺令敕兄子曰丈夫生世箕山之操仕無伊呂之勳天不我與復何言哉可立員石於吾墓前刻之曰漢有逸民姓名嘉有志無時命也奈何其後疾愈「謝承漢書云投筆而立愈○今案此條見范書九十四趙岐傳四十作三十疾愈作疾瘳餘同二酉本三輔決錄據御覽引亦然又俞本引趙岐上有漢書二字刪外蓐下八字又刪丈夫下二十四字陳本祇引下半六句」 \\n 石勒別傳曰初勒鄉里所居原上地中石生日長類鐵騎之象于時時父老相者皆云此胡體貌奇異有大志其終不可量勸邑人厚遇之「○嚴氏校以量字誤置其字上移正今案唐類函改入白帖引至之象句止又世說新語中之上注引石勒別傳有大志八字作有不可知四字餘與本鈔同」 \\n 張方楚國先賢傳曰黃琬遷侍中尚書奏太尉樊稜司徒許相竊位懷祿禮義廉恥國之本也苟非其選飛準在墉為國生事此猶負石救溺不可不察也「○今案本鈔方下衍賢字俞本亦然但脫禮義以下五句考嚴輯黃琬奏亦据書鈔引刪賢字隋書經藉志本作晉張方楚國先賢傳讚」 \\n 陳壽益部耆舊傳曰公孫述時蜀武擔山石拆任文公曰噫西州知士死我將死也後二月果卒故益部號曰任文公智無雙「○今案御覽五十一引益部耆舊傳擔作檐拆作柝皆非又無噫字二作三脫故益以下俞本拆亦誤拆餘與本鈔同」 \\n 習鑿齒襄陽耆舊記曰山都縣活國城臨沔水有大石激宅欲為水所毀其人五女皆大富共斂錢作激全家宅也「○今案俞本同惟記作傳」 \\n 初狠子家訾萬金而自少不從父命父臨終意欲葬山恐兒不從曰葬我著渚下石磧上狠子曰我由來不奉教令當從此一語遂盡散家財作石像冢積土繞之一州長數百步元康中始為水所壞今冢石皆如羊摺許數百枚聚在水中狠子是前漢時人「○嚴氏校以本鈔父誤又狠作限財誤散繞誤統洲誤州為誤乃今誤金冢誤豕皆旁勒之今案俞本引同據訂」 \\n 孔曄會稽記曰諸暨縣北界有羅山越時西施鄭旦本處名紵羅所在有方石是西施曬紗處今名紵羅山「○今案御覽四十七引會稽記本處五字作所居餘同唐類函改入白帖與本鈔正同」 \\n 留彥明燉煌實錄曰王琴卒后墓門前有石人師子子孫寒微賣與氾氏致之車破牛死氾氏就打破皆血出「○今案說郛本實錄王誤玉師作獅孫作賢　欽定圖書集成庶徵典百四十三引玉作王血出作出血餘與說郛同俞本引師仍改獅就下有行字皆下有有字餘與本鈔同」 \\n 皇甫謐高士傳曰夫蚌含珠而不剖則不能發耀幽之明「○今案陳俞本脫」 \\n 孝子傳曰霍子者不知何許人早失母後母常以其亡母名召呼之不應輒楚撻霍子泣涕曰不忍聞亡母之名念言之則傷后母不言而死則虧父之明乃習游於河無幾而友爭游密以石繫其腰而沒人皆以為遊不工而死不揚父母之過「○今案陳本傷誤喪之明二字誤名乃習二字作自脫無幾以下七字又揚作言唐類函改此入白帖亦脫泣涕九字脫無幾下八字又脫人皆句餘同」 \\n 東方朔別傳曰漢武帝喜極天下物見一坑遣使者視之知深幾丈使者還對坑深不知幾丈武帝曰□多智使往視之深淺方朔對曰坑深一百十七丈武□曰先生何以知之耶朔對曰臣到以大石投坑中傾耳而聽之久久乃到僇僇有聲九九八十一六六三十六臣以此知「○今案類聚初學記陳俞本皆脫」 \\n 張隱文士傳曰魏文帝嘗請諸同好為主人使甄夫人出拜坐者皆伏而劉禎獨平視如故武帝大怒命收之輪作部使磨武帝常輦至尚方觀作見禎故匡坐正色磨石不仰武帝問曰石如何禎因得喻巳自理跪對曰石出自荊山玄巖之顛外有五色久章內含卞氏之性磨之不加瑩彫之不加文稟氣堅貞受茲自然顧其理枉屈行獨不得申武帝顧左右大笑即曰赦禎復署吏「○今案說郛本文士傳及御覽陳本各有刪節唐類函改入白帖亦有異文本鈔匡闕末筆已詳本卷上文」 \\n 吳猛別傳曰豫章縣東鄉呂里山中有石笥歷代不能開吳猛往遂得發之多有石牒古字弟子莫有曉者猛亦不言□子數十人合力舉蓋不動如山猛一手提若無重焉「○今案陳本引車下脫鄉呂里三字餘同本鈔歷代誤磨伐牒誤碟已訂正」又曰縣南山有石直立水中峻崿千仞猿猴不能至猛乃榮杖升之令二弟子隨後忽若平路「○今案陳俞本引同惟俞作猴猿」 \\n 吳猛別傳曰猛性至孝入山採薪還忽失其九歲妹乃尋逐十三曰踰難險絕無飲食於大石岩下息因得眠夢見一老公語之曰君妹當巳還驚覺歸妹果在家「○嚴氏校以本鈔巳下還下皆衍子字旁勒之巳照刪今案陳俞諸本皆脫」郭文舉別傳曰先生每山林輒旬月忘歸隱華陰之崖以觀石室之石函焉「○今案亦見御覽五百十卷引□般佑高土傳遊作行月作日餘同唐類函改入白帖亦脫隱字」列仙傳曰務光者夏時人□□湯伐傑既得天下巳而還光光遂負石自沉□水而□匿「○今案陳本脫務光七字伐作克無得字已而還作以讓瀘作蓼又脫末三句」列仙傳曰仇生者不知何許人常食松脂在尸鄉北山上自作石室周武王幸其室而祠之「○今案□本引周上有至字本鈔□□□照訂」 \\n 列仙傳曰修羊公者魏人在華陰山上石室中中有縣石榻臥其上石盡穿陷略不食時取黃精食之漢景帝禮之有詔問羊公何曰能發語未訖？上化為白石羊題其背曰羊公謝天子後去不知所在也「○嚴氏校云曰下晉武帝三字涉上條而誤刪之今案本百三十三榻篇祇引華陰山四句考秘書二十一種本古今逸史本列仙傳內修羊公傳能字白□無石字陳本頗有增改」 \\n 列仙傳曰卭疏者周封吏也能行氣練形煮石髓而服之謂之石鍾乳至數百年往來太室山中有臥石枕床焉「○今案卭疏誤功號並脫山字据本鈔百三十四枕篇引改惟枕篇末句作臥？石桄陳本引吏作史第下有入字餘同」 \\n 列仙傳曰豫章女子戴氏久疾出見小石爾有神能瘥我疾者當事汝夜夢人告之吾將佑汝後漸瘥立祠名石侯祠後人取石投火咸曰此神石不宜犯之取者曰此石何神乃投井中神當出井中明晨視之出井取者發疾死「○今案唐類函改入此白帖佑作發字餘同本鈔瘥誤若脫不宜二字晨誤神已照訂」神仙傳曰晉武帝董威輦煮石千日不食「○嚴氏以原鈔此條接仇生條下因校云此是神仙傳應移于後今案已照移矣考御覽六百六十二引神仙傳煮作吞千作經餘同」 \\n 神仙傳曰黃初平見道士因隨入金華山石室中四十餘年兄初起求之得見悲喜畢問初平所牧羊皆何在初平曰在山東往視之不見羊但見白石還謂初平曰山東無羊也平曰羊在耳兄自不見之耶俱往初平叱言羊起遂成羊數萬頭「○嚴氏校云太平記卷七引今案龍威秘書本神仙傳卷二及陳本皆有刪節微異處陳本黃更誤皇」 \\n 北堂書鈔卷第一百六十 \\n 右明鈔北堂書鈔一百六十卷孫氏五松書屋故物孫氏暨高郵王氏臨海洪氏均校勘卷一至卷二十六卷一百三十二至卷一百六十又經烏程嚴銕橋年丈覆校其銕橋漫稿載有是書書後云陽湖孫淵如得書鈔原本卷首有雲章閣及紉佩齋收藏印不知何許人淵如作跋尾別紙夾置卷首其書中用丹筆改字者王石華也卷首用墨筆錄錫鬯類要跋者亦石華也書中校語用墨筆者余與洪筠軒也又稱淵如藏本後為河夢華元錫所得夢華棄世其子以售於秀水令陳振之振之閩人罷官本今入閩案孫跋及收藏兩舊印今書中具在惟類要跋失去陳大令名徵芝非振之嚴氏得之傳聞故音同字誤同治乙丑大令之孫以是書出售予友周季貺太守捐七百金得之予以孴輯傅子晉諸公敘讚及鶉觚中丞光祿各集屢從借觀留齋中先後幾及三載繙夗？巾循覽數過謹就所載先世著芟訂衍奪錄入傅氏家書餘祇點勘一二伊予腹笥單疏行勝又未能多攜書籍不克通體審定完嚴氏未竟之業良用恧然嚴氏嘗謂書鈔原本孫氏而外當時浙江尚有四本今去嚴氏又三十餘年江浙均經兵火恐不免皆為昆明池下物矣近時儲藏家如幽潤丁氏歸安陸氏亦各收得一本然均出後來傳鈔且未經讐校譌脫尤夥則論書鈔於今世不能不推此為最初最善　之本矣季貺其珍秘之尤願周氏世世子孫永寶之光緒丁丑孟冬下澣大興傅以 \\n 周星詒觀於昭武同治三年甲子十有一月譚獻閱 \\n  \\n 　"}
{"章节": "●後跋", "正文": "　 \\n ●後跋 \\n 　 \\n  \\n 北堂書鈔虞永興未成之書也冣二萬一千餘條大要鉤釽折亂不可竟讀嚴鐵橋先生所謂天下難校之書此為弟一又曰祇可略校不能統校者也雖然有書而不校與無書同略校而不統校猶不校也何也略校則諸家錯跱各二遮逃倘仍捃摭字句正復何補以云統校則原書託怡隋唐隋唐古籍寖尠存者旁見側出無專書藉非發先秦兩漢以來之典籍冥志窮搜終恐無濟余家藏書四世矣　家大人承先曾祖　先王父所遺寶惜備至登岳？？帚益市書手抄縑易倍蓰前日其於書鈔初得陳元錫本久聞心抑增刪本非完帙既焉得此真本以校陳氏本則陳本攙亂刪改更僕難終如車揔石穴諸萹較原本每類脫百餘事至二百餘事不等痛惜唐人舊籍日□淪胥亟欲酬孫嚴兩先生未竟之志夜篝燈挍錄漏垂盡乃己丙戌夏昭熙？？帚省　家大人於溫凊□并召昭杰昭鑒而深之曰挍北堂書鈔之□夫人知之也然而莫為之前雖美弗彰莫為之後雖盛弗傳且今之釦槧充盈□隆 \\n 天祿者甯將鉥人使駴鰌人使羨乎哉□曰庶吾子孫皆能讀書毋負　祖若　父鑿楹本志耳稽求補綴吾己乎哉時番禺林揚伯先生假館有牟欣然許助於是發書陳篋數百各手一編并力搜討部居別白冀還舊□挍未半昭熙還都今冬告成家大人欿然自視復命昭杰昭鋆分錄副本郵寄昭熙俾就正博雅將受切劘而廣聞見焉雖滄海遺珠不什一第□二之業既非為已補□罅漏甯無厚期然□□大人此舉□不欲居永興□□□□□兩□□有知□□□替人有属無今□□成覆校□敬述□終綴於終卷光緒戊子嘉平之望男昭□□跋并書 \\n  \\n 　"}
{"章节": "●附錄", "正文": "　 \\n ●附錄： \\n 　 \\n  \\n 北堂書鈔一百六十卷（内府藏本） \\n 唐虞世南撰世南字伯施餘姚人官至銀靑光祿大夫宏文館學士諡文懿事蹟具唐書本傳北堂者秘書省之後堂此書葢世南在隋爲秘書郞時所作劉禹錫嘉話錄曰虞公之爲秘書於省後堂集羣書中事可爲文用者號爲北堂書鈔今北堂猶存而書鈔盛行於世云云是其事也分八十卷八百一類唐志作一百七十三卷晁公武讀書志因之中興書目作一百六十卷宋史藝文志因之今本卷帙與中興書目同其地部至泥沙石而畢度非完帙豈原書在宋已有亡佚即王應麟玉海云二館舊闕書鈔惟趙安仁家有本眞宗命内侍取之手詔褒美葢已甚珍其書矣此本爲明萬厯間常熟陳禹謨所校刻錢曾讀書敏求記云世行北堂書鈔攙亂増改無從訂正向聞嘉禾收藏家有原書尋訪十餘年而始得繙閱之令人心目朗然朱彝尊曝書亭集亦稱曾見大唐類要百六十卷反覆觀之卽虞氏北堂書鈔今世所行者出陳禹謨刪補至以貞觀後事及五代十五國之書雜入其中盡失其舊類要大畧出於原書世未易得云云葢明人好増刪古書逞臆私改其庸妄無識誠有如錢朱二氏所譏然今嘉禾舊本及大唐類要均已不可得見獨禹謨此本獨存其増加各幸皆注明補字猶有踪跡可尋存什一於千百亦未始非唐人舊籍所藉以留貽者也惟其所改所刪遂竟不可考是則刊刻之功不贖其竄亂之過矣（四庫全書總目。子部。類書類） \\n 虞公之為秘書於省後堂集羣書中事可為文用事號為北堂書鈔今北堂猶存而書鈔盛傳於世（四庫全書。子部。小說家類。雜事之屬。劉賓客嘉話錄） \\n 太宗嘗出行有司請載副書以從帝曰不須虞世南在此行秘書也虞公為秘監於省後堂集羣書可為文章用者號為北堂書鈔後北堂猶存而書鈔盛行於世（四庫全書。子部。小說家類。雜事之屬。唐語林卷二） \\n 國朝傳記曰虞世南之為秘書也請於后堂籍羣書中事可為文用者號為北堂書今北堂猶存而書益行於世（四庫全書。子部。類書類。太平御覽卷六百一） \\n 著北堂書鈔唐虞世南為秘書於省後堂集羣書中事可為文用者號北堂書鈔（四庫全書。子部。類書類。古今事文類聚别集卷二） \\n 虞世南北堂書鈔惟安仁家有本真宗命内侍取之嘉其好古手詔褒美尤知典故凡近世典章人物之盛悉能記之喜誨誘後進成其聲名當世推重之有集五十巻温瑜後為國子博士（四庫全書。史部。正史類。宋史。卷二百八十七） \\n 宋趙安仁洛陽人天禧初御史中丞質直純慤尤嗜讀書所得禄賜多購典籍三虞世南北堂書鈔惟安仁家有本真宗命内侍取之嘉其好古手詔褒美（四庫全書。子部。類書類。同姓名錄卷十一） \\n 金水橋偏見寫本北堂書鈔與購未獲賈人索值四十千購得即馳送足下適煮羊胛已復爛足下食指動者速跨東華門衛子来（四庫全書。集部。別集類。少室山房集卷一百十六） \\n  \\n 　"}
