{"章节": "自序", "正文": "  \\n 自序 \\n 　 \\n 搜神志怪，噫吁诞哉！虽然，天地大矣，万物赜矣，恶乎有恶乎不有恶乎知恶乎不知仆鄙人也，羁栖之暇，辄敢操觚迫记所闻，亦妄言妄听耳．已则弗信，谓人信乎 \\n 脱稿于辛亥，灾梨于壬子。史公所谓“与耳食何异”者此也，遂取以名编。 \\n 乾隆壬于夏日，临川乐钧元淑甫撰． \\n  \\n   \\n  "}
{"章节": "吴兰雪序", "正文": "  \\n 吴兰雪序 \\n 　 \\n 天下至文，本无定质，譬诸夕霞布空，倏忽异态，飞英绣水，纵横成章，要须自出机杼，为一家言。虽墨卿游戏，三味可参，不必高文典册始克与金石并寿也． \\n 吾友莲裳．早负儁才，高韵离俗。以粲花之笔，抒镂雪之思，摭拾所闻，纪为—编，曰《耳食录》。事多出于儿女缠绵、仙鬼幽渺，间山里巷谐笑助其波澜。胸情所寄，笔妙咸轃，虽古作者无多让焉。同好诸君请付剞劂，适仆至都，因属为叙． \\n 夫隋璧汉珠，荫映山海，岂藉誉者以增重哉良以寄兴偶同，寓言多感，梦簧褥友，乐奏先声。残署初退，兀坐紫藤之荫，追忆旧闻，手草数则，还以质之作者，而为述其梗概如此。 \\n 乾隆壬子六月立秋日．东乡吴嵩粱兰雪撰． \\n  \\n   \\n  "}
{"章节": "重刻耳食录序", "正文": "  \\n 重刻耳食录序 \\n 　 \\n 吾友乐莲裳《耳食录》一书，脍炙人口逾二十年矣。辛巳之岁，其于浚重为刊板，面索序于余。 \\n 呜呼！吾何忍序吾莲裳之书乎！虽然，则尝闻之于莲裳矣：考信必本于六经，著书要归于有用。《上林》、《子虚》之赋，导十而惩一，君子弗尚也。况其下焉者乎少年绮语之过，吾自知之而悔之也久矣。夫学与年而俱进者也．莲裳之诗，至四十而益工．其辞元本忠孝，明达体用，知之者独曾宾谷侍郎耳。他人虽誉莲裳，而不能尽知。嗟乎！莲裳既塞于遇，复绌于年，卒不克一伸其志。世以才于目莲裳，而莲裳之心乃愈伤矣！ \\n 犹忆甲于、乙丑间，余与刘芙初、陆祁孙。金手山辈同客曾侍郎两淮官署，一时琴樽文史之盛冠于江南。今余与侍郎发毵耗白矣，手山、祁孙或相见，或不相见，大率寥落无欢悰：而芙初、莲裳乃至不获享下寿以殁．今读莲裳遗书，不胜今昔存亡之感。即其书果无足重轻，犹将宝而传之，况诙诡奇恣之才终不可掩，固末可尽以莲裳所自言者一例而绳之者耶！ \\n 聊书数语于筒端，以念世之读是书考，知莲裳之所自喜乃绝不在此，当亦莲裳之所心许焉已。 \\n 道光元年十月，钱塘徐承思序。 \\n  \\n   \\n  "}
{"章节": "吴山锡叙", "正文": "  \\n 吴山锡叙 \\n 　 \\n 《山海》徵奇，《齐谐》志怪，遐哉尚矣！下至张茂先《博物志》、王子年《拾遗记》，以及李冗《独异志》、赵磷《因话录》，孙光宪《北梦琐言》、宋永亨《搜采异闻录》，皆矜奇俶诡者所滥觞也． \\n 夫人寓形宇宙间，老死牖下者无论矣。其怀奇握异之士，胸中有万卷书，足迹行万里路。所莅之区，名公巨卿拥彗倒屣，词客骚人揽环结佩。酒酣耳热，挥麈雄潭。每遇可惊可愕可泣可歌之事，拈豪伸纸，发为新奇可喜之文。此虽才人之馀事，然非才人不能作也。 \\n 临川乐莲裳先生，抱沉博瑰丽之才，弱冠后即担铅椠以游历四方。所过名山大川、通都古迹，一一记之以诗。出其绪馀，著《耳食录》前后编共二十卷，付诸剞劂。凡生平所闻、所传闻者悉载焉。殆莲裳殁后，版庋多年，间有蠹蚀漫漶而不可辨识者．令似滋亭重为刊刻刷布，以彰厥先人之美。 \\n 余受而读之。其事之怪怪奇奇，固足赏心骇目．而文章之妙，如云霞变幻、风雨离合。其悲壮激昂者，真可敲缺唾壶，其缠绵婉丽者，又令人消魂欲死．然阐幽显微，醒愚祛惑之用，即隐寓其中，斯乃一片婆心，不可作游戏三昧观也． \\n 噫！莲裳虽逝，有子克家，能传播遗书而不使磨灭，则当年著书立说之愿斯可慰矣。刊既成，滋亭丐叙于余。余学识谫陋，不娴古作，乃钦其孝，勉撰弁语．无任主臣 \\n 道光四年，岁在甲申八月朔日，平江吴山锡并书．　 \\n  \\n   \\n  "}
{"章节": "夕芳", "正文": "  \\n 夕芳 \\n 　 \\n 宜川张伊理，邃于学而不偶，家故贫．一于名露，年十三而伊理卒。露幼颇慧，善读父书。伊理以不遇感愤，竟令露废业。藉樵牧以奉母三载矣。 \\n 同邑黄生，伊理旧友也。以文学教授乡里，怜而收之，今就学。露母泣而谓黄曰；“公惠救藐孤，实起死人而肉白骨。虽然，露之勿学，夫子之志也。”黄曰；“嫂氏休矣！郁而不发，岂理也哉张吾军者非露而谁？故人有知，当亦首肯。”卒教之．三年而文成，令就郡试。 \\n 试有期矣，偶登城阙，兴发高吟，得“夕阳片石明羊角，芳草孤洲暗虎头”之句。一儒巾少年神骨清迥，前揖之曰：“君非宜川张君者欤？余云林郑玉也。适闻佳句，不减义山《锦瑟》之调。”露怪其拟议不伦，且问何以相识。玉笑曰：“仆固识君，君自不识仆耳。”露终茫然，阳谢之而心仪其人，渐与浃洽。 \\n 日既暮，邀归旅舍．偶及试事，玉曰：“君程文太高，恐不谐俗．盍揣摩时好，以图一当”露笑曰：“伯牙不以里耳改弦，王良不为获禽易辙，况文章不朽之业，安敢自贬”玉唯唯，比晓辞去。数日，杳不复至． \\n 试既毕，玉忽来，袖出露试卷掷案上．露失色，问所从来．玉指其卷曰：“此岂利器哉吾为君谋易之，已获售矣。”露意疑．已而果售，始异其盲．及视所易卷，文甚劣，然心德之，向玉称谢。玉叹曰：“吾非逐臭名场者。以君禄命太薄，又得文名，恐造物见怒，姑为此态．君先世有清德，厥后必大。”露由是愈奇之。居数日，别去。露亦归，往见黄，未言也。 \\n 勿报玉至，仆从甚都，即执贽见黄，愿为弟子。黄既以霹为先容，深器之。玉复与露约为兄弟，玉长一岁，露兄之。明日，玉至露家，升堂拜母，以金帛数事为羔雁．露及母坚辞不受．玉曰：“以吾弟空乏，且当周赠无己；戋戋之奉，何乃却之弟母即我母也，又何间焉？”露始谢而受之．嗣是，日用衣食之需悉取给于玉。而赠黄者亦甚厚． \\n 居数月，玉曰：“已为弟谋得佳妇，六礼无所需，吉期在迩，弟当往赘。如以慈母暌隔为辞，一月后俱归可也。”露问为淮氏之女，五日：“即去当知之。”问之再三，终不告．露疑，以白母及黄。黄曰：“郑生固良士，其所谋当不妄。秘之，故以示奇耳．否则，为尔惜费也．尔第行。” \\n 乃与玉俱，不三十里而至。朱门洞启，院宇轩华。玉下马径入，使露候于外。 \\n 须臾，主人出，年五十许，仪服伟然，肃客入。露趋拜，主人熟视而称曰：“真英特也！”既坐，主人曰：“旧奉贤尊命，许与老夫结朱陈，今以次女夕芳侍君子箕帚．荆妇舐犊之爱，不欲弱女遽隔晨昏，故累君下贲耳。”露起面谢曰：“叨近冰清，极知欣幸。然露先人早背，安得与大人联姻且露之来也，郑兄实媒之。适奉尊教，诚所未喻。”主人笑曰：“未识郑玉耶老大贱息也。数岁前受业贤尊，老夫心契，嗣是有婚姻之约，故令玉访君。而君‘夕阳芳草’之句，适隐道小女之名，故玉得相遇于城闼也。” \\n 露再欲启问，忽传夫人出见婿。颜貌如三十许人，衣饰华洁。侍者数人，序坐少时，多作家人怜惜之语。而堂角帘小诸女窥客，吃吃笑语。露颇踧踖，莫知措对。已而玉整衣而出，笑曰：“昔为盟弟，今则内兄矣。”露亦笑。遂引入宾馆，设食。有数女，或称青站，或称云阁夫人，或称素英姊，或称阿丽，往来戏乐。窥瞰其门，风态妖冶。言词谑浪，窃窃私语。露颇闻之，而莫敢支应，腹议而已。 \\n 次日，庭施供帐，工奏音乐。女仆执烛捧香，拥夕芳出．严妆袨服，珠翠荧煌。成礼于金碧之堂，同牢于绮罗之席。既成眷属，情好笃洽。玉相得之欢，亦更愈于往日。甫匝月，露乃告归，将迎妇以觐母．夕芳了无难辞，而玉父母皆有怅恨之色。 \\n 露归告母，母甚喜悦。黄闻之，亦先来问状．既言及其父约婚授徒之事，露疑昔时父或为之．母愕然曰：“尔父平昔家居交接殊募，安得有是是必有异。”翌日．同往迹之。至则斜阳一片，秋草离离，愁白杨之悲风，咽空山之流水。知逢鬼物，举家惊讶。露心伤目断，殆亦离魂，踯躅而归，耿耿终日． \\n 一夜，梦门外簿卤驺从，肩舆中一人乃其父也，谓露曰：“余向馆郑氏，获订姻事。今年蒙上帝授地府司宪，迫于公剧，末暇视尔。兹因凤皇山苞元神君邀赴赏花之宴，故迂道来家，告尔以由。郑氏偶为避难，移家阳曲．新妇贤淑，终当合并．吾已使人筹画，尔无忧也．尔师厚德，吾所深铭．玉前奉尔师金帛，皆吾俸馀之物。为吾谢之，匪以云报，亦故人地下之情耳！尔母吾不及晤，尔其告之”言讫，挥泪而去。露觉而异之，闻者亦莫不嗟叹．然“合并”之语，莫得而明，意谓非死不能也，露殆不永矣，反更忧之。 \\n 一日，露傍徨郊外，遥见彩舆一秉，后一人，从数十骑，来甚建．既近，则玉也。即下马相持痛哭，语别后事，不胜呜咽，云：“自君去之夕，即为仇家所攻，几投凶暴之烬．赖与府帅有旧．遣兵救护，老幼家口仅以获兔，避患他州。极知爽信始忧，无由陈达，比得尊人书谕，伸玉送舍妹于归。今已送至君家，君宜速归，加意调护。玉亦从此别矣，幽明道隔，相见伺期！”言罢，复痛哭．留之，不可，上马驰去． \\n 露踉跄至家，寂然无所见。神色黯悴，径投卧内，将以啼痕长渍衾枕矣。既入，乃见锦帐低垂，奁具盈室。亟呼母，搴帷视之，一丽女卧于绣榻，气息如缕，乃夕芳也。 \\n 有顷，目开四顾，见露而泣，半晌能言，曰：“妾形体初复，宜令人环坐，以受生气。”于是邻女骈集，皆言国色。夕芳故善言词，虽卧息寡言，而偶尔酬答，悉出意表。诸女咸悦之，昼夜更番守坐，争以气嘘其口中。 \\n 七日而起坐，半月而能行，一月而饮食起居，丁与人无异。 \\n 乃言其父郑氏，名洛，云林人，家颇丰。男女仆婢数十人，悉死于疫。妾时年十六，其司言阳数未终，当再生为君妻。风雷启墓，舆马护行，迷罔之间，遂已至此。前者一月缱绻，犹能记忆了了。所谓仇家肴，盖疫鬼也。 \\n 夕芳性质柔婉，伉俪甚笃，事堂上尤以孝称．常念其父母兄弟不置。每岁寒食，辄与露扫其墓，恸哭而归．后举一子，仕至州刺史． \\n 一—此前明天启时事． \\n  \\n   \\n  "}
{"章节": "邓无影", "正文": "  \\n 邓无影 \\n 　 \\n 邓乙年三十，独处，每夜坐，一灯荧然，沈思郁结． \\n 因顾影叹息曰：“我与尔周旋日久，宁不能少怡我乎”其影忽从壁上下，应曰：“唯命。”乙甚惊，而影且笑曰：“既欲尔怡，而反我慢，何也”乙心定，乃问：“尔有何道而使我乐？”曰：“惟所欲。” \\n 乙曰：“吾以孤栖无偶，欲一少年良友长夜晤对，可乎”影应曰；“何难”即已成一少年．鸿骞玉立，倾吐风流，真良友也．乙又令作贵人。饿顷，少年忽成官长，衣冠俨然，踞床中坐，乃至声音笑貌，无不逼肖．乙戏拜之，拱受而已。乙又笑曰：“能为妙人乎”官长点头下床，眨眼间便作少女，容华绝代，长袖无言。乙即与同寝，无异妻妾． \\n 由是日晏灯明，变幻百出，罔不如念．久之．日中亦渐离形而为怪矣．他人不见，唯乙见之．如醉如狂，无复常态。人颇怪之，因诂而知之。视其影，果不与形肖也，形立而影或坐，形男而影或女也．以问乙，而乙言其所见则又不同．一乡之人以为妖焉． \\n 后数年，影忽辞去。问其所之，云在寓次之山，去此数万馀里。乙泣而送之门外，与之诀。影凌风而起，顷刻不见。乙自是无影，人呼为“邓无影”云． \\n ——徐懋庵言之． \\n  \\n   \\n  "}
{"章节": "云阳鬼", "正文": "  \\n 云阳鬼 \\n 　 \\n 云阳之东有丛林，素传多鬼魅，往往白昼搏人． \\n 一健儿过其地，心甚怖．忽一少年奔而逐之，健儿骇呼曰：“鬼！鬼！……”因疾走，为梗绊而仆，几伤足．少年追既及，搀健儿起，谓之曰：“无畏。”语未毕，健儿奋拳击之，少年驻呼曰：“鬼……鬼……”乃亦攘臂击健儿。 \\n 正斗间，一人岸帻昂然而来，问二人何斗，各应曰：“鬼！鬼！”岸帻者笑曰：“惑哉！是乌有鬼哉！”理论再三，二人始释手．各通姓名乡里，盖平昔相知而未相识者，遂相视面笑，且曰：“今三人同行，不复畏矣。” \\n 不数武，岸帻者在后大笑曰：“二公真雅量，如某之丑陋，犹不畏耶”二人回顾，见岸帻者身长丈馀，面大如方相，黑白各半。二人齐呼曰：“鬼！鬼！……”骇绝仆地，鬼亦遭灭． \\n 非非子曰：甚矣，鬼之难识也！当二人疑惧之际，彼此互观，觉衣服、手足、耳目事事皆鬼，而实则非鬼．而为之居间而排难者乃真鬼，而反亲之而求助也．甚矣，鬼之难识也！ \\n 使鬼不乘衅而出，或见于二人独行之时，则毒手饱拳，鬼当之矣。此鬼之所熟筹而万万不出于此者也．呜呼！鬼亦狡谲矣哉！ \\n  \\n   \\n  "}
{"章节": "石室虎", "正文": "  \\n 石室虎 \\n 　 \\n 里人陈献，无赖子也，多阴恶，而外复无状．人惮之，莫敢谁何。 \\n 一夜，梦一人来曰：“大王召尔。”献问：“汝何人？”曰：“吾伥也。”献不觉随之行。至一山，林本深邃。入一石室，一虎头人踞石而坐。伥前曰：“献至。”使跪于前．虎头人曰：“汝知我山中无食乎”献叩头乞哀。虎头人曰：“汝性犷悍，行复腥秽，实无人味。虽当果吾腹，而惧汙吾。”曰：“今召尔魂至，暂充庖厨，作蔬菜耳。若以为吾粮，非历千劫不可也。”献惶惧，不知所对。 \\n 伥鬼已前褫其衣，执之璺室，牛刀缕切之，馀其骨而已。痛楚万状，哀呼，终不顾。切既毕，盛以大盘。旁系二封豕。虎头人取食之，每食一蹄，或一脔，辄以盘中物少许下之。献虽痛极昏晕，知识终不昧。食尽，乃醒矣。 \\n 次夜，又梦之如初。如是将三年，无间夕。心甚恶之，未尝告人。 \\n 一夜，虎头人谓曰：“汝千劫已满，骨味当少佳，可以饭我矣。明日正午，可沐浴俟我。”献请曰；“某虽不善，当获罪；面大王若此，不太虐乎”虎头人曰：“是犹未足为甚也。尚有万劫、数千劫者，下而至于数劫、数十劫不等。皆天曹所命，视其恶而斟酌焉。”因指伥鬼曰：“此万劫者也。以汝所为，尚不指千劫．然汝妻娐贱娼且二十年，丑声四播，故汝得从末减耳。”因取书一册，令观之．皆列当食者姓名，颇有平日相识者，而献名亦在，劫亦符合。献遂执书辨曰：“天下如某者亦岂少哉东村余阿三者，罪与某略同，何不列名此书而考终牖下”虎头人曰：“天曹之刑，不可备知。然所云余阿三，吾固闻之：彼已为豕矣，宰割千生，岂减于尔”献又哀请，曰：·某今知罪矣，愿改行从善。大王独不能赦某乎’虎头人曰：“颇亦有所赦。奈汝孽太重，天曹有命：千劫已上者例不赦，万劫者例不减。吾哀汝一念之复，且佐吾盘餐者三年，岂得无情？当从例减汝。汝分于明日当食，今且宽一月．一月之后，汝当自经死；吾来啖汝尸，不致汝生受支解之苦：此所以减也．汝姑去。”献倏然已醒。 \\n 自是神色沮丧，知死期将至．每为众人言之，闻者皆股憟。 \\n 一日晨起，缢于庭椽。妻惊见，解救，——已死矣，——大呼邻人。众方集视，忽一黑虎冲门来，众皆辟易。虎竟攫献尸以去。 \\n 非非子曰：李青莲先生自称诲上钓鳌客，谓以天下无义丈夫为饵．而辨之者曰：“是饵也，鱼且不食，而况于鳌哉”此《巷伯》之六章诗人之旨也．然悬之虹蜺之丝，挂之明月之钩，临东海而漂之三年之久，则腥秽略除，气味少变，以之享鳌，鳌其吐之乎斯虎也，其知之矣！ \\n  \\n   \\n  "}
{"章节": "青州贾", "正文": "  \\n 青州贾 \\n 　 \\n 贾人有丙丁相善者，皆青州人也。约至长沙合资贸易，订以某日启行，会于某所．既而丙至，而丁不来．候之十日，丙谓丁爽约，心非之，遂独往。 \\n 三年而丁至，时丙已饶于财，将卜归．乃迎谓丁曰：“来何暮也我且归矣。”丁深谢后期之罪，而不言后期之故，且曰：“君归我亦归耳。”丙问故，丁曰：“恐君道远孤行，或有不利，愿伴君以赎前愆也。”丙谢曰：“君勿尔。君千里远赴，必有所为。今不终朝而归，乃以我故也，我则累君。”丁固请同行，丙乃许，虽感之，亦复疑之，谓有故而稽迟者情也，无故而旋反者非情也，虽友生之谊笃，爽约之悔深，不宜至此，是必有异。而丁于道途之间、旅居之际，金兰之情、云霞之谊逾于往昔；又时道人生聚散之感、朋友离别之恨，使人凄然，如睹寒冰而听哀笛，对落月而闻断琴也． \\n 既至青州，丁距丙居近百里，邀丙三日后过其家，当相待．因执手歧途，恸哭言别．丙亦为之潸然．不知涕之何从也． \\n 三日往访，丁妻出见，抆泪而言曰：“先夫捐馆已近四年。其没也，在公南行之前夕，故不及讣。弥留之际，犹谆谆以失约于公为辞．昨梦至家，言公明日当来，宜鸡黍俟之。家以公方远行，未信，今果然矣。” \\n 丙闻大哭，命其子引至墓所，持尊酒而告之曰：“故人故人，已至此乎向犹谓君寒盟，不意已隔泉壤。而君不远千里，省我而同行，故人于某生死厚矣！形泯情亲，千古所仅。今酹酒故人之宅，能使猿鹤旧侣，更望颜色乎”言罢大恸，子亦踊哭。行道见之，无不陨涕．忽阴风刺骨，山叶惊飞，见丁于尘雾之中挥泪拱手，须臾而灭。 \\n 非非子曰：昔延陵季子挂剑徐君之墓，曰：“吾心已许之，岂以死而背吾心哉”君子曰：“延陵季子之于信也，其至矣乎，”然人之信于鬼，非鬼之信于人也．丁之于丙也．其信乎死矣，而三年至焉，不可谓不信也．斯鬼也，其诸古张元伯之流欤抑亦鬼之季札欤 \\n  \\n   \\n  "}
{"章节": "张将军", "正文": "  \\n 张将军 \\n 　 \\n 圣人受命，河海安澜．百馀年来，啸聚之徒洗心革面，无复梗化。 \\n 尝闻故老言：昔有明之季，有张将军者，逸其名．尝出海捕盔，驾大舟一，从健卒数人．自恃武勇，欲探虎穴． \\n 有少年书生，形仪稚饬，言有事他国，厚赂舟人，求附舟．将军故有令：附舟者以谍论，杀无赦。舟人利其金，私纳之． \\n 行数日，将军闻香烟扑鼻，命索舟中，曰：“必有盗。”得书生，将置之刑。书生自陈非盗，欲之海外省父，无舟自达，故敢昧死来，惟将军仁恕．将军视其状貌不类盗，且怜其孝，赦而与之言。书生能作学问语、才语、仙佛语、农桑经济语，俳优谐谑语，出风入雅，吐史谈经，随事酬应，动中窾会．将军素长于文学，竟莫能屈，往往反为所难，大加叹服，自谓得书生晚也。 \\n 一日，及捕盗之事，书生曰：“盗可服，不可捕也。盗能见将军，将军不能见盗。”将军不平，乃大言曰：“尔书生敲枯砚，翻蠹简，乌知将军之能乎专制一方，扬威千里，长鞭所指，遐陬恐慑，区区海盗，何足膏其斧刃哉”书生曰：“将军亦知海盗之能乎”将军曰：“海盗之能，解衔刀弢火，夜趁丛泊，猝闻捕诛，潜窜薮泽耳！”书生曰：“以某所闻，固不仅此。”将军问：“汝何以知之”书生笑曰：“以盗言盗，安得不知姑请试之．”将军愕然． \\n 时繁星丽空，海波碎月，万里无片帆只舶．书生取筚荜篥，自船头吹之，不数声，小舟千百悉自波中涌出，明炬雪刀，须臾环集．将军失色．书生笑曰：“盗不可捕也。虽然，为国供职，自应尔尔。吾辈岂得犯将军聊与将军戏耳，将军无恐。”复吹荜篥数声，大呼曰：“将军珍重，某去矣！”书生及小舟皆不见．将军亟命回舟，丧魄者累日，自是不复捕盗． \\n  \\n   \\n  "}
{"章节": "方比部", "正文": "  \\n 方比部 \\n 　 \\n 京师正阳门内关帝庙，最灵显。乾隆丙午，方比部体入都应北闱乡试，诣庙拈神筊，卜文战利钝。筊语云： \\n “常羡人间万户侯，只知骑马胜骑牛。 \\n 今朝马上看山色，争似骑牛得自由。” \\n 盖汤临川《牡丹亭》传奇中诗也。佥谓神语太廓，与科名事无涉．已而揭晓，方获售，列名第十八，十九名乃牛姓人也。始悟骑牛之说。 \\n ——友人彭坦斋云． \\n  \\n   \\n  "}
{"章节": "樊黑黑", "正文": "  \\n 樊黑黑 \\n 　 \\n 有屠者娶一妇，貌奇丑，蓬发历齿，睇鼻深目，面颟顸而黑色，肩高于项，左后耸而右前垂，腹睬大如瓜，腰以下肉肬坟起者三四寸，足复蹙行，步蹒跚。颇好涂饰。见者莫不辟易，而屠者爱之不啻毛嫱，郑袖也． \\n 有戏问之者，曰：“何子钟情之深也”屠者曰：“吾每夜于俙帷中，微灯闪烁之际，则殊见为丽人，蛾眉巧笑，鬓颊多姿，令人猿马大动．既与合体，并觉纤腰一握，肌理细腻，两股之间有香气袭袭扑人，不禁神骨之俱解也．怪以问妇，妇亦不自知．间或持烛就照之，即亦无异其本形，而去烛则复如是。以是爱之而忘其丑。”闻者不信，传为笑噱，群谓天下固有如是之溺于淫者，面复饰此说以诳人也． \\n 屠者无以明其言，大恚愤，乃日引乡里诸恶少入其室，令历试之．果如所谓．于是欲淫其妻者故言不信，屠者便令与宿焉．所交几遍一邑，不啻名娼矣。 \\n 一日方寝，有人自床头谓之曰：“尔家合为娼，惧无以致客，故吾为尔妇易形．吾乃樊黑黑也，今去矣。”言讫，寂无所见． \\n 而视其帷中之妇，丑态毕露矣。屠者憎其形，一夜三四起，不能寐。久之，遂别榻焉。向时往来其家者，至是皆绝迹。 \\n 非非子曰：美恶之无定也久矣，矧屠贾恶少之目哉苟眉下不嵌慧珠，其不看丹成碧也几希矣，何必易形不然，登徒子之好色又何以称焉 \\n  \\n   \\n  "}
{"章节": "谭襄敏夫人", "正文": "  \\n 谭襄敏夫人 \\n 　 \\n 宜黄谭襄敏公纶夫人某氏．初配于李氏。于归之日遗矢轿中，臭不可迩．李氏丑之，即反诸其母家，与绝婚焉。由是乡里闻之。无肯委禽者．时襄敏贫而未娶，夫人之父使人喻意，愿不索其聘，以女归之．遂纳为妇．夫人既淑且慧，不类愚妪．叩其遗矢之故，终不肯言。 \\n 后襄敏登嘉靖甲辰进士，历官太子少保、兵部尚书．夫人以事召至宫中，出而笑谓襄敏口：“数十年之梦，今日始醒矣向嫁李氏日，中途假寐，梦二女使如内家妆束，导吾至一处，宫阙巍焕。历门闼数重，忽觉腹涨，欲如厕。女使引至一室，因据红桶而遗，觉而秽物汙襟矣．心甚耻恨，然知所梦之必非无故，姑隐忍待之．向所以不告人者，惧人有谓我饰词而包其羞也．今至宫中，悉符所见，既而登溷，亦俨然故处。使吾无当日之梦，不能有今日之事．然无今日之事，又安得有当日之梦哉月下老弄人，何狡狯也！”襄敏噱然。 \\n  \\n   \\n  "}
{"章节": "蕊宫仙史", "正文": "  \\n 蕊宫仙史 \\n 　 \\n 乾隆癸卯春，金溪杨孝廉英甫为扶鸾之戏．有女仙降坛，署曰“蕊宫仙史”，自叙为宋祥符间人，赍恨早逝，游于阆风之苑，获遘上元夫人，命居蕊珠宫，掌玉女名箓，云云．为诗词，抄笔立就，凄艳绝伦。叩其生时事迹，终不肯言．固请再三辄书曰：“噫！”篆烟灯穗中，隐隐有弹泪声．继有黄索水者至，亦女仙也，于仙史为中表姐妹，并有文藻，遂杂书仙史闺中轶事敷十条，皆隽异可喜．予从兄木虚手录成帙，惜不尽记忆，今纪其略云： \\n 仙史姓薛氏，名琼枝．湘潭人．年十七，才艳绝世。随父某守杭州，遂家焉。所居曰“问花楼”，俯临西湖，云树烟波，凭槛可接。性爱兰，手植千百本。衣袖裙衩，皆喜绣之．或画为册卷，花叶左右题句殆遍。尝谓人曰：“此花逸韵幽香，自是我辈后身，当倍加珍护，毋令与众芳伍也。”阁中置书数百函，竟日靓妆，焚香展对。 \\n 风日清美，辄命画舫造万花丛中，叶赏忘倦。既恐有踪迹者，遂于清夜易装，紫衣乌帽，乘白雪驹，侍女数十人，皆绿衫短剑，累骑从行。于时芙蓉秋放，笙管暮停，镜水澄鲜，佳月流素。徙倚湖亭，自制新曲，联袂歌之，声振林樾，鸥鹭惊翔。兴酣，更拨佩剑起舞，陆离顿挫，与歌声相应．于是剑光月光，花光水光，交相映发，湖中—草—木，皆有歌舞之态。万舟如蚁，集观亭外，寂然无哗。翌日，争传以为真仙下临，皆莫知其为太守女也。 \\n 久之，从湖上得画卷一，旁有题句云： \\n “梦里胡山是也非，向人杨柳自依依。 \\n 六桥日暮花成雪，肠断碧油何处归” \\n 惘然神伤，遂不复出。每当疏雨垂帘，落英飘砌，对镜自语，泣下沾襟。疾且笃，强起索笔，自写簪花小影，旋即毁去。更为仙装，倒执玉如意一柄，侍儿旁立，捧胆瓶插未开牡丹一枝。凝视良久，一恸而绝． \\n 著有《问花小稿》四卷，今无传本。降坛诗甚多，众尤爱其绝句。《怀湘君》云： \\n “数行征雁起平沙，暮雨江寒杜若花。 \\n 欲拨空舲迎帝子，湿云封处竹枝斜。” \\n 《答黄素水》云： \\n “归真犹许住蓬莱，回首前尘亦可哀。 \\n 莫问问花楼外树，六朝金粉已成灰。” \\n 又有“片云同我坠，明月向谁多春日媚杨柳，野风香菜花”之句。仙乎仙乎！ \\n ——此篇得于吴君兰雪，余绝爱之，并录于此。 \\n  \\n   \\n  "}
{"章节": "刘秋崖", "正文": "  \\n 刘秋崖 \\n 　 \\n 临川刘秋崖先生，旷达士也。冬夜读书甚勤，常忘寝。邻有少扫，亦夜纺不辍，声相闻也。 \\n 一夕漏二下，闻窗外窸窣有声响。于时淡月微明，破窗窥之，见一妇人傍徨四顾，手持一物，似欲藏置、恐人窃见者，屡置而屡易其处，卒置槁稻中而去。秋崖烛得之，乃一麻绳，长二尺许，腥秽触鼻。意必缢鬼物也，入室闭户，以绳压书下，静以待之。 \\n 已闻邻归辍纺而叹，叹不已，复泣。穴壁张其状，则见缢鬼跽妇前，再拜祈求，百态怂恿。妇睨视数四，遂解腰带欲自经。缢鬼喜极踊跃，急自牖飞出。妇则仍结其带，有踌躇不行之状。秋崖知鬼觅绳也，无绳必不能为厉，遂不呼救，而还坐读书。 \\n 有顷，闻鬼款其门，秋崖叱曰：“尔妇人，我孤客，门岂可启乎尔能入则入。”鬼曰：“处士命我入，我入矣。”则已入。曰：“适亡一物，知处士藏之。幸以见还。”秋崖曰：“尔物在某书下，尔能取则取。”鬼曰：“不敢也。”曰：“然则去耳！” \\n 鬼曰：“乞处土去其书，不然，恐处士且惊。”秋崖笑曰：“试为之，看吾惊否。”鬼乃喷血满面，散发至腰，舌长尺馀，或笑或哭。秋崖曰：“此尔本来面目耳，何足畏！技止此乎”鬼又缩舌结发，幻为好女，夭袅而前，示以淫媚之态。秋崖略不动。 \\n 鬼乃跪拜而哀恳，秋崖问：“欲得绳何为”曰：“藉此以求代，庶可转生。无此则永沈泉壤。幸处士怜之”秋崖曰：“若是，则相代无已时也。吾安肯为死者之生，使生者死乎？冥间创法者何人执法者何吏乃使生者有不测之灾，而鬼亦受无穷之虐也，庸可令乎吾当作书告冥司，论其理，破其例，使生尔。”鬼曰：“如是则幸甚，不敢复求代矣！” \\n 秋崖取朱笔作书讫，付之。鬼曰：“乞焚之，乃能持。”焚之而书在鬼手，复乞绳，因去其书，绳亦在鬼手，乃欣喜拜谢而去。还视邻妇，亦无恙。 \\n  \\n   \\n  "}
{"章节": "煤夫", "正文": "  \\n 煤夫 \\n 　 \\n 祟仁三十九都，有山产煤。村民穴而取之，地道数里。洞口为大棚，以防霖雨。洞内每十数步支以木桩，以防崩塌。然葬其中者不少。 \\n 一日，取煤者闻洞壁中人语曰：“速出我，迟则死矣。”佥谓遇鬼，相顾骇愕。有雄于胆者应之曰：“尔死此，数也，毋为厉出当祭尔。”壁中人又曰：“我某村某人，固未死。”其姓名，则众中某甲之父、三年前压于山中者也，其家久延僧道招魂追荐矣，于是众益骇，曰：“今日竟遇活鬼耶尔子在此，勿得作怪！”相与急奔。 \\n 壁中人闻之，亟呼某甲名曰：“尔既在此，忍不救父耶”甲大号，因寻其声所在，挥锄开土。壁既穿，一人蛇行而出。甲携至洞口，呼众；众犹不信，调鬼当畏日，急拆棚露日以验之，果甲父也。 \\n 叩其不死之故，曰：“山塌之日，我适立于支木之下，得不压。然前壅不能出，自分长埋矣，悲泣不已。倦而倚木成熟睡，适闻挥锄声而觉，故相呼耳。”既闻已历三年，其人乃言：“吾如片刻也。”遂与子俱归。后三十馀年始死。 \\n ——闻诸巨材吴君云。 \\n  \\n   \\n  "}
{"章节": "钱氏女", "正文": "  \\n 钱氏女 \\n 　 \\n 郭氏子，聘钱氏女。亲迎之日，鱼轩至门，得二女自轩中出，声音、笑貌，服饰无纤毫差异，彼此互相争辨。 \\n 其家惊怪，亟召其母家。既至，二女皆泣，就母怀与兄弟通款，皆曰：“请除妖妄。”母家亦竟莫能辨。因令各诉母家事，纤悉皆知。其母曰：“吾女左足跟有小黑点。”就验，则皆有之。复各验左臂红印，印亦宛然。以于手足箕斗，无不符契。或私谓曰：“是妖怪所为，形声之间何难尽肖彼必为淫媚而来。若于床第间试之，则或庄或谑，或淫或贞，真伪立见矣。”郭氏子挟二女就寝，观其所为，亦竟莫能辨。 \\n 试验之法殆穷，母忽心设一策，命立机于地，约曰：“能超过者，为吾女，不能者，杀之。”四掣剑以俟。一女惶惑无策，涕泣自陈。一女闻言，即跃而过，因前砍之，应手而灭。盖深闺弱女，步履艰难，安能跃机而过哉？其跃者之非女明奂。此妖不及思，而为人所卖也。 \\n  \\n   \\n  "}
{"章节": "邻虎", "正文": "  \\n 邻虎 \\n 　 \\n 某贵人微时，有邻人猎南山，柙二虎而归，一牝一牡。饲之既久，虎甚驯。开柙出之，昂头扇尾，若猫犬然。 \\n 有私议者曰：“虎也至暴，奈何狎之宜早为之所。”意劝邻人杀之也。牝虎遂人立而言曰：“将以我为噬公者耶则何为迟迟面与猫犬辈伍也？”时观者如堵，贵人亦在。虽异之，而各不畏。 \\n 虎于是如人行，历抱数人起，而复置之，若欲试其体之重轻者。诸人皆辟易而奔。复将抱贵人，贵人乃直其体，正其首，定神默虑，瞋目而视虎。虎以爪微触贵人手，贵人不动，又微触其喉，复不动。虎相视良久，遂咆哮而奔。牡虎随之，邻人追之莫及。 \\n 其为虎所抱数人，旬日内皆死。贵人后官至尚书。 \\n  \\n   \\n  "}
{"章节": "胡好好", "正文": "  \\n 胡好好 \\n 　 \\n 天津何生，有别业临河干，距所居三里许。妻张氏，美而妬。生素狎邪，而惧为张觉，每托故居别业，乃得一宿妖妓，再纳淫妪，而张不知也。 \\n 候值清明，天气晴朗，花柳烂漫撩人。生河上翱翔，逢一少女，淡妆素服，袅娜而前。生注盼略不移睛，女亦目成。生挑之曰：“何处丽人独行何处”女低应曰：“觅渡。”生曰：“地非秦淮，人如桃叶，渡江不楫，乌能不畏横流哉”女笑曰：“既已知之，不解迎接，饶舌伺为”生狂喜曰：“迎接久矣，乞降芳趾。”女以目示生，生会意，乃前行，女遥遥相从，途人莫之识。 \\n 既至别业，不瑕问姓氏，成欢而后言。女自云胡氏，名好好，新寡。夫族单门，邻童暴横。惧为所辱，将逃之母家。不意阻影津梁，复见诱于吉士，幸勿见委，虽列身妾媵，所不辞矣。生心畏妻妬，嗫嚅难言，不觉有负心之语。女频顑曰：“薄命之人，不自持慎，荡情再辱，亦复何憾？诚恨既觏君子，旋复弃损，遂如杨柳东西，客舟空绊，含冤茹叹，惭恧无穷，惟有赴长流以自洁耳！”言罢泪零，不胜悲悼。生不得已，告之故。女收泪言曰：“郎诚见采，是亦何难妾母家近在河西，一苇可杭。花月之宵，便与郎会，风雨之夕，便与郎离。以此地为王司空别业，宁有犊车麈尾之诮乎”生曰：“计亦甚善。第一水盈盈，屡使夭孙夜渡，奈罗襦之沾露何”女曰：“君勿忧。家有渔舟，少习水性，伺家众就寝后，便可击揖渡江矣。” \\n 既而期会数月，殊无失约。生自清明之游，托以读书辞家长居别业，不复归卧张所。张亦不往，唯一介往还而已。 \\n 久之，生恐张见疑，昼日归家，将图荐夕。遥见一少年书生，形容都丽。径入其室。生怪之，伏门外而察焉。闻妻迎谓书生曰：“胡郎今日来正好，吾正念尔也。”遂闻共入寝室，淫声媟语，殆不可听。生大怒，突入中门，求剑不得，求仆婢不得，乃厉声呼妻，问：“尔室何人？”时张方与书生交欢，猝闻生至，股栗不能出声，欲推起藏匿。书生坚抱张，不令脱，且淫且笑，神色自如。事终，仍抱张而卧，不令著衣裈。张窘极，因大呼“有贼”。书生亦大呼曰：“吾尔夫也，贼安在” \\n 时生已冲入寝室，启帷发被，将执书生面斩之。瞪视大惊，连曰“怪事”，第见抱妻而裸卧者，非书生，乃好好也。好好见生，回眸微笑，仍抱张不释手。张怖惧稍定，乃见书生化为丽女，转复惊骇。生瞪视呆立，半晌无言。倏忽之间，好好又变书生矣，对生而淫张。张羞惭无地，宛转娇啼。生知是妖怪所为，攘臂登床，从中繋之。书生舍张而抱生，张手足仍若束缚，略不能运。而生眩惑之际，视抱己者，则又好好也。谓生曰：“郎乃忘我，不记别业共枕时耶”遂以一手按生胸，一手褫生衣，与交欢焉。生初力挣，竟不得动，而为好好所拨，颇复不自持；既而力竭僵卧，侧身于二女之间，恍惚如梦，左抱右拥，转觉欢治，而怖怒之情顿消。 \\n 好好乃笑曰：“与君同寝者半载，与君妻同寝者亦半载。日夕之间，两地酬酢，曾无休暇。虽挹彼注此，于我无与，然本图合内外、博兼宠，以为同类光；今既交恶矣，尚何留渭我索性廉洁，不欲媚人而有所取。适所受于君者，愿仍还之君妻，吾事毕矣。”眨眼之际，复成书生，与张媾精。张无如何，唯有顺受。生亦倦惫己极，睨视面巳。夫妇相对，各有惭色。 \\n 良久，书生整衣下床，鼓掌大笑，举手高揖曰：“吾去矣！” \\n 变为野狐，腾跃而出。遂不复至。 \\n 初，生以清明之游而不返也。次日，书生造访其家，张见而悦之，三见而通焉。邻人咸闻而丑之，而生不知也。至是狐乃自泄其事。 \\n 非非子曰：子舆氏有言：“杀人之父者，人亦杀其父。杀人之兄者，人亦杀其兄。”当生之如河上也，邂逅粲者，得遂其媾，将赋《蔓草》焉。岂知振万于其宫者，即此抱衾于其室者哉一身两役，报亦巧矣。嗟乎！依古以来，定娄猪猪于闺中，活秦宫于花里而曾不顾者，又何多也！ \\n  \\n   \\n  "}
{"章节": "梦中宾主", "正文": "  \\n 梦中宾主 \\n 　 \\n 客有以事造主人言者，值主人有他故、末遽出。客坐厅事待，久之，偶倦而伏几。主人既出，见客睡正酣，不欲惊之，乃亦伏几。少顷客醒，见主人于旁鼻声鼾然，因复睡而不相呼。顷之，主人觉，而客睡如故，乃亦复睡。比客再醒，日巳昃矣，恐主人觉而延之，趁门而归。既而主人见客去，亦趋入内。 \\n 宾主竟日相对，未晤一面，未交一言。闻者谓之“梦中宾主”。 \\n  \\n   \\n  "}
{"章节": "西村颜常", "正文": "  \\n 西村颜常 \\n 　 \\n 谚云：“钱有眼，毂有鼻，飞来飞去无定地。”盖至言也。 \\n 尝有一贫儿，年二十馀，落拓不事产业。一日，有青衣人导一白衣人至其家，谓之曰：“某等为人所幽闭，幸得脱，今来就君。数日内黄兄亦至矣。”径入其内室。贫儿颇骇，促视之，寂无所有。见地上有物积甚厚，皆青钱、白金也，乃悟为银钱之神。数日后，又有黄衣者造其宅而灭。得黄金百镒，遂暴富。 \\n 心念财神为幽闭而来，必乐为人用，于是聘妻买妾，造华屋，营田产。奴仆充庭，宾客踵座。出则肩舆驷马，炫赫道路，俨然如长官贵族焉。豪富甲乡里，奢侈闻都邑。其子暴殄尤甚于父。或搥金为簿，以大旗数十卷之。俟风起，命仆飏飐，灿烂满空，日以为常。或以绮罗席地，厚数寸，令婢妾数十裸卧于地，以金珠贵重之物迢掷之，约：中其私处者即与狎。又或以珍珠瑟瑟数升撒地上，令裸相抢夺，而观其颠仆，以为笑乐。其他淫侈亵越之事，不可枚举，而一饮千绢，一食万钱，又不足道也。 \\n 一日，其父出游，见道上粪中有毂数粒，忽瞿然曰：“积农人三时之勤，为人生日食之需者，奈何令弃污秽中？”即命仆拾取，以水涤之。 \\n 归至家，其于迎谓曰：“午晌时，有数人衣服鲜楚，成队自室中出，语我曰：“尔家逐我。今去至西村颜常家。”遂冉冉出户。视室中财物，尽亡矣。复见黄蚊亿万出仓中，顷刻蔽空，望西而去，而仓中无粒榖存矣。”父子跌足懊叹，其家顿贫。 \\n 数年间，田产鬻尽，死亡相继，其子竟以饥寒委沟壑。盖华侈素习，不能复以勤俭持其后，天祸又从而施之。以至于斯也！ \\n 其父复梦人告曰：“我榖神也，感尔昔日秽中相救，念之不忘，当以尔身之食给尔。”明日，乃有黄蚊亿万飞来其家，尽化为榖，食尽复来，至死乃已。 \\n 呜呼！天地生财，本为人用，必撙节流通而后不弊。近世窖镪之徒，至于父借耕锄，母取箕帚，犹不肯与。其贪吝之意，若取钱神而囚之。钱神岂可囚哉而纨袴祷膏粱之子弟，承袭馀荫，腴田万顷，广厦千楹，至于举手一掷，辄费中人十家之产，是钱神既来，而斧钺逐之。钱神又岂可逐哉夫囚钱者不智。逐钱者不仁。不仁不智，直不可以为人，区区用财之道，又无足论矣。 \\n  \\n   \\n  "}
{"章节": "上床鬼", "正文": "  \\n 上床鬼 \\n 　 \\n 吾乡有夫妇谇语者，夫怒而出。 \\n 其夜妇独寝，半掩其扉。烛既息，有人入室，若特上床寝者。以为其夫归，亦并不知问，但敛身向内，虚其外以待之。 \\n 既而其人上床寝，绝无声息，若不似其夫平昔者，妇不忍，因诘之曰：“君夜归，悄不发语，得毋犹有憾于日中耶闺阁口语何常，乃不宏如此！”亦绝不应诺。 \\n 妇乃以身相偎傍，以手扪其臂，则体冷如冰而软如絮，乃知其鬼而非人也，大惊呼救。同舍者急持灯来，其物乃徐滚下床，色黑而形肥，似人似兽，扑簌一声，寂无所见。 \\n 其夫方寄宿他所，驰召以归。群谓夫妇不和，故鬼物乘其隙也。自是伉俪有加。 \\n  \\n   \\n  "}
{"章节": "红裳女子", "正文": "  \\n 红裳女子 \\n 　 \\n 常德有士人，客滇中归。一仆负担以从。一日向夕，不及旅店，过一小村，向村人假宿。村人曰：“此地他无馆舍，惟一古庙，然紊有妖怪杀人，不敢宿客。”士入度日暮途远，不得已，乃曰：“吾不畏。”乞以一几一灯，为达旦之备。村人与之。士人入庙，下榻一室，命仆宿其耳房。因张灯读书，并取行箧中朱笔砚，陈于几。澄心息虑，以待其变。 \\n 二更之后，仆已熟睡。有红裳女子，年可十八九，婀娜而来，顾之而笑。士人揣知妖魅，殊不顾。女乃延伫而歌曰： \\n “昔伴笙歌队，今居土木旁。铜丸埋汉殿，谁是定陶王” \\n 低昂断续，音节颇妙。既毕，笑曰：“郎识之乎”士人答言不识。因复少近，曰：“更有新歇，敢献于君子乎”士人曰：“第歌之。”女乃拂袖搴裳，料眸欹足，缓声而歌。柔曼缠绵，夭媚百出。其一章曰： \\n 白月尘生暗铁星，漆床孤卧蛮冥冥。都昙答腊无消息，肠断花奴空泪零。 \\n 二章云： \\n 闻道萧郎爱细腰，齐娘薛姊颤声娇。 \\n 自怜不及双飞鹭，犹伴行人宿丽谯。 \\n 歇罢，立近几旁，含情Q欲Y发。士人取笔濡朱，戏书其颊。女大惊，失声而走，遂不复至。 \\n 次日，以状告村人。令穷其迹。遍索庙中。见殿角一败鼓朱书宛然，遂破之，得血数升及人骨若干。魅遂绝。 \\n  \\n   \\n  "}
{"章节": "牛豕瘟鬼", "正文": "  \\n 牛豕瘟鬼 \\n 　 \\n 余年十六读书涂坊村，距家三里许。师松岩先生，族叔也。 \\n 族祖某招之饮酒，席散已二更矣。时孟秋既望，月明如洗。 \\n 先生爱其凉景，因独步来塾。遥见田畔一黑团，如气球而大，以为荆丛。行渐近，隔丈许，觉其物左右转动，促视之，遂旋滚入林箐中而灭。先生至塾，为诸人述其状，莫知何物也。 \\n 数日后，闻附林小村牛豕瘟死殆尽，得非此物为之欤 \\n  \\n   \\n  "}
{"章节": "雪媒", "正文": "  \\n 雪媒 \\n 　 \\n 康熙己丑冬，祟仁有两姓同日娶妇者。一富室贾姓，一士族谢姓。新妇一姓王，名翠芳，一姓吴。吴贫而王富。两家香车遇于陌上。时彤云布空，飞霰如掌，郊原溪谷之间一望皎然，几不辨途径。车上各饰彩缯，覆以油幕，积雪封之一二寸，绚烂略相似。同行二三里，共憩于野亭。舆夫媵仆辈体寒欲僵，共拾枯薪，薰火亭中。久之而雪愈甚，恐日暮途远，各拥香车分道而去。 \\n 是夜，翠芳将寝，环视室内，奁具甚薄，且非己物，疑婿家质而易之。怪叹不能忍，乃问婿：“吾紫檀镜台安在可令婢将来，为我卸妆也。”婿笑曰：“卿家未有此物来，今从何处觅？”翠芳曰：“贾郎何必相诳。”婿又笑曰：“吾真郎，非假郎也。”翠芳曰：“谓郎姓贾耳。”婿曰：“某姓谢。”翠芳闻言大骇，乃啼呼“贼徒卖我”。婿大惊，不知所措。家人尽集问故，翠芳唯啼呼不止。谢母怒叱曰：“家本儒素，谁会作贼汝父母厌我贫薄，教汝作此伎俩耶谁能畏汝”翠芳曰：“吾闻汝家本姓贾，今姓谢，何也”母曰：“拙婢岂有临婚而易姓者乎然则汝家亦不姓吴乎”翠芳悟曰：“我知之矣，汝妇自姓吴，吾自姓王。吾来时，途次遇一嫁娘，同避雪亭下。微闻旁人言此妇吴氏，其婿家吾亦闻之，不能记忆，殆汝家妇也。而吾乃贾氏之妇。雪甚寒极，两家车从仓卒而行，其必两误而互易之矣。速使人觇于贾氏，当得其故。” \\n 众咸以为然。而贾氏相距三十里，使者明日乃达，则延陵季女已共贾大夫射雉如皋矣。盖吴女凝视妆奁，略闻姓氏，亦颇知有误，而心艳其富，姑冒昧以从之。至是知之，徉为怨怒而盆水之覆，已不可收。即贾氏之子，亦不欲其别抱琵琶也。使者反报，翠芳欲自尽。或劝之曰：“王谢之婚，本由天定。殆姻缘簿上偶尔错注，合有此颠倒。今贾氏已婚于吴，则阿卿自宜归谢，尚何负哉”翠芳不可。谢氏乃驰介诣王公，告以故。王公深异曰：“非偶然也。”即遣媒者来告：“愿为秦晋。”翠芳以父母之命，乃始拜见姑嫜，同牢合卺，成夫妇之礼。 \\n 厥后贾氏陵替，吴女愤恚而卒，谢氏子补诸生，终身伉俪，儿女成行，而翠芳以顺妇称焉。 \\n 是事也，时人谓之雪媒。 \\n 非非子曰：余观于画屏红叶之事，未尝不叹，曰：巧哉天道，不意幻化滕六，直解作冰人也。夫男女之道，纳果为定，直于亲迎之日而交臂易之，可不谓奇妙者乎！然君子于此觇世态矣。 \\n  \\n   \\n  "}
{"章节": "英巨山神", "正文": "  \\n 英巨山神 \\n 　 \\n 金溪喻公步高晓堂先生，幼孤，为人慵牧。饭牛于野，失足坠深渊，人无知者。闻下有人云：“此封君也。”乃以版承其足，捧之出水，则牛方垂尾岸下，遂攀而上。后经商景德镇，腰金以归，年八十馀卒。长君南屏先生大任，领乾隆庚子乡荐。封君之说，当有验矣。 \\n 卒后数年，其戚属徐氏为扶鸾之戏。乩书曰：“英巨山神至。”英巨山者，金溪北境之名山。山之阴，即徐氏居也。因叩神姓名，乩书“喻步高”三字。徐氏惊曰：“公得毋即吾姻乎”乩曰：“然。” \\n 时公次孙云圃在侧，问：“识之否”乩曰：“吾孙耳，乌得不识”云圃喜而跽请曰：“祖何以得主兹山”乩曰：“冥王谓我无欺，故膺此封典。”云圃曰：“祖既神矣，必知休咎。子孙科名何如”乩曰：“尔但读书，自可致功名。何问为”既而题诗一首，复自书曰：“生平未尝读书，故作诗不能佳。”历叩以家中旧事及家人所在，莫不符合。久之，辞去，乩不复动矣。后请之，亦不再至。 \\n 云圃为余姊婿，故能悉也。公居家孝友，富而节俭，好施与。余十二岁时，曾登堂拜公。宽衣缓带，蔼然可亲，真长者也。长者而神焉，谁曰不宜 \\n  \\n   \\n  "}
{"章节": "佑清寺僧", "正文": "  \\n 佑清寺僧 \\n 　 \\n 豫章某生秋试，僦居于佑清寺侧。 \\n 一夜，月光透窗。闻有排闼而入者，穴窗窥之。见一人纬帽纱衣，左手提壶，右手挈榼，心讶其异，初不敢问。 \\n 其人既至窗外，置壶榼于地，以指击窗者再。生不解所谓，聊亦击窗应之。其人低语曰：“可启窗。”生亦试启之。其人取壶、榼入窗，生漫受之。复以其帽入，生接之，而谛视其人，顶光孺然，乃一憎也。心计髡奴夜至，作如此狡狯，必有所私；益隐跃向之，以观其动。 \\n 既而僧以手引生手，使探其私处。生心恶其汙而不欲使觉，亦捉僧手入窗，令下按己阴，则翘然者乃与已类。僧大骇，叫绝狂弃，从断垣跃出。生启关追之，佯为不及而返。 \\n 乃引壶酹之。良醖也，启榼尝之，佳肴也。鼓掌狂笑，大恣饮啖。 \\n 盖居停主人之妇向与僧期，数日前徙以寓客，僧犹未之识云。 \\n  \\n   \\n  "}
{"章节": "无赖子", "正文": "  \\n 无赖子 \\n 　 \\n 信州某村民入市镇买谷。肩之过一村，从姑之夫家在焉。民念中途饥渴，盍进谒以博一餐至则姑父他出，姑出见之，甚悦，命置谷于前厅，邀入后室，为设酒食。饭毕，出厅求谷，已亡矣。民大号，诉于姑曰：“家有老父，待此朝食。今无谷归，将逐我矣。吾宁死此，不忍见老父之饥且怒也！”姑恻然，给偿之，民负以归。 \\n 至半途，有无赖子阻之，曰：“若盗某氏谷耶某氏使吾要夺，宜速舍而奔；不然，且执尔。”民不得已，置谷而去。 \\n 无赖子取以归，复造其姑，责之曰：“尔大不良！尔夫不在。乃以谷与私人耶吾已夺之，将待尔夫而告之。”姑曰：“吾侄也。买谷经此，以探吾故而亡之，惧不敢归。故偿之耳。”无赖子复诬以秽词。姑无以自明，恚甚，投缳死，未敛也。 \\n 民闻而往哭之，谓“姑之死乃以我故也”。无赖子执而缚之，声其以奸致死，将诣有司。顷之，雷雨大作，黯黑不见人。比雨霁，无赖子震死户外矣，其姑复活。无赖子者，姑之从叔，居于前厅者也。搜其室中，前谷并在，民仍肩之以归。乡里共传，以为天理昭然也。 \\n ——此庚戌春间事。东乡王肖山来都，于途决闻之，为余言。 \\n  \\n   \\n  "}
{"章节": "余老人", "正文": "  \\n 余老人 \\n 　 \\n 余老人者，逸其名，东乡之西塘里人，善推测之术。 \\n 初，闻某帅好招纳异人，往投之。逆旅遇一人，谈甚合，盖同道者，遂请试其术。命主人以碗覆一物于灯下，各卜之。余曰：“铁物也。”其人曰：“铁是矣。究是何铁物”余不能知。其人曰：“必断钉也。”启之果然。余惊服，固叩其所往。其人曰：“适至某帅府，欲售吾术。彼处胜我者甚多，念无所用，故归耳。”余闻之，亦废然而返。 \\n 越数年，其人来访。余辞以他出，以观其能。其人笑曰：“正在枣树下观书，何诳也”阍者惊报。相见大笑，盘桓而去。 \\n 余晚年术益进，家居闭户，不肯衒于人。间露数事，皆神验。有村人修屋，问当以何日毕工。余期以某日某时，且属勿后。及期工毕，大雨踵至，淋漓旬日。又尝薄暮游某氏园，见瓜棚上瓜甚夥，向某氏求二枚。某氏许之。余请自携去，某氏曰：“公老人，焉能挟此重物明日当遣人送至。”余曰：“若是，则空言矣。”某氏笑曰：“公岂疑我食言耶”余亦笑而归。是夜，某氏瓜为偷儿盗尽，始悟余请自携之故，盖预知之也。 \\n 余后不知所终。 \\n  \\n   \\n  "}
{"章节": "文慧禅师", "正文": "  \\n 文慧禅师 \\n 　 \\n 先族祖四桥公，官嵩明时，与僧文慧相善。僧没后，公解任家居。数年染疾，百治不效。忽僧来诊视，相见如平生欢，袖出医方，一药而瘳。僧既去，公始悟其死也。族人相讶以为神，为建寺栖之，称为文慧禅师。遇水旱之灾，祈祷甚应。能降乩示药方，治人疾病，无不立愈，其不治者，乩不答。 \\n 有族人好斗，刃饬其腕，乞方于乩，乩曰“不治”。某忧泣，固请不已。乩曰：“出寺门，随手摘一草傅之。”如其言，痛立止，经三日，创已合矣。惟傅草处凝血为痂，附于肉。某厌其赘，以手爪去之，血涌出不止，须臾昏绝。知乩言“不治”者，终不治也。 \\n 土寇杨益茂剽剠村落。族众谋避兵，请乩问所向。乩曰：“还走何方。”三问，答如初。佥谓“我族当赤，无所逃命矣”，相与号哭。无何，寇大至，村里为墟。寇氛既靖，存者尚半。盖族之西南有村曰“何坊”，寇所未经，凡避此方者皆免，始悟乩之隐告也，其不得兔者数也。 \\n 今其乩失传，灵亦少替。 \\n  \\n   \\n  "}
{"章节": "蜀商", "正文": "  \\n 蜀商 \\n 　 \\n 蜀有商人某甲，居货汉口。性诚朴，而不善持筹，每为同伙者欺蔽，商知之，亦不较。 \\n 一日，独立店门，有美人翩然而入，直上其楼。商疑为娼女，而同伙者之私之也，将召而诘之。美人从楼上语曰：“君勿疑，吾乃狐也，欲僦此楼，故来耳。幸日以白饭一器饷我，当有以报。”商诺之，不复言。即以饭往，寂无所见，信其果狐也，设饭而下。抵暮往取器，则磊磊者在碗中。视之，白金也，商惊喜。次日复设饭，复得金如前。日以为常。 \\n 同伙询知其事，因先往取器，冀得金，至则碗中饭如故。乃笑谓商诳己，倾其饭而下。及商往，则金也。同伙恚曰：“金自楼出，公物也，当均分之。”商未应，而楼上语曰：“吾以金予某，赏其朴也。若辈盗贼其行，每私其囊橐以欺某，不罚幸矣，复望得赏耶？敢言析金者，尝吾石！”语毕，有石掷地上，地为之裂。伙惭且惧，乃不敢言。 \\n 后伙众谋欲杀商而分取其金，置毒酒中，邀商饮，商未识也。忽楼上叱伙曰：“跪！”伙不觉皆跪。又叱曰：“拜！”伙皆向商亟拜。商诧甚，急扶之起，则皆膝屈不可伸。楼上又叱曰：“好自陈其罪！”伙皆涕泣向商曰：“偶萌恶念，利君财，实欲图君，设毒酒待君矣。”又闻楼上叱曰：“有毒酒，何不自饮”于是数人趋起取酒，将分饮之，商亟夺覆地，火光星爆。楼上大笑曰：“公诚长者，姑为公贷此数人死，令长跪三日谢罪。然此辈不可与居，公宜亟去，吾亦从此逝矣。” \\n 于是见美人缘梯而下，含倩流睐，徐徐出户而去。商追谢之，不复见矣。伙果跪三日而后能起。 \\n 狐居楼凡三年，商得金无算，遂返成都为富人，立狐仙祠焉。 \\n 非非子曰：快哉狐也，侠哉狐也，神哉孤也！商何以得此于狐哉忠厚之报也。呜呼！中孚可及豚色，况狐之灵者乎 \\n  \\n   \\n  "}
{"章节": "毛生", "正文": "  \\n 毛生 \\n 　 \\n 前明熹庙时，天下多故，盗贼充斥，锦帆绿林之徒所在多有。 \\n 洪州数举子入都，挟资颇重。道淮徐之间，一少年求附舟。 \\n 叩其所自，自云施姓，盖亦应春官试者，为独行恐盗，故来。 \\n 语作吴音，窥其行李衣冠，似是乌衣子弟。既入舟，取笥中佳茗，煎以江水，遍钦同袍，俊语名谈倾一座。众皆悦之，以为良友，恐不得当也。 \\n 已而江岸夕阳，乱流明灭，孤舟泊芦苇间。少年进曰：“江天暮景殊佳，某有短笛，愿为诸君一奏。”遂摩管倚篷吹之，悠扬数弄，直使鱼龙惊飞、蟾兔欲跃。众皆击节曰：“桓伊李牟今复生矣！” \\n 语未毕，忽一豪客跃入舟中，持一铁柄伞，奋击少年堕水死，呵曰：“忤奴不丐食村落，来此奚为”众视其人，形容怪伟，鬚髪林林如竖戟，皆骇极仆跌，结舌重呼曰：“贼贼……”客曰：“公等非赴试者耶”曰：“然。”“有重资耶？”曰：“有之。愿献贼，贼毋杀我。”客笑曰：“余不杀贼，贼真且杀公。适吹笛号众者是也。”众皆起谢。客曰：“贼众且悍，夜将报余。畏者可暂去前三里村高翁店一宿，无患也。不畏者留，更看余杀赋。”于是去者半，留者半。客戒留者先寝，闻呼即起视。自引酒狂饮，连飞数十斛不醉。饮罢，取铁柄伞枕之，卧，鼾声如雷霆。众假寐俟之。 \\n 夜半，忽闻客呼曰：“贼至矣。”挟伞踞船头，时月黑星繁，微辨人影。一赋持刀奔客曰：“若杀吾弟，我今取若头。”客不答，即举伞格之，贼应手而仆。刀槊环进，客从容挥伞，呼呼作风声，与芦苇琴瑟相应。贼左右扑刺落水，馀贼奔逃。客已夺得贼弓矢，连发射之，尽告毙。观者股栗，汗流浃衣裾。 \\n 客忽挟伞入舱坐，神气洒然。众酗酒劳客。复飞敷十觥，掀髯谓众曰：“公等穷年占毕，足迹不出三里外。宁知世路之巉巘哉！”众唯唯。又曰：“国家求才待用，自惟有其具则进。苟平平，宁坐床头弄稚子，无以父母之身轻饫虎狼之口也！今弟行无畏。”众罗拜曰：“向者不敢启问，今将军活我恩厚矣，愿闻姓名，以图报效。”客悉扶之起，举伞扣舷曰：“余亦非将军，亦无姓名，亦不望报。吾去矣！”一跃而逝。 \\n 既而春闱，一举子逢客于号舍，心讶此君能挽两石弓，复能识丁字，真异人也！趋前问无恙，客睨视若不相识，亦不答，即入号熟寝。窥其舍，铁砚斑管各一，别无长物，初不敢呼问。客直睡一昼夜，不少寤。次日午响，举子文己毕，将缮写，心德客，虑其沈睡将不克终卷，欲以己馀勇贾之。遂呼客，客大（圭心）曰：“竖子败吾事，断送会元矣！”举子踧踖，不知所对。既而客叹曰：“毛生毛生，岂非命也？夫千金之璧，当首贡王廷，安能随行逐队，自居牛后，为渴睡汉椰揄哉今以吾文与公，可获亚名，亦不负公数千里冒险跋涉也。”索纸书之，风行海涌，三艺立成。掷于举子之前，曰：“吾去矣，”即挟空卷投有司，称疾而去。 \\n 举于阅其文，允称杰构，书法亦矫健非常，嗟叹不已。因弃己作，书客文以进，果成进士第二名。 \\n 非非子曰：余闻乡先生述毛生事甚悉，惜失其名字。嗟乎！ \\n 天地奇气，必有所钟。畸人杰士，宜不绝于世，顾有幸有不幸，斯隐显异焉。使毛生建高牙、拥大纛，虎奋鹰扬。立功万里外，则班，卫之勋，岂多让哉即不然，以彼其文掇撮巍科而冠多士，秉笔词翰之林，亦足与枚、马，邹、扬辈争烈，何至雾鳞云爪、首尾不详若是哉！昔宋景濂录秦士，余纪毛生，文虽不逮，有同慨云。 \\n  \\n   \\n  "}
{"章节": "卖酥饼者", "正文": "  \\n 卖酥饼者 \\n 　 \\n 有卖酥饼者某，行山僻中。会日暮，恐遇鬼物，汗下疾驰。 \\n 遥见前一人彳亍而行，某甚喜，以为有伴矣，追而谓之曰：“闻此地素多鬼，君可少待，同行也。”其人且行且应曰：“但速来，无恐。” \\n 既及，某抚其肩，曰：“脱不遇君，吾恐怖欲死矣！”其人转头应曰：“大是！大是！以一饼啖我，何如？”某取饼与之，忽见其口大如箕、面蓝色、牙长数寸垂口外，嚼饼嘻笑曰：“甚佳。” \\n 某骇绝，弃饼，狂吼而奔。 \\n  \\n   \\n  "}
{"章节": "张小姐", "正文": "  \\n 张小姐 \\n 　 \\n 桐城张小姐，初从其父督学江苏，居江阴署中之大雅楼。窗外桂树一株，高与楼齐。每日梳冼毕，从窗间倾盆水其下。 \\n 一日，亡金耳环一，遍觅不得。穷诘女使，亦不得。终疑女使匿之也。 \\n 后小姐归某巨公为夫人，复从夫督学江苏，亦居大雅楼。 \\n 一夕，倚窗看月，见树上一小枝金光烂然，心甚异之。次日寻视，则所失耳环在焉。始悟向者环落水盆中，倾水时挂于枝上也。 \\n 旧地重来，珠还璧合，事亦巧矣！　 \\n  \\n   \\n  "}
{"章节": "三官神", "正文": "  \\n 三官神 \\n 　 \\n 临川吴甲，贾黔中，尝与黔人之女私。女曰：“郎家距此数千里，一旦远归，别选淑配，妾如残秋败叶矣！”甲曰：“某虽归，必旋来，谋与卿偕老，何乃出此言”女转呜咽。甲亦怆然，无以慰谕之，乃曰：“卿不信，立誓可乎？”女颔之。地有三官庙，神素灵显。共诣庙，焚香矢之，曰：“男某女某，为结私缘，愿偕佳偶。千里同心，九原共穴。有渝此盟，神明殛之！” \\n 既立誓，情好愈笃，将图偕奔。女曰：“无庸也。君乡人客黔中，与妾父善者不下十馀人。妾父素重君，若因乡人为蹇修，致礼而求娶，其谁曰不然又何必以迁贿之行，为人吱笑哉”甲曰：“甚善。然顷得严君手谕，令某暂回，以慰思念，某不敢违。计往返不及期年。某更得衔父命而通姻好，不亦善乎”女然之。 \\n 临行之前夕，谓甲曰，“始终之盟，固不忒矣。但早至一日，则多受一日之赐，若稽以岁月，将有子晰委禽之衅，妾虽捐骨泥沙，其如三生饮恨何”甲曰，“吾己寓意乡人为某斧柯，当无他虞。某亦克期至矣。”洒泪而别。 \\n 既归，甲父为聘封氏女，甲不能违。已复得黔中乡人书，言为君议昏某翁，可不辱命，但当速来完其好事。甲素畏父严，不敢以闻，进退狼狈，而背誓之念遂决，不复税黔中之驾矣。 \\n 将逆女于封氏，先三日，召屠者割牲，将告祖庙。忽有三人从南来，形表伟异，遽夺屑者刀，擒甲而割其阴，掷于地而去。旁人奔救，不及也。甲既阉，昏绝数四，傅药半年，乃能起。亲迎不果，封氏之女亦别蘸焉。 \\n 后父母物故，家道凋落，甲以腐疾不任远商。年六十馀，遂至乞食。尝挈瓢来余族，儿童见之，无不诮谑。寻以创发死。 \\n 非非子曰：桑濮之行，君子所耻。然始之以情，继之以礼，终之以义，虽不可训，犹有取焉。若唐元九所为《会真记》，始乱终弃，饰曰补过，幸崔氏寡廉鲜耻，转眼怜人，不然，璧之破也，岂能再璞崔氏之过，又将焉补忍人之言何其佞也！而人不之非，神莫之殛，甚矣其漏网矣，于甲也又何诛 \\n  \\n   \\n  "}
{"章节": "邹忠介公", "正文": "  \\n 邹忠介公 \\n 　 \\n 崇仁大华山，名山也。其神甚灵异，祷疾病、祈福祥者，数郡毕至，趾相接也。有不诚者，辄被谴。 \\n 赵元坛、王灵官为左右二元帅，轮流值岁。相传赵宽而王严。赵值岁，来者有小过，多不较。其绳之峻而祸之速者，必王值岁也：甚者被其击立死，或蹉跌伤折肢体，邪视者痛目，妄言者卷舌焦唇，手足不戒者伤指及趾，其轻者亦或得狂疾，自道生平私隐事。以故诸为不善者，闻其风不敢往。 \\n 尝有谒者至山下，见一女足甚纤，心羡之。因以二指遥度其长短，指乃僵；至神前悔罪，乃复。又有一人言牛肉之美，遂喑哑，恳祷而后能言。又有男女二人中途相悦，夜苟合，两体连牵不能脱，遂羞痛俱死，死犹相粘，同棺而葬之。其灵异如此。 \\n 邹忠介元标微时，三至而三不得上。询其故于人，人曰：“子之靴，革物也，神必恶此。盍易之”易布靴，乃登。既谒庙，见神旁有鼓，革鼓也。忠介诘神曰：“我革其靴，神恶之，宜矣。神胡革其鼓，庸有说乎”言未已，鼓即从架上滚下，直至山脚。闻者异之。后每岁供布鼓焉。 \\n 忠介既以理屈神，弥自持慎，虽旷途暗室，不敢或苟。神使灵官随之三年，欲伺其短。每闻鞭声铮然，或日中灯下见其举鞭欲击状，而卒莫之击。后偶过井旁，见修绠系一胆瓶，有水甚清洁，盖新汲之井中者，而汲者不在。忠介方渴，掬饮之。乃见水中有灵官鞭影，急取钱投于水，乃灭。遂不复见。 \\n  \\n   \\n  "}
{"章节": "市中小儿", "正文": "  \\n 市中小儿 \\n 　 \\n 昔长安市中有二小儿：一红衣，一白衣。红衣者过人门前，则以一红球抛掷地上。白衣者随而拾之，以为笑乐。红衣者抛掷益急，球落纷纷，白衣者不能尽拾，遂相连面去，馀球亦不见。 \\n 次日，市中火大作。红球所掷之家，荡为灰烬。惟经白衣拾取者，房舍参差并存。 \\n 又尝有一道士，露其胸，大书一“人”字于两乳之间。行市中三日，人无识者，——乃“火”字也。已而遭火。 \\n  \\n   \\n  "}
{"章节": "长春苑主", "正文": "  \\n 长春苑主 \\n 　 \\n 友人余君，自号乌虚子，为余述元生事甚悉。元生，不知何许人也，弱冠补诸生，才名甚噪。三战秋闱，不捷，遂结庐山间，绝意进取。淡营寡虑，诗文之外，唯嗜花若性命，然未尝手折一枝、戕一萼也。 \\n 一日独坐，有舆马旌节，倥偬门外。二青衣进谒曰：“夫人敬遣相迓。”元茫然，问夫人云谁，青衣曰：“长春苑主也。”即促登道。元漫许之。 \\n 不半里，便有香气来迎，泽衣沁骨。又三四里许，城郭袤延，望如锦绮。青衣曰：“此苑城也。皆落花砌筑，久而胶结，固于金石。”抵一城门，榜曰“管春”，谓天下之春皆从此出。城内辉煌烂漫，不可目穷，皆四时之花同时开放，颜色相间，掩映而蔽亏也。行万花中，径甚缭曲，觉神明爽发，肤髪皆香。 \\n 有顷而至，则宫阙亭台，朱甍碧瓦，鳞次而带续也。阍者皆韶艳女郎，驰报夫人。元降舆以待。第见红英翠叶之间，飘轻裙、曳广袖，美丽闲都者无虑千百，私语匿笑，往来窥客。以问，青衣曰：“花神也。花一种，即有一神。丰约秾纤不一，花亦如之。” \\n 已而阍者出，传夫人请见，元肃容而入。历门闼十数重，达一大殿。珠帘乍卷，翟葆斜开，嫔从如云，左右环簇。夫人冠华玉之冠，履彩云之舄，衣裳霞艳，环佩鸾鸣，神影仙姿，惊绝人世，降阶而迎。元下拜，夫人命侍女曳起，赐坐。夫人南向，元东向。夫人敛容曰：“此地众美所归，群芳所出。秀才以惜花之心，成爱花之癖，故特迎致，盖奇绿也。”元逊谢。 \\n 俄而设享，自殿中至于廊庑，绮席相次。凡诸花神，悉令陪宴。进飞英红露之酿，陈词香和玉之羞。酒肴数周，众乐并作。间歌叠舞，遏雪停云。风调各殊，容华并绝。夫人曰：“惜弄玉、飞琼请姊妹方宴瑶池，来暇邀致，使今日管弦未臻极盛。”元捧觞避席，曰：“今日宴会，色艺极天地之选，声容尽古今之妙。一介鲰生，躬际斯盛，皆夫人辱命之宠也。愿借芳尊，为夫人寿。”夫人起而受之，亦酌酒酬元，日昃罢宴，以笙歌羽卫，送居丛芳馆。 \\n 明日令下，以元为长春苑催花使者，并赐青幡绛节，彩仗云骈，披服宝玉，出入府第。花神闻之，皆来贺。夫人命侍儿送花名玉册至。元阅其姓字，皆往古美人，乃悟花神即美人也，出世为美人，离世为花神。元欲识其尤者，因谓众美曰：“诸卿芳名，心写久矣。今鄙人愿有以观焉，敢请。”众皆笑曰：“谨受命。” \\n 元问：“苏若兰来乎？”一女迟回而出，意度闲稚。元揖谓之曰：“卿织锦璇玑图，八百四十字，宛转循环，有诗三千余首，古今才妙莫或右之。”若兰逊谢。次问红拂，红拂应曰：“妾是也。”元视其貌，修然绝尘，叹曰：“识药师于晋谒，结虬髯于逆旅，红妆俊眼，真希有也！”红拂退，元目送久之。忽见一女于稠人中俯而摩其足，若不胜其楚者，元戏问为谁，众曰：“窅娘也。”元曰：“以纤月之勾，妙凌云之舞，真不让掌上人矣，”窅颊赤。而西阶一美人轻盈纤弱，拂袖而唾，颇有不平之色。旁一女手梅花一枝，眉目明秀，不可描画，睨之而晒曰：“燕儿燕儿，又作昭阳故本矣。”美人闻言，惭且怒曰：“何与尔梅精事，”盖飞燕与采萍相诮也。杨妃亦谓楼东寂寥，则珍珠可慰，奈何以舌锋刺人采萍未及答，一女姗姗而前曰：“肥婢何知，欲为祸水兴波，不记环上系罗衣时耶”元问之，乃班婕妤也，恐其攻轧无已，亟为解之，曰：“诸卿往事，何足深论譬诸花枝纠结，花片相扑，无害于花，徒令人可怜耳。”于是诸女谢而退。 \\n 他日，夫人命元定花神甲乙，元辞让再三，不获。乃甄别其香，艳，各为三品：香曰奇香、名香、幽香；艳曰雅艳、秾艳、狂艳。视其神以定品，而花隶焉。如西施、王嫱、卓文君、崔双文之属，咸列狂艳。 \\n 西施闻之，请见曰：“妾虽鄙陋，君何至以狂艳见目”元谓：“卿泛湖之役，固当小贬。”西子辩曰：“沼吴之后，妾实从伍相于江流。陶朱何人，妾宁俪之，以负君恩而丧妇节也”元矍然曰：“微卿言，吾几误矣！”有顷，王嫱亦来，泣告曰：“妾以薄命，为画工所误，远嫁沙漠。以君命故，不敢违，未尝一日忘汉也。而佞臣秉笔，诬以聚麀之行，妾饮恨黄沙，末由昭雪，故使冢草独青，以明区区之志。而僧孺《周秦行记》乃敢肄为狂言，深相汙蔑，此妾之所痛心而茹愤者也，君其察之！”元再三引咎，乃列二人于幽香，始悦而去。 \\n 元既以六品位花神，报于夫人。夫人嘉叹。自是花神岁时，各以花之颜色数目具书于册，闻于使者，使者以上之夫人。如是三年，苑花愈茂。故事：每岁立春先三日，花使请夫人登春台，陈天下林池苑囿之图，乞令诸女散花，以应春令。夫人乃召众花神对于台下，使按图布散，仍考其成于所司。众花神衔命，岁出管春门一度，五日而返。亦有不返，遂留人间者，即出世而为美人者也。 \\n 元以久别山居，欲乞假暂归，遂上书于夫人。其略曰：“窃惟芳草相思，王孙惆帐；垂杨惹恨，游子踯踌。故富贵有乡国之思，即神仙多别离之感。臣本蒭荛，辱在草莽。芝无田而蕙无囿，税驾何乡；岸有芷而汀有兰，寻芳迷路。蓬心不改，自分老于蒿莱，夸包系无闻，谁忆采其葑菲柴关昼掩，忽惊小玉来敲；蓉苑春开，竟使飞琼下请。鹭羽成行，鸾笙作队。现空中之城郭，十二楼台，讶世外之婵娟，三千粉黛。身如桂树，许近嫦娥；命占桃花，更依王母。既陪麟脯之宴，复长蛾眉之班。千古奇逢，三生异数。葵藿倾阳而已遂，藜葭倚玉以何求然而玉枕游仙，梦里之蘼芜莫采，金丹换骨，胸中之荆棘难除。忆阮客之曾归，笑庞公之不返。东篱晚菊，定忆陶潜；南国秋药，尚思张翰。值此风迎杏靥，暂假归鞭；会待雪绽梅妆，重开旧阁。振衣华表，争传化鹤之人；坠舄雪端，窃比飞凫之吏。” \\n 夫人笑而许之，遂置酒祖行。召众花神至，告以意，则皆惘然有可怜之色。酒数巡，卢女抱琴面前曰：“本不妙于音律，先生远去，愿献一曲，代渭城之唱。”元称谢。卢女抚弦动操，为鼓《霓裳序》。不数声，梁尘欲飞，落花起舞，四座寂然无语。琴罢，夫人复谓众神曰：“诸卿妙技，各于今日试之。过此以往，则天上之曲，人间不可得闻矣。”于是崔茞奴理筝，宋伟吹笛，关小红奏琵琶，徐月华弹箜篌，檀扳土箫，更番迭奏。歌舞纷沓，大都丽娟绛树、飞鸾轻风之俦，尽欢而罢。明日遂行，夫人及花神各以花片为赆，元拜而受之。送之管春门外而返。 \\n 元既至家，妻子皆惊怪。亲旧闻之，咸来同讯，闻言莫不嗟异。明年，复往寻之，则武陵之旧路迷矣，悔恨不已。自是爱花愈笃，花前多作伤心语，益无意于人此。后数年，无疾而终。 \\n 临终，谓其家人曰：“吾始以花生，终以花死。死而有知，魂魄犹应恋此也。身没之后，当以落花葬我。且吾以花隐，毋著我名，但题石曰“故长春苑催花使者元生之墓”。”葬之日，棺轻如蜕，识者以为尸解云。 \\n  \\n   \\n  "}
{"章节": "梅花美人", "正文": "  \\n 梅花美人 \\n 　 \\n 如皋陈肖生嵩，以画名于时，尤长于梅。冷蕊蔬枝，嫩寒春晓，见者辄作孤山篱落之想。 \\n 有金陵李某，僦居京师内城。斋壁红梅一轴，肖生笔也，一日仰卧观书，童子侍焉。忽有老翁出于画中，龙钟伛偻。俄而枝叶动摇，花蕊怒放，每一花现一美人，步虚而下。须臾，次第入花去，老人亦遽隐，画如故也。后凡三见，亦无他异。 \\n ——李言之肖生，肖生述之吴茗香，茗香述之余。 \\n 非非子曰：梅之神也旧矣。高髻大袖，蜀阁凭栏，素服淡妆，罗浮对酒。不意丹青之妙更能化亿万美人身也。王丹麓有言：美人是花真身，花是美人小影。此其美人耶花耶？真身耶？小影耶是耶非耶余又乌能测之哉！ \\n  \\n   \\n  "}
{"章节": "紫钗郎", "正文": "  \\n 紫钗郎 \\n 　 \\n 有冯生居郡城，郊外闲步。花木丛萃中，一宅双扉半掩，有美人倚门斜盼，如有所待。见生徐徐掩门，如不胜情。生怅然而归。 \\n 次日复往，又见焉，遂低徊驻足，挑之以目。女低语曰：“蛱蝶亦恋花枝耶”生应曰：“蝶不恋花而更谁恋但未识花恋蝶否”女笑曰：“蝶既恋花，何不飞上梢头，栩栩何为”生遂入，面门遽掩。闲馆云虚，惟女独处。生问：“宅上无人乎”女曰：“吾有新妇，何谓无人”生笑问：“卿安有妇”女曰：“吾族纳婿，均谓之新妇，今卿是也。吾名紫钗郎，卿宜郎我，勿得卿我，我乃得卿卿。”生笑颔之。 \\n 紫钗向壁曰：“新妇恶岑寂，兰奴车蒲奴可出侍。”俄有二青衣自壁中出，妩媚可观。生大惊，知其非人矣，疾趋欲遁。紫钗追捉其臂曰：“既为夫妇，不啻骨肉，何相弃之速也？”遂命青衣：“将酒来，与夫人压惊。”酒至，连酌奉生，每杯自饮其半，两颊盈盈然如桃花之冶艳矣。生初甚畏怖，至是心动，渐狎嫟之。紫钗复命青衣：“往请诸姊妹及魏姑姑来陪夫人花烛宴。”凡称新妇及夫人，皆谓生也。生亦戏自称曰“妾”。 \\n 须臾，青衣报曰：“请姑至矣。”有自东壁出者，有自西壁出者，共四人，皆韶颜艳质。指生问曰：“此新贵人乎”乃自巾领下及袜履，一一审视，威敛袂向紫钗曰：“贺汝得佳妇！”生颇羞惭面赤，俨然如新妇之腼腆者。 \\n 青衣又传：“魏家姑姑至。”则一美人自南壁出，年稍长，迎紫钗笑曰：“偷香贼乃敢延客，劳我远涉！”紫钗亦笑，问：“阿素何不教来”魏姑曰：“小蛮女累人难行，已命小婢将饼馅饵之矣。” \\n 于是叙札就席，佥曰：“新人宜首座。”生逊谢，诸女共挽生坐之。复挽紫钗坐于次，曰：“新郎君宜此位也。”紫钗亦谢而后坐。巳而诸女以次皆坐。一女名小琼，年最少，居婪尾焉。兰奴奉壶，蒲奴进馔。琼盏雕盘，无复凡器。芳洁充筵，咄嗟而办。 \\n 酒数巡，一女拽爵而起曰：“吾观夫人眉黛，风雅新妆，妙咏可得闻乎”一女曰：“此吾辈亭，奈何以苦夫人”生素自负，不觉愠见，曰：“诗岂苦人之具乎妾虽不才，原有所献，请即席赋之。”诸女微哂曰：“愿聆佳句。”取笺笔授生。吟哦久之，不能就，雨汗浃两頬。小琼曰：“吾为夫人解围，可乎”遂夺笔书曰： \\n “海内青莲死，谁为倚马才一言难返汗，点点落吟腮。” \\n 盖生姓冯氏，诗拆其宇以嘲之也，一座哄然。方哗笑间，南壁一婢抱三岁小女儿出，曰：“阿素寻母来也。”魏姑抱置膝上，将乳之。诸女群起弄儿曰：“能作一催妆诗，便当乳尔。”儿应声而就，诗曰： \\n “妆阁整巾衫，菱花笑相见。 \\n 脂凝杜子唇，粉傅何郎面。” \\n 诸女咸喜曰：“真彗种也！”生惊愕愧赧，殆无人色。紫钗颇怜之，对众曰：“吾妇新来羞怯，故文思偶踬。再言诗者裸罚之，律无赦。”众笑而戢，生亦少安。 \\n 紫钗又曰：“今日宴者，阿素之外，凡七人，适符竹林之数。吾有觞政，名占一筹，得五君者勿饮，得山公者罚一爵，惟钻核儿最为污鄙。若得阿戎，当以大斗酌之，而能有辞者仍勿饮。”众皆曰善。青衣具牙筹，书七贤姓名各一，以紫金筒贮之。 \\n 紫钗探得王戎，生得山涛，诸女意在沛公，哗曰：“今日为二人合欢之酒，第一筹便是佳偶，宜行合卺礼。”乃引满一斗，令同饮各半。爵亦如之。饮讫，贮筹复探。生得王戎，酌大斗矣。一女得山涛者，索笔戏书曰：“臣山公启事：臣以斗筲，狠窃鼎钟。状见王戎，梵林猺竖，风尘小物，臣不敢滥爵，愿荐戎自代。”举爵向生，生无词以报，遂并饮之。 \\n 最后生复得王戎，不胜其虐，而紫钗得刘伶，生因谓之曰：“妾闻刘伶以酒为名，一饮一石，五斗解酲，郎当代妾饮。”紫钗不欲忤其意，将饮之，时阿素方卧母怀见之，亟代钗答曰：“妇人之言，慎不可听也。”众皆失笑，紫钗遂不饮。生怒甚，瞋目叱素曰：“乳臭儿，安敢尔”而小琼得阮籍，白眼而起，揶揄曰：“君等视浚冲，双目真闪闪如岩电矣。”众复大噱。 \\n 生是日虽置身罗绮间，而为众所播弄，神气沮丧，赖紫钗常袒护之。然终觉口众我寡，遂力求罢席。魏姑曰：“新人欲入温柔乡，吾辈纠缠何为者”诸女皆起别，各向四壁中而去。生时已被西，不暇谁何。黼帐锦衾，烂设东阁，遂与紫钗缱绻焉。次日晨起，诸女以酒肴来会。复纵饮至暮而散。 \\n 生既住半载，亦能行壁中无碍，因过从诸女家。皆华屋幽闺，更无杂客，乃次第与诸女通焉。觉脂肤玉体，井殊凡艳，巫山洛浦不过矣，而小琼与生情好尤笃。紫钗知之，亦不问也。 \\n 如是数年，键户而居，足不履阈。一日忽思归，言于紫钗。 \\n 紫钗黯然不言，而愁怨之容可掬。生慰之曰：“归即来耳，何不释乃尔”紫钗强颔之，泪珠荧荧然落襟袖矣。将行之夕，诸女毕至，惨怛惆怅，无复欢容。时阿素稍长，鸦头绿衣，随母而至，亦牵衣喃喃叙别也。而紫钗及小琼，执手呜咽，断肠哀怨之语，至不可闻。生虽不胜其悲，而私怪儿女之情过于牵恋，谓数日便当重会，何至如木落水流相诀也遂别而行。 \\n 至家，妻见之若不相识，但言此妇何来。生大骇，急言“吾乃冯某也”。妻亦骇曰：“吾夫久出无踪，而此妇假其名，得毋妖乎”将欲走避。生猛然追忆，恍惚如梦，记紫钗故戏我，曾以巾帼遗我矣。乞镜自照，宛然好女也，亟白其故。妻不之信，生因笑谓曰：“不记双桥钓鲤时耶”妻曰：“竿头鱼饵安在”答曰：“藏于狮山浅泽中。”盖当年闺中隐语也。语既符，妻熟视其状。犹可识，遂纳之同寝。床第之间，固犹是藁砧风度。明日，重改衣装，本来之面目始见。 \\n 居旬日，往访紫钗，风景不殊，道逾犹是，而仙村人面，俱不知何处所矣。茂林丛莽之间，猿鸟悲鸣，若有弹指而泣者。生回念当时情况，雨散云飞，欲再求阿郎呼我作新妇，了不可得，而泣别伤离之状，耿然在心目间也。遂悼痛而归，感疾迷离，数月而卒。 \\n 非非子曰：冯生，丈夫也，而女子妇之；紫钗，妇也，而男子郎之：以为戏耳，岂意易形哉方其为妇也，不忆其尝为丈夫也。方其为丈夫也，不知其已为妇也。 \\n  \\n   \\n  "}
{"章节": "楚材", "正文": "  \\n 楚材 \\n 　 \\n 金溪之印山有徐君开，邑诸生。与余族祖某公，甥舅也。相距十馀里，有村曰塘下，为两家往来之捷径。其西石山劈立，中隔一港，阔二丈许，最为险峻，罕有人行。 \\n 徐一日省其外舅，挟一雨盖而行。经此地，日己瞑。逢一鬼修修而来，——状甚丑恶，腰以下长五六尺，——径来捉其臂。徐举雨盖奋击之，鬼亦反搏。徐将不胜，大呼救人，亦无应者。忽见其亡友楚材者奔来助之，鬼乃却，长啸数声，跨港而去。楚材亦倏忽不见。 \\n 徐至舅家，已三鼓矣，口噤不能言。翼日乃述之，云云。 \\n  \\n   \\n  "}
{"章节": "画师", "正文": "  \\n 画师 \\n 　 \\n 徐氏群夫者，忘其郡邑矣。家号素封，而好接异客，技术之士多往依之。 \\n 有画师客其家，自言有奇画，愿与众观之。乃张画于壁，见楼台亭馆，重叠缦回，类西洋画。徐问画有何奇，画师曰：“吾能身入其中，故奇也。”徐以为妄，笑曰：“噫！帖然一纸，涂以丹碧，公乌能置身其间乎”画师乃向画咒之，即有一旁门洞开，耸身而入，门亦随合。扪之如故，索之不可得也，共相惊怪。门复启，而画师瞥下矣。 \\n 众遂问画中之状，画师曰：“何问为第同往观之。”众皆喜。 \\n 画师指画中门最大者曰：“当令开此正户，以迓诸君。”户应手而开。画师先立门中，一一以手捷之入。第见粱栌丹鹱，鸟革翠飞，埒于王侯甲第。每历一门闼，便觉改观：或粉壁森然，忽启双摩；或画栋巍然，忽开叠阁；或窗间缒下，别有亭池；或石罅穿入，另开园圃。其堂室之形制，矩方之外，有似月者，有似圭者，有似弓者，有似扇者，有似蕉叶者，有似香炉者，有似钟者，有似环玦者，有似壶瓮各器者。瑰形诡制，无一雷同。 \\n 最后启一偏门，众皆入，乃徐妻卧室也。时方盛夏，徐见妻裸卧白绡帐中，皓体毕呈，急不及掩避。诸客见之，无不掩口奔出。至画所，画固俨然在壁也。 \\n 徐大怒画师辱己，寻刀将杀之。画师复耸入画中，画与人俱失所在。 \\n  \\n   \\n  "}
{"章节": "荆州女", "正文": "  \\n 荆州女 \\n 　 \\n 明末时，荆州有许氏民，生三子一女。子以射猎为生。女最幼，年十六，嫁北村卢氏子，甚敬其夫家。自舅姑以下，悉得其意，乡里称顺妇焉。而父母尤绝怜之，诸兄亦各爱此妹。岁时往来，音问甚数。每猎得麇鹿獐兔诸物，或鲜而馈之，或腊而致之，虽一割之甘，未尝不共。女归宁父母，岁辄数四。 \\n 一日，偕婿来母家，女忽发狂，走入室，闭户良久，母于隙间窥之。忽一虎突门而出，攫母，啮杀之。父惊走，虎复攫父，又杀之。其婿在旁，震骇仆地，虎不之顾。时三子方游猎归，遇虎于门。虎欲搏三子，咆哮而前。三子正持猎具，因共格虎，得不伤。虎复奔入室，三于追视之，则虎方人立，其皮豁落，乃其妹也。 \\n 三子哀号，并其婿执女以诣县官。女自辩形变则心变，故不识父母，当无罪。令曰：“不然。心者身之宰也，心变故形变，即形变而心不宜变。且真虎杀人亦法所不贷，况女而虎其父母者欤”进置女于法。 \\n 非非子曰：令之言然哉！夫虎，猛者也，亦灵者也。人而虎也，宜不猛面更灵君子于是知女之处心积虑而后成于虎，不然，何昧于亲而辨于婿也荆人之死于虎欤荆人之死于女也。而牛哀之变又不足言也，噎！ \\n  \\n   \\n  "}
{"章节": "竹冠道人", "正文": "  \\n 竹冠道人 \\n 　 \\n 乐安有士人，偶宿土地庙，梦土地饬其属曰“明日仙人过此，宜洒扫涤除，以迓仙跸。”复谓其媪曰“尔我亦宜沐浴以待，勿以慢误取罪也。”士人趋问曰：“仙人为谁”曰：“田真人也。”士人曰：“某亦愿迎之。”土地曰：“何与尔事且尔凡骨尸居，安得见真人”士人曰：“某慕道亦有年矣，反逊于君之纪纲耶”土地卒不许。士人大嚷，土地命逐之。出户而觉，颇以为异。 \\n 归以语同学者，次日同往庙前伺之。有竹冠道人自西来，朗目修髯，丰度飘洒；葫芦长剑各一，系于腰下；过庙门而拱手焉。诸人私计，殆田真人也，径前牵其衣，请大仙过我。道人笑曰：“某姓宫，名去绵，游方道士耳。安知仙术何于之误耶”诸人请益坚，道人曰：“既诸君款留过厚，某漫无短长之人，安敢峻拒聊且过子。”诸人喜跃，导之以归。共洁一斋而奉之，饮食器具，效至甚诚。 \\n 居十馀日，诸人屡求度世及黄白导引之事。道人茫然，略无所答，忽染沉疴，淹淹欲毙。诸人始犹奉汤药，渐见其疾不支，颇悔之，咸咎士人之妄。士人亦自以为冒昧也。将谋迁之于他室，道人曰：“念某客死他乡，乞以此斋为葬地，饮食而祝我，则公等始终之德也。”众怒曰：“我辈误识尔，耗费不少。此吾辈清修之所，顾以为尔宅兆耶” \\n 忽一童子造门请曰：“吾师在此否”众问为谁，童以道人对。众喜，告以病。且给之曰：“尔师日望尔来护病归去，今始来耶？”童闻之，趋面入见，道人已不能言，但以目视童，泪隐隐承睫。童大恸躃踊，呕血数声而绝。道人见之，长吁一声，亦死榻上。诸人慌乱，不知所为。惧为人所觉，亟具薄材，谋以夜半瘗之粪壤之下。解槐腰间剑，剑光艳发；视葫芦中，皆黄金。众大喜，汉瓜分之。 \\n 道人忽大笑而起，谓童子曰：“可去矣！”童子亦起，因掷其剑化为龙，掷葫芦化为鹤，各乘其一，飞腾空中，冉冉而去。诸人相顾骇愕，悟仙人之游戏矣。 \\n 其卧室有香，经月不散。壁间有五言古诗一首、七绝二首，宝墨淋漓，向莫之见也。抄而读之，随抄随灭。五古云： \\n “琼树三千丈，种在流霞阙。 \\n 朝浥瑶台露，暮挂糇山月。 \\n 风霜饱更荣，花叶无衰歇。 \\n 梁洪花下倾，醉倒胭脂雪。” \\n 七绝云： \\n “空山明月照莓苔，剑匣匏尊久不开。黄鹤未知尘世险，等闲载我出蓬莱。” \\n “海云千片散幽襟，昌老无心却有心。仙侣相逢好归去，碧桃花下抚瑶琴。” \\n  \\n   \\n  "}
{"章节": "雷葬妇", "正文": "  \\n 雷葬妇 \\n 　 \\n 新建有妇人顾氏。其夫洪某，车慵也，事母甚孝。母老且盲。洪每慵得钱，则市酒肉归，使妇为母作食。妇素不职而好馋。夫不在，辄凌君。夫所市食，辄先自啖过半，以少许食姑。姑虑儿怒将虐妇，秘不以告，叹息而已。洪卒不知。 \\n 后妇产一男，数月矣，馋愈甚。洪市切面归，令妇熟以进母，而洪仍御车他所。面既熟，妇食毕。姑索禽，妇无以应，欺其盲不辨物，乃烹蚯蚓而进之。姑食，大呕吐。忽烈风暴雨，雷震一声，失妇所在。 \\n 雨既霁，洪御而归。过石山，见一裸体妇人——乃其妻也，——腰以下葬于石中，周身皆石，宛如熔铸，力拔不得出。问其故，喑哑不能盲。亦不死，双目炯炯，环转视人，蠢然一物矣。石旁雷书二十四字深入石中，类携刻，其文云： \\n “埋半身以存孤，豁双乳以哺子。日一食以延生。终三年而击死。” \\n 洪日抱儿就乳，井挈饮食而饲之，日止一餐，遵雷教也。 \\n 观者如堵。环视不得近，近则有物拽之仆，亦可异也。 \\n 三年，雷复击妇死，暴尸于外。遍体焦烂，蚯蚓嘬之。而石缝仍合如故。 \\n 非非子曰：不孝之罪，上通于天。雷神殛之，易易耳。第妇当诛而洪宜有后，洪贫不能再娶也。洪贫不能更召乳媪也，则子必死而洪无儿，足诛其妇并杀其子，杀其子竟绝其嗣矣。非所以报孝子也。于此见天之妙用，于此见雷之苦心。 \\n  \\n   \\n  "}
{"章节": "望都宰", "正文": "  \\n 望都宰 \\n 　 \\n 痘神何神也姑勿深考。或曰：居峨眉山，姐妹三人，身著麻衣，盖女仙之流，主人间痘疹之疾，人呼为麻娘娘云。神甚灵显，而严于小节。病痘之家为位奉之，言语稍不检，衣物稍不洁，及诚敬少懈者，病者辄作神言语呵谴之，虽私隐无不昭揭。其甚者，痘或不治，为得罪于神也。灵界之迹不可胜纪，然亦非妄祸人者。 \\n 吾乡陈君洪书，儿时以痘死，置于东厢。其母抚而哭之，坐于户限，倦面假寐。见三麻衣妇人入室，视儿惊曰：“向几误！此望都宰也，可放还。”言毕，出户去。母惊觉，儿已苏矣。后果任望都县令。罢官归，今犹在。 \\n 由是观之，痘殇者非尽神之为政也，其亦数之前定者与 \\n  \\n   \\n  "}
{"章节": "上宫完古", "正文": "  \\n 上宫完古 \\n 　 \\n 溪北上官完古，尝行远村。归值日暮，投止无所。至一山，见远灯明灭林外。寻灯而至，乃一小村，数十户，户各一灯，灯色甚绿，有异常火，而哭声甚哗，比屋皆然。未便遽入，隐身缓步听之。 \\n 一妇哭曰：“乌乎，吾不图尔之至于斯也！”一妇哭曰：“哀哉吾夫！痛哉吾夫！”一妇哭曰：“天乎，何夺吾二男之速乎！”一男子哭曰：“吾弟素勤谨，不意亦罹横祸。”一老人哭曰：“吾经营数十年，仅足衣食。尔破我产已甚矣，又役我子而死之，此恨宁有终极耶”又有男女二人共哭曰：“阿父阿父，衰朽之年犹不能兔于沟墼！”其余声情哀抑，听不能彻。 \\n 又一家不闻哭声，但闻男女数人窃窃私语，乃有人数四伺门外，若谋机事恐人觉者。完古甚怪，入而问之曰：“是何哭声之多也”男女乍见，皆惊避。旋闻人语云：“客也，何避为” \\n 有数男子出，衣履甚敝，椎鲁类农夫，因先闭其门，谓完古曰：“客远来未知，此地官长自丞簿以上贪残如狼虎，数年工役繁兴，科派乡里，日役丁男敷千，而少给其食。小民失业，劳苦吁天。饥馑洊臻，道殣相望。无以供租税，悍吏日来吾乡，叫嚣隳突，鸡狗不宁。乡民流离，死丧殆尽。今副使且至矣，闻县官捉人除道。副使爪牙千百，所在骚扰。不死于劳悴，则死于敲扑。仓卒之间，未能远徒，且谋宵遁耳。” \\n 完古慰之曰：“古有力役之征，民为上劳，亦其职也。”农夫皆怒曰：“公若为吏，当不减县官之酷。”室中有妇人呼曰：“此何时，尔辈尚闲话，不畏县里公差耶？”言未已，忽闻扣门声甚急。男女皆吞声。一妇人悄语曰：“吏至矣，吾当应之。尔辈且从后门出。”遂启门而奔，完古亦从之。诸人行甚疾，顷刻相失。完古道黑不能前，乃伏于丛莽之内，屏息伺之。 \\n 须臾，见数吏持火炬，挟锒铛绳素，呵叱而来，搜索甚急。 \\n 映火而窥，有一吏似是族子某，盖数年前已死者，而声情逼肖。欲出问，恐有误，因念此岂阴府耶且官吏酷虐如此，乡里死徙如此，向何不少闻耶？旋闻一吏曰：“不知从甚路去好”一吏曰：“歧路难寻，当分道索之。”且行且语，亦顷刻不见。 \\n 乃出寻路，至旧村，而妇人之哭如故也，男子则皆逃矣。完古欲求宿，妇人皆曰：“吾寡妇，不便留客。”使于门外檐下坐。 \\n 夜久门闭灯灭，哭声亦寂。 \\n 迟明视之，乃坐坟冢间耳。 \\n 非非子曰，先贵溪公少时，舍于东里饶氏。孤馆空山，竹树阴翳。有哭声起于山间，呦呦然，呜呜然，如怨如诉，若远若近，虽桓山之禽、泰山之妇，不足喻其哀切也。卧则闻之，起则寂然。每夕皆然，辄为心恻。后以询其居人，乃知有孀妇贫而无子，以冻馁死，实葬此山。公悲其遇，哀其情，为作《鬼哭赋》。呜呼！穷民无告，虽魑魑泉台，犹无泪干时耶今观于上官氏之所闻，乃知长梦之人更有新安，石壕之苦也。 \\n  \\n   \\n  "}
{"章节": "报仇蛇", "正文": "  \\n 报仇蛇 \\n 　 \\n 金溪彭坊村妇李氏，年三十馀。夜梦一人告曰：“若，吾仇也，乃在此。吾将报若，若勿避，”觉而异之。 \\n 次日午晌，妇治蔬厨下。家人惊报：“有巨蛇见于寝室。”妇心动，知其为梦中人也，操刀而往。见蛇尾在楼而首垂地，遽前斩之。蛇奔出于外，妇逐而剐之，刃创数十，而蛇竟毙。妇亦昏碚，有顷乃苏。 \\n 后遂怔忪得悸疾，死而复苏者岁辄数四。至今尚在。 \\n 非非子曰：怨毒之于人甚矣！蛇仇于人，犹思报焉。然预以告人，使知为备，蛇亦愚哉！或曰：非蛇也，鬼物也。若是，即谓之愚鬼。 \\n  \\n   \\n  "}
{"章节": "徐太保", "正文": "  \\n 徐太保 \\n 　 \\n 前明吾乡徐太保，少时偶行绿野。前临石濑，深不及骭，褰裳可涉。已解其履矣，忽见—女子婷婷而至。立而望之：年可十七八，丰态绝妍，临流不语，怅望夷犹，若欲济而恨无粱者。徐曰：“美人欲涉乎”女子微笑。徐曰：“美人欲涉，奈罗袜之难凌波何”女子乃低头自顾，仍微笑而羞涩不胜。徐笑曰：“书生之鹏背，可作舟楫乎？”女子颔之，乃以双袖附徐肩。徐以两手挽其足，载之中流。依依丽影，清涟可鉴，不觉微吟曰： \\n “玉女渡银河，红裙罩绿波。” \\n 诗未成，已登彼岸。女子下而续之曰： \\n “只因诗二句，夺却状元科。” \\n 言罢不见。 \\n 徐惊且悔，悟神人之试己也。后登天顺己丑进士第二名，官至太子太保。耳食录卷五 \\n  \\n   \\n  "}
{"章节": "紫溪洞长", "正文": "  \\n 紫溪洞长 \\n 　 \\n 金陵李翁，——逸其名，——有城两别业，多妖异，键其户有年矣。一日，故人子黄生来假寓。李告以异，而黄固言不畏，不得已，从之。 \\n 居数日，有叟自内出，鬚鬓皓朗，衣冠甚古。黄知其妖也，叱之曰：“若何人来此何为”叟曰：“以君独处，欲来共破寂寥耳。君固解事者，何乃效嵇生灭灯耶我紫溪洞长也，君第安之。无所苦。”自是辄与谈论终日，词义风骞，语多奇奥。黄甚厚之，而秘不以告李。 \\n 李使仆觇焉。及其门，无所睹，但见黄端坐。语刺刺不休，若与宾客偶谈状，归以告李。李召黄诘焉，则曰无之。李曰：“是必有异，不去且有患。”赠以白金，遣之归。黄不欲，至谓李无主人情，乃下逐客令，殆厌我不输僦屋资，故反以金诮我也，乃辞其金，并益以己金还之，求僦别业以终岁。 \\n 李固长者，辞而谢焉，然观其词气之间，颇若迷罔，益患之。乃预买一舟，约舟子曰：“客登即发。”而召黄，醉以酒，遣二仆舁之行，并束其装置舟中，即解缆迳去，比黄觉，已数十里矣。黄念叟甚挚，欲返舟。舟于知其放，勿听也。 \\n 行数日，叟忽至舟中，让黄曰：“我与若好友，即去，何得不告我”黄谢之，以情诉。叟笑曰：“固知之。欲返乎易易耳”舟子闻之，揣知妖妄，举篙将击之。叟忽曳黄登岸，飞腾而去，他舟及岸上见者，无不骇绝也。舟子亟回棹白李，使视诸别业，阒其无人焉。 \\n 叟既偕黄至旧所，曰：“此地殊扰，吾已别僦一室，盍迁焉”黄从之。行二里许，至—处榛莽塞径，室宇荒秽。复前行，入一小门，越曲巷三四，则回廊曲榭，雕题画壁，广厦数十间。便有童子二人出迎客，而笑语之声自帘幕间出者，复娇韵可听也。叟曰：“此老夫菟裘。非佳客良友，未许至此。”黄谢之。 \\n 居数日，款留甚厚。是时苗年三十馀，所遇多侘異，睹此豪华，而无聊不平之慨，不觉形于颜色。一日，酒后淡心，叟谓黄：“何郁郁不乐第言所慾，某悉能为君效一臂。”黄笑曰：“吾屡试不售，而愿望颇奢，若得今科状头足矣！”叟踌躇曰：“不可。若次科，即亦无难。”黄曰：“君适言之，何遽有难词，得毋诳乎”叟良久乃曰：“往朝南海，或有济，然终不敢必也。”久之，未有行意。黄促之，与俱往。 \\n 及半途，过一神庙，叟惊惧变色，惨然曰：“君累我，祸至交矣！速反避！”黄方欲问故，忽阴霾障天，雨雹如矢，雷电交作，砰訇若崩山塌谷。黄急避入庙，而叟不见。既而雨收天霁。出迹之，见巨鳞长二丈馀，死于庙门外。踉跄而返。 \\n 非非子曰：蛇之于友，诚善矣。而卒以妄举触法，君子惜之。嗟乎，名之不可以悻觊也也！一衿之青，犹关禄籍，况于巍科首选乎以是恶蛇之险而嗤黄生之愚也。 \\n  \\n   \\n  "}
{"章节": "宓妃", "正文": "  \\n 宓妃 \\n 　 \\n 有书生家洛水之旁，好义任侠。书斋假寐，梦青衣来告曰：“洛神宓妃使下妾致命，以君之高义，将申不量之诚，已至门外矣。”生亟趋出迎，见洛神飘然降车，服饰姿容果有如曹子建所赋者，侍者十馀辈，率皆妍丽风华。相见礼成，生启曰：“尘凡下士，久企仙颇，无由展谒，何幸凌波之步竞贲蓬庐！将何所命” \\n 妃低鬟敛袂，貌若含愁，半晌乃言曰：“妾以鄙陋，嫠处鲛宫。每虑沧海澜狂，自防如玉。黄初三年，偶逾闲束。税履江皋，邂逅东阿，不及掩避。初未尝流连盼睐，致蹈解珮之嫌。乃东阿词人好为夸饰，妍词艳语，借局抒才，致“惊鸿”“游龙”之谈，为轻薄者所藉齿。而临济刘伯玉者，竟雒诵于其妻段氏明光之前，加以亵语，遂致触怒悍妇，舍命通津，欲效介氏之尤，凭泉羹而为厉。阳侯长者，任其作威，竟得窃据湫潭，役使鳞介。而应以美人得渡者，咸毁容妆，乃占既济。自太始以来，千有馀年，皓齿青蛾未有敢婴其妒鳞者也。 \\n “鱼腹馀妖，不自愧耻，渐乃迁怒于妾，飞语横加。初无睚眦小怨，竟成骨髓深仇。妾惟是风马牛之不相及，未虞寇至，曾不以龙武三军当此之时剪除凶牝。优容过当，养祸蓄奸，致滋蔓之难图，悔噬脐之无及。段妇啸聚日多，悍流蜂起。延平六虎，尽为爪牙，狮吼鸠盘，所在响应。蹂躏我边陲，杀伤我将吏。河洛之间安澜日久，刻期征调，惶惑奔逃。采旄桂旗，无以敌虎狼之众，遂使凭陵所至，鳞介之属靡有孑遗。往者发使遮须，告急于国王曹植，且责以文坛不戢，厥口兴戎。曹王愧谢，大诘戎兵，倾国之众克期赴援。妒贼自度不支，闻风宵遁。援师既返，乘间复来。虽曹王念邻衅之由己，恤与国之多难，一介乞师，无役不赴，而寇情诡秘，窃发无时，劳师远来，无功而返，彼既岁疲于奔命，我亦虚縻其供亿。“顷闻羽檄驰告，临济之师又将压境，妾欲募召义勇，济师益甲，秉其无备，先发制胜。义旗久建，赴难无人．而海内雕鸷之徒多为敌用，疾风暴浪，可为寒心。事之成败，身之安危，在此役也，先生心存济弱，义在锄凶，故敢特布腹心，觌面之羞所不能避，惟先生图之！”生曰：“凶悍之恶，人有同心。惜玉书生，尤所深疾。苟能仗助，敢惮勤劳？第恐水陆殊途，显晦异迹，虽众，无所用之耳。”妃曰：“不然。昔泾川节度周宝，遣郑承符将兵，赴九娘子之难，使朝冄受缚，善女奠安，古今称其侠烈。柳生仗义，寄书洞庭君。钱塘奋怒，吞噬泾阳，骨肉再合，柳生获卢女之报。书传所载，不可诬也。诚能掉三寸之舌，乞一旅之师，屯戍水滨，为犄角之势，相机策应，进可以攻，退可以守，是先生以齿牙馀论，安全弱孺，而有大造于巾帼也。妾虽不慧，其敢忘德？”生问所需甲马之数，曰：“得轻骑三千足矣，，皆军帖除名，无所复用于人间者。”生故与戎阃相善，计可惜兵，遂许诺。妃谢而去， \\n 生倏然而寤，深以为异。先是，水中常有黑风卷浪，势若山崩，岁辄数四，乃悟妒妇之相侵也。遂诣总帅言之。帅素重生，不以为妄。生复思，曰：“妃言须轻骑三千，皆已除名军帖，当是已死者，不然，生人赴水，将何所用耶”帅亦以为然，遂籍已殁军士，得若干，牒送洛水。 \\n 越数日，风浪如前。生复梦妃遣青衣来曰：“妃主蒙君恤患，赐以貔貅，悉隶于虎贲将洛子渊戏下。洛君将略非其所谙，又兼新集之众未经简练，骤遇狂氛，仓卒逆战，不能指挥将士、参用机权，夜屯无备，为贼掩袭，三战三北，挫折军锋。妃主忧危，计无所出，故遣下妾请命于先生，抒兹大难。知先生素优韬略，用策如神，久欲斩毒龙、搏脂虎，旁雪不平，为天下快。此正用武之秋，建功之日也，幸勿以他词委焉。”生闻之，怒甚，奋衣而起，谓青衣曰：“有是哉！吾往矣，誓当竭其微力，缚临济幺麽，致之阶下，以雪妃主之恨也！”遂随青衣出。 \\n 已有旌节甲马之属在门，须臾而至。翠栋虹楣，台阁玲珑。见妃泪容可掬，生前拜，妃亦答拜，坐生于宾位而陈词曰：“选将不慎，挠败新军，故收合馀烬以待先生，为破釜沉船之计。以先生瑰才胜算，当此妖狐，如扫尘振落耳。”因问剿贼之略。生曰：“我山新集之众，当远涉之师，宜警守以待其弊。子渊意在速战，已违戎经，且又防御不周，为贼所乘，是以有前日之败。今寇已深入，不可复缓，缓将失机。盖新败之后，彼料我怯，谓将退保穷城，防我必怠。若以精卒宵加于彼，可以得志。”妃深然之，因命金瓯取酒，为生壮行。 \\n 生饮讫，即躬擐甲胄，精选士马。初更之后，犯其前军，人不及门，遂拔之。次日，复整三军，将与决战。贼闻新帅善兵，尽皆胆落，使谍来侦，为逻骑所执，因尽吐彼军虚实。于是分布要害，设状诱之。伪以赢师搦战，诈败而南。贼轻敌无谋，并力前逐。鼓噪一声，伏兵云集，转战夹攻，赋师披摩。斩首数万级，乘胜追袭，猝临贼境。时贼全军尽出，堡戌皆空，历至城守莫不望旗归命。段妇遣使请降，生不许，亲率吏士亟攻，意在生获。围其三面，故解其西，诱其出而擒之。段妇果弃城而奔，匹马潜逃。飞骑前遮，缚于郊野。遂大索其巢，馀党尽获。露布驰闻，临济波臣率众称贺，大犒兵士，振旅而还。 \\n 宓妃率侍女百馀人迎于郊，笑豔欢颇，丰姿愈绝。沩辞慰劳，感谢再三。并辔还宫，与生登楼受俘。引囚于楼前，数其辜罪，唯叩头鸣哀，摇尾乞命。妃殊不忍，遂欲贷以不死。生笑曰：“真神仙之度也！虽然，挑兵首祸，天有常刑。无滋败类，实巡处此。宜论置极典，以彰法纪。”遂命押赴市曹，车裂以徇。其馀凶党，悉皆伏诛。段氏临刑而叹曰：“向怒伯玉，冀得为神以报之。岂料为神，犹有今日。临济晚渡，可得见乎！”闻者嗤之。 \\n 论囚既毕，饮至策勋，欲封生以三万户，宝玉之赠不可纪极，诸将士赏赉有差。生辞曰：“排难解纷而无所取者，鲁连之义也。某激于区区之志，攘臂而来，岂为此乎”妃曰：“义哉！虽然，恩之不报，人其谓我何”生不得已，受珍器数事，馀悉却之。妃复以白壁二、水犀一，骊珠四，鲛绡六，托生致总帅，以报其假师之惠。 \\n 于是开筵张乐，极其丰备。妃捧觞而起，为生寿曰：“先生义勇所加，穷涧立涸，枭雄授首。维泽国万世之安，雪玉台千秋之恨。恩同再造，毕世莫酬！”生曰：“上帝彰美刑淫，假手于人，儒者任之。故巫峡之雪、瑶台之露，兰桥碧洞之花月，率皆见于文章，形诸歌咏，天下后世，罔不知闻。虽以妃主之幽贞，无从伺影，而陈思忽然觏止，作赋留传，翠羽明珠，恰传阿堵。此皆天假之缘，使昭其美，而欲世间之知有妃也。至于妒忌之流，役夫若仆，嫉美如仇，持杖窥帘，奏刀发披，呈丑于广众之地，扬秽于远近之口，顿使正士兴叹，词人发忿，口诛笔诮，怒及枯骨。虽决西江之水以洗秽，持南岳之山以包羞。岂能喻其万一者哉！若斯之故，是谓天刑。然或由顽钝无耻之夫，薄悻无良之子，激发其豺狼之怒，酝酿其蜂虿之毒，以至于斯极，固未有迁怒神仙，宣威津度，直以一妒上下千古，如段妇明光者也。负固水乡，已历千霜，未遭谴戮，而犹不戢思逞，几欲渎罗袜之尘，罪实贯盈，正宜歼灭。故某得上藉妃灵，下资兵力，捣其巢穴，歼厥渠魁，一鼓而平，无亡矢遣镞之费。天之所命，非人力矣！且身隶幅员，曾不能投鞭拂剑，预截横瀛，扫荡腥秽，而使摇撼帷薄、震恐环佩，皆某之愆也，敢自功乎”乃亦酌酒奉妃。妃为连钦数觥。红妆数百人，皆次第奉生酒，献酬次畅。 \\n 俄传江妃湘君湘夫人等来贺战胜，皆飚车羽轮，云衣霞佩，咸向生敛衽，美睿之词不可胜纪。已而湘灵为鼓瑟，江妃为起舞，极音节神态之妙，真使苍梧云停、汉皋月白，殆非语言所能喻矣！及暮别去。 \\n 生次日亦辞归。妃知不可留，徘徊眷恋，凄然泪落。顾视诸女，亦皆神意酸楚。生于是亦惘惘有恨别之色。妃谓生曰：“后二十年，君当厌弃富贵，服食还仙，此妾与君相见之秋也。君但志之，无探憾于此行。”遂以旌旗甲仗、舆马侍从，送生还家。 \\n 砉然一声，生乃惊寤。家人环泣，言“已昏睡七日矣，呼之不醒，惟气末绝耳”。生具告之。家人复报东轩有宝物无数，耀目充庭。视之，即妃向所赠，盖妃以生廉、不欲多取，故俟其归而尽致之也。 \\n 生后仕至郡守，颇思宓妃言，乃齐官归，行导引之术。一日诀家人，大笑投洛水中死。数年后，有人见生与数丽人游于水上。 \\n  \\n   \\n  "}
{"章节": "周斯盛", "正文": "  \\n 周斯盛 \\n 　 \\n 周斯盛者，金溪诸生也，有善行。夜睡，辄梦为某县城隍。一夜。方折鬼狱，忽传天榜发。急往视之，白纸墨书，宛如人间乡榜。乃见己名为解首，有朱印盖其姓，模糊不甚可辨。而同乡某某，皆榜中人也。觉后记之，举以语人。已而乡闱揭晓，而捷音不至。后闻解首乃晏斯盛耳，始悟朱印之故。馀悉如言。 \\n  \\n   \\n  "}
{"章节": "跨卫者", "正文": "  \\n 跨卫者 \\n 　 \\n 东乡诸生陈某，方夜读书，闻东邻妇姑诟谇，邻人归而掴其妇，妇喁喁哭泣不休。少顷，户外池水抨然有声，疑邻妇忿而自溺，亟呼家人救之，果曳一人起。 \\n 视之，乃数年前其家佣工也，犹呓语曰：“聘金五十，已在腰缠。但欲一见新妇，何久不出？”既而恚曰：“谁败吾事耶？”既而则又拱手作揖别状，鼾然睡去。乃挞其面而醒之，则四顾彷徨，惊起骇走曰：“何遽至此此何处耶”陈语之故，且诘其自。 \\n 佣恍然曰：“吾昨过艾家桥，见友人某乙跨黑卫而来，盖去冬溺死桥下者，吾殊忘之。渠问我：‘欲得妇否？有少妇欲嫁，须聘若干。吾为君媒之。’遂与俱至一人家。而跨卫者忽怒曰：‘竖子败吾事！’叩其故，不答，愤恨而去。吾逐而送之，乃竟问诸水滨，殊不觉耳。忆所聘者，即君东邻某妇也。”陈亟使人觇之，则妇已投缳垂绝久矣，救之得苏。 \\n 是夜陈既寝，闻跨卫者来窗外，且哭且詈。陈怖不敢出。鸡鸣始去。 \\n 非非子曰：君子之恶鬼，宜哉，溺而求代，几死者二人，不已名乎吾闻古有鬼媒，以人为之，其事甚怪，殆谲者托以射利耳。今鬼也，而媒人使自委禽焉。谲斯极矣！ \\n  \\n   \\n  "}
{"章节": "白衣妇人", "正文": "  \\n 白衣妇人 \\n 　 \\n 临汝之东，一水湛然，游鳞可数。然深浅冀测，虽善泅者不能穷其底也。 \\n 尝有少年偕数人出游，见二白衣妇人甚娟雅、立于水旁鼓掌大笑，因往就之，欲诘其故。二妇人遂推少年入水，妇人亦入。众皆惶惑，半晌，少年复奋坟波而出，妇人亦出，皆鼓掌大笑。少年遍体淋漓，妇人白衣略不沾濡。 \\n 又推少年之兄入，妇人亦复入。入之，竟不复出臭。众骇甚，皆大哭。少年独笑不止，谓众曰：“彼甚乐，尚何哭为”问其状，终身不肯言。 \\n  \\n   \\n  "}
{"章节": "葛衣人", "正文": "  \\n 葛衣人 \\n 　 \\n 江宁江进士之京师，止逆旅小饮。时密雪严寒，折绵冰酒。忽见户外一葛衣人过，頎然而长，跣足行雪中，了无寒色。江异之，前叩其姓氏，不答。又问“客寒乎”，亦不答。又问“客饮酒乎”，乃点首者再。遂引入旅舍。饮至无算，不醉。复进食，食至无算，亦不饱。而终席都无一语，状类喑哑。江愈奇之。次日将行，请客俱，摇首勿许。遂辞别。 \\n 行三日，至一处，葛衣人忽至，渭江曰：“君见大宽衣大笠、短棒荷笼性、遥立道旁者乎？”江曰：“见之，一僧也。彼何为”曰：“今夜三鼓，飞刃取君首者，即渠也。”江胆丧，伏地求救。客曰：“吾在，固无畏。渠果来，膏吾斧矣。”乃戒江熟寝勿惊。 \\n 至夜半，客提僧头掷地上，曰：“莽髡无礼，吾已杀之。然亦君挟资太重，为渠所觊耳。”江初讳之。客曰：“君囊中白金若干，黄金若干，封识何状，藏置何所，胡乃欺也”江大惊失色，连曰唯唯。客曰：“挟此何为？”江曰：“欲往投某公门下，以此为贽耳。”客艴然怒曰：“咄！汝固蝇营若此哉！吾目眯，误识尔，悔不教和尚杀尔”言罢，提僧头越屋而去。时星光黯淡，顷刻无踪。 \\n 江惭且惧，遂不复至京师而返。 \\n  \\n   \\n  "}
{"章节": "过阴", "正文": "  \\n 过阴 \\n 　 \\n 野老常言：阴牒勾人，往往有生人为之者，谓之过阴。其人言语饮食，了不异人，但就睡则嗒焉若丧，呼之不能觉，盖其过阴时也。榻下双履，必一仰一覆，尽仰其履则觉，尽覆其履则死不复返。故每寝必扃其户。惧为人所弄也。后一月谁当死者，辄先知之，预见阴牒也。 \\n 有村民周氏，役此有年矣。一日独坐，汪然出涕。家人怪问之。曰：“吾弟莱日死矣。吾欲生之而不能也。”弟媳跽而请曰：“伯固忍勾其弟耶盍谋所以代之”民曰：“诺。然必得生辰符合者，使冥司不及察，则弟可生而吾不获谴。顾安所得其人乎？”数日，喜曰：“得之矣，同邑某生是也，方读书山中。吾弗能入其室，闻某日夜归，当俟于途而要之。” \\n 数日，又报曰：“无能为矣！吾俟之南山之阴、亭础之右。某生过焉，吾三前而三踣，重为所困，吾惫矣，无能为矣！”期至而弟果死。 \\n 有知其事者，举以叩某生。生曰：“诚有是。畴昔之夜，吾行亭下而寒噤者三，毛髪皆竖立，其殆是欤” \\n 后十馀年，生补弟子员，今年五十馀矣。友人徐君能举其姓名，姑逸之。 \\n  \\n   \\n  "}
{"章节": "沈翘翘", "正文": "  \\n 沈翘翘 \\n 　 \\n 河南韩生游都下，薄暮独行。见高楼隐隐，粉壁纱窗。有妇女笑语其中，驻步听之。 \\n 一女曰：“前日叶子戏，阿姊获几何”一女曰：“三百缗耳。昨复为阿翠掇去。”一女曰：“渠是钱树子，偏耐著花。”一女曰：“连日张公子不来，想醉眠郑九娘处矣。”一女太息曰：“锦绮缠头，金钱买笑，大都冷烟寒月，不足复记忆。近有薄悻郎赠吾二诗，尤可笑也。岂知吾辈多情，乍离眼前，已置脑后，况于形销骨化乎！不然，墓门相思之树，行且成林矣！”诸女皆失笑，问其诗云何。女乃诵诗曰： \\n “舞衫如蝶鬓如鸦，醉倒城南碧玉家。 \\n 一霎红楼嫌梦短，酸风苦雨送梨花。” \\n “眉敛秋霜冷画屏，崔娘卷里太零丁。 \\n 紫萝红杜都寻遍，何处空山墓草青” \\n 韩闻大惊，即其吊亡妓沈翘翘诗也。瞬息间，高楼已失所在，惟白杨萧瑟，夕照熏林。叹息而返，亟搜筪中二诗稿焚之，终身不复幸妓。斯亦迷香洞之闭门羹也。 \\n  \\n   \\n  "}
{"章节": "南野社令", "正文": "  \\n 南野社令 \\n 　 \\n 桃江之滨有渔者，一人一舟，往来烟水，卖鱼得钱，沽酒独酌。 \\n 一夕，明月满江，欤乃既息，有客造舟求饮，渔即引与共酌。问其姓名，客诡以对。于是谈风说雨，相得甚欢。天将曙，客始辞去。至夜复来。渔是日得鱼，倍于往日，沽酒亦倍之。复与客畅饮，无少吝色。客笑曰：“君可谓得鱼而不忘筌矣。虽然，君贶吾酒而不费，我贡君鱼而不劳，可谓相须亦复相济。”渔愕然不解所谓，客从容曰：“君勿怖，吾溺鬼也。今日之鱼我所致，所以报昨夕之惠也。此后当日日为之，少佐壶觞耳。”渔素豪旷，闻而乐之。自是捕鱼辄盈网罟，皆鬼力也。昼则捕鱼买酒，夜则与鬼豪饮，鸡鸣而罢。近半载桌。 \\n 一夕，饮半酣，鬼色不豫。诘之，乃曰：“明日受代，行与君别矣。”词甚凄恻，渔亦惘然。 \\n 明日伺之，有一妇人携幼子而来，既及河干，自投于水。子恋母，亦从之。渔心知鬼之所为，殊为之悲恻，欲救之面无从也。少顷，妇人复携子冲波而出，迤逦上岸去，若有自下捧之者。心转讶之，谓鬼之不能祸也。 \\n 比夜，鬼复来，曰：“吾今日本当得代，然毙一妇人，并戕其子，吾不忍为，宁终处水国，隶于波臣之籍耳。故复得盘桓于君前。”渔益敬之，谓其已死而仁心特厚也。因纵酒欢呼，订交莫逆。 \\n 又数年，鬼复辞去，曰：“吾前者一念之善，冥王嘉之，已为转奏上帝。得授南野某村社令，明日走马赴任矣。君倘念故人，宜来相访。虽不能复见，然必有以待君也。”渔许之，且问不复见之故。鬼曰：“此非吾所能主也。”遂殷勤晒泪而别。 \\n 越数日，渔棹舟龙南。至某村，求社令之祠而造焉，则村民相待于路，闻渔至，则皆讶且喜。渔问故，村民皆曰：“昨梦社公言：“明日吾故人来访，尔当迎于郊，为我作东道主人，慎毋慢客也。”故先俟于此。”亦叩渔所以访社令之故。渔具告之，莫不嗟异。 \\n 既引渔至祠，设香楮蜡炬茶酒鸡鱼之供。渔捧香醁酒，拜祝曰：“故人别来无恙今受祀兹乡，不忧馁而，故人仁厚爱物，亦宜有大造于兹乡也。惟是澄江静夜，孤岸扁舟，无复素心人来共杯杓矣！”言讫，不觉泣下。忽有香风起于神座，拂渔衣袂，飘飘举动，他人则否。 \\n 于是观者咸异之，竞邀至家，劳以酒食，数日不能周，且各有钱帛之赠，皆体神意也。渔将归，辞于神。复有香风送之，至舟而后散。 \\n 渔每数年一往，神异如初。 \\n  \\n   \\n  "}
{"章节": "廊下物", "正文": "  \\n 廊下物 \\n 　 \\n 某甲晨起，见一物状如人，一身两首，自项而分，卧于阶下，鼻声鼾然。甲大惊而呼，家众毕集，以杖击之。物惊觉而起。视其两首，耳目口鼻并与人同，但一面衰老，一面夭少，老者惨但，少者欢愉。众咸骇异。物两口并言曰：“我不足异。落瓠山有馗馗者乃异耳，我当迎以来。”言罢，自檐间跃去。 \\n 半晌，偕一物至，立于阶前，人身而九面环肩而生，大如拳，状亦不一。有嘻笑者，有哭泣者，有喜者，有怒者，有愁者，有闭目睡者，有倾耳听者，有言语者，有静默若凝思者。既见人，亦不惊避。亦不近身。而两首者立其旁，伺之甚恭，若厮役然。九面者谓众人曰：“我不足异，何不请吾頵頵来”于是俱去。 \\n 众方嗟讶间，见前二物导一物自门而入。其首乃多至无数，丛生侧出若花瓣。或仰或俯，或侧或欹，悉大如桃核，妍媸杂见，奇正互出。语言嘈杂不能辨，少顷，变形异相，则众人之貌悉具，无异纤毫。众相顾各错愕，喧传一里。 \\n 忽廊下有双足自地伸出，须臾及手，又须臾及肩，跃然立起，首大于瓮，并无七孔。于是三物见之惊走，此物逐之，疾于隼鸟，顷刻失所往。竟不知为何怪。 \\n  \\n   \\n  "}
{"章节": "秋心山人", "正文": "  \\n 秋心山人 \\n 　 \\n 吕生者，名并柏，维扬人。少贫而孤，邃于学。有中表余高甫，其妹玉簪者，国色也，且善属文，与生同岁。两人自幼相处，为儿嬉戏，聪颖绝人，而相得亦迥异于他儿。玉母尝笑曰：“好一对能言鹦鹉！”时两人方九岁，闻而解之，相爱因愈笃，俨然雌雄之依倚也。十二三岁，便各能诗。唱和酬答之间，每有多情语。年十五，玉父约之甚严，生至其家，不使复见。两人之怨自此始。玉每于帘下窥生，动至永日，生亦为之神魂寓舍也。屡托媒者致辞，而余氏以生困弱，坚不许。 \\n 积半载，生以文会过高甫。玉徘徊帘下，乘间以函书投。生于密处拆视之，其略曰：“自二年来，会绝踪疏，眼中千里。每恨岁月淹驰，妹将笄而兄且冠，不复如垂髫时旦夕左右、形影无猜也。向使此身常童年稚齿，则相见相依，亦何至避若仇雠、视同行路豹以文章而深隐，翠以毛羽而高飞。吾两人者，何以异此哉乃音临风独叹，向月孤吟，吊影无端，赏音谁是诗思逐槁木同枯，人面与落花俱瘦。回忆簸钱堂下。总髻床前，言笑宛转之时，殆恍然如隔世矣使妹而虎头麟角，便可订笔砚之交，兄而蝉鬓蛾眉，亦可作闺房之侣。安见韩张不可并称，而莘昭不可嗣响乎奈何势异松萝，嫌防瓜李，天实限制，夫复何言彼谗言间北山之鸟，精卫填东海之波，亦可以喻此素抱也。愿与有心人共鸣之。小妹玉簪敛衽言。” \\n 生省书挥涕，亟具回笺。其词不记，大约以徐田之言相慰喻，而凄激之音亦复形露腕下也。后屡以诗词自帘下掷递。其家微觉之，防愈密。生不得意，快怏而归，而玉乃自此病矣。生闻之，愈增怆切，愁绪百端，臞鹤哀鸿，强支风日。托故造余氏，访其病状，则已沉睡衾帷，断浆绝粒矣。生悲恻之情，形于颜面，而玉父母兄弟颇厌之。于是晦迹不复去。 \\n 闻有秋心山人者，善君平之术，能前知，因往卜之。山人曰：“尔两人皆散仙也，偶涉花月之戒，上帝怒谪于人间，相慕悦已三世矣。第一世，君为临海人，姓白氏，玉为邯郸人，姓伍氏。两家同官于粤西，伍因上巳踏青郊外，与君相见，两人俱感情而亡。第二世，君与玉同生于豫章，君姓元业商，玉为卖粉者王某之女。君尝市粉其家，见而相悦。屡过之，得通辞焉。玉坐是而殒，君亦以郁结死。今两人之算，亦垂尽矣，然尚有一见之缘。若忍而不见，君可延三年之寿。”生曰：“吾宁惮速死而割情于彼美乎顾何由得见，愿先生教之。”山人曰：“三日后，巳午之间，待于某村佛寺。玉当以祷病而来，可得一晤。此后即长别耳。” \\n 生如言，粟见玉偕母同舆而至，羸质娇姿，神韵酸楚。生前拜母曰：“柏亦以祈病至此，讵意相遇。”因揖玉曰：“阿妹珍重”不觉相视涕横，言词呜咽。母大怪怒，促女归，遂吞声登车而去。生肝肠寸裂，饮泣归家。沈晕数四，卧不能起。 \\n 已而传玉讣音至，不觉抚膺大恸曰：“玉妹玉妹，一至此乎！妹先我而死，我何可以后妹而生虽然，一息尚存，不可无一言以告妹也。”乃力疾揽笔，书《忆秦娥》一阙云： \\n 准能补，蝉鱼烛断姻缘簿。姻缘簿，珠楼人去。彩云黄土。此身不作芙蓉主，三生石上相思苦。相思苦，琵琶凄断，数声鹦鹉。 \\n 投笔而绝。 \\n 两人赠答之诗，不下数十首。不能尽记，今录其数章。玉赠生七律云： \\n 万丈愁丝一寸心，暮云庭院冷花阴。 \\n 纵横玉筋灯前泪，怨乱霓裳月下琴。 \\n 紫燕巢孤春寂寂，青鸾信杳夜沈沈。 \\n 上宫独处东邻老，命薄神伤自古今。 \\n 生和之曰： \\n 娇莺啼乱惜花心，日转西楼落晚阴。艳曲未调风月笛，朱弦欲断凤凰琴。那堪路远天难问，只觉情深海可沉。悔恨十年空倚玉，岂知辽阔似如今。 \\n 生之七绝二首云： \\n 隔面垂帘两地孤，洞庭云水渺苍梧。 \\n 分明帘是湘妃竹，犹带当年血泪枯。 \\n 自从冷泪化啼鹃，倏忽黄花九月天。 \\n 一枕新愁不成梦，秋风秋雨夜如年。 \\n 五言律云 \\n 才子休名玉，佳人莫姓苏。泪浇白雪曲，尘汙璇玑田。自昔愁如此，于今恨更殊。盈盈伤一水，牛女望河乌。 \\n 又有《忆玉满庭芳》词云： \\n 粉蝶韩凭，金蝉齐女，飞来梓泽平泉。春花秋树，伴侣过年年。一旦缚蝉驱蝶，伤离恨，冷露凄烟。空惆怅，阑干曲处，魂梦永相牵。堪怜！犹得记画眉低偃，恰趁花钿。更一捻纤腰，斜倚风前。别后知他愁绝，娇模样，曾否依然休肠断，昔时儿戏，也算好姻缘。 \\n 玉五绝二首云： \\n 郎莫牵红丝，妾莫题红叶。媒妁倩滕王，画为双蛱蝶。 \\n 消恨桃花红，忘忧萱草绿。翻惊忧恨多，站在相思木。 \\n 绝笔七言绝句云： \\n 芙蓉凋谢可怜秋，一霎西风下土游。认得旧时王母鹤，来迎侍女返瀛洲。 \\n 又有警句，如：“花缘才子落，月向美人残。”“佳句兼愁写，深情倩梦传。”“鬓丝燕草乱，眉黛楚山攒。”“世间大恨归儿女，天上飞仙怕别离。”“心似沉檀炉内火，人如桃李镜中花。”云云，皆可喜。 \\n 非非子曰：古称才于数奇、佳人薄命。未有甚于两人者也，积三生之遇，无一笑之缘。而世之愚夫愚妇共衾同穴者，比比皆是。岂天之厄仙人欤抑厄才子佳人欤 \\n  \\n   \\n  "}
{"章节": "倚户女子", "正文": "  \\n 倚户女子 \\n 　 \\n 有商人日暮间行，见一女子倚户而立，丰态楚楚。商注目久之，女遂招之入。 \\n 旁有过者见之，以为私期也，告其邻里，图执之。邻里讶曰：“此实空宅，安有女子其必魅也。” \\n 率数人入宅索之，果无人迹。唯东偏一室，古棺在焉，尘埃封积。觉棺盖旁缝开裂。微露衣襟。共启视之，则一人覆卧枯骨上；乃所见商人也，已绝矣。求其亲属而归之。瘗古棺于土。 \\n  \\n   \\n  "}
{"章节": "秦少府", "正文": "  \\n 秦少府 \\n 　 \\n 蒲郡秦少府，官常州。其子秀，少而能文，与常州殷生者相善。 \\n 殷妻美而早卒，葬之郭外。殷感伤不己，冀其魂见于梦中，祷之三年而不应。 \\n 秦少府卒于官，宦囊萧索，秀无力奔丧，移榇佛寺，托家口于殷生，而自往求亲旧之官姑苏者。 \\n 长洲令张，秦之内兄也，于秀为舅氏。张女名小慧，有姿容，年十七岁死，旅榇未归。 \\n 武弁黄某，秀之从姑之夫也。黄子纶与秀同生时年月，故自幼投契。是时年俱弱冠矣，并豪宕不羁。 \\n 自秦登仕藉，秀与两家眷属不谋面者凡八九载。至是相见，益亲昵。秀往来两家，住无常所。久之，渐与纶为北里游。黄知之，召纶切责，并责秀。张闻之，亦谓秀奈何与贱倡为伍，秀与纶俱不听也。 \\n 一日薄暮，共游隘巷。见数女姝酾，倚门盼客，两人私语曰：“必倡之居也。”试挑之，女郎皆笑呼客入。纱灯锦幛，华丽迷人。饮酒既醉，各选一女就东西室寝，皆诸妓之尤者。夜半，纶大怒呼秀。秀惊问，则曰：“贱婢谲诈，乃敢以纪信诳我！”于是残灯映帷，秀未及答，忽谛视共寝者，亦一丑女，殊非寝时所选者也。将应纶，丑女急掩其口曰：“慎勿声，祸及矣！”秀惧，不敢再言，纶亦为其妓所止，寂然不相问。 \\n 秀私叩丑女祸及之故，答曰：“郎君年少，当大用，故特相告。主人异姓兄弟五六人，皆犷狺无赖。常以诸美诱客，醉后就寝则易之，妾所以得侍君子也。玉杯之诈有年矣。觉而嚷者，则杀之。坐是死者不可胜数。今幸主人未闻，不然，危矣！少顷辞别，宜若为勿知也者，以示彼弗疑，则可免于难。明宵主人饮他所，若再来，彼美可图也。”秀谢而起，呼纶出，语之。而纶之丑女亦云。须臾主人出，果五六人，皆身长七尺，状貌狰狞，各怒色相向。纶、秀心悸，辞以有事，欲早归，解金而予之，略不及夜来易女之事。主人乃喜，且却其金曰：“两公一宿，拜惠多矣。余无所用金。”纶、秀强之受，时诸女在旁，咸以目相视。纶、秀会意，乃怀金而出。门皆扃锔，主人启钥，乃得出。 \\n 纶谓秀曰：“夜来美人，吾见亦罕。当再来，以毕夙愿，且觇其实。”秀然之。薄暮又往焉。诸女仍延客于门，问主人，果赴饮他所。两人喜，各私所选妓而幸之。秀将寝，女忽自陈，乃常州殷生之妇。秀惊曰：“殷生吾友也，其妇死已久，何妄乎”女曰：“君勿怖，吾鬼也。吾娣妹辈皆鬼也。芳魂无恢，为强鬼所劫，望乞救援。”言罢呜咽，双泪阑干。秀不觉凄然，为之悲怆，反忘其为异物也，因问：“鬼亦能淫乎”女曰：“甚于人。”秀问：“妍媸有择乎”女曰：“鬼之好与人同，鬼之淫与人异。”秀问其异云何，女曰：“鬼纯阴而无阳，不能行人道。恒使丑者媚人，取精而食之，然后选色而御之。其具倍于人，而妾辈之辱且虐，亦甚于有生之日。”秀不觉怒而起，曰：“嫂氏勿忧，誓当召武士提利剑，断此数贼头！”女曰：“如是则无济，君第走告殷生，使投牒吴县城隍，则此辈齑粉矣。城隍非他，君之府君也，生平居官廉洁，上帝嘉之，故有是命。”秀悲喜交集。 \\n 方絮语间，纶忽启门呼曰：“君知其异乎”秀曰知之。纶曰：“君知张妹小蕙在此乎”秀闻言，急呼：“慧妹安在”蕙淹泣而出，娇魂楚楚，欲诉欲语，愁怨难明。秀亦洒涕曰：“别来多时，竞不识尔。妙龄弱质，不意遭此暴横，良可悯怜！”亦出殷生妇以语纶。四人相对，悲哀哽咽，至于失声。纶、秀复相与私幸，虽冒李下之嫌，未涉桑中之刺也。 \\n 诸女闻之，咸来自诉，且曰：“宜速去，迟将有变。”殷妻嘱秀曰：“必告殷生！阴律：非亲昵，不得控私事。君慎勿置词，授狡童以返噬之隙也。”蕙亦以告父母牒城隍，嘱秀并嘱纶。纶亦知秦少府官城隍之事，蕙先告之也。二人别而行。迨晓，验宿处，数冢累累，白杨衰草，信夜来之非谬矣， \\n 秀即以白张，张叱其妄。纶又来言之，张夫妇乃不胜悲痛。秀复遣介赍书，驰召殷生至，告以故。殷抢地长号，悟三年之无梦者，强鬼之制其妻也。遂与张共诣城隍首之，纶、秀亦往，井宿庙中。 \\n 是夜乃闻城隍升厅事，锒铛钮镣诸具掷地声，次闻胥役吆喝声、唱到声、书吏点名声。城隍问曰：“诱良善，侵孤弱，淫横不逞者，谁为首”秀察其声音，宛然父也，因幽咽。俄闻群鬼供曰：“是万德为首。”一鬼辨曰：“小鬼非毛三、周喜儿等怂恿，亦不敢肆行。”一女鬼诉曰：“鬼妇是赶七所劫。”一女鬼曰：“辱妾者，余小猴、金午及万德也，而万德为甚。”声似殷生之妻，殷生泣下。旋闻城隍曰：“蕙儿可言状。”蕙曰：“儿为众贼共虐，儿苦也愿置贼极刑！”城隍叹息，命至后堂与阿姑相见，盖张之姊，秀之母，先少府没三年矣。张及秀皆暗哭，纶亦哭。其时众鬼纷辨，鞠讯杂沓，听不甚彻。已闻拷掠声、众鬼呼痛楚声、女鬼感谢声、毕谳声、累犯入狱声，久之遂寂。 \\n 于是秀上堂呼父，张呼女，殷生呼妻，纶呼舅氏及蕙妹，惨语千端，哭声一片。卒亦无有隔窗而应者。 \\n 后殷生梦妇来日：“狂徒虽则授首，妾已蒙垢，羞见郎君。且近奉秦公约束，艳妇不得外行，虑招谤辱。情不能已，暂得请命来见，为谢秦公子及黄生，蒙其仗义相授，他生图报。蕙妹亦寄声张府，言己得所依，嗣当寝门问安也。郎君好自重，妾从此别矣！”言毕，涕泣而去。殷生挽之，倏然已觉，惟残缸荧荧射枕上泪光而己。自是杳不复至。小蕙屡见梦于张少府，亦屡梦于秀焉。秀遂反常州，奉父榇葬之姑苏。 \\n  \\n   \\n  "}
{"章节": "竹连环", "正文": "  \\n 竹连环 \\n 　 \\n 邑中八九月之间，四乡赛神演剧，农商士女及游方乞食之徒咸集焉，谓之神会。 \\n 有一道人来趁会，敝衣跣足，以竹杖荷竹连环二，盖截竹为之，互挽而无端，人不能为也。独坐场隅三日，而众莫之识。有一士人察其异，俟其去，潜尾之。 \\n 行二十里许，至一山，岩谷耸然，石壁千仞。道人以杖叩石壁，石即洞开。石屋数重，户牖阶墀悉具。道人趋入内，士人随之入。至前庭，窥其内昏黑不辨物，徘徊不敢前，亦不去。 \\n 其前庭一柱联云：“云藏石室虚无地，风卷泉帘小有天。”字皆石镂。吟诵不已，不觉饥甚，呼道人觅食。道人出，诃曰：“谁教尔来此此岂有食耶无已，山我丸啖尔。”探袖出一丸与之，道人则仍趋入内。 \\n 丸大如山查，坚如石，深黑色。士人嚼之，齿力既尽，不能碎。念必仙药，强吞之，咽中如物噎，而饥仍不止。乃复呼道人，百呼不一应。 \\n 将入内，视之，第见一巨蛇据内户，双目闪闪如电光。士人骇绝辟易，汗流气喘，迴视石壁己闭，孤松倒挂，萝蔓垂垂，野鸟咿嘤其上而已。士人叹曰：“叔夜未应得道也！”叹罢，咽中丸哽，倏已消下，还家数月不饥。 \\n  \\n   \\n  "}
{"章节": "大赤蛇", "正文": "  \\n 大赤蛇 \\n 　 \\n 丰城有娶妻而美者，甚恋之。数年之间，足迹未尝离房帷。其妻亦情好至笃。琴瑟伉俪，至有长生夜半之约。 \\n 友人好事者，故以酒招之，强之醉而止之宿，必再三而后可。既宿则终夜不寐，呻S吟Y床榻，辄有忆妻诗及词，以示友人。虽诮谑之，不顾也。坐是招饮常不赴，人知其如此，亦无有过而问者。虽其至亲，终岁不获一面焉。 \\n 后病瘵将死，执妻之手涕泣曰：“本图百年完聚，岂意中道解携君尚青春，能终居燕子楼否”妻泣而誓之，且曰：“羽族失雄，犹不再匹，可以人而不如鸟乎”夫乃诀而瞑。妻哭之三日，尽哀，屡欲自经。舅姑救而免，稍稍劝慰之，乃不哭。 \\n 有傅生者吊其家。傅，夫友也，美丰仪，妻窥而悦之。傅请见，妻缟素而出，虽衔哀惨语，四目往来，如流星之相照也。 \\n 时傅方丧偶，妻遂有去帷之意。往往勃豀于舅姑之前，或无故虐其婢，使夜施华帐，旦饰明妆，风流顾盼，自好也。舅姑不能堪，告其父母，父母亦不能制，知其贰心，命之再醮。傅闻之，旋以媒来，遂归于傅。 \\n 成欢之夕，有大赤蛇出于床下，绕床三匝。夫妇惊呼，家人破尸视之，已垂死矣，蛇啮妇心食之，须臾而灭。 \\n 非非子曰：吾邑李甲未娶时，读书外舅家，与妻兄同学。戏请曰：“令妹可得一见否？”妻兄曰：“吾家惟妹寝最后。吾夜半归，呼其启门，可从吾后窃窥之。非是则无由矣。”如其言，果见之，盖国色也。次日驰归告父母：“明日必迎妇！”父母怜而从之。请于妇家。以期太迫辞。使者返，甲曰：“后日亦可也。”又请之，则又辞。次日又请之，妇家曰：“至近亦须一月后。恶有请期三日而亲迎者乎”使者既返，甲已病。父母忧之，将复请次日而告山病。甲曰：“无庸也，疾不能待矣”次日遂死。其妻末期年，竟别适。余尝闻而恶之，然以视丰城之妇，其轻重盖迥不侔矣。 \\n  \\n   \\n  "}
{"章节": "绣鞋", "正文": "  \\n 绣鞋 \\n 　 \\n 王屋之阴，有童子采樵入山。雪后失径，饥甚。林壑幽翳中，忽闻麦饭香。即之，甲第一区，金环朱户，蓬头小婢方炊麦西庑，乞食得饱。复引入后院，倚檐高树一株，花大如盎。数美人宴集花下，被服奇艳，饮馔芳烈，并非人间所有。婢令叩头谢讫，随出。 \\n 告其家，寻路同入，屋舍杳然。咸以为诳。回过竹林中，拾得绣鞋一只，精丽异常。山中故无此物，心知其仙，携归什袭笥中。准杨妃锦袜之例，诣观者辄与百钱。 \\n 予亲见之，瘦不盈握，镂绣嵌珠，异香袭人，非兰非麝，把玩不能去手。因邀至拾鞋处，馀雪未消，莲印宛然，类石家香尘，绝无沽涴之迹。怅惘良久。 \\n 后数日，闻其家启笥，鞋失所在。 \\n 一此篇得之吴兰雪。 \\n  \\n   \\n  "}
{"章节": "异石", "正文": "  \\n 异石 \\n 　 \\n 河南修武县，去城三十里许有清真观。观外有阁临溪；老松数十株，荫映如画。溪水作绿玉色，清彻鉴人；浅不盈尺，灌田数顷，虽大旱不竭。中产异石，能行。拾置磁斗中，养以清泉，五色陆离，终日浮漾若游鱼然。偶碎其一，中有小虫，状类蛾蠓，去之，遂不能自运。盖虫生于石，以石为屋，载而行之，殆蜗之属欤 \\n 观为元长春子邱处机同邑人刘志敏所建，土人以石之异，传为刘海戏蟾处，遂讹为海蟾宫云。 \\n ——此篇亦吴兰雪笔记。 \\n  \\n   \\n  "}
{"章节": "绀霞", "正文": "  \\n 绀霞 \\n 　 \\n 吴仲子兰雪，少多诗梦。今记其一： \\n 年十五时，梦行溪上。春水揉蓝，落花如绣，心艳之，欲穷其源。行里许，见短垣一带、篱门半掩，侧足而入。园中桃花数百株，芳菲弥望。穿树而行，径甚缭曲。花片打人，绛雪满衣。已而乱红深处，露一六角亭，画帘蜿地，隐隐有坠钗声。吴故文怯，止不敢前，觉鬓云眉翠，依约可接。方徘徊间，有搴帘微笑者，望之如朝霞和雪、与桃花争丽。吴痴立久之，闻帘钩璙然，始惊其去。启帘窥之，竟杳矣。亭中绿窗斐几，笔砚甚设，衣香缕缕，尚萦画屏绣幔间也。惆怅如失，感成绝句，于几上拾得浅碧笺书之。诗曰： \\n 新绿重重树，莺啼自在春。 \\n 桃花红作雨，愁杀隔帘人。 \\n 掷笔遂觉，心异而志之。 \\n 他日，又梦至其处。遥闻亭中笑语，遂隐身花丛中。俄见丽人从数鬟，自亭中出，绡衣玉佩，向之帘间人也。数鬟争拾落花，以衣襟裹之，聚而较量，拔簪摘翠，小语呶呶。丽人绰约临风，对花不语，恍若有思。数蝶依依，绕其左右。吴于是目眩魂消，殊有化蝶之想，遽折花枝遥掷之。丽人觉，谓鬟曰：“人间刘阮再来矣。盍归乎”遂迁延避去。吴怅然，尾至亭中，竟不复见。几上词笺一幅，取观之，墨渖尚湿，俨如前诗意相答，末署“绀霞”二宇。词不尽记，有“溪上桃花红奈何，春风吹又多”之句。方拟袖之，为啼鸟所惊，惘然而悟。 \\n  \\n   \\n  "}
{"章节": "彭公子", "正文": "  \\n 彭公子 \\n 　 \\n 东乡艾生善卜日。凡乡里婚嫁丧葬，及一切动作琐碎事多就卜焉。遵其所谓宜者则吉，犯其所谓忌者则凶，往往奇验。乡之人以是神之。 \\n 有彭公子者，豪而愎，素不信艾。买得好绢将制衣，伪卜期于艾，艾造某日可，某日必不可。公子心嗤之，故以不可之日制焉。且多召衣工，务观成于一日。艾闻而往戒之，曰：“公衣犯大忌，必不可服。即服，当以明年之某月某日某时，庶无患。公宜信之，毋谓鄙人之言略不验也。”公子阳诺，次日即衣之。方挈领，忽有人影出衣中，歎然遂灭。公子始疑惧，然转念一衣之微，何关休咎或目眩所致。卒衣之。 \\n 以事如冈上。冈上者，小市廛名也。事毕而归，道逢担者负棘薪过之甚疾。棘端勾其衣，衣为之裂。乃止担者而呵之。担者不逊，公子怒，三掌其面而去之。 \\n 是夜但者归，号痛语妻子曰：“彭公子击我，伤甚，我死矣。尔曹不可忘！”言毕遂死。妻子鸣于里正，夜奔公子，声以毙命，明发将诣县诉之。当公子之事担者也，里正在焉，乃谓公于曰：“日间之事，余实见之。公子拳之，亦太甚，动中窾会，是以速毙。”公子知其诬证而莫能辨也，私许里正金，求其排难，愿以万缗归担者妻子，且经纪其丧，以求毋讼。里正主之，遂息讼。计公子所费，不下三万金，而家藏顿尽。 \\n 或以语艾，谓不听公言，果至于此。艾叹曰：“未也，犹有甚时。” \\n 公子愤怨不已，乃过担者家，抚其棺而大哭曰：“吾与若何仇尔裂吾衣，不吾偿而薄责尔，亦其宜也。尔之死，病也，命也。尔妻子因以为利，破吾家，荡吾产。尔死有知，宁独无愧于心乎”其妻闻之，大恚曰：“尔本吾杀夫之仇，仅倾尔产，亦大幸。今既若此，吾岂以夫之死为市者乎且尔非实毙吾夫，心有所恧，伺为输吾金而营其丧事”即命其子诉之县。令验尸。得死伤五六处，乃抵公子法。里正亦以受贿蔽辜，比于同谋，降一等议罪。 \\n 夫破吾衣而不逊，担者则有罪矣，从而薄责之，亦人情所时有，未应遂得惨报。然必其平日暴横不逞，有以取鬼神之怒，逃于彼而偿于此也。不然，亦其前生业冤也。至卜者之言，本不足信。然人生有吉康，亦有凶悔，跬步不谨，祸机伏焉。虽无人言，亦当随地自警，况有卜者之言哉！此与陆次云《北墅奇书》所载推车者破衣事，初相类而后相反，盖彼能忍而不较，此屡警而不悟也， \\n 又尝有一人出游通市，一无赖汉迎而殴之，非醉非颠，不可理解。其人猛悟，此汉无故而辱我，非前生仇，即今生业也。再拜而谢之，拂衣竟去。市中见者无不服其量之宏，而怒此汉之狂也。次日，此汉无故死。其人以是故，得免于累。善乎哉！君子克己以全身，达人见几而远祸，斯人有焉，此可以为法矣。 \\n  \\n   \\n  "}
{"章节": "三元", "正文": "  \\n 三元 \\n 　 \\n 乾隆癸酉科江西乡试，分宜令天门陈公大经典房考官。入闱前一夕，梦迎天榜，众鼓乐送一匾额至其家，书曰“三元及第”。已而本房取中七人。内三人为乐平胡羽尧先生，名翘元，大庾戴莨圃先生，名第元，南昌彰芸楣先生，名元瑞；后皆登进士第，所谓“三元及第”也。胡官至光禄寺卿，，戴至太仆寺卿，彭以乾隆庚戌官至协办大学士。 \\n  \\n   \\n  "}
{"章节": "清河令", "正文": "  \\n 清河令 \\n 　 \\n 清河令王君名城，大兴人。其所著里衣，通身皆有火，视之不见。以手批之，则火星灿然。间抖其两袖，则火从袖中爆出，其他性体，略不异人。 \\n 盱眙令罗君恬庵亲试之，为余言。其故殊不可解。 \\n  \\n   \\n  "}
{"章节": "方先生", "正文": "  \\n 方先生 \\n 　 \\n 明万历间，有方先生者，西江人也。性颇端严。举孝廉，至京师，馆于宗室府第。一日，偕主人遍游诸宅，见后苑一室华丽轩敞，栋椽指云，而扃钥甚固。时方盛夏，炎威炽人，心念此地清旷，欲避暑其中，请于主人。许之，为扫榻焉。先是，宅素传有异，人不敢居，亦绝无所见闻。主人雅不欲拂方，故未之告也。 \\n 方秉烛观书，至更馀就寝。将欲寐矣，忽闻箫管杂奏，环佩之声镠然发于户外。户既启，历游诸房，达于寝所，则女郎数辈，容态妖冶，舞衣歌扇，虹灯翠葆，共拥一丽人。方意必主人诸姬，为长夜之游，偶至于此；又念直达寝所，何无闺阃礼得无以己新迁，而诸姬故未之识耶嗽以惊之。丽人遣问嗽者谁，方以姓名对。丽人谓侍从曰：“方先生，正人也，安得扰之”笑语而去。 \\n 翼日，欲以所见语主人，恐冒瓜李之嫌而贻诸姬罪，乃托他词还旧居，而泄于其戚属某。 \\n 戚，匪人也，窃幸之，潜往宿焉，冀有所遇。果闻鼓乐声自楼而下，急于门隙间窥之。见簇仗至厅事，一丽人中坐。奏乐既阕，两行班卫其肃，无敢哗者。中坐丽人忽怒曰：“闻方先生已去，谁何至此邪气逼人乃尔，速为勾致！”须臾，二女郎破门而入，以锒铛系戚颈，牵出堂下。丽人数之曰：“穴居鼠子，欲随公房鸡犬不可得，敢犯神仙眷属耶其心可诛，亟斩以恂！”戚叩头乞哀悔罪，丽人曰：“若杀尔，实污吾刃。今贷尔以死，尔宜举以告人也。若秘之，是尔心叵测，终当杀尔矣！”乃命杖一百而去。 \\n 次日人来，见戚宛转于地，血肉狼藉，气息仅属，病一月而后瘥焉。每自述其状云云。 \\n  \\n   \\n  "}
{"章节": "市中丐者", "正文": "  \\n 市中丐者 \\n 　 \\n 昔通州市一丐者，一瓢一杖，衣不襟，鞋不底，腹患疮臭恶，一市皆掩鼻。逢人则呼曰：“肚里饥，肚里矶！”人与之钱则辞，与之食则不受。如是三日，人咸怪之，谓其饥而不受饷，殆狂人也。及其再呼，则呵之，且恶其臭，议逐之境外。丐者笑曰：“我自肚里饥耳，与公等何与”于是呼更急。忽米肆一少年跪于丐者之前，曰：“师度我，师度我！”丐者大笑，举手对众曰：“我今真度李机矣”遂挟少年凌空而去。少年姓李名机也，其隐语云。丐者去后，市中香三日。 \\n 又，宛陵市一丐者，衣百结之衣，袒其腹。腹患痈溃，脓血被踵，腥秽不可近。大呼市中曰：“谁人舔我肚”人咸怒骂曰：“贱乞，谁舔尔肚者”丐仍呼不止。一判官肩舆而出，遇于市，即降舆跪而舔之。丐及判官皆失所在。 \\n 仙人游戏，往往如此。以正道论之，殊不近人情。吁！此其所以为仙人欤 \\n  \\n   \\n  "}
{"章节": "李齐娘", "正文": "  \\n 李齐娘 \\n 　 \\n 桃源罗敬之，弱冠客岳州。夜有女子款关而入，年可十八九。敬之惊问所由。曰：“妾，君之妇也。念君独处，情不能已，故来相视。”敬之茫然不解。既同寝，向晨而去。次夜，又一女子来，年更少于前女。相见之际，一如前女之言。敬之愈疑，意必非人也。 \\n 序届残秋，太守李公召客张宴。敬之与焉。厅廨菊花盛开，座客各赋菊花词。敬之诗最佳，太守爱之，欲妻以女而未言。敬之酩酊归。 \\n 是夜二女同至，敬之大恐，女曰：“吾姐妹与君，皆订百年之契。虽未及结缡，遽隔泉壤，安忍自疎？君既不安，便当晦迹。李齐娘者，君之佳偶也。彼已有意，宜求之。”凄恨而别。敬之独坐凝思，不得其故。孤灯短榻，泫然不寐。 \\n 迨晓而父手书至，乃知作客之后，曾聘同邑崔氏女，小字松翠，年十八而卒。崔不欲与罗断婚，复以次女篁翠字焉。旬日而篁翠又亡。夜来二女，盖其魂也。 \\n 敬之悲恸。遗书别太守。即日束装归，求二女之墓而哭焉。阴霾冷雾中，二女形见。他人不见，惟敬之见之，宛然岳阳晤对时也，有顷而灭。敬之感其情挚，不欲再娶，即娶亦必李齐娘，而又不知其何许人也。父亦令访之。遂浪游吴越。 \\n 李太守，越人也。闻已罢官归，敬之以旧谊往谒。太守甚欢，询知敬之犹未娶，夜使媒者道意焉。敬之固辞，因以齐娘之说告。媒者笑曰：“若是，则君为求婚来也，又何辞焉齐娘，李公之仲女，我所执柯者是也。”敬之喜跃，遂允之。盖大守在岳州时，实欲以长女妻敬之，至是长女已他适，故及齐娘云。即其家成婚。 \\n 婚之夕，既寝，闻妆台之畔有相对叹息之声。敬之惊问，则答曰“翠、翠”。敬之知为二女，乃谓曰：“二卿既来，何不登吾床吾不复畏也。”一女应曰：“宴尔新婚，岂得相扰”齐娘闻之，悸怖浃汗，急抱敬之于衾中，略不敢动。又一女曰：“阿妹且去，薄命之人，在此奚为郎即不弃，庸不取憎新人乎？”言罢寂然。再问之，则不应矣。由是遂不复见。 \\n  \\n   \\n  "}
{"章节": "囦默真人", "正文": "  \\n 囦默真人 \\n 　 \\n 囦默真人姓徐氏，金溪菖蒲塘人。妇人孺子能道之。曩阅其家传，粗记其略，追录于此。 \\n 真人将生之前夕，异香满室。母梦八人造其堂，类所传八仙状，互相推拥，最后推一跛足者入卧内，盖李铁拐也。既寤而真人生，貌奇丑。数岁颇愚鲁，以是失爱于父母。年十三四，始能言。 \\n 值大旱，父命灌苗田间，则高卧树下，竟日不醒。见者以告，父怒，将挞之。真人曰：“父欲灌苗，则苗已灌矣，复何求”往视，则水已盈畦。盖结草为人，置水车上，车自运转以致水也。于是父始知其异。 \\n 正月十五夜，与诸昆弟坐谈，忽假寐。既醒，则称曰：“苏州灯戏颇隹。”众嗤之曰：“汝梦游耶”真人曰：“即真去亦何难！”众试求与俱。真人曰：“欲去则当如吾教。”乃肩一伞，令昆弟闭其目，坐于上，共三人。戒之曰：“慎勿开目，开则堕矣。”其从兄素黠，真人于其左掌画一钱，曰：“呵之则钱出。”遂启行。 \\n 三人坐伞上，如坐椅桌，略不摇撼，但闻耳畔风声呼呼，如百万金甲衔枚赴关，巨浪洪涛汹涌而澎湃也。俄顷已至，便令开目。果见鲸鳞雁足，绮树缯楼，辉煌烂漫十馀里。妙女踏歌，游人如蚁，语言嘈杂，皆作吴音。真人曰：“扬州天津二处，亦不减此盛。宜并观之。”亦次第携之而至。风景不同，语音亦异，赏心悦目。使人忘返。 \\n 时夜漏将残，真人笑曰：“可以归矣，”复令闭日，坐伞上如前。从兄中途私计：必腾空也。试开目下视，则已堕地矣。宛转至晓，乃在广信人家茅屋上，扳缘而下。将乞食，忽记掌中画有钱，如真人教，每呵之，辄得一钱以市食，得不饥。五日至家，而画钱乃灭。后有人自苏、扬返者，叩其所见，果不谬也。于是昆弟各异之。 \\n 又尝游邻耶，大署居停之门曰：“出卖风云雷雨。”见者骇焉。 \\n 时五月之交，数郡旱甚。太守闻而召之，真人曰：“野人安可召” \\n 竟不往。使者反报，守怒曰：“妖人惑众，犹敢尔”欲捕之。或劝守姑就之，买雨不效，乃治之。守诺，往见焉。真人命结坛郊外，官吏斋戒，后三日午初当致雨。守归，遵其言，禁内外屠宰。 \\n 其日辰牌，真人不至。使二胥视诸其旅，竟不知所往。遍索之，得于东门之酒肆，则烧刀一壶，犬一器，饮啖将尽矣。胥诃曰：“野道不洁如此，乃使官长斋戒耶！当呜于宫，惩尔罪状。”真人以犬耳二枚啖二胥，求秘之。既至，胥以告，守怒甚。真人曰：“是何伤哉”乃张口吐出一犬，缺其两耳，守问耳安在，真人曰：“二胥食之矣。”守乃笞二胥。 \\n 将午，真人命官吏拜坛下，戒之曰：“雨至亦勿起。”复取片瓦，覆县令之顶，然后畅快登坛。时赤日当天，晴空万里。真人向东而嘘，则黑云一片起于东。复向西、南、北三方嘘之，云皆随其嘘而起。须臾四合弥天，雷电交作，雨集如矢，自午迄未，甘霖三尺矣。真人拍掌高歌，坛上声乃高于雷。官吏长跪泥泞中，俯伏不敢起，起则雷声震足下。县令以片瓦之覆，周身方丈，雨竟不及焉。盖诸吏多贪刻，惟县令廉明，故真人以瓦相庇也。已而众欢呼“雨足”，真人举袖一挥，则滂沱顿止，阳乌跃出，更无纤云。下坛作别，衣冠洒然，略不沾濡。 \\n 守大服其抻，将酬以金币，饮以酒。真人曰：“风云雷雨，不须价也。”掉臂径行，追之莫及。 \\n 又尝客金陵书肆。市中一人过其前，真人拱之曰：“公何来”其人曰：“来散布红盐。”真人曰：“吾所居乞相庇。”其人诺而去。闻者询其说，真人私语曰：“此荧惑星也。金陵火矣！此宅当无恙。”已而万家焦土，惟书肆岿然。 \\n 真人从母贫，以卖酒为生。素爱真人，真人感之。家有井，投以米七粒，令汲之，则酒也。卖之三月，得钱数百千。真人问曰：“获利否”从母曰：“善则善矣，惜无槽滓以饲豚耳。”真人叹曰：“白水为酒，犹憾无糟，甚矣，人心之无厌也！”复投米七粒，而井水如故。 \\n 人以其种种奇幻，咸知其为仙，多以“仙”呼之。真人终托术士以自晦，平居孝父母，畜妻子，和协乡里，不失乎人道之常，故人卒莫得以仙名之也。 \\n 一日无疾而死，家人殡而葬之矣。适有友人自成都返者，造其家访之，闻已死，恍然曰：“彼殆真仙矣！前日晤我成都市，谓我曰：“尊慈寿期已近，曷不归”吾以为道远莫及，则笑曰：“果欲归，已买舟候君。但去，保无误。”吾素闻其术，慨从之。黄昏解缆，比天晓，已达文昌桥下矣。不挂席，不蚊棹，舟过万重山，直如天上坐，不谓从水中行也。登岸相别，今来致谢耳。夫神妙若此，而岂其死哉”急发其墓，果空棺而己。 \\n 后蜕化于武夷山。牧童每出其蜕戏弄之，忽大风摄蜕而去。幼时牧牛山中，偶以鸡卵掷石上，黄白相间，历久弥鲜，凿之不能去。又尝与诸仙试法游戏，或以网兜风，或以篮盛水，或以纸包火，真人以茅担石，其迹犹在焉。武宗召使求雨，辄称旨，封为真人。自称囦默道人云。 \\n 今其村有神仙楼，祷祀不绝，其故宅也。尝遗一求雨牌，族人宝之。遇旱面祷，无不立应。后为邻村郭氏借而易之，遂不应。郭氏出真牌祷雨，风雷之中，牌亦不知所在。 \\n  \\n   \\n  "}
{"章节": "吴士冠", "正文": "  \\n 吴士冠 \\n 　 \\n 吴生杰，字士冠，豫章人。僦居沈氏别业。院有小池，池上桃柳各一株。淡日微风，吟咏其下，帐然有碧云日暮。佳人未来之思。 \\n 一夕，镜月初悬，遥见人影徘徊桃花下。促视之，乃一丽人，云鬟霞脸，衣浅绎衣。见生，欲避去，生引其裾曰：“天风吹来，复任其吹去耶？”绛衣曰：“妾西邻某氏之女也。爱此夜景弥佳，故来游赏。”生求与俱。至室中，绛衣曰：“妾非能无意宋玉者。然此时羞颜所不能及，且恐家人见迹，当俟诸他日。”生不得已，与之盟而纵之去。自是日扫榻整裀，以待佳期矣。 \\n 越三日，夜初，有扣环声。急启门，一女郎径入，绿衣翠袖，并非前日所期者，面容态冶艳不相下。生讶之，方欲启问，而女郎遽骇曰：“此非阿姨之家耶吾误耶”即欲去。生持之，笑曰：“谁为卿阿姨即此是也。”女且怒且笑曰：“此真冤苦！”生闭门迫之，女不得已，从焉，谓生曰：“妾家去此伊迩，因阿姨遣婶相召，误至君所，殆亦夙缘。今当赴阿姨招矣。”生请后期，女答以伺便当至，遂送之出门。时生僦居未久，且足迹不甚出门户，固未悉邻氏之谁何也。但觉馀情剩馥，描写中怀，竟不成寐。 \\n 少顷，又闻扣环声，窃意绿衣复至，喜而纳之。映烛而观，则宛转低鬟，绛衣长袖，向者之花下人矣。生益喜，私心窃谓一时顿得两玉人，从容抚之曰：“侍卿日久，今夕乃来，然真信人也。”绎衣不语，而眉黛间微有愁怨之色。叩之，亦不言，终宵而去。 \\n 次夕，绿衣者复至，曰：“昨得恃君于，归而心醉，因成拙诗一首以志幸，可呈教否？”生狂喜索观。绿衣袖出一碧笺，字画端丽，诗曰： \\n “小院春愁听子规，风前舞断小腰肢。 \\n 韩郎忽走章台马，炯散红楼月上时。” \\n 生赞赏不已，笥而藏之，若获至宝。 \\n 是夜绸缪缱绻，倍觉风流。绿衣临去，谓曰：“妾父母颇不戒，得恣往来。然恐过扰君子，当定期而至。”生正念两女频来，必且相值，岂得晏然乃订以越宿一至。 \\n 次夜绛衣复来，妖娆谐谑，不复如前之缄默，而舌锋铦利，多含讥刺，若知有绿衣之事者。虽百端隐秘，终不释。将晓，临去，亦请期。生阴幸其言，因伪请连夕。而女不许，遂亦订以越宿，盖奇日也。而绿衣之约乃偶日，故偎红倚绿无虚夕，而竟不相值。 \\n 生一日昼坐无聊，出绿衣诗观之，即于纸尾属和。既毕，压置砚匣下。是夜绛衣至，谈次，屡翻阅案头书册，复玩弄其笔墨不休。生曰：“美人亦解吟咏乎”绛衣曰：“诚恐贻羞大雅。然鄙人之志，不可默也。”遂索笺书二绝云： \\n “镇日无言忆玉真，天台明月是前身。 \\n 芳声孤负襄阳赋，偏让灵和殿里人。” \\n “为谁消恨助谁娇红雨丹霞自寂寥。惆怅刘郎并阮客，断魂翻在灞陵桥。” \\n 生览之，虽觉讽己，而惊其才藻，乃虽赞曰：“雅有唐音，真扫眉才子矣”绛衣笑曰：“谬赏所不敢当，第比章台柳何如”生愕然曰：“何谓也”绛衣即于砚匣下取绿衣诗读之，曰：“谓此耳。”生不胜惭，遂告之，巳求相容。绛衣曰：“非有他意，直以此赋诗者非入耳。恐伤郎君，宜远之。” \\n 生犹未信。忽有排闼而入者，乃绿衣也，指绛衣骂曰：“汝本妖妄，乃间我乎！”绛衣亦骂曰：“颠狂婢子，只合向长安道上，牵行人衣袂，何得撞入武林源诱人渔郎耶”绿衣曰：“吾先人九烈君好奖士类，曾以蓝袍赠李秀才，李遂登第。词人学士往往称之。即清风亮节如陶彭泽，犹心折焉。安所谓颠狂，为汝轻薄随流者口实也？且即有是，于汝何与而妒若此，岂犹谓阮宣之妇剑锋不利耶” \\n 是时生意惊魄骇，莫所知云，但曰：“不佞之罪，不佞之罪！” \\n 二女争辩殊不息，久之，乃相谓曰：“郎君何罪！皆汝我之孽。既已言泄，安可复留自后当相戒绝迹，再至者，宜尝斧刃！”生凄然曰：“二卿何相轧之深也？鄙人方田联芳，乃遽作此断肠语，吾将何以为情哉”二女曰：“君勿恋，缘尽矣。世间繁华，无不撒手，而况娇花弱絮乎”遂趋出，俱失所在。 \\n 后微叩邻人，并无所谓二女者。但见桃花带雨，狼藉残红，柳线含烟，飘摇惨绿，尚有洒泪含颦之态，二女殆桃柳之精也。叹息永日，祷请终宵。每当淡月微风，双影摇动，辄疑娇魂丽魄翩然而来，卒亦无有搴帘而入者，而生亦自此病矣。思念之诚，至于心死，乃赋《醉春风》一阕以自伤，云： \\n “柳外仓庚唤，花间蝴蝶散。东风吹老艳阳天，叹叹叹！前度刘郎，当年张绪，一般凄断。独倚雕栏畔，情根谁剖判相思相见定何时算算算！除是来生，现身花柳，才完公案。” \\n 久之，移疾归。 \\n  \\n   \\n  "}
{"章节": "章琢古妻", "正文": "  \\n 章琢古妻 \\n 　 \\n 友人朱青谷述一事：有林甲者，素有心疾，心之所向，魂辄随之。 \\n 一日，仰视飞雁，见其翱翔自得，心羡之。入宣而病，忽觉魂游舍外，旋有一人导之去。见一王长颈鸟噱，旁立者皆肖其形。王谓甲曰：“闻有狮天之志。凌云之想，宁欲羽化乎”因命一人持羽衣衣之。甲方逊让，自视其身则已雁矣。遂与群雁俱翔，海碧天青，唯其所向，写彭蠡之姻沙，宿潇湘之芦苇。忽有持弓挟弹、追而弋之者，群雁皆善避，唯甲不习，遂中左翅，嗷然而坠。 \\n 昏痛之际，倏已魂返，呻S吟Y床褥，跃然而起。问诸家人，言已死半日，唯气尚未绝耳。犹记弋者为族子某，急使人告其故，则主人之雁，已为其不呜而烹之矣。 \\n 又一日，临渊羡鱼，既归而魂离，遂往浴于渊。有一鱼头人引之至一处，宫殿皆水晶所构。其中人语曰：“子非鱼，何以知鱼之乐今当使尔为鱼也。”甲已惩羽族之苦，不欲更为异物，急辞不愿。忽一人持一衣覆之，投之深池，觉五官百骸都非其故，悟己身已鱼服矣。游泳清湾，依跃浅渚，侣虾蟹而戏萍藻，乘风雨而驾波涛，颇谓潜鳞差胜飞翼。然苦饥无食，唯淰水吞沙耳。间遇岸上垂纶，纶端之物芳香可味，熟视猛省，知其饵也，即掉尾不顾。后馋甚垂涎，聊一吞之，则钩挂其腮，已上七尺竿头矣。 \\n 视垂钓者，乃邻人之仆，因大呼：“舍我我乃林某也。”仆略不顾，欣然有喜色，脱其钩，以杨柳贯之。复大呼“勿贯”，即又不闻，提之以归。遇邻人于门，遂呼“公速救我”。邻人殊不识，但曰：“尚鲜尚鲜，速剖而烹之，可用佐饮膳。”甲窘甚，大骂曰：“我与尔比邻有年，今不相救，反烹我乎何凶残若此！”亦无应者。乃取以畀其妻。甲又连呼曰：“我也！奈何烹我！”其妻即又不答，乃携之庖厨。百端呼号，皆不省。既被刃，大叫一声，乃从床上惊觉耳。视诸邻人，鱼固俨然在釜也，云：“向见鱼口唼唼不已，实不闻声。” \\n 甲因自思，一心之动，便已易形，致受弓刀汤火之苦，以后遇物，绝不敢生歆羡想。然而化龟化鹤化牛化犬，仍不一而止，盖用心既滑，略动则应之，不必羡也。而所化无不被祸者，被祸乃得返。唯无知之物，虽羡之亦不能化。家人知其如此，每见其淹淹欲绝，亦殊不经童。因是或数日，或数月，似死非死，而卒亦不死。 \\n 其友人章琢古妻陶氏，丽色也。以病死，经日忽活，亲爱有加，而验其性情嗜好。声音举动，绝不类向时。闺阁中多作友朋契阔语，而床笫之情或寡。章每谓重订三生，便成隔世也。妻亦言不自知其故，并不记有向时情事者。时或束带加冠，作男子容状，见宾客常不避，或见他姓女流，反避焉。章颇患之。 \\n 一日，甲之弟乙来访章。妻见乙，急前抱持痛哭，呼：“吾弟无恙”乙甚骇。而章甚怒，意其病狂也，牵而闭之室中。妻仍呼不止。乙恐犯嫌，即辞去。妻恸哭至暮。章素怜之，寻常不敢忤其色，至是怒其辱已，切责之，声色俱厉。妻略不悔，亦不辩，唯求死不已。章无如何也，反以温言慰之。妻曰：“我死志已决。欲我不死，须共如林氏，乃可。”诘其故，仍不肯言。章不得已，从之。既至林氏室，妻忽僵仆于地，气已绝矣。章惊悼而呼，观者环集，共相嗟讶。章既不知其妻暴死为何故，众又不知暴死之人为何人，莫不以为奇绝矣。 \\n 忽一人自内鼓掌而出，曰：“吾友欺人太甚！乃使友人荐枕耶”视之，乃甲也。章亟叩其说，甲笑曰：“君妻久死，其复活者，乃我也。我向尝见君妻，心惊其艳。一日昼寝，略忆之，则魂已离壳，直至君家。见其尸在地，遂凭之而起，至为君帐中人数月，亦宿缘也。向所以不自言者，惧相对怀惭衾影，且惑吾友耳。今乃得免是役矣。”言讫大笑，章亦失笑。时甲死已数月，至是复苏云。 \\n 章闻其向有是疾，信其言之不谬也，舁妻而归。是夜妻乃见于梦曰：“妾死之后，不知竟有替人。虽身有生死之分，而人无新故之别。妾亦克领其情，故久不欲泄。今行与郎长别矣！”恸哭而去。 \\n 身没数月之后，始赋永诀，亦可异也。甲疾自是亦顿愈，以他疾终。 \\n  \\n   \\n  "}
{"章节": "青巾儒士", "正文": "  \\n 青巾儒士 \\n 　 \\n 昔乡人某生，以名士自负。白谓能读万卷书，而最小服艾千于，至焚毁其遗集，唾骂不已。他人置之案头，见之亦必掷之地、投之火。每为人言：“时无英雄，使竖子成名。脱千于遇我，当奴仆命之，犹惧其无能为役。” \\n 一日，有青巾儒士来访，谈论古今文献，辩若悬河。生舌战屡屈。最后及艾千子，生作色曰：“此仆平生所最恶，奈何齿之”儒士曰：“古今才人如海，支派不同，安能尽投吾所好但随其性之所近、才之所逮，以为宗尚耳。安见溯江者必废河，渡淮者必轻汉哉！千子即不足学，置之可耳。灭裂诟詈，毋乃不广”生复攻击不已。 \\n 时案上有《春秋》一部，儒士因指而问曰：“子之学赡矣。《春秋》见于经传者一百二十四国，能枚举以相示否”生茫然，转叩儒士，儒士因历数如指诸掌。生亟称其博，儒士笑曰：“此特艾公之馀事，君已不能。由此观之，古人亦末可轻也。”即拂衣而出，欻然不见。 \\n 生且惭且惊，遂得狂疾，七窍流血死。 \\n  \\n   \\n  "}
{"章节": "阿惜阿怜", "正文": "  \\n 阿惜阿怜 \\n 　 \\n 萧生者，词人也，僦居金陵。有拉胡媚娘，甚丽，与生素好。生为赋《媚娘曲》，有 \\n “南国佳人娇于玉，摆乱风前腰一束。 \\n 娥眉轻点黛螺新，照得秦淮春水绿。” \\n “小楼西角断云飞，豆蔻春香犹在衣。 \\n 东风乍起庭莺唤，杨花一曲送郎归。” \\n 云云。 \\n 一日，有少年造访，飘巾丽服，丰采翩然。自言胡姓，盛称生此诗之佳。坐谈久之，颇相契洽。少年谓生曰：“君独处无绪，敝庐伊迩，屈往住几时，早晚促膝，更为深幸。”生慨然从之。既至，房宇不甚高敞，而缭曲精雅，颇称幽居：有一园，屋数十楹，不施丹垩；而花木之盛，几与平泉金谷埒。处生其中，设供具甚备。少年日至生所，剧谈酣酌，风雅横生。亦能诗，诗多俊语，生由是益爱之。 \\n 一日，有小婢诣生，出片纸书曰：“愿录《胡媚娘曲》一读。” \\n 字画端丽。生问此何人书，婢笑曰：“主人之妹阿惜也。年十七，爱诗词。朝来主人探亲城南，故命至此。”生喜极，取碧笺亟书以进。且附一律云： \\n “落拓单衫客，羁栖小玉家。 \\n 遥情牵旅梦，旧句感春华。忽听能言鸟，来传解语花。愿调湘水瑟，弹和洞庭霞。” \\n 付婢持以去。颇为萦念，延颈至暮，音耗不至。 \\n 次日，午窗独坐，遥闻窗外低吟，潜步出听。见绯桃花下，一女郎背花而立，手折花枝而嗅之，且嗅且咛，闻末二语云： \\n “英夸颜色好，能伴阮郎无” \\n 生戏谓曰：“谁家玉人在此羞花乞以手中一枝见赠，看他能伴阮郎否”女郎回身，斜睇微笑，即以花掷之，低鬟转避。生索狂荡，径前持其衣，曰：“阮郎非桃花可伴，伴阮郎者，乃卿也。”遂曳以行，女虽拒之，而步已姗姗移矣。询之，即是阿惜，遂成眷属。 \\n 由是得闲即至，绸缪婉娈，恩情日新。偶语及媚娘之事，生问：“卿兄妹何以知之”惜曰：“媚娘乃吾从女兄。比来音问虽绝，彼处举动，未尝不知。”生因笑曰：“媚娘非媚，惜娘真有媚珠耳，”惜不觉愠见曰：“何相讥也？”从而谢之，犹未解。少年忽至，见之，怒曰：“相待不薄，何乱吾妹？”生惭伏不敢言，少年亟呼：“将吾拄杖来”惜前批其颊，曰：“但许尔卧榻上抱阿郎睡耶”少年笑，因谓生曰：“戏耳戏耳吾妹怜婿太甚，便以妹归君。” \\n 于是开正室，进丽服，焚香蓺烛，设五色氍毹，令行交拜之礼。美婢成行，诸姑毕至。开筵列宴，酒肴络绎，琴瑟铿锵。引至洞房，椒兰四壁，锦帷绣幞。衾枕既具，旧事新翻，愈觉欢洽。 \\n 生谓惜曰：“今日之事，可谓转败为功。但卿“抱郎”一语，使令兄前倨后恭，此何故也”惜笑而不答。生愈疑，诘之再四。惜曰：“今辛托丝箩，当不复以异类见摈。妾兄妹皆狐也，婢及诸姑亦皆狐也。兄亦能为女，我亦能为男。有李郎者，兄曾夫之，今已溘逝。妾所言，触其旧事耳。”生以情亲，竟不惧，乃更戏之曰：“卿试为男。”惜曰：“是何难但以被覆我，我呼乃启之。”如其言，果作翩翩娈童也，施双角髻，衣绿罗衫，浅绛吴绫裤，美如冠玉，楚楚动人。生抚之曰：“古所称奉馀桃、泣前鱼者，殆不子过。”惜曰：“是何足道！但犬子辈所为，每不屑耳。彼既具男子之形，复享妇人之奉，阴阳淆乱，雌雄倒置，莫此为甚。妾之以女见，不以男见者，诚羞耻而贱恶之也。欲以信君，姑为此态，固已辱矣。愿还本形。”生然之，覆被如前，复成阿惜。 \\n 翼日晨起，少年来揖，曰：“夜来吾妹漏言，惟君盛德，勿弃为感！”生指物矢心焉，且附惜耳曰：“尔能教若兄作女耶”惜因谓少年。少年笑而颔之，趋入帐中。须臾而出，花颜雪鬓，浅黛低颦，立于惜旁，莹然双璧。生因浼阿惜媒之，并妻焉，比于历戴。字之曰阿怜，因惜名也。闺门之内，颇称柔淑。 \\n 生每偕两女出游，临雨花，渡桃叶，见者羡慕之，以为神仙携偶，下瞰尘寰也。有道士见之，引生私问曰：“君拥此，宁不惧乎”生色变，问其故，道士曰：“君妖气贼神，不治将死。”生固疑二女或害己，乃以实告。道士书一符与之，令持归，系于私处，交接之际，乃能胜之，则妖气可除而元气可复。言罢，飘然竟去。 \\n 生信之，夜将寝，悬符于两股之间。二女已知，故诘之，不以告。惜怨怒曰：“久同枕席，何太无情，而使妖道窜入闺中乎”阿怜笑曰：“妹勿怒，当擒此野猪，迟则无及矣。”亟令生解符。符已不可解。令卧而烛之，则豕鬃蠕动著胯下，将啖其势矣。生大恐，乃亟呼“二卿救我”。阿惜口：“郎君负心，合受此祸。然我辈芳洁，安肯作乌将军妇哉”阿怜已袖刀，即胯下割之。生楚极昏寐，有倾而苏，见道士反缚于庭柱，二女指以问生曰：“是此物教尔否”生方怨道士卖己，起而挞之。道士低头不语。二女曰：“此野猪魅也潜以隐身符授郎君，欲作郎君胯下物犯吾姐妹，而饮其元精，淫狠极矣！当令复其形而宰割之，为郎君取酒。”道士哀求，二女以水浇其首，倏已化为一豕矣。命婢杀而烹之，味殊甘腴。 \\n 生饮酒既醉，求二女与寝。二女曰：“郎体己为豕气所中，妾等义不可再辱，请从此辞矣。彼媚娘者，为淫媚过多，为神所怒，责令受生女体，堕入烟花，不复能自变化，竟失本来面目。此吾前车矣！”生闻言惨然，深自悔恨，并问此后能见否。二女凝思久之，曰：“三十年后，相见于少室山下，所以报伉丽之情也。”言罢洒泣，举家望空而去。 \\n 生坐至天明，视所居，乃牛首山也。松柏荫翳，人迹杳然。 \\n 向所熟游，故能识之。旋造媚娘述其事，媚娘亦罔然，不复记忆。 \\n  \\n   \\n  "}
{"章节": "荷袈裟", "正文": "  \\n 荷袈裟 \\n 　 \\n 从曾伯祖讳瞻，言其前身，邻村寺僧也。僧素持念，有修行。 \\n 公父讳子惠，长者也，而家颇裕。僧甚慕之，尝语人曰：“吾敲木鱼、宣贝叶以种善果，惟愿来生为公嗣子足矣。”一日，余族有人遇僧于里门，问何之，答曰：“子惠公家去。”已而公生。族人偶过公家，问：“僧至何事”皆曰：“僧未尝来也。适举一子耳。”族人甚讶，亦不言，即造寺访僧，已捏槃矣。问僧气绝之时，即己见僧之时，亦即公降生之时也。盖公即僧转世也。僧之志愿于是乎遂。 \\n 公浑厚有德，蔼然可亲。孩提孺子，莫不依之，相与戏笑狎呢也。席厚履丰，康宁安乐，年八十馀而卒。平生宽衣缓带，双履拖沓，不甚修边幅，人谓之“荷般裟”云。 \\n 又，新城僧綖与涂翁相善。一日，翁坐堂上，僧忽至，径入其妇室。翁怪之，就问，则无见也。时妇方产儿，惟一足未下。急使人觇于僧寺，僧已死矣，唯一足尚屈，引而伸之，而儿之一足遽下。遂名世綖，存故名也。长举进士。——与公事甚类。 \\n 又，余阅古人说部所记前身事，僧居十之七八。是知轮回因果说本释氏，故其验为特多。而叔子金环，大华念珠，其偶然者矣。 \\n  \\n   \\n  "}
{"章节": "紫衣吏", "正文": "  \\n 紫衣吏 \\n 　 \\n 吾乡某翁，贾人也，饶于财而性吝，学者轻之。翁慨然叹曰：“所以不齿于诸君子者，不学故也。我老大，良已矣。我能教子，安见铜臭者之不书香乎” \\n 其子方七岁，性奇鲁。援师教之，礼隆意盛。师感其厚，训牖百端。十年不能卒一册，虽寻常字义，莫能解也。师不得意，辞去。复请他师，亦未就。 \\n 不得已，哲自督之，不住少懈。每夜三更，自携粥及果饵，往助技勤。至则书声琅琅，或对书默视，翁窃幸无师而其勤如此，虽愚可教也。后颇闻人言，其于实欺父，每夜假寐，闻父至则觉，父去则仍隐几耳。翁初不信，细察其故，盏缘住宅与书舍稍隔，未至数十步，有石当道置未安，翁经其上，辄占沓作声，子乃闻而觉之也。其夜密从他道行，掣棒伺窗外，子果昏睡几上。翁气塞，谓“不肖如此，留之且辱己”，痛决之。夜探无救者，其子竟毙于杖下。翁返内，亦不告其妻。 \\n 经两日，将使埋之，忽其子趋入内，叩首翁前自陈：“架上万卷书已尽读，大人何责之深也”翁惊其复苏，叱曰：“尔不死，犹敢妄言”取数册试之，背诵如流，不失一字，皆平生未尝诵及者。翁喜极，复令出与诸儒试，则皆莫能难，反难诸儒。并角文，文亦莫能及。于是皆惭伏流汗，匍匐称弟子。群知其天授，非人力也。向时轻翁者，皆愿纳交焉。 \\n 翁详叩其由，子对曰：“是日杖死后，便有二神来相引。至一处，室宇如宫阙，中座一神如王者，指儿谓紫衣吏曰：“是为某翁子，其父教子颇笃，惜是子太愚，宜为易其心。”史乃剖儿心出之，别以一心置儿胸，仍引还。故儿得复见天地，书亦无所不记也。” \\n 后举进士，登仕籍，天下仰之。盏吾乡先辈之擅名于世者。 \\n 以传闻异辞，不能确定其为谁。 \\n  \\n   \\n  "}
{"章节": "胭脂娘", "正文": "  \\n 胭脂娘 \\n 　 \\n 王氏为云林巨族，家畜名书古画，累世宝之：美人一辐，化工笔也，——妖姬数人，倚阑扑蝶，——挂于斋壁。王氏子韶，年十六，盖风韵之士，而骛于情。每注画神移，向壁痴语，殆有叫活真真之想，乃题二绝于橙首云： \\n “何处花间扑螺姝，芳姿宁许画工摹桃源女伴寻夫婿，走入滕王尺五团。” \\n “立望姗姗来未来，云踪留滞楚阳台。 \\n 东风谁道能轻薄，罗縤衣裳吹不开。” \\n 题罢，书款曰：“二八王郎题赠美人”。诸姊妹一粲。父见之而晒，取藏之，韶不敢问。 \\n 父死。家稍落。韶舌耕于他姓。有族子无赖，尽窃其家书画卖之。美人图卷，亦未知流落谁手。韶嗒然懊恨，如丧拱壁。 \\n 他日客洪都，馆于许氏西斋。其东紊，主人之所偃息也，通于内室，客不得入。 \\n 一夕月明，松下若有红裳素蓵、倚而招之者。就视之，一十七八丽女也。与至西斋，低鬟无语，而情意殊厚。数叩其名，始答曰“胭脂娘”。质末明，别去。韶意许氏姬妾帷薄不戒者。次夜又偕两女来，皆靓妆丽服，妖娆非常，——一曰绛花，一曰云碧，——缱绻而去。次夜绛花复送粉怜至，亦丰韵天然。前后共四人，承值无虚夕。相见之际，恍若熟识，终不记会遇何所。意四姬曾或共游，相见于柳堤花径间，未可知也。一夕以问胭脂娘，胭脂娘曰：“郎向者赠妾等珠玉，何乃忘之”韶懵然不省，亦弗深究。久之，四姬情益密。韶期以昼见，则皆不可，曰：“无使射工伺影也。”韶信之。后微以叩之旁人，则未闻主人曾有所谓四姬者。心颇疑而不敢问。 \\n 一夜，四姬并至，皆锁眉敛态，有愁怨之容，韶怪之。曰：“与郎缘分尽此矣”韶惊问其故，不肯言，因泣下，韶亦泣。四姬曰：“妾等各有新诗，愿酬佳什。”云碧诗曰： \\n “恨杀画眉人，将侬作年少。 \\n 凝妆晓夜新，不向青荷照。” \\n 粉怜诗曰： \\n “素靥低含笑，弓鞋左右看。 \\n 碧霞裙上蝶，犹自避齐纨。” \\n 胭脂娘诗曰： \\n “晓起伪红栏，口香花上唾。 \\n 迟回不启唇，怕弄樱桃破。” \\n 绛花曰：“阿姊辈愁思艳语，诗虽佳，失酬和之意矣。妾当补之。”诗云： \\n “共得萧郎顾，崔徽写照真。 \\n 明晨尊酒畔，凄断卷中人。” \\n 韶曰：“诸卿妙才，团香镂雪，今夕始露。鄙人方寸已乱，不能属和矣。但末识此后犹得相见否？”四姬曰：“在相见不相见之间。”韶不解其语，问之，仍不肯言，遂洒泪诀去。 \\n 次日，主人谓韶曰：“君居此久矣，未尝一至吾东斋。”遂置酒其中，邀韶饮。韶入东斋，举头周览。忽见向所题诗美人图，悬于斋中之西壁。而卷中人俨然所遇四姬也，脸晕消红，眼波送碧，犹是夜来带笑含颦之态，——呼之欲出也。韶始而惊，继而悟，久之凄然泪落，累累然和于酒樽中。主人怪之，韶秘不敢言，但言：“此画吾家旧物，其上小诗，盖韶作也。抚今追昔，是以悲耳。”主人亦豪士，毅然还之。 \\n 韶拜谢，持之归，供之于衾帷之侧，将之以神明之敬，而祷之以夫妇之私。花月之朝，风雨之夕，饮食未尝不祝，梦寐未尝不怀，而楚楚相对，卒亦无有心痛而从者。韶自是感疾，咏青莲诗曰：“相见不相亲，不如不相见。”遂大恸而卒，时年二十一岁。命以美人图殉葬焉。 \\n  \\n   \\n  "}
{"章节": "衣工", "正文": "  \\n 衣工 \\n 　 \\n 彭君坦斋翔履述一事，余恍然曰：数之定也，岂不巧哉！ \\n 杭州吴山，俗呼城隍山。上有八卦石，倚城瞰江，风涛千里。凤皇、秦望而外，此其大观也。初，坦斋从其尊人南昌相国衡文两浙时，画舫青骢，探奇剔胜，而独未尝一至所谓八卦石者。 \\n 丙午归自京师，将赴豫章秋闱，取道于杭。阻舟西湖坝，逆旅孤闷。薄暮兴发，径携一仆，求八卦石而登焉。烟景苍茫，方图纵日，忽见深树中隐隐有人。使仆迹之，则一人解带系树，为投缳之计，亟救出之。问其所苦，其人自诉：“本姑苏人，向业衣工。有中表某谓之曰：“于工贱而利微，非长策。倘倾子囊橐，得金若干，与子居货馀杭，当获数倍利。”吾甘其言而从之，遂为所绐，金尽攫去。质衣而食，且尽矣。入云栖寺求祝髪，寺僧不许。计无所出，独来此山。见波涛澎湃、山林杳冥，益增悲涕。箐莽之际，适有带荔衣萝、出而揶揄者，不觉入其彀中。非仁人引手，已尝夜台滋味矣。然涸鱼炉蚁，苟延何为早离水火坑，末为非计也！”坦斋恻然，予之金而劝之归。其人再拜而去。 \\n 夫坦斋文洒豪华，虽耽情游览，必朋簪客履，照耀山谷间，非一人一仆徙倚空山者。况素不治其屐齿之地，乃于夕阳暮蔼中仓卒领取哉坦斋之游，为衣工来也，数之巧者也。虽未竟其趣，山灵喜焉。 \\n  \\n   \\n  "}
{"章节": "绿云", "正文": "  \\n 绿云 \\n 　 \\n 福山刘生，假馆乡僻，为童子句读师。盛夏晚凉，散步门外。暮霞层叠，残照满山，眺望间忘其远近。旋有柳车飞至，车中人搴箔语曰：“油壁苦迟，劳君久伫。”视之，十七八好女子也，言词泠泠，如娇簧韵笛。刘愕然半晌，答之曰：“某实不候卿，得毋误否”女子颜赦，微愠曰：“甫读数行讲章，坐破毡，作牧牛儿，两目乃遽无珠耶？”言已，趣车疾去。暮色苍茫，顷刻不见，刘深怪之。 \\n 夜渐黑，逡巡而返，顿迷前路。方疑虑间，有数人囊灯而至，相谓曰：“寻着先生矣！”刘意馆人迎己，漫从之。导行乱山中。入一巨宅，讶非故址，欲问之。一人前启曰：“主君候堂下矣。”一老妇立灯光中，绿纱韬髻，短髪星星。见刘，熟视曰：“婶子眼故慧，果不误也。”既就坐，从容曰：“向别尊府时，君犹总角，不意岐嶷若此。堂上人俱无恙耶”刘故朴纳，且末审是何世旧，踌躇不知所对，唯唯谦谢而已。 \\n 次日辞归，老妇敛容曰：“弱雏失教，欲以西席相屈，幸毋谓棒栗不修，弃其孤婺，实惟盛德！”刘以旧馆为辞，老妇强之，遂留焉。 \\n 越日，洁治馆舍，缥缃满室，文具精良。老妇引二女出拜。 \\n 长绿云，翠衿碧衫，丰态憨韵，目刘而笑。刘谛视之，即车中人也，心愈蓄疑，然不敢问。次素云，甫垂髫，眉目明秀，衣裳如雪。二女天颖并绝，书一过即了了。刘初授以兔园之学，辄置不一览。喜诵佛经，不假师授，虽格磔钩辀，而梵音清越。间摘奇字叩刘，刘莫能答。刘姿质奇鲁，爱读制科文字，竟日夜咿唔不绝，二女每窃笑之。刘虽惭怒，无如何也。侍女窅儿，亦令佐读，聪悟稍逊二女，而苗条婉媚，便捷可怜；性好嬉戏，柳堤花圃，乘间窃游。刘禁之，不可，以告老妇。老妇曰：“是婢天性固然，姑听之。” \\n 一日，有陈家姨来，称曰阿锦，华妆袨服，类金屋娇。二女令谒刘，将使授业。叩问家世，刘具告之。阿锦艴然，谓二女曰：“是吾仇也。老母左臂箭瘢犹在，今既相值，庸勿报乎”怀庭下石将投之。二女喻之曰：“怨毒虽甚，不在后嗣。”力劝而止。刘骇然，强谢之，始恨恨去。 \\n 又数日，索云从刘受书，背诵如流。刘戏拍其背，遂喑哑。绿云泣曰：“中其要害矣！”驰告老妇。老妇至，亦泣曰：“是儿夙根太慧，宜获此报。非得菩萨杨枝露饮之，不能瘳也。”刘惶恐，因求去。老妇亦不复坚留，命绿云脱金约指付刘曰：“此君家故物，今特归赵。”临行，酌杯酒告曰：“太夫人之惠，末之敢忘。弱息又辱门墙，藉君牖迪。此酒所以报也！”刘立饮之：觉胸中如涤刮，下气大泄，神悟顿开，喉舌亦便利，无复期艾之苦。老妇命窅儿护车，进刘还家，须臾而至。 \\n 家人方觅刘。既见，皆欣忭。刘具述前事，井出约指观之、刘母识之，曰：“异哉昔尔父蓄二鹦鹉，一母一雏。母白色，雏绿色，并能言。一日悲鸣求去，余怜而放之，系以金戒环，而约之曰：“他日倘相见，以此为信。”即此物也。”急视窅儿，已化为燕子，呢喃而去，门外之车亦杳。复论阿锦之事，盖刘父尝射雉于郊，中其左翼云。 \\n  \\n   \\n  "}
{"章节": "王方伯", "正文": "  \\n 王方伯 \\n 　 \\n 辽东王公某，少应童子试，自郡归，值日暮。使奴子策马先行寻旅店，王按平辔于后。过一第宅，甚闳敞，有数人侯于门外，叩马而请曰：“姑娘待公子久矣，”王讶然不识，下马入宅。既见，则一少女也，序世次甚洋，乃王之姑之夭死者。王忆果有是，然殊忘其死，遂以从子之礼见。坐言别后事，辞色凄惋 \\n 已闻有贵官至门、驺从呵叱声，姑曰：“尔姑丈归欠，可暂避内室。”姑死时，年方二八，实未字人，盖死后匹配者。王亦忘之。潜于壁穴间窥之。俄而姑丈入，面黝黑而貌狰狞。甚可憎畏。忽以手探面，则皮壳顿落，类今梨园中面具，以付其从者收之，则翩翩然美丈夫矣，而年亦少，与姑龄上下。问姑曰：“其人来否”姑曰：“来矣。”呼王出见之。戚谊其殷勤，不啻王导之待何充也。少顷，设饮食，酒馔丰备。王素不胜杯杓，姑强之，王勉为尽觞焉。 \\n 旋有书吏呈一牒，令共观之，内书王姓名籍贯，胪列其科笫及事行，体例似年谱。有一页大书六字曰：“承宣布政使司”。姑丈取笔，下注一酒字。审阅未尽数页，遽付吏持去藏之。不令见。酒罢，引之就寝，帷榻茵席亦华焕非常。 \\n 天明视之，乃空山之冢上耳。王自是遂善饮酒，厥后仕至方伯，以事伏法死。其所未见数页内，殆书其犯事当诛之状，故不令见欤 \\n  \\n   \\n  "}
{"章节": "邓生", "正文": "  \\n 邓生 \\n 　 \\n 新城邓生暮行，道逢一人。与语，甚相得。其人曰：“先生至家尚远，何不过舍下一宿，明日再行”邓自意交浅，托言有要事，坚却之。其人拽邓衣，强之行。至则广厦高墉，巍然华屋。主人礼意殷渥，酒肴洊至。女乐杂陈，率皆姝丽婉娈，柔声媚态，奔注于邓。邓素诚谨，略不为动，然渐觉沉醉，初不知身之在魅乡也。 \\n 次日天明，有荷担者过，见泥淤中有物蠕动，就视，乃邓也。魔语含糊，不复可辨。亟援之出，则耳目口鼻皆为泥所塞，命在呼吸矣。急去其塞，掌掴其面而后苏。盖其所食者，皆土羹尘饭也。幸不为丽鬼所动，不然死矣。 \\n  \\n   \\n  "}
{"章节": "东仓使者", "正文": "  \\n 东仓使者 \\n 　 \\n 金溪苏坊有周姓丐媪，年五十馀。夫死无子，独处破屋。忽有人于耳畔谓之曰：“尔甚可悯，余当助尔。”回视不见其形。颇惊怪。复闻耳畔语曰：“尔勿畏。尔床头有钱二百，可取以市米为炊，无事傍人门户也。”如言。果得钱。媪惊问何神，曰：“吾东仓使者也。”媪察其意，非欲祸己者，竟不复畏怖。自是或钱、或米。或食物，日致于庭，亦无多，仅足供一二日之费；费尽则复致之，亦不缺乏。间又或为致衣服数事，率皆布素而无华鲜。媪赖之以免饥寒，心甚德之，祝曰：“吾受神之泽厚矣！愿见神而拜祀焉！”神曰：“吾无形也。虽然，当梦中化形示尔。”果梦中见之，皤然一翁也。久之，颇闻东邻人言室中无故亡其物，其西邻之人亦云，媪乃知神之窃邻以贶己也。乡邻有吉凶美恶事，辄预以告媪，嘱以勿泄。自后验之，无不中。如是者数年。 \\n 初，邻人讶媪之不复丐也，即其家伺之，则所亡之物在焉；乃怒媪，将执以为盗。忽闻空中人语曰：“彼何罪我实为之。损有馀，补不足，复何害若犹不舍，将不利于尔！”言甫毕，而瓦砾掷其前矣。邻人惧而弃，一里传以为怪。往观者甚众，与之婉语，殊娓娓可听。语不逊者，辄被击。惟媪言是听，媪言勿击则止。 \\n 一日，有诸生乘醉造媪所，大詈曰：“是何妖妄作祟不已，敢出与吾敌乎?”詈之再三，竟无恙而去。媪诘神曰：“何独畏彼?”曰：“彼读圣贤书，列身庠序，义当避之。且又醉，吾不与较。”生闻，益自负。数日，又往詈之，则空中飞片瓦掷其首，负痛而归。媪又以话神。曰：“无故詈人，一之为甚，吾且柔之，则曲在彼夫。又不戢而思逞，是重无礼也。无礼而击之，又何怪焉！” \\n 乡人颇患之，谋请符于张真人，辄为阻于途，不得往。一日，媪闻神泣曰：“龙虎山遣将至，吾祸速矣！”媪曰：“曷不逃?”曰：“已四布罗网矣，将安之?”言罢复泣，媪亦泣。越翼日，果有邻人持符诣媪家，盖托其戚属潜求于上清，故神不知而未之阻也。径入卧内，悬之壁。媪怒，欲裂之。忽霹雳一声，一巨鼠死于床头，穴大如窗，向常行坐其处，勿见也。自是媪丐如故矣。 \\n  \\n   \\n  "}
{"章节": "卜疑轩", "正文": "  \\n 卜疑轩 \\n 　 \\n 褚青，馀杭人，年少负才，跌宕不羁。从其舅氏马公官山左，每为狭邪游。马知之，召而切责，褚遁不敢归。薄暮将投逆旅宿，遥见驺从甚盛，呵叱而来。褚避立道左，一贵官坐车中，问曰：“是何少年?”褚以姓名告，官惊曰：“是褚先生耶?愿乞相过。”即吁马来载先生，褚漫从之。 \\n 须臾，至其第，閈闳高敞，阀阅家也。主人下车，肃客入。曲栏洞室，不知几落。竹林花径，曲折数重。达一书斋，窗几精洁。西偏小室，匾曰“卜疑轩”。揖褚坐其中，曰：“久耳先生名，幸不交臂相失，可舍此以为东道主。一日之积，一宿之卫，不足道也。”褚逊谢，叩问姓名。主人笑曰：“咏于《诗》，系于《易》，杂见于百氏之书，先生何问焉?”竟不告。褚甚疑之。 \\n 既而设宴享客，水陆具陈。诸妓行酒，众乐并喧，繁音靡曼。褚素善音律，竟不知其为何曲也，询于主人。主人曰：“佳客在坐，安用旧曲？皆妮子辈自制新腔，不识中听否？”褚赞赏不已，请其曲名，则有《九尾醮》、《夜篝红》、《玉面娘》、《绎缯囊儿慢》之属，皆新奇诡异，莫晓其意。为诵《玉面娘》一阕云： \\n “如孤洞，今夜月华云涌。东瓜棚侧犬初眠，北斗垣中星欲动。你莫西，我莫东。大家看看，大家拜拜，大家送送。青翰被，与谁共？也则待掠鬓梳头，学那些颠鸾倒凤。帐钩正挂。灯影偏红。不管小夭娘指尖儿湿破窗缝，睡也么浓；怕则怕，晓鸟数声，啼断一林幽梦。”云云。 \\n 乐既阕，一女前而歌曰： \\n “张家阿姊赵家姨，同向春山学画眉。 \\n 更抹樱桃唇一点，檀郎颊上印胭脂。” \\n 一女继歌曰： \\n “吴王宫柳醉春烟，阿姊腰肢二八年。 \\n 昨夜伴郎郎未惯，今宵珍重向婵娟。” \\n 又一女向主人歌曰： \\n “元邱校尉太风魔，漫使佳人斗艳歌。 \\n 斗柄栏干天欲曙，须防华表照双娥。” \\n 主人笑曰：“褚先生非其人也。虽然，先生醉矣，可扶先生睡。吾与东城君闲话去矣。”别褚径出。 \\n 时褚己被洒，神飞目眩，形骸都非。诸女引入卧室。即拥一姬与狎，诸女顾之而笑。有顷而褚已颓矣，诸女以次嬲淫，俱觉梦寐中交融欢洽，非复人道之常也。 \\n 次日梦觉，体不胜惫。开目瞪视，乃卧丛薄间，宛转细思，盖狐所为也。卜疑轩者，狐性善疑也。其语言词曲，皆狐隐语也。狼狈归舅所，卧不能起者数月。 \\n  \\n   \\n  "}
{"章节": "亦若公", "正文": "  \\n 亦若公 \\n 　 \\n 族祖亦若公，为邑诸生。一日病甚，觉其气自口出，遂离形飞于窗外，但见云霞丽天，长空万里，意所欲到，身即随之。飘飘然，泠泠然，乘云御风不逾其乐也。既而身在极西，见阳乌入于虞渊。日暮徘徊，欲归不识路。忽有数鸟东还，因与俱飞，疾乃倍于鸟。 \\n 少选到家，见己身僵卧室中，而飞入者又一身也。妻、子环卧身而哭，己从旁慰止之，妻、子略不顾。乃大声叱喝之，即又不问。始悟己为异物。犹忆气从口出，因以首触口，试入焉；豁然两身合为一体，呻S吟Y而苏，弥觉滞重，不复如向者之翱翔自得矣。 \\n 后三十年卒，公之始苏也，谓人曰：“死为极乐所。吾今始悟庄生‘决疣溃痈’之说。” \\n  \\n   \\n  "}
{"章节": "田卖鬼", "正文": "  \\n 田卖鬼 \\n 　 \\n 有田乙，素不畏鬼，而尤能伏鬼，遂以卖鬼为业。衣食之需，妻孥之供，悉卖鬼所得。人颇识之，呼为“田卖鬼”云。 \\n 年二十馀时，尝夜行野外，见一鬼肩高背曲，头大如轮。田叱之曰：“尔何物？”鬼答言：“我是鬼，尔是何物？”田欲观其变，因绐之曰：“我亦鬼也。”鬼大喜跃，遂来相嬲抱，体冷如冰。 \\n 鬼惊疑曰：“公体太暖，恐非鬼。”田曰：“我鬼中之壮盛者耳。”鬼遂不疑。田问鬼有何能，鬼曰：“善戏，愿呈薄技。”乃取头颅著于腹，复著于尻，巳复著于胯，悉如生就，无少裂拆。又或取头分而二之，或三四之，或五六之，以至于十数，不等。掷之空，投之水，旋转之于地，已而复置之于项。奇幻之状，摩不毕贡。既复求田作戏，田复绐之曰：“我饥甚，不暇作戏，将觅寻绍兴市，尔能从乎？”鬼欣然愿偕往，彳亍而行。 \\n 途次，田问曰：“尔为鬼几年矣？”曰：“三十年矣。”问：“住何所？”鬼言：“无常所，或大树下，或人家屋角，或厕旁土中。”亦问田，田曰：“我新鬼也，趋避之道，一切未谙。愿以教我。”盖欲知鬼所喜以诱之，知鬼所忌以制之也。鬼不知其意，乃曰：“鬼者阴属也，喜妇人髪，忌男子鼻涕。”田志之。 \\n 方行间，又逢一鬼，癯而长，貌类枯木。前鬼揖之曰：“阿兄无恙？”指田示之曰：“此亦我辈也。”癯鬼乃来，近通款洽焉，亦与惧行。 \\n 将至市，天欲晓，二鬼行渐缓。田恐其隐遁，因两手捉二鬼臂，牵之左右行。轻若无物，行甚疾。二鬼大呼：“公不畏晓耶？必非鬼。宜速释手，无相逼也。”田不听，持愈急。二鬼哀叫，渐无声。天明视之，化为两鸭矣。田恐其变形，乃引鼻向鸭喷嚏。持入市卖之，得钱三百。 \\n 后每夜挟妇髪少许，随行野外索鬼，鬼多来就之，辄为所制。或有化羊豕者，变鱼鸟者，悉于市中卖得钱以市他物。有卖不尽者，亦自烹食之，味殊甘腴。 \\n 非非子曰：机智之能卖人者，人咸谓之鬼，谓其吊诡有似于鬼也。似鬼者若此，真鬼当何如？而世更有卖鬼之人也，然则鬼之诡亦乌能及人之诡哉？当以鬼之似人者为鬼之诡耳。 \\n  \\n   \\n  "}
{"章节": "红纱灯笼", "正文": "  \\n 红纱灯笼 \\n 　 \\n 陶生训蒙本里，每夜自塾中归宿。妻辄知之，使婢预启关以待。陶以其常然，谓臆揣之也，亦不问其由。 \\n 一夜，陶归而门阖，呼之。其妻讶然曰：“殆非郎君也，何其异乎？”审声而后纳之入。其妻见之，熟视而无言，若有不怿之色。 \\n 陶怪之。妻曰：“今日何所为？必有损德事。不然，何以君至而妾不知也？”陶愈怪之，问其故。妻曰：“妾每夜倚楼盼君，君归，或囊火，或步月，或暗中彳亍，然必有红纱灯笼二檠前行导引，及门然后灭。妾知君未尝自见，故久不敢泄。此诚非常之兆也。今夕君归而红灯不见，妾是以讶之。敢问致此者曷故？” \\n 陶默然久之，瞿然汗下，曰：“有是哉？吾过矣。——邻人之嫂今将嫁，使我作婚帖，吾漫为作之。鬼神怒我，其是故乎？”妻惊曰：“然矣。过莫大于破人节，而文书为凭。君不熟筹。 \\n 肩此过矣。然速往视之，若犹未行，尚可饵也。” \\n 陶即造邻人之室，问婚帖去否，答言其期在明日。陶乃诡曰：“宰甚幸甚！是有误，当改作。”邻人以为信，因出帖。陶即于灯上焚之，拂袖出门外。邻人大骇，追而诘之。陶正色曰：“公嫁嫂已不义，吾岂助公为不义者乎？”邻人愧而返。其嫂竟以无人作婚帖，事不谐。 \\n 陶自是每夜归，红灯之见如初矣。后仕宦，屡历清显之职。 \\n 非非子曰：高明之家，鬼瞰其室。《春秋》之书，贤者为重。甚哉，神明之可畏，而士君子之宜自惕也，陶生以不知慎微之道，几遭冥冥之谴而贻士林羞。然即能悔咎自省，泯其过于终食间，君子称之。乃其妻者，深心远识，亦岂寻常巾帼哉？昔乐羊子捐遗金于野，激于其妻之一言，陶生之事近之矣。 \\n  \\n   \\n  "}
{"章节": "揽风岛", "正文": "  \\n 揽风岛 \\n 　 \\n 有粤贾，浮舶入南海。至一岛，见桑黮纂纂，上岸摘啖之。味逾常黮，怀数枚欲遗同舟。俄而风作，舶已离岸去，顷刻不见。海波汹涌，山林杳冥。独立叫号，凄苦万状。宛转至暮，虑逢豺虎蛇虺之族，欲赴海中死。转念身无生理，复何所畏惧？不如且穷其境。 \\n 初行蓁莽梗路，趁趲欲踣。逾里许，渐觉平坦。复前三四里，见远灯甚明，似有村落。窃喜身入人境，寻灯而往，乃闻人语声自茅屋中出也。 \\n 叩门呼之，一老人启关问曰：“客何来？”贾具告以故，且求寓宿。老人曰：“夙缘也。此地名揽风岛，惟有仙缘者能至，居此者三人，皆昔乘舟入海。遗于岸上者也。今与子而四矣。” \\n 言罢，复有老人自内出。道骨仙风，衣冠潇洒，谓贾曰：“尔识我乎？吾，尔十九世从祖也。”挽以入室，指中坐一老人曰：“此为元邱公，先我来此七百年。”指启关者曰：“此最后至，亦三百馀岁矣。” \\n 视其室。无器量，亦无床榻。壁间悬灯，非膏非火。老人曰：“此万年脂也。昼则无光，夜则自燃。吾三人者，不饮不食，亦不梦寐。尔初至，或饥，则山果皆可食；或渴，则西涧有泉，味如醇酒，就而饮之，可已渴而不醉；或倦困，则陆地可眠，安于衾枕。睡或十馀日。或数月而后觉，久之，俱不复须矣。”贾闻言甚乐，以为遇仙，顿忘世虑。 \\n 又问何名揽风岛，老人曰：“风起必过此，从而揽之，顷刻可以游六合、蹑太虚。然足迹所遍，山水景物，视此岛多不及焉，不幸为世尘听撄，反数日不宁，是以常不愿往也。” \\n 次日，三老人引贾登小邱。遥望海波，想见飞旆大纛，簇拥一人，危冠广袖，鬚髪戟张，身骑青虎，凌空而过。老人曰：“是为风伯，即《山海经》所谓折丹者也，主天下雄风。凡鸣穷扬波，卷尘飞石，触物暴猛，皆彼为之。”果见巨浪楮天，海水皆立，而老人衣袂不少动，即贾亦不觉其风之冲拂也。 \\n 巳而笙簧低奏，一少女跨白鸢曳纨扇，婀娜而来，从以曲盖，护以长斿，有香气袭人甚烈。贾不觉昏沉仆地，臣久始苏，老人笑曰：“封姨信虐也！”贾问何故，老人曰：“封姨年少夭斜，主天下雌风，名行柳堤花径、轻烟细雨间，习习飘飘，柔而善入。其挠人甚于风伯。顷者袭人香气，皆摄百花之精也。自非道力素定舌，鲜不为所中。尔之仆焉，宜矣！须经受此香三四千日，则不复畏。又数千日，始可以揽之而游。” \\n 贾乃日于海上候其过，久之，渐不仆，然心摇神眩，每不自持。又久之，乃少定。亦渐不饮食，不梦寐矣。 \\n 一日，老人谓之曰：“自尔来此，尔家人以尔为死，今日建道场度魂，吾携尔往观之。但既至家，见家人，慎勿声！否则，不利。”贾应诺。顷之风至，三老人令贾闭目，共挟之行。 \\n 须臾，果至其家。方建坛设供，因共坐坛上。人皆莫之见，数僧鸣铙振锡，拜伏坛前，口宣梵呗吒婆，不可辨。贾顾之窃笑，老人掩其口而止之。既而妻子缟素而出，抢地哀恸，贾不觉心动泪零，亟下坛抚之曰：“我固在此！”妻子惊走。回视三老人，已失所在。悔不可追，遂以故告其家。与妻子相处，饮食梦寐如常人。 \\n  \\n   \\n  "}
{"章节": "蒋氏女", "正文": "  \\n 蒋氏女 \\n 　 \\n 有富翁洪氏，一子甚聪秀。年十五，出就外傅，离家五六里。一日自塾归，过蒋氏之门。忽有自内倾盂水湿其衣履者，视之，婉然好女子也。生不为忤，笑而去。他日过之，女子复倾水向生，盖亦适然。而生甚疑其有意，遂狂惑。抵暮，径入女室，而女及父母皆坐于堂中，殊未之见也。 \\n 是夜，女阖户搴帷，忽见男子横眠其榻，大惊欲呼，生遽起掩其口，胁之曰：“吾两过卿门，卿两以水浇吾衣，是诲我来也。吾有辞矣，复何畏？”女大冤苦，而莫能设辩也。生拥之共枕，誓以山河。女亦心动，弛衣昵就。时新秋，残暑未退，恣情欢狎，狂荡中宵。生渴甚，向女求浆，女以夜深，顾无由得，忆床下有西瓜一枚，剖以食之。既尽，昏然就睡。 \\n 天将曙，女推之使去，则已死矣。女彷徨无策，掩袂幽咽，至午而门不启。父母怪之，破关而入。得其状，且怒且惧，曰：“洪翁继三妻、纳数妾，惟此儿，爱护若掌珠。今毙于此，奈何奈何！”驰告之。 \\n 洪哀愤，诉于邑宰，言蒋女诱杀其子。宰览其词，颇疑惑，谓恶有少年处子钟情所欢而复杀之于床者乎？庭鞠之，女具诉本末。至食瓜之事，宰笑曰：“是矣，犹战斗甫息甲，盗贼入其室而刺之，恶能不死哉？” \\n 时女已受聘李氏，生亦缔婚宁氏，宰遂判以宁配李，而以蒋归洪守节焉。女已有身，遗腹生一子为洪后。 \\n  \\n   \\n  "}
{"章节": "方伯娈童冢", "正文": "  \\n 方伯娈童冢 \\n 　 \\n 有武人猎山谷中，得双兔，系之马后。时日已昏黄。过松桧之林，忽有物攫双兔以去。索之不得，且怒且怖。前行数十武，遥见山角宿莽中一物甚白，隆起二尺许。瞪视久之，辨有双脚拄地，状如耸臀。武人知为鬼物，引弓射之，正中其窍。 \\n 有声呋然，带羽而没。遂驰马而归。 \\n 次日至其处，得箭于小冢上，已半折矣。询之居人，言某方伯一娈童三年前葬于此。 \\n  \\n   \\n  "}
{"章节": "黄衣丈夫", "正文": "  \\n 黄衣丈夫 \\n 　 \\n 村人林某偶行河畔，见一浣衣女子容态殊绝，因访其姓氏里居，以厚币娶之。女子贤且慧，事舅姑颇孝谨，处诸姑娣姒间，性甚和柔，各得其意。惟待其夫，乃过于悍戾之妇。梳冼饮食，必其夫进巾栉、奉匕箸，少不如意便挞之。夫惟顺受不敢敌，亦不敢逃。甚或令长跪榻下，以火烙其面，锥刺其体；虽至于焦烂疮痍身无完肤，而妇怒犹未已也。舅姑奔救，则少止，既去，则复虐之。惨毒百端，莫可名状。而妇家兄弟，无赖若狼虎，不可理喻，故舅姑欲治以官，而卒不敢也。他人见之，每为不平。以故询其夫，则答言不知。或教以宜自振奋，不当为妇人所制，则惟俯首长叹而已。 \\n 一日，有黄衣丈夫，形容魁伟，至妇家而谓妇曰：“君虞固薄幸，然数世以来受玉娘之凌折，亦可以己矢。浪泡无檠，落花自好，尽可释然。胡不归郑曲，而频此与愚物较乎？”妇笑而颔之。 \\n 家人怪其言。黄衣曰：“此唐李益、霍小玉数世业也。净持夫人使我迓玉娘，今与俱去耳。”家人以为诡词，将呵击之。黄衣抚掌大笑，须臾风起，云雾迷空，妇与黄衣俱失所在。 \\n 非非子曰：余读蒋防所为《霍小玉传》，至李生负心之际，未尝不怒髪上冲也。及观长洲尤太史判有“扑杀此獠”之语。且妆点其事入《钧天乐传奇》中，心甚快之。既又闻此事，乃恍然于天道好还，而忍人之不可为也。书罢浮一大白。 \\n  \\n   \\n  "}
{"章节": "大王", "正文": "  \\n 大王 \\n 　 \\n 某乙雄于力，其侪共推之。众言某宅素凶，约：敢下榻者，当醵酒相劳。乙故酒徒，闻之欣然，曰：“请以麯君为息壤，愿往见魑魅为城下之盟。倘辱命，任公等遗我巾帼。”众壮其言。乙亦自觉无畏，遂腰剑幞被，夜往宿焉。众反鐍其户而去。空房寂谧，烛泪荧荧。乙本无胆勇。徒以酒故，忘身犯难。至是风鹤皆兵，渐生恇怯，下帷枕剑，耿不成寐。 \\n 二更之后，遥见室四隅一妇人闪出，白面斓斑，黑衣蓬头，嘻笑向壁，若有所思。少焉，昂鼻四嗅，宛转而前，启唇发声，愿荐枕席。乙大怖，急起拔剑，手惊，剑落于床下。妇人睨之而笑，曰：“新弦可续，故剑何来?”遂下拜，求帐神也。乙力握帐门，帐不得开。良久，妇人怒曰：“尔不纳我耶?我请大王来主婚，看尔不作脔婿否?”即启户而出。 \\n 乙窘甚，大呼。夜深地僻，卒无应者。因念魍魉大至，支解必矣。彷徨无策，视床头有酒瓮一具，大可容身，乙乃祝曰：“麯君麯君，向以尔为息壤，今以尔为朱家矣。幸乞相庇，毋使酒国中失一壮士也！”祝毕急入内，以盖覆瓮口。旁有一穴，容一目，遂蹲身屏息窥之。 \\n 须臾鬼众坌至，以妇人为导，貌皆丑黑，装束类皂役。又有数人，以交椅舁一人至，头大身短，语言函糊，——众鬼惟其命是听，若主仆然，——即妇人所谓大王者也。喓嘟数声，不辨作何语，众鬼争前，裂帐翻被，索之不得，佥报口：“逃矣！”复索室中遍，及于酒瓮。乙战粟，齿叩有声。妇人曰：“有声自内，可索之。”一鬼前，即仆地。又一鬼前，复仆。于是诸鬼相顾不敢近。大王怒，自下椅，傫然而前。忽若有人掌其胸，大王仰首颠连作筋斗，哀呼曰：“康侯贷我!”群鬼亦为之跽请。良久，掖大王登椅，一哄而散。乙心知酒神卫巳，而口噤不能言，心感而已。 \\n 比晓，其侪启关而入，至卧处见其状，大骇，莫知乙所在。晨后得之瓮中，急出之，已垂绝矣。灌之半日，乃得苏。一人戏谓曰：“君无胆如斗大，奈何自取困顿?方谓稳坐中军帐，谁请公入瓮者乎?”乙缕述其状，且曰：“不得，麯君攘臂，已消受无盐况味矣，可无一斗压惊乎?不宁唯是，亦所以报知己也！”众大噱，为置酒轰饮至暮。 \\n 非非子曰：世之断杯中物者，每以麯醾为酖毒，使此公在座，当令人寡欢。而营糟邱、掉觥船之徒至依之为命，意谓天下无杜康，则大千世界直不可一朝居者。二者皆非也。予谓“成礼”“生祸”之语，皆出于圣贤之书，惟其适而已。余量似公荣而不持洒戒，风慕元亮而不逃醉乡，愁则饮之，乐则勿饮；亦或乐则饮之，愁则勿饮。其于酒也无怨无德，谁毁谁誉哉?坡公有言，无酒学佛，有酒学仙。末闻酒在有无之间而愿与鬼为徒者。然麯生风味，几如度索山桃树下人，其变化亦不可胜道者哉? \\n  \\n   \\n  "}
{"章节": "萧点云", "正文": "  \\n 萧点云 \\n 　 \\n 东吴柳生悦邻女萧点云，思之甚笃。一日，过其门，见点云倚扉而立，生时被酒，挑之曰：“云娘真如飞云缥缈，乍见使人眼纈不能分明。今愿熟睹芳姿，归而摹画，作水月观音供养也。”遂逼视之，云微笑，掩门而去。生徘徊户外，至暮始归。 \\n 其夜云忆生言，亦颇情注，孤灯愁对，不复就枕。闻有弹指于窗外者。静听之，其人微吟曰： \\n “情痴伏情痴，情痴不可说。 \\n 魂断楚峰云，尚绕梅花月。 \\n 梅花复不开，魂兮真断绝！” \\n 云素娴吟咏，低问：“吟诗者谁?”答曰：“供养大士者也，今来侍香案耳。”云方念生，且怜之，不暇问生所由入之故，遂纳之。情好燕婉，遂约终身。由是往来，殆无间夕。 \\n 一夜，云母刘来云所，突见生，亟呼其父共执之。生叩头乞舍。萧、柳素亲睦，两家门第亦显贵，不欲绝好而彰其丑也，许以女妻焉。且戒曰：“宜速以媒来。”因纵之出。 \\n 数日杳然，刘乃造柳母私语其事。母诧曰：“何诬也？?吾儿久病床褥，垂毙者数矣，安能与贤女期邪?”生闻之，跃然起曰：“诚有是。昏愦之际，以为梦焉。不知游魂之为变也。”两家闻之，共讶以为天合，缔姻好焉。 \\n  \\n   \\n  "}
{"章节": "李公", "正文": "  \\n 李公 \\n 　 \\n 金溪尚庄李公某，偕数人府试而还。会日暮曛黑，迷路，至一山，不辨何地。荆棘四塞，溪涧环之，不可得前，遂共坐树下待旦。及明观之，乃其中一人之村后山也，甚平坦而无所阻，知迷魑魅矣，分道而归。而李亦旋至馆所，觉神情恍惚，卧起不舒。 \\n 晚膳后，忽思归宿，而去家稍远，主人止之。殊勿听，遽袖火以行，天晓不能至。过一村郭，旧游处也，茫然似初经也者，以问人，曰：“是某村。”固立而熟视，果某村也。薄暮始至家。程不二十里，凡行一夜及一日。见其妻，若不识，问曰：“谁欤?”妻笑曰：“李某之妻也。何目谬至此！”固立而熟视，果妻也。既同寝好合，乃豁然而悟，谓我数日行止乃如梦中也，爽然自失者良久。 \\n 是夜妻有娠，明年举一子，体貌怪异，不甚类人，亦不啼，亦不笑。怀抱乳哺，三岁而夭折。 \\n 盖魅之将托生其家也，故迷之于路，迫之以归也。嗟乎!将欲父之，而先魅之，鬼之无赖亦甚矣！靦然者一鬼，亦蠢然者一人，又曷怪焉！ \\n  \\n   \\n  "}
{"章节": "芙蓉馆扫花女", "正文": "  \\n 芙蓉馆扫花女 \\n 　 \\n 一士人，——忘其地与姓矣，——名谷，下帷攻苦，罕与外交。舍旁溪水清洁，奇花绚烂，心爱之，日暮低徊焉。有一丽女子提瓮来汲，谷见惑之。由是谷每至，女子辄来，遂有玉洞桃花之约。 \\n 女子行而谷从之。西行至一山，危峰连亘，奇峭插云。遥闻鸡犬之声，而不见村落。时已昏暮。谷惶遽不行。女子故绐曰：“闺人眼疏，迷失故路。山君且至，奈何亲何！”忽林中冲出—虎，咆哮而前，谷惊而仆，女子以手挥之曰：“去！毋惊我郎也。”虎吼而奔。女子扶谷起。又一虎继至，眈眈视谷。女子又挥之去。谷神情慌乱，请返者再。女子以袖拂谷面，调之曰：“年少书生，怯弱乃尔，今已至此，隔此一岭耳。” \\n 谷虑险峻无由上，女子取带束其腰，以系于己臂，前行牵挽。扪萝扳木，拾级以登。猿径侧出，鸟道斜连，胁息增欷，乃始得下，则一川浩淼，横截山跟，明月澄波，深浅莫测。谷又欲返，曰：“济则无楫，渡则无粱，长江岂能飞渡耶?”女子曰：“无虑。”乃摘一梧叶，浮之水上，须臾便大如舟，篷樯桡柁悉具。携谷登舟，挂帆西渡。暴风大作，舟覆中流，谷及女子俱落水，水及于眉，命在呼吸。女子奋立于波上，提谷臂出之，遂携手同行。如履平地。少焉登岸，笑曰：“我戏阳侯，阳侯亦复戏我也。”谷衣履尽湿，女子略不沾濡，谷深讶其神，女子谓略习水性耳，何是异?因令谷尽脱其衣履，飏之风中，须臾干燥。 \\n 前行数武，又隔一岭。谷视之，崔嵬千仞，壁立如削，仰视股栗，疑巨鬼欲来扑人，不觉变色，抚膺长叹。女子笑曰：“郎乃畏劳乎?不历险阻艰难而成好事古，盖亦寡矣!既畏之，当另觅坦途，无怠厥志也。”乃抽簪于石壁画之，石随簪而中辟，望如深巷，幽暗不见人，不知其远近。曳谷而行，略无踬碍，随过而石巷随合。 \\n 约二里许，忽然开旷，石壁乃在其东矣。一村如画，台阁参差。乃度疏林，达近郭，历重门，经曲榭。于时明月西斜，楼鼓三报，人语寂静，睡声唏然。掩息幽房，悄语相对。女子出酒果款谷，情态甚殷。谷忽自思谈道有年，奈何效长卿薄行?因正襟危坐，庄语酬答，凛然有不可犯之容。女子笑曰：“风流薮泽中，何处容道学腔调?宜向皋比座前去演也。”遂起，引谷与就榻。衾枕焕烂，兰麝熏人。 \\n 将欲交颈，忽闻有女子叩门，连呼“七娘子”。女子失色，低语曰：“冤业至矣!此吾家四娘，最悍戾，向与吾有隙，今来伺吾短矣。”急藏谷于复壁中，然后启关而问曰：“夜深已寝，姊来何为?”四娘径入，见酒果狼藉，双盏宛然，指之笑口；“欲分鸳鸯杯中馀滴耳。”巧词敲击，女子不能掩，乃怒曰：“人家夫婿，何与尔事?”四娘亦怒曰：“果尔夫婿耶?”进出而寻刀，，女子亦掣剑而出，各呼其群婢助战。婢皆锦袄狭柚，手执短兵，捷如猿。猛如虎，轻如燕，艳如花，共十馀人，格斗庭中。逾时出门外，声渐远。谷壁缝潜窥，汗流浃背。 \\n 忽闻群女笑而反，欢呼曰：“七娘子一军北矣！”谷为怆然，益恐惧。旋闻四娘云：“赃当在室中。”命搜索。群婢挟谷出复壁。谷俯伏于地。四娘怒曰：“何物邪魔？坏我闺门!”命二婢牵出斩之。谷哀求数四，终不允。忽传六娘子至。四姬告之故，六娘曰：“罪固不兔，然念其初犯，姑舍之。”因命扶谷起。六娘责以礼义之正，间杂以嘲谑之辞。谷惊悸既定，转复羞惭，双颊凝红，低头无语。 \\n 有顷，六娘去，四娘笑而抚谷曰：“我见犹怜，何况妮子?慎毋作闺态向人。”谷不敢应。群婢皆粲然而笑，四娘叱之使退。谷知其无他，因谛视之，始惊其艳，殆与七娘伯仲矣。然心念七娘登山涉水，险难备尝，不获一当，安忍负之，反颜作仇人藁砧?且又不敢问其消息，凄然泣数行下。 \\n 将近五更，群鸡乱叫，四娘不自持，说以同寝。谷辞不获，将从之。一婢踉跄来告曰：“七娘子提兵至矣!”四娘骇而奔，诸婢从之。遂闻户外马蹄声、戈戟声、士卒喧呼声。七娘戎妆而入，执谷手泣曰：“阿郎阿郎，几落贼妇之手矣。今贼妇安在?”谷曰：“逃矣。”七娘曰：“若是，不可缓，纵虎贻患。妾当了却之，再与郎欢聚。”即上马扬鞭，领众而去。 \\n 谷倚户目送，顷刻寂然。树间晓鸟啁啾，东方已白矣。凝视立处，乃荆棘之丛，所倚者枯树也，大数十田，高数丈，空中而露杪。四围松柏苍苍，杳无人迹。惊绝呼号，山灵响答。 \\n 良久，寻至一村，见其居人室庐、衣冠、言语皆不类今世。见谷皆大骇。一白髪叟引谷至其家，以笔墨问答，惟文字尚同。乃知离家不计程，已渡大海而西矣。其地乃西方绝国，向尝有人至京师，三年乃能达。谷遥望乡国，挥涕伤心。叟问故。谷具言其状。叟曰：“危哉！此飞天夜叉也，我国多有。不劘其齿牙，幸矣！”谷且恐且悲，知不可骤返。 \\n 居数月，当事者知之，闻于国王。王状貌丑恶可怖，相见甚敬礼。见其爱女，女悦之，达意于王。王喜，乃纳谷为婿。女貌颇类其父，而赋性善淫。成婚三月，谷不堪命，因念为异域鬼。不如葬夜叉之腹。 \\n 遂私寻其故处，空山如故，枯木依然，徘徊浩叹，谓人面终不可覩矣，忽村郭房舍见于当前，悉符尔夜所见，七娘袨服华妆，旖旎而出，见谷即掉头欲入，若不相识。谷急前相呼，致词白表。七娘曰：“闻已知我形迹，那得不畏而复来耶?”谷曰：“虽知之，亦何害?情好固在，愿终怜我耳。”七娘笑曰：“真无赖之徒也。”遂纳之。 \\n 谷问：“四娘及群婢安在?”七娘笑而不答。叩之不已，乃谓曰：“实告君：吾乃芙蓉馆扫花女也。以误触花根，谪汲水人间，浇花三年，故与君遇于溪畔。君灵台不戒，牵绪巫云，本当斥逐遐陬，永沈异壤，然好学可嘉，得从未减，故为此以相戏耳。一切所见所历，皆吾幻设。此地本非绝国，亦无国王，王亦无女，女亦不嫁君，况乎四娘，群婢顷剡之现示者哉?孽海茫茫，回头是岸耳!”谷骇然状地谢罪。 \\n 七娘引与登楼，遥指楼下曰：“此去君家不远矣。”复缘梯而下，则人物最光，悉失所在，乃立于舍旁之溪上耳。恍如梦觉，趋归书帷，砚水未乾，炉烟初烬，止顷刻之间耳。自是闭户读书。谨身寡过，识者以为有道之士焉。 \\n 非非子曰：以求女而摈绝国，以好学而恕狂且，则谷不能效刘、阮之尤，而女能推石、丁之意也。夫在昔已有子高瑶英共游事，则芙蓉片土，亦花里送郎之地矣。而谷竟山是获谴，岂其不幸欤?呜呼！士君子守身克念，暗室无欺，一念之差，岂不远哉?岂不危哉？ \\n  \\n   \\n  "}
{"章节": "哭笑疾", "正文": "  \\n 哭笑疾 \\n 　 \\n 昔吾乡一人有笑疾，视人颜色举动少异，即大笑不止。复一人有哭疾，与笑者殆称合璧。每两人相遇，便各发其疾。笑者见哭者之哭，则大笑。哭者见笑者之笑，则大哭。愈哭愈笑，愈笑愈哭。闻者往观，填衢塞巷。数十里之外，多有至者，亦或笑或哭。各因其哀乐之所感，而从旁骇叹者，亦十之五六。群狗闻人声鼎沸，又从而狺狺不休。于是笑声、哭声、众哗声、千百狗吠声，哄然数里。两家亲朋劝慰，言语皆不闻。笑者至于痰喘气索，哭者至于泪尽咽乾，犹相对张口拭目不少止、但无声而已。日暮，观者渐散。家人强牵其臂归，闭之室中，乃已。 \\n  \\n   \\n  "}
{"章节": "妇失裈", "正文": "  \\n 妇失裈 \\n 　 \\n 有男子御其妻归宁者，及山僻之间，妇欲小遗。时远顾无人，即大树下溺焉。忽若有捉臂而褫其裈者，竟失裈，惊怪而归。 \\n 洎夜分，夫妇方寝，闻剥啄声甚急，且呼其名。夫起应之，归止之曰：“日间事甚怪，今谁何夜呼?姑勿出。”夫不可，遽往启关。妇愈疑，尾而烛之。骇然一声，而夫踣地上，不复作声。急视，已无首矣。大哭呼邻里，须臾毕集。验其创。殊无点血，非斧刃所剒，若石磨去者然。俱莫明其故，以闻于令。 \\n 令鞫知妇溻失裈事，曰：“是必触妖物作祟也。”遂命导肩舆至其处，周视良久。复命就溺处掘地验之，深丈馀，得大石。绠石出之，则妇裈裹其夫首宛然在也。碎其石，血涔涔滴，腥闻数里。 \\n 非非子曰：闺中人少溲野外，取祸之道也，否亦取辱。噫！孰使之然哉?君子盖无恶于石。 \\n  \\n   \\n  "}
{"章节": "捕鱼仙", "正文": "  \\n 捕鱼仙 \\n 　 \\n 捕鱼仙者，不知何许人也，出捕鱼得仙，故云。 \\n 仙性憨而诚。家近大溪，捕鱼为业。兄某甲客于边地，十馀年末归。仙竭力本母，未尝缺乏。 \\n 一夜宿溪畔，闻鬼语曰：“明午铁拐仙人过此，吾辈当远避，”仙尝闻里老谈说，知铁拐乃八仙之一，并识其状类丐者，因跪而俟之。 \\n 次日午晌，果见一丐者蓬头跣足，蹒跚而来，疮秽臭恶，不可向迩。仙候其过，抱其足，乞大仙度世。丐者笑曰：“尔知我仙乎?视尔缘分，”因探葫芦中得药一丸，如樱桃大，谓仙曰：“是尔造化，尚带得此丸，可将去。”仙拜受之，视丐者，忽不见。 \\n 仙得丸，喜极玩弄。归以告母及邻人，人咸嗤之。后偶以丸置鱼瓮巾，鱼死者尽活，仙益喜。每鱼死，辄以丸活之，用是卖得数倍利，乡之人始闻其异矣。有谲者私计是丸殆莫仙丹也，以投鱼，活鱼，若以咽人，当不死；谋夺之。仙觉而吞之，忽点首大悟曰：“原来如此！”自是言未来事，无不奇中，而神施妙用不可测识矣。 \\n 一日，谓母曰：“儿当迎兄归，计明日可到。”母虽知其术，犹未甚信。仙别去，明日兄果归。母惊问其得归状，兄曰：“弟昨暮省我。我以离家久，初犹不识，叩其姓字，乃知弟也。大怪其来，弟乃言来迎我。我辞以程远费乏，不然，且早归。弟笑曰：“无虑也，顷刻即至耳。”我深嗤其妄。弟言：“试一行，何害?”固令我附肩上，坚戒闭目。时已四更馀，但觉风声贯耳，云气侵肌，迅鸟奔马莫喻其速，殆凌虚也。终食之间，倏已投地，令我开目，曰：“兄可步行以归，吾访青城山人去，不日亦返。”言讫不见。我视其地，依稀记是某村，去家十馀里，遂寻路得归。今见阿母，犹疑梦中也。”母告以吞丸之事，于是咸知仙盖已仙云。 \\n 数日，仙归，曰：“母于兄弟阔绝多岁，今得聚首，良可乐也。当大会宾客亲朋，以贺斯遭。第舍宇太隘，当少谋之。然明日便可召客，毋迫于事。”至明日，舍外甲第大启，杰阁重门，雕栏曲榭，广十馀亩。供帐之盛，埒于公侯。酒肴歌舞，莫不极精尽妙。鲜衣盛饰，进母及兄。客至，罔不骇异，见所未见也。庆宴三日，远近来观。 \\n 先是，溪旁有高塔，名会仙塔。新宅甫成，适当门庭之要。仙漫言当移之他所，乃不碍车马辐辏。言罢，伏几而寐。有顷，客且至，兄乃呼之。仙醒而愠曰：“适移塔南海之岸，安置末正，兄乃促我归，亦缺事也。”兄趋视门外，塔已不见。后有乡人游南潜，见塔于岸上，“会仙”二字依然，虽欹侧而终不倾塌，盖仙故为之，以留奇迹也。 \\n 后辞家人入武夷山，遂不返。其捕鱼敞笱，一日风雨之际，忽化为青龙，腾空而去。 \\n  \\n   \\n  "}
{"章节": "髑髅", "正文": "  \\n 髑髅 \\n 　 \\n 余偕数君子看花丰台，饮于卖花翁，座中相与说鬼。罗两峰述一髑髅事，亦可发一噱也。 \\n 扬州有狂夫，从数人行郭外。道有髑髅甚夥，或侮之，辄被祟，詈骂有声。于是相戒无犯。 \\n 狂夫大言曰：“咄，是何敢然!”就一髑髅之口溺焉，　巳戏曰：“吾洒汝！”溺毕，疾行数步。夸于众曰：“田舍奴，我岂妄哉”旋闻耳后低呼曰：“拿酒来！”狂夫愕然，诘于众，众未之言也。行数武，又呼如前，众亦未闻。少顷，又呼曰：“顷云洒我，何诳也?”声渐厉。始信为髑髅之祟，漫应之曰：“汝欲酒，第随以来。”髑髅曰：“诺！”于是寂然。 \\n 既入城，共登酒家楼，列坐呼酒，虚其一位，设匕著杯杓，以飨髑髅。众每饮一觞，则以一觞酹之。酒注楼下，泛滥如泉。叩其“醉乎”，则应曰：“死且不朽，卮酒安足辞哉!”髑髅饮既无算，众皆厌之，次第散去，惟狂夫不能自脱，颇为所苦。久之，髑髅且醉，狂夫绐以如厕，急下楼，取金质酒家，不暇论值，悄然而遁。 \\n 已闻楼上索酒甚急，酒家保往应，杳不见人，大骇，以为妖。空中喧呶曰：“我何妖?奴辈招我来饮。乃避客而去耶?须为我召来！”意甚怒，酒家谕之曰：“招汝者谁?避汝者谁?酒徒千百，我乌知之?汝既相识，曷弗自寻?索之于我，汝殊愦愦！”于是髑髅语塞，忿恨而去。 \\n 尝见杂剧中扮一嗜酒鬼，挂壶于襟，出杯于怀，且哭且饮，亦髑髅之流亚也。 \\n  \\n   \\n  "}
{"章节": "二皂役", "正文": "  \\n 二皂役 \\n 　 \\n 族祖某公，处邻村王氏西席。一夜，梦自家赴馆，道逢二皂役，以黑索牵二妇人。妇人哀哭，役呵之曰：“此何时，犹效楚囚耶?”公前问故，役曰：“奉公拘人，何与尔书生事!”公视二妇人，大骇：其一主人之母，其一主人之佣媪，老于其家者也。亟言此为某某，今何罪而见拘?役曰：“亦无甚大罪，但二妇好诅詈人，口角太多。”公辩曰：“此亦妇女常态，官长奈何察此细故耶?”役曰：“闺门诟谇，风化攸关，那得不察?”即牵以行。公复追之，为之缓颊曰：“是固有罪，然于我曾有葭莩，乞纵之。”井取囊中钱二百以畀役。役初不听，言之至再三，二役乃私相谓，其语不可闻。既而指主人母谓公曰：“是本当拘去，今为先生舍之。”遂解索，纵之去。公称谢，役反其钱曰：“吾曹得此无所用，但求归语主人，以后无相忘，足矣。”佣媪啜泣向公，公欲更为之请，役已挟之奔而去。公度不能及，太息而行。 \\n 忽残柝鸣窗，倏然惊觉，深讶所梦之异，披衣而起，敲石燃缸，坐以达旦。旋闻书童来报：昨夜主人之母及佣媪同时暴卒，主人之母复苏云。 \\n  \\n   \\n  "}
{"章节": "碧桃", "正文": "  \\n 碧桃 \\n 　 \\n 马晴湖为余言： \\n 其乡赵梦虚，字云友，性倜傥，好为汗漫游。年二十馀，客杭州，爱西湖之胜，流连近半载，为山水所醉矣。而春夏之间，花柳争发，靓妆袨服，香车画肪、为湖上游者四望如云，赵往来寓目，亦不觉其情之移也。 \\n 一日，舣舟断桥，独步至花神庙。向一神注视良久，戏谓曰：“花神年少，得毋寂乎?”因吟一绝云： \\n “彩云堆垛眩双睛，欲向罗浮梦里行。 \\n 今夜月明横翠羽，玉梅花下待卿卿。” \\n 惘然返旅舍，买酒夜酌。朦胧就枕，梦一少女搴帘而入，衣五铢缟素之衣，拖六幅绉碧之裙，足系五色云霞之履。耳垂明珰，鬓朵珠翘，行步姗姗，丰神旷世。遥坐谓赵曰：“感君挚意，不避崔苑之嫌，来与君共谈风月。”言词渊雅，谑浪波生。赵颇惑之，挑以微词。不答而起，辞曰：“坐久更深，恐风露侵入衣袂，妾行矣！”赵急挽之，已冉冉出户去，莫知所之。遗素帕一方于榻上，取视之，有诗曰： \\n “琼楼深处片幡遮，久别孤山处士家。 \\n 自有碧桃开洞口，不须惆帐向梅花。” \\n 览毕，倏然惊觉，辨色而兴，佩声香气犹堪想象，洵哉花神之来也！ \\n 次日至庙，祷请再见，花神若相视而笑，有意无意，宛然搴裳夜过时也。低徊而返，徜徉湖上。水光山色，尽入愁肠。花外鸟语叮咛，若与愁人浩叹相应答。 \\n 有老翁见而问之曰：“少年何叹！此非叹所矣。”赶曰：“人各有心，翁岂知之?”翁曰：“若是，何不过我?我有敝庐在武林门内，桑园十亩，颇称闲适。朝夕与老夫晤对，或可以破寂寥乎?”盖翁实心仪赵之风采，而未知其才藻也，欲有以试之，故仓卒相邀。赵坚辞不获，勉从之，而心亦颇讶。 \\n 既至，馆赵于桑园。园与内室相联接，盖幽居而华构者也。款接之殷，供侍之盛，实愈凡分。而宾主觞咏之间，亦称劲敌焉。 \\n 一日方赋诗，微闻帘间芗泽，银钩动处，半露烟鬟；赵频目之，翁觉之而不语。如是凡十馀次，赵相思之情见于颜色，翁乃笑指帘间曰：“此弱女也，请以侍君子箕帚。”赵惶恐，谓翁诮己，半晌乃辞曰：“已婚邬氏，曷敢辱命?”翁复请以女备小星之选，赵避席再拜曰：“一介鄙人，辱长者置之门舍，已幸矣!奈何复以兰惠下匹蒿艾乎?”翁固言之，乃卜吉成礼焉。 \\n 定情之夕，女丰艳非常，才亦婉丽。问名，曰“碧桃”，赵忽触悟花神“碧桃开洞口”之句，遂为碧桃言之。碧桃嗟叹曰：“是矣是矣，花神乃撮合山矣。妾向见君而弗能释也，则频梦一女郎来谓曰：“郎在卿家，不可失。”因是而情愈不禁。妾父母怜妾过甚，不欲违其意。丝箩之托，有自来矣！”赵问所梦之状，则容颜服饰一一与己梦相符，洵哉花神之来也！ \\n 遂共焚香，诣庙中谢蹇修焉，而以沉香肖其像，祀于家。 \\n  \\n   \\n  "}
{"章节": "我来也", "正文": "  \\n 我来也 \\n 　 \\n 昔京师一偷儿奇绝莫测，每入人家窃财货，虽高墉坚壁，弗能防也。临去，必粉书“我来也”三字于门壁间。被盗之家岁以百计。官吏罗而捕之，久不获。 \\n 一日，近县获一盗，云是“我来也”，解以来京，系之郡狱。怨家共诣守言之，皆欲得而甘心焉。盗闻之，谓狱卒曰：“我固尝作贼，然实非“我来也”。今既诬服，有死而已。子幸善视我，当即有以相报。”卒遂善待之。 \\n 数日，盗谓曰：“我有白金三百，在某塔下，盍往取之?”卒以为诳，盗曰：“子夜半绕塔三匝，当有应者，金可得也。”如言果得之，卒喜甚，待之益厚。盗又曰：“某桥下水中有金器数事，亦以赠子。”卒曰：“桥道行者甚众，何术取之?”盗曰：“不难。以竹篮盛衣往浣，沉之水底，下而取衣，因以金置篮中，谁能见耶?”果又得之。 \\n 是夜盗谓卒曰：“有所求于子，而无损于子，其许我乎?”卒问云何，盗曰：“求为我哲脱枷钮，出狱勾当一事，五更即至，决不子累。”卒颇难之，盗作色曰：“子受吾千金之赠，我出即不返，子以此受薄谴，亦无负也。矧不至此耶?若必不获命，诚不难破网而逃，于子反恐不利耳。”卒不得已，纵之去，心甚惶惑。比五更，盗倏从檐际投下，复就系。卒大喜过望。 \\n 次日，有富民诣府投状云；“夜来大亡其财，门上大书，‘我来也’。”守诧曰：“‘我来也’固未获耶?狱中盗之诬明矣。”遂薄责而释之。 \\n 卒归家，妻迎谓曰：“夜来一事颇奇。有谁何呼门甚急，我启门问之，其人突入，掷一布袋于地而去。其中累累者不知何物，我不敢发也。”卒亟启视之，则皆黄白物。乃悟盗即“我来也”，为此以求免，且以报己也，秘不告人。 \\n ——此事似出宋人说部，姑记于此。 \\n  \\n   \\n  "}
{"章节": "董公", "正文": "  \\n 董公 \\n 　 \\n 乐安董公，绍兴时人，传者隐其名。未遇时，从师读书，他姓，为同学士所不齿。弗与共饮食，诮让侮辱，靡所不至，以其贫也。同学窃主人园蔬，为所觉，嫁之于董。董弗能平，他日试亦窃之，猝遇主人，甚惭恧。主人曰：“无害也。先生果缺于供，当日奉不腆之饵，蔬宁足道哉?”董谓其诮己，辞谢而返。主人果遣奴于馈饮食，甚丰备，礼意有加焉。董惊其异数，屡辞弗获，深不自安。同学亦莫不疑骇，稍稍亲昵之。 \\n 主人复言于师，请以女妻董。师讶曰：“公真不有其女。”主人曰：“先生休矣，乌有董生而长贫贱者?”师固素器董，闻言甚喜，乃更私问曰：“董生固可妻，但公何以识之?”主人曰：“以盗蔬识之。前夜吾偶窥园，见二红灯笼照耀菜畦间。迫而视之，董生耳，灯固无见也。是必大贵，盖鬼神为之役矣。”师亦深以为异，遂媒而妻之。 \\n 董后果居显秩，有闻于时。惜尝附秦桧主和议，为平生之玷云。明时犹传其画像，邹忠介见之，戏曰：“胡澹庵请斩桧，近等。著老夫在廷，恐公亦不免耳!”言毕，其画划然而裂，尤可异骇云。 \\n  \\n   \\n  "}
{"章节": "香囊妇", "正文": "  \\n 香囊妇 \\n 　 \\n 袁州某生年十六，美丰姿。偶自塾归，过一人家，见绣罗香囊挂于两壁，兰麝袭人，心爱之。就门内呼问曰：“香囊市否?”有美妇出见之，笑曰：“妾家业此，云胡不市?”生问值几何，妇诡曰：“妾夫携此，日卖于乡里间，实未识其值。君欲之，第持以去，无须问价也。”解一以赠生，生受以归。盖妇实悦生，假此通意，而生不知也。后同学者见之，诂所自，生略不讳。咸以为诳，难之曰：“倘能更取数具分予诸人，则信；不然，且夺尔所佩。”胁而诺之。 \\n 他日归，因重造妇室。妇见生，以为搴裳来就也，急引入内寝。具茗饮已，复设酒馔。生愕然致谢，谓主人款客何太厚，欲辞去。妇坚留之，而挑以微词，生亦不解。妇复整鬟易服，为华艳之妆。以手抓生面，而摩其痕曰：“郎君郁李粉桃，几为我弹破。”因取镜共照，以颊相偎，若两玉之相倚也。妇不自持，竟搂生就榻，笑而求欢。生大骇曰：“此何事，乌可为?”固求去，妇搂之愈力。时床头有剑，吷然作声，　自跃出匣三四寸。生挣脱，掣剑顾之，曰：“不畏剑锋耶?”妇笑曰：“尔忍杀我，即使杀，终不教尔去。”遂引颈向生，生竟挥之，奔而出。 \\n 洎暮夫归，见而骇恸。有邻父者，妇之假父也，尝出入其家。大疑之，执而讼之官，迫于刑，遂诬服。狱具矣，生闻之，急诣县自陈，具述本末，愿为死囚偿妇命。夫闻之，慨然曰：“有妇若此，宜死久矣。感君盛德，为我杀之，不然，其辱我滋甚。今何敢复相累乎?愿息讼以归。”县宰义之，允其请，而加礼于生。 \\n 其年学使按郡，生进入泮。 \\n 非非子曰：生真伟丈夫乎哉!其事，鲁男子之所不及，而柳季之所难也。然既已受美人之贻，入之子之室，与偷香钻穴者何以异?则慎始之道已失。及其抱璧将投、按剑相盼，亦何难翻然高逝、与彼长辞?完其节而复全其躯，斯盛德之至也。而必加刃焉，君子以为忍矣。论法；杀人者死。即原情末减，亦自有应得之罪，其得脱然无累也，幸矣!至观其毅然自投，无少违避，则不谓之伟丈夫不可也。 \\n  \\n   \\n  "}
{"章节": "青青", "正文": "  \\n 青青 \\n 　 \\n 昔有相士，僦居京师虎坊桥，术颇验。往来士大夫家，往往礼为上客。车马辐辏，殆无虚日。 \\n 一日，有乘白骡造其庐以求相者，衣冠都雅，从者数人。相士相之曰：“君神姿爽异，气色方新，必贵人也。”其人唯唯。 \\n 复命相其从者，则或言当得财，当得寿，当有小疾厄，小伤损，不一其词。从者亦唯唯。其人复间曰：“吾寿几何？”相士又周视，久之，谓当得八十九岁，位至卿贰。其人曰：“恐不能也。”相士曰：“吾寄迹京华四十馀年，阅人多矣，所决穷通寿夭，鲜有不验，何独爽于君?”于是历数其生平应验之多，侈陈其交游声势之盛，意气扬扬，词色轩舞。其人曰：“先生神鉴，仆所素倾。仆有友人，尤为仰慕，惜今不能来。屈尊趾同过，可乎?”相士欣然命驾，连骑而行。 \\n 至宣武门内，一宅颇幽曲。既通刺，便有一人便衣出迎，各道相见之意。相士先以言聒之，知其好谀，乃虚词称美。其人大喜，出酒肴款之。席间因言有舍亲，居市西门外，愿同往一相。相士诺之。乃以后儅车载相士，而自策马与乘骤者从。 \\n 既至，　日已昏黄。灯烛辉煌，出于华屋之内。有老人灯下相见，鬚髪如银，神韵孤迥。相土捧手迎谓曰：“何得此千岁鹤也?”老人大笑。坐谈有顷，相士请郎君相见。老人频顣曰：“老夫衰迈，尚寡嗣息。小妾方有身，愿先生相之，辨其男女。”遂引入内室，一少妇含羞而出。相士既相，揖老人曰：“夫人久当产麟。当由尊相某处末佳，故应少晚。今细观贵宠，必是弄璋之喜。”老人颜色顿悦。 \\n 忽闻屏后有人吱吱而笑，意似哂其妄者。老人呼之曰：“青青儿，汝可出，令先生相尔好否。”一妇人迟回而出，年三十许，颜色颇丽，双颊羞红，笑容犹未尽敛也。相士复揖老人曰：“此位娘子，目下亦有玉燕投怀之兆。”言甫毕，妇人大怒而唾，就屏后索梃逐之。老人亦神色顿异，急挽相士出，谓之曰：“此是老夫寡女，性最贞烈，先生奈何失言？”同来二人亦谓：“先生信口而谈，此事全无影响，诬青娘甚矣!”相士大惭，赤颈汗面，无言可答。老人又曰：“虽然，劳先生远行，岂可空返?当奉薄谢。”即入内取金钱赠之，二人亦各有所与，相士皆辞而后受。共议留宿书斋，忽闻青青率数婢持梃而出，大骂曰：“贼奴犹敢逗留受赏耶?须令吃吾棒!”相士奔逃，女追之半里，及城乃返。 \\n 时城门已合，坐以待旦。天明，视金钱，皆纸耳。往迹所居，杳非人境。知逢鬼物，怖骇而归。事闻于街衢，后遂无问津者。 \\n  \\n   \\n  "}
{"章节": "奎章道士", "正文": "  \\n 奎章道士 \\n 　 \\n 乡人之始死者，其家必召道士竖符。有奎章道士以术鸣于乡，凡建醮设法，道士无不与者。 \\n 一日，于人家竖符归，夜已初更，星光昏黑。迤逦行田野中西风嗖嗖扑面。忽有一物迎至，面阔一尺，长仅数寸，色黝黑，似笑似哭，两耳大如葵扇。与道士交臂过，两肩相触，冷气射人入肌骨。道士立而凝视，物亦屹立相向。道士初不甚辩，久之乃审见其状，始知非人；惊怖失措，亟以米囊提之，物亦欻灭。 \\n  \\n   \\n  "}
{"章节": "李氏妇", "正文": "  \\n 李氏妇 \\n 　 \\n 余客郡城时，谈席间，闻客述一事甚怪： \\n 有张姓娶李姓妇，道稍远，亲迎之日，中途而新妇不见。香车绣箔，女家封键依然也。于是张疑李氏未尝以女来，而媒者及舆夫固见其以女来也。李闻之，亦疑张杀其女，故责我不以女至，而媒者及舆夫诚未见其女至也。两不能释，以闻于宰。宰不能明，于是遂疑媒者及舆夫，或利其奁，或淫其色，中道共图之。而媒者则两家之亲旧，乡里之所谓端人也。而舆夫则未尝逃一人，妆奁则未尝亡一物也。以闻于守，守不能讞。以闻于诸司两台，诸司两台皆不能决。 \\n 延滞三年，遂成艇狱。两姓之民，咸愿息焉。忽空中掷下一人正新妇也，枯槁死矣。其事遂白。 \\n 噫！此何怪欤? \\n  \\n   \\n  "}
{"章节": "胡夫人墓", "正文": "  \\n 胡夫人墓 \\n 　 \\n 分宜某塾师，聚徒山中。门人某生，聪颖而好学，师绝爱之。而见其体渐赢瘦，神色尫然，谓攻苦所致，戒以少辍，然殊不闻诵读之声，窃疑之。夜就其窗外伺之，则闻有人喁喁私语，音似妇人，而听不能彻。意其私人闺阁也，甚怒。 \\n 明日，使他徒诘之，生不能讳，遂告之曰：“向暮行山下，逢一女子含笑而来，姿容旷世，款语通情，遂订私约。夜分乃来，入自侧门，会于灯下。比寝，则幽香软玉，宛转衾席间，复以径寸明珠置我口中，戒勿吞咽，将晓则仍取之去。盖已如是两月矣。叩其居址姓氏，乃山下前村之女。如此佳人，如此密约，吾非石人。诚不能遣，直愿为斯人死耳！” \\n 徒以告师，师益疑之，度人家闺女。恶能晓夜独行，踪迹不露如此?果若所云，其殆妖魅也。且明珠必取精之具，若再来，当吞之，以观其变。乃召生而教之。 \\n 是夜，女子复来，纳珠如故。及其将取，则吞之。女子跌足面泣曰：“垂成之功，堕于一旦矣!”生歉然不安，叩其故。女子曰：“此珠已历五百年。死于此珠苕，凡九十九人，皆聪明、富贵，寿考主人，其精气尽在于是。若经百人，则成正果，不谓乃败于君也！邪道求仙，终归无益，安敢怨君？君后日福祚且不可量，幸念枕席之情，明日求吾尸于东山下，棺椁而葬之，得比于君之姬妾，岁时以杯酒浇冢上，不使游魂弱魄寂寞泉台，君主惠也，死亦无憾!”遂相持恸哭而去。同室之人莫不闻之，惟之见形耳。 \\n 次日至东山之下，见一大狐死焉。生伏而哭之，甚哀。殡葬如礼，为文而祭之。夜乃梦女子来谢。 \\n 生自吞珠之后，精神智慧尽倍于前。居显秩，登上寿，皆珠所益云。乃题狐墓曰：“胡夫人之墓”。 \\n  \\n   \\n  "}
{"章节": "古瓶", "正文": "  \\n 古瓶 \\n 　 \\n 金溪邮路亭胡姓，有甲乙二人。入山游猎，见一白兔自草间逸出，急引弓追而射之。兔忽不见，相与惶惑。甲谓乙曰：“兔也而白，必义也。”盖里巷以得窖镪为义，谓其利以义取也，故谓之义。亦间闻有见白物而得白金者，以其色同而幻化也，故甲意及此。乙亦以为然，谨志其处。 \\n 伺人静，往发之，则古冢也。椁槥无存，唯断砖残碣可验。旁得一大缸，中贮古瓶二、古砚一。二人本图大获，见此爽然。甲恚甚，举畚碎其一瓶，乙曰：“止！取此聊为养花器，不庸愈于空返乎?”因提一瓶及砚以归。 \\n 砚乃泥砚，甚平平。瓶置几上数日，觉有气自内浮出，氤氲若云气之蒸，不测其故。试折花木贮其中，无水而花木不萎，且抽芽结实，着附土盘根者然。始讶瓶盖宝物也。 \\n 一日，风雨大作，雷轰电闪，震耀室中。忽霹雳一声起于柱侧，破屋穿瓦而去。举室皆惊，惊定视瓶，已为雷裂碎矣。 \\n 非非子曰：瓶出冢中，明器耳，何宝之足云?然而云气生焉，植物花实焉，不可谓非宝也。宝矣，而雷殛之者何也?岂其陆离炫耀，竟干造椅之忌欤?抑有妖物凭之，而受池鱼之殃欤?殆非也。盖既为宝物，则隐见之间，倍宜珍重。当世无博物君子，抱瓮全真可也。藉朴渥以为先容，引猎徒以为知己，宝之自待不已亵乎? \\n 猎者不知而碎其一，宜也，猎者无罪也。即猎者不知而收其一，幸也，猎者无奇也。且一瓶既碎，则一瓶岂忍复完?兔死狐悲，芝焚蕙叹，凡物且然，而况宝乎?雷之击之，殆瓶之自悔其误、自伤其孤，而假手于丰隆以为蜕化者也。则瓶虽不慎始，犹善其终也。嗟乎！张雷逝而剑化矣，隋和死而珠沉矣。瓶即邀大雅之鉴，登博古之堂，而策后人之不能伤斯人之已往，终亦人琴俱亡，殉知己于地下。安能转移市侩之手，徒消受三斗尘战！ \\n 或者且为猎者惜，以为非常之物既得而复失之也。夫谀墓得金，昔人犹讥，矧于启其墓而取其物哉?吁！掘地得金，何以便谓之义?使果无心掘之，无心得之，犹可言也。今则为义而因以掘地，掘地而因以掘墓，不义孰甚焉?利由义生也，既不义矣，又何利焉?然则雷之击瓶，固不仅为瓶计也。　 \\n  \\n   \\n  "}
{"章节": "婉姑", "正文": "  \\n 婉姑 \\n 　 \\n 龚生者，浮薄于也。年二十馀，读书开元寺。先是，某典史一女死，殡寺中，与龚隔院，有二门通焉。女名婉姑，有殊色，能诗。年十六，未嫁，以情死。龚闻而慕之，凭其棺，戏谓曰：“生为有情人，死亦有情鬼。柳生丽娘之事，宁不可嗣徽音乎?”寺僧笑之，而龚不顾也。他日又戏之曰：“卿青春佳丽，寂处泉台，宁可无郎?又宁不念鳏鱼永夜乎?” \\n 是夜挽抽空阶，月华浸影。微闻隔院娇歌，声如莺燕，深怪僧徒那得容此摩登女?倾听久之，非歌也，乃吟诗耳。时微风贯耳，字字清越可辨。诗曰： \\n “棠梨花老杜鹃残，玉磐凄凉翠袖单。 \\n 不耐潇潇连夜雨，断肠明月又添寒。” \\n 龚愀然曰：“噫！安得此凄恻之音也?”又闻吟诗曰： \\n “紫玉多情忽化烟，曲中谁唱《想夫怜》? \\n 镜台长挂葳蕤锁，小小眉弯画不全。” \\n 龚太息曰：“词愈好而心愈悲，何处佳人，愁怨乃尔?” \\n 忽阴气砭肌，毛髪皆立，见一女郎由墙角旖旎而前，画颊仙庞，亭亭玉立，笑谓龚曰：“屡蒙相忆。今来矣!”龚失惊，猛悟阶下香魂即棺中玉骨也。急唾而奔，女亦踵逐不舍。龚大呼，寺僧尽起。烛之，见龚仆地上，神已痴矣，口中呼“婉姑”不止。僧知为女鬼所魅，急告其家，载之归。痴情魔语，逐日而增。其家恐甚，召道士作符呪，不治；召医师进汤药，不治。龚气息奄奄，犹言，“我与婉姑百年情好，义不独生。但求为我作鸳鸯冢可矣。” \\n 其友人白云生，风雅之士，善属文。闻其故，乃作书焚于婉姑之柩，龚数日顿愈。书曰： \\n 盖闻阴阳事重，姻缘簿必订三生：伉俪情深，温柔乡何难一死?誓坚皦日，室虽异而穴必同，心托清尘，形已销而诚不泯。然皆同牢合卺，共枕连衾，结大义于山河，写素心于琴瑟。一朝离别，孤镜里之青鸾，中道解携，落钗头之白燕。是以神伤旧梦，甘殉倾城；意绝新欢，愿图合冢。疑冤禽其解语，比翼千秋；借拱木以还魂，相思百尺。 \\n 其或已偕风卜，末驾鱼轩，花含蕊以先凋，玉无瑕而遂葬。想云雨之末试，欲遂幽欢，伤蒲柳之无依，爰求故偶。红丝犹在，重牵己断之魂；黄土难乾，长作同眠之梦。斯皆义在倡随，是以情无生死也。 \\n 又或曾谋数面，久许同心，倩侍女以代冰人，托短笺而申索约。誓鸳鸯之不独宿，愿蝴蝶之必双飞。未卜他生，倏成隔世。望佳人兮不见，泪溅梅花，思公子兮无言，歌残桃叶。此黄衫所以挺身于生前，紫玉所以延颈于没后者也。 \\n 乃婉姑以碧玉破瓜之年，抱绿珠捐粉之恨。人皆惜玉，畴弗伤心?我不偷香，亦为茹叹！然而绛雪无丹，莫驻蛾眉之寿，彩云竟散，仍还鹤驭之班。既已归清净真缘，当勿念风流旧债。况乎身犹柳嫩，曾无忤臼婚姻；期未桃夭，宁识藁砧滋味?而于龚生，又陌路之不如，云霄之迥隔者矣。良缘悭梧叶，沟无顾况新诗；扑面隔桃花，洞绝刘晨旧路。玉钗尘葬，岂挂臣冠；宝椁云封，谁感子蜕?未闻温郎玉镜，徒聘丽影于泉台，石氏珍珠，犹买娇鬟于地府。纵情根已断而未断，不甘荳蔻胎含，然色界本空而又空，谁为牡丹花死?且贞魂稍荡于地下，则秽史遂流于人间，白骨其犹包羞，青山何能止谤?女也不爽，应教清白长存，魂兮归来，那使门庭受玷?姑诚念此，庸独安乎? \\n 呜呼!金钿盒空，金碗非定情之物；玉钩斜冷，玉箫乏再世之缘。崔罗什事本无稽，杜丽娘尤安可效?吾故特为友诉，不避瓜李生嫌；卿宜亟放郎还，毋谓丝萝可托。 \\n 从此瑶台浣露，世间知有许飞琼；蓉苑看花，灭上岂无丁文雅！ \\n  \\n   \\n  "}
{"章节": "王侍御", "正文": "  \\n 王侍御 \\n 　 \\n 饶州景德镇，江右一大都会也。商贾辐辏，士大夫亦往往税驾焉。 \\n 同里王石林侍御为孝廉时，尝客其地，旅于抚州公寓之西偏。其正室素传不靖。先有同郡某君者居之，魑魅昼见，童仆夜惊，大为所嬲，畏而他徙。某既去，侍御命下榻其中。众咸以为言，侍御夷然。久之，略无所异，遂为吉宅。 \\n 又，侍御所居地向有所谓三圣公王者，素能祸人。众为小石龛栖其主，岁时奉牲盛惟谨。或犯其龛旁树石，及语言不庄者，辄被射立死，轻亦疾废，如是不一人。侍御令子典华孝廉昆仲时尚少，闻而恶之。诣龛前数其罪，取其主劈而焚之，以灰置溷中。众咸恐，谓神怒且不测，言于侍御。侍御笑而置之，卒无咎。后神梦于邻人，求为新其主。邻人重为立之，至今奉祀不衰，然虐焰则已熄矣。 \\n 非非子曰：谅哉左氏之言，妖由人兴也!观于侍御桥梓之事，亦从可见矣。其正气之所慑欤?抑贵达之徵也?三圣公王者，不审为何神，其称号亦殊僭妄。吾郡乡里处处有之，多能祟人。迹其所为，殆厉鬼之属。要其所祸者，皆其衰败者也。又能为神灯，灯色浅碧异常火，去地尺许，隐隐见脚跟，若有人擎之以行者，明灭多寡不常。夜行者多见之。余髫时侍太夫人板舆，自信州归里。未至家数里，日暮道黑，无从觅炬。忽见神灯起于前，相隔近一丈，导舆夫而行。迫之莫及，赖以识途。甫及里门而隐。则家僮已捧椠道左矣。灯灭之处。有本里三圣龛云。噫！三圣于我，是为有施。吾亦神之而已矣。若孝廉昆仲所为，则动于公愤矣，能令人壮。 \\n  \\n   \\n  "}
{"章节": "东岳府掌薄", "正文": "  \\n 东岳府掌薄 \\n 　 \\n 明末，成都有仕宦至卿贰者。其子年十九，忽暴病死。逾数月，其父梦之，云：“儿生簪缨之家，长纨袴之窟，席丰履厚，固已久矣。近为东岳府君皂役，既贱且劳，备诸苦况。而某吏部之子亦与儿共事。前数月，有新任判官，生时与吏部有旧，即转其子为内班，今复转为录事矣。吾父姻党多在当路，独不能嘱托，使为儿免此役乎?”父觉而伤之，百计图营，然明冥异路，无可为也。于是作书千馀言，焚于东岳庙，大约求东岳君照拂其子也。 \\n 复梦子来告曰：“吾父书为门者所格，幸未达于东岳君；不然，且获罪。东岳君岂可干以私者乎?儿今探知寅伯父张虹当为东岳府掌簿，于某日受事。宜速往，赂以钱二万，求其转斡，则儿获免此役矣。”父觉而忆之，因思：“张，吾至交也。些须之求，庸必贿乎?且事属虚渺，恐徒费无益。”第造张言之，而不复以赂往。张愕然曰：“吾其死乎?果有是，不烦叮嘱矣。”父再拜而退。至期而张果死。 \\n 十馀日后，子复于梦中告父曰：“吾父吝费，不惟无益，且受其虐矣。儿屡谒张公，求以犹子之礼见，俱为阍者所叱。最后见之，张公怒言：“吾与尔父偶尔同官，声势依倚，初无天伦骨肉之爱，复鲜金珠币帛之交。即使阳世请托，亦不能耽无贿之令名而为之委曲，况幽冥之间，时异势殊。吾既与尔父无情，则尔亦于我何与，与众役等耳。而冥法不可轻干，公门不可私谒，尔屡犯焉，法不可贷。不然，府君闻之，且谓我门如市也。”杖儿三十而逐之。儿前者之言，盖逆知有今日也。倘赂之，何以至此?即吏部子之于判官，亦非托诸空言者也。”遂掩泣而去。父为之大恚而觉，遂郁结成疾，数月亦死。 \\n  \\n   \\n  "}
{"章节": "段生", "正文": "  \\n 段生 \\n 　 \\n 段生者，——逸其地与名，——年十七八，神姿秀朗，时有潘岳。卫玠之目。自少失怙恃，家计贫乏，然乡邻戚友多器之，每所助其金钱，得不甚困。生既自负英特，锐意进取，亦念非毛锥颖脱。终不免穷鬼揶揄，因是而名心甚炽。应童子试，补诸生。乡荐不售，乃从诸戚好醵金入太学。赴都应顺天乡试，复落解。贫不能返，遂止京师，以图再举。 \\n 城东有小宅一区，素不靖，主人以是故，取值甚廉。生固不知也，税居之。自夏徂秋，略无所异，惟纸窗石炕，孤闷无聊耳。 \\n 一夕，灭烛而寝，少顷而觉。乃在绡帐绣被中，兰麝芬芳扑鼻。生惊起四顾，则漆几银缸。人影在壁。一女郎背灯而坐，钗光鬓影，隐跃撩人，而明珰玉佩，时姗珊作声。生不禁毛磔，亟问；“此何地?尔何人?”女郎回眸斜盼，半露芳姿，少焉发声如流莺语燕，曰：“君自至此，君顾不知?吾不尔诘，反诘我耶?”言罢，仍转靥背灯，微闻叹息之声。生故恇怯，不敢复问，但蠕缩衾中，汗出如蒸，不觉昏然，竟成熟睡。既寤而残月射窗，晓钟切枕，依然独眠孤馆耳。遂以为梦。 \\n 次夜既寐，忽有人摇之醒，则前背灯女郎也，微笑而无言。生谛视之，有倾城冠世之姿，疑惧顿消，因推枕拥衾而坐，展问邦族姓氏。女低应曰：“天下固有如此仓卒客，两次造访，犹自不识主人氏族。儿姓杜氏，名兰秋，本贯洛阳。初从父母，移家于此。”生因请谒其父母，女曰：“复移去五载矣。惟儿与婢子小铃居此耳。”复问有伺亲串往来，女曰：“无之。惟异姓姊妹数人皆别宅而居。”生窃喜，稍以游词侵之。女赤颊无言，俯颈捻双带而已，削玉纤纤，类麻姑手爪。生心大动，前握其腕，求与欢。女虽微拒，而冶荡之态，渐觉不支，乃低骂曰：“何物小郎，作剧太恶，使世间无复贞姜。”遂解衣登榻，成眷属焉。抱璞含苞，依然处子也。 \\n 已而一婢款关入，手捧一器，置桌上，曰：“酪奴来矣。”青衣窄袖，夭冶殊常。既见生，作色曰：“谁家秀才不守法度，亟当使受水厄，以惩其拂墙花影之罪。”生闻言惶惑，莫知所对。女睨之而笑，以手挥婢曰：“去去！狡狯婢子，故以险语骇人，不顾书痴破胆耶?”婢徐徐匿笑而出。 \\n 女谓生曰：“此即小铃，儿之私人也，姑弗恐。”生始敢纵息，徐悟水厄之说，叩女曰：“卿好茗饮乎?”女戏抚其腮曰：“亏杀小郎聪明颖悟到此，儿生平实有此癖，　自谓女中卢仝，故婢子辈习闻此说。不识小郎枵腹，能为左纨素劲敌否?”生故嗜茶，应声曰：“黄九之穷，半为车声羊肠，七碗之技岂足道哉?”女曰：“书生大言恐众，是其故智。姑试之。”遂揽衣下榻。 \\n 生从后戏捉其足曰：“新花著雨，莫眼撷否?”女回顾，怒之出目，脸潮忽生，无语可措，乃掣生衣衫睨之，掷地曰：“苏季子貂裘敝矣，下第鲰生一寒至此，犹漫作丑态向人！”生不觉赧然踧踖，叹息而起。女慰之曰：“前言亦戏耳。大丈夫不耻抱，宁惭败絮?”即拾衣起，为生著之。 \\n 旋取碗倾茶对啜，生童稍解，且啜且叹曰：“贫非病，何足怏怏！良以主司冬烘，致使书生眊矂，胸中枨触，殊觉懊然!”女曰：“是尤不然。儿闻曹沫不耻三败之辱，卞和不惧再刖之刑，忍以成之，艰以得之。观其所为，志念深矣。即谓千金之弩，耻于再试，则摧撞折牙，永息机用，效妙手空空可也。士诚有才，何适不然，而自令若是?”生曰：“此老生常谈，谁则不知?终身入其中，乍动于不及觉耳。且吾向者视卿，背灯太息，壹似重有忧者。以卿玉腕珠颜，妙龄芳齿，有何不释?亦愁苦若此，岂其为郎憔悴乎?”女不觉愀然，曰：“儿之愁苦，甚于下第秀才。人孤似月，命薄如云。回首当年，春风几度，抱卫姬之深痛，比倩女之离魂，人世零丁，孰甚于此！”言讫，玉筋双垂，娇啼呜咽。生亦凄然泪承，睫不能已，频以袖为女拭面，慰以宽言。小铃闻之，亦来劝勉。乃始止泣，泪痕纵横粉颊，惨黛长眉尚压盈盈秋水也。 \\n 于是倾茗复啜，各飏愁襟，喁喁絮语间，已尽数器。女双脸挑晕，若被酒然，愈觉妍媚撩人。生兴狂不禁，辞言茶已不胜，欲饮蓝桥琼液矣。女哂曰：“觓茗瘕已取盈耶?未便筑受降城，且再赐金茎露一杯。”使小铃捧茶向生，生勉尽一碗，曰：“胸有奇渴，非苦蕣所能消也。”小铃置茶笑而出，女亦笑而止。遂复就寝。生戏谓曰：“温柔乡中宿，死不为枉。”女曰：“本与君有夙缘，不图于今夕了之。”生闻夙缘之说，转滋疑抱，曰：“逆旅孤眠，不审何以有此?犹恐趾离戏我，非有夙缘，祗成幻梦，向梅花惆怅而已！”女曰：“天下恐无此梦，梦中恐无此人，人中恐无此景也。郎既垂涎于梦，则与郎同梦何如?” \\n 生为解颐，然终疑之，乃伺女睡，私于茵下搜得绣履一只，藏之腰间，俟明日验其真幻。初欲不寐达旦，缘与女狎，倦甚不支，因复沉睡。至晓，女失所在。而履故存也，纤小类新月，花样精巧殊伦，不异人间美人步莲物。叹诧久之，悟蕉鹿之非梦矣，而亦知其非人，疑惧填膺。凡三夕，目不交睫，独寝如故也。既而心味其美，思念颇挚，日玩弄绣履，珍若连城，以为美人之贻，物在人亡，倍可惜也。 \\n 越四日，黄昏，无聊偃卧，恍惚复眠绣榻。见女郎搴帏凝视，微批其颊，曰：“书生绣虎雕龙，乃盗人亵物何为?所谓穿窬之类，非子也耶?”生惊喜，应曰：“刺史不能守鞋，从者岂其窃屦?会须以此要盟耳！”时小铃在侧，佯怒曰：“酸子作贼，三日逋逃，今舌强犹尔，请令长跪捉跽，用惩厥后。”直前牵生下床，按令屈膝，女笑曰：“郎亦可怜矣，姑贷之。使出力自赎。”生亦笑曰：“武库戈矛，随身而具，奈无用武之地何?”小铃曰：“昨高七姑折柬，约为秉烛游，想又负彼诗债，盇与小郎俱往，一角楚汉?”女曰：“微尔言，吾几忘之。宁馨雅集，彼细酸技痒，当鍪弧先登，犹烦劝驾耶?”生笑曰：“既欲乞师解围，乃用激将法，真智囊也。虽然，夜深矣，心旌不定，庸敢他出?彼倘问韩寿何来，将何以应?不且鸿离鱼网乎?”女曰：“桃源女伴，皆司空见惯，无虑唐突。儿亦自有袖里兵，用不著捉刀人。所以相屈者，诚虑小郎向隅耳。”生乃许之。小铃前导。 \\n 甫出门，西风砭骨，谅露侵肤。片月东来，松阴桧影，萧疎满地。约三四矢地，灯光隐隐，射于林表。少顷而至，则甲第一区，缭以茅屋土室。叩环数声，一女使启关接入，径造其堂。女向内呼曰：“不速之客来，主人何避之深耶?”俄有美人自内出，年可十八九，姱容情态，直与女埒。笑曰：“我谓是何嘉宾，乃红拂妓携偶偕奔耳。”生跼踖谦让，唇舌无措。美人曰：“乌衣子弟，固如此哉?”生私询小铃，始知美人即七姑也。 \\n 七姑请入内，生惶恐称不敢。女曰：“我郎即彼郎也，何遂以形迹拘拘?”即挽生先行。七姑骂曰：“妮子唇锋刺人乃尔！”生至是已不复畏，回首睨七姑，笑而谢之。七姑低鬟，略不应。既入内，素壁文窗，斐几华榻；兽炉蕴香，一缕烟袅；图书笔砚，位置骈罗。膏烛光中，遥见阶前盆花比列，绿叶纷披。生问：“何花浓丽若此？”女使告曰：“断肠花也。”生令秉烛观之，胭脂点点，娇楚可怜。回视诸女，皆有凄惋之色。 \\n 旋闻剥啄声，令女使往应。顷之，偕数女而入。一年四十馀，面枯瘦，一年三十许；一年二十馀。各相见通款，则皆左右邻女赴七姑之招者也。叙坐毕，仍设茗饮，供山果数品，殊雅洁。生始详叩七姑家世，答曰：“儿高县尹之女也。父官福州，留老母与儿居此。一月前，阿姐家迎老母去，犹未还也。”生曰：“大家风范，固自非常。”七姑伪词酬对，吐纳生新。诸女游词浪语，无所不至。惟七姑正襟端坐，庄语不佻，然眉影眼波属童于生，生颇惑之。 \\n 巳而年四十馀者曰：“七姑见召何为?”七姑捧茗碗而起，曰：“酒军觞政，连日棼如。今玉郎在坐，不可以俗事败意，但宜剪烛烹茗，各赋新词。如诗不成，罚依玉川茶数。”年三十许者笑曰：“主人不欲破悭，徒以苹蘩昭其忠信，乃侈然欲执牛耳耶?”年二十馀者曰：“亦可谓所持者小，而所求者大矣。”女曰：“良夜苦短，无事以口舌杀风景，便可从七姑之议，留为身后佳话。毋酒食是议，使舞文之士又赋《老饕》也。”众皆发粲。 \\n 生意属七姑，乃起而请曰：“群芳毕集，安用远觅旧题?庭中秋海棠盛开，殊可赋咏。闻此花乃少女怀人、洒泪于地而生，真情花也！某已占就拙句，不识可呈观否?”诸女皆曰：“善。”因授笺笔使书之。生书毕，径授七姑，诗曰： \\n “岂让无香种，芳名况复同。 \\n 夜深花不睡，应为怕秋风。” \\n 年四十馀者阅之，睇女而笑曰：“尔家阿郎意别有在矣。”女曰：“得陇望蜀，薄幸郎类多如此，曷足怪哉！”生支词以解之。 \\n 既而女与七姑诗皆成。七姑诗曰： \\n “秋日看花最可怜，碧鸡空见梅棠颠。 \\n 玉腰未识花成泪，误到香霏小阁前。” \\n 女诗曰： \\n “当年珠泪阶头溅，化作秋来花片片。 \\n 玉骨长埋夜独眠，柔肠断尽无人见。” \\n 年二十徐者曰：“七姑悲谅太甚，兰娘愁怨无端，读之使人感慨凄然，那复有愉词赴笔?不如且巳。”生视诸女，眉黛间皆有恨色，谓己佻达所致，急自引咎。七姑曰：“薄命之人各有心事，非小郎之过也。”于是邻女皆辞去。女亦谓生曰，“七姑与君有缘，君亦有心，盍止此以毕夙愿?儿亦去矣。芙蓉镜下，当复相见。”七姑亦无语推拒，生心摇意夺，留止不能自主，而女已呼小铃出户矣。 \\n 女使旋即闭关，引生入七姑卧室，华焕与女室无异。少焉七姑亦入，背灯痴坐，不发一语。女使徐出，反为阖扉焉。生前揖七姑曰：“漏探矣，百无所求，唯乞早寝为幸！”七姑初不应，生逼不巳，乃低骂曰：“兰秋陷我矣！”忽闻女使惊报曰：“夫人归矣！”七姑变色，亟伏生于床而出。 \\n 俄闻有老妇声自外而内，间曰：“茶具纵横，何客至此?”七姑曰：“邻姓姊妹也。”老妇又曰：“尔适见我，神色不定，何故?”七姑曰：“别阿娘久，故喜形于色耳。”老妇又曰：“非喜色，实惧色也。”旋见老妇入卧室，年近六十，面目凛然有怒色，诘七姑曰：“何得有男子气？”七姑不能隐，遂告之。老妇大恚曰：“尔父居官不洁，故责报于尔耶?何中篝之丑如此！”七姑羞惭伏地，女使启帷，提生耳出于衾中，长跪谢罪。老妇气塞，半晌乃骂曰：“好秀才，禽行至此耶！”徐操梃挞女使数十，命逐生于大门外。门随闭，犹闻内哗不已。生倚于檐下听之，闻老妇曰：“不看渠是进士，肯令出耶?”馀语嘈杂不可辨。遥闻群鸡乱鸣，语声遂寂。生亦倦甚，就檐下宿焉。 \\n 比醒而东方白矣，此风露满衣，虫螀聒耳，仰见树木萧疎。群鸟啁哳，夜来房舍化为乌有，乃卧乱冢之间耳。惊愕而起，踉跄而归。距所居已二里许，不识夜来何自而出，又若此其近也。 \\n 亟以所见语主人。主人不能讳，告之曰：“此宅实河南杜某所居。闻其有一女，末嫁而卒，一婢亦旋死。客所遇，其必此也。至高七姑云云，官地冢多，不知伊谁也。”生又问杜氏之墓，主人亦不知，但言客宜去，不然，且祸客。生细思他处房值必昂，无从措置，而心恋兰秋之美，将殉而甘心；又念青娥皓齿，软玉温香，当非祸人者。仍坚请不去，主人无如之何，亦听之。 \\n 入室，将取绣履示主人。履旧置枕下，则已不知所在矣。徘徊眷念，冀其复见，久之杳然。因忆老妇“进士”之语，知必捷南宫，心转安之。遂下帷攻苦，果于次科领乡荐，明年复成进士。 \\n 将理归装，一夕艨胧之际，见兰秋姗姗而前，再拜曰：“知郎君垂注颇殷，非不相念，奈缘尽于此。所以复见者，欲求念枕席之思，下及枯骨耳。儿向者不慎，逢怒于父母，迫而殒其生，婢亦坐是致死。未谋葬地，遂瘗于此室。郎君卧榻之下，即儿与婢之幽宫也。郎向者无力改葬，故不敢言。今则贵人矣，幸为别择爽垲，更筑新居，俾近七姑牛眠之地，则弱魄得所依倚，小婢亦受及乌之爱也。衔环之报，其敢不申！”因于袖中出一玉环授生曰：“此儿婴年所弄，父母因以为殉，今以赠郎。虽不足以报德，亦金碗蕤锁之意也。郎其毋辞，使儿抱歉九原！”生欲答之，脚中竟如物压，不能出声，手足亦不能运，但以首颔之而已。忽砉然一声，惊寤而起，兰秋已失所在。凝思久之，始悟“芙蓉镜下复见”之说。 \\n 次日，遂告主人，于炕下掘之，果得二棺焉。舁至官地，并瘗于向者所卧高七姑冢旁。立石碣二，一题曰：“洛阳美人杜氏兰秋之墓”。一题曰：“杜兰秋侍女小铃之墓”。浇奠恸哭而归。果于茵下得玉环焉，匣而藏之，珍为异宝。生后官至二千石。 \\n  \\n   \\n  "}
{"章节": "自序", "正文": "  \\n 自序 \\n 　 \\n 余既梓前编，诸君子竞来说鬼。随而记之，复得八卷，犹前志也。 \\n 夫常人之生，寿者百年。过此以往，不复名人矣。百年之中，梦寐半之，孩稚十之一，衰老十之三四，无贤愚，一也。 \\n 我生二十九年矣，不幸忧劳侘傺又十之七八，人之不暇而鬼是亟乎！然人能说鬼，鬼乃不能说人，若之何饱吾耳者不以餍吾舌而飫吾笔也？庸讵知余之说鬼之不如他日之人之说我乎哉？庸讵知余之说鬼之不即所以自说乎哉？鬼耶？人耶？我耶？乌乎辨？ \\n 乾隆甲寅岁十二月，乐宫谱元淑自序于京邸芳阴别业。 \\n  \\n   \\n  "}
{"章节": "韩布衣", "正文": "  \\n 韩布衣 \\n 　 \\n 布衣韩生，豪宕好奇。出游则累年不返。万里不远也。尝曰：“吾平生所善有四：一为会稽老道士，一为湘江女子，一为太仓泥塑皂隶，一为粤西驿亭之鬼。”或徵其由，曰：“吾向游会稽，路遇道士。银髯雪顶，足下恍惚有云气。异而尾之，则入一茅庵，踞坐石上。问之不应，礼之不答，怒而呵之，亦不报也。余无奈之何，亦坐其旁，默然相守两昼夜，饥甚而呻。道士大笑起，出门，余又尾之。行里许，道士反顾曰：“无赖子，缠扰何为？欲作饿殍耶？”余曰：“师不死，我亦不死。”道士睨余。复大笑，遂出一物啖余，类莲实而大。腹顿果。引至一处，云馆星横，环以流水。仆妾数辈出迎，道士指余谓之曰：‘是尔辈主人，宜善事之。吾往欠！”余掣其袂，辞不可，道士曰：“无庸！余索替人不得，而属之子也。”绝袂而去。余遂入居之。数日，有伟丈夫卧门外。余意其饥，使饭之。不受，坚卧弥日。问其故，曰：‘居无家室，出无舆马，不如死也，将栖魂于子之门矣。”余哂曰：“何必尔。”拉之入室，即以道士之所赠赠之，出门径行。复遇道士揖余曰：“子难取易舍，心迹洒然，道根植矣。后五十三年，相见于天都峰下，勿忘也！”遂去。异哉道士，仙乎仙乎！此余方外之交也。 \\n ‘南游于楚，晓行湘水。遇童子涉草而来，手握马蹄香一束。聊从乞之。答云：“是我姑姑命采以簪鬓者也。不欲更与人。”径去不顾，余亦置之。旋过一山居，嘉树当门，小憩其下。忽见前童子启门，熟视曰：‘是乞花人也。”因招余进。具茗饮。有女子窥帘间，若甚姣好，鬓旁马蹄香犹依稀赴息也。余辞出门，女使童子追余反。诂其故，曰：‘姑姑年少气高，不旨适人，栖遁于此。人稀地僻，虎狼如麻。视君有奇骨，将邀福于君，惟邻是卜，缓急有赖。惟君之赐！”余许诺。馆余于舍旁之次，供具甚备。童子馈资脯，越一日至。一夕，暴客大集。余横槊而山，遇女于门，短衣提剑，剑脊血光殷然，己斩其魁而连其馀矣，翩然竟入。乃知女习剑术也。余故善槊，思一角以究其能，使请于女。女不可，屡请乃许，余舞槊，女飞剑削槊，槊靳如朽。余大惊而退。童子乃言女父本豪客，女传父术。固无敌也。女多技能，工笔札，尤娴于琴。一日，忽抱琴诣余，纨衣茜捃，姽婳无俦，而风范矜肃，据床弹《思归之引》，音响凄激，往而不反。曲终，语余曰：‘吾逝矣，’推琴而绝。余出其资，厚葬之，馀以付童子，封树而去。此闺阁之交，盖神交也。 \\n ‘又尝宿太仓古庙。泥塑诸神像面日不完，颠倒颓墙断瓦之中。独廊下一皂隶像，执杖岿然。余戏曰：“穷途倦客，藉尔为东道主人，携有壶酒，当以酹尔。”因举壶灌之，问曰：‘佳乎？”隶忽应曰：“佳！”余不觉惊跃却立，叱之曰：“鬼子敢尔，立斩尔首！”隶置杖叩头乞命曰：‘素嗜麴蘖。且遇知己。不觉失言。幸宽假之，使得侍杯杓，亦不岑寂。”余佞其言，笑许之，对坐而饮。苦无饮器，各引颈就壶吸之，须臾酒涸。隶曰：“君与我钱，我能行沽。”解杖头付之，果沽酒至。又饮。隶先醉，哆口刺刺，谈幽冥荒怪之事。已而距跃曲踊，揶揄不已。余曳其髪以虐之，塌然卧地。余亦旋醉，遂卧其旁。比晓酒醒，隶执杖如故。余是日郊游至暮，复止庙中。隶欣然迎门，问：“有酒乎？”余答以钱尽，隶攒眉良久，曰：‘当谋之。”遂出。既而抱一瓮、置两爵以归。酌之，佳醖也。穷所自来，悄语曰：“盗诸酒肆耳。”余赏其解事，纵饮大醉。由是日以为常。一夜，求出盗酒，久而不反。余闷且倦，枕肱而卧。隶见于梦曰：“余盗发被执，投诸浊流矣。感恋高情，姑来相诀。”言讫而觉，凄然伤之，盖酒徒于是亡矣！ \\n “又尝探奇粤西，晚宿驿亭。长夜荒阒，星河到枕，徘徊而兴。遥闻吟咏声，清越宛委。细听之，其词曰： \\n ‘月黑万山迷，西风吹我出。 \\n 平生短剑青，秋气侵人骨。” \\n 余诧曰：‘鬼也！”又闻鬼吟曰： \\n ‘栖鹘叫层崖，乱星堕林莽。无入夜转深，岩洞孤泉响。” \\n 声渐逼近；徐步逆之，一鬼颀而膻，贸贸然来。余心颇慑，鬼笑曰：“余虽陈人，然不为俗大轻出，非魑魅之比。子何畏焉？生时雅好孤游，致死山谷，魂魄恋此不能去。向有萧生过此，与余交最笃。萧生去，寂寞至今，始得吾子，愿少留也！，余颔之，与坐亭础上，谈论甚畅，濒曙乃隐。余游山至暮，期于亭下，鬼又至，曰：“壮哉游也！虽然，蹊径不习，末穷幽险。今夜月辉竟天，某请为导，必有以娱子。”余欣然从之。鬼授双履，著之足轻，登陟巉岩，易若平地。每经峰峦洞壑，指示其名胜缕缕。至一古洞，中有老猿见客作礼。洞外小猿数十，争献山果，饱啖而反。如是十馀夕，乾糇告匮。始辞别。鬼恸哭送余。逾年复往，三宿亭下，鬼不至，其交遂绝。 \\n “道士隐其姓，名希客。女子姓阮，名西娘。驿亭之鬼，姓练名嵌。” \\n  \\n   \\n  "}
{"章节": "逆旅少年", "正文": "  \\n 逆旅少年 \\n 　 \\n 陈孝靡奇圣自京师之金陵制府，道遇骑使，一一亦往制府勾当公事者，——因同行。 \\n 一日，解装逆旅，则北寝已有宿客，遂止东偏。顷见少年自外入，深笠宽衣，面掩于笠，不甚可辨，即北寝客也。趣召主人，使治具待客，必丰必洁。主人诺，去。少年入北寝，曲肱支颐，凝灯宴坐。陈亦遂就榻。而骑使素好选事，秣马储刍已，潜往窥之，伏于梁间。 \\n 旅柝再鸣，欻见一物飞入，状类鵰鹗，乃觉室中鞺鞳，势若斗兵，灯影散乱，莫可端倪。顷之，有一人踣地，乃胖僧也。少年挥剑拟之曰：“若不自量，欲犯乃公耶？”僧固称‘不敢’，卑辞乞命。少年曰：“若虽不竞，然亦吾属也，羽翼可任，安肯相遇？”遂释之起。 \\n 复仰视粱间，谓骑使曰：“君为壁上观，亦殊勇敢。宜下相见。”骑使方怖，闻言骇甚，趋下拜伏。少年并携就坐，呼主人将酒看来，相与飞觞大嚼。少年与僧语，骑使略不解，危坐倾听而已。 \\n 酒酣，少年谓僧曰：“吾有尺书寄于某所，能为我鳞鸿乎？”僧曰：“能。”少年又曰：“三日后，会我某山，能不愆期乎？”僧曰：“谨如命。”少年即袖中出书付僧。僧便乞辞，复如鵰鹗飞去。 \\n 骑使亦谢出，往卧东偏。天明迹之，北寝空矣。叩主人，亦弗知也。以状语陈，相与嗟异。计僧所寄书及所期之地，殆三四千里。骑使又言少年形貌，“玉立美如曲逆”云。 \\n  \\n   \\n  "}
{"章节": "影娘", "正文": "  \\n 影娘 \\n 　 \\n 青莲山秀削如花，清泉出其阴，淳而为沼，滃然澄沏。昔有士人春日陟山，倦憩水上，拾得一玉钗，把弄冥想。忽水中见丽女子影出其肩后，若相偎倚。惊而反顾，无有也。俄而微风皱波，滉漾久之，影遂失，叹诧而归。 \\n 试一览镜，则女在镜中，倩辅流睐，士人悦之。出钗问之，曰；“此卿所贻耶？”女摇首微笑，徘徊却去，环佩珊珊作声。士人大惑，入以游语，女面颊发赤，敛然遂隐。士人急索视镜背，垂首怅惘。闻空中吃吃笑，微语曰：“左矣！”其声如箫管从风，微婉清妙，莫知其所自发也。 \\n 士人彷徨四顾，神志散乱。又闻空中语曰：“苟无相谑，当见镜中，日一度。第焚沈水香，供钗其上，妾即至矣。”如教，果至，即相对琐琐语他事。朱唇微动，则声出镜中，词旨殊妙。其初一两时许便去。久之，语渐狎，女亦稍稍见答，迁延镜中不忍去。 \\n 家人异其状，疑镜为妖，夺镜摔之地，镜裂，士人惊惋失声，曰：“伤我丽人！”亟取他镜注视，乃色喜曰：“幸无恙！”家人愈异甚，尽藏其镜，不使复得窥。士人忧闷，嗒焉如丧魂魄。 \\n 偶于案上得芍药一枝，不知所从来，闻耳畔语曰：“君颇识此花名否？请西如圃中池上，与君别矣！”士人凄然，趋诣之，见女在水中，揽悌而歌曰： \\n 涓涓流泉，潋滟清池。 \\n 灼彼镜光，影合形违。 \\n 斯影斯幻，复能几时？ \\n 春风告行，赠子将离。 \\n 子不我思，思我其谁？ \\n 子即我思，我胡能为。 \\n 悠悠天地，两心知之。 \\n 水流西东，永以为期！ \\n 遂不复见。 \\n 士人由是卧疾，废饮食，治以巫医，弗效也。有道士款关求见，自言知隐疾。家人见之，道士问士人：“玉钗安在？”士人瞿然曰：“公焉知此？”道士微笑，袖中取绛丹一粒，令吞之，病良已。 \\n 道士谓曰：“君前身为诸生，过邻家，值其女影娘坠钗帘下。瞰其无人，径拾之不还，由是相慕悦。女死，念钗坠人间，业缘未了，求得之，转以贻君。而格于形迹，弗能合，又惧为君害，故去之。行而丐我，我怜其情挚，故来。”因出一小瓶授之，曰：“当以某日如青莲山，见梅花树上有翠鸟千百飞翔，乃捧瓶西向，立呼‘来来来’者三。当有所遇。”遂辞去。 \\n 至期，士人如言往呼，乃见紫烟一缕入瓶中。闻瓶中语曰：“来矣！”即怀瓶趋归，置室中。顷刻，瓶大数抱，中辟一户，有丽人姗姗而出，即昔之水中镜中人也。道士旋来抚瓶曰：“几坏我器。”瓶即小如初，纳袖中，倏然已杳。女谓士人曰：“道士盖申元之也。” \\n  \\n   \\n  "}
{"章节": "朱克", "正文": "  \\n 朱克 \\n 　 \\n 宛平朱克，感疾昼寝，梦游河滨，眺望甚乐。有四马服车东来，车中五人，御者一。御者曰：“某贵家张乐召客，但有知者皆得往。汝盍俱焉？”五人者亦呼“亟登”。克不觉已在车上。 \\n 疾驱而行。 \\n 抵一处，嘈杂类市镇。西有崇台，优伶演剧其上，其下列席焉。宾客甚盛。克与五人亦共据一席，酒馔随至，亦不知主人谁也。克素不习酒，又念抱病未瘳，绝不敢饮澉。而五人饕餮弥甚，杯盘尽罄。御者促曰：“可归矣。”复上车驰行。 \\n 少焉皆下，入一家，则克之姨之家也。御者直拥至犬窝。递推五人仆，皆成小犬。次至克，克恐，欲走避，亦为所推，大呼昏去。比苏，则身亦犬矣。遍体痛楚，母犬为舔之，痛顿止。姨至，见之，曰：“犬产六子矣。”克呼姨，弗应。复诉曰：“我，尔甥也，非犬也。”姨亦弗闻，遂入内。群狗皆争食母乳。 \\n 克亦觉乳香，饥欲食，复念：“我人也，奈何食狗乳？”欲趋归，足弱小能运。强行数步，母犬辄衔至故处。中心凄然自伤，遂为异物也。 \\n 忽见御者踉跄来，颇惶恐。旋有二役追至，以锒铛系其颈，叱曰：“何物小鬼，敢私诱人为畜耶？”一役牵御者奔去，一役举克而掌之。昏痛之际，倏已复故身。即随役至家，为所仆，瞿然而悟。 \\n 母、妻环之哭，盖死焉而复苏也。亟述其事，使验诸姨家。犬果产六子，其一牡犬者死矣，黑首而赤身，与克冠服之色相符也。克取死犬归，裹以布而埋之。 \\n 非非子曰：跬步不谨，即堕畜生道，微乎危哉！幸地府敏察，复其故我。不然，虽欲不为犬于也得乎？ \\n  \\n   \\n  "}
{"章节": "六脚骨", "正文": "  \\n 六脚骨 \\n 　 \\n 三江口富翁某，延师教其子。授以《三字经》首句，依师读之，亦能成诵。试使独诵，则函胡，似云‘六脚骨”。使诵次句亦然。以至他书字句不符者，皆曰‘六脚骨”，盖奇鲁也。娶妇甚艾，竟不能人道，姒续以斩。然善博善窃，曲尽其妙。卒倾巨万之家。殆夙业云。 \\n  \\n   \\n  "}
{"章节": "刘生", "正文": "  \\n 刘生 \\n 　 \\n 刘生，三十游庠序，遂得狂疾。逢人辄谩骂，人无有伍之者。 \\n 偶访远亲，归迷失道，遇瞽叟坐山下，交手而倚杖于肩，意甚得也。刘漫叩之，叟挥其杖曰：“南。”刘乃南行三四里，幽篁苍翠，溪水埩淙鸣，讶非故道。 \\n 于时日既曛矣，颇惶惑，遥见三四丫头女子戏竹林间，——眉目竟秀，不可描画。——取竹叶扭结作舟，投溪水中，共叉手憨笑。刘以失道告，一女子敛笑睨视曰：“客何为者！闺中人岂孤竹马哉？”刘心好之，故故请指迷，迁延不去。一女子谓众曰：“归耳归耳，莫听烦絮。”遂相携穿竹林中去。 \\n 刘尾之，数十武，见小村落。众女子入一白板屋，返身见刘，相与嬉笑耳语，扉遽阖。刘径叩之，意甚肆。良久，有妪出应，问：“伺处恶郎子挝门欲碎？”刘答以求宿。妪曰：“家有主翁，请自见之。”言已自去。 \\n 刘登其堂，粉壁纸窗，甚雅洁。一老人拥杖枯坐，灯影中就视，即向所遇瞽叟也。怪而问之，三问而不答。刘怒骂曰：“瞽奴给我失道，何得复尔？”叟曰：“我奚瞽哉？迷道者真瞽耳！尔目诚在，且何为问我？”刘语塞，忿然径出。 \\n 时月弦云翳，万星隐曜，俯不见地，举步辄绊踬。遽返，则门己扃矣。颇悔前倨，而耻于再通，便就檐下倚坐。少焉细雨刺面，衣絮渐寒。闻门内莺语间关，笙簧满耳。徐察之，乃女子读书声，念欲一进观，且便图寄宿，计亦良得。 \\n 遂复叩门，前妪启门问，刘掩入，诡辞以对，而讳言前客。妪曰：“止止！君适至此，何诳也？须重启主翁。”乃趋上堂。刘从户下窥见叟南向据案坐，两眼碧光与灯烛相映射。女子十馀人，罗坐左右诵书，溪上数女亦厕其列。始知叟盖非瞽者，心窃窃惊讶。妪前白叟，叟曰：“是故为求宿来也。东厢一席地，姑为之所。” \\n 刘因登堂，欲自陈谢。叟便闭其目，书声亦遽止。视叟，瞆眊如前矣。刘益怪之，问叟曰：“丈人之目何其异也？”叟曰：“老朽失明，何足为异？”刘诣观诸女所读书，则皆掩之。问何书，叟曰：“此不足为子道也。昔山人遗我此笈，惟妮子辈能读之。请便栖止，勿复见诘。”语次，女子皆已趋入内，叟亦策杖起。刘不得已，诣东厢，而堂上之烛灭矣。 \\n 东厢寝具颇设，便昏然就睡。中夜闻虎啸声，忽复惊觉，起，窥见堂上光明如昼，一虎蹲阶下，有大鸟群舞庭中。女子皆华妆，次第乘鸟，从檐间翔去。最后妪出，骑虎将行。闻叟笑谓曰：“诸妮子游戏甚乐，奈老夫何？”妪曰：“勿复作龙钟态，且偕往耳。”叟因掷其杖，化为白龙，天矫而下。叟跃登龙背，乃朗目修眉，面如傅粉，少年人也。妪亦少女耳。龙虎相逐，凌空而逝。 \\n 刘汗浃如蒸，始敢纵息，乃知叟亦并非叟。而视己身，乃在破舟中，并无篙楫。烟波空蒙，惟其所之，肃然悲恐。倏有名而呼之者，则舟已触岸。舍舟亟登，杳然无人。仰视疎星缀天，残蟾未堕，树杪群鸦，犹在梦中也。徐有光一缕，起于林腰，望而即之，砰然下坠，若在陷穽。举目如漆，俯仰略无所见。以手四扪，杳无崖壁。且扪且行，亦无窒碍。大呼叫绝，亦无应者。历时甚久，历路甚远，不知其为南北而为东西也，不知其为昼而为夜也，不知其为明而为幽也。既困且饥，念必无生理。而困极饥极，卒亦不死。颓然僵卧，不复能行，因默念瞽叟神人，何乃困我？ \\n 旋觉有物上拂其顶，引手探之，乃一垂绳，急捉绳结于带间，蛛挽而上。挽且千寻，绳卒不尽，即又惴惴，不敢释手。缒悬良久，力竭握弛，昏然复堕，遂闻人语其旁曰：“是刘生也，何以在此？”刘因张目，则天地云日、山川人物，昭然复见，若矇之始发而梦初觉也。其语者刘之邻人，其地则刘所居郭外耳。掖之至家，计失道时已三十馀日。刘自是恂恂谦让，乡里称之。 \\n  \\n   \\n  "}
{"章节": "借金人", "正文": "  \\n 借金人 \\n 　 \\n 康熙中，有图公某者，厚于赀财。其母氏八十初度日，置酒张乐，召客为寿。 \\n 是夕客散，图归私室，将寝，而屋瓦作声，声及于地。俄有一人排扉入，躯貌侈伟，巾服皆青，露刃于腰间，屹立于灯下。图骇怖失色，请问所欲。其人曰：“闻公多精金，姑以百两贷我，旬日当还也。”图曰：“敬诺。”顾侍儿取金授之，其人乃出门升屋而去。图惊甚，嘱家人秘之。 \\n 越数日，灯下独饮，其人忽复至。图亟问何来，曰：“来还金耳。”遂出金。图曰：“金已赠壮士，不欲还也。”其人笑曰：“吾亦有少金，不知其品高下，故借公好金较量耳。非剠公金者。”图因曰：“壮士能饮乎？”曰：“能。”即满引奉之。立竭数觥。乃辞去，曰；“感公厚谊。公此时无所用我，他日当相报。”言讫已逝。图异而叹曰：“真奇士也！” \\n 后数年，图被罪在狱，资财藉入官，妻孥各食其力，相随一老仆而己。一夜，有搴帘入者，负一囊置地，拜曰：“公尚识某否？”图诧曰：“甚忆，然忘之。”曰：“畴昔贷金主人也。”即解囊，出衣裘二袭。白金五百两相授，曰：“知公困乏，聊以相助，且酬旧德。”图感泣称谢，曰：“义士惠我于穷，幸不死，宜何如报？敢问姓字？”其人答曰：“吾无姓名久矣。向尝借公金，即呼钱‘借金人’可耳。”又曰：“圄扉严邃，吾往来幸无觉者，公宜密之。倘泄于左右，此金非公有矣。”遂别而去。 \\n 图后经赦出狱，卒衣食其金以终。 \\n  \\n   \\n  "}
{"章节": "虎", "正文": "  \\n 虎 \\n 　 \\n 圆明园离宫外，虎圈三区，坎地为之，覆以铁网。有户，可梯而下也。旁各为小柙，限以木闸。上为辘轳抽屉之。虎奴将粪除，则启闸；俟虎入小柙，则闭之。故虎奴下上卒不与虎遇。 \\n 有某奴役此有年矣，亦渐狎易。一日启闸，虎入，闭闸不尽者去地尺有咫，弗觉也。既下而虎出，将咥之。奴震慴流汗，跽而请曰：“若啖我，即啖。苟念喂养之恩，毋啖我，若即入，毋恐我。”虎闻言，踌躇不决。奴又哀乞，于是虎竟入柙，不复顾。奴乃缘梯上，几堕者三四。 \\n 官日供羊一头，为诸虎俸。于是奴德此虎，饲之往往倍他虎。遇有事杀虎，奴率以他虎应。此虎以奴庇，老且寿焉。后圈虎且尽，将杀虎，无代者，不得已，槛此虎以往。奴痛哭送之，谓虎曰：“命也夫！奈何？”虎既殪，奴亦寻毙， \\n 靖安有虎，夜跃上人家屋。虎重屋弱，四足陷椽中，大吼，栋宇撼动。其处者为二女子，盖姑嫂也。闻屋上虎声，仰见虎足，走且恐。久之，虎不能去。姑嫂相与谋曰：“此易制也，不图且有患，盍决其蹯？”乃共梯上粱间，以绳絷虎足，其姑持而引之，搜斫以伐薪之斧。四足次第解下，不及天明，虎竟卒。 \\n  \\n   \\n  "}
{"章节": "皮先生", "正文": "  \\n 皮先生 \\n 　 \\n 有皮先生者，鲁而好奇。慕愚公之移山也，而曰：“愚公年九十，我始半之。太行、王屋，若是其高且广也，而可移，我直试其少者？” \\n 野有丘。率二子荷畚操箕，旦夕垦之，而欲以徙之。或笑止之曰：“愚公事，《列子》寓言耳。且彼为其塞出入之迂也，故欲平其险。今此培塿者，处于广漠之墟，居焉而不障于庐，行焉而不壅于途，葬焉面不窒干墓，种莳焉而不浸子之田壤，亦既避子之巧矣。子何为者？且是丘也，高仅可隐。广不及数亩之宫，平之不足以夸力，去之不足以鸣能，过之者如去毛髪焉。而曾莫之知也，子何为者？”弗听。垦之期月，运土于溪中，溪为之塞。 \\n 是岁旱，溪涸。溪右之农，其田弗溉焉，苗且槁。以先生绝其源也，相与哄诸其门。先生惧，亟出溪中土置溪上，复成一丘。见者笑谓先生曰：“此夸娥氏之力也！” \\n  \\n   \\n  "}
{"章节": "王大胆", "正文": "  \\n 王大胆 \\n 　 \\n 康龙山言：有王大胆者，习爰书。佐某廉访于苏州，豪于胆，群呼“王大胆”。同舍诸客欲试之，恐以鬼，弗畏也。又伪为鬼冠服面目者，伺诸幽而乘诸忽，王遇之，言笑自若。人以是信王之果大胆也。 \\n 他日，诸客游郊外。见丐者状绝丑恶，皆笑曰：“此真鬼，盍致之出试王大胆？”佥曰：“善！”召丐者与归。赐之钱而告之谋。丐者辞曰：“丐小人也，胡敢然？惧获罪焉。”再三喻之而后许。 \\n 是夜，王归寝，犹阅牍灯下，不遽寝。诸客亦已伏丐者床下，隙窗而伺之。夜将半，丐者出，则左手持牌，右锒铛，如世皂隶状，前而咄王曰：“去！去！”王见则大嘶，仰而踣。诸客亦惊，趋视，王大胆已绝矣。而丐者亦忽失所在。乃皆诧曰：“此真鬼！” \\n  \\n   \\n  "}
{"章节": "罗台山", "正文": "  \\n 罗台山 \\n 　 \\n 罗台山有高，江右人。尝察孝廉，不汲汲仕进。抗志读书，以博雅闻海内。能拳勇，善击剑，风流隽爽，殊有奇气。好购买古器。鼎彝、权律之属，充列几案。又好蓄奇石，有奇章南宫之癖。数千里外，辄独行无仆从。 \\n 尝慕蜀中瞿塘、滟滪、峨眉、剑阁山水之雄险，束装独游。比返，载石盈舟，如百万金宝，压舟欲沉坠。处石以囊，其上者囊以缣帛。坐舟中捧运摩挲，终日不体。 \\n 舟子窃窥视，以为财也，夜相与谋议杀客而分其有。舟子四：一老翁，其二为翁子，一为佣者。二子及佣者窃窃语，翁入问，初皆秘之。翁诘不已，始以所谋告。翁惊曰：“噫！恶乎可？”二子曰：“厚利也，且易而无祸，伺葸焉？”翁不能止，叹息去。 \\n 时罗己寝，忽惊觉，袖而占之，知有杀机，潜起，属耳察之审，还就枕。 \\n 后数日薄暮，舟泊荒江丛苇间，其侪请曰：“今者享神介福，愿以馂馀为客寿，客其无辞！”罗曰：“甚善。”舟子喜，以酒肴进。罗知其酒鸩也，置不饮。舟子阴异之，然欺其独夜，度无所避匿，亦不固强。罗自出绍兴酿一瓮，倾杯大嚼。瓮几罄，伪醉，据榻灭烛寝。 \\n 顷之，三人各秉炬持刀入，刃晃晃如霜雪。一人举刀就枕下悉力斫之，觉有异，验之，非人，盖卷被为之如酣卧状，相与大骇。搜索，闻罗在别舱吁曰：“余在此！”一人奔之，忽飞一石起，中腕，腕伤刀落。二人次至，亦如之。遂突起击三人，俱仆，拽而叠之，拾刀拟其项，笑曰：“余能前知，安得犯余？余无金，亦无点金术，尔曹何利焉？姑与尔曹戏，故不泄也。亦藉以歼厥败类，聊逞余志。” \\n 三人哀呼乞命。翁亦来跽请，罗麾之起，曰：“翁无罪也，毋恐。”翁泣曰：“三人者罪固不宥，然老朽之嗣斩于是矣，幸仁人宽假之！”罗从容掷刀曰：“为翁故，贷尔曹死。亟革乃心，脱复创难，必血吾刃矣！且孤踪远涉者，类能自保，如某犹其季指耳。遇之悉当善视，毋自取戾，摇尾态不足常恃也！”众唯唯。 \\n 于是共疑罗神人，奴仆事之，讫于既，不敢有贰。 \\n 非非子曰：癸丑夏，与李介夫太史剪灯语。介夫述台山轶事，相与壮之。夫台山自有其远者、大考，不以此表见，然已难能己。又言台山尝为友人戏闭室中，三日不与食饮，无饥馁色，殆能辟谷耶？而闻其已死，其真死耶？惜余不及见之。 \\n  \\n   \\n  "}
{"章节": "偷饭翁", "正文": "  \\n 偷饭翁 \\n 　 \\n 偷饭翁者，以偷饭得名。曷为乎偷饭？乃以母故。翁之贫也，母病，无以食也，闻邻之炊香，涎而梯。翁伤之，则乘间窃诸其釜。有竖子见之，窃告邻人，迹而至。至则翁方捧饭、跪进母，母拭泪尝之。邻人以是知其孝也。 \\n 是时翁年始十有二岁。及长，客河南，未娶也。有女子自来为翁妻，育二予，归其家而奉母焉。母终而去。翁后以稗贩起家，纳粟为县吏，有廉声。 \\n  \\n   \\n  "}
{"章节": "揭雄", "正文": "  \\n 揭雄 \\n 　 \\n 明季有揭雄者，——遣其郡邑矣。——貌椎鲁，寡言笑，然门以内无违行，肫肫如也。年十馀，不识冬夏，适于途，迷所向。乡人愚之。 \\n 每为人佣役，任负不及常儿，然不敢值，人亦利其用。里之豪右争役之，雄椎移其间，亦无忤也。 \\n 久之，贫甚，或劝之服贾，雄曰：“诺。”与族商练事者数人俱西。众欺其愚懦，齿之仆数，榷执役不倦。中途遇盗御其装，诸客辟易，雄徐曰：“是何敢然！”即拳一盗仆。他盗复进，雄巧夺其刃，连殪数人，馀盗奔去。众始惊其异矣，待之有加礼。既共诸客贾，使视利数四，丧失其资。人皆曰：“是健儿而愚者也。”复易之。 \\n 其年所居地雨甚，浃日，河涨啮堤。乡人修之，堤成而复决者三，莫能为计。雄谓众曰：“是其下有暴物焉，将鱼我村里，某请除之。”乃拔剑没水，移时斩一鼋，提其首，奋波而出。水威顿杀，而堤得不溃。众复惊曰：“子固若是之能耶！何向者示人弱也？” \\n 于是士大夫好事者亦渐与往来。遇宴会，群口哆然，雄默坐而已。他日有两文士论文，席间奋争至攘臂，雄劝之曰：“文可不必论，论文亦不易。”众以其言夸，诧曰：“公亦解此耶？”雄笑曰：“惟稍识之，故知其堆耳。”众欲徵其蕴，争摘古义诘难之。雄随问酬对，机悟深微，超超平玄著，累累然如贯珠也，论辨若悬江河、骤风雨，而不可遏也，疏故实如数家珍，如举东西南朔岁月日之无误也。而平生未尝一问字、一执卷呻S吟Y也。皆帖然服曰：“神人也！” \\n 舍岁饥，流民相聚，剽掠乡里，势若蜂屯。里人走且号，谋窜山谷。雄曰：“无庸，此易制耳！”乃聚丁壮，使于境南之泽中斩劲竹为兵仗，昼夜训练之，增高垒濬沟，分守要害，妇人老弱治饷，转徙馈饮食。寇至，鼓之，令之曰：“尔有家，尔庐，尔墓，毋以畀贼，其奋毋怠！不用命者众有诛！”邻里闻之，相趋皆来，守益众。贼至，无所利，竟引去。数十里之内，赖以安全。 \\n 雄晚岁无妻子，闭居茅屋中，焚香诵佛经，旦夕不彻。罕与外人相见。遂有一远方僧来访之，跏趺对语，三日夜乃去。 \\n 其后辄数月一来，但相对枯坐，不复作一语。久之僧去，临行谓雄曰：“可矣！”雄点首者再，僧遂不复来。 \\n 雄自是祝髪为僧，乃不复诵经。已谓其所亲曰：“吾前身劳山僧也，好攻文籍，及一切经世之务。师以结习特重，不可化，使出世，戒之曰：“慎勿逞也，将迷不复！”每念师言，深自韬秘，不意数数与人事，不免炫露，亦不得已耳。师趋召我，我去矣！”遂合掌坐逝。 \\n 非非子曰：余往闻故老言雄之软事，韪而识之。或曰：雄董姓邓，江西人，所传亦不尽与此合。异哉所闻，故采入稗说，未足以为信也。要其负才藏用，不激不随，济物下人，无所失于已，有足纪者。 \\n  \\n   \\n  "}
{"章节": "双玉", "正文": "  \\n 双玉 \\n 　 \\n 庆佑之员外述其第十兄琴川之卒也，有姬双玉者，病绝数四，怀小刀，将自为计，家人见而夺之。姬慷慨自矢，坚不欲生。或绐之曰：“从公诚善。然公始死，魂魄且迷惘，子乌乎遇公？负初志矣。七日将复焉，以死，其可。”盖冀其日远哀杀而志可回也。姬许诺。由是晏然食息，绝不复悲泣。既逾期，家人防少懈，竟投缳死。时癸丑八月十六日也，距琴川卒盖十日，年二十有六岁。 \\n 其后二日，有鬼凭其佣媪，索钱楮甚急。或曰：“其双姑乎？”曰：“然。我死，人不我援，又不我祭，一何忍乎？我实馁而，故来耳。”家人以为信，将焚镪焉，佑之斥曰：“否否！谁欤？厉鬼而伪托者也。恶有贞烈如双姑而不神者、而索币者哉？”弗听。鬼良久叹息，曰：“奈何奈何！诈不售矣！”媪忽仆。霍然良愈。 \\n 初，琴川夫人金氏性绝颖，读书如夙记，工笔札，雅善鼓琴。其他艺事，习焉辄妙，殆天授也。甲辰某月，病且革，绝而复苏。娓娓处分后事已，语琴川曰：“勿悲，与君十年别耳。若欲亟见，西山天台山水莲洞有童女子，衣粉红、捧绿瓶者，即我也。”言讫而瞑。他日诣洞觌神貌，果肖焉。及是琴川卒，十年之语亦验。亦并足志矣。 \\n 琴川名蕙，镶黄旗人，尹文端公子也。官銮仪卫冠军。 \\n  \\n   \\n  "}
{"章节": "明绡", "正文": "  \\n 明绡 \\n 　 \\n 浙江卢七，以衣工起家，家富巨万。不衣帛，不御酒肉，以俭著。子重，性绝豪侈，略不类其父。尤睨志狭邪，青楼珠箔间多识其名者。顾严于择配，议婚多门，卒鲜所当意。年二十馀，犹鳏鱼也。 \\n 或说之曰：“姑苏佳丽之冀北，必有施旦其人者。”重乃挟重资游吴门，棹钱塘。达于笠泽。 \\n 湖风度耳，遥闻歌吹声。少焉，片席拂天，双桡剪水，须臾而至，岸然官舫也。歌喉尚啭，曼响如丝。重心醉，张帆随之，昼则同流，夜则同岸。历两日，两舟僮仆稍稍通问讯。官舫人语曰：“严州顾刺史徙居金阊，先行矣。此夫人舟也。”重使人饮其舟师，窃叩歌吹者为谁，舟师曰：“夫人女奴数人，皆善丝竹，奏曲者其女公子耳。”问：“公子字乎？”曰：“闻尚未。”问：“见乎？”曰：“公子甚简出，尝一见，真仙人也！”重乃赂舟师，使缓桨迂行，终日华冠冶服，徙倚舵楼，冀一遇。 \\n 次日晚泊，暮霭横波，顾舟篷窗半启。粉黛数人，肤光粲发，措画遥山，仰睇樯乌，相与喃喃漫语。一翠衣茜袖者最丽，回首见重，遽命掩窗。重以问舟师，舟师曰：“翠衣者是也。” \\n 重益惑乱，求舟师而啖之金。舟师却之曰：“郎君亦痴矣！某何能为？”重固请，舟师踌躇曰：“若是，为郎君策之。”已而曰：“得之矣。夫人有弟赵，刺史所任也。今在舟中。试以乡谊修半刺，先结其欢心，申礼而求娶可也。”重从之。赵来答拜，因留之饮洒，语颇洽。酒酣，重微露其意，赵曰：“公固未室耶？某甥女尚待字，如公者诚佳婿也！”重即下拜称谢，赵曰：“容返舟与姊言之。”少选，赵来，色喜曰：“事谐矣！姊闻公高义，甚愿浼我为执柯，然亟须纳采为定，虑刺史性梗，或有变易耳。”重曰：“礼不备，奈何？”赵曰：“随所有可也。” \\n 是日舟已近姑苏，遂止不行。重乃出千金为聘，复以百金为赵寿。旋登顾舟，执贽见夫人，年四十许人也。慰赉良厚。诸婢皆窃窃戏笑。 \\n 既返舟，约翌日同发。抵吴门，夫人及诸女皆先乘行，装资随往。赵留宿重舟，曰：“俟姊归，少屏当，当往谒妇翁。不意萍水之交，竟成丝萝之托。”重谢曰：“长者之赐也！” \\n 越三日，有使者来迎。重留二仆守舟，随赵往。造一大宅，类官阀。主人出迎，赵曰：“刺史也。”重再拜，执子婿礼甚恭。赵遂趋入内。刺史颜颇庄，训辞严简。重侍坐，局促良苦。已而设席，重不敢纵饮，愁愁数杯而已。 \\n 及罢，日已晏，遂馆之外舍。赵来，笑谓曰：“余不耐拘拘，故失陪奉。想君亦复不畅也。”遂命剪灯取酒，欢然更酌。重放怀飞觥，狂饮大醉。赵辞去。 \\n 沉睡至午晌始醒，悄然无一人，异而迹之，宅乃空。问之邻人。乃言：“此朱氏新构别业，昨一人来，暂赁请客耳。”始知被诓。仓皇至舟中见二仆，则箱箧衣装，亦皆为赵赚去矣。急索顾舟，舟亦杳。其舟师者，亦党同设局者也。 \\n 重惭恧，固僦原舟返浙江。至家而偿其值，嘱二仆秘之。时卢七已老，家柄悉以委重，故重得自专。重忿顾赵之卖己也，而恋女不置，时时使人物色之。忽有李乙者来言；“予我金，当言顾所在。”重喜曰：“第言之。”李曰：“顾实返严州。试同往踪迹，聊信吾言。”重然之，偕之严州。 \\n 至一村郭中，长杨高阁，画槛周遭。闽上一女于苗条夭冶，李蹑重足，悄语曰：“此即顾居也。请隐树间，伺其出。然慎毋轻动，虞其反噬耳。”重颔之，因审视女子，亦颇类舟中所见。 \\n 于时夕照红黄，炊烟四迸，一人酩酊入其门，谛之，果顾也。李曰：“信乎？”重曰：“信也。虽然，何以处之？”李曰：“君欲得女耶？得金耶？”重曰：“能兼得甚幸，不然，则得女而甘心焉。”李曰：“欲得金，讼之可也。讼其父，是仇之也，则女必不从，或有他变，可惜也。欲得女，则戚也。顾诚居女为奇货，更挟以求公，公能应之乎？”重曰：“君意谓何？”李曰：“某请说之，明日当报命。” \\n 明日，李乃引顾来，惶恐谢罪曰：“内兄误我以及此，悔也。愿更修前好。”重喜甚，顾去。李曰：“假我千金，则佳人为君有矣。”重许诺，与之归，而授之金。复偕往。 \\n 既至，挛请先入报，使重待门外。久不出，心疑之。入其门，无人焉。登其堂，无人焉。窥其闺，镜奁钗盒颠倒凝尘，益讶其无人。排扉甫进，则闻人呼曰：“贼！贼！”俄有数人。共执重，数之曰：“入人闺闼，欲何为？”重力申前说，人曰：“此方氏，非顾氏，何诬也！”遂系之栋而鞭之。重不胜楚，请所欲。人曰：“以万金来，当宥汝。”重哀吁，请半之，且无扬于众。初，皆不听，再三而后许。重即遗书所亲，致五千金赎之。 \\n 归，羞悔不自容，念乃寝。由是家渐替，行亦少敛。逾年，闻里中张丞女好，遂委禽焉。将醮，张女外遇，忽逃去。丞羞窘无策，适买一媵婢，绝姣丽，因厚遇之，嘱婢伪如己女者，以归重。 \\n 婚夕无语，重诘之，婢忽垂梯曰：“妾亦安忍复秘哉？虽然，惟君宽假之，乃敢言。”重曰：“姑言之。”婢曰：“妾非张氏女，所谓顾女者也。亦非顾女，特章台柳耳，宋十三娘明绡者是也。顾亦非顾，全五耳，赵乃李八也。奸辈买妾以诱君，得金而鬻妾。败叶随风，孤英落溷，已三易婿矣；而卒得归君，亦夙分也！”重骇然，因述严州事，绡曰：“此事妾不知，要亦诳楚故智耳。”重问张女亦安在，绡备以情告，且解曰：“非张公之得已也。君将兴中篝之狱，于君实有阙。”重既虑宜秽于外，又嬖绡美遂安之。 \\n 居无何，重归自友家，过林间，有少妇投缳，救之而苏。问其故，妇不胜羞泣，自言偶逾闺诫，乃为抱布氓所诱，今复见弃，无所归，故自决耳。重觑妇亦颇有姿，喻以情，妇乃言感德相援，愿为箕帚妾，遂窃从垂归。征其氏族，即张丞女也。 \\n 重怒其前瑕，欲弃之。绡力劝重，且以嫡让妇，重不可，遂妾之。使人告张丞，修甥贝礼焉。 \\n  \\n   \\n  "}
{"章节": "毛人", "正文": "  \\n 毛人 \\n 　 \\n 硝商数人，穴蜀山取硝。林间遇毛人，以为怪，欲杀之。毛人拜且泣，若欲言而不克者。愍其意，乃舍之，推与饮食。数日，遂能言，曰：“我崇祯时人也。献贼屠蜀，避山中，食草根本实，得不死。久之，偶下山。闻金鼓声，其恐僳，遂不敢复出。今见灯光，故来耳。并不知今经几年月也。” \\n 又数日，毛尽脱落，携以出山，逾月而死。 \\n ——有商于蜀耆言之。 \\n  \\n   \\n  "}
{"章节": "壁虱", "正文": "  \\n 壁虱 \\n 　 \\n 某氏女子，梦黑甲人为祟。其家患之，问所自来，女曰：“自楼来。”楼久不登。旦日索之，见故柜有物，大与柜等，舁下焚杀之，——壁虱也。怪遂绝。 \\n 又，某甲宿斋中，日就赢尪。家人疑其故，夜烛之。见壁虱大如碗，伏甲胸，小者万计，周身而集，无隙地。见灯即引去，入础旁穴中。灌而掘之，尽死。病寻愈。 \\n 吁！斯真阴贼之尤者！ \\n  \\n   \\n  "}
{"章节": "文寿", "正文": "  \\n 文寿 \\n 　 \\n 文上舍寿，累举不第。其仲弟某者，一战而捷。父谓寿不学，责而逐之。母亦时时挫辱其妇，妇故贤，终无怨色。 \\n 寿之初逐也，诀妇曰：“父母以不第逐寿，寿不笫，终不返。寿不肖，既长违父母，又以累卿。卿年少，宜自为计。”妇泣曰：“异哉，君之言及此也！君才妾所知，何有于一第？然得罪堂上，复何言！幸早有以慰之，妾之愿也，敢有他志！”寿亦泣曰：“谨受教。”寿行无资，妇尽取衣饰付质库，为戒行李，使应京兆举。 \\n 寿乃至京师，税居宣武坊某寺中，重理故业。已闻仲弟来赴春官试，趋往见之，问父母安否，泣言别后事。仲笑曰：“伯氏夙昔自负，今孰与仲多？”寿凄然而退。及仲捷南宫，授官部曹，乞假归，寿既惭复往，仲亦竟不诣寿所。 \\n 仲至家，亲朋来贺者踵相接。召客张乐，门庭如火。寿妇体舅姑童，不敢向隅。仲妻诮之曰：“姒亦良乐。”妇佯为不闻。数日，问仲曰：“叔见而兄乎？”仲漫应曰：“曾一见。”即旁顾漠漠说他事。妇知其意，不复问，闭门掩泣而已。仲又言寿实怨亲之逐己也，而以为我罪，故在都常避我，不得数数见。父母既以仲贵而听信其言。益怒骂寿。寿书数至，辄焚齐不览。益爱仲妻而憎妇，婢畜之。妇固知仲之谮寿而不敢辩也。每食，以食馀食妇，妇常不饱。岁时饮宴游戏之事，妇未尝获与。寿有子甫三岁，与仲子争栗而啼，仲子亦啼。母怒，抚仲子而笞寿之子，且谓妇教之，诟詈累日。妇因垂涕长跪谢。 \\n 寿父病笃，妇日夜忧叹，既痛其夫之不遇，而深恐舅之不及待也，夜焚香吁天，私为舅乞算。寿父病良已。仲妻见之，乃谗于姑曰：“姒实祝诅！”姑怒甚，官于寿父，将讼之。邻里多知妇冤，而畏仲妻且怨己，不敢言。妇无以自明，饮恨呕血数升卒，年未三十。闻者伤焉。 \\n 是时寿举京兆，复报罢。止京师，不敢归。资用乏绝，为寺僧佣书自给。偶薄暮步寺外，有少妇徘徊立松下，貌类其妇。就问，果妇也，大骇。问何以至此，妇哽咽不能答，已而告曰：“妾已鬼矣！”寿闻言大恸，妇止之曰：“勿悲。今来就君，不异生时之乐。且生时离逖。今乃聚晤，奈之何不欢？”寿乃收泪，亦不复畏怖，与妇俱入寺中。他人莫见妇，妇语亦莫之闻也。 \\n 妇谓寿曰：“君食贫若此，愿策所以佐君者。”问何术，曰：“明日请署于门，设卜肆。妾颇预人事，当大获。”寿从之。卜焉辄验，声誉大起。都人士阗咽其门，出为君子复出也。 \\n 无何，将复宾兴，寿问：“吾今获隽否？”妇曰：“此事神道所秘，妾不能知。但宜破釜以冀一当耳。”因劝寿避居谢客，购书盈案，日夜读之。妇故识字，亦展卷相对弦诵，敏乃过于寿。克日课经义及诗策之属。妇制常忧。寿叹曰：“惜卿乃不栉进士，又隔幽泉，擅此将安施乎？”妇笑而不答。 \\n 寿既入闱，比夜，妇亦至，谓寿曰：“妾向勤学如应举秀才，乃以君故也。当并力图之，庶其济乎！”遂为寿捉刀，文成，寿朗诵之。邻号舍某生，知名士也，闻之索现，大快赏，谓有神助，且曰：“必冠南军。”寿因告以故，生亦欷嘘叹诧。 \\n 及揭晓，寿竟复落解，妇不胜悲，曰：“已矣！奈何？”寿反慰谕之。妇曰：“非也。科名诚何足蒂芥？所悲者堂上人老矣，旦夕望君之贵，而君卒不副其志也，命也夫！命也夫！” \\n 时仲已携妻子供职司曹。寿意亲且就养，驰往问讯，则亲固未来。仲耻见之，戒门者不为通。盖自妇卒后，仲妻倚夫贵，益骄，往往肆悖慢舅姑之前，略无子妇礼，箕帚谇语，殆有甚焉。舅姑反曲意下之，职是，仲官京师，不愿与仲俱来也。寿得其故，益自恨不第，与妇痛哭竟日夜。 \\n 未几，仲秩满出守外郡。妇窃谓寿曰：“非福也。仲氏寡恩而好货，将不免。” \\n 寿有季弟名秩生，天性仁淑，父母绝怜爱之。寿出时尚幼，既长，就外傅。颇知寿被逐无罪而嫂以谗死，垂涕请于父母曰：“伯兄不第，庸有罪乎？命也！且科第亦何爱之有？如仲氏富贵，大人奚与焉？长嫂贤孝，邻里无不知，不幸冒不韪之名，衔屈泉壤，遗孤茕茕，可为伤心！愿大人少宽假之，使伯兄复侍庭闱，而酬酒嫂氏之墓，以伸其魂灵，实天地之德！”时寿父母亦渐悔悟，稍稍知妇冤，闻秩生言，不觉泣下，曰：“儿大仁孝，吾从汝。”于是作书召寿归，使人祭妇冢，而抚恤其子。 \\n 书未至，妇已知，喜动颜色，谓寿曰：“贺君归矣！舅姑比以季子言，旦夕召君。妾志亦蒙昭雪，且赐酒食矣。宜治装待，与君偕返耳。” \\n 后十馀日，书果至，至则启行。关河风雨，舟车馆驿之间，妇末尝不在。将至家，谓寿曰：“妾欲登堂重拜尊嫜，恨身为异物，不能明修榛栗，恐骇听闻，君幸为我陈白之！”寿泣曰：“诺！” \\n 既至，有少年俟门外，见寿乃趋而前曰：“公谁耶？”寿曰：“亡人寿也。”少年潸然下拜，问之，秩生也，盖度寿将至，企望者累日矣。旋有垂髫而号于地者，寿子也。方妇之卒也，父母待寿子不慈。秩生悯之，日取食饲寿子，夜则视其寝，一果饵、一什物弄具，未尝不分。逮父母重拂秩生意，亦不复过虐寿子。故寿子虽失王父母欢，而以育以长，不以饥寒疾困死，秩生之力也。至是并出迎寿，而寿去家已八年，故各不相识。于是秩生驰入门内报父母，寿亦趋入拜父母堂下，曰：“寿不孝，久缺温清，卒不能有所成立、少慰高厚之心。面大人慈爱无已，使得复望见颜色。”言未既，哭失声。父母亦涕泗呜咽，掖之起，怜惜慰劳之甚厚。邻人闻之，无少长皆来观，多泣下者。 \\n 寿欲言妇偕归事，虑亲惊怖，踌躇不敢发。父母则以妇卒而寿末之知，且初至，姑讳之。洎暮，寿趋出门外，见妇于墙隅泪涔涔目尽赤矣。妇曰：“言之乎？”寿曰：“未也。卿且入。明发寿当言之。”妇曰：“无舅姑命，安敢入？”寿为叹息，遂人，请命于父母，具陈始末。室中闻者皆相顾咄咄。秩生曰：“请无疑畏嫂非祸人者。嫂贤且孝，以神明其身，何为乎不然！”父母感其意，命之入。 \\n 寿乃即门外呼曰：“妇入矣！”徐闻堂下有泣而言者，衣裳簌簌热若跪起者。寿白父母曰：“妇拜。”母踧躇曰：“向有间新妇于我者，我实不德，重负新妇，今固知其诬矣！新妇毋怨我。”则闻妇对曰：“何敢！”母又曰：“新妇语可得闻，形不可得见，何也？”妇曰：“妇人不饰，不敢见舅姑，况敢以朽化之身惊尊者？诚不以诡异见摈，得供使令于冥漠中，而防卫其不及，以少补生前未尽之职，何幸如之？奚以见为？”言已，复拜谢秩生，词致哀婉。 \\n 寿子号眺而请曰：“儿幼未识母，母弃儿去。日夜思母不得见。今幸母来，愿使儿得见母也，”妇亦哭曰：“汝依妆祖父母、汝父、汝叔父甚善，吾虽汝母，不复能抚汝，不忍更汝见也！”子固请，妇为一见，曰：“聊为他日验。”旋隐去。自是，寿之外无得见妇者。妇虽死而言词恭慎，循循执妇道维谨，捆以内咸安之。 \\n 母诞辰将至，妇谓寿：“请为我市束帛及少缯采来，作针黹数事，为介眉之献。”寿曰：“善。”即市与之。妇将去，置邻妇绣筐中。邻妇讶所从来，闻空中言曰：“吾西家文氏妇也，欲制衣履为姑寿。腕指苦弱，烦夫人代操刀尺、缝鉃而成之，感且不朽！”邻妇欣然许之，不逾日，成衣一袭、女舄一双，见者啧啧，咸谓针神。邻妇亦自讶巧捷，他日女红不能如也。妇持归付寿，则凭几支颐，若倦绣状，盖妇恐物出己手，疑于不祥，故附女成之。至日，寿进母。母且喜且悲，以为死妇乃胜生妇也。 \\n 里有悍妇，夫服贾于外，素虐其姑。窃市美食自食，使姑茹聋，蘖，终岁不知肉味，浣衣涤器若服役，终日不得休。而悍妇惺卧游戏，犹诟谇不已。及闻妇事，深自惭悔，事姑有加礼。其感化如此。 \\n 父母已知寿贤而数奇不遇，遂使主家政，不复令与进取。妇乃教寿倾囊饯易粟，积贮连囷。属岁洊饥，劝寿平粜而赈其贫者，所全活甚众。里中饥民群起掠食富户，德寿之尝恤己也，相戒不入其门，以故文氏父子兄弟饔飧晏然，无劫夺流亡之患。 \\n 已而得仲宫中耗，仲以赇败，削籍戍边，宦橐投入官。妻子穷困不得归。寿白父母，使秩生往迎仲妻子。秩生薄仲为人，不欲往，妇劝之曰：“伯与仲，均之兄也。小郎孝友，何独间于仲？”秩生叹曰：“闻命矣！”乃行，以仲妻子归。仲妻习于安乐，骤丁困苦，颇不任。寿父母以仲得罪实辱己，而仲妻素不敬己，其爱亦寝衰，久更恶之，若向之恶妇。邻里初以仲贵，腹非不敢言，至是亦多不齿之。寿子怨仲妻之谮死其母也，虽遏于父母命，不敢发，而时有报志。仲子随宦失业，既愚且骄，好博塞饮酒，数数盗财物亡去，从里中无赖少年游，鞭笞莫能禁。而仲屏死荒徼，无邱首之日。故仲妻虽归，前后如隔世，惭沮诎辱，几不得比于人数。独妇遇之如常，不以前卻为憾焉。 \\n 顷之，秩生补弟子员，登乙科，将议室。妇私告寿曰：“季子有宿业，当晚娶，且谐怨藕，妾已请而易之矣。符氏有女妍而德，其前身比丘尼也，行甚苦，偶涉香色界，遂结世缘，故尚无定匹。请以念珠为聘，事必谐。”初，符媪梦少年尼来至其家，乃生女子。女稍长，常常梦至佛寺中：长松翠忤，黄鸟缗蛮；蒲团空而金经掩，炉烟袅袅，犹萦绕璎珞幢幡之间，徘徊一两时便返。后有老尼谓之曰：“伽楠一百八，是汝委身处也。”女述于符媪，媪异而志之。妇所言合其冥契，果一媒而定。 \\n 婚夕，有蜥蜴长二尺许，来瞰青庐。家人欲杀之，妇曰：“不可。即所谓怨耦者也，宜亟藏其镜，而祭以季子之履，则无咎矣。”如言，蜥蜴见履若甚怒，跃下啮履，裂之，跂跂缘壁间，回首顾秩生者再，遂登屋而隐。知妇言之非妄矣。 \\n 符女贤柔颇类妇，其事舅姑处门内，一以妇为法。妇每形见，宴坐相款语，相得弥至。仲妻心窃忮之，然卒无能复毒也。 \\n 居数年，寿父母相继卒，寿，秩生居丧哀毁，妇亦衰絰，哭泣如生人。寿问曰：“舅姑安在？”妇曰：“此不可言，言则存亡皆获罪。故不敢言也。”妇自是颜色常不豫，见亦甚疎。诂其故，终不肯告。 \\n 一日，闻檐际箫管杂蘧，则家人咸得见妇。妇惨然雪涕曰：“别矣！上帝悯妾志而旌其愚，使得位神灵之末，叨庙祀之享。获邀此命，己历五年。妾为舅姑在，不忍行，今不能复却矣！”乃谓寿曰：“诸人禄命方长，惟君侘傺，人间福祚莫能一朝享，然君毋苦也。越数日，当相告。”复谓其于曰：“儿且贵，后十二年还见我。今勿悲，善事汝叔父母，他日竭力报国家，无忝祖、父、汝母之志也！”言讫，遂冉冉而去。 \\n 寿寻病，弥留之际，忽语家人曰；“妇来！”乃卒。后十二年，其子官某所，过一庙谒神像，酷肖其父母。 \\n ——妇盖姓裴。席间闻某客谈其事甚详，独遣其郡县，惜哉！ \\n  \\n   \\n  "}
{"章节": "沈髯", "正文": "  \\n 沈髯 \\n 　 \\n 夏店人沈髯者，赴都门访亲。途遇少妇独行，衣缟素，姿致明冶。髯悦之，而玩其孤弱，因与接语。妇曰：“妾夫婿客死，远葬烟郊。昨提麦饭一盂，亲奠其冢。今欲往京师，大归母家。忽值群马奔至，与童子相失，日昃矣，鞋弓不速，惧有遇焉，惟君携挈之。”髯窃喜曰：“幸辱同逮，敢先步武？”妇称谢，遂与同行。 \\n 洎暮，抵通州。髯曰：“逆旅诘问，何以应之？盍兄我，以塞众口？”妇笑曰：“即婿君，亦复何伤，翼必兄也？”髯喜甚，既就舍，遂同食寝。 \\n 迟明，髯寤，则见妇纸衣泥首，乃刍灵耳，惊而呼。众至，询得其故。发被视之，精秽流濡纸裈间，莫不诮谑髯。楫髯惭极，遁去。主人取刍灵焚之。 \\n 他日髯返，出故道，复遇妇来。笑谓曰：“沈郎归去，不携我行乎？”髯骇，亟避之。至家，寻病卒。 \\n  \\n   \\n  "}
{"章节": "并蒂莲", "正文": "  \\n 并蒂莲 \\n 　 \\n 某太守致仕归绍兴。一子年十二，甚聪秀。太守女兄者，适萧山某氏，来视太守，留数月。有婢年十四，随以来。子一见悦之，饮食寝起，率须婢为理，非婢辄不乐。婢亦窃乐为之用，不自离也。 \\n 会清明，女兄欲展墓萧山，将携婢俱去。两人相对殊恫惘。以为童子也，恋其所习，亦忽之。濒行之前夕，丙夜风起，扉辟阖有声。家人疑有盗，起视，门启矣。迹至河干，于双履在焉，讶而返，验于卧室，则媪在而子亡矣。趋视婢所，婢亦亡。知其溺矣，急拯之。乃得两人尸，相抱持甚固，钮相结也，带相束也。大守哀痛，合葬之。 \\n 所沉水中，故有莲花，自是皆并蒂。 \\n 非非子曰，宋咸淳末，海寇犯扬州。有曹璧、张丽春夫妇，相搂溺池中。逾年生并蒂莲花。又有男女相慕，赶水死，陂中姑婢。瓜期末及，已解怜郎，藤蔓相牵，乃同聘妇。惊青衣之窃窕，见即魂消；感白扇之凄凉，怜因而乞。固知沉檀既藕，一气无分；胶漆相黏，两形俱化矣。然犹藏驱斗草，晦迹于痴顽；洗砚煎茶，假名于役使。银鱼尚觅，竹马仍驰，佯缠丱角之红，乱贴丫头之翠。 \\n 若其夜深私语，春暮长愁，焚石叶以分烟，照菱花而比玉。待阙鸳鸯社，悄悄安排；穿花蛱蝶图，闲闲点染。芳情不露，密约谁知？是以桐叶无凭，蓬根不固。时则禁烟节近，濡露心悲。家家焚榆荚之钱，处处奠梨花之酒。女媭欲去，人种难留。坐上鹧鸪，送佳人兮不能语；檐前鹦鹉，思公子兮未敢言。此意同缄，旁人讵解？皆曰鸦雏燕觳，犹有童心，宁知凤侣鸾俦，竟非儿戏？ \\n 于是牵衣掩泣，解佩吞声，神已全痴，梦常半醒。杨花杨树，明日分离；桃叶桃根，何时迎接？卿虽念我，其如雁杳鱼沉？侄不从姑，便看云飞雨散。红笺写恨，菱叟难逢；香楮祈神，潮王不管。事已如此，计无复之。与其相望于天河，孰若同游于水府？烟波十里，是双鱼比目之乡，木柝三更，乃孤月伤心之候。罗衣纽结，尚愁死后分开；绣舄留遗，早向生前解脱。遂乃灯昏绮阁，风戛朱扉，一室皆惊，两人长逝矣。 \\n 于斯时也，波臣为之动色，泉客为之怆心。湘灵鼓瑟以来迎，太乙浮槎而赴吊。郁金玳瑁，栖燕咸惊；丽玉箜篌，枯鱼亦泣。况关骨肉，能保肝肠，爰含肌肤，以嘉魂魄。纵同棺椁，初无殉葬之名，曾抱衾裯，不背嫁殇之禁。天荒地老，水远山长。虽沉玉于黄沙，终埋香于青草。若耶溪浅，原邻郑旦之村，幼妇碑高，恰近曹娥之墓。泉台女伴，莫唱“大郎神”，乐府词人，应歌“孺子妾”。 \\n 呜呼！姻缘有恨，今古同悲。儿女何知，死生不变。 \\n 至使断肠名草，洒泪成花，梨著雌雄，兰开夫妇。墓上相思之梓，庭前蠲忿之棠，丛筠留妃子之斑，丽卉学美入之舞。 \\n 如兹韵事，尤有祥徵。本图碧树之交枝，翻作红蕖之并蒂。情根既种，无奈丝长，意蕊虽开，依然心苦。然而人间露水，岂卜长圆？无上星河，犹愁远隔。曷若痴魂自在，千年翡翠之巢，艳福同消，十亩荚蓉之馆。童男雨迸，错落成珠，少女风香，玲珑透玉。听《江南》‘采莲”之曲，尽游戏于月白风清，歌《子夜》‘同藕’之词，莫感怀于水流花谢！ \\n  \\n   \\n  "}
{"章节": "河东丐者", "正文": "  \\n 河东丐者 \\n 　 \\n 有新鬼者苦馁，往见旧鬼而问术焉。旧鬼怒其无贽，绐之曰：“子欲得食，易与耳。有樵于终南之旁者，于代为负薪，彼且享子。”新鬼信之，附樵者之担而致其力数日，樵者不知也。偶憩路旁，新鬼负其担而趋。樵见薪之自行也，且骇且驰。鬼恐失樵，迅逐之。樵至家，而薪亦至。疑薪妖也，燎诸大门之外，终不食鬼。 \\n 鬼由是竟饥且惫，复往见旧鬼，咎其无验。旧鬼笑曰：“向亦戏子耳，是固恶可得食也？山下某氏将祭，请与子俱。” \\n 既至，有衣冠而拜于墓者，鱼肉在俎，果实在笾，爵有酒，盂有浆。墓中有鬼出。避其拜，涕泣而不忍尝食。新鬼馋甚，径前掬嘬之。忽有狞鬼扼其喉，执而系之树。讫于其既，以馂馀分啖诸鬼，独新鬼以攘食故，怒不与，且鞭而后释之。 \\n 冤苦无所诉，忽大悟曰：“物各有主，固不以幽明异也。吾独无家乎？”乃梦诸其子，语以前事。于泣而祭之，然贫不备物，莱羹葁粥而已。鬼不暇择，餍饱而去。既饥，复走告其子，子淅疑之曰：“父已死矣，而频频索食，当不其然，其有伪而托者欤？”竟不祭。 \\n 鬼窘甚无策，而视他鬼不常食，亦不甚苦饥，走谒主者叩其故。主者曰：“此业报也。予生时烹鲜割肥，极口腹之奉，物以珍，家以贫，故身死而肠胃犹生，不尔更也。”鬼大觉悟，哀主者而告之悔，请得自比于众鬼，弗许。 \\n 乃痛恨闭居墓中，不复出，竟饿死为聱，而饥弥甚。不得已，复崇诸鬼间得一饱。忽自讼：“术有穷而饥无已，何为自苦？且既为聱矣，宁忧复死？”忽金光中现一人如菩萨状，以指弹之。则身已在墓中，复转生为鬼，俯仰甚乐。念向者望为鬼不可得，一念之复，幸得至此，得长为饿鬼足矣。于是仍坐墓中，不出，亦渐不甚饥。深悔生时之饕餮，欲补过而道无由也。 \\n 久之，主者召之去，曰：“尔能白责，可以为人，但宰杀过多，膏腴之福尽矣。残羹榺炙，其可饱也。”使往生丐者之家，宿因了了。遂持戒不茹荤腥，乞食河东。往来郡县里党间，辄自述之。常言鬼多于人，聱又多于鬼，又言人不尽生，鬼亦不尽死。 \\n  \\n   \\n  "}
{"章节": "宝剑", "正文": "  \\n 宝剑 \\n 　 \\n 李介夫言：浙江赵君长人，豪迈好侠。所携剑，宝剑也以慑鬼怪，往往验。 \\n 常佐某公幕。署后有室一堵，华且敞，而蓬蒿蔽之。以问胥吏，曰；“居者辄死，或竟失所在，用是鞠为茂草。”赵笑曰：“恶有是！”以避喧良便，遂翦草，解装其中，使二仆共卧对室。 \\n 其夜，二仆纵饮他所，赵方燃烛阅官牍，闻屏外啄门声，呼问无应。少焉门大启，觉有物入，喷息甚厉。俄焉及寝门，触帘，帘动。赵异之，乃仗剑秉烛挑帘出，则见有口大如牖，其身崔嵬若山，几与椽梁。急以剑掷口中，物竟吞剑。复以烛并锡具掷之，物似负痛，乃转首急去。屏门尽倾。有顷，二仆来，赵呼语之，亟移榻去。 \\n 次日，见血于门外淋浪相属。迹之十馀里，得穴于山旁，有巨蟒死焉。剖腹求剑，不得，烛具乃无恙。 \\n  \\n   \\n  "}
{"章节": "蛟", "正文": "  \\n 蛟 \\n 　 \\n 乾隆癸卯二月，金谿北鄙祟岭崩，蛟也。大雨雹，风霆怒甚，山下村几墟、民几鱼，其暴如此。 \\n 郡中故多蚊。某年小山出九蚊，得九穴，然不为暴。某年夏雨甚，邻里陈坊桥涨及于梁。有田父荷锄过桥上，见两巨蛇黄色，队行水中。随以锄击之，毙其一，致之桥上。闻者皆来观。已见上流有浮滓如席，去梁数丈，盘旋不前。——浮滓者，相传蚊属行水中，用以自覆者也。——于是观者皆走避，浮滓乃奔下，势若山裂，浪沸起，高丈许，粱不尽榻，涨亦顿落，而人无损者。若此皆不为民暴者也。 \\n 闻古老言：唐太守在吾郡时，选材官攸飞，教之伐蛟，其法不传矣。验蚊之法：于大雪时四山望之，无雪处，其下乃蚊窟。 \\n  \\n   \\n  "}
{"章节": "平阳生", "正文": "  \\n 平阳生 \\n 　 \\n 平阳生，无能举其姓名者。或曰平阳人，或曰平阳其郡望也，世为清门，多隐德，至生稍凌夷矣。生有奇表，末龀，言语辄惊人。稍长，出而亡焉。至十五始归，竟喑哑。不栉不沐，首不冠。足不履，腰不束带。敝衣一袭，常服之，冬不裘，夏不葛。住无常所，亦不常饮食。所行类有道，又类依隐玩世者。 \\n 有士人阴异之，辄与之游，欲以观其私，醉之酒，以观其真，遗之钱，以观其节，激之使怒，以观其度。生或饮或不饮，或醉或不醉，或受或不受，或怒或不怒，卒莫得而测也。 \\n 他日者霪雨既霁，士人偶出于野，日垂暮矣。窃见生行泥淖中，不汙不陷，犹犹然。奇而尾之，则入古庙中。蔽门。隙窥之。庙中土偶见生，皆起迓，生与抗礼，坐石上共语，为洸洋恣肆之言甚隐跃。或可闻，或不可闻，或可解，或不可解。始知生非真哑者，大讶趋归。 \\n 明日生来，士人为勿知也者，而强留之宿。比夜，再拜而请曰：“吾知公仙人也，幸有以教之！”生笑曰：“我何仙？幻术耳。子既侦而识之，姑勿泄。当有以娱子。”因袒而示之，胸有方孔寸许，谓士人曰：“盍进之？”士人笑未信，试举踵焉，则超超然已升，绰绰焉而行，盖入生之胸中矣。 \\n 其初，如驷马之门。其既，如九轨之途，百雉之城。万井之邑。 \\n 苍然而高者天也，蔚然而叠者山也，渟然而流者江河也。有耕于野者，有负于途者，有往来游戏者，有呵道队仗行者，有追逐者、喧笑者。其物有木，有草，有石，有飞鸟，有鸡，狗、马、羊、豕。适于其市，杂然而陈者，无所不有。其人，男女犹是也，服饰犹是也，言语犹是也，居处饮食犹是也。士人行焉，止焉，食焉，息焉。心廓然而舒，神焕然而畅，亦几忘其身之在生之胸中也。 \\n 三日，至一所，其郊原如绨锦，城郭如云霞，宫室如珠贝。入焉，见其人皆衣绣而冠玉，餐香而饮雪。翠竹蔽其墉，瑶草环其阶，绎花拂其檐，孔翠鸾鹤舞于庭户之间。无风而神籁韵于耳者，笙璈琴管之音也。旗旌摇摇，帘幞垂垂。栏楯纵横，窗扉四开。彝鼎几研之属，陈不一处。于是意迷神眩，仿徨焉而莫知所向。 \\n 俄有童子搴帷出，谓之曰；“观止乎？未也。盍随以来？”士人欣然武其后，历数闼，曲折洞达。行其左，奉佛之堂寂以高，经其右，祀仙之馆净以广，升其中，庋书之阁光明而邃奥。进抵其内，有巨人焉，坐圆台之上。士人敬且畏，仰而瞻，俯而拜，旁而伺，就而问；巨人若弗见焉、弗闻焉，不言不动，寂然如止水。槁然如枯木，屹然若顽石。俄有捧衣进履，陈牛羊、具酒浆而进者，巨人如故也。又有赍金怀玉及舁货贝而入者，巨人如故也。于是皆退。少焉，人报曰：“患至矣！”乃闻戈马汹涌，破门而入，环而攻之者皆张弓露刃之夫，复有狞鬼群魔跳踉乎其前，鸷兽毒蛇盘踞乎其后。士人股栗噤伏，魂魄震慑，而巨人亦如故也。顷之，纷纷者欻然俱灭。士人欲趋出，乃有女子旖旎而来，花颜而霞衣，云烟五色，缥缈护之，若隐若见，且前且却。忽有红树生台下，须臾寻丈，状类珊瑚，巨人乃震荡欲堕。俄空中一剑飞出，断树砉然。女子隐去，巨人始定焉。 \\n 士人睹之，且喜且怵，忽念此固生之胸中也，何为乎不归？前童子在侧，笑曰：“故道不可复识矣。”引之出自旁门，指画其途曰：“由此其可达也。”士入遵面行，行不计程，宿不计处，朝而暮者不计日，朔而晦者不计月，寒而暑者不计岁。向之来也，草木青青而华也，而今黄落矣，未几则又甲坼矣，水波溶溶也，而今潦降潭清矣，未几而川复涨矣，风暖而日喧也，而今霜雪载途矣，未几而阴谷之冰凘矣，燕则再雏矣，雁则再宾矣，月弦而璧者不知其度。时倏然其速也，途杳然其长而无极也。于是感怆悲涕，苦远不得归。疑其梦也。而非梦也，疑其死也，而非死也。遂大呼生曰：“公戏我，公戏我！” \\n 忽自生左耳中落。视残红犹明焉，墙外之柝四声耳。生则酣寝榻上，推而起之，乃大笑趋出门外。自是不复见。 \\n ——士人者，姓周，失其名。 \\n  \\n   \\n  "}
{"章节": "爱驴", "正文": "  \\n 爱驴 \\n 　 \\n 某翁富而吝，善权子母，责负无虚日。后以年且老，艰于途，遂买一驴代步，顾爱惜甚至，非甚困惫，未尝肯据鞍。驴出翁胯下者，岁不过数四。 \\n 值天暑，有所索于远道，不得已，与驴俱。中道翁喘，乃跨驴。驰二三里，驴不习骑，亦喘。翁惊，亟下，解其鞍。驴以为息己也，望故道逸归。翁急遽呼驴，驴走不顾，追之弗及也。大惧驴亡，又吝于弃鞍，因负鞍趋。归家，亟问驴在否，其子曰：“驴在。”翁乃复喜，徐释鞍，始觉足顿而背裂也，又伤于暑，病逾月乃瘥。 \\n  \\n   \\n  "}
{"章节": "吴生", "正文": "  \\n 吴生 \\n 　 \\n 荆州田舍翁何某，乡里称长者。乾隆四年春，有葛衣人来访之，自云：“家江右，吴姓。途穷求助。”何辞焉，而视其人，虽敝衣赢尪，神采特异，乃复问之，曰：“君颇识字否？”吴曰：“我固诸生。”何曰：“儿辈方求师傅，敢以辱先生。俟秋获所入，敬戒行李。可乎？”吴曰：“诺。”遂洁馆舍，卜日使二子煜、熥及从子燧受业焉。既严且勤，颇尽师职。自夏徂秋，亦殊不言去。岁时修脯，悉却不受，曰：“但求吃饭处，奚以金为？” \\n 既三年，何有姻娅许某者，夜经何宅后，见一人裸身被髪，拜月于丛树之间。审之，吴生也，大骇急去。及返诣何，侦吴生。吴生方午餐，愈疑之。乃以状告何，且曰：“诡异若此，不遣且为患。”先是，何以吴衣葛无以御冬，制缊袍赠之。吴生笑不受，而衣葛如故，亦未见其寒也。心窃疑侄，至是闻许言，深然之。乃谓吴生曰：“先生固有归志，为儿辈羁留久矣。敢具刍粮，为君启途。”即袖中出十金为赆，吴笑而受之，曰：“即今日行矣。”何请暂留，为杯酒之饯。吴坚谢，遂长揖别去。 \\n 他日，何策卫而出，复遇吴灌綐溪边，因问曰：“先生未归耶？”吴曰：“方授徒东村李氏，未有行期。”款叙数语，别而行。前二三里，复见吴坐大树下，颇疑诧。吴见而笑曰：“引避不及，幸恕之。”何唯唯驰去。过李氏之门，却见吴生与李立门外，乃大诧。李固何旧识，乃前诘吴曰：“顷两遇先生，遽已在此，何间道之速也？”吴不答。李笑曰：“先生固未出，公焉得见之？得毋误否？”何默然，曳李于内，问吴所自来，且述其异。李曰：“适主于我四栽矣。”计其在李氏时，即其在何氏时也。相与惊绝。趋出视吴，吴已去，后遂不复至。 \\n ——何燧官武清令，尝为人言之。 \\n  \\n   \\n  "}
{"章节": "猫言", "正文": "  \\n 猫言 \\n 　 \\n 某友言：某公夜将寝，闻窗外偶语，潜起窥之。时星月如昼，阒不见人，乃其家猫与邻猫言耳。邻猫曰：“西家娶妇，盍往觇乎？”家猫曰：“其厨娘善藏，不足税吾驾也。”邻猫又曰：“虽然，姑一行，何害？”家猫又曰：“无益也。”邻猫固邀，家猫固却，往复久之。邻猫跃登垣，犹遥呼曰：“若来若来！”家猫不得已，亦跃从之，曰：“聊奉伴耳。”某公大骇。 \\n 次日，执猫将杀之，因让之曰：“尔猫也，而人言耶？”猫应曰：“猫诚能言，然天下之猫皆能言也，庸独我乎？公既恶之，猫请勿言。”某公怒曰：“是真妖也！”引槌将击杀之，猫大呼曰：“天乎冤哉！吾真无罪也。虽然，愿一言而死。”某公曰：“若复何言？”猫曰：“使我果妖，公能执我乎？我不为妖，而公杀我，则我且为厉，公能复杀之乎？且我尝为公捕鼠。是有微劳于公也。有劳而杀之，或者其不祥乎？而鼠子闻之，相呼皆至，据廪以糜粟，穴簏而毁书，揓无完衣，室无整器，公不得一夕安枕而卧也。妖孰甚焉？故不如舍我，使得效爪牙之役，今日之惠，其宁敢忘？”某公笑而释之，猫竟逸去，亦无他异。 \\n 《东阳夜怪录》记苗介立事，猫之能言，古有之矣。而此猫滑稽特甚，足为捧腹。 \\n  \\n   \\n  "}
{"章节": "瓜异", "正文": "  \\n 瓜异 \\n 　 \\n 某公尝市一瓜，大可如斗，置案下。夜半地上有声，嘤咛如鸡雏千百。察之，自瓜中出也。视瓜，乃洞灼有光，如万星烂然射目。惊语左右，闻见皆同。使燃烛谛观，则声寂而光弢矣。置屋外，旦日剖之，戛然有声，然亦常瓜也。或啗之，味甚甘冽，无他验。 \\n  \\n   \\n  "}
{"章节": "秦某", "正文": "  \\n 秦某 \\n 　 \\n 宋某者，直隶玉田人。尝举进士，后以事被罪，配乌鲁木齐。白香幼随其考为边吏，尝从宋受书。时有秦某者，亦配军也，山西徐沟人，与宋特相善。每过宋斋，说往事，故白香闻而熟焉。白香告余曰： \\n 宋初至配所时，谒关庙，阶下立一人，年界五六十，疏眉而秀髯，目宋而笑，若曾相识者。巳而呼宋曰：“子吾故人也，而不识几？”宋愕然，唯唯莫对。其入乃能道宋郡县族里氏名及事状甚悉，且曰：“田国荣来欤？然当至。”田国荣者，宋之家仆也，时果在道矣。于是宋闻之讶甚，曰：“仙乎哉，仙乎哉！何以能然？”亟叩其姓氏，则曰秦某也。秦谓宋曰：“吾所以识子，乃以梦故。虽然，言长矣，非立谈可讫。”遂与归其所居，述其详。 \\n 秦谓宋曰：“吾向在京师。某年除夕，忽梦为有司逮去，鞫于刑曹。狱成，配于此。亲旧相吊而别也，吏卒相拘而行也，山川关塞道里之所经，水陆舟车步马程宿之所身受，无不尽历。至乌鲁木齐乃惊觉，则献岁而贺客来也。心疑而恶之。至上元夜，忽又续前梦，则至配所以讫于身终而觉。遂信其有以。越三日而事果作矣。得罪以来，事无巨细，率与梦符，莫能强异。适遇子于庙，亦遵梦而行者也，而果遇子。请更言其后，以试吾梦。如子某年某月吉，某年某月当小蹇；某事如志，某事当无成。某月且疾病，某月当愈，某月有获，某月当有所失，某某当来，某某当去。此皆吾梦中事也。梦境渺茫，每不自信，又恐迹涉诡怪，惑人听睹，重取罪戾，深秘不敢言。子厚于我，姑言之，以试吾梦。” \\n 宋于是遂与定交。然疑其或有他术，久而察之，然后知其果梦也，而非术也。识其所言，无弗验者。梦既久，事以千万计，秦亦不能尽记。事至辄忆之，则娓娓而竟其后，无弗验者。 \\n 秦谓宋曰：“无弗验者。独一事弗验。吾梦居此地时，乃三城品列，今独一城耳，此为不验。”乾隆三十年后，屯田既广，商贾云集，更筑新城以处之。后又移陕西满兵驻防于此，复筑满城。三城之说亦验。 \\n 宋有母年老，岁时诞节，未尝不瞻望涕泣。秦慰之曰：“无伤也。子行遇释，且终养。”后数年，宋果释归，奉母以终，乃卒。秦卒于配所。 \\n 噫嘻！除夕一梦也异矣！越十五日续梦之，其后数十年复履而行之，以至周旋琐杂，语言纤碎，目见而耳闻，无异于己。 \\n 而不相谋者，莫不如印同符合。比于他人，盖不啻两世，亦古今以来仅有之事也。然岂非数哉！白香在乌鲁本齐，年尚少不能具悉，比述于余，又忘其四五。余记之，又逸其四五。盖非其详矣。白香又言：宋晚岁颇明于卜筮，推占后事，往往与秦梦符也。然耶？否耶？ \\n  \\n   \\n  "}
{"章节": "武侯碑", "正文": "  \\n 武侯碑 \\n 　 \\n 卒制军莅成都日，掘城下得古碑，勒五‘火’字，旁有武乡侯款识，因移置武侯祠。是日大蛙见于市，旁有穴焉，或倾以盂水，蛙避入穴，穴亦塞。次日，蛙数万队行，诣武候祠，填塞门巷。众祷焉，已而不见。顷之，成都火起者五处，延毁万家。乃悟所掘者武侯镇火碑也。复埋之，遂不复火。 \\n  \\n   \\n  "}
{"章节": "姚子英", "正文": "  \\n 姚子英 \\n 　 \\n 闽人桃子英，少而俊。随父商淮阴，父命挟资之京师，谋为小吏。渡黄河而北，忽得寒疾，甚困。税居莱庙中，久之，药焉而愈。出游庙旁村里间，见之者目相环也。 \\n 既还庙，夜中忽有丽女子入室。姚惊曰：“汝人耶？”曰：“否。”“鬼耶？”曰：“否。”‘狐耶？”女子笑不答。遂同欢寝，旦则倏然去，不户不庭，信狐也。夜复来，则授丹数粒，使服之，盖媚药也，益健于人道。 \\n 居无何，姚父至，盖闻其疾来视状。见其愈也，乃促之就道。姚不得已，行。流连数十里外，待女子，女子不至。数日，姚度父已归，复还庙中。女子至，喜曰：“妾知郎，情者也，必返，故至。”姚戏曰：“卿狐矣，乃不能随我，曷故？岂非忘我哉？”女曰，‘无须见责，明旦随郎俱去耳。” \\n 是夕漏三下，闻檐际鸡声喔喔，女急推姚起，曰：“亟窜！老父迹至矣！”即以长衾裹姚，挟之破扉出，登垣而奔。如乘马蹑虚，昏然听之，不知身在何所也。旋闻女呼曰：“醒！醒！”姚如梦中觉，擘衾启目，曙色苍凉，乃卧野亭中，女在旁喘吁，睨之而笑。姚顾己身尚裸处，不禁腆然。女指衾下曰：“忍辱铠固在。”姚索得衣裈著之，始从容问故。 \\n 女曰：“无须问，当图其亟者。装资尽弃，无以具糇粮，奈何？”姚忧窘无策，女笑曰：“不嫌绿头巾为累，贫不足忧也，’姚亦笑曰：“事在卿，不在我。”女前拊其颊曰：“幸不至此。郎饥，第言之。”乃于衾下出馎饦数枚，授姚曰：“有少饵，可啖也。”自是姚欲食，女辄供之。 \\n 行数日，女曰：“此亦非长计。”姚曰：“若何？”女曰：“妾幼习角牴戏，请同游市麈，少展薄技，醵金而戒途，可乎？”姚曰：“甚善。”同行至一肆，女选敞地，画中矩，忽于袖中出碧纱步障，围四际，中垂绣幔，隔障为内外。一切供具悉取给袖中。坐姚于幔下，曰：“但观之。诸无与郎事。”姚唯唯。 \\n 女亦遂坐于左，扬袖一挥，则障辟如门者四五，观者蚁集矣。忽一小鬟搴幔出，年可十三四，裙杉楚楚，向女拜曰：“姊姊好！”又拜姚曰：“姊夫好！”姚欲起答之，女曰：“止。”小鬟复对众敛衽，展白折叠扇索钱，顷刻得数贯，献于姚。徐举扇挥空，则万紫千红纷纷坠地，皆桃杏花也。咸讶九秋气候，不宜有此。俄有牡丹一朵，大如盆，飞堕众花中。小鬟趺坐其上，凌风而起，馀花皆随之而去。观者莫不叹诧，以为奇绝妙绝也。女曰：“鸦头无礼，竟舍我去乎？谁为我执以来？”便有老人应而出，长尺许，荷一梃控小马，伛偻嚏咳，惴惴伏鞍上，若欲坠下状。女哂曰：“汝欲追妮子，不顾闪折骨头耶？”老人忸怩而退，观者皆大笑。女曰：“鸦头既去，且听之。请为激楚舞以壮宾客。”遂呼曰：“良子来！”则有童于出于东，短衣双髻，执戟而舞。良久，女又呼曰：“阿延来！”复有童子出于西，装如前，持双剑。女曰；“斗！”二童子乃斗，剑戟迷离，终不相触。女曰：“搏！”二童子乃弃仗而搏。 \\n 忽一人拦二童子仆。厉声曰：“淫婢子尚不归耶？”女色变而奔，其人逐之，倏忽已杳，诸物皆化为纸矣。 \\n 姚惊骇，急避入众中，遂走至京师，忆女甚苦。数年，落拓归。过故庙，风景凄然。留宿数日，寂如也。不得己。问庙中道士：“此地故有孤祟否？”道士曰：“客尝遇之乎？”姚具告之，道士笑曰：“伪狐也。有某侩者，无姓名，挟左道攫人财物。尤善房中术，能致妇人魂魄。好女子见之，辄病卧如丧，久之乃复；往往言自侩所来，盖非其璞矣。侩又能隐形易貌，甚诡秘。昔尝居此，今复移去矣。闻侩有女，传父术，亦用以媚男子，托名于狐。侩虽甚耻之，莫能禁也，客所遇得毋是乎？” \\n  \\n   \\n  "}
{"章节": "奎光", "正文": "  \\n 奎光 \\n 　 \\n 诸生某，锐意进取。岁当宾兴，往往梦中跃起，走叫出门外，曰：“中矣中矣！”已又作报喜人索采钱状，往复争竞。良久，复就床，鼾然睡去。次日忆之，惘惘然如不第者然。 \\n 又闻人言，登科则奎光且见。一夜，有偷儿灶火耀窗间。某正拥被冥想，见之，喜曰：“殆奎光耶？果尔，当再见。”偷儿承意复耀之，某大喜，遂熟睡不疑。偷儿尽发其囊箧以去。 \\n  \\n   \\n  "}
{"章节": "燕", "正文": "  \\n 燕 \\n 　 \\n 豫章某节妇家，岁有双燕巢其堂。后雌燕独来，盖亦孀矣。或谓孤燕不祥，毁巢而逐之。燕旋毁旋茸，终不去。 \\n 他日，忽有双燕者径来夺其巢。孤燕露处宇下，孑然悲鸣。而是夜双燕竟为鼠啮以死，孤燕乃复，闻者快之。 \\n 节妇既贫，鬻其室他徙。明年孤燕至，讶主人已非，徘徊旧巢，已复去。卒访得其新居，构垒处焉，去来者十九年。 \\n 周厚庵来都下，述于余。此与姚玉京及卫敬瑜妻事略相类。噫嘻！今孤燕尚无恙耶？可不谓贞且义习？夫鼠，黠而窃者也，乃亦能侠，善乎哉！ \\n  \\n   \\n  "}
{"章节": "葆翠", "正文": "  \\n 葆翠 \\n 　 \\n 某生笃学，自少至长无交游，诵读之外，亦无他嗜好，泊如也。 \\n 读书城中某寺。其邻以宅警他徒，有叟挈眷来，税居之。邻故有楼，俯临生书室，久扃钥。翌日，忽施帘幕，甚华焕。俄有女子自楼出，妙龄殊姿。生见而好之，木立移时。女凭槛他顾，略不垂盼。徐徐搴帘入，径阂其扉。生徘徊窃叹：“天下乃有斯人耶！”翘首楼上，冀女且复出。数日杳然。生意必叟眷属，即往谒叟，欲结比邻欢、为朱陈计。门者谓主人性介，不愿宴见宾客，置刺不为通。生怏怏而返。次日复往，则杜其门焉。由是益怅惘欲绝，日对楼凝望冥想，而诵读之声不复作矣。 \\n 一日薄暮，微闻楼上步屐声，戽乃启，仿佛见红袖。生喜，注目待之。忽微风飕然，一箭出帘间，生惊闪避，已著地。拾视，蜡镞耳。少焉，女挟弓矢出见生，似甚怪怒，复射之。生神夺，不复知避，又以蜡镞无伤也，仰面受之。箭发，中生颊，甚痛楚。拔视箭端，易以绣针矣，流血及颊，女乃大笑趋入内。 \\n 生既病创，数日偃卧不能起，终不怨女。念女戏而卖己，殆非无意者。且以投梭故，博倾城一笑，计亦良得，及瘥，则楼上帘幕无见，扃钥如故矣，凄然丧魄，讶叟伺故遽迁去。侦诸其门，则叟殊未迁。卑辞叩门者，乃知叟盖山西富人，有二子，外商，室中止老妇，及灶下婢耳。始悟女竟非人也，炽念顿灰。然犹时时忆其美不置，遂感疾，迁延卧榻上。 \\n 家人闻之，请医来问状，生但瞪目直视，不复作一语。举室惊悼，谓生且死也。无何，跃然从床起，神色怡然，若并无疾者。家人愈疑骇，环而守之。生辞焉，弗听三，始相引趋出，伺诸窗间。则闻生语曰：“退矣退矣！卿盍前？”少间，生又曰：“君太恶作剧，乃以人面为鹄耶？”则闻有吃吃笑者。笑已，乃答曰：聊相试耳，君乃不怒。既知为异物，乃复为畏，且念我且病，君良苦矣，而情亦至矣！是以来。”家人听其语，知其鬼也。急排闼入，共徙生以归。生悲怛无已，奄然复病，饮之药弗效。更为召巫。生乃见女来笑曰：“巫焉能驱我，适诱我耳。久欲视君，苦无间，可乘此一游。”生欣然从之出。略无阻隔。 \\n 倏忽间行入一室，绣帷香榻，壁有图，瓶有花，琴书玩好之属，位置疏雅。女辟旁闼引生出帘外，凭栏而指曰：“是何处？”生审视即己书室也。始觉身在女楼中，益自喜且幸，已于门侧得断弓及矢。生问：“此射我者耶？”女粲然曰：“然，为其射君，罚而折之矣。”生亦笑。生既与女处，因问女姓字，女曰：“妾前明张总帅女也，小字葆翠，遇疾夭逝，栖魂于此，茕守泉关，未敢自涴。感君意厚，故不避非礼，赴情申义。不幸形迹乖异，见防于人，迟迟至今。”生曰：“鬼真畏人乎？”女曰：“非也。桑濮之事，安得然不避人目？彼虽不见，妾实耻之，非畏之也。”生曰：“吾与君今日殆夙缘耶！”女曰：“非缘也，情也！无缘者神魂不清，飞絮因风，飘萍逐水，偶合偶离耳。妾向遇君盖如此矣！若情之所结，自有而无，亦自无而有，由生而灭，亦由灭而生，山川不能间，死生不能隔，而天帝神明不能禁也。”生曰：“卿埋香已久，九原寂寞，盍为再世玉箫乎？”女曰：“鬼之不欲生，犹人之不欲死也。人不能不死，鬼则可以不生。且人之生也，饥寒伺其身，职役劳其形，嗜好攻其情，灾患怵其虑。妾尝为人备领之矣。而溘化以来，举不复有，此何乐如之？虽有绛雪神丹，还魂灵草，不愿服也。”生唯唯。 \\n 历三日，女促生归。生恐失女不肯行。女曰：“无伤也。君归请宣言于众曰：“听我，我乃生；不听且死。孰与听我？”众必听，则使人迎我于楼，妾即至矣。不然，幽遘亦何可长哉！然须将币帛，具舆马，如婚娶礼，妾乃行。非以为文，礼不可废也。”生唯唯，遂归。 \\n 忽从榻上起，则闻家人惊喜曰：“生矣！”问魂亦何之，生如女教。家人不忍违，为娶女以归，居室如夫妇。女性贞谧，不好冶媟，生之外虽三尺童子莫能觏也。 \\n 生有外兄某，闻其事欲求见女，女不可。某坚坐不去，语渐亵嫚。女掩耳让生曰：“闺帏之中，安得容淫朋秽语？幸速遣之。”某闻惭而出，其严凛如此。女流相对，间亦形见，往往相谓，言目中闺秀无如新妇妍且慧者。 \\n 居数年，帷薄甚修，遇有休咎，多因女决之。生家呼女为神娥。生感女意不复娶，女劝生纳姬。生二子，为父后，生卒，女亦去。女尝出生时小像，使生题识之，藏于家。 \\n  \\n   \\n  "}
{"章节": "蜡技", "正文": "  \\n 蜡技 \\n 　 \\n 时人有善蜡技者，团黄蜡作麒麟，成之指掌间，麟角毕肖，他物皆然，亦绝技也。人或求之作，万万不肯作。谲者知其癖，故握黄蜡诱之，又故故匿之，彼必索观，再三而后与之。乃随意团捏，酬对如常，俄顷而就。置之近身，意甚珍惜。伺间攫藏之，不然，少时便复毁之矣。 \\n  \\n   \\n  "}
{"章节": "施建昌", "正文": "  \\n 施建昌 \\n 　 \\n 有卖药者施建昌，河南汤阴县人。顺治八年秋，归自湖湘，日暮失道，经花圃之侧，桃实方熟，纂纂出墙。施正饥，求墙缺处，逾而入，升树饱啖，即憩树上，倦而假寝。及觉，则明月既出，亭馆凄然。风露满衣，畏寒欲下。忽东阁门启，语笑有声，蔽树叶窥之。见三小人高尺许，一虎首者红衣，一马首者黄衣，一羊首者绿衣，共携酒肴，设亭前石上，席地对饮。虎首者中坐，羊马左右焉。俄而角门再启，复有四人出，一鹿首、一牛首、一狗首、一鬼首独角。皆衣缯癰，其长不及前三人，亦就石上坐，相语曰：“月佳哉！”施骇甚，伏树屏息。虎首者忽曰：“何故有生人气？”皆曰：“良然。”哗然而起，遍索圃中不得。羊首者谓曰：“大兄故善疑，生人安在？”众皆笑，遂列坐饮酒。 \\n 良久，虎首者又曰：“我终觉有生人气。”群起复大索不得。马首者曰：“夜良如此，姑饮酒，无忧自扰也！”众是之。乃相与拇战，飞觥轰饮。已而虎首者呼曰：“此时生人气甚浓。须再细搜之。”时斜月穿树，人影堕地。虎首者见之，笑曰：“我岂妄言哉？固在此矣！”众共叹其卓识，遂趋至树下，仰而呼曰：“汝速下，否则祸汝！”施抱树恐栗，不复能言。众见其不答，则环树詈辱，摇撼攀跃，而人小树高，终不能及。无何鸡乱鸣，群小人乃敛迹而去，角门亦阖。 \\n 施俟日出始下树，欲穷其异，访主人而告之故。主人姓陈氏，明季尝官内翰，隐居于此。闻施言，未之信也。入告夫人，夫人曰：“其有焉，婢媪辈亦言东角门夜尝有声，盍察之？”同至角门内，谛视地上，有蹄迹焉，而甚小。其旁曲室，积薪草及败椟其中，尘埃蔽之，独一椟浮滑若常有物出入者。遂发其椟，中贮数土偶，为虎头马头诸形，杯盘之属亦在焉。夫人泫然曰：“此亡儿戏具，吾不忍见，姑弃于此。今二十余年，不虞其为怪也，令碎之。有声有血。 \\n  \\n   \\n  "}
{"章节": "汤琇", "正文": "  \\n 汤琇 \\n 　 \\n 冯生者盖河南人，与同里汤琇，少时同学，最相善。两人皆名家子也，居相比，齿相若，才相并，顾志趣不甚合。冯，弱书生也，循循曲谨，不臧否人物；琇则慷慨激烈，殊有侠士肠，又多力善射，挽两石弓，百步辄命中。两人不相效，亦不相非。尝同游水曲，冯载酒，琇挟弓矢俱，选径僻处，踞坐丰草上，相与论志。冯因取片石，睨柳枝最高处掷之，祝曰：“以中否卜吾进退。”一掷而中。琇抚掌曰：“善。”适有鸟拂树过，琇即援弓射之曰：“吾亦以此卜！”矢既鸣，鸟竟飞去。矢落湾波中。琇折弓投地叹曰：“已矣！”冯惊，慰之曰：“皆戏耳！何遽出此？”琇曰：“吾他日百发不一失，而今失之，岂非数也，君善为之。吾志决于此矣！” \\n 是岁冯果领乡荐，明年成进士。琇竟放浪山泽，有冥鸿之志。冯屡劝之，不顾也。冯既登仕版，远宦闽粤间，作书招隐者三四。琇率不报，弃家游四方，于是并踪迹不可得测矣。冯思之，往往至流涕。岁时存问其家，廉察十余年，卒无知琇消息者。 \\n 冯尝买一僮，顽劣特甚，殆不堪任使，食已即卧，起乃复食。或请卖之，冯怜其少，不忍也，且曰：“卖之他人，宁能听之耶？”一夕，盗大至，从檐端下，皆雕面少年三十余人，露刃秉火，举室沸腾。僮徐徐从梦中起，振臂一叱，声若虎豹吼，群盗罻然伏地不能起。僮一一断其手腕，掷垣外令去。冯家以全，始异僮之能。呼而诘之，已逸矣。 \\n 未几，冯罢官，以妻子先归，独载一舟，溯江访亲旧。比归，维舟京口。夜中缆忽解，簸荡洪流中，行绝驶，不知几百千里。舟中号恐，谓必葬鱼腹。及晓，忽触岸而止。沙屿水岛之间，其僮在焉，惊而就之。僮笑曰：“先生候主人久矣。”冯益诧曰：“先生为谁也？”僮曰：“去当识之。”引冯行里许，有呼于断崖之上者曰：“故人无恙耶？”仰而视之，琇也。颜鬓如旧时，衣巾飘洒，若独鹤立于松上。冯不觉泣下，哽不能语。顾视峻壁，绝莫能登，则呼曰：“奈何？”俄有云梯下，倚崖而齐其巅。僮翼冯以升，冯乃持琇而哭。 \\n 徐视崖上茅屋一区，旁无邻，侍者二，其一僮也。屋中一石榻、一几、一炉、一拂，壁张一琴，无他物也。冯问别后事，琇曰：“吾倦游至此，爱其幽旷，止焉。虑君之不可见也，故挽舟以来。”冯叹曰：“君栖烟露，味芝木，齐肩羽流，而吾堕尘海中，且碌碌以死，悬去远矣！”琇曰：“不然，君富贵中人，济时润物，世之所赖也。如琇者亦何贵哉？名教之地，乐于三山；忠孝之流，长于四海；菽粟迷味，胜于丹药。忘身而利物，上也；遁世而全己，次也。吾亦不得已，姑出于此，君何羡焉？且君诚厌薄樊网，则饬而躬，一而志，凝而神，遵理而违欲，葆真而适道，安在其不仙也？敬扫白云，待君促坐，区区之意，尽于此矣！”冯唯唯。琇遂起，导冯出屋后，仄径秋豪，蜿蜒而下，俯见波涛，风樯满江，指一泊舟曰：“君登矣！”言已，忽不见。冯惘然而登，则故舟也。舟人乃言君去后，舟为疾风驱至此。于是鼓棹而西，已达淮泗矣。遂归洛中。 \\n  \\n   \\n  "}
{"章节": "西坡逸叟", "正文": "  \\n 西坡逸叟 \\n 　 \\n 西坡逸叟，渭河狐仙也。元时隐山中。至洪武己巳，采药山阳。见黑风起艮方，须臾四障，天地昏黝，秽气扑鼻。少焉，天宇寥青，红云绚晚，恍惚有物，露爪弩空，巨声雷吼，振动林野。叟乃悚恐，疾走还山。回望西方，浓云复布，猛雨继集，雷訇电烁，冰雹凌风，山谷喧撼。复觉秽气扑鼻如前，叟颇遑遽，倥偬斜行。 \\n 不半里许，遇一道士，手持桃枝，问：“叟何往？此时尚采药乎？”叟未及对，道士即手中擘一小桃枝，授叟曰：“此可当兵。”方欲问讯，道士已杳。叟不胜嗟异，视桃枝已化铁矛，六叉犀利，寒威可栗。霹雳再作，欻有一蛙，大可埒牛，血口盆张，举爪向叟。叟即挥矛当之，蛙被创脑裂，血膏涂地。叟亦颓倦，弛然僵卧。乃见前道士骑龙按虎而来，谓叟曰：“余，孙真人也，今来贺尔！”已闻异音仙籁，缭绕霄汉间。遂有癰缯一幅，斜被叟体。道士又遗一葫芦，内贮神丹，曰：服此长生。”于是凌云摄虚，顷刻已逝。叟亦惊觉，梦中所受，宛然在焉。又于身边得黄纸，大书“助天仙翁”四字，盖以旌其杀蛙之功也。 \\n 叟自是服丹勤修，遂登仙箓。乾隆辛亥四月，某贵家扶鸾，叟降坛自述颠末如此。主人录其语，余为诠次焉。 \\n  \\n   \\n  "}
{"章节": "交物", "正文": "  \\n 交物 \\n 　 \\n 劳生者，好与物交。尝谓交物莫妙于鸡，莫凶于犬。昔尝交犬，其阴如炙，大病数月，服参蓍乃愈。真畏途也。由是出犬而宠鸡。其他羽蹄雌牝，多充下陈。尝欲汙象，见其庞然大，逡巡退去，象得以贞。 \\n  \\n   \\n  "}
{"章节": "癞虾蟆", "正文": "  \\n 癞虾蟆 \\n 　 \\n 癞虾蟆，蛙属之至陋者也。然其为用，能啖蜈蚣而囚蚊，不可以貌废也。张口向蜈蚣，蜈蚣伏不动，徐徐入其口中，而出于尻窍。复回身张口向中，又出入如前者三四，遂葬其腹矣。咀嚼之法，未有奇于此者。既啖数头，乃强饲以丹砂，缄其口而倒悬之，以盘承其涎。既尽，放去，取笔濡诞，画圈于纸，着壁上，室中之蚊咸集圈中。去其圈，蚊复飞去。 \\n  \\n   \\n  "}
{"章节": "范依", "正文": "  \\n 范依 \\n 　 \\n 童子范依，从塾师受书。值清明，师归展墓，依窃游郭外。遇少女偕一媪，共坐小车。依悦而尾之。车甚疾，苦弗能及。数里，御者渴，息辙山下，就近村取饮。时微雨新晴，女见杜鹃已开，映山红烂，使媪下折之。依迹至，闻其语，适持一束，遂以赠女，女笑而受之。依挑以微词。女不应，然时时却扇流睐。顷之媪来。见女手中花，讶所从来。女惭，掷之地，而依尚立车右，低徊不去。媪悟，叱之曰：“何物郎子，辄敢贻阿姑花耶？”依惶恐失措，长揖媪前。媪亦笑怜其韶幼，徐问其里居姓名，及执业。依具以实对，女私志之。御者至，遂推车以去。依亦惆怅归塾。 \\n 窃告其友，友漫绐之曰：“此近村张朝奉女，名莹者也，闻尚待字，宜求之。”依以为信，欲往访。而师督颇严，久不得闲，乃取尺笺书莹名，置诸枕函，饮食必祝，夜则焚香而礼之。 \\n 会端午节近，师徒散归。依即如近村，访得张朝奉，果有次女名莹者。潜登其角门，适遇媪。媪识之曰：“若非范生耶？”依应曰：“是也。”媪悄语之曰：“阿姑为汝病矣，宜速以媒来！”依唯唯求见女。媪纳诸曲室，以告女。女不可，便媪贻之帨，促之去，亦属曰：“宜速以媒来！”媪复导依出。 \\n 是日朝奉访远亲未还。仆婢皆游河上观竞渡，故依得入出，张氏卒无知者。依既归，不得已自以意白母。母怒诃之曰：“汝好读汝书，固将娶也，终不听汝自求妇。”依羞窘无策，亦成疾。母悔之，为媒诸张氏，张氏弗许。依闻之，疾转笃。女命亦剧。遂同日俱死。已而先后俱苏。张氏喜曰：“女苏矣！”女张目曰：“我依也，非莹也！”依苏，亦曰：“我莹也，非依也。”音情皆不类。盖已互易其舍矣。两家骇极，交验始信焉，遂婚为夫妇，男其情者女其身，女其情者男其形，一时以为异。 \\n  \\n   \\n  "}
{"章节": "过期孕妇", "正文": "  \\n 过期孕妇 \\n 　 \\n 近传贾人某氏妇，孕十四月矣。其夫梦人语之曰：“若妇是月也，必诞，男也且贵，然若必毋出，出而妇产，妇产必杀儿。若必毋出！”其舅之梦亦云，遂信之。于是弥月皆不出，妇亦不产。亦渐疑其妾，父与子易而出焉。又五六月，如故也，皆曰：“梦妄耳。”遂同出。既出，妇腹痛产儿。儿堕地疾趋，视其面黟然黑也。妇骇甚，举物投之仆。旋起，又投之，复仆。而妇腹又痛，产儿面红色，直前掖黑面者起。妇愈骇，寻刀并斫杀之。腹又痛产儿，妇体已惫甚，不能运视，儿面则白色，行甚缓，就视前二儿皆已死，叹曰：“噫！”遂仆而绝。邻里多见之者。其后亦无他异焉。 \\n  \\n   \\n  "}
{"章节": "三都人", "正文": "  \\n 三都人 \\n 　 \\n 某公性迂拙，偶出所居村外，迷不能归。遥见其季父耕田间，不识也。从之问途，而连呼之曰：“农、农。”季父怒且笑，戏应之曰：“血、血。”公即其处歇息，至暮始引归。 \\n 有邻妇冬夜号寒，公意怜之。次日往谓曰：“汝无衾苦寒，盍就我宿？”妇大恚詈。公出，述其故于人曰：“彼妇殊不知恩。”闻者大笑。他日宰某邑，有讼者，三都人也。甫投牒，公怒即杖之。讼者请罪，公曰：“吾作秀才时，三都人屡负吾租，又诮辱我，故耳。”或告曰：“此三都非彼三都。”公悟，徐笑曰：“我真误，天下固有两三都也。” \\n  \\n   \\n  "}
{"章节": "沈利梁仪", "正文": "  \\n 沈利梁仪 \\n 　 \\n 湖州沈利，故笔贾也。后得秘制，遂不复贾，所制笔适用而寿可数十年。尝曰“选豪极难。”兔鼠诸物，望辄辨之，径拔其尤者一二豪，余悉弃去。曰：“豪稚故易损。凡吾所选豪，皆雪霜锻炼已经十年者，柔韧精劲。故卒不败。”累岁积豪，始足制一笔。其诜伐束缚之法，亦与他工异。惜不传矣。沈后不知所终。 \\n 同时有梁仪者，以制砚闻。梁仪者镇江人，或曰姓名盖逸矣。善制砚，严于选石，若沈利之选豪，虽端石略不佳者，辄置弗琢，率数岁乃成一砚。他日游某氏园，止花砌旁，指一石曰：“是可为砚。”某氏取付之。三年不成，一旦成之，命曰：“井田砚。”砚池中刻牛一头，墨堂为“井”字文，隐起如线。以归某氏，某氏睨之笑曰：“奇则奇矣。然分畦画轸，将牵牛而蹊田耶！”梁使试以水，则井字没与石平，牛亦转动如生，水干则复，始讶其神。梁曰：“吾因其材而琢之。不然则废井矣。向窃不得其制，是以久而弗成也。”窃叹精能如二子，所谓技进乎道者欤？李介夫述而称之，余为之合传。嗟乎！选之必精，用之必当，独笔砚乎哉？ \\n  \\n   \\n  "}
{"章节": "蜘蛛", "正文": "  \\n 蜘蛛 \\n 　 \\n 马耳山瞰海州城。有蜘蛛宅山上，不知几何年物也，亦往来云台、伊芦、大伊诸山，能神怪。土人往往见之，或如寒月嵌霄，倏忽上下，大小不常，盖其珠也。间游海中，戏弄海舶。或离水升空，已复在水，而舶中器具，略不摇撼。人亦习之，不为骇异。有吴某尝出于道，见西林黝黑一障，而光烁可鉴。渐近，觉沙石扑面。急伏地，乃闻骤风怒雹，浮身而过，神智迷惑。须臾而定。起视西林，黑光东矣。人曰：“此蜘蛛过也。”视吴面色如傅靛。洗之乃去，而水不加蓝。海州城内，常有大风寒晦，而城外喧旭，草木不摇，或以为亦蜘蛛所为也。 \\n  \\n   \\n  "}
{"章节": "书吏", "正文": "  \\n 书吏 \\n 　 \\n 山西有书吏，自太原假归，携二仆策蹇负囊。路遇少妇，亦骑驴相先后，从一童子，盖弟送其姊归其夫家者也。稍相问讯，遂与目成。童徐行，见道旁树巅有鹊巢，潜上取騦。既下而妇远矣，度姊已至其家，遂不前而返。妇既谐吏行，乃忘分道，亦不知童子未从也。 \\n 日昃抵一村，吏之佃舍在焉，止妇与宿。夜将半，二仆相与谋攫囊橐逸去。绐佃舍佣者曰：“我先归耳。”佣信之。已闻吏所声甚哗，亟起索烛往觇，则吏与妇并为盗所杀，浴血中得其家剉草刀。惧获罪，即瘗尸郊外。 \\n 数日，妇夫迎妇于妇家，家以既归对。诘诸童子，得中途探巢，妇与书吏偕行状。急踪迹之，至佃舍曰：“归矣！”至吏家则讶曰：“未归！”乃共执佣者讼之官。佣吐实，且曰：“必二仆杀之，故逃。”官以为然，亟捕二仆讯之，则坚不承，曰；“窃窜不敢隐，实未杀人。”既往发尸，妇尸已不见，吏与一僧尸耳，而僧尸固无创，莫不骇异。狱遂久不决。 \\n 先是，佣者女尝与邻人之子私，既而绝之。其夜邻子复往，值妇与吏寝，疑女别遇，忿甚，索得厩中剉草刀杀之，逃去。既而知其误，复归调女，女不许。邻子怒且骂曰：“恨尔夜不曾杀女！”女诧其语，窃告佣者白官，执邻子，一鞫而伏，终以杀僧无验，又不得妇尸，缓其狱。遣胥挟童子，廉诸他邑。有妇浣溪上，童子乃言直其姊也。妇亦惊涕相问，遂告以由。方妇之瘗郊外也，迟明，有二僧过瘗所，觉土中触触动，掘视得二尸，妇伤刃未殊，已苏矣。一僧欲取为梵嫂，虑此僧见梗。遽扼杀，并吏掩之，负妇归寺中。潜蓄顶发，易衣冠，遁居他邑。至是僧他适，妇出浣衣，获遇其弟云。于是执僧及邻子抵罪，余各论律有差。 \\n  \\n   \\n  "}
{"章节": "魏翁", "正文": "  \\n 魏翁 \\n 　 \\n 魏翁病革，呼诸子问曰；“视吾何如？”诸子曰：“固无虑。”又问诸姬，诸姬曰：“固无虑。”翁曰：“脱我死，尔曹何为？”诸子泣曰：“万有不讳，翁所教画，必遵必赴，敬承厥志，毋敢贻翁羞！”诸姬泣曰：“恩谊深矣！有生之年，皆公之身也，敢有二志！”翁乃益悲痛。恍惚之间，见二人催请甚急，不禁随之。 \\n 行至一殿廷，有衣冠数人相揖就坐，其一曰：“候公许时，何迟迟其来？”其一曰：“必顾孺弄稚，不能遽舍。”翁唯唯，问：“此是何地，诸公何人也？”其一曰：“地则阴府，吾属冥判耳。”翁始悟已死，大惊投地，哀吁求生。其一曰：“此何负于公，公乃不愿？”翁泣曰：“乐生恶死，万物之情也。夫家之所有，皆得而有之。乃身之所有，反不得而有。死生之判，苦乐悬绝矣。故吾所愿。在彼不在此。”其一曰：“公终不死亦良乐。然公果终不死，则苦乃无尽。公固不思耳！”翁哭且拜曰：“苦乐所不暇计，但使我复生，有感阮怨！”其一忻然语众曰：“此公亦太俗，姑听其还，使尝而后信可也。”众微笑颔之，复命前二人引还。霍然而苏，由是病痊愈，家人亲串走相庆，翁亦私心自幸，谓求而得之者也。 \\n 是岁长子举于乡，明年成进士。仲子、季子相继青其衿，食饩于庠。诸子妇皆孙，以男以女，门闾寖兴。翁步履益健，诸姬多孕，连举数子，鸡豚牛马之畜，硕大蕃滋。其姻娅连结，皆贵家巨姓，乡邑间号称鼎盛。 \\n 然翁之季年，食不充口，衣不周体，疾病无药饵，其死也以缢。茕茕妇孺不能为丧，衾冒棺椁之薄，犹于邻里。七日而后敛，行路哀之。问其故，则长子死于官矣；仲子奔之，遇盗杀而尸诸途。季子邪而侈者也，健讼而好博，与吏胥相倚，为乡曲害，人避而畏之若蜂虿。翁不能禁，后卒以得罪伏法。因是家亦倾。长孙畏贫，从其外舅贾于黔，寻客死。次孙齿未冠，失业游惰，忽亡去。于是魏氏一门丁壮殆尽矣。翁既累遭祸败，惊忧愁苦，始不乐生，而家室怨叹声不绝耳。诸姬以冻馁求去。翁不得已，竟开阁。而子孙妇之寡者亦相率去帷。其存者，藐焉孩稚，及仲子之妇已。翁是时年几八十，追维今昔，恍若两世，身经众故，魂伤貌悴，乃悟冥司之言有以也。每以述于人，而悔其向之不达，故缢而死。 \\n  \\n   \\n  "}
{"章节": "女湘", "正文": "  \\n 女湘 \\n 　 \\n 再生事夥矣，莫奇于女湘。湘姓金氏，能记宿世事。尝为士人子，生时有骨横其胸。遇道士相之曰：“此情骨也，吾能蜕之，不尔，将为历劫累。”家恶闻其说，叱而遗之。 \\n 稍长，无他慧，雅善伤心。妍花素月，凄风悄雨，皆断肠时也。魂魄缕缕，常在珠箔镜奁间，然一往情深。初不作登徒之想。尝吧曰：“吾不幸形骸之累，瓜李皆兵，死见氤氲司，求生我蛾眉班中。”苑有海棠一株，爱护甚至，花时作紫罗棚幛，覆蔽其风雨，每戏谓经曰：“汝若憔悴，吾当殉汝！”花落，必泣于树下，且泣且诉。泣诉已，必疾病，岁以为常。父疑花之祟也，伐其树，湘大恸，一踊遂绝。 \\n 湘之始死也，皇皇无所向，觉彩霞满天，溪谷绚映如锦绣。有二女使候于途，随至大第中。列幕甚邃，钗光环照，云璈数声，众报夫人出，玉容端丽，服饰如古妃主状，降席徐言。湘窃左右顾盼，未之闻也。侍者潜曳其衣曰：“夫人问汝。”湘张皇失措，莫知所对，满堂粲然。夫人笑曰：“君候信自痴！”俄有侍者执烛导湘度东廓，启月扉，达于曲房。帷榻衾枕甚雅，数婢拥一女子入，坐榻上，哄然遂散。湘交袖侧身，睇不移睛。女推而远之，遂解衣入衾。湘复移灯窥枕，女赧尔微怒，回身内障。湘周视覆盖。恐风露侵其肌也；下帷蔽光，恐华灯烁其目也；敛衣屏息，枯坐枕端，恐扰其酣眠清梦也。 \\n 东方白，女觉而起，微语曰：“君貌如冠玉，何无丈夫气？”湘对曰：“得闻芗泽，于愿至足。臣之好色，不在床第间也。”女微笑唾之，湘钯承以襟；须臾，成海棠一蒂，异而问之，女颦曰：“君未识妾耶？君畴昔所爱树，即我也。感君同死，愿生生世世同作多情物！”言次，夫人促召去。命侍者展绣幡招艭之，飞花搅空，著湘衣袂间，不复脱落。旋有暖风一缕起地上，顿觉身轻如叶，飘飘然惟风所向。顷之，触树而止，身乃与树合，而枝叶动摇，无异臂指之使，盖转生为海棠矣。其旁有桃树，则女托焉，于是相呼乐甚。 \\n 其地朱阑白砌，苔径横斜，缭以短垣，垣有凿坏，通巨宅。盖某贵绅花圃也。圃中花姊妹咸来问讯，款接甚欢。月明风细，辄游戏清池碧草间，情致殊凄宛也。未几桃始花。绅有女雪燕，绝美好，偕诸婢来观，各折枝簪鬓间，谛视海棠，相谓曰：“何尚未蕊？”湘即欲具蕊，女止之曰：“君花期尚在半月后，何遽也？违候而花，将不寿矣？”湘不听，明日花焉。雪燕不意其猝开，数日竟不至。落矣，又开以待之。三开，雪燕来，惊曰：“何遽若此？”徘徊久之，折数枝，作胆瓶供。湘不胜喜。 \\n 次日，绅折简治具召客，花侣闻之皆吊湘。已而车马阗咽，冠履坌集，酒肴洊至，熏腾如毒雾。酒酣赋诗，评赞呶杂，湘不能堪。日暮，各选条折枝而去。于是晚风芆起，落片惊飞。湘叹息曰：“封家姨来何暮也？”是夕遂病，日就槁以死。女感其情，亦从之。见夫人，夫人慰恤之甚厚。复与女同生者数世，事不能详。 \\n 一日，夫人谓之曰：“君尝欲现女人身，今当如志。天地绮丽之气，名花美人，分而有之。此行无异登仙也。”湘顿首谢，女导至一楼，以繁香浴之，洒涕而诀曰：“缘深矣，可若何？然情根纠结，何时已乎？请从此判，不复游于人间矣！”言已。遂推湘楼下，乃如自云雾中堕，形顿缩，遂为金氏女湘云。及笄，父母欲婿之，湘坚矢不可。而怜钗惜粉，不异曩时，殊自忘其身之既雌也。尝言作海棠时，被折甚楚，无异创其肢体。雪燕来折，则心悦其丽，不复觉耳。 \\n 年二十余卒。卒之前一日，有比丘尼至其家，湘见如旧识，家人皆莫之识。握拂对语，如参悟状。尼曰：“露珠极明，沾之立碎。霜化至洁，触之即消。”湘曰：“究竟何如？”尼曰：“日里霞光，非空非色；镜中花影，是幻是真？”湘点首者再，尼遂去。翼日湘卒。濒卒，历叙其夙因，命瘗诸海棠之下。 \\n  \\n   \\n  "}
{"章节": "齐福喜", "正文": "  \\n 齐福喜 \\n 　 \\n 雍正中，有大兴县民齐福喜者，好儇弄。其嫂性苦畏，齐谋恐之。夜定，以白纸作冠高如筩，纸钱垂癴两颊间，面傅粉墨，衔猪舌，表羊裘而披之身，将伏厕间以俟嫂。装讫，览镜，忽心动。既如厕，启门，一鬼迎面出，与齐形绝肖，合于齐身，齐大呼倒地。家人奔视：“有鬼，死焉。”烛之，乃齐也。亟舁之床，滌其面，饮之姜汤，姑渐苏。病月余，卒死。或曰：厕之鬼，齐之魂也。引镜心动时，盖离舍而先往矣。然欤？否欤？ \\n  \\n   \\n  "}
{"章节": "狼狈", "正文": "  \\n 狼狈 \\n 　 \\n 海州多狼患。庄民捕得其稚者杀之，或剔目决足，仍纵之去，意以警狼。其后，庄民某暮从他镇返，遭数狼于道。狼似相识，并力而前。某亟走避稻积上，狼不能登，环而守之。夜既深，狼忽散去。某亦不敢下，以待天明，冀行者之助己也。俄而狼大至，有小狼衔大狼尾行。视之，瞎狼也，即某前剔其目者。其来也，将甘心于仇，以快其志。又一狼负一狈至，狈足前短后长，外于狼背。熟视稻积，忽衔稻一束望后掷之。群狼喻意，争衔稻，稻积将塌。会向晨，有荷锄及担者数人来，某大呼救。数人操具奔至，狼乃始解去。 \\n 由此观之，济狼之恶者狈也，狈策而狼攻。《酉阳杂俎》所载事类此。 \\n  \\n   \\n  "}
{"章节": "何生", "正文": "  \\n 何生 \\n 　 \\n 山左何生者，富而好义。尝客金陵，遍谒同舍郎。一少年客居西室，首戴长巾，衣甚褴褛，而珠神玉貌如好女子，见人辄扃户避去。何心仪之，投三刺，客瞰亡始来答拜。他日窥其室，曲突无烟，客坐蝇床上，拥败絮而已。退问主人：“客何姓，何许人？”亦弗之知也，乃谓税居半载矣，值弗偿，不能复馆之。何叹息不已，意必避难而穷于途者。乃代为纳值，嘱勿言，间馈之金钱周恤之。客不辞，亦不谢。无何，款其关，则无应；入其室，无人焉，客竟去矣。床下有青布囊，启之，所馈钱悉在，深叹其廉，然心窃怪之。 \\n 未几，何还山左。里人诬讦其阴事。县官索贿赂至巨万，始得理，家由是破。遂南游于楚，称贷其故旧之官湖湘者，薄有所得。旋治任经洞庭之野，忽林间逸出一巨兽，红毛锯齿，当途而立，势将搏噬，莫可逃匿。倏有女子飞骑来，锦衣弓鞋，腰剑挟弓矢，即马上举足勾兽鼻。兽狂吼而奔，女逐之，绝尘而去。何虽幸得脱，而所驾马惊于兽，鞭之不肯前。不得已，返辔故道，马乃行。 \\n 日已迟暮，不及宿，独止野庙中，不能成寐。夜深月出，起步庙门外，微艱拂面，隐隐闻笛声，悠扬纤妙。且听且行，笛声止而笑声起，则灯火烂然，甲第大辟，有摄华衣冠者迎门外，揖何而进之，抗宾主之礼。何怀疑，不测其由，乃征其氏族，其人曰：“君忘金陵西室之人与？即我也。”何审视，果是，因问：“向者何去之密，今何遇之巧？”客曰：“余穷而遁去，投止于此。感君旧谊，故特相俟。”何讶其预知，客唯唯。语次，闻客腕钏触几频有声。何窃左右顾，而见其冠下微露鬓梢，心愈疑而不敢诘。客笑曰：“君疑我耶？日间马上驱猛兽、为君除道者亦我也。”因探去其冠而云鬟见。何大惊，亟拜称谢，呼曰：“神人。”女亦答拜之，曰：“吾雄服游戏人间，以贫自晦，遂不为人识。君独助我，故我亦助君，适以相酬，奚足复齿？” \\n 旋顾谓侍者，呼了奴出。乃十三四岁女子，头作双角髻，短袄窄袖，秀若云霞。女与之语，殊隐跃。了奴曰：“诺。”遂拂檐而去。顷之剑声吷然。了奴已瞥下，反命曰：“毕矣”。女乃命治餐，杯盘立具，极海陆之陈。夜向晨，何不胜酒食，起辞告行。女亦不强留，然眷恋之情溢于颜面。有长须奴探骑候门外，即何所乘马，装资亦在。 \\n 何遂别，至家。家人乃言里人及县官一夕死于盗，而并亡其首。问其时日，适何见女之夕也，始悟即了奴所为，愈感之。及理行箧，则益以厚赆，别一小匣，缄甚固。启之，得小剑长三寸许，淬利如霜雪。试削庭前树，未至，树已断；划石，石解。意所向，掷剑，剑辄往，已复还手中，盖飞剑也。何喜甚，宝之匣中，间出而玩之。 \\n 岁馀，剑首之环脱。其夜室中如虎啸，有白光拂牖而出，剑乃亡。何惘惘如丧者累日。时沍寒密雪，忽闻门外马嘶声。出视，有骏马止焉，鞍镫悉具。疑亡而逸者，而鬣间隐系绣囊。解视，得莲花一瓣，书曰：“骑至即发”。并不署款识。何颇疑怪，而马数数昂首跪地，若劝驾之状。试跨之，则东南而驰，绝驶，亦不知里数。既至一处，莲花池相续如带。及第三池上，马止而斯，不复行。乃见高墉袤延，立处当朱户，户内人语曰：“至矣”。户乃辟，有小鬟招之曰：“进。” \\n 何徐徐步入，遽行至内，则曲室银眞，荧荧发碧，黼帐中有呻而叹者，小鬟前白，曰：“至矣。”则闻铃声锵然，帐徐启，有丽人拥衾而坐，神韵酸楚。何逡巡审视，女也。女见何，讶然色喜，已而跃然起，问：“奚以能来？”何告以故。女顾侍者曰：“此必了奴也。”侍者皆点首微笑。顷之，了奴自外入，红衫翠笠，落花满身，鸦鬟楚楚，已胜雀翘矣。女弹其颊曰：“妹子召客，何得不告我？”了奴笑曰：“吾为姊病甚，趣召之，故不及关白。”女默然低首，已谓何曰：“妾相天下士，每不留盼。云翔电迈，颇亦自豪。不图为君缠绵至此。”于是与何为夫妇。 \\n 何以失剑告，女责之曰：“吾赠君飞剑，为君能用之，乃秘藏为弄具乎？彼乃神物，岂长处匣中？宜其亡耳。顾此物怪变非常，非得了奴，莫能收摄也。”何固属意了奴，乃请与之俱。女初不听，何固请，女笑曰：“察君之意，殆非为剑也。”何不能隐，以情告。女曰：“吾固欲之，然事不可骤，当说之，以侦其意。”乃谓了奴曰：“郎剑遁，是物不易驯，须妹子一往，使郎佐汝。”了奴曰：“妹自足了当，何以佐为？”女曰：“虽然，亦使郎一睹其状，聊试勇怯耳！”了奴许诺。女窃教何曰：“君与妹子求剑，见有物青色如龙者，剑也，毋怖毋却，然且伪为怖恐者，而匿就妹子，彼为君畏故，将不忍拒也。” \\n 遂同行，至万谷之间，风声肃肃。了奴顾何曰：“剑在是矣。”果有物长五六丈，蜿蜒于层崖之巅。了奴招以手，物即投下入手中，遽已缩小，依然小剑耳。何忆女教，乘其举手，佯惊呼，走抱了奴腰，作战栗状。了奴大笑曰：“姊亦大愦愦，如此薄胆郎，何必教来。”因以剑授何，何故故畏缩不敢受，而抱持益力。了奴两颊渐发赧，若不自持者，何凝睇送意，迫恳之，遂及于乱。 \\n 及还，女既曰：“妹子尝为吾蹇修，吾今报称焉。”于是了奴亦归何。了奴谓何曰：“吾姊妹皆紫兰宫捧剑侍者。与姊窃戏西圃中，拔剑对舞，误伤守宫之鹤，故谪堕人间，使主游侠之事，遇镜而圆，幸托于君。及瓜而代，又将去汝。此后落花明月，万古相思，殆无相见之期矣！”何大悲，二女亦泣。女谓了奴曰：“妹子故善笛，今盍为郎奏之？”了奴硋笛，为悲凉促遏之音，一时风吼霜飞，肝肠尽裂。乃投笛于地曰：“离绪填胸，安有佳音？不如且已。”遂大恸而别。 \\n 何独还乡里，亦能通白猿之术，每为人旁雪不平。或有妖凭魅祟、空宅不靖者，何以剑往，立罻服。 \\n  \\n   \\n  "}
{"章节": "偷儿", "正文": "  \\n 偷儿 \\n 　 \\n 某生夜读制艺，往复数百遍犹不熟。漏四下，诵声益喧，意且达旦矣。有胠箧者，伏床下躁甚，突起掴之，曰：“尔非生铁，何顽钝若此？余焉能待？”遽趋出门外，鼓掌而去。 \\n  \\n   \\n  "}
{"章节": "柏秀才", "正文": "  \\n 柏秀才 \\n 　 \\n 邓州柏生，授馆他郡。岁晏归其里，道逢妇人携幼子哭于水滨，问其故，曰：“妾夫博而负，其侪索资，将鬻妾以偿。妾宁死不愿，因将溺也，而不忍其子，是以哭。”柏止之，请其金数，曰：“五十。”柏计囊中金适足，见其夫，使召诸博徒，代偿而去。 \\n 坐是稽迟，不及村店，已曛黑，乃宿野庙中西阶之下。恍惚见两卒坐于其左，其一曰：“柏秀才，何人也？乃令吾二人守候，为呵禁蛇虺。夜寒衣薄，不得休息，心窃不甘。”其一曰：“阿六，尔又作醉语。顷褚虞侯言：彼乃文人，又新有盛德事，故将军敬之。而不闻耶？幸勿多言，言将笞尔！”于是寂然。心知为鬼役，亦殊不畏。既而门外呵异声甚哗，云“有贵使至。”伏而窥之，见一神蛾冠盛服，仪卫赩赫，皆古时装束。一神甲胄迎入内，语少时，使者旋去。则闻鼓角轰震，士马奔集，旌旂铠仗，行列严整，略如人世行师状。传呼而起，顷刻已遥。 \\n 复闻前二卒相语，其一曰：“失马安知非福？吾二人守护柏秀才，乃不与此役，岂非厚幸？”其一曰：“不然，师出而功成，犹可博一头衔，为侪辈不耀，今则已矣！”其一笑曰：“沙场危险，还者几人？尔醉中愦愦，已算定入凌烟阁，大是异事！”其一怒曰：“兄缩项如龟，亦太畏死！男子头颅如许珍重耶？”争攘久之。忽有数骑驰还，遥问曰：“柏秀才尚在此否？”卒应曰：“在。”一军官下马趋入，致礼于柏曰：“将军荐秀才于帝君矣，遣余奉迓。”柏诧曰：“人神异道，何得相干？”军官曰：“帝君命，不可违也！”即请登道，强掖之上马。 \\n 俄至一山，殿阁宏峻。前将军者候于门，引伯进谒。帝君坐于上，丰颐秀髯，颜色和霁，谓伯曰：“迷同国犯境，将加挞伐，或曰降之便，宜先檄之。帐下无能秉笔者，敬授简牍，敢以勤先生。招携服叛，惟先生之赐！”柏谢曰：“宣播威德，义尊辞顺，但书生柔翰，当此钜制，覆弗胜，恐辱明诏。”帝君曰：“幸勿谦让！” \\n 柏乃坐于旁，草檄云：“蠢尔迷同，栖非岩邑，庇在坰疆。广圃遗芽，天厨剩脔。是以边桑听守，贡茅不徵，惟沧海之容鲕，岂泰山之让卵。迩闻囚首，肆启戎心，螳斧思攻，蜂芒恃螫，践我草木，触我戈。将驱虎奋之军，立扫鼪藏之穴，关弓尚挂，磨盾先闻。果其风鹤知惊，沙虫自化，仁能大宥，义不穷诛。尚全杵血于降城，毋藏舆尸于京观。”帝君览之，甚嘉叹。 \\n 檄下，迷同犹弗顺。帝君震怒，命将军徂征，以柏参其军政，大选车徒，决机进剿。摧锐捣虚，云飞电扫，不及旬日，迷同破陷，亲属党羽，尽俘以还。帝君命将军磔其长，余悉斩以徇。其长有女绝姣好，频频顾柏而泣。柏怜之，说将军曰：“太公斩妲已，高腛诛张丽华，虽曰刚正，亦殊杀风景，况此乃其息女，非祸水之比，罪人不孥，惟将军怜愍。”将军笑曰：“秀才有爱于彼耶？当为秀才留之。”乃白帝君免其女，即以女赠柏，更欲授柏显秩。柏辞曰：“某虽从帷幄，寸策未献，敢冒爵赏，况游鳞散羽，志在池薮，置之樽俎，反为不详。至于俘女之救，情良不忍，亦非辞封侯之印，而觅爱卿者，岁暮思归，幸即放还，受赐多矣。”帝君踌躇曰：“既先生志行恬退，亦未敢强留。”命具马乘送柏归。 \\n 及于里门，柏忽坠马下，乃如梦觉，人物乌有矣。仓皇至家，若忘若遗。妻问之，秘不以告。夜梦女来曰：“儿之躯命，由君再造，请于帝君，誓从君子，而身形渺茫，不能明奉巾栉。方自悼痛。帝君仁恩，不可思议，使儿附夫人之体，而转移其间。久而俱化，所以酬君之高勋，报君之善行，而慰儿无穷之情也。故特来相就。”言已，遂登床而灭，觉而异之，始缕述于妻，妻弗信也。妻貌故平平，自是乃渐妍丽，不及半年，则神姿逸态，宛然肖迷同之女，见者皆惊。妻往往窥镜，亦自失也。 \\n 柏后谒某官，乃绝类庙中将军，探以前事，茫然弗知。及柏归，某官厚赆之，皆神明假借，以彰报施云。 \\n  \\n   \\n  "}
{"章节": "龙虱", "正文": "  \\n 龙虱 \\n 　 \\n 有童男女兄妹者戏于庭。空中堕一物，状类鱼。共烹食之。明日，男妇皆暴长丈余，瘦如木，遂废不能起，或以所食龙虱也。 \\n  \\n   \\n  "}
{"章节": "华广", "正文": "  \\n 华广 \\n 　 \\n 华广病，梦徐生来谓曰：“顷遇赵君某，言近为鱼梁之游。渔梁，海内胜迹也。赵君招我，嘱我更致君，君盍行乎？”华素爽迈，欣然往。 \\n 至深谷之间，溪水黝黑，鉴人无影。渐行渐广，有飞桥跨空，袤延矢矫，莫知所属。桥上行人如蝇，累累不绝。乃见赵俟于桥侧。相揖数语，徐、赵乃登桥，华亦继之。甫举踵，旁一卒叱曰：“勿过！”即横棒拦之，华怒，奋臂与争。卒终不听其前，而徐、赵已去远矣。不得已，拂袖而返，意甚怏怏。道遇伟丈夫，笼群鸟，鸟鸣声甚哀。华恻然，止而说之曰：“羽族志在霄汉，何故笼之？”丈夫曰：“不笼则飞去。”华笑曰：“天传之翼，因当飞去也。”丈夫曰；“公不知此非鸟也，皆罹罪罟之人耳，然公意甚仁，今为公纵之。”乃次第开其笼，独留一大鸟不放。华曰：“何故？”丈夫笑不答，携之而去。 \\n 鸟既出，皆化为人，其一，华故族兄也，泣谢曰：“幸弟援我，然弟亦宜亟归，此不可留也。见我家人，乞为我寄声。”华诺之，别而行。 \\n 过高台之下，梯而登焉。俯见城郭室庐，栉比鳞次，村墟烟火相续，树木丛萃，不知是何处。惘然下台。过一市，觉渴，就酒肆呼酒独饮。兴发哦诗曰：“酒魄诗魂落半天，肘生杨柳舌生莲。长松瘦杀千年鹤，飞入春城万灶烟。”忽见族兄至，惊曰：“汝尚饮酒吟诗耶，宜亟亟归，缓则无及矣！”华笑而起，佣保索酒钱，无以应，则持华袂不得行。族兄呵曰：“安得尔？”亟为偿之，送华归。至门，推之入，霍然而苏。 \\n 已死逾日，将敛矣。病寻愈，惟胸间闷然者数日，乃以酒故也。徐、赵皆华旧识。时赵死月余；数日，徐讣亦至。 \\n  \\n   \\n  "}
{"章节": "陈著", "正文": "  \\n 陈著 \\n 　 \\n 陈著，富室子也。少时，家遭疫，惟著仅存，一老仆执炊而已。著尝从蒙师受学，颇识字，仆因劝之读，且曰：“他日当不可量。”著深然其言，出钱使市书。 \\n 仆至书市，尽买肆中书以归。著乃键户下帷，无寒暑昼夜，挟册呻S吟Y，几破千卷，然略不解文义，虽邸抄公檄与盲辞稗说之类，讽诵如经史。终岁不出户庭间，出则低头背诵，刺刺不休，往往头触墙壁，觉痛则大叫，叫已复诵。或窃窃听所诵，乃颠倒拉杂，音渎讹舛至甚，讪笑之，不顾也。年二十余，未尝与人通酬酢，牛马菽麦不辨。 \\n 一日诵书门外，有少妇过之，著未之见也，且行且诵，竟抵其怀。妇大骇且怒。著惶惶恐，遽前抚之，为摩挲其两乳。妇愈益羞怒，面发赤，诟詈而去。著谓人曰“彼何为者？一怒遂不可解乎？”人怜其礸，谕之曰：“男女有嫌，奈何辱之！”著愕然，徐悟曰：“彼殆书所称女子者耶。”人笑颔之，著乃狂喜叫跃，以为得解。 \\n 他日读《毛诗》，至“女子善怀，亦各有行。”点首叹曰：“书言之矣，昔者女子行而我触其怀，宜其怒耳。书义深远不可背如此。”三复不已。由是读书，每冥索其解，解多类是。 \\n 又日坐门外，遇物辄咨访于人，冀博识其名与状，似佐证其所读。有豕触藩，出视之，不识也，惧而去走。或告曰：“猪耳，何畏？”著误以为珠，迫而视之，恍然曰：“物不经见，固难悬揣。始吾以珠小物耳，今而知珠能行也。”即问曰：“鬻乎？”或为质主人。主人故昂其值，乃以三十千市之。著窃喜，以为书言珠价之贵，今乃贱获焉，大利也。于是谲者利其值，竞以猪来售，至则买之，无论大小准前价。老仆力谏，卒不听。期年得猪数百头，栏栅不能容，秽籍纵横室。佣数人饲之，日不暇给。豕声□□然，昼夜与书声相乱。著亦渐不能堪，幡然曰：“昔人宝珠，殊不可解。”命悉逐去之。计所耗费，殆累数百千。家以是少倾焉。 \\n 著年齿既壮，仆恐其斩嗣，劝之娶妻，著默然良久曰：“汝言良是。书固有之曰：“娶妻如之何？”但不知娶妻如何耳！”仆曰：“公读书，岂不闻‘不孝有三，无后为大’？”著曰：“此与娶妻何与？且何以言后耶？”仆恨其愚甚，乃笑曰：“姑依书为之何害？”著许诺。仆遂乞邻里为之媒定。迨吉，轺碪至，有赞于堂者曰：“拜！”著愕眙木立，问：“何为？”仆相之跪起，乃得成礼。著笑曰：“我知之矣，娶妻乃如此。”洎合卺。熟视新妇曰：“汝亦女子邪？”心惩前事，执礼甚恭。夜虽共寝，绝不敢复触其胸。久之，妇不能忍，私教以人道所在。著不觉畅言曰：“此大乐事，而书中略不及之，读之何为？”次日尽焚其书，不复览。 \\n  \\n   \\n  "}
{"章节": "张碧云", "正文": "  \\n 张碧云 \\n 　 \\n 有诸生应豫章举者，曰张碧云，税居观音寺。其邻父者，亦张姓，尝仕末僚，罢官居此。生以同姓故，往投刺焉。邻父喜，延之，礼数隆异。由是遂投分，往来甚密。已而生报罢，遄归其家，邻父送之曰：“郎君年少才俊，不鄙老夫，甚辱高义，今如此云别，何以为怀？”生曰：“会待次科，重承颜色耳！”邻父曰：“甚幸。”复执手叹曰：“惜哉惜哉！”生亦殊惘惘。别后浪迹吴越间，音问遂绝。 \\n 逮生归，重赴乡试，已越一科矣。及豫章之郊，见道旁小山一石碣，署曰：“张碧云之墓。”心甚诧异，己实未死，谁奠斯邱者？而姓名之符耶？低徊向暮，始趋车入城，侨寓城西。 \\n 试事既毕，忽忆邻父，即访之。至则高柳婆娑，蒿莱没径。叩门良久，一老婢出应。向讯邻父，已下世，绝无子息，其妪尚存耳。生为凄恻。婢犹识之曰：“子非张郎者乎？”生曰：“然。”婢乃垂泣曰：“吾家惨苦，子尚未知，请见主母而说之。”遂领生进见。一老妪坐南床绩麻，伛偻昏聩。婢白客至，通姓名者再，妪乃惊起，旋复涕洟。坐生于破甑之旁，婢进茶一瓯，殆不可饮，生强为啜尽。妪哽咽而语，不能了了，婢为代述之。 \\n 盖邻父有女，亦名碧云，年始笄矣，丽而文。父母怜受，恃女为性命，相攸数岁，卒鲜可妻者。方生之谒邻父也，邻父奇其姓名，及见生，又钦其器字。女闻其同姓名也，亦数数窥生。邻父常借览生所属文辞，女辄窃观读再三，未尝不称善。妪觉其意，告邻父，欲婿生，而格于同姓，且虑生已婚，莫可为计。会生亦告归。议遂寝，而女自是每不怿，微吟短叹，渐以流露，罗帏翠被之间，始多泪痕矣。又书己名而绣之，尽藏袖中，夜则置枕下。数月遂病，废饮食。又数月竟殁。家人皆知女之为生而死也，而生不知。邻父痛女死，未几亦卒。 \\n 卒后三余年，生始至，闻婢言之，不禁哭之恸。婢又言女平生雅善笔札，病中悉火之，惟镜匣中偶遗数纸，得不焚。翁已死，家中无识字者，不知是何语，又不欲示外人，今尚贮故处。生乞取观之，得诗草二首，词半阕，及临写《黄庭经》一片，而尘湮鼠啮，字句断缺，盖不可读矣。生感女意，再拜于妪曰：“某庸愚贱子，又忝宗系，诚不敢妄托非爱，辱诬贤女，得罪名教。然铭心之惠，不敢忘也。请妹视贤女而母事夫人，迎归敝里，终身依侧，申万一之报而已。夫人幸无辞焉！”妪泣而许之。生又欲拜邻父墓及女之墓而后行，忽忆向所经过，乃即女墓也，益悲不自胜。遂返馆舍，为文以告女，明日往吊，而焚诸其墓。其文曰： \\n 维年月日，张碧云焚香酹酒，敢告张张碧去之灵。卿即我耶？我即卿耶？夫阴阳者互结之根株，男女者同开之跗萼。引癶团土，既听娲皇；跃冶铸金，宁为干将？而拘拘造物，乃限以方隅；扰扰生民，复分其氏族。亿万姓要无二本，五百年谁是一家？且敬宗收族，不少卫仲卿；即别嫌明微，仍多吴孟子。然一源所发，百世不通。诚大义之所闲，孰深情之敢越乎？ \\n 若夫事属怜才，分同知已。描眉黛笔，偷评罗隐之诗；绕指红丝，欲绣平原之像。闺中感遇，尤荣于流水高山；梦里相思，绝异乎朝云暮雨。素心如此，青眼非常。斯则性命之恩，不作形骸之论矣。况乎画阁藏春，香闺似海；衣缄琥珀，了不闻声；屏暗琉璃，何曾透影？徒以青衫作客，兰若偶卜芳邻；黄石论交，松门常寻宗竣。初不识王孙有女，琴瑟相求；更谁问小姑无郎，箜篌自叩？而红绡聚泪，竟少人知；紫玉成烟，乃由我死。尚安得拘牵典礼，恪守宗盟，反因瓜葛之亲，致绝芜蘅之爱哉！ \\n 前者群鸦噪晚，匹马嘶秋，旁瞻堕泪之碑，宛是葬身之地。笙吹鹤背，岂王乔竟已入棺；锥处囊中，乃毛遂何曾堕井？宁知桃僵李代，蕙叹芝焚。漆灯未！于沈彬，金碗先从于崔女？盖连蜷青柱，当时未近姮娥；零落红梅，别后难逢驿使。故飘蓬千里，虚拟投金；宿草三年，未闻葬玉。今则谢家月冷，燕子重来；郑曲花残，鹦哥不语。青鸳如故，白鹤无归。愁深南浦之云，瘦损东墙之杏。访陈陶赋诗旧宅，始感啼乌；开吴女写韵遗轩，空悲冷翠。镜台尘掩，印粉留编。研匣云干，团香剩字。素旗丹旐，私招芳草之魂；桂酒椒浆，重拜小桃之墓。 \\n 碧云碧云，卿耶我耶，如影随形，如响应声，如萧艾之同香，如笙簧之合韵。我宁作我，卿自怜卿。本异苔而同岑，亦求凰而得凤。杨加柳姓，树合消魂；鸟借花名，鹃应叫血。翠禽临水，乃辱号于鱼师；彩蝶穿云，幸蒙称于凤子。非男非女，何死何生？两美二难之合异，千秋万古之联结。彼绍威结江东之罗，正伦攀城南之杜。相如慕蔺，元叹名雍。但附声华，犹增光宠。矧袭名于琬玉，遂刻苕华；直同谱于金兰，长芬龄颊。方为我庆，宁为卿悲？纵复多情，将毋不达？然而身蒸火宅，委蜕仍难；骨冷泉台，回肠曷已！飞残绛雪，莫逢山叟之师；捣尽元霜，仅见云英之妪。卖珠侍婢，常苦牵萝；积玉邻翁，宁容扑枣。西州长恸，徒拜母而登堂；南郭奇贫，愿移居而共宅。且也雌雄既判，勿处嫌疑；昭穆虽遥，敢干名分？欲作蒹葭之依倚，宜联棠棣之班行。接木无痕，连枝有本。九原侍父，邓伯道不患无儿；四海皆兄，张君瑞何妨有妹？青阳主祀于弧宿，既殊句灵支流；红拂通谱于虬髯，尤胜朱陈嫁娶。 \\n 呜呼！慈鸠泣雨，行就鹊巢；断雁鸣霜，将辞鸳冢。坟前玫瑰，讵感行人？门外批杷，应思故主。幸从亲于手足，聊铭德于肝肠。孤霜之感何穷？大雷之书莫寄。冬青树老，年年风雨清明；光碧堂深，日日烟霞伴侣。固识三生因果，当著《同姓名录》中；谁将一代容华，更入《续神仙传》里？ \\n 是岁生复落解，遂与妪与老婢俱归。时人称其义焉。 \\n 经数年，生游浔阳。舟既泊，忽一雉拂舵楼过，止于沙滩上。生上岸欲攫得雉，雉且飞且止，生漫逐之。行稍远，雉噢然一声，穿树而去。却见树间一老人呼生曰：“郎君何为？尚识老夫否？”生审之，则邻父也，惊喜曰：“公固无恙耶？”邻父曰：“幸无他。暮眺江流，偶出于此，不谋相遇。”生问其所居，邻父曰：“循平林而西，敝居斯在。便请相过。” \\n 生从之半里许，乃至，因高墉而深宅也。生执子婿礼，从容展问。邻父曰：“别后携弱女，卜筑于此数年矣。感涌厚爱，未尝去怀。”生诧曰：“女公子亦无恙耶？”邻父曰：“固在。”使人谓女曰：“汝兄至矣，宜出见，勿复为嫌。”有顷，女迟回而去，眉黛凄然，无语，即退。生亦睨视叹惋而已。既灯，闻呼门曰：“夫人至！”门启而妪入，邻父与生起逆之。女闻妪至，亦趋出相见，各悲叙。生愕然讶妪在吾家，焉得至此？妪乃谓生曰：“吾本欲俟汝为别，仆御在门，不容稽延，怏怏就道，今反晤于此，实出望外。”遂述生家中事甚悉，且曰：“老婢尚留备役使，未与偕来。新妇且病，可即归，然终吉无患。”将曙，邻父促生行。各相涕泣，送生至故处而别。 \\n 生恍然如梦觉，遽返舟。旦而迹之，野岸空林，固无村落，有社令祠焉。社令之旁，新塑夫人像，深为嗟异。度妪必已死。社令乃邻父也。亟棹舟还家，妪果以是日暴卒。生妇亦果病，亦寻愈。其他家事，悉如妪言。 \\n  \\n   \\n  "}
{"章节": "铁丸", "正文": "  \\n 铁丸 \\n 　 \\n 闻某公言：昔曾遇游客，类三齐年少，布衫广袖，腰系夹袋，内定二铁丸，别无长物。或问丸所用，答曰：“弄具耳！”或延拆字者于家，问叩纷然。客至，见之曰：“此亦拆字耶？”众问：“客能乎？”曰：“亦尝学之，然不能若是。请各心识一字，余乃能测之。”众异其言，竟试之，无弗符者。次至一人，客忽踌躇曰：“君之所识者‘天’也，而字不类。”乃取笔，画形作国书“阿补喀。”“阿补喀”者，国语，言天也。其人果识“阿补喀”。盖欲变文以验其术也。遂笑曰：“良然。”其神异如此。或曰：“人苟造意，子必知之，何以待子？”客曰：“不知也，此特以机相触耳！” \\n 他日之郊外，逢弹鸟者数人，适人隼戾空，客使弹之，弹鸟者谢曰：“高矣疾矣，非弓徼所及。”客笑曰：“易耳！”即袋中铁丸抛之。隼应手翻堕，胸已洞矣，丸故在客手。 \\n  \\n   \\n  "}
{"章节": "庐山僧", "正文": "  \\n 庐山僧 \\n 　 \\n 近有某人裹粮游匡庐，重趼不息，至紫霄峰下，石室轩然。有僧破衲枯坐，两目上睑覆下寸余，知其异人也。再拜而问，僧拨开一目视之，炅炅如碧玉有光，叹曰：“噫！尔奚以来？余，尔祖也。”某讶曰：“吾祖殁时，某尚未生。即于土五十年矣，安得在此？”僧曰：“向实蜕化，尔父不知也。”乃道其世族事状，悉符合。某泣拜曰：“果吾祖矣！闻祖平生好内典，不图竟证佛果。今幸遇祖，何以令之？”僧曰：“尔非此中人，宜便去！”某涕泣不舍，乞留一宿，许之。访以后事，悉不答。 \\n 比夜，千山皆暗，独石室光明如昼。僧曰：“尔畏乎？”某曰：“祖在，亦何畏？”僧徐举指弹坐旁石壁，壁忽辟一舍，使某处其中。戒之曰：“倘有所睹，勿畏，亦勿语，勿出。今夜适有事矣。”某应诺。俄闻风飕飕起林间，万木怒号，有鬼魅无数坌入石室。僧摇首者再，乃见小人百十，自僧两耳出，如连珠激箭，执兵刺鬼。鬼悉遁，小人复还耳中。顷之，复有奇鬼修修然参伍而至，蓝身巨吻，类夜叉。僧张口嘘这，则一石堕地分裂，尽化为力士击鬼。鬼又遁，力士亦隐。某战栗齿叩，僧曰：“未已也，无恐！”旋闻崩崖裂壑，砰訇不已，有二人屹立如山。僧大放两目，二人忽缩小，各入一目中，目即闭，声亦遽止。已而栴檀氤氲，仙乐锵然，幡幢队来，金光灼灼。僧即下座，作礼讫。便解衲衣，胸乃洞开，恍见一人端坐其中。僧遂冉冉升空，俄顷而杳，天亦曙矣。 \\n 某出，拾得履一双。归白其父。父见履泣曰：“尔祖敛时所著也。” \\n  \\n   \\n  "}
{"章节": "鼪", "正文": "  \\n 鼪 \\n 　 \\n 某公子尝养鸽。所居宅五区，闳敞深邃。东偏有小门，达于长廓。廓有旁室，架木为鸽巢百十如窗棂，以卵以雏，鸽以蕃息。一夜，忽失鸽数十头。公子疑，夜持棒伺诸巢下。已见有鼪鼠长数尺，径来取鸽。公子突击之不中，鼠人立相向。跃登公子顶，啮其衣领。俄而群鼠纷至，共围公子。公子大哗，僮仆共操具来。鼪乃引去。公了怒曰：“是何可耐？” \\n 旦日，偕数仆持兵赴之。将入旁室，闻门内言曰：“姑勿来，来且不利！”从者惧，皆止公了。公子曰：“鼠辈诈吓耳！”排扉径入，则见鼠睛睒然。如万道金星，纵横巢上，慑而退。 \\n 是夜跳踉百端，若有大木从屋抛下。烛之，无有也。南壁圜窗广可逾尺，规以玻璃，乃有白面映窗，大与窗埒。而北户有物，触扉求入。仆辈大怖，共相抱持。公子拔剑奋臂曰：“吾将止于此耶！将焉避之，若犹未也，妖何能为？鼠辈无逃，吾与尔并命矣！”于是二物并隐去。后亦不复出。 \\n  \\n   \\n  "}
{"章节": "韩五", "正文": "  \\n 韩五 \\n 　 \\n 国初，宝应县捕役韩五者，贫不能炊。思常捕响马，姑试一效之。为计良处，乃从人假羸马，挟弓矢而出，伏于麦陇之幽。 \\n 是时大乱初平，流亡未夏，道路之间，尚少人迹。亭午，始见一骑缓缓来，台笠深衣，挂囊于鞍，略类商旅。韩五私计盍一利市，引弓呼之曰：“速解尔橐，束且毕尔命！”矢乃发。客从容举鞭拂之，矢旁落。又发亦如之，五矢不中。矢尽，韩恐，策马走。客笑曰：“行劫者返避人耶？虽然，尔焉逃？”俄闻风声肃肃，客追已将及，则短衣执刀，叱韩曰：“毋走。”韩度不可脱，亟投马下，叩首乞命曰：“良以母老待哺，不得已出此。今乃出试，不图误犯壮士，幸宽宥之！”号泣战慄。客谛视之曰“尔尚谨朴，姑贷尔，随余来，勿恐！”韩惧，勉从之。 \\n 行十余里，入一山，甚邃，丛树间得穴焉。进之甚暗。半里许有光。既而屋舍忽见，客引韩入内。则先有数十人在，多虬须彪眼，衣巾伟岸，见客起问：“十四兄来何暮也。”客滑稽数语，众目韩，皆大笑。已而酒馔堆垛，规地而会，序列兄弟之次，以韩殿席焉。饮啖甚壮，言论豪猾。比暮，华灯明炬。照烛林野。夜中纵横醉卧，手足相枕藉。韩憖憖然莫知所为，竟夕不成寐。明日众醒，客为韩请曰：“此人尚有母，贫不能养，殊可矜悯，宜少资润之。”皆曰：“诺。”各探囊出金钱珠贝不等，无虑数千金，以授韩。韩惶恐拜谢，客曰：“视尔马弱，焉能致此归，吾仍送尔行。”一人曰：“我曹亦散耳！后二年当期于山东。”皆曰：“诺。”遂拱手各去。或独行，或侣行，或东或西，顷刻都杳。 \\n 客乃与韩俱，谓韩曰：“盗岂易为哉！诸君皆技勇绝人。故驰骤绿林，鲜有失败。吾亦有薄技，使尔观之。”袖中出匕首，指前椿树第三株标枝东接者曰：“吾截其某杈。”掷之，杈落，匕首故在手。又别拟之，三掷而三中。韩咨嗟惊诧。客曰：“尔向者太孟浪，幸遇我，倘值吾兄弟之暴者，尔作此树杈久矣！”韩唯唯，请客示姓名，誓图报效。客笑曰：“无须尔！吾属虽肝人喋血，其实行云流水耳！散游天下，率二岁一期会，虽数千里不失约，此外无知姓名者，尔何问为？” \\n 既至韩门，解所赠囊掷地，曰：“吾往矣！”已纵马绝尘而去。韩赖其资，遂为富人。 \\n  \\n   \\n  "}
{"章节": "易内", "正文": "  \\n 易内 \\n 　 \\n 有甲乙相善者，乙妻有姿，甲通焉，乙知之而弗禁也。他日乙偶自外至，获甲于床，佯怒，甲叩头曰：“若不深责，愿以荆妇荐枕席，易内而处，亦犹行古之道也！”乙许之，与之期而纵之。 \\n 甲归告诸妇，妇不可。甲无以谢之，固强妇。时甲兄养疾于外，嫂不节，妇因献策曰：“请说嫂而代之。”乃诡言甲实他往，己苦畏，挽嫂共宿，故为媟语以荡之。伺其已寝，托如厕暂出，使甲以乙往，而己之嫂室宿焉。于是嫂竟与乙狎，甲亦趋乙家，寻其故欢。 \\n 是夜甲兄忽归。甲妇已熟寝，其扉阖而弗遂。甲兄入，径登床，以为妻也，启衾而凭焉。既乱，乃知为弟妇，各秘之。 \\n 其后甲乙隙于末，交相抉露，以为谤，事遂彰。 \\n 非非子曰：以媸易妍，甲诚巧矣。以姒易娣，甲妻又巧矣。孰知冥冥中更有巧于易者哉！天道耶？鬼神之戏耶？吁，可畏也！ \\n  \\n   \\n  "}
{"章节": "石先生", "正文": "  \\n 石先生 \\n 　 \\n 叶生者，文而绮者也。尝游楚，至襄汉之间，资匮不得返。不得已为卜者以市，间亦悬中。某氏神之，遂主于其家。主人故服贾，不常归。比邻类业樵牧者，非问卜，亦率不至。叶生既苦其旅而独也，短构微吟，以思以叹。 \\n 一夕，忽有排扉者，颜苍然而无髯，身儽然而短，正步端视，殊类有道。叶生起迓之，问其姓，曰：“石”。其居，曰：“邻。”且曰：“吾居此旧矣。闻子也才，故就子。”叶生谢焉，称曰：“石先生。”先生谢：“不敢。”揖之坐。再三，然后就宾位。与之言，颇根实，叶生窃喜，以为遭先生晚。将曙，先生辞去，送之出户，则固辞。请其庐而造焉，则又辞。且曰：“必若是，不复敢见矣。”叶生曰：“敬诺！”先生为反阖其扉，然后去。 \\n 于是夜定辄来，来必让而坐，坐必肃。叶生容或不庄，误言或稍稍戏笑，辄不悦，然后知先生迂而固也。亦渐渐苦之，然始终敬之不敢懈。 \\n 一夕对月赋小词遣意。先生来，遽索观之，未竟，艴然怒，抵词于地曰：“奈何为此耶？”遂起行。叶生惶骇，问其故，不答。追谢之，不顾。出户十余步，仆而灭。叶生惊，旦视其处，邻父系牛石在焉。 \\n  \\n   \\n  "}
{"章节": "疯道人", "正文": "  \\n 疯道人 \\n 　 \\n 有疯道人者，敝裘一袭，冬夏服之，忽哭忽笑。人问：“哭何悲？”曰：“无悲。”“笑何乐？”曰：“无所乐。”遇人辄拜，亦无所求也。语无伦次，如风雨之迷离，雷电之倏忽，往来齐赵间，人皆呼为疯道人。 \\n 傅菊衣尝赴贵家宴，道人在焉，饮噉兼数人，杯盘俱为之罄。众颇鄙之，而菊衣独奇其量。他日，乃招道人饮，道人欣然来。菊衣为具豚肩羊胛各十簋，鸡凫这属称是，殽胾皆大脔，络绎竟日，至则尽之。酒亦无算爵，终不醉饱，及暮而止。菊衣问之曰：“道人日食几何？不常饥乎？”道人曰：“吾食亦不饱，不食亦不饥也。惟向在东海，罗氏姑遗酒二十斛，饮而甘之，飞斛三日，不觉径醉耳。尚有未尽者，来日当与君倾之。”遂别而去。 \\n 次日亭午，道人始来，笑曰：“昨归逢故人，邀与共弈，竟忘宿约。棋罢，始忆之，真仓卒主人，可便行矣。”引菊衣至一废圃，坐空亭上，几榻之外，他无所有。菊衣意其诳，欲辞焉，未发也。顷之，见双鹭在霄。道人招之曰：“速来，客不耐矣！”鹭堕地，化为两童子，一捧壶，一执盏。道人酌客曰：“且润渴吻。”菊衣异而饮之，果佳酿也。既而珍馔殊品连翩而至，送觞者、行炙者、擘脯者、送果核者、具汤者，皆名姝妙选，供帐之盛，人间未有也。 \\n 洎暮，菊衣起辞，道人挽留曰：“嘉宾既临，更当卜夜，但无烛奈何？”乃顾语双鬟最丽者往请明月来。须臾，双鬟反命曰：“来矣！”俄见白光起于东南，如玉山千仞。遥遥泛空。渐近，乃是一仙人，周身洞朗，蹑虚而至。仙风道骨，轩轩若霞举，而残醉未醒，衣中尚作酒气。女从数十人，皆具殊色。于时云气幕天，万星灭没，独圃中花草树石，尽在月明中。菊衣踧踖下拜。仙者亦抗礼入座，连引巨觥数十，舌本粲花，谈词英妙，间与道人论说，语多玄著不可解。夜将半，道人曰：“世无此乐千年矣，盍歌舞以尽欢乎？”仙者曰：“善。”一妓前席，捧玉盘，贮红筹数十，刻翠篆书各二字，有萦尘、集羽、双拂、合蝉、阳阿、结风、虚影、海眼、横影诸色目，盖舞筹也。使菊衣探之，得虚影，于是粲者数人，腾衣拂袂，飞翔空际。亭中丽影蹁跹，如锦水生波，轻云幻彩，觉一时风露苍凉，松竹动摇也。 \\n 仙者曰：“舞妙矣！谁为歌者？”一妓应命发声，歌曰：“春风东来忽相过，金樽缘酒生微波。落花纷纷稍觉多，美人欲醉朱颜酡。青轩桃李能几何？流光欺人忽蹉跎。”玉簌珠含，颇极悠扬纤婉之致。一妓继歌曰：“白兔捣药秋复春，嫦娥孤栖与谁邻？右人不见今时月，今月曾经照古人。”仙者笑曰：“误矣误矣！乃今人不见古时月也。”妓曰：“今人不见古时月，古人亦谁见今时月哉？” \\n 仙者叹息，因举杯属菊衣曰：“公听此语，犹不痛饮乎？”菊衣故不胜酒，为浮一大白。仙者拔侍者佩剑，起舞亭中，已而倚剑郎吟，顾侍女擘笺书之，以示菊衣。菊衣读而识之，诗曰： \\n 海风荡八表，云气低漫漫。 \\n 仰首睇飞鸿，宇宙何其宽。 \\n 磨剑蓬莱顶，芙蓉开紫澜。 \\n 侠累何足仇，壮气鸣心肝。 \\n 谈笑杀两蛟，翻身跨孤鸾。 \\n 道逢赤松子，饮我琼浆寒。 \\n 一醉五百年，仍卧三神山。 \\n 当时相识人，轮转沙尘间。 \\n 十万紫宫女，大半非朱颜。 \\n 双泪不可涸，下救溟渤者。 \\n 却听云和笙，还求神鼎丹。 \\n 朗然化片月，流光照人寰。 \\n 仙者吟竟，复引十余觥，大醉辞去。夜复黑，道人更燃松节继之，谓菊衣曰：“此李青莲先生也。”菊衣讶曰：“顷言明月者非欤？”道人曰：“子未识乎？月者才人之化身，匝月而一代。盈亏出没，其气数然也。然古今以来，不过数人，循环相照，今适是青莲。吾与有旧，故延之来耳。”菊衣曰：“世传先生为长庚，又言为东华上清监清逸真人，又言掌笺奏于嵩山，今又为明月，不亦岐乎？”道人曰：“神仙星月，初无定位。不足疑也。”言次，东方白，菊衣乃归。道人自是不复见。 \\n  \\n   \\n  "}
{"章节": "恶蝇", "正文": "  \\n 恶蝇 \\n 　 \\n 昔有恶蝇者，日操砧杵击蝇。蝇集父者，大怒，槌之，父脑裂死，而蝇飞去。有司以弑父论，置极典。呜乎！彼非不爱其父也？恶而妨爱，君子愚之。 \\n  \\n   \\n  "}
{"章节": "宋先生", "正文": "  \\n 宋先生 \\n 　 \\n 江宁藩署，徐中山王故第也。署后一楼，扃钥甚固，莫敢登者。 \\n 乾隆十五年，德方伯者在官，乘醉登之。凝尘尺许，而几榻甚净，略无纤埃。德异而退于户下，拾一纸巾箱，小方寸，内贮一冠，类梨园幞头，携下楼，置诸案间，。是夜梦中山王至。白皙长髯，金冠蟒玉，怒之曰：“宾客过我，以汝故解散。宋先生遗其冠。汝拾之，宜亟还之。否且祸汝！”言区即去。德遽觉。 \\n 黎明出厅事，且谒长吏。将升舆，见一青衣前启曰：“奉主君命前来取帽。”德悟，急令取巾箱与之。青衣忽不见。德深骇异，意宋先生者，必景濂也。旋具牲醴，祭而谢焉。遂扃楼如初，莫敢登者。亦无他害。 \\n  \\n   \\n  "}
{"章节": "金陵樵者", "正文": "  \\n 金陵樵者 \\n 　 \\n 靖安舒四长，好豢勇，阅数师矣，顾自谓弗善。去之金陵，登某甲之门。甲勇闻通国，生徒甚众。居数年，略尽其技。 \\n 一日，师徒游大市，遇樵者负薪疾过，误裂甲衣。樵惶恐俯躬谢。甲马掴其面。樵愠曰：“误而谢焉，亦足矣，何遽掴我？”甲以己素力掴人，无不仆者，樵乃不仆，且抗言，愈怒，遂拳之。手未及樵，甲反仆。其徒皆骇，相顾莫敢近。市人无不笑者。樵责让数言，徐徐负薪去。 \\n 舒异之，潜尾出城数里，得荒村茅屋一区，樵者入焉。舒拜于门外，求为弟子。樵反顾，讶曰：“子何为者？”舒曰：“公适所仆者，吾师也。知公神勇，故舍而从公，请卒为第子！”樵辞以无能，径入不出。舒徘徊门外。久之，询诸其邻：“樵者何人也？”邻人曰：“是尝徙此，莫知其姓名。有母焉，老矣。日给于樵，甚孝也。”舒遂归。 \\n 旦日复往。伺樵既出，登堂拜其母，出百金为寿。母亦诧不肯纳。舒具陈己意，欲母语樵。使卒为弟子。母许之。 \\n 樵归，得母命。且感其意，谓舒曰：“苟有薄长，敢不以相授，然请兄我。毋师我。”舒从之。樵引至屋后，有石坡甚峻，轨辙如绳，下有硙，重三四百斤，使舒掇之，仅能举。樵以足蹴硙辊而上及于坡顶，轱辘而下。又蹴之，如是十数，无困色，曰：“筋力久弛，聊以此当运甓耳。”饮舒以药，使习之，久而能焉。遂教以炼形摄气之法，周身如铁，巨梃扑之，皆反跃。以腹贴墙壁及屋梁，能行而不坠。 \\n 积十余年，乃辞归，卖浆豫章城。遇人谦谨，若无能者。或言盖无敌矣。闻者多不信。群不逞诣之，请与角。舒谢曰：“诸公皆壮士，余何能？余何能？”请不已，乃曰：“虽尝学之，然甚劣，窃欲观诸公技勇，使习而进焉。幸甚！”众许之。 \\n 相与之野外，各呈其能。舒观而哂曰：“甚善！”从欲试舒。舒曰：“若欲试我者，则殴我。”一少年应声殴之，甫引拳，忽反仆。少年羞怒，出铁杵，悉力击之。舒挟持其杵，作色曰：“太恶剧，是欲死我乎？”乃弛衣服裸而立，曰：“来来，共攻我，我不畏！”于是手足器械，交至如雨，舒屹然受之，众纷纷堕跌。黠者乘虚击其肾，如击石焉。众始惧，罗拜请长其曹，乞勿扬于人，以败其誉。舒笑曰：“吾以自娱耳，岂欲与诸公竞短长哉？幸无虑此！”众益服其量。 \\n 由是舒名噪一城。接见宾友，或反臂握手，当者则痛，器具入手，往往破碎。其力如此。今死矣。死时，遗紫血数斗，甚惨楚，药故也。尝曰：“吾能气行耳，樵乃能神行，不可及也！”樵盖秦人，尝为盗，已乃改行，变姓名，遁居金陵，奉母以终云。 \\n  \\n   \\n  "}
{"章节": "龙某", "正文": "  \\n 龙某 \\n 　 \\n 举人龙某，谒选都下，住樱桃斜衔。一夕，被酒卧，苦渴求浆。起呼僮，僮已熟睡。及门，见一女背阶，亭亭立月下。甚讶之，伏窗而觑。女闻人声，乃四顾，徐度西角门而去。觉罗袂弓鞋，形影俱丽，凝想忽忽，复就睡。觉而疑焉，以为醉也，殆梦也，然忆揣不置者累日，殊杳然。戏题一绝句焚之曰： \\n 两瓣莲花踏影行，全身都是可怜生。 \\n 巫阳神女多情甚，偷到人家看月明。 \\n 是夜既寝，有啄其门者，龙起延之，女子也。曰：“余为黄氏婢，特来召君。”龙愕然问故，婢愠曰：“小姑前夜偶来此看月，初不敢相闻，亦素不解吟诗是何生活。今大姑拾得一纸，读其前二十八字，云是一情诗。验其款识，乃君为小姑看月而作，白之县君，县君怒，诃诘小姑，疑有他涉。小姑涕泣诉其诬，意稍霁。君既以飞语陷人，宜往承之，且明月岂君家私物？辄云小姑‘偷看’耶？”龙惶恐谢过。婢牵其裾曳之，曰：“去去！”不觉随之行。 \\n 出一门，迥非熟径，历三四曲巷，乃达一第宅。始而闳敞，继而幽窔。处处有灯烛。至垂幕之下，婢止之，先入，俄传县君见客。龙踧踖进谒。一妇人上坐，年可四五十，辞色俱厉，曰：“何物狂且，造词媟冶，谤人家闺阁，不畏拔舌耶？”龙震慑流汗，长揖对曰：“某何敢然，特醉后戏笔，旋焚弃之矣，安得尘县君之目？”妇人曰：“汝诗吾所亲见，奈何遁饰？”龙曰：“才人绮语，类皆寄托耳！聘花媒月，何所不有？县君亦恶乎考之，乃欲以影响谈说，文致罪名，斯为冤矣！”妇人怒曰：“尚敢舌强，诸妮子为我挞之！”龙乃趋出，涉内霤，蹉跌，诸婢媪操鞭梃踵至。方恐迫间，前婢驰出，挥众曰：“止止，毋得动！县君宥之矣。命吾引还，命尔曹各去。”众诺而退。 \\n 婢导至小阁，悄语曰：“君之免，大姑力也。”龙称谢，婢曰：“未已。大姑言君既好吟诗，召此愆辱，宜更作数章，如佳，乃释尔。”龙曰：“幸不深罪，此何足辞？请给纸笔，并将韵本来。”婢去有顷，携文具至，设几上，复于袖中出韵本，笑曰：“大姑言此诗翁护身符箓，故万不可少。姑以此为题，试作一诗。”龙视韵本，牙签绣帕，装璜精丽，而脂香粉印，清溢行间，知为闺中习览物。意甚得，成五言律诗一首。婢持稿去，旋来曰：“大姑言，君讥议声韵，殊未允当，且诗语粘滞，不类才人吐属，须更作之。”龙不得已，伏几苦吟。 \\n 婢立于案头，拉杂漫语，亦频频流睇送情。龙思虑搅乱，不复能构思，因问婢：“汝宅中几人？”曰：“主翁亡矣，独县君携两女，并仆婢辈居此耳。”龙曰：“汝侍大姑乎？小姑乎？”曰：“侍大姑。”曰：“大姑何名，年齿几何矣？”婢笑曰：“汝亦作诗耳，奚用知此？此岂诗料耶？”龙亦笑，佯俯首作属思状，甫蘸笔，婢又催促之，龙因投笑长跪曰：“汝夺吾魂魄，虽李杜当此，不能更道只字矣，幸怜而拯我！”遂侵之。婢面赤，不甚拒，因成欢好。乃窃语龙曰：“吾视大姑，如春风飘荡，其情之隐跃久矣，今留君索诗，意岂为诗哉？君会心人，何不解此？”龙喜曰：“奈何？”婢曰：“但尾我行，保有良会。”随入复室中。 \\n 乃见大姑者，坐镜奁之旁。貌颇妖冶，脉脉有思。婢乃伏龙于案下，前语曰：“彼人诗殊不能就，可若何？”大姑始觉，徐答曰：“姑纵之。”婢曰：“中门管钥，县君自掌之。天且曙矣，可若何？”曰：“姑留之。”婢曰：“婢子不敢宿客，已携至，须阿姑处分。”径趋出，反阖其扉。龙出而迫之，大姑惊曰：“贱婢乃陷我！”龙遽抚之，竟合焉。潜蓄之室中，每夕专对，婢欲图一私觌，不可得。 \\n 经数日，小姑出于庭，龙隙窗窥之，光彩妙丽，乃无伦比，丐大姑欲得一当，大姑咋舌摇手曰：“咄咄，此贞而烈者，何可犯也，且彼以前日之故，有憾于我，旦夕伺吾短，今授之以隙，必为所持，此间无侧足地矣！”龙意沮，然不能绝念，时时称羡其美，大姑不怿曰：“男子薄心肠，得陇复望蜀也。君既慕之，请自从之。”乃使婢引出。龙傍徨求解于婢，婢哂曰：“推贤让能，风徽远矣。君以古道遇今人，宜其龃龉。猜嫌既启，虽吾亦不复能谋。”龙曰：彼诚逐客。君亦不容耶？”婢曰：“吾虽鄙陋，不能为人容逐客。”再三迫之去。龙把其袖，贪赖不肯行，由是复与婢接。婢匿之积麦之囷。 \\n 数日，大姑悔，思龙欲复见。问婢，婢对曰：“彼既去，谁能往召？且彼实怨怒阿姑，即召不复来。”明日大姑又言之，婢对如前。大姑乃怨婢，常假他故挫辱婢。婢以是亦怨大姑，乃诣小姑，语前事。阳为大姑谢小姑，实欲挑小姑怒，以倾大姑也。小姑性故和柔，殊不以介意。婢叹曰：“姑德惠若此，使人不忍复欺！”乃窃发大姑之覆，而自隐其私，且曰：“大姑禁我不得言，吾惧获罪，乃不敢不言。”小姑大惊曰：“姊素谈节义，不意反自越礼，为门户羞辱。脱县君知之，当奈何？”婢请白县君，小姑勿许曰：“吾冰清玉洁，岂乐与闻此事者？”婢请之至再，小姑察其奸，怒曰：“大姑，汝主也，何得无情？略不相护耶？且汝实左右大姑，即何事弗与？诱盗而保奸，皆汝之由。果白县君，当先治汝矣！”婢始惧，转求秘之。小姑曰：“欲吾庇汝，须亟绝私人之路，不然，不汝隐也。” \\n 婢恐，以语龙，求策之。龙亦恐，求去。婢不得已，导出门，从墙角绕行数十武，倏至寓室。婢仓皇弛去。次日寻之，不复识路。 \\n  \\n   \\n  "}
{"章节": "徐元直", "正文": "  \\n 徐元直 \\n 　 \\n 康熙十三年，平凉总兵王辅臣叛逆，大将军图海征之。有兵丁于英，途遇风雷，与大军相失。晚窜山谷间，策骑盘旋，四向无路，约夜半，度不得出，遂下马倚树，息以待旦。俄见红灯冉冉来，既近视之，乃一叟，须眉如画，衣冠古野，不类今世。谓于曰：“若迷道乎？”于曰：“然，唯丈人指南之。”叟曰：“此山荒僻，虎狼纵横，去大路尚五六十里。速来，吾导汝。”遂前行。于乘马从之。经乱峰丛箐之间，叟运履如飞，马几不能及，久之平旷，叟乃息足。以灯赠于曰：“坦途不远矣。”于视其灯，非纱非纸亦非膏烛，而表里荧彻如琉璃，而红而圆。心异之，请共姓名，叟曰：“吾三国时徐庶也。”于惊骇，方欲拜谢，叟已失。于独行数里，果遵大道，东方白矣，灯亦熄。审视则红杏耳。大如碗。趋至大军，备述其异，咸以严冬气候，不宜有杏而且大，信其果遇元直也。 \\n  \\n   \\n  "}
{"章节": "沈璧", "正文": "  \\n 沈璧 \\n 　 \\n 沈璧者，秦人也。少迫于贫，辞母薄游。至文登，登台望诲，见波浪薄天，慨然舒啸。旋有少年至，紫衣绛帻，仪状光瑰，揖璧而笑曰：“君清兴不浅，能同游乎？”璧欣然诺之。 \\n 俄见凫雁一点，破浪而来，乃大舟也。离岸数尺，忽止不进。少年遽挽璧下台，履水登舟，身不沉，袜亦不濡。舟中乃无人，亦更无一物。心颇异之，叩其姓名及所自，少年曰：“余，玉桑君之子也。”璧方欲再问，忽觉水声澎湃，耳不可胜。自窗间视之，则银涛万丈，璧泻从天，不觉惊骇失色。问是何处，少年笑曰：“适去台下已万里矣！”璧眷念乡井，悲形于颜。顷之，涛声已寂，碧玉湛然。微风一拂，鳞鳞如玻璃万顷，恍惚有无数丽人滉漾清涟中。方疑诧间，冰上丝管作矣。举首凝睇，则彩舟一具，相去数尺，有数女倚棹瞰波，顷所见，盖其影也。少年携璧过彩舟，珍奇射目，不可具名。 \\n 须臾席启，玉貌旁罗，奏具行觞，肴品络绎，亦非复人间芬苾。侍者进璧果一枚，大如瓜，紫色；啖之，味绝甘，度必世所传蟠桃之属。窃怀其余，欲归以奉母。酒酣，璧避席称谢。因便求归。少年叹曰：“孝子哉！虽然，此乃君所以仙也。今姑不强留，终当至此。”顾诸女曰：“何以送客？”诸女各摘鬓上花及钗钏之物为赆，曰：“持此鬻人间，吃著不尽矣！”一女俯而笑，解裳下绣舄一钩，投海中，少年目之曰：“妮子独狡狯，不虑堕落耶？”女面发赤，退去。璧视舄，已化小舟。少年曰：“君登矣！” \\n 遂辞众而登，则前舟已杳，惊涛湠漫，惘然自失。小舟中异香喷溢，神骨俱醉。少焉醒豁，已泊野岸，河水仅阔如衣带。舍舟登陆，甫数武，小舟已凌风去矣。信步独行，追想所遇，恍惚若梦寐，而怀中余果，俨然在矣。薄暮抵驿馆，语皆秦声，距家中才一舍耳。璧既归，出余果进母，兼逮妻、子，皆数月不饥。以核种庭中，亦不生也。后十余年忽甲拆，数年成树，又数年作花，花类莲而大，数年不谢。久之乃结实，由小而大。又数年色渐红紫，如曩舟中所食者，时璧已枯坐一室，不复与人事。一旦忽出至庭中，仰树大笑曰：“果熟矣！”即诀妻、子去。 \\n  \\n   \\n  "}
{"章节": "余时鏸", "正文": "  \\n 余时鏸 \\n 　 \\n 余时鏸善写真，江南常州人。乾隆四十五年，客大梁。薄暮独坐，有青衣者持刺入，云主人奉迓，已牵马门外。遂乘之，行稍远，有城临河。进至一官署，青衣入。徐传主人出迎，乃旧交沈某，相见极欢。问此何地，曰：“赣州。”问其官，曰：“司马也。比以长官命，延君写真。”即具仪从送之往。 \\n 复抵一署，青衣投刺入。有顷，传语云：“语矣。本延江西余时惠。非时也。请速归。”乃还至沈所，颇咎沈失言，有累远涉。沈曰：“吾已坐此罚俸四年矣。请便送君归汴梁，盍迂道毗陵，一视闾井？”余然之，各乘马行一炊许，闻城市人语操土音，果常州也，余凭望故居，凄然良久。沈曰：“宜行矣，十二年后复相见耳。”遂匆匆别去，余亦恍惚还旧馆。甫入门，闻哭声，遽然而寤，则家人已衰绖矣。盖死者二日，心尚温耳，故未敛。兰雪说。 \\n  \\n   \\n  "}
{"章节": "章五", "正文": "  \\n 章五 \\n 　 \\n 琴师章五，宿邯郸。漏初下，有美人来就之，章疑为狐。美人曰：“妾平原君美人也。以笑躄者罹惨祸，诉于冥帝。帝怒，收躄者，置重典以偿，并逮平原。平原自辨：“实诸客迫胜，胜恐失士心，为赵国忧，不得已出此。”帝谓‘平原果好士，士果归平原，岂在乎杀妾？杀妾以媚士，所以待士者可知；杀妾而客来，客亦可知矣。”平原哑然，顿首请罪。帝以其素贤，仅从薄谴。愍妾无罪，复其元，使游人间。妾伤往事。故不愿复生人世。君亦平原君客矣，当时处门下，闻而伤之，喟然叹曰：“公子之贤，宾客之盛，何重其躄者之足而轻美人之头也？吾闻兰杜被焚，则松筠不茂；孔翠见弹，则鸿鹄高逝；哲女戕虐，则国士远引，吾何为于斯。”故诸客皆还，君反独去。及秦围邯郸，鲁连未来，晋鄙不救，诸客束手，莫能展一筹。或请于君，君以身既不预，竟不为设策。平原不知也，故史册亦阙书焉。君亦殆不复忆矣。妾感君义，求之数千载，今始相值耳。” \\n 章茫然，叹息不已。乃援琴作歌，美人取瑟和之。歌曰：“碧草油油兮，故国荒邱。房陵遂迁兮，谁遗之谋？贤士如云兮，惟妾之仇。临楼一笑兮，身命休。念公子兮，心惨忧！”于是相对欷歔，涕泣不可止。久之，美人拭泪扬袖复歌，歌曰：“寂寥兮山阿，灰飞兮绮罗。今夕何夕兮，与子婆娑。既见君子兮，我心则那。露冷冷兮泣复歌，千秋一息兮哀情多！明月坠西兮奈子何！”歌竟，群鸡胶胶，东方欲白矣。美人逡巡别去；章怅悒至曙，亦登道。 \\n  \\n   \\n  "}
{"章节": "王黄胡子", "正文": "  \\n 王黄胡子 \\n 　 \\n 有王黄胡子者，以髯黄得名。自诩剑仙。尝会饮贵家某公宅中，夸耀四座，递叩诸客所能，莫不谦让，王意益肆。末坐一客□□癃惫，衣冠了鸟。王颇轻之，乃揶揄曰：“公辱在婪尾，得毋善饭乎？抑有他长？”客笑曰：“仆诚不能与诸君子比数，然闻君论剑，颇触鄙好，愿各为戏剑，博诸君子欢。”王掀髯作色曰：“云何？”客曰：“剑之为用，上倚星汉，下披泉壤，旁行四极。剚蛟鳄于不测之渊，剪妖魅于幽暗之丛。虽脱兔逸林，疾隼赴霄，纵锷飞锋，罔有遗遁。今第试其易者，请伺飞鸟而刺之！”王心难之。适已日暮，乃诿曰：“阳乌匿矣，羽族息矣，何天有鸟，尚来迎吾刃者乎？” \\n 客曰：“若是且已，盍试登高为二项之舞，一决楚汉。”王又辞曰：“休矣休矣。星月不曜，烛燎不辉，仰不瞻山，俯不察地，恶乎可登而角吾技？”客指主人厅事曰：“崇墉巍巍，飞甍冠之，上探云霞，嵩华可齐。顾不高耶？请灼尔目、誆尔足，仆虽跛躄，愿导先路。”于是搴袖离席，挟王以出，如提婴孺，履墙缘拱，如步康衢。径跨檐牙，升于屋脊。坐王于鸱吻之上而抚之曰：“此地平旷，聊可栖息。君请匡坐，仆便来迎。”言已复下，神气洒然。 \\n 堂下观者无不色飞飞吻，啧啧称神，客便索酒，连罄数觥，颓然就舍。主人命支梯树架，哄扰终宵，王始得下。天明视客，已豹隐矣。王甚惭，主人甚悔，海内奇士，交臂失之。 \\n  \\n   \\n  "}
{"章节": "猫犬", "正文": "  \\n 猫犬 \\n 　 \\n 康熙中，大兴县某媪家奉佛，佛前悬一灯。一日薄暮，闻佛舍小语。隙而窥之，见黄犬人立，以前两足承白猫；猫亦人立，盗饮佛灯油，猫吸油，转注犬口中，复吸之。稍缓，犬促之曰：“速饮速饮，人且至。”细视猫、犬，皆家所蓄也。媪惊，推门入，猫、犬皆奔出，索之杳然。 \\n 越翌日，夜中，闻庭中有声，密起察之，复见猫乘犬背，犬彳亍而行。叱之，立隐。夜梦一黄衣男子，一白衣女子，来谓曰：“寄主人庑下久矣，豢养之恩，未知所报，顾形迹已彰，不可留矣。”乃相向再拜，卧地转身，忽成猫、犬；猫跃登犬背，骑之而去。 \\n  \\n   \\n  "}
{"章节": "仍吉", "正文": "  \\n 仍吉 \\n 　 \\n 越中郭生贫无家，去其乡，游于晋。鬻其文，无售者。困于旅食，则为人佣书。人劣之，薄其值。终日运管，不供一饱焉。念生不百年，劳且饥无穷期，信穷矣，不如死。复念以迟死，盍速？以忧死，盍乐乎？遂倾囊中钱，并质衣装，赴酒家痛饮至大醉，以馀钱散诸丐者。且歌且笑，见之者皆以为狂而乐也，而不知其将死也。 \\n 既出，走入荒谷中，叹曰：“我其已夫！虽然，吾顷则陶焉而乐，且施于人矣，何忧而不死！”睨其旁有枯树，解束带挂焉。忽树中人语曰：“咄！已而，若亦浅之乎窥世，褊之乎其自处矣。”生叱曰：“魅乎莫余诮，余不尔畏，余将与若游！”树中人笑曰：“若将以余为鬼耶？否否！途适丐于尔者也，而知尔，故来。且余丐于人间者，今数百年矣，而不死，而尔曷以死？尔以亟死为达，余不以为能。”生曰：“子仙乎哉？何穷而寿也，且恶乎置余？”树中人曰：“回而志，作而气，将告尔。有虎于此，度其咥己也，因投之，孰与走而避之乎？济于水，惧不免于溺，因自沉，孰与方舟而纵其行乎？且若今日死，其余之年非若之有也？盍听我？听我而死，无加于死也，然视今日已后矣！脱听我而遇，则大幸，孰与听我？”生曰：“诺，谨受教！”瞬间树已失。有立于前者，蹙额而丛眉，目无光，鬓发蓬蓬然，垢腻满颊，衣鹑结不掩骭，双履不纳踵，生志夺于乍骇，而却蹜蹜而不敢前。其人笑曰：“愚哉，若且欲死也，而畏乎？随以来。”生意定，走从之。 \\n 至断崖之下，其泉如帘，高落于长松之杪。披悬萝，得石窦，广可容身。其人蛇行入，生匍匐继之。倏旷朗，得方池，湛然而洁也。其人裸而浴。俄有送冠服者至，其人澡而登。衣绮绣，冠华冠，曳文履。视之，额丰矣，眉修矣，目顾盼朗矣，发韬矣，颜白皙而光泽矣。生复惊曰：“何变也？”其人笑曰：“然。若宁欲变乎？”生曰：“幸甚！”其人使生浴，顾来者为生具衣饰，生服之。即临池而知镜，讶而不类。其人笑曰：“亦变矣！既变，余可去！”言已，遂不见。 \\n 生甚悸，疾行，得小涧，循而西。涧止，得盘石，意倦憩其上。俄有男女数人来，见生若甚讶，相与指而目之，逡巡不遽去。生乃行，复遇数十人，讶如前，生亦讶。复行，得城郭，进之，其中男女见者，莫不环而迫之也。于是生所止，顷刻成市肆。生讶甚，问焉，皆曰：“悦子之都也。”生恶其扰，袖其面而趋。观者稍引去，然从者犹数十百人。有妪教生曰：“速自毁！”生乃土其面。会暮，众始解，独一人者留，则妪也，强曳生行。生惴惴焉。随至大第，达乎其内而帘启，有女子出，曰：“浴之。”妪导诸旁室，则汤沐具焉。已而入，与女子抗礼，女子乃言曰：“危乎哉，子也！是其人皆好色者，脱不自毁，将裂子。今秘子于此，乃违于难矣。”生惶恐谢，问：“此是何地？”女子曰：“五方杂处。不名一所。”由是共寝处无间。女子家世隐密，独知其姓邬，其字曰仍吉。 \\n 久之妪来告，外人颇言邬氏有婿矣。仍吉惊且忧，谋匿生，乃烛而处之夹室，窃窃与生对。生虽嬖爱仍吉，而居如长夜，殊苦幽囚，亦怏怏不乐。无何，夜有斩关者，直趋夹室，状类昆仑奴，挟生越墙而出，行甚疾，置生于空庭而出。旋见灯檠出室中，女子队而前，见生皆笑。共推挽以入，交相接也。生惫极而卧，而闻女子曰：“敝矣。”共舁置门外，阖其扉。 \\n 及曙，有达官者过，见生曰：“病者也。”问所苦，生讳曰：“饥耳！”遂载之后乘。归其居而丰其室。寻复故，问所业，生对曰：“尝读书矣，而未竟。”达官悦，使传其二子。达官宪令文书，一切代于生。 \\n 一日，达官听讼久不辍，生侦于厅事之侧，得数事：其一，某县城隍病，有为不道之诉者，胥辈利其镪，受而伸之，罚及良善。城惶觉，自揭其过。胥辈论罪有差，城惶褫禄一岁。其一，富民讼贫民之友。贫民尝贷富民金，莫偿也，富民夺其宅。计值为有馀，求鬻宅而益之金，富民弗与。质于乡父老，弗能正。鸣之宰，富民阻于途，且挞之，流血被踵。其友闻而怒，俟间杀富民，亡命去，卒逃于法。故讼之。达官曰：“若富而不仁，罪也，有召死之道。然贫民杀若，则怨也。以怨杀人，不可训，当偿若命矣，其友杀若，则侠也，公也，则无罪。”富民语塞，泣而退。其一，两蛟出于山，伤山下禾稼百余亩。山神讼之，当论斩，捕两蛟于庭，乃两书生。各推诿，搒掠皆不承，遂并坐之。生叹曰：“善！”其一，女子讼男子，为其杀己也。男子辩，言与女盖相悦不遂，女乃病而死，非己实杀女。达官谓女曰：“若既悦之矣，复怨而诬之，曷故？”女诉曰：“我死，彼若弗闻者，又他娶，略不相念，其凉而忍焉若是，有死我之心，非杀我而何？”达官谓曰：“深文也。”竟置不理。其一，夫讼妇以为不节，乞绝之于庙。问妇，乃并无外遇。其夫曰：“吾视尔遇邻人之子，必目而送之，特阻于势分，其意岂可问也。”达官终以为罗织，斥其夫而直其妇。生意不能平，书一牍启达官曰：“明公听断如流，吏道精敏。下风观听，倾服何言？然前三事允臧矣，其后二谳，鄙见斯岐。询刍有义，伏惟裁察。窃谓德无不报，怨岂在明，国家有原情之律，君子有诛心之论。将正风俗，宜先人情。男女之狱，古今万端。闺房之内，事甚画眉。隐秘琐曲，莫可详诘，而要以治心为本。夫妃匹之际，虽君父尊亲，不能得之臣子者，不得其心也。然丈夫之心，所分者博，所向亦弗专。得不得，姑弗深论。女子之心，惟男子是寄，其心弗欲，虽金、张之显，卫、霍之贵，陶、猗之富，扬、马之才，莫能回也。名分虚耳，形骸迹耳。苟得其心，斯其夫也；不得其心，虽夫不夫。则得其心者，宜何如感；不得其心，怨怒亦宜。今女为男死，不能收滴泪之报，引致讼庭，犹急自煎洗，略无悔咎，獧薄之情，于斯为甚。宜听女言以男抵罪。至于夫之讼妇，情亦非过。其夫在侧，屡盼他人，其心逝矣。心之既逝，虽不妻可也。管仲感鲍叔之知，侔于生我，汉高论丁公之罪，以诫不忠。事虽不伦，其义一也。请取以断斯狱焉。” \\n 达官否之，生固争，达官不怿，谓人曰：“彼职为宾师。奈何强与吾官事？”于是礼渐疏，生亦不安。遂去达官而潜访仍吉。毁衣垢颜，用自韬晦。久之不得耗，游复困，乡思郁然，登高山以望越中，茫乎莫知其向也。忽见树中人来谓曰：“可返矣！”生惊喜未对，遽为所推堕。陡若梦觉，则身固卧枯树下，曾雉经矣，带绝而堕也。始悟身已久死，所遇皆鬼耳。然酒吻觉甚渴，乃走近市中乞浆。有识之者曰：“此昨日狂饮生也。”则又悟死而复活，才经一宿耳。生既以求死不得，益困不可支。走谒故所尝识者，间得一餐，人愈益贫之。每为人道死时事，多笑而不信。 \\n 既乃为商贾负担者，去晋之京师，计力而食。足茧不能进，止于邺中，欲赴漳流以自葬。至河干，忽焉一舟过，倚舵而盼者，类仍吉之妪。尾而察之，果妪也。遂呼妪，妪不识，曰：“若谁欤？”生自陈姓名。旋于窗间见仍吉，生又呼，仍吉熟视曰：“非也，不类。”生窘，厉声曰：“不记夹室共述云娘事，为卿拭泪耶？”仍吉乃惊曰：“信也。”乃止舟于岸，呼曰：“登！”生登与仍吉相持哭，甚凄痛。云娘者，仍吉女兄也，弃于所欢，抱恨死。生在夹室时，仍吉尝述之，且谓曰：“子幸无类此！遂流涕不能止，生以衫袖硈其泪。因约曰：“不幸有破镜事！他日相遇如不识，请举此事为息壤之言。”故生貌虽变，仍吉信而纳之也。 \\n 于是仍吉语生曰：“子向者为鬼，余亦邻处于鬼，鬼皆阴荡不可近。自子之见夺也，余亦旋徙去。今浮家至此，获遇子，永托于子矣！幸有薄积，可以归。”遂与生俱载归越中。仍吉盖狐云。 \\n  \\n   \\n  "}
{"章节": "洪四大王", "正文": "  \\n 洪四大王 \\n 　 \\n 顺治中，登州渔人洪四，于海滨拾得巨卵。归而食之，遍体热作如火炙，口吻奇渴，饮冷水，立尽一桶。已而骨节皆鸣，渐生鳞角。妻李氏，号呼门外，邻里毕集，俄而云气幂天，雷雨继作，竟化青龙，破屋飞去。村舍顷刻皆浮沉于水。李氏登大树得免。水既落，贫无所依，寄居尼寺中。月余，雷雨忽复如前。村人皆逃去，有牛头人骑大鱼来曰：“四大王遣迎夫人。”李氏跃上鱼背，凌空而逝。居人神之，为立庙，曰“洪四大王庙。”至今祀焉，颇灵应。 \\n  \\n   \\n  "}
{"章节": "石孝廉", "正文": "  \\n 石孝廉 \\n 　 \\n 石孝廉某尝昼卧，觉鼻中奇痒，以小指捺之，因而大嚏。有物冲孔出，堕地作声。视之，一小人长寸行，游行地上。骇极欲呼，而胸间如压不能起。有顷，门外演盘铃傀儡，群呶在耳，小人皇遽出门去。石亦遽起，恍如梦觉。自是得奇疾，闻香物则掩鼻；遇矢溺腥膻之秽，嗅之以为香，心好之。履鲍鱼之肆，如入芝兰之室，流连不能去。 \\n 后举进士，官秦中。有道士来谒，自言能疗奇疾，异而见之。献一丸如李大，金光烂然，取大碗贮之，出囊中药一刀圭，糁其上。使熬之，须臾溶为液，五色陆离，然不堪其臭，左右皆欲呕哕。以进石，石乃觉芬罄逾常，立饮之，味殊甘酽。少顷，胸中热如蒸，移进如刀箭环簇心腑。急命缚道士，则已杳矣。 \\n 昏痛这际，见道士在前，亟呼左右追执，乃悄无应者。道士笑曰：“此阴府也，何处觅左右耶？”石大号，道士曰：“无苦，此中不少佳境，盍往观之？”曳以同行。乃至狴犴间，见缧皃纵横，刀斧林簇，刑戮惨异，心甚恐怖。念世传地狱变相，竟有之也。末至一处，人皆残体，有无口鼻耳目者，或仅有口耳，余体不具者，或有五官倒置者，虎豹狗马羊豕诸物，杂处不相避。 \\n 石问其故，道士笑不答，亟携之返曰：“公欲生乎？”石因哀祈，谓：“妻妾子女犹在室相候，胡遽不欲生？”道士笑曰：“亦良易。”即袖中出一小人，长三四寸，曰：“此即公之故物也。公曩纵之，不知几何寻丈矣。赖吾收而制之，仅止于此，尚可纳也。”即以小人首向石鼻塞之，石大苦而嘶，倏然已活。冷汗浃背，出青紫痰液数斗，病遂失。 \\n  \\n   \\n  "}
{"章节": "周英如", "正文": "  \\n 周英如 \\n 　 \\n 昭武之东某市镇，尝张杂局。士女冶游，竟日连衽举袂，红雾幕衣。有少年姜某，仰见西楼一女子，凭窗凝望，与楼前矮屋蔷薇化绰约争丽，绚成妙彩，遂仰睇不移。女亦秋眸专注，目成焉而神痴也。比日斜人散，两人犹相对而望。有见者嗤之，始各避去。 \\n 次日姜复往，女已先在。楼高而屋隔，语不可闻。姜以手中素帨，裹约指金环掷诸楼上，女报以腕钏一枚，遂掩窗而入。女盖周姓名英如，依母以居。父某为茶商，远出矣。姜故悉其根荄，伺黄昏无人，伏其家寝门之右。既而鸟栖人定，潜窥英如之闺，闺已扃见英如独坐灯下，絮絮与灯语。姜以腕钏触窗棂，以声致英如。英如讶然，问曰：“谁？”姜曰：“我也，腕钟在此。”英如复大惊，趋至窗下悄语曰：“速去！迟且败。”姜求启户再三，英如终不可。姜曰：“君岂画图耶？何颜如玉而心如石也？”英如祈之曰：“幸相爱，何忍陷我？乞从后户出，更思远策，今不能纳也。不听，我乃呼！”姜惧，乃遁还家，郁抑殊苦。 \\n 俄闻叩镮声，启门，则小髻弓鞋满身香露者，英如至也。谓姜曰：顷者拒君，良非得已，而思君弥迫，故转就君。”姜大喜过望，遂缔衾席之好。将曙，英如去，夜定则来，如是者数月。 \\n 于是姜年几冠矣。其父亦服贾于外，其季父主家政焉。以姜尚未室，一夕论婚，择焉而未决。姜甚恐，欲白母而聘英如，乃先告英如，而与之策。英如意殊懈，请媒诸其家，乃反不欲。姜窃怪其故，又疑其晓夜独行，略无所阻，亦卒无觉者，非弱女子所能，必有异。旦俟英如去，尾而追之。出门数武，已飘然失去，大诧而返。潜访诸其居，则英如固已死矣，始悟所接者，英如之魂也，为之悲痛。 \\n 是夕英如至，笑曰：“君谓我死耶，姑勿畏！吾导君往见一人，足祛疑抱，而慰君怀感之情。”使姜凭其肩，携之以行，若飞燕惊鸿之迅，欻至一城中。巷市曲折，殿阁相比。及大第之门，双兽啮环，寂然虚掩。排而进之，兰棼桂栋，暖若仙居。内有镜堂焉，四壁皆镜，冷光逼射，眉发皆寒。西南隅悬一响板，英如弹以指，泠然一声，便有数女子连翩而出。影入镜中，花红玉白，迷离远近。中有一女，宛如英如。却顾英如，俨然在侧也。而再视诸女，忽复不见。方欲致洁，英如曰：“此上清琼馆，不可延伫。即曳其裾，引之径出。 \\n 旋至家，乃谓曰：“英如与君，空有解佩之缘，合当数面，尽于此矣！吾非英如，狐女也。实有夙分，虑君之情将专一于英如，故仿佛其容，见于左右。疑窦既启，良缘斯尽，今亦诀矣！”姜不及挽留，已霞举而逝。始悟所接者，并非英如之魂也。卒婿于他姓。 \\n  \\n   \\n  "}
{"章节": "庐山怪", "正文": "  \\n 庐山怪 \\n 　 \\n 奉新宋荪侣外史，尝以壬子七月之望，宿庐山绝顶僧寺中。夜半矣，明月满天。徐闻风飒飒有声，落于高树之杪，中有歌者、语者、笑且骂者。讶而窥之，见数武之外，地势平坦，众影纷然，略如人间演剧状。藉草为茵席，因树为屏幛。金鼓丝竹之声，作于树上，节奏殊妙。衣服冠带须鬟械仗之属，亦率类梨园。念空山静夜，焉得有优伶若此？心知其怪，姑伺之。装演十余莃，莫知其色目；呕哑歌唱，亦不知其何曲也。 \\n 已而数人相和，歌声甚朗。歌曰：“吸日精，蚀月华，诸君妄意凌烟霞。烟霞堕地失颜色，但见玉水生桃花。桃花一万片，飞入陈王家。仙人化作尘与沙，秋风吹雨打闲衙。南楼美人嗟复嗟！湖中不见东来楂，空山夜半啼栖鸦。”随其声而记之。俄有金光从空下，乃一头陀，状甚怪，大声叱曰：“何物邪魅，敢尔喧扰，法当死！”卓锡一声，则众形尽变，其演技者皆兽也，而其司器者鸟也；转瞬之间，欻然俱灭。 \\n 荪侣以癸居三月卒于京师，卒之前数日缕述于余。不知其果然否也。 \\n  \\n   \\n  "}
{"章节": "戴公", "正文": "  \\n 戴公 \\n 　 \\n 有戴公者，少任侠。其邻人贷豪者金，无以偿，豪者迫夺其女。戴怒，杀豪者，亡走五岭间。 \\n 晚坐枫林，遥见少年从数骑来。丰仪轩迈。见戴即下马楫曰：“先生幸过仆，仆请执鞭！”戴愕然曰：“何敢！”少年曰：“先生幸过仆，仆将有丐于先生！”戴问：“所欲云何？”少年前跪曰：“先生不过仆，仆死不敢言。”戴怒曰：“言则言耳，何卑屈乃尔？余不耐此姝姝者！”少年叩头流涕曰：“老父与波利君不协，数战于赤谷之野，为飞戈所中，伤其左臂。药穷矣，唯得生人肝一寸可以疗之。求之数万人，无肯与者。苟不肯与，强取无益也。闻先生之义，忘身急入，敢以请！”戴笑曰：“此孝思也，吾岂惜之？”即引佩刀自剖腹，截肝授以少年，热血淋漓，殷及于履。少年叹曰：“真天下义士！”随出药傅创，创立复，乃殊无所苦。少年持肝顿首谢，即驰马而去。戴颇异之。 \\n 时豪者子诉之官，捕戴不可得，则执邻人而鞫之，务言戴所在，拷掠甚惨苦。戴闻之，叹曰：“我实杀人，复累人。何生为？”遂归自讼，赴狱中，脱其邻人。案乃定，刑有日矣。有叟来视之曰：“余，昔少年之父也。披肝之惠，夙夜弗忘，故来免义士于难。”因出大竹一节，解其系而系竹焉。桎梏钮镣之具，顿之如拉朽。叟携戴出狱，监守之吏见而弗问，门壁城垣亦无所障阻。径从叟步出郭外，繁星罗天，陇坂微白。 \\n 行不百步，入一山，林木蔚密，不复辨途径。初闻履下落叶瑟瑟作声响，已觉两足无所着，有类蹑虚。比晓，进止一石屋，虚明洞达，烟雾满宫。出而旷览，则飞鸟在下，碧落可探，身在层峰之顶矣。远见云中一拳倒影入海。叟曰：“天台也，馀无所睹焉。”叟引戴遍历山径，花草禽鸟，多非世有。屋前一大树，垂夹癭癭，其实如豆，乃仰以为食。经数日，叟谓戴曰：“此地孤高，不可不至，亦不可久处。吾旧有田庐在牛女之墟，今欲与义士偕往。”戴从之。 \\n 盘行曲折而下，始达于人境。道路跋涉，无异寻常，非复向者所飘忽。既至，则村郭室屋饮食服用，亦悉如众人，亦有厮役供指使，邻里亲旧过从问讯者。其地乃汀水之南，漳水之西也。 \\n 其明日，有白雁双翔集于庭阶，羊豕鸡鱼之属，皆自行而至。叟太张供具，银烛金尊，辉映帘幕，始笑谓戴曰：“吾有故人居石镜山下。闻其女端好福相，甚宜室家，知义士尚鲜妃匹，已为君媒定。今乃吉期，行至矣。宜易冠服，整备作新郎。”戴惊喜称谢。俄而丝竹贯耳，仪从甚盛，香车及门外。戴俟于堂著，赞拜如礼。导入青庐，则钗光钏响，袖香扇影，迷离于脂奁镜台之间。戴虽伟丈夫，铁石心肠，至此神骨俱靡也。于是贺客履相错，宴乐者累日。 \\n 然独不见少年。戴疑之，以问叟，叟曰：“偶出勾当，逾月即返耳。”戴信之，而终以越狱远窜，心不自安。隐隐侦其消息。乃闻人言：“戴固已伏法，未闻其逃也。”大讶其故，以问叟，叟笑曰：“亦无他，前所系大竹，即吾儿子代公抵罪矣。”戴骇绝号恸，慷慨曰：“某罪本不赦，又祸郎君，奈保复偷活？”遂取刀自刎。叟夺其刀作色曰：“义士何独为君子？义士能剖腹，儿子不能断头耶？况彼尚可生，义士反趋于死，计亦左甚矣！”戴乃止，而诘其由。叟曰：“新妇当知之。”戴退问妇，妇出一碧玉如意授戴曰：“君去西北七百步，有巨石如盘。以如意击之，石当开。中有紫笋长尺许，即袖归以献翁，无失。” \\n 如言，果得之。叟植笋庭中，须臾解箨成巨竹。竹忽裂，一人自竹中走出，乃前少年也。相见各大笑。谓戴曰：“为君故，历此一劫，大事毕矣！”又曰：“吾属皆神仙中人，以豪气未除，欲物色人间奇士，登之宝箓。君侠骨非常。是以在此。今姑以此宅让君，与贤偶暂住人间。异时解脱，会当长晤。吾从老父先去矣！”遂与叟俱逝。 \\n 戴六十余，无疾而卒。葬之日，其棺轻焉。妇齿亦界五六旬，少好如昔。戴卒之翼日，忽失所在。戴以避仇匿处，本姓不著，戴其变姓也。 \\n  \\n   \\n  "}
{"章节": "心疾", "正文": "  \\n 心疾 \\n 　 \\n 魏某观猎于南山。有鹿跃而过其身，魏惊倒，众救而归，心犹悸，忐忑不已。夜半，觉胸间豁然若剖，百体若解散，有物自身中飞出，少焉乃止。于是见其家人，皆绝不相识。生平所事，无复记忆者。视其状，若迷若忘。与人言，语谬乱而不可以理。众咸以为祟，守而治之，累日了无效。一夜，有言于室者无见也，众惧而相语曰：“鬼。”则答曰：“否也。”又曰：“妖。”亦曰：“否。”魏忽觉胸如物触，间胸中语曰：“我非我，即子也。子非子，即我也。”遂寂然。魏瞿然扪心，忪忪者久之，病乃复。 \\n 非非子曰：宋阳里华子病忘，朝取而夕忘，夕与而朝忘。在途忘行，在室忘坐，亦失其心也。赖鲁儒生治之，七日而瘳，今乃自复焉，幸矣。 \\n  \\n   \\n  "}
{"章节": "痴女子", "正文": "  \\n 痴女子 \\n 　 \\n 昔有读汤临川《牡丹亭》死者。近闻一痴女子，以读《红楼梦》而死。 \\n 初，女子从其兄案头。搜得《红楼梦》，废寝食读之。读至佳处，往往辍卷冥想，继之以泪。复自前读之。反复数十百遍，卒未尝终卷，乃病矣。父母觉之，急取书付火。女子乃呼曰：“奈何焚宝玉、黛玉！”自是笑啼失常，言语无伦次，梦寐之间，未尝不呼宝玉也。延巫医杂治，百弗效。一夕，瞪视床头灯，连语曰：“宝玉宝玉，在此耶！”遂饮泣而瞑。 \\n 侠君曰：《红楼梦》，悟书也？非也，而实情书。其悟也，乃情之穷极而无所复之，至于死而犹不可已。无可奈何，而姑托于悟，而愈见其情之真而至。故其言情，乃妙绝今古。彼其所言之情之人，宝玉黛玉而已，馀不得与焉。两人者情之实也，而他人皆情之虚。两人者情之正也，而他人皆情之变。故两人为情之主，而他人皆为情之宾。盖两人之情，未尝不系乎男女夫妇房帷床笫之间，而绝不关乎男女夫妇房帷床笫之事，何也？譬诸明月有光有魄，月固不能离魄而生其光也。譬诸花有香色、有根蒂，花固不能离根蒂，而成其香色之妙且丽也。然花月之所以为花月者，乃惟其光也，惟其香色也，而初不在其魄与根蒂。至于凡天下至痴至慧，爱月爱花之人之心，则并月之光、花之香色而忘之，此所谓情也。 \\n 夫世之男女夫妇莫不言情，而或不能言情之所以为情。盖其所谓情，男女夫妇房帷床第而已矣。今试立男女于此，男之悦女，徒以其女也悦之；女之悦男，亦徒以其男也而悦之。则苟别易一男女，而与其所悦者品相若。吾知其情之移矣。情也，而可以移乎？又苟别易一男女，而更出其所悦者之品之上，吾知其情之夺矣。情也，而可以夺乎？又使男女之相悦，终不遂其媾，则亦抱恨守缺，因循荀且于其后，而情于是乎穷矣。情也，而可以穷乎？即使男女之相悦，竟得如其愿，则亦安常处顺，以老以没，而情于是乎止矣。情也，而强可止乎？ \\n 故情之所以为情，移之不可，夺之不可，离之不可，舍之犹不可。未见其人，固思其人。既见其人，仍思其人。不知斯人之外更有何人，亦并不知斯之即是新人，乃至身之所当、心之所触、时之所值、境之所呈，一春一秋，一朝一暮，一山一水，一亭一池，一花一草，一虫一鸟，皆有凄然欲绝，悄然难言，如病如狂，如醉如梦，欲生不得，欲死不能之境，莫不由斯人而生，而要反不知为斯人而起也。虽至山崩海涸，金销石烂，曾不足减其毫末，而间其须臾，必且至憾于天地，归咎于阴阳；何故生彼？并何故生我？以至形朽骨枯，神泯气化，而情不与之俱尽。是故情之所结，一成而不变，百折而不回，历千万劫而不灭。无惬心之日，无释念之期。由穷而变，变而通，通而久，至有填海崩城，化火为石，一切神奇怪幻，出于寻常思虑之外者，斯即有灵心妙舌、千笔万墨，而皆不能写其难言之故之万一：此所谓情也！夫情者，大抵有所为而实无所为者也；无所不可，而终无所可者也；无所不至，而终无所至者也。两人之情，如是而已。不然者，男女夫妇，天下皆是也；房帷床笫之事，天下皆然也。奚必两人哉？知此乃可以言情，言情至此，乃真可以悟。 \\n 或曰：“《红楼梦》，幻书也，宝玉，子虚也，非真有也。女子乃为之而死，其痴之甚矣！”嗟乎！天下谁非子虚？谁为真有哉？痴者死矣，不痴者其长存乎？况女子之死，为情也，非为宝玉也！且情之所结，无真不幻，亦无幻不真，安知书中之宝玉，梦中之宝玉，不真成眼中之宝玉耶？则虽谓女子真为宝玉死，可也。 \\n  \\n   \\n  "}
{"章节": "恶鼠", "正文": "  \\n 恶鼠 \\n 　 \\n 某恶鼠破家，求良猫，餍以腥膏，眠以毡罽。猫既饱且安，率不捕鼠，甚者与鼠游戏。鼠以故益暴。某怒，遂不复蓄猫，以为天下无良猫也。因设机，鼠弗蹈；饵以毒，弗食。某怒鼠，殆无虚日，然无如何也。他日失火，焚廪及寝矣，某趋出门外，大笑不止。邻人为扑灭，某大恚曰：“鼠辈方歼于一炬，诸君救之，何也？” \\n 侠君曰：余甲辰家居，屡厄于社君。室中木器殆无完者。暴斗之声，夜作于楼上；虽熟寝，每为惊觉，余固弗较也。其后理架上书册，鼠迹纵横，于是亦有恶焉，乃檄猫捕之。而家有一猫，性不嗜鼠，迥与常猫异，捕不捕，未可知也。口诛笔伐，聊快余志，虽一时戏作，追录于此。良足助此公张目。某檄曰： \\n 噫嘻哉鼠也！金枷败类，火浣馀妖。肯艮象之光明，属子辰子阴暗。播须弄黠，满腹藏贪。侠五技以偷生，持两端而避患。异乎君子，不嫌径窦之羞；譬诸小人，共犹穿窬之盗。遂乃捕逃有薮，封植多方。恃凭社之难熏，谋处仓而逸获。户庭不出，儋石常储，何老饕之无厌，犹小窃之不已。穴居若墓，时砺穿墉之牙；粒食如山，不果饮河之腹。寻鱼盘盎，盗肉庖厨。入橐拊床，既惊宴坐；翻盆窥甏，更搅清眠。庭础楼棼，凭陵而暴斗；冠箱衣笥，灭裂而游行。斯已难容，吾犹不问。乃至闲床尘迹，波及连屋图签；高架云编，资为循墙阶级。丹黄剥蚀，余方苦亥豕之讹；缥碧耗残，尔更助蛃鱼之虐。虽百城徒拥，未免可羞；而三箧频忘，岂能无憾？ \\n 呜呼！乌圆不作，白老难求，方幻化之无穷，讵鸱衔之可尽？发机匪易，掘隧仍难。遂以丸而旋来，却以刀而不畏。寸光昼逞，万状宵兴。跳梁已过于悬猱，营窟还多于狡兔。见忘吐肠之悔，稔恶不悛；即置剖腹之刑，馀辜莫逭。惟尔猫奴，实称鼠将。循名核实，非徒夸饭鸭之能；积事程功，宁虚有衔蝉之表？况乎修鲁直之聘，礼数良优；护放翁之书，职司攸重。岂其花阴趁蝶，雅好清闲；楸局翻棋，徒供戏弄。以致室无完器，案有残笺，听若辈之公行，如强邻之逼处。甚或薄荷沉醉，苦竹横陈，纵夺食而无争，便同眠而不拒。扼喉真俟于来世，锯耳定卜于何年？虽曰慈悲，得毋懒惰？尚及全更鸡德，大奋虎威；暂开似线之眸，速掉如蛇之尾。罻兹宵小，歼厥渠魁。庇及椸枷，勋存几席。途原非远，姑同入灶之行；味即不佳，聊当餐鱼之饭。庶几眠毡藉毯，略用武于爪牙；亦免撤瓦张罗，差解嘲于耳目。噫嘻！诘猫无计，将求许迈之书符；磔鼠惟文，窃比张汤之断狱。檄下，如律令。 \\n  \\n   \\n  "}
{"章节": "忘误", "正文": "  \\n 忘误 \\n 　 \\n 某夜梦邻人招饮。旦而诣之曰：“公何事召客？”主人讶然。某亦徐悟曰：“殆梦耶！”大惭欲出，主人笑留之，为具食。他日，邻真召之饮，某疑亦梦也。使者敦促至再，始敢赴。 \\n 又有某公者，尝自外入，见其妻共男子款语，大怒，更不审视，遽上常叱曰：“何物狂子，白昼公然调人妇！”妻诟曰：“瞽也，何妄言之甚？”某因谛视之，妻弟也，惶恐笑谢。后其妻私一少年，值某于寝门，奔去，某愕然，徐忆前事，以为妻弟也。诘妻曰：“舅何一匆遽？”妻因绐曰：“恐复见叱耳！”某信之，亦更不忆面目之不似。 \\n 又李某者，性纰缪。里中岁暮家书邮至，诸商于外者，其家各就邮索书。李遽闻之，亦往索。邮问：“公何人在客？”李恍然曰：“固无之。”一笑而返。 \\n 又某公者，尝昼寝，同侪者戏剪其髯，仅存萌蘖。某醒亦殊忘之，妻见而大笑，问公髯安在？某台探颐，记向果有髯。适有剃发者过其门，遂疑髯为所薙去，径执而拳之。其人骇问，得其故，力辨乃解。 \\n 或假某公衣数日，送还之。某已不记，但问曰：“欲质耶？估耶？”或因诡应曰：“亦估耳。”与往复竞价，竟以数千钱买之。 \\n 某生就傅于外，数归视其妻。一日者。又将归矣，其友伺其睡，戏取灶煤画圈于其腹，生固弗觉也。及生来，友故避而出于外，迟回而后入。生问曰：“公何之？”友故不即答，又故作忸怩之色。生诘之，友乃长揖曰：“公素长者，又厚昵于我，我不忍复欺公，然公不罪我，我乃敢相告！”生曰：“诺。云何？”友曰：“适访公于家，公已出，暂遇贤夫人，蒙其眷爱。”生骇然未信，友曰：“其脐下有圈，吾所画也。”生大怒趋归，见其妻，亦更不他语，趣解衣而验腹焉，果有圈，始数而诟之，拂袖竟出。偶就溺，见己腹有圈，始悟其印也。复归，妻已挂梁间几死。 \\n 某氏女将嫁，其母戒之曰：“婿家不可深恃也，须自计以防厥后。”女曰：“诺。”既嫁，数盗钱谷藏母家。姑觉而出之。母乃谓女曰：“吾固曰不可恃也。” \\n 县中代人受杖者曰毛鬼。某乙闻而慕之，乃代某甲杖，与之二金。既受杖，楚甚，急以二金赂行杖之隶，杖乃轻。乙出谢甲曰：“非公金为赂，杖几死。” \\n  \\n   \\n  "}
{"章节": "虾蟆作雹", "正文": "  \\n 虾蟆作雹 \\n 　 \\n 京师某公，尝参喇嘛章嘉师。适雨雹，问雹何以成？师漫应曰：“虾蟆所作耳。”某公意其诞，师曰：“姑志之，异日见之当信耳。”后某公以事西出嘉峪关，值天昏欲雨，止野庙中，见土人聚观河上。问何故，曰：“视虾蟆作雹。”某公顿忆师语，近观之，见虾蟆千万衔岸上土少许，复饮水河中，已，张口岸上，口中皆雹也。大者成大雹，小者成小雹，须臾吐之，风捲而去。 \\n  \\n   \\n  "}
{"章节": "水先生", "正文": "  \\n 水先生 \\n 　 \\n 顺治中，虎贲某公者，延水先生傅其子。水盖越人，年可四十馀，风貌冲蔼。某休退之暇，常与晤言，颇契洽，盖宾而友之者也。水每值三六九日，必出访友人。积二年。某偶宿斋中，与水对榻。一夕漏下俱寝矣。夜中某觉，见水坐灯下，身已急装，匕首照人，气若鬼神，非复故态。乃佯寝以侦其变。俄焉门启，剨然遂去。某骇而俟之，将曙，门复启，水至。提人首累累滴血，徐取药弹之，皆缩小，尽纳口中，灭烛就枕睡。某悸甚。明日，水问曰：“夜来须见否？”某讳之。水笑曰：“形迹既露，敢不告公？昔闯贼寇乱，某从其副小红狼，知其无能也，去之。贼乃恨我，诱杀我父母妻子，我方欲报之，会大兵入关，妖孛溃除。知此贼遁去，廉之数年，今始毕之，向之屡出，良为此耳。公遇我殊厚，然不可留。”乃别而去。 \\n  \\n   \\n  "}
{"章节": "陶金铃", "正文": "  \\n 陶金铃 \\n 　 \\n 姑苏小伶陶金铃，本良家子。少业儒，尝赴郡应童子试，旅于城南卖酒家。夜梦某观察宴客，召梨园长乐部佐酒，演《玉簪记》，所谓潘必正，陈妙常者也。金铃故不习优，亦殊自忘之，扮妙常而登场焉。管弦金鼓之间，进止合度，而声情特妙。 \\n 乐阑宾散，诸伶皆退。观察独召之入内，小酌于媚香之楼。翠钿红袖，姬侍如云。金铃是时年十有五矣，杂坐其间，星眸环照，莫敢谁何。一名绣云者尤丽，其属意金铃也亦尤厚。于是次第度曲，竞斗歌喉，间有误处，使金铃正之。后堂丝竹，视当声为胜。 \\n 已而观察曰“旧曲习听，宜各奏新声。”一姬乃唱曰：“袅袅腰肢细，是楼外垂杨，教人旖旎。晓鬟偷学暮鸦飞，更琼梳小掠春云腻。新月纤纤，刚描一线，赛不守两弯眉翠。问秋千锦索系罗衣，直恁莲勾飞起，为前日双燕来时，斗他剪水凌风戏。单消受不惯香醪滋味，倩郎君转倩桃花，替侬家今夜为郎沉醉。”观察顾金铃笑曰：“汝权为桃花可也。”遂酌以饮之。金铃亦取大斗，引满奉观察。一姬继唱曰：“烛花儿分外光荧，酒波儿分外香馨。宫纱扇子裹著袖儿擎，背面儿漏出梅花影，闪烁了郎的眼睛。偷觑了几回，只是不分明。登时恼乱狂蜂儿的性。这一夜是何等恩情，何等光景。到如今隔着纸儿唤不应，对着帐儿呼不醒，敢则是你侬故意儿薄幸。”观察大笑，为连举数觥。 \\n 一姬又唱曰：“窗纱密密，帘押重重。围住了一楼春梦，透不出一线儿春风。海棠全是旧时的红，盼不上黄昏细雨沾花重，有多少风催雨送，倒不教艳色竟成空。不敢恼公，不敢恼侬，恨孤鸾无故飞入侬的命宫，甚因缘把红丝牵动？”一姬唱曰：“凤箫儿吹得人魂灵飘飘，筝弦儿拨得人情丝袅袅，玉笙儿吸得心花摇，檀板儿拍得泪珠儿掉，一声声都是断肠鸟，唱得樱桃唇焦、莲花舌翘，意思儿仍是没分晓。好模糊的相思曲调，准备着银壶漏尽金鸡叫。”或风情之靡曼，或哀怨之缠绵，金铃斯时若近若远，若危若安，嗒焉坐忘，不疑身在人间也。 \\n 最后绣云发声，声尤掩抑不可听。其词曰：“一抹青螺，一寸横波。甚玉兔化身，浑似嫦娥。饶是聪明，真假雌雄猜不破，一霎时春愁无那。周旋回避，尽教人两般都错。却待恁般才可。料不是闻清歌，唤奈何？小黄鹂飞上花梢坐，花枝忒煞多，怎到得吾侬两个。此意同缄锁。上天日月，下地山河，眼前灯火，只落得侬知他意渠怜我。”时观察已中酒昏然，故然女歌词俱不闻也。” \\n 少顷，这金铃出宿于西轩。金伶甚惆怅，伏枕凝想，恍惚成寐。忽梦一侍儿来请，遂引之至一阁中，香兽氤氲，珠翠溢目。却见绣云宛然在榻，起迎金铃。遽相偎倚。金铃私问：“观察亦安在？”绣云曰：“此时尚关渠事耶？幸复无虑。请君为潘郎，吾为陈姑，复演《窃词》一折耳。”金铃喜甚。方欲搴帷，忽闻帘外鹦鹉连呼：“相公来！”绣云推之，乃惊寐，则身仍卧西轩中。 \\n 且悔且忆，而謣然一声，忽复张眼，则身实卧卖酒家，并非西轩也。朝暾射牖，揽衣遽兴。而雀方斗于两檐间，破瓦在地焉。深自嗟讶，盖梦之中又占其梦矣。梦中情事，记之了了。他日以所演《玉簪》，质之梨园，节目皆合。 \\n 金铃由是竟善讴。试度他曲，过耳辄能。既而学使者按试，金铃不见录。而闻他郡梨园果有所谓长乐部者。潜往访之，则部中诸伶恍然如旧识。益讶向者之梦良非偶然，殆数也。乃易士而优，隶长乐部，声伎为一时之冠。大江南北，转徙经年。果又有所谓某观察者。一日置酒宴客，果召长乐部奏技。至则台榭犹是也，宾客犹是也。是日果演《玉簪记》。酒阑客散，果召之入内小饮。观察诸姬又皆如旧识。桃源重来，槐安真到，事境虽是，而情转深矣。既而莺簧珠串，歌管皆同；酒盏觥筹，笑言无异。惟绣云玉肌瘦损，蛾黛凄然，终席无一语，不复歌前日之曲，此其小变也。 \\n 及小酌既罢，金铃果出宿西轩，欻然入梦，梦入于绣云之寝。心惩前事，不暇他语，欲亟遂幽欢以偿夙愿。而既见绣云殊不自由，转辗之间，竟忘前事，仍问“观察安在”，仍作潘郎，仍闻鹦鹉呼“相公”，仍为绣云所推而觉，仍卧西轩中。瞿然自惊，爽然自失，复哑然自笑。盖是夕之梦，畴昔梦中之梦也。数之前定者，卒不或爽，竟有如此梦中之梦、戏中之戏，变幻于是焉极矣。 \\n 金铃本名铎，金铃其小字也。人以其伶也呼之。 \\n  \\n   \\n  "}
