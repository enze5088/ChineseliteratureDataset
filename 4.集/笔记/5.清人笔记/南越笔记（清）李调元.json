{"章节": "\t\t●序", "正文": "　 \\n ●序 \\n 　 \\n  \\n 举鼓掉挡击以谈天，语辨而失于诬，指监剽沙塥以言地，辞强而背于理。 \\n 载笔者间收之水经国志，聊存一时应对之捷。其去多识之学，水火也。夫自虞帝 \\n 明庶物，孔门讲格致，而后之儒者遂不厌详悉，举凡峙流夭乔翻飞喙息之俦，无 \\n 不欲各尽其情实而自成一家言。如嵇含之《南方草木状》、范成大之《桂海虞衡 \\n 志》，以暨《岭表录异》等篇，大抵皆足补《禹贡》厥包实竹笋之名，职方其畜 \\n 为鸟兽之异。其为五岭九溪搜奇矜异，洵哉不少遗漏。远游者讠夸奥博，土著者 \\n 务精核，后之人纵有闻见，又何加焉。虽然，时有古今，则物亦有显晦。今即以 \\n 东粤论，如瓯逻巴之入市献琛，前古所无；南越王之桂蠹火树，于今未有。即此 \\n 以推，固不可以泥于前古或志或不志矣。予自甲午典试粤东，惜所游览仅五羊城 \\n 而止，虽欲征之前贤所记而未逮也。岁次丁酉之冬，复来视学，此古太史轩采 \\n 访之职也，遂得遍历全省诸郡县，可以测北极之出地以占时变，可以乘破浪之长 \\n 风以穷海隅，可以审扶荔之不宜于北土，可以征灵羽之独钟于丹穴，幽渺而至五 \\n 行符瑞所不及载，载而莫阐其理者，亦可以征信而核实。畴见昔人著述，诧为怪 \\n 怪奇奇惊心眩目者，至是又不觉知其或失则诬，或当于理，而因为之弃取焉。且 \\n 因为之上下草木鸟兽各纵其类焉。书成计一十有六卷。敢曰《尔雅》注鱼虫，壮 \\n 夫不为也，亦聊以广箧中之见闻尔。 \\n 绵州李调元雨村撰 \\n  \\n 　"}
{"章节": "●卷一", "正文": "　 \\n ●卷一 \\n 　 \\n  \\n ◎粤东气候 \\n 邱文庄《奇甸赋》云：“草经冬而不枯，花非春而亦放。”《通志》谓：正 \\n 月李桃花盛，柔桑可采，皆南中气然也。又，“四时皆是夏，一雨便成秋”，子 \\n 瞻记中语也。 \\n ◎立春 \\n 立春日，有司逆勾芒土牛、勾芒名扌幼春童，著帽则春暖，否则春寒。土牛 \\n 色红则旱，黑则水。竞以红豆五色米洒之，以消一岁之疾疹。以土牛泥泥灶，以 \\n 肥六畜。 \\n ◎元日元夕 \\n 元日拜年，烧爆竹，啖煎堆白饼沙壅，饮柏酒。元夕张灯，烧起火，十家则 \\n 放烟火，五家则放花筒。嬉游者率袖象身香筒，打十八闲为乐。城内外舞狮象龙 \\n 鸾之属者百队，饰童男女为故事者百队，为陆龙船，长者十余丈，以轮旋转。人 \\n 皆锦袍倭帽，扬旗弄鼓，对舞宝灯于其上。昼则踢毽五仙观，毽有大小。其踢大 \\n 毽者，市井人；踢小毽者，豪贵子。歌伯斗歌，观者为庆头，其灯师又为谜语， \\n 悬赏中衢，曰灯信。 \\n ◎灯公 \\n 海丰之俗，元夕于江干放水灯，竞拾之。得白者喜为男兆，得红者谓为女兆。 \\n 广州灯夕，士女多向东行祈子，以百宝灯供神。夜则祈灯取采头，凡三筹皆胜者 \\n 为神许，许则持灯而返。逾岁，酬灯。生子者盛为酒馔庆社庙，谓之灯头，群称 \\n 其祖父曰灯公。八月十五之夕，儿童燃番塔灯，持柚火，踏歌于道，曰：“洒乐 \\n 仔，洒乐儿，无咋糜。”塔，累碎瓦为之。象花塔者，其灯多。象光塔者，其灯 \\n 少。柚火者，以红柚皮雕镂人物花草，中置一琉璃盏。朱光四射与素馨茉莉灯交 \\n 映。盖素馨茉莉灯以香胜，柚灯以色胜。 \\n ◎打仔　采青 \\n 下番禺渚乡，每正月初，儿童集山间，以拳棒相角。曰“打仔。”又，自初 \\n 十至十五，窃蔬者相淫奔，曰“采青。” \\n ◎五月五日 \\n 粤中五月采莲竞渡，至五日乃止。广州夺标较胜，有逾月者。今此风已戢， \\n 惟大洲龙船高大如海舶，具鱼龙百戏。积物力至三十年一出，出则诸乡舟行以从， \\n 悬花球绣囊，香溢珠海。又载，世屏堂在府城西，宋知广州蒋之奇建。其下有池， \\n 列石嶙峋，即南汉所为明月峡玉液池。旧有含珠亭、紫云阁，每端午令官人竞渡 \\n 其间。 \\n ◎夏至 \\n 夏至磔鸡御蛊毒。农再播种，曰挽禾。小暑小获大暑则大获。随获随莳，皆 \\n 及百日而收。 \\n ◎放鸽会 \\n 广人有放鸽之会。岁五六月，始放鸽。鸽人各以其鸽至，主者验其鸽为调四、 \\n 调五、调六七也，则以印半嵌于翼，半嵌于册以识之。凡六鸽为一号，有一人而 \\n 印一二号至十号百号者，有数人而合印百号者。每一鸽出金二钱，主者贮以为赏。 \\n 放之日，主者分其二。一在佛山，曰内主者；一在会场，曰外主者。于是内主者 \\n 出，教以清远之东林寺为初场，飞来寺为二场，英德之横石驿为三场，期以自近 \\n 而远，鸽人则以其鸽往。既至场外，主者复印其翼，乃放鸽。一日，自东林而归 \\n 者，内主者验其翼印不谬，则书于册曰：某日某时某人鸽至，是为初场中矣。一 \\n 日自飞来而归，一日自横石而归，皆如前验印，书于册，是为二场、三场皆中。 \\n 乃于三场皆中之中，内主者择其最先归者，以花红缠系鸽颈而觞鸽人以大白，演 \\n 伎乐相庆。越数日，分所贮金。某人当日归鸽若干，则得金若干。有一人而归鸽 \\n 数十者，有十人千鸽而只归一二者。当日归者甲之，次日归者乙之，是为放鸽会。 \\n ◎七娘会 \\n 七月初七夕为七娘会。乞巧，沐浴天孙圣水。以素馨茉莉结高尾艇，翠羽为 \\n 篷，游泛沉香之浦以象星槎。十四祭先祠厉为盂兰会，相饷龙眼槟榔，曰“结圆”。 \\n 潮州则曰“结星”。二十五为安期上升日，往蒲涧采蒲，濯韸韸水。 \\n ◎吹田了 \\n 东莞麻涌诸乡以七月十四日为田了节，儿童争吹芦管以庆，谓之吹田了，以 \\n 是时早稻始获也。 \\n ◎剥芋 \\n 八月蓼花水至。有月，则是岁多珠。为大饼象月，浮桂酒，剥芋。芋有十四 \\n 种，以黄者为贵。 \\n ◎九日广州琼州风俗 \\n 九日载花糕、萸酒。登五层楼双塔，放响弓鹞，重阳登高放风鸢。又载，风 \\n 鸢之戏，广州则以重阳，琼州则以五月，南风盛时，截竹纟困布续藤为绳放之， \\n 声闻数里。鸢制大可十倍，其说洵然。但余于秋时在琼，春时在广，亦见有放纸 \\n 鸢者，惟与吴中止嬉春月，风候为特异耳。 \\n ◎迎降 \\n 霜降展先墓，诸坊设斋醮，禳彗，谓之迎降。 \\n ◎下元会 \\n 十月下元会，天乃寒，人始释其荃葛，农再登稼，饼菜以饷牛，为寮榨蔗作 \\n 糖食绘，为家宴团。 \\n ◎挂冬 \\n 冬至祭墓，曰“挂冬”。 \\n ◎团年送年 \\n 小除祀灶，以花豆洒屋。次日为酒以分岁，曰“团年”。岁除祭曰“送年”。 \\n 以灰画弓矢于道射祟。以苏水染鸡子食之，以火照路，又曰“卖冷”。 \\n ◎灶卦 \\n 永安岁除夕，妇人置盐米灶上，以碗覆之，视盐米之聚散以卜丰歉，名曰 \\n “祝灶”。男子则置水釜旁，粘东西南北字，中浮小木，视木端所向。以适其方， \\n 又审何声气。以卜休咎，名曰“灶卦”。 \\n ◎吹角 \\n 顺德之容奇、桂洲、黄连村，吹角卖鱼。其北水古、粉龙渚、马齐村，则吹 \\n 角卖肉。相传黄巢屯兵其地，军中为市，以角声号召。此其遗风云。 \\n ◎赌蔗斗柑之戏 \\n 广州儿童有赌蔗斗柑之戏。蔗以刀自尾至首破之，不偏一黍，又一破，直至 \\n 蔗首者为胜；柑以子多为胜。 \\n ◎俗尚师巫 \\n 永安俗尚师巫。人有病，辄以八字问巫。巫始至，破一鸡卵，视其中黄白若 \\n 何以知其病之轻重。轻则以酒馔禳之，重则画神像于堂，巫作姣好女子，吹牛角， \\n 鸣锣而舞，以花竿荷一鸡而歌。其舞曰赎魂之舞，曰破胎之舞。歌曰鸡歌，曰暖 \\n 花歌。暖花者，凡男婴儿有病，巫则以五彩团结群花环之，使亲串各指一花以祝。 \\n 祝已而歌，是曰暖花。巫自刳其臂血以涂符，是曰显阳。七月七夕则童子过关， \\n 十四夕则迎先祖。男子或结场度水，受白牒黄诰，妇人或请仙姐，施舍钗钿。仙 \\n 姐与女巫不同。女巫以男子为之，仙姐以瞽人之妇为之。 \\n ◎妇女足不袜 \\n 粤人妇女尚高髻短裙，春时以踏青斗草为戏。非士大夫家，大抵足皆不袜。 \\n 唐人咏句云：“细尺裁量减四分，碧琉璃滑裹春云。五陵年少欺他醉，笑把花前 \\n 出画裙。”后人指此诗为妇人裹足之证。 \\n ◎放闲 \\n 韶州十月朔日农家大@@，为米糍相馈，以大糍粘牛角上，曰：牛年牛照水， \\n 见影而喜。是日，牛不穿绳，谓之“放闲”。 \\n ◎小熟大熟 \\n 粤中田禾二熟，以五月为小熟，九月为大熟。志称谚云：“干冬湿年，禾黍 \\n 满田。”各郡皆然，惟琼州独异。曰：“冬湿年干，禾黍满田；冬干年湿，禾黍 \\n 少粒。” \\n ◎水田旱田坡田牛田人田 \\n 滨海诸邑有水田、旱田、坡田。其坡田只宜莳山蓣、番{艹储}、芋艿。诸杂 \\n 粮兼收，可以佐食。《草木状》云甘{艹储}根叶如芋，实如拳，有大如瓯者。蒸 \\n 煮食之。旧珠崖之地，不业耕稼，惟种甘{艹储}，秋熟收之，蒸晒切如米粒，仓 \\n 团贮之，名曰{艹储}粮。《志》称：“八月芋可剥，九月红{艹储}登。”按粤俗， \\n 以葵衣御雨。《通志》云：新会蒲葵，其本作扇，其末作蓑笠、簟{席}。又有 \\n 一种油葵，出阳江恩平，性柔，止可作蓑笠。上番禺诸乡，地瘠而民皆窳。耕者 \\n 合数十家牛，牧以一人，人以一日。其牧牛之田曰牛田。所生草冬亦茂盛，食牛 \\n 肥泽。其种稻者曰人田。上番禺牛田多，下番禺人田多。又，广州之地，凡潮田 \\n 稍高者，犁必以牛，牛必以吉贝核渣饲之乃肥有力。核中有仁，榨油已，其渣尚 \\n 有润泽，故牛嗜之。牛皆水牛，春以犁田，冬以驮榨。榨者，榨荻蔗以为糖也。 \\n 水牛多产神电。《志》云：“电白旄牛。”即此。 \\n ◎赶墟 \\n 《南越志》云：越之市名为墟，多在村场，先期招集各商，或歌舞以来之。 \\n 荆南岭表皆然。吕沈《化州诗》：“三日一墟人不断。”李德裕《压州诗》： \\n “鱼盐家给无墟市。”故村镇赶集者，谓之“赶墟”。 \\n ◎坐 \\n 粤中多产竹，可结为筏。自那旦登陆至雷沿海山溪迂绕日多，问渡深阔处用 \\n 船，遇浅窄溪流，土人多以竹筏撑渡往来行李。此制岭北浅溪中亦有乘之者，名 \\n 曰“坐”。《六帖》云：罗浮罗阳溪生龙葱竹，叶似芭蕉，阔二尺余，长二丈。 \\n 《韶州志》云：英德出凤尾竹。 \\n ◎珠娘珠儿 \\n 任《述异记》：“粤俗以珠为上宝，生女谓之珠娘，生男谓之珠儿。”今 \\n 粤中女郎善操舟，皆戴{艹席}帽，四围施巾以蔽面，即古制所称苏幕遮也。 \\n ◎四鼓 \\n 《岭南杂记》：粤中水塘宵更禁五更，仅四鼓而天已明矣。相传击五鼓则潮 \\n 水泛溢，此亦谬悠之说，然城中犹五鼓也。杨诚斋诗云：“天上归来有六更。” \\n 盖内楼五更绝，梆鼓交作，谓之蟆更，即六更也。见周遵道《豹隐记谈》。 \\n ◎女子采香 \\n 《岭南杂记》云：海琼沉香，俱产黎峒，多虎狼毒蛇。其俗皆女子采香，耳 \\n 带金环，首缠锦帕，腰佩利刀，什伯为群。崖间遇有窃香者，即擒杀焉。 \\n ◎中秋女始笄 \\n 香山之俗，中秋女始笄。是夕，召亲戚为丸羹，食而笄之。初加{敫手}髻， \\n 既嫁变塌髻，形颇不雅。冬至，家以丸羹祀神，或以笄女，他时率不以笄也。东 \\n 莞娶妇，入门庙见后，终身不复戴笄。南海番禺妇人平居不笄，有事则笄。女子 \\n 出阁前一日始笄，笄多用莲花珠笄，乳媪笋壳尖笄，长乐兴宁匾笄。大小如其首， \\n 以金为梁，或四六，或八十，有偶无奇。虽田家妇子，笄靡不华，靡不朝夕在首。 \\n 永安妇人粗棉大苎，衣多青黑，发左右盘，无鬟鬓，皆戴塌笄。笄广五六寸，与 \\n 头相等。以羊皮金纸剪劈为条者七或九或十一，名曰金缕子，以傅其上。笄亦以 \\n 纸为之，外冒黑纱，四旁插大钗簪，自朝至夕，无或有妇不笄者。其未笄者有髻 \\n 子，笄则无之，故常不去其笄。虽至贫，笄亦华好。嫁日，其姑来迎，其母送至 \\n 夫家乃还。贫者率务勤苦，其俗如此。 \\n ◎粤俗好歌 \\n 粤俗好歌，凡有吉庆，必唱歌以为欢乐。以不露题中一字，语多双关而中有 \\n “挂折”者为善。“挂折”者，挂一人名于中，字相连而意不相连者也。其歌也 \\n 辞不必全雅，平仄不必全叶，以俚言土音衬贴之，唱一句或延半刻，曼节长声， \\n 自回自复，不肯一往而尽。辞必极其艳，情必极其至，使人喜悦悲酸而不能已已。 \\n 此其为善之大端也。故尝有“歌试”以第高下，高者受上赏，号为歌伯。其娶妇 \\n 而亲迎者，婿必多求数人与己年貌相若而才思敏给者使为伴郎。女家索拦门诗歌， \\n 婿或捉笔为之，或使伴郎代草，或文或不文，总以信口而成、才华斐美者为贵。 \\n 至女家不能酬和，女乃出阁。此即唐人催妆之作也。先一夕，男女家行醮，亲友 \\n 与席者或皆唱歌，名曰坐歌堂。酒罢，则亲戚之尊贵者亲送新郎入房，名曰送花。 \\n 花必以多子者，亦复唱歌。自后连夕，亲友来索糖梅啖食者，名曰“打糖梅”。 \\n 一皆唱歌，歌美者得糖梅益多矣。 \\n 其歌之长调者，如唐人《连昌宫词》《琵琶行》等，至数百言千言，以三弦 \\n 合之，每空中弦以起止，盖太簇调也，名曰“摸鱼歌”。或妇女岁时聚会，则使 \\n 瞽师唱之，如元人弹词，曰某记某记者，皆小说也。其事或有或无，大抵孝义贞 \\n 烈之事为多。竟日始毕，一记可劝可戒，令人感泣沾襟。 \\n 其短调蹋歌者，不用纟玄索，往往引物连类，委曲譬喻，多如《子夜竹枝》。 \\n 如曰：“中间日出四边雨，记得有情人在心。”曰：“一树石榴全着雨，谁怜粒 \\n 粒泪珠红。”曰：“灯心点着两头火，为娘操尽几多心。”曰：“妹相思，不作 \\n 风流到几时。只见风吹花落地，那见风吹花上枝。”《蜘蛛曲》曰：“天旱蜘蛛 \\n 结夜网，想晴只在暗中丝。”又曰：“蜘蛛结网三江口，水推不断是真丝。”又 \\n 曰：“妹相思，蜘蛛结网恨无丝，花不年年在树上，娘不年年作女儿。”《竹叶 \\n 歌》曰：“竹叶落，竹叶飞，无望翻头在上枝。担伞出门人叫嫂，无望翻头做女 \\n 时。”《素馨曲》曰：“素馨棚下梳横髻，只为贪花不上头。十月大禾未入米， \\n 问娘花浪几时收？”凡村落人奴之女，嫁日不敢乘车。女子率自持一伞以自蔽， \\n 既嫁人率称之为嫂。此言女一嫁不能复为处子，犹士一失身不能复洁白也。梳横 \\n 髻者，未笄也。宜笄不笄，是犹不肯在花棚上也。十月熟者名大禾，岁晏而米不 \\n 入。花浪不收，是过时而无实也。此刺淫女，亦以喻士之不及时修德，流荡而至 \\n 老也。有曰：“大姐姐，分明大姐大三年。担凳井头共姐坐，分明大姐坐头边。” \\n 言女嫁失时也，妹自愧先其姊也。有曰：“官人骑马到林池，斩竿筋竹织筲箕。 \\n 筲箕载绿豆，绿豆喂相思。相思有翼飞开去，只剩空笼挂树枝。”刺负恩也。有 \\n 曰：“一更鸡啼鸡拍翼，二更鸡啼鸡拍胸，三更鸡啼郎去广，鸡冠沾得泪花红。” \\n 有曰：“岁晚天寒郎不回，厨中烟冷雪成堆。竹篙烧火长长炭，炭到天明半作灰。” \\n 有曰：“柚子批皮瓤有心，小时则剧到如今。头发条条梳到尾，怨央乍得不相寻。” \\n 有曰：“大头竹笋作三桠，敢好后生无置家，敢好早禾无入米，敢好攀枝无晾花。” \\n 敢好者，言如此好也。其蛋女子荡恣，如吴下唱《杨花》者，曰“绾髻”。有谣 \\n 曰：“清河绾髻春意闹，三十不嫁随意乐。江行水宿寄此生，摇橹唱歌桨过。” \\n 桨者，摇船也，亦双关之意。者，觉也。如此类不可枚举，皆以比兴为工。辞 \\n 纤艳而情深，颇有风人之遗，而采茶歌尤善。 \\n 粤俗，岁之正月，饰儿童为彩女，每队十二人。人持花篮，篮中然一宝灯， \\n 罩以绛纱，以ㄌ为大圈缘之踏歌，歌十二月采茶。有曰：“二月采茶茶发芽，姐 \\n 妹双双去采茶。大姐采多妹采少，不论多少早还家。”有日：“三月采茶是清明， \\n 娘在房中绣手巾。两头绣出茶花朵，中央绣出采茶人。”有曰：“四月采茶茶叶 \\n 黄，三角田中使牛忙。使得牛来茶已老，采得茶来秧又黄。”是三章，则几于雅 \\n 矣。 \\n 东莞岁朝，贸食妪所唱歌头曲尾者曰汤水歌。寻常瞽男女所唱，多用某记。 \\n 其辞至数千言，有雅有俗，有贞有淫，随主人所命唱之，或以琵琶、{秦}子为 \\n 节。儿童所唱以嬉，则曰山歌，亦曰歌仔，多似诗余音调，辞虽细碎，亦绝多妍 \\n 丽之句。大抵粤音柔而直，颇近吴越，出于唇舌间，不清以浊，当为羽音。歌则 \\n 清婉溜亮，纡徐有情，听者亦多感动。而风俗好歌，儿女子天机所触，虽未尝目 \\n 接诗书，亦解白口唱和，自然合韵。说者谓粤歌始自榜人之女，其原辞不可解。 \\n 以《楚词》译之，如“山有木兮木有枝，心悦君兮君不知”，则绝类《离骚》也。 \\n 粤固楚之南裔，岂屈宋流风多洽于妇人女子欤？ \\n 潮人以土音唱南北曲者，曰潮州戏。潮音似闽，多有声而无字。有一字而演 \\n 为二三字，其歌轻婉，闽广相半，中有无其字而独用声口相授，曹好之以为新调 \\n 者，亦曰畲歌。农者每春时，妇于以数十计，往田插秧。一老挝大鼓，鼓声一通， \\n 群歌竞作，弥日不绝，是曰秧歌。南雄之俗，岁正月，妇女设茶酒于月下，罩以 \\n 竹箕，以青帕覆之，以一箸倒插箕上，左右二人裢之作书，问事吉凶。又画花样， \\n 谓之“踏月姊”。令未嫁幼女且拜且唱，箕重时神即来矣，谓之“踏月歌”。长 \\n 乐妇女中秋夕拜月，曰“豕月姑”，其歌曰月歌。蛋人亦喜唱歌，婚夕，两舟 \\n 相合，男歌胜则牵女衣过舟也。黎人会集，则使歌郎开场，每唱一句，以两指下 \\n 上击鼓，听者齐鸣小锣和之。其鼓如两节竹而腰小，涂五色漆描金作杂花，以带 \\n 悬系肩上。歌郎毕唱，歌姬乃徐徐唱，击鼓亦如歌郎。其歌，大抵言男女之情， \\n 以乐神也。东西两粤皆尚歌，而西粤土司中尤盛。大约云峒女于春秋时布花果笙 \\n 箫于山中，以五丝作同心结及百纽怨央囊带之，以其少好者结为天姬队。天姬者， \\n 峒官之女也。余则三五采芳于山椒水湄，歌唱为乐。男子相与蹋歌赴之，相得则 \\n 唱酬终日，解衣结襟带相遗以去。春歌正月初一，三月初三，秋歌八月十五。其 \\n 三月之歌曰浪花歌。赵龙文云，徭俗最尚歌，男女杂遝，一唱百和。其歌与民歌 \\n 皆七言而不用韵，或三句，或十余句，专以比兴为重，而布格命意，有迥出于民 \\n 歌之外者。如云：“黄蜂细小螫人痛，油麻细小炒仁香。”又云：“行路思娘留 \\n 半路，睡也思娘留半床。”又云：“与娘同行江边路，却滴江水上娘身。滴水一 \\n 身娘未怪，要凭江水作媒人。”徭语不能尽晓，为笺译之如此。修和云，狼之俗， \\n 幼即习歌，男女皆倚歌自配。女及笄，纵之山野，少年从者且数十，以次而歌， \\n 视女歌意所答，而一人留。彼此相遗，男遗女以一扁担，上镌歌词数首，字若蝇 \\n 头，间以金彩花鸟，髹以漆精使不落。女赠男以绣囊锦带，约为夫妇，乃倩媒以 \\n 苏木染槟榔定之。婚之日，歌声振于林木矣。其歌每写于扁担上。狼扁担以榕为 \\n 之，又以五彩〈齿介〉作方段，〈齿介〉处文如鼎彝，歌与花鸟相间，或两头画龙。 \\n 徭则以布刀写歌。布刀者，织具也。徭人不用高机，无箸无枝，以布刀兼之。刀 \\n 用山木，形如刀，长于布之阔，锐其两端，背厚而椭。如弓之弧，刃如弦而薄， \\n 刳其背之腹以纳纬，而{宛心}其锐而吐之以当梭。纬既吐，则两手攀其两端以当 \\n 箸也。歌每书于刀上，间以五彩花卉，明漆沐以赠所欢。犭童歌与狼颇相类，可 \\n 长可短。或织歌于巾以赠男，或书歌于扇以赠女。其歌亦有竹枝歌，舞则以被覆 \\n 首，为“桃叶舞”。有咏者云：“桃叶舞成莺皖见，竹枝歌就燕呢喃”。 \\n ◎广东方言 \\n 广东谓平人曰犭老，亦曰獠，贱称也。《北史》周文帝讨诸獠以其生口为贱 \\n 隶，谓之压獠，威压之也。谓平人之妻曰夫娘。夫娘之称颇古。刘宋萧齐崇尚佛 \\n 法，阁内夫娘，令持戒。夫娘谓夫人、娘子也。广州则以为有夫之娘也。东莞女 \\n 子未字者称曰大娘，已字称小娘。众中有已字未字，则合称曰大小娘。广州谓新 \\n 妇曰心抱，谓妇人娠者曰有欢喜，免亻身而未弥月曰坐月，亦曰受月。谓子曰崽。 \\n 《水经注》“弱年崽子”是也。谓云孙曰霉，元孙曰塞，息讹为塞也。谓父曰爸 \\n 曰爹。《南史》“湘”东主人之爹是也。阳春谓外祖父曰公爹，外祖母曰婆爹， \\n 自称则曰侬。高明谓外祖父曰公低，外祖母曰婆低。东莞谓曾祖曰白公，曾祖母 \\n 曰白婆，或止称曰阿白。广州谓母曰嫁，亦曰妈。妈者，母之转声，即母也。亦 \\n 曰〈母巴〉。凡雌物皆曰〈母巴〉。谓西北风亦曰〈母巴〉，盖飓与瘴皆名母，故西北 \\n 风亦曰〈母巴〉也。妇谓舅、姑曰大人公、大人婆，亦曰家公、家婆。贾谊曰： \\n “与公并倨。”列子曰“家公执席”是也。子女谓其祖父曰亚公，祖母曰亚婆。 \\n 母之父曰外公，母之母曰外婆，母之兄弟曰舅父，母之兄弟妻曰妗母，母之叔伯 \\n 父母曰叔公，曰叔婆。孙谓祖母之兄弟及妻曰舅公，曰妗婆。谓从嫁老妇曰大妗。 \\n 醮子之夕，其亲戚送花于新郎房中者，男曰花公，女曰花婆。子初生者曰大孙头， \\n 子女未生者则名曰[A17Q]。新会则曰长仔，或曰〈尾子〉。奴仆曰种仔。惠州曰赖 \\n 子，言主人所赖者也。广州凡物小者皆曰仔，良家子曰亚官仔，耕庸曰耕仔，小 \\n 贩曰贩仔，游手者曰散仔，船中司爨者曰火仔，亡赖曰打仔。大奴曰大獠，岭北 \\n 人曰外江獠。小奴曰细仔，小婢媵曰妹仔，奴之子曰家生仔，螟蛉子曰养仔，盟 \\n 好之子曰契仔。姻娅之使役曰亲家郎。东莞称无赖者曰趱子。又多以屎为儿女乳 \\n 名，贱之所以贵之。男曰屎哥，女曰屎妹。谓赁田者曰佃丁，曰田客。赁地者曰 \\n 地丁，曰地客。僦屋曰房客。巫曰师公、师婆。觋之夫曰觋公。琼女卖槟榔者曰 \\n 山子。徭之畲者亦曰山子。广州谓横恣者曰蛮，又曰“蛮澄钅长”。钅长，刘 \\n 钅长；澄，龚澄枢也。言其不循法度若此二人也。谓外省人曰蛮果。兴宁长乐人 \\n 曰哎子，海外诸夷曰番鬼，司柁者曰柁公、梢公，在船头者曰头公。二人为舟司 \\n 命，故公之，即三老也。摇橹者曰事头。《宋书》：“萧惠开有舫十余，事力二 \\n 三百人。”事头者，事力之首也。立桅斗者曰班首，司篙者曰驾长，打牵曰牵夫。 \\n 香山谓佃而服役者曰入倩，谓田主曰使头，其后反以佃户之首为使头。 \\n 广州谓美曰靓，颠者曰废，鲠直曰硬劲，迂腐曰古气，壮健曰筋节，轻捷曰 \\n 辘力，言其力如车之辘也。角胜曰斗，转曰翻，饮食曰吃，游戏曰则剧，杂剧也。 \\n 讹杂为则也。谓淫曰姣，姣音豪。又曰毒。谓聪明曰乖，谓不曰吾，问何如 \\n 曰点样，来曰厘，溺人曰碇，走曰，取诗阜螽之义。攻治金铁之器曰打， \\n 为醮事曰打醮，取事物曰逻，骂人曰闹，挈曰圾起。东莞谓事讫曰效，游戏曰 \\n 。顺德曰仙，曰欣。新会曰流，指何处曰蓬蓬。顺德谓欺曰到。《史记》张 \\n 仪曰：不如出兵以到之。《索隐》曰：到，欺也。犹俗云张到。谓张网得禽兽也。 \\n 到，得也。张仪善欺，故谓欺人者曰张到也。以言托人曰讠央，一作央，谓猥 \\n 犭衰者曰魁摧。出贾谊《哀时命篇》，即《诗》之虺虺也。缝衣曰[A156]，《书》 \\n 曰“[A156]乃甲胄”。凡细者缝，粗曰[A156]。著里曰缝，著边曰隤也。东莞谓 \\n 光曰皎。皎音效。美好曰洒，持物曰的，肥曰凹，肉熟曰今。《礼记》曰：腥 \\n 肆焰念。祭注曰：今，熟也。焰，或为也广州谓烹物曰，亦曰甲 \\n 也。 \\n 谓港曰涌。涌，冲也，音冲。凡池沼皆曰塘。其在江中者亦曰塘，若白蚬塘、 \\n 雷塘、菱角塘是也。犹合浦海中之珠池也。凡水皆曰海，所见无非海也。出洋 \\n 谓之下海，入江谓之上海也。出洋曰开洋，亦曰飘洋。谓潮曰水，潮起则曰水大， \\n 潮落则曰水干。廉钦州谓潮以朔望而大者曰老水，日止一潮者曰子水。谓水通舟 \\n 筏者曰江，不通舟筏者曰水，二水相通处曰。 \\n 称山之有林木曰山，无者曰岭。广州谓门横关曰闩，谓帆曰里，纟免索曰 \\n 纟，旁出者曰缆枝。小舟曰艇，泅水曰游。《南州异物志》赞：合浦之人习水 \\n 善游。芟草曰薅草，亦曰劳。谚曰：“耕而不劳，不如作暴。”树参水中以挂 \\n 罾曰罾〈同戈〉，亦曰罾门。西宁谓鱼种曰鱼口，小猪曰猪口。广州谓卵曰春，曰 \\n 鱼春，曰虾春，曰鹅春，鸭春。数食箩曰几头。晋元帝谢赐功德净馔一头是也。 \\n 数槟榔曰几口，陆亻垂谢安成王赐槟榔一千口是也。亦曰几子，陈少主尝敕施僧 \\n 智顗槟榔二千子是也。数蕉子曰几梳，苏轼诗“西邻蕉子熟，时致一梳黄”。谓 \\n 衣一套曰一沓。沓，袭也。讹袭为沓也。楮钱一片曰一佰，线缕一绺曰一子，一 \\n 家曰一主，一熟曰一造，掷骰子者一掷曰一手，禽之窠曰斗，雌鸡伏卵曰哺斗。 \\n 石湖云：雌雄曰一斗，十鸡并种，当得六斗是也。琼州数尚六。禾六束曰一把， \\n 钱六百孔曰一贯，物六十斤曰一担。万州则以禾十二把为一担。潮阳以钱八十为 \\n 一佰，曰东钱。筑墙纵横一丈曰一井。化州石城间，贫者欲避火门，于野外构茅 \\n 以栖，名曰{艹了}。雷州有{艹了}村，有蒲{艹了}，有新{艹了}岛，吴川有芷 \\n {艹了}镇，琼有芒{艹了}港，儋有郎{艹了}墟，定安有坡{艹了}市，万有黎{艹了} \\n 都，乐会有薄氵郎陂，会同有李{艹了}塘、文昌有罟{艹了}墩，黎峒有岑{艹了}、 \\n 黑{艹了}、居{艹了}、陈婆{艹了}。自阳春至高、雷、廉、琼，地名多曰那某、 \\n 罗某、多某、扶某、过某、牙某、峨某，陀某、打某。黎岐人姓名亦多曰那某、 \\n 抱某、扶某。地名多曰那某、湳某、婆某、可某、曹某、爹某、落某、番某。 \\n 其近汉者多曰不某，不音不。香山中秋夕剧饮月下曰中秋，发引之日役夫 \\n 蹋路歌以娱尸曰踏鹧鸪。海丰方言，其滨海者大约与潮相近。如髻曰庄，鼻曰鄙， \\n 耳曰系，须曰秋，鸭曰哑，牛曰悟之类。其属于山者，语又不同。谓无日冒，我 \\n 曰碍，溪曰阶，岭曰谅。 \\n 其蛋人，则谓饭曰迈，箸曰梯，碗曰爱，瓦盆曰把浪，拿网曰今网。狼人谓 \\n 父曰扶，我曰留，彼曰往，女谓男曰友友，又曰友二。男谓女曰有助，谓娶曰换。 \\n 野郎曰苦郎，那家曰扶闾，有心有意曰眉心眉意，扁担曰闲，木曰肺。以榕木担 \\n 相赠，曰送条闲肺。榕头曰图。有歌曰“三十六图羊、四十双图鸡”。犭童谓花 \\n 瓣曰花脉，花朵曰花桃。徭谓鱼曰牛，不曰陷。有歌曰：“牛大陷到石头边。” \\n 谓兄曰表，来曰大。有歌曰：“表大便到木横底，娘大便到木横枝。”畲人谓火 \\n 曰桃花溜溜，谓饭曰拐农。 \\n 琼语有数种，曰东语，又曰客语，似闽音。有西江黎语，有土军语，地黎语。 \\n 地黎称峒名有三字者，如那父爹、陀横大、陀横小之类。有四字者，如曹奴那纽、 \\n 曹奴那劝、曹奴那累之类。有六字者，如从加重伯那针、从那重伯那六、从加重 \\n 伯那扌等之类。有七字者，如从加重伯那白吾之类。其山多曰鹧鸪啼，村多曰荔 \\n 枝。广州语多与吴趋相近，如须同苏，逃同徒，豪同涂，酒同走，毛同无，早同 \\n 祖，皆有字有音。潮州或无字有音，德庆亦然。新会音多以平仄相易，如通作痛， \\n 痛作通。东莞则谓东曰冻，以平为去；谓莞曰官，以上为平。香山谓人曰能，番 \\n 禺谓人曰寅。东莞之南头谓刀曰多，增城谓屋曰窜，广州谓父又曰爸，母曰你， \\n 或以阿先之。亦曰亚，儿女排行亦先之以亚。谓视不正曰乜斜。乜音竿。射覆 \\n 曰估，以刀削物曰卑刂，音批。细切物曰粟刂，音速。削去物曰{敝力}，音撇。 \\n 食饱曰[1234]，音救。以鼻审物曰嗅，许用切。谓多曰够，少曰不够，音遘。谓 \\n 无尾曰[1234]，音掘。谓人无情义者，亦曰粟刂。谓腿曰鄙，音彼，髀也。以手 \\n 搓物曰挪，音傩。以手按物曰捺，难入声。以拳加物曰掳，音钗。以手覆物曰揞， \\n 庵上声。以指爬物曰扌窊，乌寡切。般运曰扌窊，连上声。积腐秽曰扌。漱口 \\n 曰敕口，敕音朔。谓人愚曰畏妥。怒目视人曰[1234]，音利。谓田多少曰几 \\n 令。肉动曰辄，音彻。疮肿起曰，兴去声。以足移物曰发，裸体曰〈身国〉 \\n 〈身历〉，音赤历。不谨事曰邋遢，鼻塞曰鼻〈鼻邕〉，音瓮。露大齿曰龅牙。新妇 \\n 入门，使亲属老妇迎之，曰台步。是夕，夫妇同牢食曰暖房饭。次早见舅姑亲 \\n 属献币、帛履曰荷惠。冬至，围炉而食曰打边炉。元夕，黏诗藏谜以示博物通 \\n 微曰打灯。以鸽翎贯皮钱踢之曰踢〈毛〉，〈毛〉亦曰燕。谓云脚疏直曰风路， \\n 不知人之来历曰不知风路。龙门谓娶妇时置酒延宾以迎之曰接路。高要人谓婿曰 \\n 郎家，女巫曰鬼〈先母〉。 \\n ◎粤人多以捕鱼为业 \\n 粤人多以捕鱼为业。其渔具多种，最大者曰罛，次日罾。罛之类有曰深罛， \\n 上海水浅多用之。其深六七丈，其长三十余丈。每一船一罛，一罛以七八人施之。 \\n 以二罛为一朋，二船合则曰罛朋。别有船六七十艘佐之，皆击板以惊鱼。每日深 \\n 罛二施，可得鱼数百石。有曰索罛，下海水深多用之。其深八九丈，其长五六十 \\n 丈。以一大罛为上纲，一为下纲。上纲间五寸一藤圈，下纲间五寸一铁圈。为圈 \\n 甚众，贯以索以为放收，而以一大船为罛公，一小船为罛姥。二船相合，以罛连 \\n 缀之，乃登桅以望鱼。鱼大至，水底成片如黑云，是谓鱼云。乃皆以石击鱼使前， \\n 鱼惊回以入罛。鱼入，则二船收索以阖罛口，徐牵而上。有曰板罛，以小船施之。 \\n 小船有罛姥而无罛公，故一名罛姥船。有曰围罛，制如索罛而小，深二三丈，广 \\n 七八十丈。连合二罛为一围，以二船一前一后施之，亦以板惊鱼。凡鱼首有石者 \\n 皆惊入罛，无者则否。首有石者曰黄花，曰罛，曰狮臼，置罾竿坠而起之。有曰 \\n 绞罾，形亦方，周五丈余，以四角系于柱中放之。人在岸上离罾十余丈，鱼至则 \\n 转辘轳以起之，此罾之事也。大抵罛皆用于海，罾皆用于江。罾之利常不如罛， \\n 罛者渔具之可大得志者也。 \\n 罾之外，有以箔者，以笼者，以涂跳者，以跳白者。箔，以坚竹编之。每一 \\n 箔，其崇五尺，广丈。渔者尝合五十箔而为一，其长五十丈。虞其过大，则箔口 \\n 为鱼房二重以藏鱼。岁三月，大禾已莳，鱼始上田。渔人以箔三方依田塍，一方 \\n 依水，潮至则张而大，潮退则卷而小，是为塞箔。箔亦曰{洪}。陆龟蒙诗： \\n “织作中流万尺{洪}。”故凡以石为梁绝水者曰洪，以竹为梁取鱼者曰{洪}， \\n 亦曰沪。皮日休渔具诗，列竹于海{洪}曰沪，今有沪渎是也。鱼笼长五六尺， \\n 宽二尺，口通尾塞。以山藤系之，置于上流，鱼入则为倒叩须，所胃不能出。又 \\n 中置树枝以聚鱼。涂跳以木为之，长三四尺，厚半寸，首尾翘然，状若上弦之月， \\n 前有二丈直之，上有一木横之，其底则舟而两旁无墙，所谓撬也。当海水干落， \\n 鱼虾蛤鳝之属胶黏浅沙，跣踏之，辄深入渐洳，不可得。渔者于涂跳曲其左足， \\n 而以右足踔泥，左扶横木而右手捃拾板，轻坦滑擿行若飞，盖大禹泥行之所乘者 \\n 也。跳白者，船也。其制小，仅受一人，于湾环隈澳间，乘暮入焉。乃张二白板 \\n 于船旁而鸣其榔，鱼见白板辄惊眩入网。然诸鱼不惊，惟鲚鲢连盾三者惊。 \\n 三者味甘美，故粤人最重跳白之鱼。鱼以晓散而暮聚，聚必于水之涯。故跳白 \\n 船之出以暮而多在岸草蒙茸之际，无风波患。其照公鱼，则以火枝摇，公鱼抢 \\n 火，乃以罾漉之。取花鱼则以藤竹为竿，竿长丈有三寸，贵软而轻。以左纽丝为 \\n 线，长丈有四寸，系以四钩，钩分四方，施于沙泥之上，足轻手疾，日可得花鱼 \\n 半石。花鱼者，七星鱼也。取池鱼以钓。其竿五尺，系以天蚕之丝，饵以公鱼 \\n 腾单。取鲥以泼生钓，以轻丝为之，往来游，则不损其鳞。取河豚以秋潮始 \\n 盛，垂千百钓于网中。河豚性嗔，触网辄不去，欲与网斗，以故往往中钩。又或 \\n 以一大绳为母，以千百小绳为子，子绳系于母绳之末，而母绳之末各系一钩，一 \\n 河豚中钩，则众河豚皆中钩，是名兄弟钓，亦名拖钩。其钩皆空不以饰亦子曰 \\n 赤鱼曰曾曰鲈曰马鲚曰尽此八者善惊。有曰墙罛，则以索罛为之，专以取 \\n 曹白及黄白花鱼，亦曰黄花罛。每一船一罛，罛深六七丈，长三十余丈。相连 \\n 数百千罛以为一墙，横截海水。鱼触墙罛，不能去，大小壅积。起罛时，鱼多不 \\n 可胜取，每割罛之半以放鱼。大抵索罛疏，专以取大鱼，春则取罛、白罛，冬则 \\n 取黄花，一岁仅两用之。围罛密，以取杂鱼，终岁用之。此罛之事也。 \\n 罾之类有曰纟芳罾。其形四方，广三丈有六尺，以舟施之，以二竹为罾子， \\n 竹长四十丈许，上有多圈，贯绳以为放收，而为一罾。桠以架罾，鱼至乃下罾， \\n 以石击鱼。有曰沉罾。沉音朕，方言也。长十余丈，口大而尾小，尾旁有一穴以 \\n 出水母及{鱼}鱼之属，而浮二木于水中以支罾口。又于水中置二水搅木以系支 \\n 罾口之木，是曰罾门。其口广三丈有六尺，常向上流，潮缓则罾口合，急则口张 \\n 而鱼大人。凡一沉罾，以麻十二石为之，九人升之，罾之巨者也。有曰知州罾。 \\n 其广丈余树二木于水中以绷罾，是曰硬门。常浮而不沉，费人力少，罾之小者也。 \\n 有曰车罾。其形方，以三石曰生钓。然生钓之河豚多雌者，雌者多子，味不美。 \\n 惟南亭海心冈撒网而取者，其河豚多雄。雄者多，味绝美。取贴沙鱼以细钓。 \\n 先一夕放之江中，次日乃收。一细钓有钩数百，渔者夫妇各放细钓至数千，好水 \\n 旬则得贴沙数十百斤矣。细钓以虾、以七星鱼或蚯蚓为饵，网鱼亦如是取，是皆 \\n 番禺茭塘各乡取鱼之法也。 \\n  \\n 　"}
{"章节": "●卷二", "正文": "　 \\n ●卷二 \\n 　 \\n  \\n ◎梅岭 \\n 梅岭者，南岳之一支。《星经》曰南戒门户，《汉书》曰台山，《舆地志》 \\n 曰台岭。其名不一。其曰秦关者，以始皇三十四年所适治狱吏不直者所筑也。 \\n 《南康记》云“南野三十里至横浦，有秦时关，其下曰塞上”是也。南越吕嘉叛， \\n 杀汉将军韩千秋，函封使者节置塞上即此，故又曰汉塞也。曰东峤者，以居五岭 \\n 东偏也。曰台者，以高而平，曰峤者，以高而峭锐。台专言梅岭，峤则兼言五岭 \\n 也。五岭，一岭也。其在东则为梅岭也。然自昔皆以梅岭为五岭之第一岭也。五 \\n 岭皆越门，若台关则秦所筑，故亦曰秦南门也。汉之北塞至寒门，南塞至暑门， \\n 台关又暑门之大者也。以其山曰台山，故关亦曰台关又曰横浦关。而梅岭之名， \\n 则以梅钅始也。钅本越句践子孙，与其君长避楚走丹阳皋乡，更姓梅，因名 \\n 皋乡曰梅里。越故重梅，向以梅花一枝遗梁王，谓珍于白璧也。当秦并六国，越 \\n 复称王。自皋乡逾零陵至于南海，钅从之筑城浈水上，奉其王居之，而钅于 \\n 台岭家焉。越人重锅之贤，因称是岭曰梅岭。其曰大庾岭者，汉元鼎五年，楼船 \\n 将军杨仆出豫章，击南越，裨将庾胜城而戌之，故名大庾。其东四十里，胜弟所 \\n 守，名小庾。是则岭名梅以锅，岭名庾以胜兄弟；秦之时岭名梅、汉之时岭名庾 \\n 也。然汉时亦称梅岭。《史记》云：汉破番禺东越兵不至，杨仆请从便击之，上 \\n 令屯豫章梅岭以待命。余善闻之，遂反。入白沙武林梅岭，杀三校尉。上乃遣仆 \\n 出武林，王温舒出梅岭击之是也然此或豫章梅岭也。《史记索隐》云豫章三十里 \\n 有梅岭在洪崖山当古驿道。要之，梅岭皆以钅名，非以梅。盖钼奉其王自梅里 \\n 至豫章又至台山，亦名台山曰梅岭，其姓为梅复从梅里至以台山为梅岭，犹之乎 \\n 以皋乡为梅里也。 \\n ◎五岭 \\n 五岭之称，始《史记·张耳传》，曰秦“南有五岭之戍”。师古曰：西自衡 \\n 山，南东穷海，一山之限耳，而别标五者。裴渊《广州记》曰：大庾、始安、临 \\n 贺、桂阳、揭阳是为五岭。邓德明《南康记》曰：大庾一，桂阳骑田二，九真都 \\n 庞三，临贺萌渚四，始安越城五。《舆地记》：一曰台岭，一曰塞上，即大庾也； \\n 二曰骑田，三曰都庞，四曰萌渚，五曰越岭。鄙意窃谓九真太远，当以裴说为是。 \\n 王伯厚曰：骑田即彬州腊岭，都庞即道州永明岭，渚即道州白芒岭，则道州有 \\n 二，可疑也。大抵五岭不一，五岭之外，其高而横绝南北者，皆五岭，不可得而 \\n 名也。 \\n ◎三峡 \\n 自英德至清远有三峡，一曰中宿，一曰大庙，一曰浈阳。大庙介二峡之间， \\n 尤险狭，故尉佗筑万人城于此。汉杨仆先陷寻陕。姚氏云：寻陕在始兴三百里， \\n 地近连口，即此。然其险，盖与蜀异，蜀三峡其险在滩，粤三峡其险在峡。自皋 \\n 石山而下，危峦峻，为铁步障，为玉屏，凡数百里不断。其在中宿者，有南北 \\n 二禺。南禺峰三十有六，北禺少其四。峰峰相抱，一水萦回，而出水如环肉，北 \\n 禺为之好，而北禺之山且憩，南禺之山且行。行而南，以东至广州为白云诸峰， \\n 又东至海上为罗浮。其憩者耸而为峰，两两壁合，锐绝特，望之若攒玉插天。 \\n 其下苍磴屈盘，箐丛茂密，临危飞石，与古木互相撑拒，往往有崩陷之患。盖粤 \\n 山之第一险。南禺路陡绝，挽舟者率从北禺，衣钩笮，乍却乍前。至浈阳，路 \\n 益紧束，彼此绳索相牵，腾藉而上。踝血沾溉利石，往往至剧。陈岩野先生诗云： \\n “双峰若人立，举手相攀摘。步障四十里，恺崇势均敌。磴道虽新凿，猿猱苦绝 \\n 壁。往年胃牵夫，山鬼至今嗅。”其险如此。 \\n ◎连峡 \\n 自氵匡口西北行，有数坻石横江，状若桥，云神人之所设。滩势澎怒，篙者 \\n 胸肿痛，钩者手酸。十人之力，尝不给上一峡，不知其名，连峡自此始。越三十 \\n 里，又一峡。下有豆豉村，望前山如千叶芙蓉，半包半解。解者为峰峦，包者为 \\n 石，绝与西华相似。峰峰有树，树树有峰，瀑布横穿而出，其不成瀑布者，纷披 \\n 四注如雨雪。密叶丛箐中，有影无声，每与猿鸟幽咽。此连峡中第一境。如此者 \\n 二十余里。上一峡，绝壁颇宽广，上有石窟数口。前后相穿，绠藤梯棘，从峰 \\n 钅而上，人力营治飞巢，为避乱之所。自此水益湾环，滩益高，石益廉利。鱼 \\n 陂高低，水车泵击，舟行益艰苦。既至阳山县，县西二里有石刻，曰韩文公钓矶。 \\n 矶左为祠，一石刻文公像，为南海陈昂所写。城绝卑小，郭外屋高于城，茅茨数 \\n 十间，火烟寥落。文公所云隔江荒林密箐，小吏十余家，鸟言夷面，今恍然在目 \\n 也。二十里至老牙、大理二峡。夹壁欹叠，状若颓城。无数古木支拄，石色苍绿， \\n 皆作云水纹，松、杉、茶子诸树幂之。怪藤千尺，多有黄猿啸牵而下，或戏丸。 \\n 堕之空中，犹能翻接柔枝。已入晾纱峡，水叩石牝，呜咽有声。水石相吞，久之 \\n 始答。有数复岩喷水，从风飘滴，峡尽犹沾濡不已。又入一峡，名同冠，壁之石 \\n 皆为白。笋芽丛乳，葳蕤倒披而下。有一洞甚大，多文石。丹青绮分，树影森沉， \\n 瀑光明灭，驻舟其下久之。峡转峰旋，舟层层如入螺尾，乍出阴崖，乍入阳窦， \\n 凄神寒魄，一曰不知几变。一潭曰龙湫，湫旁有三穴甚深。水出穴中为瀑布者二。 \\n 上有洞，洞中石柱无数。自上生下，复自下生上，望之有如堂厦。又有小瀑布五 \\n 六道，与峰上诸水相连为大水帘。其前有滩，滩上为羊跳峡，言峡小羊可跳而越 \\n 也。一巨石塞峡，沿石角欹侧过之。一岩张其口，若吸舟状数里得楞伽峡。峡势 \\n 欲堕，两崖相槌。石皆雕镂通透，如破莲蓬。内外有悬乳千万枝。长者逾千尺， \\n 白者成人，黑者成物。石脉所出者色多白，石肤所出者多黑。有一大瀑布，作数 \\n 折，大风一激，腾跃三四峰乃散。一石人，传为丁兰所化。旁多篆刻，苔蚀不可 \\n 读。越半里，林上又一瀑布，参差与数折者对，土人谓之“双龙灌水”。水在峡 \\n 中又绝异，日光所荡，含草色则绿，含石色则青。亦多金沙丹砾，粼粼可拾。自 \\n 此至铜鼓龙涎二峡皆然。龙涎去连州南五里，其水发源九陂，流二十里。或隐不 \\n 见，乃自峡之腰吐一小孔，喷薄而出，因曰龙涎元。 \\n ◎诸峡 \\n 峤南之山，自西、自北、自西北、自东北、皆两山相夹成峡。西自德庆至高 \\n 要，有大湘、小湘、羚羊三峡。北自英德至清远，有浈阳、香炉、中宿三峡。西 \\n 北自乐昌、平石下六泷，有泠君蓝豪二峡。东北自连州至连溪口，有楞伽、羊跳、 \\n 同冠三峡。而乐昌二峡尤险。其险在六泷，六泷之险在水，诸峡之险在山。连州 \\n 兼山水之险，羚羊峡山水稍平。东上揭阳，则蓬辣乌蛮诸滩亦甚险，盖以居上流 \\n 多石故也。 \\n ◎白云山 \\n 白云者，南越主山，在广州北十五里。自大庾逶迤而来，既至三城，从之者 \\n 有三十余峰，皆知名。每当秋霁，有白云蓊郁而起，半壁皆素，故名曰白云。 \\n 其颠为摩星岭。岭半有寺，亦曰白云。左一溪曰归龙，其上飞流百仞，盘舞 \\n 喷薄，陈宗伯潴以为湖。湖东北为楼馆十数所，环植荔支、梅、竹之属，名云淙 \\n 别业。下有古寺二，右景泰，左月溪，林、径、水、石皆绝异。黎太仆譬之仙女 \\n 见人，散发垂腰而姿态自远，绝不染烟火之气，亦一说也。月溪下有九龙泉，流 \\n 为大小水帘，志所称“重重挂玉帘”处。其北为鹤舒台。安期昔上升，有白鹤舒 \\n 翅以迎，故曰鹤舒。又北一里有峰曰宝象，上有动石，游人叱之辄动。前有泉， \\n 因虎跑而得，甚甘。其西南五里有太霞洞，泰泉之水出焉。故有李忠简玉虹饮涧 \\n 亭小隐轩及孙典籍白云山房，今皆废。又一里有洞曰玉虹，其南曰聚龙冈。折而 \\n 西，有宋高宗御书阁。又七里为蒲涧水。安期旧居此，始皇遣人访之。太白诗所 \\n 云“秦帝如我求，苍苍向烟雾”是也。记称：安期将李少君南之罗浮。至此涧， \\n 采菖蒲一寸十二节者服之，以七月二十五日仙去。今郡人多以是日采菖蒲沐浴灵 \\n 泉以祈霞举。而宋时郡守尝醵士大夫往游谓之“鳌头会”云。涧旁有寺曰蒲涧， \\n 前为丹井，水甘温微有金石气。其阳有滴水岩，水氵千微不断，无风则滴，有风 \\n 则不滴。上有一石状悬钟，人至辄铿然有声。其下又有水帘，溅洒如雾，时大时 \\n 小，下注为流杯池。沿涧而南为文溪，为上下二塘，至粤秀山麓，则分流为二： \\n 左曰菊湖，右曰越溪。又会东溪之水，至此山下为甘溪。冰驰雪骤，喧豗震山， \\n 是曰〈音〉〈音〉水。吴刺史陆允、唐节度使卢均常疏浚以通舟。允传云：州治 \\n 临海，海流秋咸，允畜水，民得甘食，是也。均又筑堤百余丈，潴水给田，建亭 \\n 榭其上，列植木棉、刺桐诸木，花敷殷艳，十里相望如火。伪南汉引以流觞，与 \\n 宫人荒宴，称甘泉苑。 \\n 是山之胜尤在水。其大水凡二：其源于月溪者为溪一，曰双溪。溪本一而名 \\n 曰双，以其上为月溪而下复为此溪也。溪上瀑布交流，陈宗伯尝筑邀瀑亭焉。其 \\n 源于泰泉者为涧一，曰蒲涧。涧流为溪者二而湖一。 \\n ◎罗浮 \\n 蓬莱有三别岛，浮山其一也。大古时浮山自东海浮来与罗山合，崖皆为一。 \\n 然体合而性分，其卉木鸟兽至今有山海之异。浮山皆海中类云。《汉志》云，博 \\n 罗有罗山，以浮山自会稽浮来傅之，故名罗浮。博，傅也。傅转为博也。浮来博 \\n 罗。罗小，浮博而大之；罗卑，浮博而高之。故曰博罗也。或曰，罗山亦蓬莱一 \\n 股，故浮来依之，罗主而浮客，客蓬莱而依主蓬莱，故袁宏竺法真作登山疏，皆 \\n 言罗而不及浮，言主而客在其中也。然罗为浮主，而罗浮之东麓有博罗之白水山 \\n 焉，西麓有番禺之白云山焉，与之鼎立，人亦以为三岛，则罗浮又为白水白云之 \\n 主矣。其峰四百三十有二，罗与浮半之。游者自西而人，则罗多而浮少；自东而 \\n 入，则浮多而罗少。罗之颠曰飞云，其西有三峰，亦峭绝鼎峙，往往中夜可候日， \\n 而浮山极颠，每当雨霁，白云汹涌四出，大风荡漾，乍往乍回，若尚在大海之中， \\n 浮而未定，尝欲远于罗山然者。或曰，首阳大华一山而分，罗与浮二山而合，实 \\n 有巨灵主之。分之者，所以通黄河；合之者，所以镇南海。然二山下合而上分， \\n 其颠有分水凹，是曰泉源山之交奥也。水分于西则为罗，分于东则为浮。浮之 \\n 水与罗相吐吞，罗之山与浮相补缀。水分其上而山合其下，故观其合而得山之情 \\n 状焉，观其分而得水之情状焉。当二山之交，有磴穹然，如衡二砥柱，峙其两端 \\n 而色苍黝，是曰铁桥。非桥也，一石飞空，袅袅数十百丈，上横绝，下跨悬崖， \\n 以接二山之脉，故曰桥也。盖浮山善浮，下有浮碇冈以定之，上又有铁桥以贯之， \\n 而后与罗长合而不离也。山故有二铁桥，皆天生石梁，而此为上铁桥，其在大石 \\n 楼南者曰下铁桥。大石楼在上铁桥西，相去五里许，有小石楼。三石对峙，上下 \\n 俱方，峻削崭空，岌岌欲堕。登之则重檐四柱，窗户相通，烟霞开阖，常若有人 \\n 往来。度其高，仅得山顶十分之四，然俯视沧溟，夜半见日，亦不减飞云之上焉。 \\n 二石楼两峰相际，其脊乃铁桥。故凡登飞云者，自二楼而上，必度此桥，率以此 \\n 为铁桥矣，不知乃下铁桥也。盖石楼二以大小分铁桥二以上下分也。下铁桥西有 \\n 一大瀑布，所谓分水□泉源，为二山之界者。罗浮瀑布凡九百八十有奇，流为长 \\n 溪者七十有二，潴为潭七，为神湖一，为渊池者六，天下名山未有瀑布多于此者。 \\n ◎西樵 \\n 广州有三樵：曰东樵、曰南樵、曰西樵。西樵者南海之望而东樵罗浮之佐也。 \\n 去广州治西百余里。奇秀峭拔，挹云霄而上之，望若青莲之华，而四面方立，立 \\n 皆内向。诸峰大小相联属，皆隐于削成之中，又若芙蕖之未开然者。山之东，凡 \\n 二十峰，南十有五，西十有八，北亦十有八，合为七十二峰，而以大科为绝顶。 \\n 岩二十有一，洞有十。其飞泉散出于诸峰间，乍合乍分。合者为卧泉，分者为立 \\n 泉，状各不一。凡泉三十有二，其一在喷玉岩，一在锦岩，一在漱玉岩，二在垂 \\n 虹洞左右，交流如双虹下饮，故曰垂虹。又有二泉在云谷中，群峰回合，势若层 \\n 城。有白沙书院，瀑布左右夹之，合流行石上，委曲数里，从岩顶喷飞，因名其 \\n 下岩曰喷玉。又有泉二：在天峰左者曰左天泉，右者曰右天泉。合奔云谷，注于 \\n 九曲之溪。有二亭，曰左瀑，曰右瀑，以收其胜。其在广朗洞口者，凡作三级， \\n 逶迤而下，冰轰雪吼，倒射青冥，势益暴。又一在水帘洞，是曰水帘，为九曲溪 \\n 下流。披洒壁间，霏微若珠箔。又一在云端村。其曰泻钱泉者，从空细下，倾击 \\n 有声。石薄岩虚，琮净相应，亦一瀑布也。其在碧玉洞者，擘崖而出，横直恒无 \\n 定势，余气为烟为雾者，冥竟数十丈，望之常若非泉然。盖自喷玉岩至此，为 \\n 飞泉者十有三矣，而以此碧玉之瀑为最奇。 \\n ◎霍山 \\n 霍山在龙川县北，周旋七十余里。为峰三百七十有二，最秀者曰大佛迹。秦 \\n 始皇时，有霍龙字灵阳者居之，因名霍山。其颠有二岩，东向者曰望月，无甚奇； \\n 西向者曰太乙，深八九丈，广倍之，高二丈余，上有覆石平如掌。左右两峰夹之， \\n 是为霍山洞天，其东有横岩在半壁岩中。有一石出地数尺，人偶撼之，辄动，及 \\n 力撼之，反不动，亦一异也。岩上峰名酒瓮，石崛起平地百余仞，上锐中博下顿， \\n 如瓮然。泉涓涓倾出，味甘如醴，因名酒瓮泉。所注成潭，大亩许，清深不测， \\n 旁多万年松、风兰、仙人掌、金星草、黄精、白术之属。远近随风，处处芬馥， \\n 如入罗浮之百花迳矣。大佛迹峰在山南，石上有大人迹十四所，迹有黄牛浆甚澄 \\n 澈。邻峰曰石楼，亦有巨人履迹。下有一石，可坐数十人，为仙乐石。又有捣药 \\n 石，常闻杵声而不可见，寻之多在志公楼峰之腰。又有七星石，井大各如盆，深 \\n 数尺，水随汲随盈，不汲不盈，盈必七井一时盈。其上一峰曰船头，凌晨望之， \\n 若大舶在海岛中。云气往来，山如鼓摇动，亦一异也。 \\n ◎顶湖山 \\n 顶湖者，端州镇山，去郡四十里。从羚羊峡望之，紫翠滴沥，若在帆际。舍 \\n 舟后，沥水从大蕉园取道入，有白云寺当山之正麓。寺右溪向产嘉禾，每粒双米， \\n 不垂穗，已三十年矣。沿涧而东里许，有锄云精舍。又十里，为上龙湫，所谓上 \\n 飞水潭也。若不甚深，而黝黑可怖，砰訇作势，转下三四折为大龙湫。垂绠测之， \\n 百余丈不得其底。旁通乾穴，可达七星岩水洞。每大风雨，有青白气一缕从中起， \\n 其黝黑过于上湫。又东有数叠泉，经小潴潭二，一大瀑布长可三十余丈，是谓大 \\n 飞冰潭。自西庵而下，又有短瀑布八九、小湫潭四，是皆所谓顶湖也。广中之山， \\n 其顶多有积水，而是山为湫为潭者八九，绝与西樵相似。 \\n ◎东安诸山 \\n 自六都水口三十余里至石夹，自石夹以上峰皆纯石。其中一一空洞。水声入 \\n 之堂四应。瀑泉大者潴成潭，小者成涧。诸小石亦各自为岩穴，鼻口相呀， \\n 有惊泉喷薄。其中有一谷，两壁含岈，甚隘，仄身以入渐宽豁，可藏数百家室。 \\n 山高林黑，阴风飒飒，然不能以久立也。 \\n 三十里许至东安，山尤诡怪。城北有天柱峰拔地峭秀。民居其下，环引清泉， \\n 灌溉花竹，丛中与猿鸟相为主客。城南有天马山，乱石惊飞，势若风雨，白天而 \\n 下者，其石大；自地而上者，其石小，望之以为奔马也。其东为锦鲤峰。上盘危 \\n 磴百级，四壁皆穿。石中有圆窍六七，窥其下百千孔穴，相连如藕心钱，泉水喷 \\n 射作数道而下，注于陂塘。其在城西者，有翠屏山，方正如削。在城东北者九星 \\n 峰，日光照之，如太阿出匣，赤精芒耀。左右有数峰，黛横紫拥与争胜。西南一 \\n 峰稍平圆，峰半吐一舌为宫观，有栏飞接。下有岩曰九星，轩明爽垲，滴水不 \\n 漏。石气暖干，绝去蝙蝠、松鼠之迹。石乳穿地，履之丁丁有声。其西又有一岩 \\n 与众峰连，两水潜出其下。澎湃争流，石梁、茅宇，参差映带。有数十人家依之， \\n 此近城之山胜概也。 \\n 其在西北十五里，为大绀山。山高绝，云霞常罩其半。樵采者每见有池馆数 \\n 所，碧桃垂实。白犬吠人，倏忽不知所在，盖仙窟也。其西有路通罗定。从山麓 \\n 仰行，攀林援葛，手口并运，凡百余里。经溪涧者四五，皆在积叶之中。谷中时 \\n 有白云填塞，一望渺弥间，漏出苍崖碧树不可计。自白石墟度桥，桥长者数百步， \\n 或木或石架之。溪多坻石，可作鱼梁。水峻急乃反多鱼，居人持以为。其在西 \\n 南五十余里者，曰云雾山。在杨柳都者，曰圣山。并高千仞。圣山有神祠，岁早 \\n 拆去数瓦，以竹引泉过祠下，霖雨立至。其曰书山崖、牢铁岭、云扶诸山，皆绝 \\n 高大，则远城之山大概也。 \\n ◎锦石山 \\n 山在德庆州西，高百余丈，一石状天柱，削成而圆，旁有数大石，若箕踞而 \\n 坐然。盖自崧台而西，舟行三日，夹岸皆土山绵亘，惟此石拔起，若连茎上矗， \\n 旁无附丽。汉大夫陆贾使南越，从桂岭取道至此，施锦步障以登。尝祷山灵，若 \\n 佗降，当以锦为报。其后佗去帝号，受南越王封，与贾泛舟珠江，溯而上， \\n 贾因以锦包山石，锦不足，植花卉代之。遍岩谷间，望若霞绚，因名锦石山，至 \\n 今异花甚众，终岁如春，采撷者多不识其名。 \\n ◎丹霞山 \\n 丹霞山从别传寺右折为锦石岩。岩中多石花，如千瓣芙蕖，大小黄白红绿不 \\n 一，倒生石腹。朵朵可以攀摘，盖钟乳之所为。左折至海螺岩绝壁下。其悬崖相 \\n 倚，下如层城，上如列屏，须飞梯垂纟乃可上。上至兰若，其地蜿蜒伸缩开麓 \\n 者九。或深三四十丈、二十丈、十余丈，如西番莲，一一花瓣相附丽。其下临大 \\n 江，明砂绣发，清澜镜莹。外则远近峰峦争奇竞峭，多上丰而下削，状若倒生苞 \\n 笋，盖山水之绝怪处也。 \\n ◎五指山 \\n 五指山在琼海中。亭亭直立，上参霄汉，若端人正笏峨冠之象。以故琼州诸 \\n 邑，多出瑰玮卓特士。五指而外，又有小五指。其余崚嶒{山截}で，若琼山白石 \\n 诸岭皆其支派也。迤逦而来，至邱文庄、王尚书宏诲所居之左，有马鞍冈与文笔 \\n 金鸡二山错立掩映。文笔从平地特起，高数百仞。天色晴霁，辄有苍烟一道，界 \\n 破碧空，若天门华表。岁多科第，则吐光如炬。王尚书诗云：“不知浩氵羔中， \\n 地脉潜何寄。突然五指伸，复此擎一臂。”繇文笔渡清溪而西为金鸡岭。尝有金 \\n 鸡飞鸣其上，故名。苏子瞻诗：“人间文笔无双士，天上金鸡第一星。”至今文 \\n 士举者，多以酉科。 \\n ◎三白水山 \\n 阳春西南一百三十里有白水山。高二百余丈，其周四百余里。上有天池龙井， \\n 注为飞泉。一派十三叠，一叠一状，或横，或直，在壁中则直，在壁外则横，各 \\n 随石壁之势。增城之西二十里有白水山。高千仞余，上宽平，状若仰盂，可田百 \\n 亩。有飞泉长百余丈，直至山足，缭绕丹邱而东。水车所激，无高不至，灌田数 \\n 千百亩。两崖怪石夹束，如砥柱悬桥者不可胜数。其旁多云母石，是曰白水丹邱。 \\n 博罗东北三十里许有白水山。北连象头山，为罗浮东趾，有悬泉百仞下注。山凡 \\n 八九曲，一曲一潭，深者坠石四五丈不能穷。苏轼诗：“劈开翠峡走云雷，截破 \\n 奔流作潭洞。”又云：“坐看惊鸟投霜叶，知有老蛟蟠石瓮。金沙玉砾粲可数， \\n 古镜宝奁寒不动。”旁有巨人迹数十，下有汤泉，是为东粤三白水山之胜。 \\n ◎白鹤峰 \\n 归善有白鹤峰，下临东江，与丰湖诸山对耸苏学士故宅在焉。学士《上梁文》 \\n 所谓“鹅城万室，错居二水之间；鹤观一峰，独立千岩之上”是也。中有思无邪 \\n 斋，其铭云：“饮食之精，草木之华。集我丹田，我丹所家。昼炼于日，赫然丹 \\n 霞。夜浴于月，皓然素葩。金丹自成，曰思无邪。”予爱其语，书之于座间。斋 \\n 前又有“德有邻堂”，其左为“朱池”，右为“墨沼”。木棉榕完之属，古色 \\n 萧森，学士之所手植也。 \\n ◎圭峰 \\n 圭峰在新会城北二里许。秀拔玉立，其顶四方，名玉台。上有网瀑布，从肘 \\n 腋间飞出，下注百仞。白沙诗“弄罢飞泉下玉台”谓此。庄定山云：吾闻南海之 \\n 山名玉台者，有巨人静而无欲，深知所谓潜之道者。沈石田因作《玉台图》以寄。 \\n 白沙山上又有绿护屏，登之可望崖门。按昔人诗：“绿护天荒南渡迹，玉台钟蠡 \\n 建和年。”屏半神皋奥衍，灌为天田。田方百亩，有界水三分，与白虹亘天而下， \\n 中纽汇处是曰圣池。池中龙吹息成云万状。白沙尝与周镐为云潭之游，有 \\n 《云潭记》庄定山见之，谓即濂溪“太极图”云。 \\n ◎春冈 \\n 春冈在增城城中，一名凤冈。其东麓有唐时何仙姑宅。《罗浮经》云，“其 \\n 阴云母峰。峰之西北曰凤凰冈，神女居之”，是也。仙姑常往来罗浮，其行如飞。 \\n 天后遣使召赴阙，中路失之。天宝九年，五色云起麻姑坛，有仙子缥缈而出，道 \\n 士蔡太一识其为仙姑也。大历中又见于小石楼，广州刺史高上其事，赐明霞衣 \\n 一袭，取所作《饵云母》诗入大内。诗云：“凤台云母似天花，炼作芙蓉白玉芽。 \\n 笑杀狂游勾漏令，却从何处觅丹砂。”仙姑故善诗，孙典藉尝记其《罗浮口占寄 \\n 家三绝》留研屏一绝。又昔有人见其《题黍珠庵东壁》一绝，字比晋人差清婉， \\n 少骨。壁时半毁，惟余“百尺水帘飞白虹笙箫松柏语天”十三字，其下必“风” \\n 也。越女以能诗知名者，自绿珠始。至唐初有南海七岁女子，若仙姑，尤其清丽 \\n 者也。 \\n ◎七星岩 \\n 七星岩在沥湖中，去肇庆城北六里，一曰冈台山一曰员屋七峰。两两离立， \\n 不相连属。二十余里间若贯珠引绳，璇玑回转，盖帝车之精所成，而沥湖则云汉 \\n 之余液也。玉屏居七峰之东，是象玉衡。或以七峰纯作金形，上应西方白虎七宿， \\n 予谓《易》称效法，谓坤天有七星以为象，则地有七峰以为法。象者精气之所为， \\n 峰无精气，以星为精气。其含云吐雨，居禽兽而生草木，皆星之所为之。石乳者， \\n 星之津液；宝藏者，星之光芒。一卷之多，皆珠斗之子孙也。其或岩间积湿之光， \\n 荧荧若星，则〈卤咸〉之所作。〈卤咸〉始于润下，终于炎上。润下为火之阴，炎上 \\n 为火之阳，亦皆星之变化也。七峰皆中空，各为一岩，岩皆南向。一小者名阿波 \\n 岩，北向。南向者，阳明之洞，道书所谓大天日月分精照之者也。日月忽然起灭 \\n 不繇孔穴，则阳明之所为也。大岩当诸岩中央，有南北二门，前后相通，是为崧 \\n 台正室。其顶穹窿如盖，高数百丈，上开天井，云气可以直出。折而北，洞户益 \\n 敞。有龙床坐人百余，其平如砥。又有龙磨角石，有大小龙井三四，与潮汐上下。 \\n 岩中复多石乳。始滴为乳，终滴则凝为石。长者玉柱，短者瑶。自上而下，复 \\n 自下而上，互相撑抵，如此者以千万计。其为人物诸瑰异，五色间错，亦皆石之 \\n 余髓，非他物。大抵山空则气蒸于内而为乳，山实则气蒸于外而为云。云暖故散， \\n 乳寒故凝。云与乳同类，故皆诡怪万状，变化成章。乳者山之精液，云者山之华 \\n 也。岩外之石色多白，琼脂的，一一穿漏亦有乳流注其间。乳干者膏腻，嚼之 \\n 淅淅有声。其薄而成片者，声皆清越。中訇窍穴，以衣覆而叩之，作鼓声，杖击 \\n 则作钟声。其一在崖间者，小如碗，吹之呜呜若海螺。又以石击岩余地，亦作鼓 \\n 声，谓之地鼓。曰河鼓岩者，亦两门，然皆南出。中有水，圆积如叠鼓，又如半 \\n 月之弦，其浅处清见数丈。诸岩皆水环石，此独石环水，澄渊深，故以水胜。曰 \\n 辟支岩者，距后沥水二里许。舍舟循平田北入，奇石森列、房栊户牖咸具。有水 \\n 自岩端下注，溉田数百亩。土人于此祀禾花仙女以祈岁。当西水涨时，诸岩皆可 \\n 舟游，宛似武夷九曲。古时肇庆称两水夹州，盖西江之水一从城南出羚羊峡，一 \\n 从七星岩前出后沥水。今此水淤塞，半为田，半为沥湖。沥湖者；言西江之余沥 \\n 所成也。两水夹州，则西江势分，无泛滥之患，形势更宜。 \\n ◎玲珑岩 \\n 去始兴江口十里，有二山在城南，岑对峙，左大而右小。左山多岩穴，大 \\n 者曰玲珑岩。岩中有岩，以大小相间。燠室凉房靡不备，类巧者之所为。其最胜 \\n 者凡八岩。初自南壁上为二小岩，形如半月相环，外隔而中通。数十步一岩差大， \\n 上至山半，一岩甚大，可容人数百。日月盛实其中，名天光岩。路左一岩差小， \\n 石乳垂下，有红绿苍翠色。稍上又一岩，两柱屹立如楼阁，一一当东，日初出则 \\n 阳光先贯，朝霞满壁。内有洼，注水可饮，是谓下岩。自天光前绳屈而上数十级， \\n 有一岩穹然，其石乳悬者为杵，陷者为臼，云葛洪炼药之所。又级而上有一岩， \\n 石龙势欲昂举，泉自颔垂滴，味甘以冽。下有坎，不盈不涸。又有琉璃草生其上， \\n 可疗风疾，曰风药。折而左，路稍黑晦，火行数十步，一窍圆明上通，是谓上岩。 \\n 自半月至此凡八岩，而山中人但称为上三岩、下三岩云。 \\n ◎阳春岩洞 \\n 阳春县夹江奇石，自云霖铺至下马水，峰峰峭削，岩岩勾漏，凡百余里不穷。 \\n 最著者有空同岩。从郭西三里度水而南，又四里矗石五六中，方横不甚锐拔者， \\n 空同岩峰也。岩口前后斜出，深广数十丈，上下层叠如巨厦，二石柱支之。上有 \\n 天坼甚光耀，一石名龙床，云气尝湿其钟鼓石。左扣左应，右扣右应，左右扣则 \\n 一岩皆应，以是山中空故也。凡石山皆中空，盖艮象一实二虚，二虚其洞穴也。 \\n 山以虚，故能通泽之气。山无气，气皆从泽而出。气凝则为乳，洞穴所有物象皆 \\n 乳所成。岁久乃坚为石。石者，气之渣滓也。岩中又有暗窦炬行十余丈，昔有金 \\n 膏银液之异。 \\n 出岩，从高流河口行十余里，有三峰出水。东曰潭西石，道书所谓“潭西玉 \\n 髓”是也。一穴深广百余笏，古溜所积，多为云霞鸟兽形钟乳。随手折之，轻松 \\n 莹透，疑即玉髓。四壁作龙鳞，有草斐下垂若龙髯，金翠相映。土人云，此金 \\n 芝也。嗅之辛辣。 \\n 从潭西乱流数里，为高冈岩。未至岩，一峰庳小，为角石；一峰张其口，为 \\n 马口石。二峰相属为莲塘口石。水穿洞腹而出，势甚喷薄。冬月，捕鱼人始能行 \\n 洞底，里许无所触碍。西二里为南岩寺，有元至正碑。束炬稍北，为银辉洞。循 \\n 崖行，螺旋蠖屈，可数十穴，极其幽。石莹腻，得火发光。钟乳悬冰，层交 \\n 拄，传有银瓮涌出，不知何世之物也。又循崖行至西岩，得天然洞阙，稍加追琢 \\n 为之。左右支洞，委宛各高数丈。其奥有一古龙蜕，土人疗疾，每琢石出之，是 \\n 曰龙蜕岩。又前，有童真人骑赤豹处，曰赤豹洞。广敞得龙蜕之半。入里许，上 \\n 通日光洞，前为合水口。从水口而东，越陂陀三四里，有寺曰川山，旁倚危峰四 \\n 五。一洞下广上锐，两扉仄暗。扪其壁，高下隐起，有鸟迹书为苔藓所蚀。钅 \\n 光射处，时见片片琉璃，是曰玉玻岩。从水口而西，一石曰下那虹石。有虹阳洞 \\n 在水次。其旁小峰曰小那虹石，北有数峰不相属，曰上那虹石。又北有琅阳洞。 \\n 洞上有三峰，曰大琅、小琅、琅背。从水口而北五六里，经凤罗口。其西岸有峰 \\n 四五，南户之；岩一，北户之；岩一，东户之。岩一北户在山麓，不甚广邃。东 \\n 户去地二百尺，铁壁平削，非人可度。又三四里，则皆东石也。凡三十余峰，或 \\n 相属，或不相属，谓之石城。其南颠则多垒，北壁直瞰江壖。又有二十余峰 \\n 曰合窠石，作四连。北四峰为焦青石。又北三峰为中部石，又北八峰相属为中青 \\n 石，四峰不相属为乱坑石，又北六峰相属又不相属为兵营石，四峰相属为那青石， \\n 东北五峰不相属为那乌石，那乌水所自注也。其东三峰为鲸石，又东三峰为荔石， \\n 又东二十余峰为潭葛石。自石城至潭葛凡百余峰，屈蟠十余里，隐隐皆有洞穴， \\n 崖岫多蘸水皴。 \\n 潭葛北有石角洞，其悬溜高下相溅，其凝乳洁晶相积，其藓花若翦玉而成， \\n 其岚烟时吐五色。土人云，宝玉气也。又北三四峰相属，半出陂陀，半入湖浸， \\n 为浮曜洞。亦曰小铜石岩。人家在岩口，蕉竹连阴，甚有致。去岩里许，东北有 \\n 四峰，平坡带蛆，曰隔冈石。又北六七峰，曰铜石。其东南去人家半里，有磴道 \\n 数曲至下岩，又百余级至中岩。岩，刘仙蜕所也。炬探之，乱花瑶芝，倒垂四壁。 \\n 壁光莹射炬如玉。旁有一石房，床、屏、盂、筐，宛若鬼作。又数十级，壁有周 \\n 敦颐、祖无择题刻，为元鹤岩。下坂则黄泥湾矣。 \\n 自湾至天塘，道旁有六七峰相属，曰黄泥湾石。北五里许有八九峰不相属， \\n 曰梧桐石。又十数峰横倚平嶂，曰石盎。往往洞户出翠微，或隐林际，或覆重崖 \\n 下。凡五六见，非钩梯飞绠不可至。又三四里，在群峰相矗间，曰云霖砦。负石 \\n 而居，曰客砦。前踞泓湖曰三砦。砦下夹路数峰，高四五丈许。尺尺皴皱，络藤 \\n 垂筱，青翠涓滴。石上猿狙狎人，冬寒时群至就火，抚弄不去。湖外有云霖洞， \\n 历数十磴乃至。氵灂之声与风叶相答。洞中急溜，又若泛瑶瑟然。里许，循 \\n 仄径行，高下不知其几。四旁委洞，时仄身蹲膝，窥之不能悉达也。数百步出后 \\n 洞，门有白水飞瀑十三叠岚烟拥蔽其半，与响石、大岩、石窟三宠皆奇绝。白水 \\n 之山，最高大在阳春西南去县远。其在城北，有峰隆然起如宝幢者，凉伞冈也。 \\n 左右则云林、射木、磁木之山，烟翠隐见，皆面江，互相映带。江丝黄泥湾七十 \\n 里至县，与左泷水合。又南五十里，与轮水合。又漠阳江一路皆奇石，或有名， \\n 或无名。或石也而以峰名，或峰也而以石名。无不峻削奇诡，玲珑穿空，不可得 \\n 而穷也。 \\n ◎碧落洞 \\n 英德之南约五里，一石壁高千余仞，上有洞曰碧落。循磴而上至一洞，其广 \\n 二丈，袤倍之，高四五之。从洞右仄行，未及半，石断有飞梯出于壁外，阁道空 \\n 悬。两翼为槛承之。仄行复至一洞，两壁牙交，容一人。既束复舒，为虚楼一 \\n 叠。一石吐出，上平下锐，可坐而临水。从洞左仄行，又有虚楼一。其石皆长蒲 \\n 草。云霞所垂，乳变态千万。将雨，则乳枝湿润生云。僧常炽火以辟云。一水洼 \\n 深二尺许，乳之涓滴所成也。有鱼长数寸，见人弗畏。上有石棺，古仙人蝉蜕于 \\n 此，盖灵窟也。伪南汉命为“云华御室”，有记。唐人周夔为《到难篇》云：浈 \\n 阳之石室，“两崖卷束，势合如屋。孱颜百间，开待朝旮。峭然岚壁，宛矣仙躅。 \\n 羽容霓色，霏绕瑶局”。又谓：“忽惊呀豁，危赴腾立。背倚青壁，久而汗浃。” \\n 是此洞也。洞外峰峦四合，一屏前立。江光树色，掩映虚无，境绝幽丽。 \\n ◎穗石洞 \\n 穗石洞在会城坡山之下。坡山向在江干，称“坡山古渡头”。山木不高大， \\n 为刘龚所凿，今仅一培嵝耳。昔有五仙人持穗骑羊降此，仙人去而羊化为石，故 \\n 名穗石洞。有一巨石，广可四五丈，左有母迹。迹中碧水以然，虽旱不竭，似 \\n 有泉眼在其下，亦一异也。城中天然之石惟此，余皆客石。 \\n ◎甘泉洞 \\n 甘泉洞在增城东洲西岭下。湛文简之母陈，因祷是洞生文简，故文简以为号 \\n 而建甘泉书院其上。其后文简所至，辄为楼，名曰见泉，以示不忘所生之地。 \\n ◎紫霞洞 \\n 琼州治南二里苍屹山之北有紫霞洞。洞口一石版题曰：远七里，近七里，不 \\n 远不近七里。壁间复有盘龙屈曲，自何起伏八篆书郡人产子者，多镌名石上，以 \\n 朱涂之，谓可得长命云。 \\n ◎泐溪石室 \\n 泐溪石室在乐昌治西北三里。其山曰泐溪岭。泐溪在岭下，岭以溪名。石室 \\n 亦如之。高三丈许，广倍之，左石各有斜窦，甚深。渐入，若螺蛳尾，一飞来碑 \\n 刻《真武》赞八句。字如岣嵝碑，不能尽识。云飞自武当，有陆羽题名及枢室。 \\n 二楷书字大四尺。右有石床，长二丈，平整可卧。其东四里，又有岩，纵横十字 \\n 平广若大衢，名十字岩。横者甚深，有地道可通泐溪石室。似有阴晖主夜，阳精 \\n 主昼，形如日月飞在元空之中，流入洞天之内，其光明与外无别者。 \\n ◎扬历岩 \\n 扬历岩在保昌西北三十里。以汉将军杨仆经其下，故名。绝壁有瀑布，瀑布 \\n 中有林寺，瀑布为寺之屏。游者以为入瀑布中，不知其且入寺中也。岩高深各 \\n 数十丈，广三之，可置室十余间，而瀑布之横悬正足蔽之。从外望之，但见瀑布 \\n 不见寺，并不见有岩。岩下又有一岩，如巨口吸水，水喷薄至雨花台，乃成溪潭。 \\n 旁有大小蒲团石，甚怪。 \\n ◎三洲岩 \\n 三洲岩在德庆州东七十里。哮豁靓深，如堂如房者半。两旁有隙坼二。日光 \\n 分透，从右壁而上，初甚暗，不数十武即洞如。飞磴盈尺，行者前后不相顾，从 \\n 穴中屈首，穿而出，乃至顶。有一亭，古木丛荫，丹灶、砚池、仙羊窝、石柱皆 \\n 在焉。古有皎叟修真于此地。李纲书玉乳岩三大字，祖无择铭之。其石皆苍绿色， \\n 摩挲如玉，可爱也。其南又有亭，泷江缭绕足底，下视烟波，茫然无际矣。 \\n ◎白面岩 \\n 白面岩在翁源县东南七十里。石色中青外白，故曰白面。其宽敞可容千人。 \\n 黑暗处，炬之约深数里不能穷也。春夏时有泉下滴，日供三四人饮。击其石，片 \\n 片音响各别。又谓玉磬岩。常有神飞至，居岩一二年辄去。去之日，有大风雨， \\n 拔木发屋，人以为异。 \\n ◎穿镜岩 \\n 穿镜岩在灵山县西二里。峰半一孔相通，有如穿镜，望之以为前后二镜也。 \\n 旁有三海。岩皆高广，石乳森森四垂，肖诸物象。又有吕君洞，出入上下，如环 \\n 无端，绝与穿镜相仿佛。宋州守陶弼登此，见有螺蚌之异，疑古沧海之变。其玲 \\n 珑穴漏或泡沫所成，赋诗纪之。 \\n  \\n 　"}
{"章节": "●卷三", "正文": "　 \\n ●卷三 \\n 　 \\n  \\n ◎西江 \\n 西有三江其一为漓，一为左，一为右。右江至浔而汇左为一，而右江之名隐； \\n 左江至梧而汇漓为一，而左江之名亦隐，惟曰西江。西江在西粤为三，在东粤为 \\n 一，一名郁水。《唐志》称南海名山灵洲大川郁水亦曰江。予以其源远委长， \\n 经流四省，可为一大渎，而岣嵝碑有南渎衍亨之语，因名之曰南渎。盖东粤江之 \\n 大者无如故南海一名海亦曰大洋，南海固以江而重也。则祠于 \\n 广州以为南渎也亦宜。者，江中两山名。左思云：吐浪。西江之水，以 \\n 之山为始，以崖门之口为终，其即西江之岷山也。 \\n ◎三水 \\n 三水者，自肇庆而来者曰江为一水，自清远而来者曰浈江为一水，自广 \\n 宁而来者曰绥江为一水，皆会于三水县东南之昆都山下，是为三水。《志》以 \\n 浈二江达于广州入海者为一水，非也。绥江至四会会龙江顾水东南出南津口以 \\n 入浈江，又分一支西南出清岐口以入江，其水甚大，不减浈江。一源而二流， \\n 西北二江皆受其灌注，可以为一水与二水参。夫以一水而能灌注二江，天下之所 \\n 少。入西江以为上流，入北江以为下流，而不得合西北二江以称三水，此前人志 \\n 山川者之疏也。 \\n ◎潮 \\n 广人以潮汐为水节。或日一潮而一汐，或日两潮而两汐，皆谓之节。其在番 \\n 禺之都，朝潮未落，暮潮乘之。驾以终风，前后相蹙，海水为之沸溢，是曰沓潮， \\n 一岁有之，或再岁有之。此则潮之变、水之不能其节者也。若以岁之十月自朔至 \\n 于十有二日候潮，朔日潮盛，则明年正月必有大水。二日则应二月，日直其月， \\n 至于十有二日皆然，此亦潮之常而人罕知之。盖水之神于节者也。然大率潮与月 \\n 相应，月生明则潮初上，月中则潮平，月转则潮渐退，月没则潮干。月与日会， \\n 则潮随月而会；月与日对，则潮随月而对。月者水之精，潮者月之气。精之所至， \\n 气亦至焉。此则水之常节也。盖水与月同一坎体，故以月为节者在在有常，而以 \\n 日为节者在在有变也。余靖云：“月之所临，则水往从之。故月临卯酉，则水涨 \\n 乎东西；月临子午，则潮平南北。彼竭此盈，皆系于月，不系于日。”是也。 \\n ◎广州潮 \\n 广州潮以朔日长至，初四而消；以望日长至，十八而消：谓之水头。以初四 \\n 消至十四，以十八消至二十九、三十谓之水尾。春夏水头盛于昼、秋冬盛于夜。 \\n 春夏水头大，秋冬小。故防倭者自清明前三日至大暑前一日，谓之春泛。春泛为 \\n 大，以水头故，言大泛也。自霜降前一日至小寒前一日，谓之冬泛。冬泛为小， \\n 以水尾故，言小泛也。 \\n ◎琼州潮（附流水指掌图说） \\n 琼州潮候，与江浙钦廉不同，其地势异也。郡与徐闻对，境两岸相夹，故潮 \\n 长则西流，消则东流。日有消长，常也。八月九月，其势独大，每日两有消长者， \\n 其变也。故旧潮渐减渐小，谓之老潮；新潮渐进渐大，谓之稚潮。十一月朔，或 \\n 时不测而长，谓之偷潮。其大小之候随长短星不系月之盛衰。旧《志》云，琼海 \\n 东南诸港朔望前后潮大，上下弦前后潮小、二至前后潮大二分。夏至潮大于昼， \\n 冬至潮大于夜。又云，晴则望南而吼，阴则望北而吼。人以为阴精，验之果然。 \\n 又云，交广潮候与闽粤相去亦少差，而琼崖儋万之候大小俱各差殊，其半月东流， \\n 半月西流则同，不系月大小之盛衰。今附流水指掌图说，以便参观。倪邦良曰， \\n 雷之海安横渡至琼之海口，计程约八十里。非遇大顺风，则往返举帆均以水流东 \\n 为候，而逐月逐日各有差移，难以他郡潮信推测。癸未六月，承乏定阳。适初旬 \\n 伏流待渡海安，偶阅舟师流水簿，繁不胜纪。因撮其略绘图于左。每月两次起新 \\n 流，相距十四日，如十一月十三起流，二十七又起流是也。惟四月十月则新流三 \\n 次，其逐月争差，各缩二日，退一时俱逆算。如十一月十三、一十七起子，十二 \\n 月十一二十五起亥是也。三、九月之初四、十八，十月之初一、十五，则缩三日 \\n 而流。在上半月者则起时未，在下半月者则起时初。惟四月、十月之十五流起时 \\n 中。其起新流之前三日俱伏流。每日一次流东，四个时辰便退西。其逐日争差各 \\n 半个时，历两日差一时，俱顺算。如十一月十三起子末，十四起丑初，十五起丑 \\n 末是也。若遇闰月，则以上半月照前月下半月，以下半月照后月上半月。又海口、 \\n 北海安流早半个时辰。海口、琼地，海安、雷地。按潮为天地呼吸之气所运，而 \\n 适与月应。盖月行每月一周天，与日会，十二会得日三百五十四有奇，是一岁月 \\n 行之数也。岁有三百六十日，常数也。而又有六小月。今倪氏此图，以十二月编 \\n 定三百六十日。每月相距十四日起流，一月缩三日，两日差一时，又以三九十、 \\n 月朔望内各缩多一曰，共得六日。以准六小月，并月行三百五十四日，适符三百 \\n 六十之数。准定潮候起伏，洵属简便。但月行尚有奇零，今只整齐配去，不计余 \\n 分，岁久必差，故天后庙碑所定起伏月日时刻久已不符，以其便于渡海者，姑录 \\n 之以俟智者考正云。 \\n （按天妃庙碑言，十六七八九四日伏流可渡，至中流始有怒涛，乃东西合流 \\n 处所，所谓中洋合窠浪也。过此可勿戒心。如风大，则半日可渡。又岁三月二十 \\n 三日，天妃渡海南，必有北风。舟楫宜候之以是日，须臾可渡。是日广东边海地 \\n 亦皆有风雨，又不可泥于图说也。） \\n ◎二湖 \\n 会城中故有二湖。其一曰西湖，亦曰仙湖，在古瓮城西，伪南汉刘龚之所凿 \\n 也。其水北接文溪，东连沙澳，与药洲为一。长百余丈，岁久淤塞。宋经略陈岘 \\n 疏浚之，辇龚故苑奇石置其旁，多植白莲，因易名曰莲池而湖亡。其东偏今有仙 \\n 湖里遗焉。其一曰兰湖。《南越志》番禺北有芝兰湖。《广州志》兰湖在双井街， \\n 其水常潴，今亦亡，其地亦犹曰兰湖里云。城中又有二洲，一曰粤洲，在元览台 \\n 西，为白云之水所注；一曰药洲在越王台西南一里，即龚所凿仙湖与之为一者也。 \\n ◎昌乐泷 \\n 昌乐泷在昌乐县西北六十里。自泷口以上至平石，凡有六泷，乃郦生所称崖 \\n 壁峻阻，岩岭千空，交柯云蔚，霾天晦景，谓之泷中者。泷中之山名监豪，两峡 \\n 相抵触，欲崩欲陷，枫楠豫章诸大木撑之。天从石钅中出，仅寻丈许，随峡势 \\n 以为大小。屈曲萦回百余里，至泷口乃稍开豁。峡中一名武溪其水源出桂阳王禽 \\n 山入临武。经鸬鹚石南流，合泸水、泠君之水激为大泷。滩流怒，惊湍飞注， \\n 凡有六处最险。其曰寒泷者，涛风沫雪，凛冽如深冬。舟出没者，衣尽湿，如裸 \\n 而泅，冻不可忍。上有庙，祀汉桂阳太守周昕，报始疏凿之功也。庙左祀昌黎韩 \\n 愈。愈昔至此不敢涉，有《泷吏》诗云：“险恶不可状，船石相舂撞”，故亦称 \\n 韩泷。一曰金泷，其崖昔为雷击，倾裂数百丈。颓波所人，众壑泵冲鼓若出。崩 \\n 转如电掣，尝有金银光怪。一曰白茫泷，一曰垂泷，悬洪百余仞，汇为巨潭。 \\n 氵訇（豗）腾沸，望之茫洋。一曰梅泷，上多梅树。有兽白毛而长臂，旦夕吟啸， \\n 人以为猿公。一曰腰泷，言在泷之腰也。亦曰穿腰泷，舟人率以两篙穿腰舁舟而 \\n 上，日不能十里、二十里。舟下者势如劈箭，直人九渊，离巨石尝一发许。路或 \\n 穷，折而入岩窦则山液滴沥，阴湿毒淫，若有蛟、蛇、鬼怪之物欲相插噬，令人 \\n 凄神寒魄，不能自持。自寒泷至此，皆绝险。舟上者与石争，下与水争。与石争 \\n 者势在篙，与水争者势在舵。其可为力者人半之，不可为力者天亦半之。出峡至 \\n 泷口，有鹅公石在水中，险若淫预，过此乃敢泊舟。岭南谓水之湍浚者曰泷，诸 \\n 州皆有泷。英德有泷头水罗定有泷喉，而以此六泷为大。六泷又以穿腰为大。予 \\n 有《泷中号子》云：“舟子穿腰欲上天，下泷船笑上泷船。上泷争似下泷险，一 \\n 片风帆乱石边。”又云：“舟随瀑水天边落，白浪如山倒翠微。巨石有时亦却立， \\n 白鸥欲下复惊飞。”泷口东岸有赵佗古城。佗昔自王，首筑此以扼楚塞，盖以秦 \\n 新道惟此泷中最险。彼北从浈水、西从漓水以入者，险皆不及。泷口有望泷楼， \\n 去县西北三十里。县西门曰西泷，其东曰东川，南曰武水。武水至县南有龟峰横 \\n 当水口，水为萦纡倒流。上有一亭曰武溪亭，有记。 \\n ◎潮水泉 \\n 韶州清溪驿东五里许有潮泉。泉有雌雄，雄大而雌小，一雄长则一雌消，日 \\n 凡三长三消。初以鸡鸣，次午酉。消则涓滴不留。惟秋冬间泉无消长，乃有细水 \\n 长流。土人以泉应潮，名曰潮泉。 \\n ◎贪泉 \\n 石门有泉，饮之辄使人贪，名曰贪泉。语云：“登大庾岭，则芳秽之气分； \\n 饮石门泉，则清白之质变”。繇来久矣。 \\n ◎丰湖二泉 \\n 惠州丰湖有二泉：曰清醒，曰古榕。清醒在丰湖南姚坑，泉口仅如盂，日汲 \\n 数十石不竭。水比他泉稍重。古榕在湖峰西麓，迸出石隙甚芳冽，清醒则甘。然 \\n 冬尽春初，古榕泉味复与清醒埒。清醒不变而古榕独变，亦异甚。二泉因东坡在 \\n 惠，改名西湖，今统名西湖。 \\n ◎寿泉 \\n 寿泉井在兴宁东二十里。每大雨，诸坑堑浊水交流于井，井水独清。土人名 \\n 其地为井子唇。浊在唇而清在腹。汲者去其唇之浊，取其腹之清，味甚甘，饮之 \\n 多寿，是曰寿泉。 \\n ◎三泉 \\n 琼州有三泉：其在府城东北者曰双泉。相去咫尺，一甘一咸异味。苏子瞻名 \\n 曰洞酌，有诗云：“酌彼两泉，挹彼注兹。一瓶之中，有渑有淄。”其在州北郭 \\n 三里者，曰粟泉，出石钅中，甚甘。泉底多银沙星有粟叶长青时时浮出粟米。 \\n 啖之香美。子瞻名为粟泉。或曰，泉非真浮粟可食者也，泉脉上涌，细白沙累累 \\n 若浮粟耳。 \\n ◎毒泉 \\n 长乐有两毒泉。其一在曾峒嶂下，相传宋邹太尉引兵征铁板僧，去毒泉二尺 \\n 许，以剑地，泉即随剑入地不为害。一在黄岭，有军士误饮而死。文文山移 \\n 营其上，祷而止之。曲江驿对岸亦有毒泉，沾足溃烂。泉所注田数十顷，食 \\n 其田谷者一二年辄死，号蛊毒田。斯乃地之孽气所注也。安得有邹文二公者以至 \\n 诚消其患害乎？ \\n ◎九眼井九眼井在歌舞冈之阳，相传尉佗所凿。其水力重而味甘，乃玉石之 \\n 津液。志称佗饮斯水，肌体润泽，年百有余岁，视听不衰。又尝投杯于井，从石 \\n 门浮出，舟人得之以为神，名越王井。《通典》谓南海有天井门。天井者越王井， \\n 门者石门也。井又名越台井以在越王台之下也。广州诸井此最古，南汉主亦尝饮 \\n 之，号玉龙泉。其广丈余，有九孔，文石为盖。汲者欲得井华，分绠而下，瓶罂 \\n 各满，毋相抵触，人甚便之。自汉至今，以为尉佗之遗泽云。 \\n ◎肇庆七井 \\n 包孝肃为端州守，尝穿七井。城以内五，城以外二，以象七星。其在西门外 \\n 者，曰龙鼎冈井，民居环抱，清源滑甘，为七井之最。此都城来脉，山川之秀所 \\n 发也。大凡幽溪邃涧之水，饮之消人肌体，非佳泉。佳泉多在通都大路之侧，土 \\n 肉和平而巽风疏洁，乃为万灶所需，食之无疾。孝肃此举，端之人至今受福大矣 \\n 哉！君子为政，能养斯民于千载，用之不穷。不过一井之为，井亦何所惮而不为 \\n 乎？《易》曰“君子以劳民劝相”，言凿井之不可缓也。江城妇女，冒风雨出没， \\n 在在皆然。惠州城中亦无井，民皆汲东江以饮。堪舆家谓惠称鹅城乃飞鹅之地， \\n 不可穿井以伤鹅背，致人民不安，此甚妄也。然惠州府与归善县城地皆咸，不可 \\n 以井，仅郡廨有一井可汲而饮云。 \\n ◎流杯曲水 \\n 流杯曲水有二。其一在增城张老岩。石贩斜铺十余丈，一水从石罅中流，萦 \\n 纡百折。游人每以小石障下流以畜其势，乃两两夹水而坐，使人酌杯酒置上流， \\n 听浮游所至，取而饮之。然有不得饮者，有一再饮者，有杯流至前、忽复流而之 \\n 他者，有顺流而下、忽复旋回而上者。于是哗然争饮相欢以笑。其一在从化之北 \\n 四十里。一泉自山颠飞下，分为两带，上下凡二级，曰百丈带。其深处汇为渊潭， \\n 不可测。浅者流离四出，引之可以浮觞。又龙门有圣祭岭，流水九曲，注为飞 \\n 泉百十丈。下成深潭，亦可以浮杯逐暑。 \\n ◎氵祭 \\n 龙门县其溪滩之极险者，名之曰氵祭。有曰濠双十二氵祭，有曰白水氵祭。 \\n 氵祭与泷皆天下绝景。六泷可比闽之九龙，十二氵祭可比浙之五泄。 \\n ◎广东诸水之不同 \\n 白水山在阳春西南。上有飞泉一道，注于潭中。天霁，潭有声则雨，雨有声 \\n 则霁。九牛泷在南雄城南五十里。一名龙罩水。下有深潭。雨久响则晴，晴久响 \\n 则雨。临高之东南迈龙村江中有滩，久旱滩响则雨，久雨滩响则晴。琼山博落溪 \\n 中有大石横亘，曰铜铫石。下有穴，大岩水注其中有声。旱闻之则雨，雨闻之则 \\n 晴。澄迈县南王家都有东巽泉，流泻可三丈余。朝响则雨，暮响则晴，称圣井。 \\n 仁化有龙王坑，一泉涌出，溉田千余亩。霪则小流，旱则大流。天久无雨，云自 \\n 其泉腾至山颠则雨。澄海县南有鸣洋，在南湾海中。声起若雷，自东则风，西则 \\n 雨。广宁之西三十里，有石涧，山泉自窦出，旱则声闻数里，雨则否。南海县治 \\n 之北有日泉井，东有月泉井。日出，则日泉井中先见日，与月泉井相望；月出， \\n 则月泉井中先见月，与日泉井相望。南海西樵山有金银井，一赤一白，相距尺许， \\n 乌利丹井也。注赤水于银井，赤水不白；注白水于金井，白水不赤。茂名观音山 \\n 上有金玉井，潘真人昔炼丹于仙坡。其烟通于金井，烟则黄；通于玉井，烟则白。 \\n 茂名上宫湾之水与府治后龙井相通，名曰龙眼；下宫湾之水与宝光寺虎井相通， \\n 名曰虎眼。信宜东有龙山，其南有石孔，曰风窖；北有石孔，曰雨窖。韶州有雌 \\n 雄泉，一日两潮。雄长则雌消，雌长则雄消。始兴有朔水，朔长而晦消。博罗有 \\n 白水泉，东热而西寒。翁源有燕子泉，春出而秋伏，与燕子同其来去。镇平有长 \\n 潭，与绿水湖相通。湖清则潭清，湖浊则潭浊。清远有米贵水，在金钗湾上。中 \\n 有二水。有谣云：“米贵水流朱溪岸，米贱水流绿林塘。”甘竹滩在顺德之南四 \\n 十里。凡滩，水皆一流，而甘竹滩两流。潮长则水满而下滩，潮消则水干而上滩。 \\n 谚曰：“水消水上滩，水长水下滩。”是两流也。盖潮自滩人，汐自滩出也。舟 \\n 行者每纡道象山之阴以避之，名“偷洋”。文昌有浮山，屹立海中，分潮水西 \\n 东。朝潮至浮山而东，暮潮至浮山而西。谓之分洲洋。琼海分东西二溜，凡渡海 \\n 必候流水。东海鸣则风，西海鸣则雨。土人每占之以候渡。又琼海半月潮长则西 \\n 流，海南易渡；半月潮回则东流，海北易渡。朔望前后潮大，上下弦前后潮小， \\n 雷之州，东有调黎之水，日两潮两汐；西有那黄之水，日一潮一汐。粤中古谣曲 \\n 云：“郎心好似调黎水，不起风波春复秋。日日两潮还两汐，令侬消却别离愁。” \\n 又云：“花下欢闻白马嘶，郎来日日在南溪。莫如琼海潮相似，半月东流半月西。” \\n 文昌西北有分水江，一水分两溪。左者色黑，右者白，交流至海。始兴有墨江， \\n 水黑如墨，流至江口与浈水合。五里间黑白判然。万州樟树岭石上有人马迹，或 \\n 沙水上迹隐则岁丰，见则岁歉。合浦南有涠洲，去海壖千二百里。天阴雨，辄望 \\n 见之，晴霁则否。定安江中有石人，令贤则石人出，否则隐。 \\n ◎永安五江 \\n 永安县有五大水以江名，名曰五江。自鸡公嶂至小黄花佛子凹冈脊之地，其 \\n 水四驰，南为秋乡江，其流最长。西则神江诸水，东则琴江，北则蓝口水源秋乡 \\n 江、神江、义容江。琴江其大者，小水注之甚众。大者为经，小者为纬，源流见 \\n 矣。 \\n 五江一曰秋乡江，在永安城西南一百二十里。其源二，一出琴江宝峒山，一 \\n 出官山嶂下，合流而北，过火带社，西纳车峒水，东纳石坑钟坑水，折而西，田 \\n 子迳水南注之。至县，轿尾水东北注之，堤坑水北注之，南下，猪母坑水又北注 \\n 之。至半江，东纳牙溪水。至马头山，西纳下濑水，又西纳官坑水，又东纳黄沙 \\n 水，又东纳双螺浊水，又西纳逆坑水，东南纳军粮水至凤凰冈，北纳清溪水，又 \\n 东纳南山水，又西纳龟坑水、吉田水，至曲派，纳下义水，入于东江。广东舆图 \\n 云：其源一出县东，一出县北。众山环绕，万壑交流。百余折而经驯雉司前，又 \\n 折而至梅花岭入于江口。其曰牙溪者，一出羊角嶂北，一出公坑西，至番流水合 \\n 流而北纳罗坑村水西至牙溪口入秋乡江。曰黄沙水者，一出燕尾山，一出乌禽嶂。 \\n 至祭头合流，北过上下汤、梅子派西入秋乡江。曰军粮水者，出梅坑迳北，过 \\n 唐田，西北入秋乡江。曰清溪水者，其出宝山嶂者为上下窖水。出狗头山者，为 \\n 员墩水。合流纳瓦屋头水，过沙子，径神宫前半，径至旱塘。其出天子嶂者为苦 \\n 竹水，至旱塘合流，至凤凰冈入秋乡江。曰南山水者，出犁壁山，北过南山至石屯。 \\n 其在归善境者，一出黄草嶂，一出石塘至塘合流至上石屯合南山水西北入秋乡 \\n 江。曰下义水者，出翕石径北为卷蓬水，出犁壁嶂西为犁壁水，过上义高冈合 \\n 流，纳梅子坝水过下义至曲派，入秋乡江。 \\n 二曰神江，在县西北一百一十里。其源二，一源在林村埔北，东出小黄花， \\n 西出嶂下；一源在林埔南，东出佛子凹，西出鸡冠山，合流，至龙潭胫北，受辣 \\n 菜坑水至黄竹径又北受曹坑水，至黄塘，南受白溪水至横石，又南受苦竹坑水， \\n 至敢口北受陈田水，至鱼潭迳又北受杨坑水，至陂角沙，南受龙头山木公坑水 \\n 至停塘，北受花坑水，至企山下，南受大梨水，至邓村又南受禾坑水，入东江。 \\n 《广东舆图》云：其源出鸡冠嶂，周回百折，众水注之。经梧桐山之前，又折而 \\n 至江口入于东江。 \\n 三曰义容江，在县西七十里。发源蒋峒尾，至飞鹅岭合月角岭水，过义容屯 \\n 至乌鹊潭。其出大鲁嶂、猫儿山者，至安全合流，至中田合桃子园水，至乌鹊潭 \\n 入义容水至黄坭塘受汤坑入于东江。《广东舆图》云：其源出大鲁山，折而至宽 \\n 仁司之前，复折而入于东江。 \\n 四曰东琴江，在县东四十里。自鸡公嶂发源，西受北坑水，至上镇东受象鼻 \\n 迳水，至水口村，西受塔凹水。至练坊西受童坑水。至官屋埔，东受甘坑水。至 \\n 杨梅埔，西受冯坑水，至寺坑，东受黄小塘水。至羊羔西夕黎坑龟湖水。过长乐 \\n 米潭至琴口会南琴江入于横流渡黎坑水出逃军嶂龟湖水出宝峒嶂。《广东舆图》 \\n 云：北琴江自帘紫嶂发源，由山谷嶂折四十里入长乐界琴口、按东琴江初《志》 \\n 称曰北琴江，故《广东舆图》本之。然此江在县之东，当名东琴江，称北琴江， \\n 误，今改正。其曰塔凹水者，一出芙蓉径，过贺冈，一出解沙径，过袁田，至塔 \\n 凹合流，入东琴江。 \\n 五日南琴江，在城东南六十里。其源自西来者，一出嶂下，一出横排岭，合 \\n 流至龙窝，纳吉峒水。一出公坑嶂，一出岑里，合流至清溪，合施坑水，俱至明 \\n 亭水，合流至中湖纳松坑水，至柘口。自南来者，一出祭头，一出黄坑，合流 \\n 至小鳖，合貉老坪水，过细女滩纳掩桑水，至柘口，会西水过长乐大梧，至琴口 \\n 会东琴江。《广东舆图》云：自羊角山发源，沿流由南岭后曲折三十里，入长乐 \\n 界琴口与东琴江之水会合入横流渡。其曰黄花水者，东出芙蓉径，西出陈塘上不， \\n 至鲤鱼头，合流北至散滩径，纳白溪水出康禾。 \\n ◎西樵三十二泉 \\n 西樵有三十二泉。其出于大科中峰之南、天峰之北，东流两崖之下，泻于云 \\n 谷者，为左天泉。南自福老峰流于天峰之南泻于云谷者，为右天泉。二泉最高， \\n 西樵第一泉也。双流过仰眠峰，飞泻于喷玉岩下出于大坑。又南则四峰之泉注洗 \\n 研池，出于子坑，流于九龙洞。出于西坑口，至于大坑，会喷玉泉而东入于江。 \\n 西则烟霞洞泉伏流洞口会于锦岩泉，又会于铁泉又会于龙泉，流于石子田，泻于 \\n 乐尧庄为左垂虹泉其云端井泉二，溢流于龟头社泻于乐尧庄为石垂虹泉。合流洞 \\n 口。出于罗汉岩，达于黄冈而西入于江。北则大科村泉流于西竺，会于宝鸭池， \\n 西出会于饮马泉。南下为泻钱泉归于天湖。其碧云三泉，一出流清馆，一出山 \\n 幼，一出村边，盈积五六池，泻于观翠岩北，会于阶梯泉与贵峰大槽之泉，归 \\n 于天湖，流出于猪坑，注无底井又注于官山下而北入于江。南则云路二泉流于村 \\n 南，出于大觜山下帽峰，达于江村而南入于江。噫，一山之颠，九十六峰之间， \\n 飞泉四出。其多若此。 \\n ◎日月二泉 \\n 广州城中有日月二泉。日之泉每夜辄有一曰在其中，月之泉每夜辄有一月在 \\n 其中。日泉今失其处，惟月泉在金华夫人庙神座下，有巨石覆之。又有星泉。又 \\n 广州有三井，亦分日月星之名。日井在旧青紫坊千佛寺侧。月井在城西南古月华 \\n 楼下，今盐仓街旧月泉庵址。星井在城西六里，古金肃外绣坊。 \\n ◎粤东温泉有三 \\n 粤东温泉有三：其一在罗浮白水山，东坡诗所谓“惊然丞相井，疑浣将军布” \\n 是也；一在电白热水池；一在阳山温泉滩二俱在道旁，行人皆得浴焉。 \\n ◎韶石 \\n 粤东之北之西北皆多石，其所为山皆石也。居人所见无非石，故皆不以为山 \\n 而以为石。盖自梅岭以南湟关以东南千余里间，天、一石也，而石外无余天；地、 \\n 一石也，而石外无余地。岩岩削出，望之不穷，其高而大者以千数，小者纷若乱 \\n 云，亦无一不极其变。石多中空，或一峰为一洞，或数峰相连为一洞，此出彼入， \\n 四际穿漏，外视之，皆无所有。色青蓝，间以白理。雨后若新染然，花木蒙茸其 \\n 上，恍若锦屏。是皆绝奇石也。然尤以韶石为大宗。韶石在韶州北四十里，双峰 \\n 对峙若天阙，相去里许，粤人常表为北门。旁有三十六石环之，一一瑰琼无端， \\n 互肖物象，各为本末，不相属联。有记其状者云：韶石前后怪石相望，直若危柱， \\n 削若堵墙，圆若廪囤，半削如瓜。首尾翘翘似舟航，方幅如布帆。廉起如檐宇， \\n 约略尽之。大抵韶之山多奇，而韶石为最。若双阙，又韶石之最。 \\n ◎英德石 \\n 英德石有大小，大英石者，言乎英德之峰也。英德之峰，其高大者皆石，故 \\n 曰大英石。盖地至英德，有石而无土。土不生于英德，石独生焉。其为状，多直 \\n 而少横。每一直石，起辄至数千百仞，各自为根，不相缘引。一石一峰或数峰。 \\n 峰无余石，石无余峰。卑者不相附，高者不相摩。卑者或侧出而多岐，高者必矗 \\n 竖而特干。盖自英德至阳山数百里，相望不绝，皆直石之为怪。而英德之峰奇而 \\n 野，阳山则奇而秀。英德之峰少树，阳山之蜂多树。树少故其石尽见，见而数百 \\n 里间似但有石而无山然者。凡以皱、瘦、透、秀四者备具为美。其出土者曰阳石， \\n 受雨雪多，质坚而苍润，扣之清越。入土者，曰阴石，则反是。石生山谷间，大 \\n 小相叠，一一嵌空斗竦，具峰峦岩洞之状。即一卷许，亦辄芙蓉乱削，乳窦交通， \\n 严勾漏。小心视之，须五日始尽其一峰，十日始尽其一谷。此以小而奇者也。 \\n ◎蜡石 \\n 岭南产蜡石，从化、清远、永安、恩平诸溪涧多有之。予尝溯增江而上，直 \\n 至龙门。一路水清沙白，乍浅乍深，所生蜡石，大小方圆果厄，多在水底， \\n 色大黄，嫩者如琥珀。其玲珑穿穴者小，葛蒲喜结根其中，以其色黄属土，而肌 \\n 体脂腻多生气，比英石瘦削崭岩多杀气者有间也。 \\n ◎会城三石 \\n 会城有三石。东曰海印，西曰浮邱，中曰海珠，皆地之肺也。海珠在越王台 \\n 南，广袤数十丈，东西二江水环之，虽巨浸稽天不能没。语云，南海有沉水之香， \\n 亦有浮水之石，谓此也。相传有贾胡持摩尼珠至此，珠飞入水，夜辄有光怪。故 \\n 此海名曰珠海，浦曰沉珠，其石则曰海珠云。石上有慈度寺，古榕十余株，四边 \\n 蟠结，游人往往息舟其阴。端阳七夕作水嬉，多有龙郎蛋女，鱼酤酒，零贩荔 \\n 支、蒲桃、芙蕖、素馨之属，随潮来往。遥望是寺，鱼沫吹门，豪光次壁，朝 \\n 晴暮雨，含影虚无，恍忽若鲛宫贝阙而不可即也。海印、潜石也。在下方之东， \\n 半出波际。其上有京观楼，周以雉堞，视海珠浮邱，隐隐若三台象。浮邱去城西 \\n 一里，为浮邱丈人之所游。古时浮邱在海中，与海印、海珠若离若合。宋初有百 \\n 二十岁老人陈崇艺言：儿时浮浮邱山足舟船数千，山四畔篙痕宛然，今浮邱距水 \\n 四里余矣。邱下有井，葛稚川尝饮之。有海神献珊瑚一株，因名珊瑚井。井旁多 \\n {艹希}莶草，三月上巳，游人多往采撷。 \\n ◎五羊石 \\n 周夷王时，南海有五仙人，衣各一色，所骑羊亦各一色，来集楚庭各以谷穗 \\n 一茎六出留与州人，且祝曰：愿此永无荒饥。言毕，腾空而去，羊化为石。 \\n 今坡山有五仙观，祀五仙人。少者居中，持粳稻，老者居左右，持黍稷：皆古衣 \\n 冠像。下有石羊五：有蹲者、立者，有角形微弯、势若抵触者。大小相交、毛质 \\n 斑驳。观者一一摩挲，手迹莹然。诸番往往膜拜之，薰以沉水，有烟气自窍穴中 \\n 出，若石津润而生云也。 \\n ◎九曜石 \\n 九曜石在药洲旁，南汉主刘龚使罪人移自太湖灵壁，浮海而至者。石凡九， \\n 高八九尺，或丈余。嵌聿兀，翠润玲珑，望之若崩云，既堕复屹。上多宋人 \\n 铭刻。一石上有掌迹，长尺二寸，旁有米元章诗。一石白色中空，一圆石为顶若 \\n 牛头，大可五尺。身中直通至顶，四旁有十余窦相穿。有刻云：“花药氤氲海上 \\n 洲，水中云影带沙流。直应路与银潢接，槎客时来犯斗牛。”一石通身有小孔， \\n 如水泡沫。一石独大，合三石为之，下有数萌，长三尺许，差如雪。父老云， \\n 向未经见，此客石也。久而生笋，岂地之灵使然耶？然今亦摧折矣。 \\n ◎应雨石有二 \\n 应雨石有二，其一在封川西南锦钱山。石上有巨人迹，岁旱，以水濯之则雨， \\n 名圣石。其一在揭阳黄岐山。山有一洼池，容水数斗。旁有峙石，方厚二丈许。 \\n 岁旱，积水池中以戛洒峙石，石滋润即云蒸而雨。有铭者云：“元气之核，风雨 \\n 之胎。我疑尔腹，定有潜雷。”邑人因名其石曰潜雷。 \\n ◎犀象二石 \\n 有犀象二石在始兴玲珑岩。其色狮青而象白。土人取二石各一片，磨薄，置 \\n 盘中，以醋沃之，二石相去咫尺辄能相就，离之复合。盖狮之青，阳也；象之白， \\n 阴也。磨薄者，以火之力使之阳阴相合，而醋又炎上之苦所作也。有鸡啼石，在 \\n 从化县东二十里。高丈许，方广称之。相传自他所飞来，以鸡啼而止。有二鱼王 \\n 石，其一在阳春城北。屹立江潭，古木苍藤幕其上。岁旱，祷之，投藤药以毒潭 \\n 水，有巨鱼纷纷浮出即雨。其一在阳江东南沸村。岁有鸡尾鱼米朝之。有鸳鸯石 \\n 在肇庆七星岩口。石凡二，各长丈许，大四五尺。一俯一仰，号曰鸳鸯石。乙卯 \\n 岁，岩上一巨石坠，击伤俯者。明年春，兵乱，妇女多被掳掠。人以为此石破碎 \\n 之兆。又有鸳鸯石在德庆云{艹强}山上。石亦二，一大一小。崇正间大石先坠， \\n 去平田数里而止。后一日，小石复坠，与大石同止一处。又号公婆石，是皆石之 \\n 为怪者也。 \\n ◎石粪 \\n 从化北九珠山，是多青石。居民燔灰以粪田，名曰石粪。盖田之瘠以石，而 \\n 肥以灰，灰有火气，田得其暖而阳气乃生。火生于地，地之火不足，以人力之火 \\n 补之，亦一道也。英德阳山诸县耕石田者十家而九，亦纯用石粪。以石而瘠，亦 \\n 以石而肥，故其田多谷。 \\n ◎锦石 \\n 锦石出高要峡，青质白章，多作云霞、山水、人物、虫鱼诸象。以为屏风、 \\n 几案，不让大理石，但质微脆耳。其纯白者，产七星岩，名白端。为柱，为础， \\n 及几案、盘、盂，皓然如雪，皆可爱。盖七星岩内外，纯是白玉。亦有白质青文， \\n 然望之苍黑如积铁，以岁久风雨剥蚀也。最白者，妇女以之傅面，名为干粉。与 \\n 惠州画眉石、始兴石墨，皆闺阁所需。 \\n ◎四石镜 \\n 四石镜一在东莞青紫峰。朝霞则青，暮霞则紫。一在和平仙径，山色明则雨， \\n 暗则晴。一在澄迈，曰石岭。色白则晴，黑则雨。一在罗定八片岭，体甚圆，大 \\n 可数尺。其下一水横流，水映日，日映石镜而光生焉。譬之月然，受日之光以为 \\n 光。 \\n ◎石船 \\n 高州潘仙坡有一石船，中圬，两端微起，若荷华片。长八尺有半、广四尺。 \\n 又有石篙一，在云炉洞。长二丈许，相传潘茂名真人遗物。 \\n ◎弹子矶 \\n 弹子矶在英德之北，临江壁立，如半破弹子，其中有石的云。 \\n ◎五层楼 \\n 五层楼一名镇海楼，在广州城内观音山之东北。明洪武初，永嘉侯朱亮祖所 \\n 建，岿然上出重霄。登至第五层，全府境像皆归一览之中，真巨观也。粤中楼阁 \\n 无杰出者，当以此为第一。 \\n  \\n 　"}
{"章节": "●卷四", "正文": "　 \\n ●卷四 \\n 　 \\n  \\n ◎雷神 \\n 雷州英榜山有雷神庙。神端冕而绯，左右列侍天将。一辅髦者，捧圆物，色 \\n 垩，为神之所始，盖鸟卵云。堂后又有雷神十二躯以应十二方位及雷公、电母、 \\n 风伯、雨师像。其在堂复，则雷神之父陈氏钅共也。志称陈时雷州人陈钅共无子， \\n 其业捕猎，家有九耳犬甚灵。凡将猎，卜诸犬耳。一耳动则获一兽，动多则三四 \\n 耳，少则一二耳。一曰出猎，而九耳俱动。钅共大喜，以为必多得兽矣。既之野， \\n 有丛棘一区，九耳犬围绕不去。异之，得一巨卵，径尺。携以归，雷雨暴作，卵 \\n 开，乃一男子。其手有文，左曰雷，右曰州。有神人尝入室中乳哺，乡人以为雷 \\n 种也，神之。天建三年，果为雷州刺史。名曰文玉。既没，神化大显，民因祀以 \\n 为雷神。此事诞甚，然厥初生民，皆繇气化。卵吞于简狄，帝武感乎姜原。 \\n 神圣之生，天必示之怪异。况雷于天地为长子，《易》曰：“震一索而得男。” \\n 神生于霹雳，为天地始阳所孕，理或有之。 \\n ◎罗浮君 \\n 罗浮山，洞名朱明耀真之天，青精朱灵芝治之。今山中伏虎岩上有朱子庵， \\n 盖青精之所尝居。青精者，罗浮始开辟之人，故居人称之曰青精君，而号华子期 \\n 曰玉源君。子期，淮南人，相传角里先生弟子居罗浮玉源。玉源在分水奥，所 \\n 谓泉源福地也。他如阴长生居铁桥，葛孝先居飞云顶，鲍靓居酥醪观，葛稚川居 \\n 麻姑峰下，单道开居石室，苏元朗居青霞谷，轩辕集居蛇穴，是皆罗浮君所与共 \\n 治斯山者。罗浮君亦称四百三十二君，盖山之神也。罗浮君每尝出见，陈武帝时 \\n 见于大石楼上，长三丈所，通体皓然，衣服楚丽。山中人莫不伏拜。其祀肇于晋， \\n 著于唐，唐元宗尝于五龙堂南筑坛以祷，使道士申太芝王之又于都虚观置守祠者 \\n 十家。宋乃著为令。岁十月下元长吏醮山以礼事神。淳熙甲午，守臣王宁奉祀。 \\n 有庆云起于祠所，五色轮，绘图以奏，谓为太平之应。而先朝永乐中遣官设醮， \\n 瘗所降玉简于观中，盖皆以罗浮之神绝灵，为望秩所必焉者也。 \\n ◎南海神 \\n 南海神庙在波罗江上，建自随开皇年。大门内有宋太宗碑、明太祖高皇帝碑。 \\n 其在香亭左右，则列宗御祭文，使臣所勒者也。韩昌黎碑在东廊。宋循州刺史陈 \\n 谏重书。神自唐开元时祭典始盛，尝册尊为广利王。岁以立夏气至，命广州刺史 \\n 行事祠下，祝文书御名。宋真宗锡王玉带。至和元年，加王冕九旒，犀簪导青纩 \\n 充耳，青衣五章，朱裳四章，革带钩〈角〉，纟青素单，大带锦绶，剑佩履袜， \\n 内出花钗九株，衤圭，衤属，簪，钿，署曰：赐明顺夫人。明顺者，王之夫人， \\n 皇所封号也。元时数遣使奉锦幡、销金幡、金银香盒。吴莱《古迹记》言南海 \\n 庙有玉简、玉箫、玉砚、象鞭；林霭所献铜鼓，面阔五尺，脐隐起，有海鱼虾蟆 \\n 周匝；及宋真宗所赐玉带、蕃国刻金书表、龙牙、火浣布，今皆不存。洪武六年 \\n 赐黄金香盒，重十六两，黄绫幡一副。藩臬大夫每春秋仲月壬日致祭。先出香盒 \\n 于官库，赍至神前，祭毕，复归藏焉。 \\n ◎禾谷夫人 \\n 香山村落多祀禾谷夫人，或以为后稷之母姜原云。 \\n ◎伏波神 \\n 伏波神为汉新息侯马援。侯有大功德于越，越人祀之于海康、徐闻，以侯治 \\n 琼海也。又祀之于横州。以侯治乌蛮大滩也。滩在横州东百余里，为西南湍险之 \\n 最。舟从至广必经焉。滩有四：曰雷霹，曰龙门。曰虎跳，曰挂舵。每滩四 \\n 折，折必五六里，出入乱石丛中，势如箭激，数有破溺之患。夹岸皆山，侯庙在 \\n 其北麓。凡上下滩者，必问侯。侯许，乃敢放舟。每岁，侯必封滩十余日，绝舟 \\n 往来。新舟必磔一白犬以祭，有大风雨，侯辄驾铜船出滩，橹声喧豗，人不敢开 \\n 篷窃视。晴霁时，有铜篙铁桨浮出，则横水渡船必破覆，须祭礻襄之乃已。此皆 \\n 侯之神灵所为云。凡过滩，每一舟拨招者四人，使舵者四人，前立望路者一人， \\n 左右侧坚其掌，则舵随之。然此地仅一姓人知水道，世为滩师，余入则否，其人 \\n 亦马流遗裔也。滩为交趾下流。徵侧叛时，侯疏凿以运楼船，至今石势纵横，宛 \\n 如壁垒，大小石分曹角斗，奇阵森然，戈甲之声，喧阗十余里外。侯威灵盖千年 \\n 一曰也。祠中床、帐、盘、盂诸物，祝人拂拭惟谨。居民每食必以祭，事若严君。 \\n 予亦尝以交趾珠为荐。珠者，薏苡也。 \\n ◎飞来神 \\n 罗定州西五里许地曰牛头湾。有尉佗庙。万历间，庙乘风雨飞越数里，至玉 \\n 树冈。谭石乡民乃增饰而祀之，号其神曰飞来神，庙曰飞来庙。其钟与香炉未飞 \\n 去者，数移人庙而数去。 \\n ◎天妃 \\n 天妃，海神。或以为太虚之中，惟天为大，地次之。故天称皇，地称后。海 \\n 次于地，故称妃。然今南粤人皆以天妃为林姓云。 \\n ◎龙母 \\n 龙母温夫人者，晋康程水人也。秦始皇尝遣使尽礼致聘，将纳夫人后宫。夫 \\n 人不乐，使者敦迫上道。行至始安，一夕，龙引所乘船还程水。使者复往，龙复 \\n 引船以归。夫人没，葬西源上。龙尝为大波，萦浪转沙以成坟。会大风雨，墓移 \\n 江北。每洪水淹没，四周皆浊，而近墓数尺独清。墓之南有山，天将雨，云气必 \\n 先群山而出。树林阴翳，有数百年古木，人不敢伐，以夫人有神灵其间云。夫人 \\n 姓蒲，误作温。然其墓当灵溪水口，灵溪一名温水，以夫人姓温故名。或曰，温 \\n 者，媪之讹也。 \\n ◎斗姥 \\n 斗姥像在肇庆七星岩，名摩利支天菩萨亦名天后。花冠璎珞，赤足，两手合 \\n 掌，两手擎日月，两手握剑。天女二，捧盘在左右。盘一羊头，一兔头。前总制 \\n 熊文灿之所造也。文灿招抚郑芝龙时，使芝龙与海寇刘香大战。菩萨见形空中， \\n 香因败灭。文灿以为：菩萨即元女。蚩尤为暴时，黄帝仰天而数，天遣元女下授 \\n 黄帝兵符，伏蚩尤。又尝下天女曰魃，以止蚩尤风雨。古圣人用兵，皆以神女为 \\n 助，于是倾赀十余万为宫殿极其壮丽以答之。 \\n ◎花王父母 \\n 越人祈子必于花王父母。有祝辞云：“白花男，红花女。”故婚夕亲戚皆往 \\n 送花，盖取《诗》华如桃李之义。 \\n ◎金华夫人 \\n 广州多有金花夫人祠。夫人字金华，少为女巫，不嫁，善能调媚鬼神。其后 \\n 溺死湖中，数日不坏。有异香，即有一黄沉女像容貌绝类夫人者浮出，人以为水 \\n 仙，取祠之，因名其地曰仙湖。祈子往往有验。妇女有谣云：“祈子金华，多得 \\n 白花。三年两朵，离离成果。”越俗今无女巫，惟阳春有之。然亦自为女巫，不 \\n 为人作女巫也。盖妇女病，辄跳神。愈则以身为赛。垂{髟肖}盛色，缠结非常。 \\n 头戴鸟毛之冠，缀以缨珞。一舞一歌回环宛转，观者无不称艳。盖自以身为媚。 \\n 乃为敬神之至云。女巫，琼州特重。每神会，必择女巫之妓少者，唱蛮词，吹黎 \\n 笙以为乐。人妖淫而神亦尔，尤伤风教。 \\n ◎东莞城隍 \\n 洪武二年三月朔，上在朝阳殿，梦一臣幞头象简，一白髯老者随之，山呼舞 \\n 蹈，称臣东莞城隍。老者，县中钵盂山土地。谨奏陛下，东莞岁中致祭无祀，一 \\n 次不敷，乞敕有司递年祭三次，庶幽魂得以均沾。上觉而异之，召礼部议，乃封 \\n 东莞城隍显，佑伯，仍管城隍司事。赐伯爵仪仗，暨异锦龙缎一端，印曰“东莞 \\n 县城隍之印”。递年三月三日、九月九日，有司以少牢致祭，别颁敕封钵盂山土 \\n 地，赐以冠带。诏东莞及天下无祀者，岁中清明日、七月望日、十月朔日致祭， \\n 著为令。 \\n ◎南越人好巫 \\n 南越人好巫。叶石洞为惠安宰，淫祠尽废，分违师巫充社夫，遇水旱疠疫， \\n 使行禳礼。又遵洪武礼制，每里一百户立坛一所，祭无祀鬼神。祭日皆行傩礼。 \\n 寻常有病，则以酒食置竹箕上，当门巷而祭，曰“设鬼”，亦曰“抛撒”。或作 \\n 纸船、纸人燔之。纸人以代病者，是曰“代人”。人以鬼代，鬼以纸代。博罗之 \\n 俗，正月二十日以桃枝插门，童稚则以桃叶为佩，曰禁鬼也。广州妇女患病者， \\n 使一妪左持雄鸡，右持米及箸，于“闾巷间嗥曰：某归！则一妪应之曰某归矣。 \\n 其病旋愈，此亦招魂之礼，是名“鸡招”。人知越有鸡卜，不知复有鸡招。亦曰 \\n “叫鸡米”云。至始死，则招师巫开路。安崖有二司神者，一曰降魂童言曰：欲 \\n 与萧公斗法。于是二司神各发马脚。马脚者，神所附之人也。以枪自刺其腹，洞 \\n 贯焉。刺咽，亦如之。有疾病者许火棚。既愈，如数伐薪，请二司神酬愿，病者 \\n 率众舆二司神跣行烈焰，毫发无损。广有二界神。香人有争斗，多向三界神乞蛇 \\n 以决曲直。蛇所向作咬人势，则曲；背则直。或以香花钱米迎蛇至家，囊蛇而探 \\n 之。曲则蛇咬其指；直则已。有许愿者不还，蛇则腾至入家，索饮食。又或有仇 \\n 怨，于神前书其人年生八字，以碗覆之。神前碗大小纷然，无有敢动其一者。有 \\n 急脚先锋神者，凡男女将有所私，从而祷之，往往得其所欲，以香囊酬之，神前 \\n 香囊堆积。乞其一二，则明岁酬以三四。新兴有东山神者，有处女采桑过焉。歌 \\n 曰：“路边神，尔单身。一蚕生二茧，吾舍作夫人”。还家，果一蚕二茧，且甚 \\n 巨。是夜，风雨大作，女失所之。有一红丝自屋起，牵入庙中。追寻之，兀坐无 \\n 声息矣。遂泥而塑之，称罗夫人。番禺石壁有恩情神者，昔有男女二人于舟中目 \\n 成，将及岸，女溺于水，男从而援之，俱死焉。二尸浮出，相抱不解。民因祠以 \\n 为恩情庙，此皆丛祠之淫者。 \\n ◎洗夫人庙 \\n 洗夫人庙在高州。按志，洗，高凉人。其家世为南越首领，辖部落十余万。 \\n 洗幼贤明，晓兵略，善抚部众。罗州刺史冯融闻其贤，为子宝求娶焉。侯景反， \\n 高州刺史李迁仕召宝，洗止之曰：刺史无故不当召，欲邀君共反耳。既而迁仕果 \\n 反，洗自将千余人袭击，大破之，遂与陈霸先会于赣右。还谓宝曰：陈都督非常 \\n 人也。厚资给之。陈永定间广州刺史欧阳纥反，发兵拒之，纥徒溃散，册洗为石 \\n 龙郡大夫人，赐绣卤簿如刺史。及隋继陈，隋高祖遣韦安抚岭外，洗因陈主 \\n 遗之书，令其归化，遂遣孙暄迎，岭南遂安。未几，番禺王仲宣反，又遣孙盎 \\n 进兵攻破仲宣。洗被甲领彀骑巡抚诸州。高祖异之，册为谯国夫人，仍开幕府， \\n 为置官属给印章，便宜行事。年八十卒，谥诚敬夫人。 \\n ◎韶州苏黄墨迹 \\n 政宝堂石刻在韶州府治西，苏轼、黄庭坚墨迹。杨万里跋云：“岭南无二先 \\n 生帖，大似鲁人不识麟。”惟韶有之。精光异气，上烛南斗。 \\n ◎海琼子 \\n 白玉蟾本葛长庚也，随父任之琼，自号海琼子。博洽群书，善隶篆，兼工梅 \\n 竹，嗣以仙去。王忠铭序文云：“文章之变，不可胜穷。而其发于性术也亦异。 \\n 吾乡自白海琼仙而邱文庄相。二先生诗文出，业已彪炳艺林，为出世经世者之宗， \\n 后有作者，不可及已。” \\n ◎桂阳周府君碑 \\n 旧志碑跋云《欧文右桂阳周府君碑》。按《韶州图经》载《桂阳太守周府君 \\n 碑》，其庙在乐昌县西武溪上。武溪惊湍激石数百里。昔马援南征，其门人袁寄 \\n 生善吹笛，援为作歌和之，名曰《武溪深》。周使君开此溪，合浈水。桂阳人为 \\n 立庙刻石。又云，碑在庙中，郭苍文。今碑文磨灭。府君字君光，而名已讹缺不 \\n 可辨。《图经》亦不著其名，《后汉书》又无传，不知为何人也。《南丰集》云： \\n 熙宁间某从知韶州，王之材求得此本，并以书来曰：按《曲江图经》，周府君名 \\n 昕字君光，则永叔未之详也。又有碑阴，列故吏工师官号姓名。之材并模以来， \\n 永叔亦未之得也。其碑“曲江”字皆作“曲红”，而“苍江”字、“江夏”字， \\n 亦作“红”，盖古字通用，不可不知。此学者所以贵乎博览也。 \\n ◎韩文公祠 \\n 韩文公祠在潮州府治后。《竹坡诗话》云：“韩祠有异木，世传退之手植。 \\n 去祠十余步种之辄萎。有题诗者云：“韩木有青春谷暖，鳄鱼无种海潭清。”潮 \\n 阳东山有二峰，曰双旌石。昌黎尝建亭于此。鳄溪在府城东。溪有鳄鱼食民畜产 \\n 且尽，昌黎作文驱之。是夕，风雨大震，西徙六十里，民赖以安。 \\n ◎连州二诗人 \\n 石文德孟宾于皆连州人。石有《楚王夫人挽歌》云：“月沉湘浦冷，花谢汉 \\n 宫秋。”楚王异之，授水部，号其乡为儒林乡。孟亦官水部，以诗名。陈尧佐序 \\n 其诗云：“如百丈悬流洒落苍翠间，清雄奔放，望之竖人毛骨。五季词人，无有 \\n 过之者。” \\n ◎白沙先生 \\n 陈献章字公甫，新会人。正统间乡荐第九，两上春官。过临州谒吴与弼，有 \\n 解悟。比归，声名蔚起。时钱浦谪顺德，见而知其醇儒，雅重之，劝之竟业。成 \\n 均时，祭酒邢让命和杨龟山《此日不再得》诗，览之，惊曰：“警敏绝伦，青于 \\n 蓝矣。”阙下竞传之。南归，从学日益众。于是天下无不知有陈白沙也。有司屡 \\n 荐，勉起赴京，以母老身病上疏，诏许之，授翰林检讨，得家居，以绍明圣学为 \\n 己任。及门如辽东贺钦之、嘉鱼李承基、番禺张诩、增城湛若水、东莞林光皆绍 \\n 江门之绪。其诗自名其家，书法宗晋唐。晚喜为苑笔书，世竞珍焉。《通志》庐 \\n 阜精舍在新会县南小庐山上，距江门二里，陈献章建白沙村名。 \\n ◎六如亭 \\n 东坡故居在惠州府城白鹤峰下。昔有白鹤观，东坡寓此。有诗云：“为报先 \\n 生春睡足，道人轻撞五更钟。”传至京师，章笑曰：“苏子尚尔快活耶？”复 \\n 贬昌化。六如亭在府城南丰湖上，侍妾朝云葬此。 \\n ◎载酒堂 \\n 东坡以别驾安置儋州，时负大瓢行歌田亩间。有饣盍妇年已七十，谓曰： \\n “内翰昔日荣贵，一场春梦耶？”东坡大然之，因呼为春梦婆。今儋州有载酒堂。 \\n ◎苏泉 \\n 琼州城东有浮粟泉，因苏文忠饮此得名。今俗称苏泉。 \\n ◎枕书堂 \\n 宋包拯合淝人，知端州。莅事明察，不遗隐伏。端产砚，前守缘供贡率取数 \\n 十倍以事权贵。拯命制者止足贡数，岁满不持一砚归。寻擢龙图阁待制，拜枢密， \\n 童稚妇女皆知其名。志载枕书堂在郡治东，菊圃在郡厅西，拯建。 \\n ◎花船 \\n 粤郡遍集舟航，广州城外载酒移棹春游者名曰花船。又有高尾艇、槟榔艇诸 \\n 名。船户间有鬻色者，此风近巳惩格。《清异录》云：四方指南海为烟月作坊， \\n 以言风俗尚淫。今汴中鬻色户甚夥，至于男子。举体自轻，遂成蜂窠巷陌，又不 \\n 止烟月作坊也。 \\n ◎河船 \\n 自肇庆至河头所乘舟楫，皆称河船。轻利浅窄，首尾尖锐，妇人俱能操篙橹。 \\n 风帆皆以蒲席合成，各随大小缝就。往往两帆斜系，迎风如蝶翅，沿溪收放，却 \\n 极稳便。 \\n  \\n 　"}
{"章节": "●卷五", "正文": "　 \\n ●卷五 \\n 　 \\n  \\n ◎金 \\n 开建有金庄水焉，其源出金鸡涌。二百里间为大泷小泷者二，皆有瓜子金、 \\n 麸金。越一山，有金缕水流声清激，亦产生金。土人淘其沙，日得麸金分许，不 \\n 能多。或有得一金龟，则其地数日无金矣。崖州黎田其水潆洄清彻，浮光耀金。 \\n 有商人以百金贸而淘之。阳江木朗白石山涧中，及广宁溪峒亦有金坑，而生金甚 \\n 微。色亦低劣，民竭一曰之力，仅足糊口。英德之金山迳溪东西田脚亦有金。河 \\n 源之蓝田濑蒸煮其沙，日得生银钱许。若得三四钱，则三日不能复得。 \\n ◎银 \\n 粤之山旧有银穴、银沙。《始兴记》云：“小首山崩。崩处有光耀，悉是银 \\n 砾，铸之得银。”而英德、清远其山传有银矿者，辄有白气上升，草木沾之皆白。 \\n 或山石盛热时，有银汗，白而味辛。其矿或红如乱丝，或白如草根，或衔黑石， \\n 或有脉，谓之龙口。循龙口挖之，浅者一二丈，深者四五丈。有焦路如，灶土然， \\n 斯旷苗也，又挖则矿见矣。繇微而盛，盛而复微，或如串珠，或如瓜蔓，微则渐 \\n 绝，绝而复焦，焦复见矿。若焦已绝，则又盘荒也。凡矿以有银星大点而柔者为 \\n 上，小点而坚者次之，谓之明矿。次则夹石矿，以色绿者为上，红黑黄白者次之。 \\n 又次则砂土矿，淘去浮者，留其沉重者煎之，以成瓜者为上，如瓜蔓者次之。然 \\n 往往盘荒时见有人骑白马望空而去，此银气也。气去则其银亦去，故往往不得银 \\n 云。东莞东南百余里有宝山，其穴有银砖数百片。相传郭将军所炼，取之辄昏迷 \\n 不得出。旁一深洞在水中，土人尝祭以白鸡，入水凿之，其刚者石也。柔则为铅， \\n 铅一石或得银数两。然每为神笞击，铸不及成。电白东有纱帽山。山有石，大小 \\n 数万。非石皆银块也。取之亦辄昏瞀，曳以巨藤，藤尽断。有为斋醮以铸者，费 \\n 三百金，第如其数如偿，余不能动。潮州西丰水有一穴，中有银饼数千枚，亦不 \\n 可取。始兴林水源有钭潭，潭底有银数千瓮，以青石盖之，可开观而不可取。罗 \\n 浮一洞有大银版无数。有取其二者，夜梦山神诃责，复纳还之，雷即震击此洞， \\n 塞以巨石，至今遂不复识云。 \\n ◎铜 \\n 考唐建中初，赵赞判度支，采连采白铜铸大钱，一以当十。而韶州城南七十 \\n 里，宋初置场采铜，曰岑水铜场，谓场水能浸生铁成铜，今不然矣。而连州亦绝 \\n 无白铜。大抵广东无铜矿惟广西右江州峒有之。往时掘地数尺即有矿，故蛮人好 \\n 用铜器。然广东亦有赤铜宓山云。 \\n ◎铁 \\n 铁莫良于广铁。广中产铁之山，凡有黄水渗流，则知有铁掘之得大铁矿一枝， \\n 其状若牛，是铁牛也。循其脉路深入掘之。斯得多铁矣。然产铁之山有林木方可 \\n 开炉。山苟童然，虽多铁亦无所用。此铁山之所以不易得也。凡铁矿一枝，层层 \\n 剖之，皆有木叶纹，向背不一。山有某木，则铁矿中有某叶纹。深掘之至数十丈， \\n 莫不皆然。岭南当隆寒时，木不落叶。惟产铁之山落叶，盖铁之精华所摄，金克 \\n 木之道也。铁矿有神，炉主必谨身以祭，乃敢开炉。炉之状如瓶，其口上出。口 \\n 广丈许，底厚三丈五尺，崇半之，身厚二尺有奇。以灰沙、盐、醋筑之，巨藤束 \\n 之，铁力、紫荆木支之，又凭山以为固。炉后有口，口外为一土墙。墙有门二 \\n 扇，高五六尺，广四尺。以四人持门，一阖一开以作风势。其二口皆镶水石。水 \\n 石产东安大绛山。其质不坚，不坚故不受火，不受火则能久而不化，故名水石。 \\n 凡开炉，始于秋，终于春，以天气寒凉，铁乃多水。金为水之源，水盛于冬，故 \\n 铁水以寒而生也。下铁矿时，与坚炭相杂，率以机车从山上飞掷以入炉。其焰烛 \\n 天，黑浊之气数十里不散。铁矿既溶，液流至于方池，凝铁一版。取之。以大木 \\n 杠搅炉，铁水注倾，复成一版。凡十二时。一时须出一版，重可十钧。一时而出 \\n 二版，是曰双钩，则炉太大炉将伤，须以白犬血灌炉，乃得无事。 \\n 铁于五金属水，名曰黑金。乃太阴之精所成。其神女子，相传有林氏妇以其 \\n 夫逋欠官铁，于是投身炉中以出多铁，今开炉者必祠祀，称为涌铁夫人。其事怪 \\n 甚。凡一炉场，环而居者三百家，司炉者二百余人，掘铁矿者三百余，汲者、烧 \\n 灰者二百有余，驮者牛二百头，载者舟五十艘。计一铁场之费，不止万金。日得 \\n 铁二十余版则利赢入，九版则缩，是有命焉。然诸冶惟罗定大塘基炉铁最良，悉 \\n 是锴铁。光润而柔，可拔之为线铸镬亦坚好，价贵于诸炉一等。 \\n 诸炉之铁，冶既成，皆输佛山之埠。佛山俗善鼓铸。其为镬，大者曰糖围。 \\n 深七深六、牛一牛二；小者曰牛三牛四牛五。以五为一连，曰五口。三为一连， \\n 曰三口。无耳者曰牛魁，曰清古时凡铸有耳者不得铸无耳者，铸无耳者不得铸有 \\n 耳者。兼铸之，必讼。铸成时，以黄坭豕油涂之，以轻杖敲之，如木者良，以质 \\n 坚故其声如木也。故凡佛山之镬贵，坚也；石湾之镬贱，脆也。鬻于江楚间，人 \\n 能辨之，以其薄而光滑，消湅既精，工法又熟也。诸所铸器，率以佛山为良。 \\n 陶则以石湾。其炒铁，则以生铁团之，入炉火烧透红，乃出而置砧上，一人钳之， \\n 二三人锤之，旁十余童子扇之。童子必唱歌不辍，然后可炼熟而为钅也。 \\n ◎铅锡 \\n 铅一曰连。徐广云，连、铅之水炼者。昔王莽铸作钱布，皆用铜，肴以连锡。 \\n 孟康云：连，锡之别名也。李奇云：铅，锡之璞，名曰连。应劭云：连似铜。许 \\n 慎云：链，铜属也。连州有铅锡治，故以名州。然今广东锡多从广西贺县而至， \\n 贺县出锡，故名贺。贺，锡也。语云，羊脂软铜牡，羊角缩贺。然广东长乐、兴 \\n 宁、河源、永安皆产锡，坚白甲于洋锡，有“马蹄”、“蜈蚣”、“门限”之名。 \\n 贫民采者赖以生。天启末年以来甚盛。又韶州产锡。余靖云，韶处岭厄，杂产五 \\n 金。四方之民，聚而游手。牒诉纷，常倍他郡，皆以争锡穴之故。则宋时韶实 \\n 多锡矣。 \\n ◎珠 \\n 合浦海中有珠池七所。其大者曰平江、杨梅、青婴，次曰乌坭、白沙、断望、 \\n 海猪沙，而白龙池尤大，其底皆与海通。海水咸而珠池淡，淡乃生珠，盖月之精 \\n 华所注焉。故珠生池中央者色白，生池边者色黄，以海水震荡，咸气侵之，故黄 \\n 也。 \\n 珠者，蚌类也。蚌之阴精圆泽为珠。故郭璞曰“琼蚌曜以莹珠”。或以为 \\n 石决明产，非也。珠一名神胎。凡珠有胎，盖蚌闻雷则〈疒秋〉瘦，其孕珠如孕子 \\n 然，故曰珠胎。蚌之病也，珠胎故与月盈肉，望月而胎，中秋蚌始胎珠，中秋 \\n 无月，则蚌无胎。《吕氏春秋》云：月，群阴之本。月望则蚌蛤实，群阴盈；月 \\n 晦则蚌蛤虚，群阴{秋手}。《淮南子》云：蛤、蟹、珠、龟，与月盛衰。又云： \\n 月死而蠃蚌焦。语曰：“涠奉之精，孕为明月。”又曰“蚌胎之珠，随月圆 \\n 缺。”予诗云：“合浦珠池涠奉窟，吐纳清光孕明月。每年秋夕晒珠时，半天 \\n 闪烁红霞发。”是也。凡秋夕，海色空明而天半闪烁如赤霞，此老蚌晒珠之候。 \\n 蚌故自爱其珠，得月光多者其珠白，晒之所以为润泽也。 \\n 凡采生珠，以二月之望为始。珠户人招集嬴夫，割五大牲以祷。稍不虔洁， \\n 则大风翻搅海水，或有大鱼在蚌蛤左右，珠不可得。又复望祭于白龙池。以斯池 \\n 接近交，其水深不可得珠，冀珠神移其文珠至于边海也。 \\n 采之之法，以黄藤丝棕及人发纽合为缆，大径三四寸，以铁为琶，以二铁 \\n 轮绞之。缆之收放，以数十人司之。每船琶二、缆二、轮二、帆五六。其缆系 \\n 船两旁以垂筐。筐中置珠媒引珠，乘风帆张。筐重则船不动，乃落帆收琶而上， \\n 剖蚌出珠。 \\n 蚌有一珠者、数珠者，有绝无珠者，有仅得珊瑚碎枝及五色文石金银者，盖 \\n 有数焉。珠身以圆白光莹细无丝络者为精珠，半明半暗者为褪光珠，次肉珠，次 \\n 糙珠、药珠，大而稍匾者曰珠，所为南海之明也。其曰走珠、滑珠、累 \\n 珠、官雨珠、税珠、{}符珠、稗珠，古有此名，今莫能尽辨，但以精珠龙精 \\n 粉白，重一分者银六倒，二分者四十倒，肉珠二分重者四倒。合八百夥而成一两 \\n 者曰八百子，则十倒。合千夥而成一两者曰正千，八倒。其重七分者为珍，八分 \\n 者为宝。故曰七珍八宝，其价则莫可定云。 \\n ◎玉山 \\n 曲江县东有玉山。卉木茂滋，泉石澄润，相传为昔人穴玉处。又琼山石白润 \\n 如玉，故名琼山。高州海中有文比，其鸣似罄而生玉。《山海经》云：文比 \\n 状如覆铫，是生珠玉。是粤亦有玉云。 \\n ◎水晶 \\n 琼州五指山多水晶，光莹照人，望如雪霁。取以为假山，高至丈余，价甚翔。 \\n 其银晶及黄紫者，多从闽、漳而来。或谓色红者火晶，可以取火。白者水晶，可 \\n 取水、亦可取火。水晶所在，夜辄有火光云。 \\n ◎珊瑚 \\n ◎珊瑚，水之木也。生海中磐石之上，初白如菌，一岁乃黄。海人以铁网先 \\n 沉水底，俟珊瑚贯出其中，纹网得之。或以铁猫儿坠海中得之。在水直而软，见 \\n 风则曲而坚，得日光乃作鲜红淡红二色。其五七株合成者，名珊瑚林。夜有光景， \\n 常煜煜欲然。南越王以为烽火树是也。状多如柏，亦曰烽火柏。 \\n 或谓此物贵贱并随真珠，大抵以树身高大、枝柯丛多、纹细纵而色殷红如银 \\n 朱而有光泽者为贵，色淡有髓眼者次之。其色善变，可以占灾祥。圆之为珠，带 \\n 腕上，或以为簪。其人有福泽，则益红润高明云。 \\n ◎琥珀蜜蜡 \\n 琥珀来自€南者多血珀，来自洋船者多金珀。蜜蜡水珀，广人雕琢为器物， \\n 特工。余则以作丸药之用。琥珀者，龙阳而虎阴，龙为魂而虎魄，盖得松液之阴 \\n 精，因已土而结者也。广中抱龙丸，为天下所贵，以其琥珀之真也。其以油煮蜜 \\n 蜡为金珀，吸莞草易，但不香。 \\n ◎贝 \\n 徐闻之西，每天霁，海水清彻见底，浑然砥平，皆石也。石土多有石栏杆、 \\n 海菜、铁树、云根石、菌灵而、土芝等物，砂中复有蠃戎蜃蜊蚝蚶蝤蛑之属， \\n 凡古之威斗大钟刑鼎琼弁敦牟卮匝，以及罂缶、釜豆区卷笞之状，无不毕具。 \\n 磨荡既久，肌理滑莹，皆作五色光怪。有客尝摭拾之，凡得贝类三百余，蠃类五 \\n 百余，蛤类二百余，石类一百余，树类五十余。其最精丽纤巧，如相思子、甲香、 \\n 指甲蠃、石蠃石蟹、石燕、车矩、毒瑁等，有六十余种，一一不同，是皆所 \\n 谓贝也。 \\n ◎玻璃琉璃 \\n 玻璃来自海舶，西洋人以为眼镜。儿生十岁，即戴一眼镜以养目光，至老不 \\n 复昏蒙。又以玻璃为方圆镜，为屏风。昔汉武帝使人入海市灰璃者，此也。《南 \\n 州异物志》云，蒙璃本质是石，欲作器以自然灰治之。自然灰状如黄灰，生南海 \\n 滨。今西洋人不知亦用此灰否。每裁锯为大小物，或以镶嵌璧障。潘尼所谓“灼 \\n 龠旁烛，表里相形。凝霜不足方其洁，澄水不能喻其清”者。广人或铸石为之， \\n 相去远甚矣。 \\n ◎龙脑香 \\n 龙脑香，出佛打泥者良。来自番舶。粤人以樟脑乱之。樟脑本樟树脂，色白 \\n 如雪，故谓之脑。其出韶州者曰韶脑。樟脑以人力，龙脑以天生者也。凡脑皆阳 \\n 气所聚，阳香而阴臭，而龙者纯阳之精，尤香。其脑与涎皆香品之最贵者。 \\n ◎绵布 \\n 东粤之绵布良苦不一，最美者白〈叠毛〉。《史记》，榻布者，白叠。或作答 \\n 是也。其布细腻精密，皑如雪，轻如茧纸，幅广至四五尺，吉终为之。其织为巾 \\n 者，两头组结方胜葳蕤，及诸物象，织者每抛一梭，则念一佛，故广州人殓死者 \\n 以为面衣，是曰西洋布。以来自番舶者为真，其出于琼者，或以吴绫越锦拆取色 \\n 丝，间以鹅毳之绵，织成人物花鸟诗词。名曰黎锦，浓丽可爱。白者为幛，杂色 \\n 者为被，曰黎单。四幅相连日黎幕，亦曰黎幔。以金丝者为上。又有花被、假被。 \\n 《汉书》，儋耳朱崖皆服布，如单被穿中央为贯头，即今之黎单也。亦有织为巾 \\n 蜕与裙者。裙曰黎礻甬，横幅合缝，如井栏，皆素花假锦百褶而成。所谓迦盘之 \\n 衣也。黄文裕赋云：“布帛则攀枝吉贝，机杼精工。百卉千华，凌乱殷红。疏 \\n {艹尔}暑，密斜弭风”盖谓琼布也。 \\n 斜谓斜文布，其文或作象眼，或卍字，或大小方胜，文皆侧理，故曰斜。广 \\n 州有麻经丝经，兼丝布或绵纬。丝有双纟丕，布甚厚实。有榜被，絮拖所织，其 \\n 纬粗如小指，或谓即被，亦名，或方文斜文。雷州有雷被，以白绵线为之， \\n 亦有红者紫者。崖州多织绵，儋州多织生丝。崖州组织绵线如布帛状，绣人物花 \\n 鸟其上，有十金一具者，名曰帐房。俗称儋崖二帐，是皆越布也。《志》曰：南 \\n 方之布葛，越木绵，草本，亦越也。其曰织贝者，织为贝文《诗》所谓贝锦也。 \\n 贝或吉贝也。《志》称高昌有草实如茧，丝如细纟卢，名曰〈叠毛〉子，织之为布。 \\n 白叠，即吉贝也。岛夷以卉服来贡，而织吉贝之精者为人篚，故曰织贝。临川吴 \\n 氏云：“染其丝五色，织之成文曰织贝；不染五色而织之成文曰织文。”是也。 \\n 绵与丝，一也。 \\n 绵又有木棉之绵，即攀枝花絮也。其木高四五丈，花殷红，朵大于杯。花落 \\n 则絮蕴焉，春暮时漫空而飞，采之，其粗者可以为褥。岭外以为吉贝即木棉，非 \\n 也。吉贝，草绵。如斑枝，乃木棉耳。汪广洋诗：“翠苞半折渐吐绵，雪花填满 \\n 行人道。”又云：“搓就琼簪腻如玺，丝成冰缕细如烟。”谓斑枝也。 \\n 又有树绵，一曰树头绵。以吉贝枝接乌血，俟生时截去乌血，树长可八 \\n 九尺，四季开花，夏秋尤盛。每一株，生数十年不坏。絮同木绵，德庆以上多种 \\n 之。 \\n ◎葛布 \\n 粤之葛以增城女葛为上，然不鬻于市。彼中女子终岁乃成一疋，以衣其夫而 \\n 已。其重三四两者，未字少女乃能织，已字则不能，故名女儿葛。所谓北有姑绒， \\n 南有女葛也。 \\n 其葛产竹丝溪、百花林二处者良。采必以女。一女之力，日采只得数两。丝 \\n 缕以针不以手，细入毫芒，视若无有。卷其一端，可以出入笔管。以银条纱衬之， \\n 霏微荡漾，有如蜩蝉之翼。然日晒则纟聚，水浸则蹙缩。其微弱不可恒服，惟雷 \\n 葛之精者，百钱一尺。细滑而坚颜色若象血牙，名锦囊葛者，裁以为袍，直裰， \\n 称大雅矣。故今雷葛盛行天下。雷人善织葛，其葛产高凉冈洲，而织于雷。为 \\n 者者，分村而居。地出葛种不同，故女手良与沽功异焉。 \\n 粤故多葛，而雷葛为正葛。其出博罗者曰善政葛。李贺《罗浮山人与葛》篇 \\n 云“依依宜织江南空”，又云“欲剪湘中一尺天”，谓此。出潮阳者曰凤葛，以 \\n 丝为纬，亦名黄丝布。出琼山、澄迈、临高、乐会者，轻而细，名美人葛。出阳 \\n 春者曰春葛。然皆不及广之龙江葛，坚而有肉，耐风日。凡此皆绘葛也。 \\n 纟全葛外，有新会细苎，盖左思所谓“中黄润”，又曰“黄润比筒”者。 \\n 凡叠布必成筒，一筒十端，而葛之大者率以两端为一连，苎则一端为一连，他布 \\n 则以六丈为端，四丈为疋，此其别也。古时为木绵，皆以细麻为布，惟粤之苎， \\n 则自上古已有。《禹贡》曰“岛夷卉服。”《传》曰：岛夷，南海岛上夷也。卉， \\n 草也。卉服，葛越也。葛越，南方之布，以葛为之，以其产于越，故曰葛越也。 \\n 左思曰：蕉葛升越，弱于罗纨。《正义》曰：卉服葛越，蕉竹之属。越即苎初也。 \\n 汉徐氏女赠其夫以越布，邓后赐诸贵人白越是也。《汉书》云粤地多果布之凑。 \\n 韦昭曰，布，葛布也。颜师古曰，布谓诸杂细布皆是也。其黄润者，生苎也。细 \\n 者为纟全，粗者为苎。苎一作。《禹贡》曰：“厥篚织贝。”传曰：“织细 \\n 也”。《疏》曰：“细布也。”《汉志》所谓“兰干细布”也。兰干者，獠言 \\n 也。翁源以为苎霜布是也。其曰花纟束曰纟卢，曰细都，曰弱折，皆其类。 \\n 许慎云，南方篇布之属皆为荃。荃，纟全也。蕉竹之属皆纟全也。蕉布黄白相间， \\n 以蕉丝为之，出四会者良。唐时，端、潮贡蕉布，韶贡竹布。竹布产仁化，其竹 \\n 名曰丹竹。丹亦曰单。竹节长可缉丝，织之名丹竹布。一名竹纟束。《庾翼与燕 \\n 王书》曰“竹纟束三端”是也。志称蛮布，织蕉竹、苎麻、都落等。麻有青、黄、 \\n 白、络、火五种。黄白曰苎，亦曰白绪。青络曰麻，火曰火麻，都落即络也。马 \\n 援在交耻，尝衣都布单衣。都布者，络布也。络者，言麻之可经可络者也。其细 \\n 者当暑服之，凉爽无油汗气，炼之柔熟如椿椒茧绸。可以御冬。新兴县最盛，估 \\n 人率以绵布易之。其女红，治络麻者十之九，治苎者十之三，治蕉十之一，纺蚕 \\n 作茧者千之一而已。又有鱼冻布。莞中女子以丝兼苎为之，柔滑而曰若鱼冻，谓 \\n 纱罗多浣则黄，此布愈浣则愈白云。外有藤布芙蓉布，以木芙蓉皮绩丝为之，能 \\n 除热汗。又有毡布，出新安南头。毡本苎麻所治，渔妇以其破敝者，剪之为条， \\n 缕之为纬，以绵纱线经之，煮以石灰，漂以溪水，去其旧染薯莨之色，使莹然雪 \\n 白。布成分为双单，双者表里有大小絮头，单者一面有之。絮头以长者为贵，摩 \\n 挲之久，葳蕤然若西毡起绒。更或染以薯莨，则其丝劲爽，可为夏服。不染则柔， \\n 以御寒，粤人甚贵之。亦奇布也。谚曰：以罾为布，渔家所作。著以取鱼，不忧 \\n 风〈风贝〉。小儿服之，又可辟邪魅。是皆中州所罕者也。 \\n 粤布自《禹贡》始言，迁、固复言。官其地者，往往以为货赂。昔孙幸调朱 \\n 崖，广幅布，蛮不堪役，遂作乱杀幸。而士变献吴大帝细葛以千数，粤人苦之。 \\n 宋恭帝时，广州献入筒细布，一端八丈。帝恶其精丽，蠹害女红，却之，诏岭南 \\n 禁作此布。诚虑小民淫巧，风尚侈靡，使贪吏得以为暴也。雷州妇女多以织葛为 \\n 生，《诗·正义》云，葛者，妇人之所有事。雷州以之，增城亦然。其治葛无分 \\n 精粗，女子皆以针丝之干，捻成缕，不以水绩，恐其有痕迹也。织工皆东莞人， \\n 与寻常织苎麻者不同。织葛者名为细工，织成，弱如蝉翅，重仅数铢，皆纯葛无 \\n 丝。其以蚕丝纬之者浣之，则葛自葛，丝自丝，两者不相联属，纯葛则否。葛产 \\n 绥福都山中，以蔓生地上，而稚者为贵。若缭绕树间，则葛多枝叶，不中为丝。 \\n 采者日得斤，城中人买而绩之，分上、中、下三等为布。阳春亦然，其细葛不减 \\n 增城，亦以纺缉精而葛真云。 \\n 蕉类不一，其可为布者曰蕉麻，山生或田种。以蕉身熟踏之，煮以纯灰，水 \\n 漂僻令干，乃绩为布，本蕉也。而曰蕉麻，以其为用如麻，故葛亦曰葛麻也。广 \\n 人颇重蕉布，出高要、宝查、广利等村者尤美。每当墟日，土人多负蕉身卖之。 \\n 长乐亦多蕉布，所畜蚕，惟取其丝以纬蕉及葛，不为绸也。绸则以天蚕食乌桩叶 \\n 者织之。史称粤多果布之凑，然亦夏布，若蕉葛苎麻之属耳。冬布多至自吴楚， \\n 松江之梭布、咸宁之大布，估人络绎而来，与绵花皆为正货。粤地所种吉贝，不 \\n 足以供十郡之用也。蕉布与黄麻布为岭外所重，常以冬布相易云。 \\n ◎程乡茧 \\n 程乡茧绸为岭南所贵。其蚕分畦而养，各以其叶饲之。饲某叶，则为某茧绸。 \\n 其茧布，则罗浮大胡蝶茧所成云。 \\n ◎文昌茧 \\n 文昌茧，其蚕惟食山栗叶，故吐丝坚韧，其绸可久服弗敝。新兴茧亦然。若 \\n 南海官窑茧、顺德龙江茧则劣矣。 \\n ◎鸟衣 \\n 南方多鸟衣。鸟衣者，诸种鸟布所成。一曰天鹅绒。夷人剪天鹅细管，杂以 \\n 机丝为之，其制巧丽。以色大红者为上。有冬夏二种，雨洒不湿，谓之雨纱、雨 \\n 缎。粤人得其法，以土鹅管，或以绒物，品既下，价亦因之。一曰琐袱，出哈烈 \\n 国，亦鸟毳所成，纹如纨绮。其大红者贵，然服之身重不便。粤人仿为之，似素 \\n 纺绢，而自起云，殊不逮也。又有以孔雀毛绩为线缕，以绣谱子，及云肩袖口， \\n 金翠夺目，亦可爱。其毛多买于番舶，毛曰珠毛，盖孔雀之尾也。每一屏尾，价 \\n 一金。一屏者，一孔雀之尾也。以其尾开如锦屏，故曰屏。 \\n ◎黎毯 \\n 方勺《泊宅编》：闽广以木绵纺绩为布，名曰吉贝。海南蛮人以为巾，上出 \\n 细字，杂花卉，尤工巧。即古所谓白叠布。今黎人居海南山峒，多业纺吉贝，鬻 \\n 市中。妇女兼工绣毯，称黎毯。《虞衡志》云：黎幕出海南。黎峒人得吴越锦彩， \\n 拆取色丝，间木绵挑织而成。每以四幅联成一幕。 \\n ◎红藤簟 \\n 《北户录》：琼州出红藤簟，其色殷红，莹而不垢。《志》称粤东多藤。产 \\n 于海南者为最。琼州有赤、黄、白、青诸藤，又有苦藤、圭藤、土藤，皆堪为器 \\n 用。按《方言》谓簟为笙，亦曰。红藤席，较嘉纹诸席，更属经用。朱彝尊 \\n 词：“氵纹细织暹罗席，方花盈尺。” \\n ◎蜡丸 \\n 南方草木入药者甚夥。市人制丸裹蜡，俗称广丸远方携用颇验。 \\n ◎竹器 \\n 《惠州志》：竹器出长乐。又《肇庆志》：竹器出高要诸桥诸乡。《琼州志》： \\n 出缠棕器，为酒壶、茶瓯之属。 \\n ◎鼻烟 \\n 烟草，今在处有之。按熊人林《地纬》云，粤中有仁草名金丝醺，可辟瘴气。 \\n 多吸之，能令人醉，亦曰烟酒。又有鼻烟。制烟为末，研极细，色红，入鼻孔中， \\n 气倍辛辣。贮以秘色磁器及玻璃水玉瓶盒中。价换轻重，与银相等。来自西域市 \\n 舶，今粤中亦造之，足以馈远。 \\n ◎羽毛纱缎 \\n 广南尚羽毛纱缎，悉携自番舶，以出贺兰者为上。红毛诸处，亦有贩至者， \\n 即不能同其软薄矣。今粤地亦制羽毛绉，以丝织成之，颇适于用。按〈毛多〉氇， \\n 旧产宾国，今诸洋俱有之。 \\n ◎潮布 \\n 潮阳产绒布，极重密，足蔽风雨，俗称潮布，行用远近。梁四公说南海商人， \\n 赉火浣布二端。杰公遥识之，曰：此火浣布也。一是缉木皮所作，一是绩鼠毛所 \\n 作。以问商人，具如杰公之说。因问木鼠之异，曰木坚毛柔，是异也。 \\n ◎广纱 \\n 广之线纱与牛郎绸，五丝八丝云缎光缎，皆为岭外京华，东西二洋所贵。 \\n ◎纸 \\n 东莞出蜜香纸，以蜜香木皮为之。色微褐，有点如鱼子。其细者光滑而韧， \\n 水渍不败。以衬书，可辟白鱼。南浙书壳皆用栗色竹纸，易生粉蠹。至粤中必以 \\n 蜜香纸易之，始不蠹。最坚厚者曰纯皮，过于桑料。细者曰纱纸，染以红黄以帷 \\n 灯，恍若空，以其细点如沙亦曰沙纸。晋武帝赐杜预蜜香纸万番。《岭表录异》 \\n “广州多栈香，以作纸名为香皮”，是此纸也。长乐有谷纸，厚者八重为一，可 \\n 作衣服。浣之至再不坏，甚暖，能辟露水。谷纸自昔见重，唐萧做为岭南节度使， \\n 敕诸子以谷纸缮补残书。子廪谏曰：“州距京师且万里，书成不可露赍，必将贮 \\n 以囊笥，贪者伺望，得薏苡之嫌乎？”仿曰：“善。吾思偶不及此。”此谷纸之 \\n 故事也。从化有流溪纸，纸出流溪一堡，有上流纸般、下流纸度二度，专以 \\n 运纸，故名。其竹名曰纸竹，与他竹异。男女终岁营营，取给篁箐，绝无外务。 \\n 其法，先斩竹投地窖中，渍以灰水。久之乃出，而椎练渍久，则纸洁而细，速则 \\n 粗而渗。粗者一名后纸。 \\n  \\n 　"}
{"章节": "●卷六", "正文": "　 \\n ●卷六 \\n 　 \\n  \\n ◎雌雄钟 \\n 五仙观大禁钟，洪武初永嘉侯朱亮祖所铸，然不敢击。岁乙酉，有司命击之， \\n 城中婴儿女死者千余。于是婴儿女皆著绛衣，系小银钟以厌之。越一年城破，乃 \\n 止勿系。钟有雌雄，其雌者向飞入白鹅潭，往往与城中钟相应。 \\n ◎铜鼓 \\n 《通志》：铜鼓在南海庙中者二，大者径五尺，高称之，中空无底，钮垂四 \\n 悬，腰束而脐隆起，旁有两耳，通体作络索连钱及水氵纹，色微青，艳若铺翠。 \\n 小者杀大者五之一，高亦称之，制类大者。考《后汉书注》、《广州记》，俚獠 \\n 铸铜为鼓。《宋史》，蛮号有铜鼓者，曰都老。今之铜鼓，盖诸峒獠所遗。然今 \\n 庙中所藏，内有镌云“汉伏波将军所铸”，何以称焉。张穆《异闻录》云：昔马 \\n 伏波征蛮，以山溪易雨，制铜鼓。粤人亦谓雷、廉至交耻，海滨卑湿，革鼓多痹 \\n 缓不鸣，无以振威，故伏波铸铜为之，状亦类鼓，名曰骆越之鼓。此又一说也。 \\n 廉州有铜鼓塘，钦州有铜鼓村，灵山有铜鼓岭，文昌、万州亦有铜鼓岭，皆以掘 \\n 得铜鼓而名。庙中铜鼓一，得之唐节度使郑纟困所献，一得之浔州知府所献。 \\n ◎韶州铁鼓 \\n 韶州忠惠公祠有铁鼓。一面微损，击之有声。先时，江中有一蛟，舟行者多 \\n 为所害，公以铁为鼓及船，使役人乘之，一曰夜来往五羊，得蛟，斩之。至今蛟 \\n 骨二段存祠中。 \\n ◎铁柱 \\n 《制略小志》载铁柱十有二，周七尺五寸，高一丈二尺。五代南汉铸建乾和 \\n 殿，宋柯取其四植于帅府正厅。今藩廨铁柱其一也。一没于城东濠，一没于司直 \\n 泥淖中，余莫知所在。 \\n ◎秦牺尊 \\n 英德峡山庙有秦牺尊，制作奇古。尝为权贵人取去，舟出峡，风涛大作，乃 \\n 复还庙中。 \\n ◎琼州铛 \\n 琼州有黎金，似铜鼓而匾小，上三耳，中微其脐，黎人击之以为号。此即铛 \\n 也。古时蛮部多以铜为兵，以铜为器。富者鸣铜鼓，贫者鸣铛，以为聚会之乐。 \\n ◎番刀 \\n 粤多番刀。有曰日本刀者，闻其国无论酋王鬼于，始生即以镔铁百斤淬之溪 \\n 中，岁凡十数炼。比及丁年，仅成三刀。其修短以人为度，长者五六尺为上库刀， \\n 中者腰刀，短小者解腕刀。初冶时杀牛马以享刀师。刀师卜日乃冶，以毒药入之。 \\n 刀成，埋诸地中。月以人马血浇祭，于是刀往往有神，其气色阴晴不定。每值风 \\n 雨，跃跃欲出，有声，匣中铿然。其刀惟刻“上库”字者不出境，刻汉字或八幡 \\n 大菩萨单槽双槽者，澳门多有之。以梅花钢、马牙钢为贵。刀盘有用紫铜者，镂 \\n 镌金银者，烧黑金者，皆作梵书花草，有小七在刀室中，谓之刀奴。其水土既良， \\n 锤煅复久，以故光芒炫目，犀利逼人。切玉若泥，吹芒断毛发，久若发硎，不折 \\n 不缺。其人率横行疾斗，飘忽如风，常以单刀陷阵，五刀莫御。其用刀也，长以 \\n 度形，短以越，蹲以为步，退以为代，臂以承腕，挑以藏撇，豕突蟹奔，万人 \\n 辟易，真岛中之绝技也。其软者，以金银杂纯钢炼之。卷之屈曲如游龙，首尾相 \\n 连，舒之劲直自若，可以穿铁甲、洞坚石。上有龙虎细纹，或旋螺花，或芝麻雪 \\n 花。矾之以金丝，矾则见所谓绕指郁刀也。刀头凡作二层。一层金罗经，一置千 \\n 里镜，澳夷往往佩之。又有两刀如剑，隐出层纹，可沾积毒药，然皆不可多得。 \\n 外有红毛西洋诸刀，镂凿亦异。其割食者，首以珊瑚琥珀嵌之，柄以金珠古窑镶 \\n 之，率奇瑰夺目，轻薄如纸，可割裁充文房玩器。有交蛮长刀，有槽无脊，轻利 \\n 颇如日本，而精莹钢锐逊之。有苗刀，其纹以九帘为上，轻便断牛。有交趾刀， \\n 甚长，亦有槽无脊，精美如倭，然亦不能多得。寻常战斗之用，惟以惠阳刀为良。 \\n ◎粤人善鸟枪 \\n 粤人善鸟枪，山县民儿生十岁即授鸟枪一具，教之击鸟。久之，精巧命中， \\n 置于肘上背物而击之，百步外钱孔可贯。鸟枪以新会所造为精，枪成置于掌上， \\n 击物而枪不动，掌亦无损。然后架之于肘用之，其人在前，则转身而横击之，无 \\n 不妙中。枪既锤炼精熟，夜必悬于墙，否则曲而不直。引药又宜长带在身，使人 \\n 气温暖，方易著火。炭则以糯谷为之，盖沙炮贵长，鸟枪贵轻，而药皆宜干燥。 \\n 此外有三眼枪者，有置于刀枪之末，本末互用者，有交枪者。其曰瓜哇铳者，形 \\n 如强弩，以绳悬络肩上，遇敌万铳齐发，贯甲数重。其曰沙炮者，以百炼精铁为 \\n 之。长者一丈五六，或二丈。每一发可毙人于三箭地外。其为制也，皮宜厚，腹 \\n 宜光滑，口宜稍大于身，使弹子易于喷撒。弹子多至升许，一发毙数十百人。杂 \\n 以快钯藤盾，长短相救，用之战阵，可以每战辄无敌矣。 \\n ◎西洋铜铳 \\n 西洋大铜铳者，重三千斤，大十余围，长至二丈许，药受数石。一发，则天 \\n 地晦冥，百川腾沸，蛰雷震烨，崩石摧山，十里之内，草木人畜无复有生全者。 \\n 红毛夷擅此大器，载以巨舶，尝欲窥香山澳门胁夺市利。澳夷乃仿为之，其制比 \\n 红毛益精云。 \\n ◎觌面笑 \\n 澳门所居，其人皆西洋舶夷，性多点慧。所造月影、海图、定时钟、指掌柜， \\n 亦有裨民事。其风琴、水乐之类，则淫巧诡僻而已。如机铳者，名觌面笑，韬藏 \\n 于衣极之中。小石如豆，啮庋函外；铁牙摩戛，火透函中。盖皆精铁分合而成， \\n 分之二十余事，邈不相属。合之各以牝牡橐相茹，纳纽篆丽入蜗户，栝转相制， \\n 机转相发。外以五六铁匝匝之，大四寸，围长六七寸，以带系置腰间。带有 \\n 铜圈，可插机铳二十枚。铝弹亦怀于身，用时乃入弹，重八九分，用止二枚，不 \\n 可多用，则坏铳。危急时一人常有二十铳之用，百不失一，此亦防身之奇技也。 \\n ◎佛山真武庙会 \\n 佛山有真武庙，岁三月上巳，举镇数十万人竞为醮会，又多为大炮以享神。 \\n 其纸炮，大者径三四尺，高八尺，以锦绮多罗洋绒为饰，又以金缕珠珀堆花垒子 \\n 及人物，使童子年八九岁者百人，倭衣倭帽牵之。药引长二丈余，人立高架，遥 \\n 以庙中神火掷之，声如丛雷，震惊远迩。其邪炮，大者径二尺，内以磁罂，外 \\n 以篾以松脂、沥青，又以金银作人物龙鸾饰之，载以香车，亦使彩童推挽。药引 \\n 长六七丈，人立三百步外放之。拾得炮首，则其人生理饶裕。明岁，复以一大炮 \\n 酬神。计一大炮，纸者费百金，邪者半之。大纸炮多至数十枚，邪炮数百。 \\n 其真武行殿则以小爆构结龙楼凤阁，二户一窗，皆有宝灯一具。又以小炮层累为 \\n 武当山及紫霄金阙，四围悉点百子灯。其大小灯、灯裙、灯带、华盖、璎珞、宫 \\n 扇、御炉诸物，亦皆以小炮贯串而成。又以锦绣为飞桥复道。两旁栏，排列珍 \\n 异花卉莫可算。观者骈阗塞路，或行或坐，目乱烟花，鼻厌沉水。簪珥碍足，箫 \\n 鼓喧耳，为淫荡心志之娱，凡三四昼夜而后已。 \\n ◎龙门木枪 \\n 龙门健儿多以棉木为枪，长三丈余。三人持之，一进一退，以四尺为率。从 \\n 地上挑起人马，敌不能近，谓之八步长枪。 \\n ◎水翻车 \\n 水翻车一名大朋车。从化之北，凡百余里，两岸巨石相拒，水湍怒流。居 \\n 民多以树木障水为翻车。子瞻诗：“水上有车车自翻。”其轮大三四丈，四周悉 \\n 置竹筒，筒以吸水，水激轮转，自注槽中，高田可以尽溉。西宁亦然，每水车一 \\n 辆，可供水碓十三四。 \\n ◎木牛 \\n 木牛者，代耕之器也。以两人字架施之。架各安辘轳一具，辘轳中系以长绳 \\n 六丈，以一铁环安绳中，以贯犁之曳钩。用时，一人扶犁，二人对坐架上。此转 \\n 则犁来，彼转则犁去，一手而有两牛之力，耕具之最善者也。 \\n ◎罗浮铜龙铜鱼 \\n 罗浮冲虚观，当宋时，有道士于朝斗坛下得铜龙六，铜鱼一。细玩之，非金， \\n 非石，非铜铁。其龙皆具四足而微鳞，鱼则空洞，其中无孔。坚若窑瓷，轻如木 \\n 叶。盖神物也。苏长公尝以为异。 \\n ◎大甑 \\n 广州光孝寺有大甑，六祖时饭僧之用。大径丈，深五六尺。韶州南华寺亦有 \\n 之，大与相若。当饭僧时，城中人争持香粳投之。 \\n ◎太平粤海二关 \\n 粤东省境，北通西江、东浙、南楚诸处者为太平关，在韶州。其东南接诸洋 \\n 面及粤西、闽、滇各省海运商贩者为奥海关。各关口俱滨海岸。粤地出产繁多。 \\n 陈若冲记中所云“人物富庶，商贾阜通，故市中出纳喧阗，盛于他处”。 \\n ◎十三行 \\n 按余靖《志》云，番禺大府，号为都会，海舶贸易，商贾辐辏。今诸番岁携 \\n 〈毛多〉〈毛罗〉〈毛华〉〈毛几〉诸物与中土互市，皆属也。广州城南，设有十三行 \\n （按十三行今实止八行，为丰进、泰和、同文、而益、逢源、源泉、广顺、裕源 \\n 云）。 \\n ◎花边钱 \\n 花边钱以银熔为钱样，面有水草、烛台诸纹，间有作人马形者。边轮有花， \\n 俗称花边钱。自洋外来，以便于鬻物，市中多用之。然内地亦能制，故真赝相错 \\n 云。 \\n ◎端砚 \\n 《岭南杂记》：端砚出肇庆羚羊峡东。有上岩、中岩、下岩之别，有水坑、 \\n 旱坑之分，有旧坑、新坑之目。其石之精粗美恶，人人聚讼，皆由身不至端溪， \\n 究莫能辨真石也。大约不论石之大小，眼之有无，细润光嫩者为上。其发墨与否， \\n 久而后贵，初出未有不发墨也。其眼亦不论大小，以层次分明，色泽圆活者为佳。 \\n 魏泰《东轩笔录》云：端砚有三种：石色青紫，衬手而润，叩之清远，有青丝圆 \\n 小鸲鹆眼乃岩石。岩有上岩、中岩、下岩，品最贵。其次赤色，呵之乃润，鸲鹆 \\n 眼，色紫纹漫而大，乃西坑石。其下青紫色，向明侧视，有碎星光点，如沙中云 \\n 母，干而少润，谓后历石。《通志》，又据《岭南杂记》云，宋时旧坑今无所得 \\n 石。至于城外庙前肆中所卖，皆屏风岩旱坑之石，即新坑不可得矣。按长安李观 \\n 察家藏一砚，当时以为宝。下刻字云“天宝八年冬端溪东州石，刺史李元书”。 \\n 刘原甫取视之，大笑曰：“天宝安得有‘年’？自改元即称‘载’矣！且是时州 \\n 皆称‘郡’，刺史皆称‘太守’，安得独尔耶？”出《唐书》示之，莫不叹服。 \\n ◎石墨 \\n 陆应阳《广舆记》：石墨出始兴小溪中，长短如墨。人或取以画眉。《通志》： \\n 一名画眉石。顾微《广州志》：怀化县掘堑得石墨甚多，精好写书。 \\n ◎丹砂 \\n 《舆地志》：连昔昔产丹砂。按，葛洪修道罗浮山。鲍倩南海守绝粒，取白 \\n 石煮食之。尝夜访葛洪于罗浮之冲虚观。今蓬莱阁遗履轩乃二仙夜谈之所。潘茂 \\n 名炼丹高州之东山，服食仙去。何仙姑，增城何泰女，食云母粉，遂得轻身往来 \\n 罗浮山顶。 \\n ◎自鸣钟 \\n 《广州志》：自鸣钟出西洋，以索转机，机激则鸣，昼夜十二时皆然。按自 \\n 鸣钟每交一时，又有众音并作，铿锵如度曲声，少顷乃止。今谓之乐钟，又谓之 \\n 八音钟。 \\n ◎龙须席 \\n 《肇庆志》：龙须草出广宁。生岩崖间，似蒲而细。《通志》云亦出儋州。 \\n 工人织作席垫及佩囊。诸色花纹细密，光致莹润，间有裹饰边棱，装镶底面，加 \\n 以纱缎彩缯，曲尽其妙。《志》又称，龙须席甚有名，以广宁金渡村者为佳。高 \\n 明、长乐亦有之，织手微不及。然犹不及西洋茭文席也。余视学肇庆，以此出题 \\n 使诸生作赋，并使作凤尾蕉诗，皆端州产也。 \\n ◎木瘿 \\n 广多木瘿，以荔支瘿为上，多作旋螺纹，大小数十，微细如丝。 \\n ◎茅君 \\n 新会茅笔，以白沙所居圭峰，其茅多生石上，色白而劲。以茅心束缚为笔， \\n 作字多朴野之致。白沙尝称为茅君，故今人仿之。 \\n ◎石湾缸瓦 \\n 南海之石湾善陶。凡广州陶器，皆出石湾，尤精缸瓦。其为金鱼大缸者，两 \\n 两相合。出火则俯者为阳，仰者为阴。阴所盛则水浊，阳所盛则水清。试之尽然。 \\n 谚曰：“石湾缸瓦，胜于天下。” \\n ◎佛山多冶业 \\n 广州佛山多冶业。冶者必候其工而求之，极其尊奉。有弗得，则不敢自专， \\n 专亦弗当。故佛山之冶遍天下，石湾陶业亦然。 \\n ◎粤中多尚屐 \\n 粤中婢媵多著红皮木屐，士大夫亦皆尚屐。沐浴乘凉时，散足著之，名之曰 \\n 散屐。散屐以潮州所制拖皮为雅。或以抱木为之。抱木附水松根而生，香而柔韧， \\n 可作履，曰抱香履。潮人刳之为さ，轻薄而软，是曰潮屐。或以黄桑苦楝亦良。 \\n 香山土地卑湿，尤宜屐。其良贱至异，其制以别之。新会尚朱漆屐，东莞尚花绣 \\n 屐，以轻者为贵。广州男子轻薄者，多长裙散屐，人皆呼为“裙屐少年”以贱之。 \\n ◎西洋茭文席 \\n 粤之席以西洋茭文者为上。其草随舶而至，澳人得之亦能识。然皆复而不单， \\n 单者作细方胜斜纹，惟西洋国人能识。 \\n ◎东莞席 \\n 有莞席出东莞县。莞丛生水中，其中茎圆美。《拾遗记》曰穆王时，西王母 \\n 来敷黄莞荐。宋《起居注》曰：广州刺史韦朗作白莞席三百二十领。莞音完，又 \\n 音官。盖其为用最古。东莞人多以作莞席为业，县因以名。县在广州之东，故曰 \\n 东莞。 \\n ◎琼州席 \\n 琼有藤席。有定安席，有椰叶席、槟榔席，皆席之美者。槟榔，山槟榔也。 \\n 叶如兰，大三指许，长可数尺。淡白中微带红紫，绩为布似葛而轻，亦可作席。 \\n 人知粤多奇布，不知有槟榔布与槟榔席也。又澄迈染茜草为饰，久而愈滑，曰黄 \\n 村席。又琼有红竹，潮有流黄席。 \\n ◎酒器 \\n 粤酒器有蒙雕杯。蒙雕者，越王鸟也。其喙黄白黑色，长尺许，光莹如 \\n 漆。以为杯，可受二升。有鹤顶杯。鹤者，海鹤也。其大者修项五尺，类淘河。 \\n 而味锐顶色丹，坚润如金玉。以为杯，可受一升。有鹦鹉杯，本海蠃壳也，出琼 \\n 州三亚港青栏海中。前屈而朱，如鹦鹉嘴然。尾旋尖处作数层，一穴相贯，甚诘 \\n 曲，可以藏酒。其色红白青紫相间，生取者鲜明。《异物志》云：扶南海有大蠃 \\n 如瓯，其体蜿蜒委曲。盛酒在中，自注至倾覆，终不尽，以伺误相罚为乐。有红 \\n 虾杯，红虾大者须数尺，以金镶口为杯，可受酒升许。有鸬鹚杯，磨海蠃壳为之。 \\n 有海胆杯，海胆生岛屿石上，壳圆有粟珠，粟珠上有长刺累累相连，以漆灰厚衬 \\n 之为杯。一名共命杯，以其取一带十也。有火鸡卵杯，受一升，有缠棕杯、沉速 \\n 香杯，因香之大小方圆刳成，状千百出，以金银镶之。粤人颇尚奇器，以地之所 \\n 少者相高。然大抵近山多用赢杯，近海多用香杯，而东西洋之金银器不与焉。 \\n ◎椰器 \\n 凡椰出于琼者，处处相似，独文昌铺前所产者大小形殊。小者至如拇指，作 \\n 杯以此为贵。椰壳有两眼，谓之萼。有斑缬点文，甚坚。横破成碗，纵破成杯。 \\n 以盛酒，遇毒辄沸起，或至爆裂，征蛮将士率持之。故唐李卫公有椰杯一，尝佩 \\n 于玉带环中。椰杯以小为贵。一种石椰，生子绝纤小，肉不可食，止宜作酒杯。 \\n 其白色者尤贵，是曰白椰。粤人器用多以椰，其壳为瓢以灌溉，皮为帚以扫除， \\n 又为盎以植挂兰、挂竹，叶为席以坐卧。为物甚贱而用甚多如此。 \\n ◎槟榔合槟榔包 \\n 广人喜食槟榔。富者以金银，贫者以锡为小合，雕嵌人物花卉，务极精丽。 \\n 中分二隔，上贮灰脐、蒌须、槟榔，下贮蒌叶。食时，先取槟榔，次蒌须，次蒌 \\n 叶，次灰，各有其序。蒌须或用或不用，然必以灰为主，有灰而槟榔蒌叶乃回甘。 \\n 灰有石灰、蚬灰。以乌爹泥制之作汁益红。灰脐状如脐，有盖，以小为贵。居者 \\n 用合，行者用包。包以龙须草织成，大小相函，广三寸许。四物悉贮其中，随身 \\n 不离，是曰槟榔包。以富川所织者为贵，金渡村织者次之，其草有精粗故也。 \\n ◎阳春瓦盘 \\n 阳春东有马鞍山。山颠一古瓦盘，围八尺许。中有清泉。登者掬饮将半，诘 \\n 朝复满，虽积雨不溢。 \\n ◎温坑瓦瓮 \\n 永安温坑所作瓦瓮，内外纯黄，火炙不裂，以藏酒，味能不变。又有康禾白 \\n 磁诸器，亦坚好。又越人谓石瓮曰石涌。 \\n  \\n 　"}
{"章节": "●卷七", "正文": "　 \\n ●卷七 \\n 　 \\n  \\n ◎马人 \\n 马人一曰马留。俞益期云，寿泠岸南有马文渊遗兵，家对铜柱而居，悉姓马， \\n 号曰马留。凡二百余户，自相婚姻。张勃云，象林县在交南，马援所植两铜柱 \\n 以表汉界处也。援北还，留十余户于铜柱所，至随有三百余户，悉姓马。土人以 \\n 为流寓，号曰马流人。铜柱寻没，马流人常识其处，尝自称大汉子孙云。其地有 \\n 掘得文渊所制铜鼓，如坐墩而空其下。两人舁之，有声如鼙鼓。马流人常扣击以 \\n 享其祖。祖即文渊也。有咏者云：“铜鼓沉埋铜柱非，马留犹著汉时衣。”铜船 \\n 在合浦，相传马援铸铜船五，以其四往征林邑，留一于此。天阴雨，浮出湖面。 \\n 樵浦者常得见之，因名湖曰铜船湖。昔人诗：“铜船亘奔流。”又云：“冒险触 \\n 铜船。”是也。 \\n 马人今已零落，而钦州之峒长皆黄姓。其祖曰黄万定者，青州人，初从马援 \\n 征交有功，留守边境。后子孙分守七峒，至宋皆为长官司。元时以贴浪峒长黄 \\n 世华有讨贼功，赐金牌印信。洪武初年收之，仍为峒长。其在时休峒者，祖曰 \\n 衤纯旺，亦马援战士。永乐初，时罗峒长以事被革移，纯旺孙贵成守之。其如 \\n 昔、博是、澌凛、鉴山、古森五峒，亦皆以姓黄者为长。盖皆万定后裔，马留之 \\n 人也。然黄氏繁盛而马氏衰矣。 \\n ◎黑人 \\n 《林邑记》：有儋耳民，以黑为美。《离骚》所谓元国，即今儋州也。其地 \\n 在大海中，民若鱼鳖。鱼鳖性属火而喜黑，水之象黑，儋耳民亦水之族，故尚黑 \\n 也。然儋州今变华风，绝无缓肩镂颊耳穿缒为饰之状，独暹罗、满剌伽诸番以药 \\n 淬面为黑，犹与古儋耳俗同。巨室多买黑人以守户，号曰鬼奴，一曰黑小厮。其 \\n 黑如墨，唇红齿白，发卷而黄，生海外诸山中。食生物，捕得时与火食饲之，累 \\n 日洞泄，谓之换肠。此或病死，或不死，即可久畜。能晓人言，而自不能言。绝 \\n 有力，负数百斤。性淳，不逃徙，嗜欲不通，亦谓之野人。 \\n ◎徭人 \\n 万历初，两广寇之剧者曰罗旁徭。徭每出劫人，挟单竹三竿，炙以桐油，涉 \\n 江则编合为筏，所向轻疾，号为五花贼。其畲有九星岩，一石窍深二尺许，徭辄 \\n 吹之以号众。又有石，其底空洞，撞之渊渊作鼓声，徭亦以为号。其谣曰：撞石 \\n 鼓，万家为我虏；吹石角，我兵齐宰剥。而罗旁水口有竦石，状若兜鍪，高百仞。 \\n 徭每夜隔江呼石将军，石应则出劫无患，不应则否。将军陈以此石为贼响哨， \\n 妖甚，烧夷石，顶有鲜血进流，其怪遂绝。盖鬼物之所凭焉。 \\n 徭故多妖术，又所居深山，丛箐乱石，易以走险。其谣曰：“官有万兵，我 \\n 有万山；兵来我去，兵去我还。”其大绀、天马诸山尤险峻。陈尝以马不能鞍、 \\n 人不能甲为虑，大征时勤兵二十万，部分十道，凡两逾月乃荡平，覆其巢穴八十 \\n 余，斩获数千万。今东西山尚有云榄、云洋诸种人，率短小跷捷，上下如猱玃。 \\n 带三短刀，持铁力木弩，弩长二尺，重百斤头作双槽钉以憔铜锴铁药箭长仅尺许。 \\n 无事射猎为生，有事则鸣小铛举众蜂起，以杀人为戏乐。虽设有徭官狼目以主之， \\n 然薄税轻徭，示以羁縻而已。 \\n 徭狼以语音相别，徭主而狼客。狼稍驯。初，大征罗旁，调广西狼兵为前。 \\n 肖。今居山以西者，有二百余丁，其后裔也。诸徭率盘姓，有三种：曰高山、曰 \\n 花肚、曰平地，平地者良。岁七月十四拜年，以盘古为始祖，盘瓠为大宗。其非 \\n 盘姓者，初本汉人，以避赋役潜窜其中，习与性成，遂为真徭。袁昌祚云：罗旁 \\n 之地，土著之民多质悍，利入徭为雄长；客藉之民多文巧，利出徭为圉，夺兹固 \\n 长蘖之媒也。则备诸徭当自齐民始。罗旁徭其稍驯，听约束，与齐民无异，从不 \\n 入城。有见官长者，还语其类，谓不畏中间坐者，但畏左右鸡毛官，谓皂隶也。 \\n 妇人皆著黑裾，裾脚以白粉绘画，作花卉水波纹。犭童则以红绒刺绣。徭贞而 \\n 犭童淫。徭之妇女不可犯，犭童妇女无人与狎，则其夫必怒而去之。徭欲娶妇， \\n 入山见樵采女辄夺其衫带以归。度已之衫带长短相等，乃往寻求其女，负之。女 \\n 父母乃往婿家，使成亲。否则女仍处子，不敢犯也。西宁、东安诸生徭亦然。或 \\n 者谓徭人以十月祭都贝大王，男女连裾而舞，谓之“蹋徭”。相悦，则男腾跃跳 \\n 踊，背女而去。此西粤之徭俗也。又谓犭童人当娶日，其女即还母家，与邻女作 \\n 处，间与其夫野合，既有身，乃潜告其夫作栏以待，生子后始称为妇。妇曰丁妇， \\n 男则曰犭童丁。官曰峒官。峒官之家婚姻，以豪侈相尚。婿来就亲，女家于五里 \\n 外以香草花枝结为庐，号曰入寮。鼓乐导男女入寮，盛兵为备。小有言则啸兵相 \\n 鏖。成亲后，妇之婢媵稍忤意，即手刃之。能杀婢媵多者，妻乃畏惮。半年，始 \\n 与婿归，盛兵陈乐，马上飞枪走球，鸣铙角伎，名曰“出寮舞”。婿归则止。三 \\n 十里外遣“瑶〈贝毛〉”持篮迎之，脱妇中衤日贮篮中，命曰“收魂”。盖欲其妻 \\n 悸畏而无他念也。“瑶〈贝毛〉”者，巫也。东粤有徭而无猹，吾故详言徭而略言 \\n 犭童。 \\n 曲江徭惟盘姓八十馀户为真徭，其别姓赵、冯、邓、唐九十馀户，皆伪徭。 \\n 其男子穿耳，饰银环，衣眼彩绣花边，首裹花帕，腰刀挂弩下，跣足。女人无裤， \\n 系重裙，皆绣花边。其戴版者曰板徭，以油蜡胶发裹于板上，光闪似蜻蜓羽，月 \\n 整一次。夜以高物庋首而卧，下亦跣足。婚姻不辨同姓，食多野兽。以膏梁酿酒， \\n 七月望日，祀其先祖狗头王，以小男女穿花衫歌舞为侑。性亦工巧，或制器以易 \\n 盐米。有山官约束之，号“徭总”，岁时一谒县令。其无板睹民徭耕山者，花麻 \\n 而不赋，耕亩者编户与庶民同。女子饰耳环，妇则屏之。 \\n 连山有八排徭，性最犷悍。其臀微有肉尾，脚皮厚寸许，飞行林壁，自号徭 \\n 公。而呼连人为百姓，自称徭丁曰“八百粟”，言其多也。称官长则曰朝廷，月 \\n 送结状。至县庭不跪，纳粮则以委县之里长。里长利其财物，与交好。少拂，则 \\n 白刃相加矣。有徭目八人司约束。岁仲冬十六日，诸徭至庙为会阆，悉悬所有金 \\n 帛衣饰相夸耀。徭目视其男女可婚娶者，悉遣入庙，男女分曹地坐，唱歌达旦， \\n 以淫辞相和。男当意不得就女坐，女当意则就男坐。既就男坐，媒氏乃将男女衣 \\n 带度量长短，相若矣，则使之挟女还家。越三日，女之父母乃送牲酒，使成亲。 \\n 凡女已字，顶一方板，长尺余，其状如扇，以发平缠其上，斜覆花帕，胶以 \\n 蜡膏，缀以琉璃珠，是曰板徭。未字则戴一箭竿，发分数绺，左右盘结箭上，亦 \\n 覆绣帕，自织麦秆帽戴。出入丛箐，首频侧而不碍，是曰箭徭。其领袖，皆赖五 \\n 色花绒垂铃钱数串，衣用布，或青或红，堆花叠草，名“徭锦”。女初嫁，垂一 \\n 绣袋，以祖妣高辛氏女，初配瓠，著独力衣，以囊盛瓠之足与合，故至今仍 \\n 其制云。《后汉书》言瓠诸子织绩木皮，染以草实，好五色衣服，制裁皆有尾 \\n 形。於宝言：“赤髀横裙，瓠子孙”是也。瓠毛五采，故今徭央徒衣服斑 \\n 斓。其性凶悍好斗，一成童可敌官军数人。又善设伏，白昼匿林莽中，以炭涂面， \\n 黑衣黑裤，为山魈木魅之状。见商旅则被发而出，见者惊走，弃财物，呼曰“精 \\n 夫赦我”乃已。“精夫”者，徭之渠帅也。自口至连州四百余里，径路艰险， \\n 商旅不敢陆行，行必从水。官军与交通为盗。而徭官岁入其租税千金，纵容弗问。 \\n 四方亡命者，又为之通行囊橐，或为向导，分受卤获。其巢窟与连山相对，仅隔 \\n 一水。官兵至，尽室而去，退则击我。惰归踉跄丛薄中，不可踪迹。拒敌则比耦 \\n 而前，执枪者前却不常以卫弩，执弩者口衔刀而手射人，矢尽则刀枪俱奋。度险 \\n 则整列以行。遁去必有伏弩。往时常勤五省之兵征之。德庆有{林田}徭山、{林田} \\n 翁山，皆熟徭所居。徭曰{林田}徭，徭之长曰{林田}翁也。又有{林田}马山，徭 \\n 马之所生，故曰{林田}马。又，徭人多以其人为马。马多力，善走，倏忽百里。 \\n 故羡之而以为名。其曰拎人者，徭之别种。拎犹《诗》所谓“卢令令”也。峱人 \\n 者，旧居文昌东北百里东峱山。其人如猿，故云狃。《诗》：“遭我乎峱之间。” \\n 注谓“峱，山名”。非也。峱，犬类也。峱人一作狙人，庄生所谓狙公也。与拎 \\n 人皆高髻雕题，状若猩狒，散居林莽，饥拾橡栗。庄生《赋》“朝三暮四”之 \\n 言，殆谓是也。 \\n ◎黎人 \\n 黎母山，高大而险，中有五指、七指之峰。生黎兽居其中，熟黎环之。熟黎 \\n 能汉语，常入州县贸易，暮则鸣角结队而归。生黎素不至城，人希得见。 \\n 岁壬子，忽有生黎二十余献物上官。旗书“黎人向化”四字，以槟榔木竿悬 \\n 之。一人负结花沉一块，大如车轮。外色白，内有黑花纹。一人抱油速一树，长 \\n 七八尺。二人舁一黑猪熊，二人舁一黄鹿，貌皆丑黑，蓬跣，短衣及腰，以三角 \\n 布掩下体，观者以为鬼物也。当额作髻，髻有金银钯，或牛骨簪。其纵插者，生 \\n 黎也。横插者熟黎，以此为别。 \\n 妇女率著黎桶，以布全幅上与下紧连，自项至胫不接续，四围合缝，以五色 \\n 绒花刺其上。裙衩作数百细摺，用布至十余丈。长不能行，则结其半于腰间，累 \\n 累如带重物。椎髻大钗，钗上加铜环，耳坠垂肩，面涅花卉虫蛾之属，号绣面女。 \\n 其绣面非以为美，凡黎女将欲字人，各谅己妍媸而择配，心各悦服。男始为 \\n 女纹面，一如其祖所刺之式，毫不敢讹，自谓死后恐祖宗不识也。又，先受聘则 \\n 绣手，临嫁先一夕乃绣面。其花样皆男家所与，以为记号，使之不得再嫁。古所 \\n 谓雕题者，此也。题，额也。雕，绣也。以针笔青丹涅之，有花卉虫鱼之属，或 \\n 多或少。而世以为黎女以绣面为绝色，又以多绣为贵，良家之女方绣，婢媵不得 \\n 绣，皆非也。 \\n 黎妇女皆执漆扁担，上写黎歌数行，字如虫书，不可识。男子弓不离手，以 \\n 藤为之。藤生成如弓，两端有肖，可挂弦，弦亦以藤。箭镞以竹，无羽，但三 \\n 丫为菱角，倒钩入肉，必不能出。被射者以身就竹林下，屈垂竹尾，系箭于其 \\n 上，以多人按定被射者，使身不动，徐放竹尾，镞即出，然筋骨俱已散碎，敷以 \\n 药散，仅不死而已。 \\n 生黎最凶悍，其弓重二百余斤，戈以标刀，甲以角，盔以香木皮。熟黎弓则 \\n 以杂木，若担竿状。棕竹为弦，筋竹为箭干而不甚直，铁镞锋锐有双钩，一小绳 \\n 系之，临射始直箭端，遇猛兽，一发即及。兽逸而绳绊于树，乃就获焉。凡欲买 \\n 沉香者，使熟黎土舍为导，至生黎峒，但散与纸花金胜及锄头长一尺者、箭镞三 \\n 角者，或绒线、针布等物，生黎则喜。每峒置酒饷客，当客射牛中腹，即以牛皮 \\n 为锅，熟而荐客。人各置一碗，客前满酌椒酒，客能饮则一一尝之，否则竟勿尝 \\n 也。如或尝或不尝，彼则以为有所轻重，虽尽与客沉香，必要于隘路而杀客，其 \\n 凶暴若此。生黎以熟黎勾引，尝出盗劫，男妇尽室以行，跷捷如飞，官兵不能追 \\n 逐。惟妇女以黎桶太长，行稍缓，往往被擒，乃稍屈伏。 \\n 其别种有生岐者，尤犷悍，虽生黎亦辄畏之。大抵五指山中多生黎，小五指 \\n 山中多生岐。岐，隋所谓包也。黎，汉所谓俚也。俚亦曰里。《汉书》曰九真蛮 \\n 里，又曰归汉里君，是也。 \\n 熟岐稍驯善，其巢居火种者，为干脚岐，与熟黎同俗。牛生半熟者次之。计 \\n 黎强圉凡一千二百余里，绝长补短，可四百有奇。山势盘旋赢然，黎举种尽落居 \\n 其外，岐居其中。二三十里间辄有一峒。峒有十数村，土沃烟稠，与在外民乡无 \\n 异。第层峰叠献，林竹丛深，水毒山岚，氛翳四塞，外人不能恒入。故诸獠得以 \\n 负固为患。 \\n 黎有二种，五指山前居者为熟黎，山后为生黎。熟黎亦有二种，与生黎近者 \\n 为三差黎，与民近者四差黎，征徭稍稍加焉。熟黎者，生黎之稂莠，而粮长又熟 \\n 黎之蟊贼。凡生黎蠢动，皆熟黎为之挑衅。而熟黎之奸欺，又粮长之苛求所激也。 \\n 粮长者，若今之里长。其役黎人如臧获，黎人直称之为官，而粮长当官亦呼黎人 \\n 为百姓。凡征徭任其科算，尽入私囊。诘之则曰：“此生黎也，激之恐变。”其 \\n 奸欺若是。 \\n 官或诣黎村征粮，所至宜一一尝其酒馔。黎人喜官公平，乃相戒速完国课。 \\n 如遗其一，即恚阴挟弓矢伏林间，凶其水草之性矣。赴州县，裸而额髻直竖一 \\n 雄鸡尾，横插骨簪，斯则其冠冕也。官必欢然笑语，受其所献，赏以银牌、红布。 \\n 彼欣然持归，供之香火为遗爱。或鄙其裸裎，使著衣见，彼递相传语，见者遂希， \\n 而纳粮亦怠。 \\n 黎多符王二姓，非此二姓为长，黎则不服。欲立长，则系一牛射之，矢贯牛 \\n 腹而出，则得立。黎长不以文字要约，有所借贷，以绳作一结为左券。或不能偿， \\n 虽百十年子若孙皆可执绳结而问之，负者子孙莫敢诿。力能偿，偿之；否则为之 \\n 服役。贸易山田亦如是。黎死无子，则合村共豢其妇。欲再适，则以情告黎长， \\n 囊其衣帛择可配者投于地，男子允则拾其囊，妇乃导归宿所，携挟牲牢往婚焉。 \\n 父母死，敛所遗财帛会黎长与众瘗之。以为父母恩深，我无以报，不敢享其遗赀， \\n 而旁人亦不敢窃取，惧其鬼能祟人云。每扛负诸物，惟以一肩，登高陟险，不更 \\n 移，曰祖宗相沿如是，不敢更也。其愚孝又有如此。黎善咒鬼能作祟。或与客商 \\n 牾，即咒其已亡父母。逾时，其人身如火炽，头腹交痛。知其故勿暴其过，第 \\n 曰：获罪土神，请为皈谢。觅酒脯与之祭于地，喃喃其词。祭毕，夫妇分而啖之， \\n 病人然起矣。其或土商与贸易欺以赝物，则出伏路旁，执途人以归，极其棰楚， \\n 俾受者通信于家，讼其人，偿以原物，始释之。如其人不可得，讼其同侣。闻官 \\n 遣熟黎持牒晓之，虽不识字，睹印文而亦释遣焉。 \\n 其俗最重复仇，名“算头债”。然不为掩袭计。先期椎牛会众，取竹箭三刃 \\n 其干，誓而祭之。遣人赍此矢告仇，辞曰：“某日某时相报，幸利刃锻矛以待。” \\n 仇者谋于同里，亦椎牛誓众，如期约，两阵相当，此一矢来，彼一矢往，必毙其 \\n 一而后已。或曲在此，曲者之妻于阵前横过呼曰：“吾夫之祖父负汝，勿毙吾夫， \\n 宁毙我可也。”其直者妻即呼其夫曰：“彼妻贤良如是，可解斗。”亦即释焉。 \\n 如已报矣。若力微不能敌，则率同里避之。报者至，见无人相抗，即焚其茅荜， \\n 曰：“是惧我也，可以雪吾先人耻矣。”凯还不再出。 \\n ◎畲人 \\n 澄海山中有畲户，男女皆椎跣，持挟枪弩，岁纳皮张，不供赋。有畲官者， \\n 领其族。畲巢居也。其有长、有丁、有山官者，稍输山赋。赋以刀为准者曰徭。 \\n 徭所止曰危曰峒亦曰畲。海丰之地，有曰罗畲，曰葫芦畲，曰大溪畲。兴宁有大 \\n 信畲，归善有窑畲。其人耕无犁锄，率以刀治土，种五谷，曰刀耕；燔林木，使 \\n 灰入土，土暖而蛇蛊死，以为肥，曰火耨。是为畲蛮之类。《志》所称伐山而〈艹亩〉， \\n 爇草而播，依山谷采猎，不冠不屦者是也。潮州有山畲。其种二：曰平鬃，曰崎 \\n 鬃，亦皆徭族。有莫徭号白衣山子，散居溪谷。治生不属官，不属峒首，皆为善 \\n 徭。其曰斗老与盘、篮、雷三大姓者，颇桀骜难驯。乐昌有伪徭，多居九峰司诸 \\n 山。其始也苦于诛求，以其田产质客户，窜身徭中，规免旦夕，久之性情相习， \\n 遂为真徭。相率破犯条要，恣行攻劫，为地夫之害，即善徭亦且畏之。徭或作繇。 \\n 《汉书》“江都王建遣人通越繇王”是也。越东多徭而无犭童，犭童惟粤西多有 \\n 之。自荔浦至平南，犭童与民杂居不可辩，大抵屋居者民，栏居者犭童。栏架木 \\n 为之，上以栖人，下以栖群畜，名“栏房”，亦曰“高栏”，曰“麻栏子”。狼 \\n 人则不然，自荔浦至平南多犭童人，自浔阳至贵县多狼人。粤东惟罗定、东安、 \\n 西宁有狼人。盖从粤西调至征戍罗旁者，族凡数万，每人岁纳刀税三钱于所管州 \\n 县，为之守城池，洒扫官衙，供给薪炭，性颇驯畏法。 \\n ◎疯人 \\n 粤中多疯人，仙城之市，多有生疯男女行乞道旁。秽气所触，或小遗于道路 \\n 间，最能染人成疯。高雷间，盛夏风涛蒸毒，岚瘴所乘，其人民生疯尤多，至以 \\n 为祖疮，弗之怪。当垆妇女，皆系一花绣囊，多贮果物，牵人下马献之，无论老 \\n 少，估人率称之为同年，与之谐笑。有为五蓝号子者云：“垂垂腰下绣囊长，中 \\n 有槟门花最香。一笑行人齐下骑，殷勤紫蟹与琼浆。”盖谓此也。是中疯疾者十 \\n 而五六。其疯初发，未出颜面。以烛照之，皮内红如茜，是则卖疯者矣。凡男 \\n 疯不能卖于女，女疯则可卖于男，一卖而疯虫即去，女复无疾。自阳春至海康， \\n 六七百里板桥茅店之间，数钱妖冶，皆可怖畏，俗所谓过癞者也。疯为大癞，虽 \\n 繇湿热所生，亦传染之有自。故凡生疯，则其家以小舟处之。多备衣粮，使之浮 \\n 游海上，或使别居于空旷之所，毋与人近。或为疯人所捉而去，以厚赂遗之乃免。 \\n 广州城北旧有发疯园。岁久颓毁。有司者倘复买田筑室，尽收生疯男女而养之， \\n 使疯人首领为主，毋使一人阑出，则其患渐除矣。 \\n ◎蛋家 \\n 蛋家本鲸鲵之族，其性嗜杀。彼其大艟小縆，出没江海上。水道多岐，而罟 \\n 朋之分合不测，又与水陆诸凶渠相为连结，故多蛋家贼云。 \\n ◎诸番 \\n 诸番之在广东者，曰婆利、曰古麻剌、曰狼牙修、曰占城、曰真腊、曰瓜哇、 \\n 曰暹罗、曰满刺加、曰大泥、曰蒲甘、曰投和、曰加罗希、曰层檀、曰赤土。其 \\n 直安南者，曰林邑、曰、曰三佛齐、曰急兰丹、曰顿逊、曰洲湄、曰氵孛泥、 \\n 曰婆、曰扶南、曰彭亨、曰毗骞、曰天方、曰锡兰山、曰西洋古里、曰榜葛刺、 \\n 曰苏门答剌、曰古里班卒，是皆南海中大小岛夷，见于《明祖训》、《会典》者 \\n 也。其不可考者，有辇罗兰顿田离其门毒右笪罗越佛逝诃陵个罗哥谷罗婆露狮子 \\n 摩逸佛朗机诸国，则未尝入贡，懋迁有无者也。 \\n 安南，本汉交耻地。洪武初朝贡，其物有金银器皿、熏衣香、降真香、沉香、 \\n 速香、木香、黑线香、白绢、犀角、象牙、纸扇。占城，本古越裳氏界。洪武二 \\n 年，其主阿答阿首遣其臣虎都蛮来朝贡，其物有象、犀、象牙、犀角、孔雀、孔 \\n 雀翎、龙脑、桔皮、抹身香、熏衣香、金银香、奇南香、土降香、檀香、柏香、 \\n 烧碎香、花藤香、乌木、苏木、花梨木、芜蔓、番纱、红印花布、油红绵布、白 \\n 绵布、乌绵布、圆壁花布、花红边缦、杂色缦、番花手巾帕兜罗绵被、洗白布泥。 \\n 暹罗在占城南。洪武四年，其王参烈昭毗牙遣使柰思俚侪剌识悉替等来朝贡，进 \\n 金叶表，其物有象、象牙、犀角、孔雀尾、翠毛、六足龟龟筒、宝石、珊瑚、金 \\n 戒指、铜鼓、片脑、米脑、东脑脑油脑、紫檀香、速香、安息香、黄熟香、降 \\n 真香、罗斛香、乳香、树香、木香、乌香、丁香、丁皮、阿魏、蔷薇水、琬石、 \\n 紫梗、藤竭、藤黄、硫黄、没药、乌爹泥、肉豆蔻、胡椒、华拨、苏木、乌木、 \\n 大枫子、布、油红布、白缠头布、红撒哈布、红地绞节智布、红杜花、头布、 \\n 红边白暗花布、细棋子花布、织人象花文打布、西洋布、织花红丝打布、剪绒丝 \\n 杂色红花被面、织杂丝竹布、红花丝手巾、织人象杂色红文丝缦。真蜡本扶南属 \\n 国。洪武六年，其王忽儿那遣使奈亦吉郎等来贡，其物有象、象牙、犀角、孔雀 \\n 翎、苏木、胡椒、黄蜡、乌木、黄花木、土降香、宝石。瓜哇本古婆国。洪武 \\n 三年，其王昔里八达剌遣使八的占必等来朝贡，其物有胡椒、荜茇、黄蜡、乌爹 \\n 泥、金刚子、苏木、乌木、番红土、蔷薇露、奇南香、檀香、麻藤香、速香、降 \\n 香、木香、乳香、黄熟香、安息香、乌香、荜拨茄、龙脑、血竭、肉豆蔻、白豆 \\n 蔻、藤竭、阿魏、芦荟、没药、大枫子、丁皮、番木鳖子、闷虫药、碗石、宝石、 \\n 珍珠、锡、西洋铁、铁枪、摺铁刀、铜鼓、布、油红布、孔雀、火鸡、鹦鹉、 \\n 毒瑁、孔雀尾翠、鹤顶、犀角、象牙、龟筒。满剌力口在占城南。永乐三年， \\n 其王西剌八儿速剌遣使奉金叶表来朝贡，其物有番小厮、犀角、象牙、珠母壳、 \\n 毒瑁、鹤顶、鹦鹉、黑熊、黑猿、白麂、锁袱、金母、鹤顶、金厢戒指、撒哈 \\n 剌白布、姜黄布、撒都细布、西洋布花缦、片脑、栀子、花蔷薇露、沉香、乳 \\n 香、黄速香、金银香、降真香、紫檀香、丁香、丁皮、旁、胡椒、血竭、乌爹 \\n 泥、肉豆蔻、没石子、阿魏、窠铅、片脑、肉果、玛脑、珠、竹布、苏合油、乌 \\n 木、苏木、大枫子、番锡、番盐。三佛齐本南蛮别种，在占城南。洪武四年，其 \\n 王哈剌札八剌卜遣使玉的力马罕亦里麻思奉金字表来朝贡，其物有黑熊、白獭、 \\n 火鸡、孔雀、五色鹦鹉、诸香、兜罗锦被、布、龟筒、胡椒、肉豆蔻、番油子、 \\n 米脑。氵孛泥本婆属国。洪武四年，其王马谟沙遣使亦思麻逸朝贡，其物有珍 \\n 珠、宝石、金戒指、金绦环、金银八宝器、龙脑、牛脑、梅花脑、降香、沉香、 \\n 速香、檀香、丁香、肉豆蔻、黄蜡、毒瑁、龟筒、蠃壳、鹤、熊皮、犀角、孔 \\n 雀、倒挂鸟、五色鹦〈母鸟〉、黑小厮。锡兰山。正统十年，其王遣使耶把剌谟的 \\n 黑哑等来朝贡，其物有宝石、珊瑚、水晶、金戒指、撒哈剌象、乳香、木香、树 \\n 香、土檀香、没药、西洋细布、藤竭、芦荟、硫黄、乌木、胡椒、碗石。苏门答 \\n 剌。永乐三年，其王锁丹罕难阿必镇遣使阿里来朝贡。其物有马、犀牛、龙涎、 \\n 撒哈剌梭眼、木香、丁香、降真香、沉速香、胡椒、苏木、锡、水晶、玛瑙、宝 \\n 石、石青、回回青、硫黄、番刀、弓。大坭称隶暹罗，助贡国。其来贸易，有胡 \\n 椒、乳香、血竭、没药、片脑、荜拨、乌爹泥、土檀、黄檀香、降香、沉香、沉 \\n 粟香、丁香皮、乌木、苏木、藤黄、木食子、龟筒、象牙、番牛角、毒瑁、珠 \\n 壳、宝石、打麻、西洋布、竹布、茭张席、灰筒。念兰丹，正德四年来贸易，有 \\n 胡椒、乌木、丁皮。已上凡二十国，皆尝来往广东者。 \\n 旧例，贡舶三艘至粤，使者捧金叶表入京朝贡，其舶市物还国。次年，三舶 \\n 复至，迎敕，又市物还国。三年三贡，或五年一贡，一贡则其舶来往三度，皆以 \\n 澳门为津市。黄文裕云，往者番舶通时，公私饶给，其贸易旧例，有司择其良者， \\n 如价给之，次则资民买卖。故小民持一二钱之货，即得握椒，展转交易，可以自 \\n 肥。广东旧称富庶，良以此云。 \\n  \\n 　"}
{"章节": "●卷八", "正文": "　 \\n ●卷八 \\n 　 \\n  \\n ◎凤 \\n 《山海经》：南禺之山有凤凰、雏。南禺者，谓罗山之南番禺之东也。 \\n 《庄子》云，“雏发南海飞于北海”是也。有山凤凰者，亦凤之类，大如鹅雁。 \\n 伏卵时，雄者以木枝杂山桃胶封其雌于巢，而留一窍，雄飞求食以饲之，子成， \\n 发封，否则窒之。又有大头凤卵于石，积柴封之，雏则抉石而起。《通志》云， \\n 博白渌含之山多凤，有高三尺者，五彩冠似金杯，天晴则双飞，而众鸟随之。又 \\n 有大如鹅者，尾甚长，羽声甍甍，响若轮转。诸鸟见之，敛翼俯首，伏不敢鸣， \\n 名大头凤。徭犭童间射得之，肉备众美。娘握兵者多以其毛为裘，或以代 \\n 之。色久逾鲜，涅而弗滓。小凤凡数种。有曰桐花凤，丹碧成文，羽毛珍异。其 \\n 居不离桐花，饮不离露。桐花开则出，落则藏。盖以桐花为胎，以露为命者也。 \\n 儿女子捕之，饮以蜜水，用相传玩。渔洋有词云：“郎似桐花，妾似桐花凤”， \\n 谓此也。此种蜀中亦有。又有凤头雀，大小毛片皆如燕，惟头作凤冠而尾红。儿 \\n 女养之驯放去，一二日复来。有曰金凤，出儋州，大如指许，身五色，冠首修尾， \\n 俨如钗上金凤花。有曰凤鸡，毛色花班，似鹌鹑而小。尾短身圆，度之仅及荔支 \\n 大。足胫微细如一发，袅袅欲断。岁十月，从罗浮飞至新安田上，或至东莞茶。 \\n 人以红丝为网，见辄惊人。畜久驯习，然畏寒，至腊月必死。其声颇似鸡雏，故 \\n 名曰鸡。喉小，谷麦不能进，食惟芝麻、稗米而已。多巢花萼中，亦桐花凤之类。 \\n ◎孔雀 \\n 孔雀产高、廉、雷、罗定诸处。截其尾，编列瓶中，足供玩饰。《南裔异物 \\n 志》云自背及尾皆作圆文，五色相绕，如带千钱。《虞衡志》谓雄者尾长数尺， \\n 金碧晃耀，时奋张其尾，团如锦轮。《岭南杂记》云其毛羽初春而生，四月后复 \\n 凋，与花相荣衰。自爱其尾，欲栖息必先择置尾之地。捕者先施网罟，俟其两尾 \\n 露而重，不能高翔，即罗网罟，不肯妄飞。土人取其尾，每数十茎长短相杂为一， \\n 价亦不甚贵。其遍身毳毛及尾毛之破碎者，取以织补服。 \\n ◎翠羽 \\n 《尔雅注》，翠鹬似燕，绀色。生郁林，其羽可为饰。按翠羽点妇人首饰， \\n 色最鲜明，俗称广翠。 \\n ◎五色雀 \\n 罗浮诸处有五色雀。《罗浮志》云，产罗者以铁冠为长。苏公在海南见者常 \\n 以两绛者为长。又，《异苑》云山鸡爱其毛，映水则舞。魏武时，南方献之。翡 \\n 翠、山鸡，皆出肇庆。旧属南海郡。 \\n ◎鹦鹉 \\n 鹦鹉出惠州及吴川、石城诸处。《南方异物志》云鹦鹉有三：一种青，一种 \\n 白，一种五色。凡鸟四指，三向前，一向后，其目下睑眨上。此鸟两指向前，两 \\n 指向后，两睑俱如人目。《广舆记》，新兴有六真院，蔡确贬新州，寓此。有侍 \\n 姬名琵琶，畜鹦鹉甚慧，每为确唤琵琶。及琵琶死，鹦鹉犹呼其名。确赋诗伤之。 \\n 有纯红者，白番国来。 \\n ◎倒挂鸟 \\n 《罗浮志》：倒挂鸟一名么凤。东坡词“倒挂绿毛么凤”是也。李之仪云此 \\n 鸟以十二月来，有收香、倒挂子、采香使诸名。苏诗“蓬莱宫中花鸟使，绿衣倒 \\n 挂扶桑暾”。自注云：“岭南珍禽有倒挂子，绿衣红嘴，似鹦鹉而小。白海东来， \\n 非尘埃中物也。”《鸟兽考》云，日间好焚香藏之羽翼间，夜张尾翼倒挂以放香。 \\n 故高启诗云：“绿衣小凤啼愁罢，瘦影翻悬挂枝下。芙蓉帐里篆烟消，解敛余香 \\n 散中夜。”刘绩《霏雪录》云，即桐花凤。 \\n ◎了哥 \\n 《本草纲目·释名》：秦吉了即了哥也。岭南容、管、廉、邕诸山峒中，皆 \\n 有之。如鸲鹆能效人言。《广州志》云有三种：眼黄者金了，为上；眼白者银了， \\n 为次；眼黑者，铁了，为下。产琼州。《唐志》：开元初，广州献之，言音颇雄 \\n 重，能识人情，慧于鹦鹉。《岭南录异记》谓：有廉州民获赤白吉了各一头，献 \\n 于刺史。《唐会要》谓了哥形似鹦鹉而色白，顶微黄，顶毛有缝如人分发。出杜 \\n 薄州《禽虫述》，谓生秦中。元稹诗“红罗著压逐时新，吉了花纱嫩面尘”，谓 \\n 纱色相似也。 \\n ◎潮鸡 \\n 潮鸡产南海。《述异记》谓之伺潮鸡。沈约《袖中记》云：潮鸡鸣长且清， \\n 其声如角。每潮至即鸣。李赞皇诗：“三更洋吏报潮鸡。”余武溪亦云：“客听 \\n 潮鸡迷早夜。”自注曰：“番禺鸡三更即鸣。”南越又产长鸣鸡。《幽冥录》云 \\n 宋处宗买得长鸣鸡，爱养甚至。恒笼置窗间，鸡遂作人语，与处宗谈论，极有深 \\n 致，终日不辍。处宗因此功业大进。鸡名烛夜，见崔豹《古今注》。 \\n ◎鸽 \\n 鸽之大者曰地白，广州人称鸽皆曰白鸽，不曰鹁鸽。地白惟行地，不能天飞， \\n 故曰地白。人家多喜畜之，以治白蚁，亦以其多子，可尝食其子。每四十日一乳， \\n 乳时雄者餐米，至咽米成浆液，乃吐出以喂其子。雌复受孕，性绝淫，雌尝乘雄， \\n 故多乳。富者畜至数百头，惟所指使以谷令就掌饲之。鸽有高下之殊，其异在目。 \\n 目有黑底天青者、黑底插黄者、黄油白气者、焦油者，以此四种为上。其睛清而 \\n 深，有重晕，以日照之，精光四闪。晕边复有血粒如石榴子，则极聪慧者矣。其 \\n 头宜小，尾宜短，翼宜与尾齐。翼与尾齐则飞高，飞高则可免鹰击之患。故鸽之 \\n 佳者，价之轻重与金等。翼凡大毛十二茎，每出っ至二三月则调毛。四调、五调、 \\n 六七调，曰初王，则可用，调至十一十二，则老。调者何？脱其胎毛，更生新者， \\n 故曰调。 \\n ◎鹧鸪 \\n 鹧鸪，豫章以南诸郡皆有之。《采兰杂志》：一名花豸。开翅之始，必先南 \\n 翥。《酉阳杂俎》云，飞逐月数，如正月一曰飞而止，但伏巢中不能起矣。至十 \\n 二月十二日起，最难采，设网取之。僧齐已诗：“好听鹧鸪啼雨处，木兰舟晚泊 \\n 春潭。”李群玉诗：“豆蔻花入船，鹧鸪啼送客。”郑谷诗：“座中亦有江南客， \\n 莫向春风唱鹧鸪。”《乐章集注》云：正平调有《鹧鸪天》。按《古今注》，鹧 \\n 鸪，其名自呼。《广志》言：鹧鸪鸣云，但南不北。《南越志》云：其名自号。 \\n 杜薄州惟本草说鸣云：“钩格磔。”又云：“行不得哥哥。” \\n ◎画眉鸟 \\n 画眉鸟，《草堂诗余》又名黄眉鸟。《闽书》云好斗善鸣。《粤志》谓眉长 \\n 而不乱者善鸣，胸毛短者善斗。又必越两日一浴，使毛羽光泽，身不生兹，则 \\n 其音流丽。欧阳修诗云：“百啭千声随意移，山花红紫自高低。”高翥诗云： \\n “春色满山归不得，刺桐花里画眉啼。”广中多刺桐，每行诸峡中，禽音信胜他 \\n 处。 \\n ◎蒙〈童〉 \\n 蒙〈童〉一名越王鸟。大如孔雀，有黄白黑色，喙长尺许，状如鸢。口句 \\n 末可受二升许，南人以为酒爵，珍于文螺。不践地，不饮江湖，不唼百草，不饵 \\n 虫鱼，惟啖枫楠诸木叶。故其粪香似薰陆，山人以为香末，又治杂疮。其名一曰 \\n 象雕，亦曰越王雕，言其大也。古诗“山鸟状如人”，谓此。 \\n ◎丹歌 \\n 海南鹤皆灰色，白者则小，去顶二寸许，毛始丹。亦能鸣舞。有水鹤亦小， \\n 状类白鹭。其性通风雨，有风雨则鸣而上山，否则鸣而下海。寻常多在榕树。广 \\n 人以其顶丹可贵，故曰丹歌。有“丹歌时引舞”之句。 \\n ◎淘鹅 \\n 淘鹅即鹈鹕，一名逃河。阳江人谓之水流鹅，以其大如鹅，能沉水取鱼也。 \\n 或竭小水取鱼。颐下有皮袋，尝盛水二升许以养鱼，随水浮游，每淘河一次，可 \\n 充数日之食。渔童谣云：“水流鹅，莫淘河，我鱼少，尔鱼多。竹弓欲射汝，奈 \\n 汝会逃何。”其词颇近乐府。 \\n ◎白鹇 \\n 白鹇即白雉。周成王时，越裳贡白雉。建武中，南越徼外蛮献白雉。唐肃宗 \\n 时，日南徼外蛮献白雉，皆白鹇也。素质，黑章，喙丹。雄者有朱冠，皆纯白， \\n 腹有黑毛，尾长二三尺，时御之以自矜。神貌清闲，不与众鸟杂，故曰鹇。耿 \\n 介不欲近人，故曰雉。雉，挚也。雌雄挚而有别，终日并游，人未尝见其乘居而 \\n 匹处。雌雄不相戏狎，若朋友然，故曰。雉雌者多朱毛，白中由朱而变为纯白， \\n 亦以黑为边衤阑，如水波形。其音“朱朱”，藏喉间甚隐而微。 \\n ◎珊瑚鸟 \\n 珊瑚鸟一名山鹕。性静似画眉，尤易畜。其铁脚者、眼赤而突者，善斗。臆 \\n 间有黑毛一片、圆小而长者，善鸣。雄者尾长，雌尾短。雄者音长，雌音短。 \\n ◎青〈隹〉 \\n 青〈隹〉状如鸽。青色，喜食橄榄。乌者囫囵吞之，肉烂乃吐其核。一名橄 \\n 榄〈隹〉。秋深自粤西来，春半乃去。宿则倒悬一足树杪。弋得之，肉厚味腴。 \\n 其生于槟榔林者，曰槟榔〈隹〉。喜食槟榔之未熟者，性亦相类。 \\n ◎石燕 \\n 石燕栖西樵山之岩穴中。大如乳燕，足生翼末。山人小儿羸瘦，取食之。谚 \\n 曰：“婴儿瘦，探石っ。”香山有山燕，黑而健疾，众鸟畏之，隼也。与此二类。 \\n ◎相思仔仔 \\n 相思仔仔一名巧妇鸟，即鹪鹩。《诗》所渭桃虫也。因此虫而变，故其形小。 \\n 性绝精巧，以茅苇羽毳为房，或一或二，或鸡卵大。以麻发悬系树枝，虽大风雨 \\n 不断。久畜之，可使为戏及占卦，名“和鹄卦”。其身小，其曰相思仔仔者，小 \\n 也。相思者，身红黑相间，如红豆。红豆者，相思子也。 \\n ◎吉吊雀 \\n 吉吊雀一名兜兜，产东莞大奚山中。状如鸲鹆而大，青首翠翮，其名自呼， \\n 曰“兜兜”。其出则风。 \\n ◎元钩雀 \\n 元钩雀产高明粟砦山中，每鸣必雨。 \\n ◎钩割雀 \\n 钩割雀四五月夜半向东飞鸣，如云“钩割”，则年丰：“钩钩割”，则年必 \\n 歉。 \\n  \\n 　"}
{"章节": "●卷九", "正文": "　 \\n ●卷九 \\n 　 \\n  \\n ◎虎 \\n 罗浮有哑虎，不啸不。相传葛真人上升，留二丹粒以与其隶黄野及哑虎食， \\n 为罗浮四庵守者。今冲虚观葛真人像旁有黄野及一蹲虎，是必哑虎也。然土人皆 \\n 云山中虎率不啸不，从不伤人，八九十岁老人未尝闻有虎哮吼，亦可异也。 \\n ◎犀 \\n 犀角出暹罗者，内凹外凸，气微腥。出占城者，四周圆整。注沸酒且香。照 \\n 之有血晕者，价两倍。饮食中以犀角搅之，有毒则白沫生。 \\n ◎山牛山马 \\n 琼州多山牛，牛也。而两睛红，常百十成群，见人吆喝弗避。或曰山牛有四 \\n 眼，以其眼上有两旋毛，状似四眼，故云。琼州又多山马，似鹿而大，千百为群。 \\n 角弯而内向，无岐。眼下复有二眼，日闭夜开以烛物。善入棘丛。黎人得之，以 \\n 其皮易布，可为卧具御湿。其毛牛也，不识者以为山牛也。 \\n ◎果下牛果下马 \\n 果下牛出高凉郡，《尔雅》所谓罢牛也。郭璞云：罢牛绝卑小，可行果 \\n 树下，故又呼果下牛。粤谣云：“果下马，果下相逢为郎下；果下牛，果下相逢 \\n 为侬留。”果下马者，以其小而坚壮，亦名石马。粤人凡物之小者皆曰石。然果 \\n 下马非有种，马中偶然产之，不可常得，故其价倍于常。 \\n ◎熊类不一 \\n 熊类不一，多出黎母山中。有人熊、猪熊、狗熊之名。熊多力，黎人搏而获 \\n 之，一峒毕贺，以熊多则其地不祥。前明乐会有熊无数，自山中出，捕得百余首， \\n 自是频年大旱，盖旱征云。 \\n ◎[B248]々 \\n [B248]々者，如人面，唇黑，身有毛，反踵。见人亦笑，笑则上唇掩目。大 \\n 者丈余，俗呼为山都。邝氏云，山都形如昆仑。青毛，有尾，见人辄闭目张口而 \\n 笑。[B248]々见人，则握手而笑。人以竹筒置臂，姑与之握。握则必笑，笑而上 \\n 唇掩目，因曲臂以锥穿其唇于额，格而杀之。《吴都赋》云：“猩猩啼而就擒， \\n [B248]々笑而被格。”是也。 \\n ◎狒狒 \\n 狒狒状如弥猴，红{髟丕}{髟而}，人言而鸟音。能知生死，笑似[B248]々， \\n 上吻覆额。得之，生饮其血，可见鬼物。是皆人熊之属也。又云熊名子路。犭童 \\n 人于熊馆呼之“子路可出”，熊即出；“子路可斗”，熊即斗。有绿者土司徭 \\n 犭童取其皮，为骏马障坭，尘不敢扬，威慑虎豹。一尺百金。其牝曰罢，披人 \\n 立，力能拔树，指爪利如锋攒，遇虎、豹、樵、牧，皆抗其喉，捏鲜血饮之。其 \\n 脂亦曰罢白，味过于前掌后蹯也。 \\n ◎猩猩 \\n 猩猩人面猿身，一名熊人，谓其熊而人也。曰红人，则谓其毛纯红也。性 \\n 机警，通八方言，声如幼女子，啼亦清越。间学虫鸟语，音一一曲肖，盖兽中之 \\n 百舌也。最嗜酒，人以酒满注瓮中，复置高屐其旁，猩猩见辄毁骂而去，去已复 \\n 还。姑以指染酒尝之，遂至醉，著屐而笑，人因缚取。问之曰：汝饮我酒，须还 \\n 我血。猩猩许以血一升，即得一升，不能多。血以染绯，久而不变，最可贵。 \\n ◎腾豺 \\n 腾豺者，生高要西七十五里腾犴岭。状类沭猴，头正方，发长丈许，覆其面。 \\n 欲有所视，辄摇头以两手披之。名腾犴，上树甚捷，故以名。东粤无豺狼，惟此 \\n 岭有之，疑亦人熊之类。 \\n ◎猿 \\n 大庾岭有白猿洞。洞多梅树，白猿尝攀挂其上，花与猿，皓然莫辩也。行者 \\n 闻风生，始知为白猿吟啸。复有绯猿善啼，啼必三声。高州青山镇，其山多猿。 \\n 有黄绯者绝大，毛彩殷鲜。有黄色玉面者，有身面俱黑者。罗浮则有金丝猿，毛 \\n 如织绒，其啼声绝大。琼州多猿，射之辄腾跃树杪，于四周伐去竹木，然后张网 \\n 得之。尝于石岩深处得猿酒，盖猿以稻米杂百花所造。一石穴辄有五六升许，味 \\n 最辣，然绝难得。封川之北三十里有猿岭，多猿，牡黄而牝黑。牝能啸，牡不能 \\n 也。或云，纯黑者雄，金丝者雌。雄者能啸，雌不能。琼州又有石猿，小者拳许。 \\n 饮以井水即长。又有黑猿，能磨墨，磨毕跳入笔筒中。 \\n ◎猴 \\n 琼州多猴，以小者为货，曰拳猴。大者曰弥猴，亦曰母猴。母非牝也，母音 \\n 转为马，故又曰马猴。 \\n ◎狨 \\n 东粤山中有狨，大小类猿。色纯黄，名金线狨，一名猱，以其毛柔长可缉藉 \\n 也。尾绝自爱，中药矢即自啮其尾。跷捷善缘木，弥猴绝怖畏之，其以弥猴为食 \\n 也。甚怪。 \\n ◎猓然 \\n 猓然生从化山中。似猴，身黑面白。其尾长过于身，数以尾自度其身以自娱， \\n 其自爱尾，亦似狨。 \\n ◎番狗 \\n 豪镜澳多产番狗，矮而小，尾若狮子，可值十余金。然无他技能。番人顾 \\n 贵之，其视诸奴囝也反不如狗，寝食与俱，甘肥必先饲之。坐与立，番狗惟其所 \\n 命。故其地有语曰：“宁为番狗，莫作鬼奴。” \\n ◎獭 \\n 粤人多以水獭占水旱。水獭一名遍獭，类青狐而小，啄尖足骈，能知水信高 \\n 下为穴，故云。善捕鱼，一岁二祭鱼。《淮南子》云，畜池鱼者，必去遍獭。广 \\n 人谓蛋家男曰獭公，妇曰獭婆。以其能入水取鱼也。其以猿为雌者插翘，山獭也。 \\n 语云：“猿鸣而獭应。”庄子云：“猿，犭扁狙以为雌。”言非类为牝牡也。邝 \\n 氏云，山獭性淫而无偶，徭女采樵，歌啸为猿声以诱之，山獭闻之即跃抱徭女， \\n 因扼杀之，以其骨续骨、解箭毒。以阴茎入药，名插翘春。 \\n ◎蒿猪 \\n 蒿猪一名箭猪，即封豕也。封者，大也。故象亦曰封兽。封豕初本泡鱼，泡 \\n 鱼大如斗，身有棘刺，故化为毫猪。毫在项脊间，尺许如箸，白本黑端，人逐之 \\n 则激毫以射人。妇女以金银镶之为簪，能止头痒，除白屑。其毫如蒿然，亦曰蒿 \\n 猪。 \\n ◎懒妇 \\n 懒妇即山猪。雄大而多力，口旁出两牙，长六七寸，甚猛利。肉味美多脂。 \\n 以机轴维织之器置田间，则不敢近。齿长，辄入海化为巨鱼，状如蛟螭，而双乳 \\n 垂腹，名曰奔鲜。谚曰：“朝为泡鱼，暮为蒿猪；朝为懒妇，暮为奔孚。”刺 \\n 妇女之不能服勤者也。以奔鲆油为烛，照饮酒则紫焰生花，照读书则昏昧作晕。 \\n 箭猪以鱼始，山猪以鱼终，物之相变如是。 \\n ◎香狸 \\n 南越有狸无狐，雷州产香狸。所触草木生香，脐可代麝。《本草》称灵猫， \\n 自为牝牡者也。亦名果狸。其食惟美果，故肉香肥而甘。秋冬百果皆熟，肉尤肥。 \\n 香狸外，有玉面狸。白面，红爪，牛尾。亦食果，饮则以水淘淡乃食。有猫狸， \\n 文如锦钱。有火狸，毛色如金钱豹。其钱差大，岁久化为豹。有藤狸，生长藤间， \\n 食藤实，而多倒挂。 \\n ◎香獐 \\n 香獐味甘，性温，食之不畏蛇毒。脐名獐香，非麝也。狸之似獐者也。徭女 \\n 当春时多采生香獐子以为佩，动则香气远闻。山歌云：“生獐香吹徭女风。” \\n ◎竹豚 \\n 竹豚即竹〈鼠留〉。穴地，食竹根。毛松，肉肥美，亦松。内一二脔，可盈盘。 \\n 色紫，味如甜笋。血鲜，饮之益人。徭中以为上馔，故谓之竹豚。 \\n ◎犭贵 \\n 《尔雅》：“蒙颂，猱状。”郭璞《注》：即蒙贵也。状如隹而小，紫黑 \\n 色。健捕鼠，胜于猫。九真、日南出之。海语云，犭贵有白、有黑、有黄，有 \\n 狸状，酷类猫而大。足高而尾结，捕鼠捷于猫也。诸国皆产，惟暹罗者良。船估 \\n 挟至广，常猫见而避之。豪家每十金易一云。今粤人有自番船购者正类此，称之 \\n 曰洋猫，大抵即犭贵也。《尔雅翼》：猫又名猫奴。《记事珠》云，猫有名白 \\n 凤、紫英、锦带、云图者。 \\n ◎象牙 \\n 《岭表录异》：广之潮、循州多野象，牙小而红。《通志》云：牙以文为真， \\n 以红为贵。不文则假，不红则枯。按象牙多出滇南、粤西。裁为梳具，东省所制 \\n 特佳。工聚业精，流播闺阁。凡在他省，往往贩取用之。 \\n  \\n 　"}
{"章节": "●卷十", "正文": "　 \\n ●卷十 \\n 　 \\n  \\n ◎龙涎 \\n 南海，龙之都会。古时入水采珠贝者，皆绣身面为龙子，使龙以为己类，不 \\n 吞噬。在今日，人与龙益习，诸龙户率视之为螈蜓矣。 \\n 新安有龙穴洲，每风雨，即有龙起，去地不数丈。朱鬣金鳞，两目煜煜如电。 \\n 人与龙相视久之，弗畏也。其精华在浮沫，时喷薄如瀑泉如雨。争承取之，稍缓 \\n 则入地中矣。是为龙涎。或谓龙涎者，多积于海上枯木，如鸟遗状。其色青黎， \\n 其芗腥。杂百花焚之，翠烟千结，蜿蜓蟠空，经时不散。可以剪分香缕，然多不 \\n 真。从番舶来者，出大秦、波斯。于雨中焚之，爆有声则真。又，罗浮多龙 \\n 潭，尝有人小遗潭中，庵僧见之，使之蒲伏土上，俄有白气千百道从谷中起，迅 \\n 雷乘风，雨如注，海上舟船已破弱无数矣。人必蒲伏土上乃免，若在木石之间必 \\n 为龙所掣。又，新兴有天露山，其顶有潭，岁旱以石投之，声震如雷，即雨。又 \\n 有井干湖，其深莫测，岁旱以土掊击之，亦有雨。又，化州有石龙，其首蟠州廨 \\n 之左，其尾注于江中。身多窍穴，每为风潮所激，则喷沙如雪，霏霏满空。有时 \\n 鸣以一岁，鸣以二三岁。其声隐隐，与鹅鹳同。在左如右，在西如东。有探其尾 \\n 于急湍之下者，皆得古钱。或为五铢，或为开元，或古或近，或缺或全。紫碧交 \\n 散，青黄杂辉。其为数，歉不八九，盈不二十，虽百十人各有所给。又茂名灵湫 \\n 山有一龙井，晋时有潘茂名真人者，以金铸五龙，纳井中。自永嘉至今，每遇旱， \\n 高凉太守出五金龙祭之，雨立至。 \\n ◎蜃气 \\n 东莞合兰海，其水漩洄而黝黑，三江之所汇，有龙窟焉。尝有积气如黛，或 \\n 如白雾，鼓舞吹嘘，倏忽万化。其为城、阙、楼、台、塔、庙诸状，人物车骑错 \\n 出于层峰叠之间，尤极壮丽。舟行其中弗见也。自外望之，变幻斯见。即之辄 \\n 远，离之复近。虽大风雨不能灭，人以为蛟蜃之气所为云。其气或大或小，晴则 \\n 大，阴则小，五色光芒不定。或如旌旗戈甲，则兆其地有兵革；如仓廪，则兆其 \\n 地丰登。居人每候之以知灾祥。岁正月初三四五日必一见，不见则以为怪。或谓 \\n 此乃海气，春晴始见，非也。此蜃气也。蜃者，千岁之雉所化，其为物最神。 \\n ◎海市 \\n 海市多见于靖康场。当晦，夜光忽生，水面尽赤，有无数灯火往来，螺蚌鲛 \\n 人之属，喧喧笑语，闻卖珠鬻锦，数钱量米麦声，至晓方止。则海市也。或曰海 \\n 上有珊瑚之市，在虎头门西。盖即海市。或曰，其地故有沉洲，每月出，辄有鬼 \\n 物就海中为市，所谓沉洲夜市也。盖南海蜃气有气而无声，海市有声而无气，以 \\n 此为别。而靖康海市又与青州不同。靖康海市见于夜，青州见于昼。《番禺杂记》 \\n 云：海边有鬼市，半夜而合，鸡鸣而散。人从之，多得异物。始所谓狼茺之民 \\n 也。《水经注》：狼茺之民，冥夜为市。以鼻嗅金，即知美恶。疑即此种。 \\n ◎海鳅 \\n 海鳅出，长亘百里，牡属蚌蠃积其背，聿兀如山。舟人误以为岛屿， \\n 就之，往往倾覆。昼喷水为潮为汐，夜喷火，海面尽赤，望之如天雨火。 \\n ◎怪鱼 \\n 近海上之地，怪鱼甚多，其状不一，开洋时随风鼓舞，往往飞入舶中，人不 \\n 敢取。有一鱼长数十丈，其首有二大孔，喷水上出，遇舶则昂首注水舶中，须臾 \\n 而满。亟以巨瓮投之，连吞数瓮，则逝。有一鱼嘴长丈许，有龉刻如锯，能与力 \\n 战而胜，以救海舶。又有鱼长二十余丈，性最良善，或渔人为恶鱼所困，此鱼辄 \\n 为渔人解围。又，大风雨时，有海怪被发红面，乘鱼而往来。乘鱼者亦鱼也，谓 \\n 之人鱼。人鱼雄者为海和尚，雌者为海女，能为舶祟。火长有祝云：“毋逢海女， \\n 毋见人鱼。”人鱼之种族有卢亭者，新安大鱼山与南亭竹没老万山多有之。其长 \\n 如人，有牝牡，毛发焦黄而短，眼睛亦黄，面黧黑，尾长寸许，见人则惊怖入水。 \\n 往往随波飘至，人以为怪，竞逐之。有得其牝者，与之淫，不能言语，惟笑而已。 \\n 久之，能著衣，食五谷。携至大鱼山，仍没入水，盖人鱼之无害于人者。人鱼长 \\n 六七尺，体发牝牡亦人，惟背有短鬣微红，知其为鱼。间出沙，能媚人。舶行 \\n 遇者，必作法禳厌。海和尚多人首鳖身，足差长，无甲，亦怪事也。 \\n ◎忌鱼 \\n 忌一作暨，鱼之大者。长二丈余，脊若锋刃，尝至南海庙前，谓之来朝。 \\n 或一年数至，或数十年一至。若来数，则人有疫疾。志称南海岁有风鱼之灾。风， \\n 飓风。鱼，谓暨鱼也。有乌白二种。来辄有风，故又曰风鱼。 \\n ◎潜龙鲨 \\n 南海有巨鱼曰潜龙鲨，盖鱼种而龙者也。有网得者，长五尺许，重百斤。其 \\n 小鱼从者数千，至不可网。肉甚甘，诸骨柔脆，惟鳞坚不可食。鳞大者如掌，可 \\n 为带及酒器饰，小者中杂佩。脊一行、肠二行，鳞皆十三。两翅两行，鳞皆三十。 \\n ◎黄雀鱼 \\n 惠州产黄雀鱼。八月化为黄雀，十月后复化为鱼。 \\n ◎鼠鲇 \\n 鼠鲇者，产于南海。每暴尾沙际以绐鼠。鼠见之，谓且失水，舐而将食之， \\n 被卷入水而去。 \\n ◎乌贼 \\n 乌贼肠中有墨，吐之以自卫。尝浮水上，鸟见之以为死矣，往啄之，被卷入 \\n 水。 \\n ◎鱼 \\n 广州鱼多池塘所畜者。鲢、鳙、元、令、鲫，皆以鱼秧长之。鳙一名 \\n 与。语曰：“网鱼得与，不如啖茹。”言不美也。元之美在头，鲤在尾， \\n 鲢在腹。语曰：“鲩鱼头，鲤鱼尾，鲢鱼之腹甘且旨。”又曰：“水令土鲫， \\n 病人宜食。令浮鲫沉，可以滋阴。”盖鲫属土，其性沉，长潜水中；令属水， \\n 中性浮，游长跃水上。鲫食之可以实肠，令食之可以行气。鲫守而蛉行，故以 \\n 为美也。 \\n 江海鱼之美者，语有曰：第一仓，第二罔，第三第四马膏鲫。”又曰： \\n “黄白二花，味胜南嘉。”又曰：“寒鲚热鲈。”黄者，黄花鱼。白者，白花鱼 \\n 也。又春曰黄花，秋曰石首也。凡有鳞之鱼皆属火，二花不然。其功补益而味甘， \\n 故美。鲚鱼至冬益肥，故曰寒鲚。鲈至夏益肥，故曰热鲈。言一以寒而美，一以 \\n 热而美也。凡鲈鱼，以冬初从江入海，趋咸水以就暖；以夏初从海入江，趋淡水 \\n 以就凉，渔者必惟其时取之。语曰“鱼咸产者不入江，淡产者不入海”，未尽然 \\n 也。白花鱼咸淡之水皆有，黄花鱼惟大澳有之。大澳者，咸水之边也。自十月至 \\n 十一月，以日昃尽浮出水，渔者必伺暮取之。听其声稚则知未出大澳也。声老， \\n 则知将出大澳也。声老者，黄花鱼啸子之候也。其啸子必于大澳，故于大澳取之。 \\n 取奥及黄皮蚬鲚青鳞，亦皆听其声。声齐则开众取之。鲥鱼以孟夏随鲚鱼出， \\n 其性喜浮游，网入水数寸即得。或候其白海入江，逆流至浔州之铜鼓滩，触石壁 \\n 不能西上，则多得。语曰：“黄鱼不上双鱼石，三黧不上铜鼓滩。”三黧者鲥鱼 \\n 也。黄鱼每新水长则出。嘉鱼以孟冬天大雾始出，出必于端溪高峡间。其性洁， \\n 不入浊流，尝居石岩，食苔饮乳，以自养。霜寒江清，潮汐不至，乃出穴嘘吸雪 \\n 水。凡嘉鱼在蜀中丙穴者，以三月出穴，十月入穴。在粤中、大小湘峡者，以十 \\n 月出穴。三月入穴，西水未长则四五月犹未入穴。蜀嘉鱼畏寒而喜热，粤嘉鱼不 \\n 然。白沙诗“两山断处小湘峡，十月嘉鱼出水鲜”是也。赤鱼、曹白，皆以 \\n 仲春出。大者重数十斤，入自大洋，望之如黑云。至虎门则赤鱼之稚者多变为 \\n 鲥。渔者辄合围取之。又赤鱼大至时，其下堆积至数十百丈，不可底极。以枪 \\n 刺一鱼，取之。次鱼饮其血，复上，复枪刺取之。如是者相连不断，不可胜取。 \\n 故赤鱼时节所在，人民餍饫多糟之，为终岁食。盖赤鱼放卵，雄者为雌者含 \\n 卵口中，卵不分散，故类繁。彼此尾相卸，无一断续，故得其一则千万源源可 \\n 得。竹鱼产二禺连口。以盛夏出，色如筱叶青翠。鳞下多朱砂点，味甘。马膏鲫 \\n 以腊月出，至三四月。有马伍者，以九十月出。似鲈而肉厚，为马膏鲫之次，故 \\n 曰马伍贴沙，一名版鱼，亦曰左介，身扁，喜贴沙上，故名。市归以贴墙壁， \\n 两三日犹鲜，即比目鱼也。一名鲽，一边青绿，一边白。一目在青绿边，亦有两 \\n 目合而为一者。《吴都赋》云：“双则比目，片则王余。”河纯以番禺茭塘所出 \\n 者为美。自虎头门至茭塘六七十里许，其河纯小，色黄而味甘，少毒，与产他县 \\n 大而板牙色白者异，其价贱，土人以当园蔬。秋时竞为河纯之会，以火燔刺以沸 \\n 汤沃涎，浣至再三，杂肥肉烹之，皮骨脱落，斯可食矣。河终岁皆有，入秋尤 \\n 宜多食，益胃暖人，可减一衣。产妇每以为补，其腴在腴，即肝也。俗以为八珍 \\n 之一云。鱼状如鲈，肉松少刺，味甘，大者重数十斤，出海丰。鲟鱼多产端州， \\n 以春时出浮阳，见日则眩。渔者辄于阳处取之。一日，鲟龙鱼，长至丈，有甲无 \\n 鳞，鱼之至贵者也。鲇鱼出流水者，色青白；出止水者，青黄。故以滩濑中者为 \\n 美。仓鱼状如鳊，圆头缩尾，狭鳞，肉厚而细。一脊之外，其刺与骨皆肥美。 \\n 新安人每以奉客。味甘以平，食之肥健益气。一名镜鱼，以其圆也。少有犁头 \\n 少、剑少、班点少、虎鹿锯少。背鬣而腹将，大者丈余，皮有沙，圆细 \\n 如珠，可以治木发光润。海水将潮，天皮雨毛皆起湿，虽千里外不爽。一名潮鲤。 \\n 腹中有两洞以贮水。养子子必二，皆从胎生。朝出口，暮则入脐。其肉淡而松， \\n 以翅作银丝菜，称珍品。蜡鱼产阳江，似鲫而白，肉柔腻，性喜温暖。腊月时， \\n 渔人立水中，鱼争附足，可掇也。红者肉稍粗。居鱼一名狼藉笄。鱼如笄，长 \\n 尺许，与昔二鱼皆惠州出，昔鱼大者盈丈，鱼大如指许，长七八寸。 \\n 脊骨美滑，宜羹。龟鱼大如小儿臂，有腹无口，其足三十，如笄簪。章鱼足有八， \\n 一名章举。昌黎南食诗其五为章举鱼是也。石冷鱼似虾蟆而黑，生石穴中。倒挂 \\n 鱼鲜食醉人，宜醢，出万州。凤尾鱼一名马鲚，其子宜醢。葵鲤出罗旁水口，圆 \\n 如葵扇。已上皆鱼之美者。大率出于海者十之七，出于江者十之三。然皆美于池 \\n 塘者也。 \\n 其最微细而美者，曰鱼。春时自岩穴中出，状似初化鱼苗。宜干之，食 \\n 以姜醋。曰银鱼。以秋九月出，九月有风曰银鱼风。谚云“九月银鱼出水长，银 \\n 鱼风起水泱泱”是也。其出惠州丰湖之第一桥下者，长二黍许，光滑无鳞，表裹 \\n 朗澈。以白磁盆之，与水无异，惟见两目莹漆，希贵弗多。渔者但量器计值， \\n 煮以湖上清醒泉及姚坑水，有味无渣。而出于清明节者尤美。曰鹅毛鱼。取之不 \\n 以网罟，乘夜张灯火艇中，鹅毛鱼见光辄上艇，须臾而满。多则灭火，否则艇重 \\n 不能载。其气味绝香，一曰香鱼。外有锦鳞鱼者，大可二指，长寸许，身有横理 \\n 十二道，鳞如错锦，具五色。尾长于身，如带金彩缕缕。以盘盂畜之，于午日中 \\n 投花一二瓣，皆争覆阴，不得者忿而相斗。翩反鼓舞，各有态度。斗罢，复比目 \\n 而游。又有金鱼者，分鲤鲫二种。春深咬子，咬子者，雄以口咬雌者眼，子则出 \\n 腹。子出腹，宜即取之，否则雌者还食之矣。或不食，则子著{艹犀}藻间，遇雷 \\n 雨，辄随电光而去。子初出，色黑。繇黑而红，而黄，则钝金矣。以鬣小、三尾、 \\n 五尾者为贵。谓之虾尾咬子。又名跌子。当跌子时以大虾盖之，则多虾尾尾尾又 \\n 以撒开象木芙蓉叶者为贵，谓之芙蓉尾。此二种则鱼之可玩者。 \\n ◎鱼花 \\n 鱼花产于西江。粤有三江，惟西江多有鱼花。南海有九江村，其人多以捞鱼 \\n 花为业，曰鱼花户。取者上自封川水口，下至罗旁水口，凡八十里。其水微缓， \\n 为鱼花所聚。过此则鱼花希少矣。鱼花之步，凡数十。步皆有饷，鱼花户承之。 \\n 岁纳于朝。当鱼“汕”种时，雄者擦雌者之腹，则卵出，卵出多在藻荇间，雄者 \\n 出其腹中之只覆之，卵乃出子。然见电则子不出矣。土人谓鱼散卵曰“汕”。 \\n 只者，鱼之精也。子曰花者，以其在藻荇之间若生又，方言，凡物之微细者皆 \\n 曰花也。亦曰鱼苗。 \\n ◎鱼生 \\n 粤俗嗜鱼生，以鲈、以奥、以曹白、以黄鱼、以青鲚、以雪令、以鲩 \\n 为上。鲩又以白鲩为上。以初出水泼剌者，去其皮剑，洗其血生，细刽之为片。 \\n 红肌白理，轻可吹起，薄如蝉翼。两两相比，沃以老醪，和以椒芷，入口冰融， \\n 至甘旨矣，而鲥与嘉鱼尤美。 \\n ○鳝 \\n 鳝之族有曰鳗鲡，背有肉鬣连尾，无鳞，口有舌腹白，大者长数尺，脂膏最 \\n 多。其有黄脉锦纹者，名金丝鳗鲡。善穿深穴。冬时穴热乃出，名走风单。有 \\n 曰白鳝，以产池塘中乌耳者为佳。有曰黄鳝，黄质黑章，多涎沫。大者长二三尺， \\n 小者佳。有曰藤单。其曰泥鳅，长二三寸，无鳞，以涎沫自染，曰温鱼。与泥 \\n 鳅相似而多肉，与诸鳝皆喜伏水土之下，味甘，可以滋阴。大抵鳝与鱼相反，鱼 \\n 属火，可以滋阳。故蛋人多子，以多食鱼。又方书，鱼鳔白为丸，可以种子。鳝 \\n 属水，滋阴。故患痰火者宜食之。白鳝，或塞箔或装笼取之箔鳝为佳。黄鳝以钓， \\n 或于坑田掘取之。凡鳝，畜于盆中，夜以火照之，其腾而抢火，火辄灭者，喷火 \\n 蛇也，与鳝相类，而颔下有细鳞数片，食之杀人。故凡食鳝者，不可不慎。谚曰： \\n “鱼浮鳝沉，沉者滋阴。虽则滋阴，其毒亦深。” \\n ◎鲎 \\n 鲎大者尺余，如覆箕。其甲莹滑而青绿，眼在背，口藏在腹，其头蜣螂而足 \\n 蟹。足蟹而多其四，尾三棱，长一二尺。其血碧。凡诸血皆赤，惟鲎碧色。碧生 \\n 于咸，赤生于淡。海之水咸，故色碧。鲎之血与海水同，得咸之气多故也。其子 \\n 如粒珠，出而为鲎者仅二，余多为蟹、为宁虾、麻虾及诸鱼族。盖淡水之鱼多 \\n 生于鱼，咸水之鱼多生于鲎，鲎乃诸鱼虾之母也。鲎乃候也，善候风。诸水族亦 \\n 候之而出，故曰鲎。性喜群游。雌常负雄于背。背有骨如扇，作两截，常张以为 \\n 帆，乘风而行。雌雄相积虽遇惊涛不解，名曰鲎帆。渔者每望其帆取之。持其雄， \\n 则雌者不去。如持其雌，则雄去矣。然失雌亦不能独活，故曰鲎媚。取之又多以 \\n 夜，凡海中夜行，举棹拨浪，则火花喷射。鲎蟹之属，缘行沙滩，亦一一有火花。 \\n 水咸成火。渔者每拾一火，则得一鲎蟹之属焉。 \\n ◎珠鳖 \\n 珠鳖产高州海中，其背隆起者有珠，珠或从口吐出。六足珠鳖，味甚美。 \\n ◎玳瑁 \\n 玳瑁产廉琼一作毒瑁龟。夜伏沙汀，注目上视，与月争光，月之精华因入 \\n 焉。而为文介，渔人捕得之，覆其背，即不能去。比晓，其介文采益鲜明，因厄 \\n 于沙而磨莹焉。自脊两分，得十四版，以厚而黄、多有物形者为贵。 \\n ◎毛龟 \\n 毛龟出韶州，大如钱，以水养之，其毛披放，色碧绿。置之几案，可辟蝇。 \\n 有六目龟，出钦州。本两目，其四目乃金黄花纹，圆长中黑，与真目排比，状似 \\n 六目，故名。有卜龟出雷州，俯行者灵。有巨龟出惠州，背生树木，望之俨如洲 \\n 渚，然不常见。有红白二龟，在文昌北石井中。旱、祷之，红出则雨，白出则否， \\n 亦龟之神者。 \\n ◎蟹 \\n 蟹类甚多。有曰小娘蟹，其螯长倍于身。大者青绿如锦，味与诸蟹同。而新 \\n 安人贱之，惟熟其螯以进客。有拥剑。五色相错，螯长如拥剑然。新安人以献嘉 \\n 客者，曰“进剑”，为敬之至。有飞蟹，小者如钱，大者倍之。从海面飞越数尺， \\n 以螯为翼。网得之，味胜常蟹。此三者，蟹之异者也。寻常以膏蟹为上。蟹之美 \\n 在膏，而其容善于俯仰。俯以八足之折，故曰跪；仰以二螯之倨，故曰螯。螯者， \\n 敖也。以螯敖人，故昔人食蟹尚螯，今则尚膏。 \\n ◎崖州石蟹 \\n 环琼水咸，独崖州三亚港水淡，故产石蟹。石上有脂如饴膏，蟹食之，粘螯 \\n 濡足而死。辄化为石，是为石蟹。取时以寸钩出之，故螯足不全。或谓石蟹浮游 \\n 海中，见风则坚，误也。 \\n ◎罗浮仙蟹 \\n 仙蟹产罗浮阿耨池旁。形如钱大，色深红，明莹如琥珀。大小数十群行，见 \\n 人弗畏。以泉水养之，可经数月。见他水则死，相传仙人掷钱所变。 \\n  \\n 　"}
{"章节": "●卷十一", "正文": "　 \\n ●卷十一 \\n 　 \\n  \\n ◎蟛蜞 \\n 凡春正二月，南风起，海中无雾，则公蟛蜞出。夏四五月，大禾既莳，则母 \\n 蟛蜞出。其白者曰白蟛蜞，以盐酒奄之，置荼蘼花朵其中，晒以烈日，有香扑 \\n 鼻。生毛者曰毛蟛蜞。尝以粪田、饲鸭，然有毒，多食发吐痢。而潮人五日不食， \\n 以当园蔬。故谚有曰：“水潮另，食咸解。”咸解者以毛蟛蜞入盐水中经两月， \\n 熬水为液，投以柑桔之皮，其味佳绝。解其渣滓不用，用其精华，故曰解也。 \\n 另者蛤之属。谚曰：蟾蜍、蛤、另三者，形状相似。而广州人惟食蛤，不食 \\n 蟾蜍、另。另惟潮州人食之，故名曰水潮另。另有一种，生海泥中，长 \\n 二三寸，大如指，两头各有两岐。以其状怪，故曰蛏。气味甘温，能去胸中烦闷。 \\n 然病后不可食，食惟白蟛蜞，称珍品。 \\n ◎蚝 \\n 蚝，咸水所结，其生附石，鬼相连如房，故一名蛎房。房房相生，蔓 \\n 延至数十百丈。潮长则房开，消则房阖。开所以取食，阖所以自固也。凿之，一 \\n 房一肉。肉之大小，随其房。色白而含绿粉。生食曰蚝白，奄之曰蛎黄。味皆 \\n 美。以其壳累墙，高至五六丈不仆。壳中有一片莹滑而圆，是曰蚝光。以砌照壁， \\n 望之若鱼鳞然。雨洗益白。小者珍珠蚝，中尝有珠。东莞、新安有蚝田，与龙穴 \\n 洲相近。以石烧红，散投之，蚝生其上。取石得蚝，仍烧红石，投海中，岁凡两 \\n 投两取。蚝本寒物，得火气其味益甘，谓之种蚝。又以生于水者为天蚝，生于火 \\n 者为人蚝。人蚝成田，各有疆界，尺寸不逾，逾则争。蚝本无田，田在海水中。 \\n 以生蚝之所谓之田，犹以生白蚬之所谓之塘。塘亦在海水中出，无实土也。故曰， \\n 南海有浮沉之田。浮田者，蕹是也。沉田者，种蚝、种白蚬之所也。 \\n ◎雷 \\n 雷比黄蚬而大，闻雷则生，故文从雷。粤故有雷田，在番禺市底之南。 \\n 春初取小雷种之，至冬乃取，故曰雷田。田在咸海中，亦曰雷塘，犹夫白 \\n 蚬之塘也。雷与蚝、白蚬、蛳、蚶虽生于天，亦恒生于人。惠潮多蚶田，蚶与 \\n 沙雷、雷皆味甘，性温，益人。蚶从甘，不用调和，自然甜美，愈大愈嫩。 \\n 《志》称岭南炙之，名“天雷”是也。一名花雷。沙白不可种，故粤人贵 \\n 沙白而贱雷。雷凡沙坦皆有。冬月时，渔者以足取之，谓之“踢雷”。 \\n 雷以天寒乃肥。其以仲秋孕者，腹黑，广人有酿雷之食，以白者为贵。 \\n ◎白蚬 \\n 番禺海中有白蚬塘。自狮子塔至西江口，凡二百余里，皆产白蚬。岁二三月， \\n 南风起，雾气蔽空，辄有白蚬子飞落，微细如尘，然落田辄死。落风中得咸潮之 \\n 力乃生。秋长冬肥，积至数丈乃捞取。粤人谣云：“南风起，落蚬子。生于雾， \\n 成于水。北风瘦，南风肥。厚至丈，取不稀。殷勤祭沙滩，莫使蚬子飞。”外有 \\n 黑蚬黄蚬，一名扁蠃。遇风雨亦辄飞徙。蛋女率于黑沙泥处取之。贫者以为蔬， \\n 然味不如白蚬。凡生于海者曰白蚬，生于江者曰黑蚬黄蚬，而金钅蚬者，生大 \\n 海中，独珍。刘钅长时取以自奉，禁民不得采。亦曰金口蚬。有无耳蚬，产韦涌。 \\n 相传宋帝幸韦涌时，食蚬而美之，曰：惜不令其无耳。至今帝泊舟处，蚬皆无 \\n 耳，甘美异常。进蚬渔人配祀将作大匠梁公庙中，人称蚬子丈人云。蚬之美，可 \\n 以解蛊。以为腊，不能水土者宜之。白蚬多生于雾。每当春暖，白雾弥空， \\n 之中，土人知为白蚬也。名落蚬天。 \\n ◎蛤 \\n 蛤生田间，名田鸡。冬藏春出。篝火作声，呼之可获。三月三日农以其声卜 \\n 水旱。声小，水小；声大，水大。谚曰：“田鸡声哑，田好稻把；田鸡声响，田 \\n 好荡桨。”又，“田鸡上昼鸣，上乡熟；下昼鸣，下乡熟；终日鸣，上下齐熟”。 \\n 唐诗：“田家无五行，水旱卜蛙声。”蛙，蛤也。或谓大声曰蛙，小声曰蛤。韩 \\n 退之《南食》，其四日蛤，未知是此否。珠蚌亦名蛤，然非尝食。一种肖田鸡而 \\n 无腰股，鸣长声，俗呼为另。主瘰疬即蝼蝈云。 \\n ◎琐吉 \\n 琐吉状似珠奉，壳青黑色，长寸许。大者二三寸，生白沙中，不污泥淖， \\n 互物之最洁者也。有两肉柱，能长短，又有数白蟹子在腹中，状如榆荚，合体共 \\n 生，常从其口出，为之取食。盖二物相须。琐吉寄命于蟹，蟹托身于琐吉。 \\n 郭璞谓琐吉腹蟹。葛洪谓小蟹不归而吉败是也。 \\n ◎蠃 \\n 蠃种最多，以香蠃为上。产潮州。大者如盘盂，其壳雌雄异声，可应军中之 \\n 用。次则珠蠃出东莞大步海，南汉常置三千人采之，名其地曰媚川都。人曰珠蠃 \\n 户。 \\n 有银母蠃，状若蚌，内多小珠，而珍色不及。壳厚而莹，可以截镶器皿，亦 \\n 名珠母。其肉最胜而性寒，有九孔蠃产珠与蚌珠类。有鹦鹉蠃，珠光隐隐可烛， \\n 文采五色，类鹦鹉。有指甲蠃，一名紫鹉。《荀子》东海有紫纟去，纟去即劫 \\n 也。一名石劫。味甘咸，能利小水。江淹谓石劫有足翼，得春水则生华。郭 \\n 璞谓石劫应节而扬葩是也。味绝鲜美。虚损人以米酒同煮，最补益。有马甲柱 \\n 形。形如指甲，蠃壳薄肉少，味颇清。昌黎《南食》诗：“章举马甲柱，斗以怪 \\n 自呈”。有寄生蠃生咸水者，离水一日即死。生淡水者，可久畜。壳五色，如钿。 \\n 或纯赤如丹砂。其虫如蟹，有獒足，腹则蠃也。以佳壳或以金银为壳稍炙其尾即 \\n 出，投佳壳中，海人名为借屋。以之行酒，行至某客前而驻，则饮。故俗以为珍。 \\n 有蝓螯者，二螯四足似彭骨，其{尸几}柔脆蜿屈则，蠃每窃枯蠃以居，出则负 \\n 壳，退则以螯足户。稍长，更择巨壳迁焉。与寄居虫异，名多足蠃，亦曰窃 \\n 睾。《越记》，负屋之螯，饲以云母，能产白珠。《梅华国志》，屋睾，千 \\n 岁出海为螯龙，盖此物也。有神仙蠃，产罗浮。曾经仙人所啮，尾端尽破。味甚 \\n 甘。有流蠃，大如小拳，一名甲香蠃。肉亦视月盈亏。有蛤蜊生海滨土中，白壳 \\n 紫唇，一名赤口蠃。以壳为粉曰蛤粉，可入药。凡蠃类，两壳相合，皆名蛤，而 \\n 此蠃肉壳大利于人，故曰蜊。有车螯者，似蛤蜊而大。甲厚而莹，有斑点如花。 \\n 绝水佯死，乌鸟信而啄之，辄为所得。一名沙白。有海胆，生岛屿石上。壳圆， \\n 有要珠，大小相串粟珠上。又有长刺累累相连，取一带十，如破其一，余皆死， \\n 粘于石上。壳破流浆，终不得起。肉色黄鲜，以作酱，味佳。 \\n 已上诸蠃，皆举其知名者。史称楚越之地，饭稻羹鱼，果隋蠃蛤，不待贾而 \\n 足，地势饶食，盖谓此。 \\n ◎蚌 \\n 蚌，川泽处处有之。凡狭而长者，皆曰蚌。广而圆者，皆曰蛤。车白与蚬， \\n 皆蛤属。车白即车螯，土人以为沙白者，谬也。 \\n ◎吊 \\n 吊，介之属也。产琼州海口港中。蛇头鼍身，水宿不栖。其膏甚轻利，贮以 \\n 铜瓦，皆渗出。惟鸡卵盛之，则不漏。以治诸肿毒，功同熊胆。 \\n ◎穿山甲 \\n 穿山甲一名鲮鲤。似鲤有四足，能陆能水，其鳞坚利如铁。黑色，绝有气力， \\n 能穿山而行，盖陆之鱼也。杨孚《异物志》：鲮鲤吐舌，蝼蚁附之，而因吞之。 \\n 又开鳞甲，使蝼蚁入之，乃奋迅而舐取之。 \\n ◎银鱼 \\n 银鱼产惠州丰湖第一桥下，以秋九月出。九月有风曰银鱼风。长二黍许，光 \\n 滑无鳞，表里融彻。以白磁盆之，与水无异。出于清明者尤佳。又有红虾，产 \\n 潮州、番州、南巴诸处。色夺榴花，头可制杯，见《异物志》。又《通志》云， \\n 儋州有红蟹。张籍诗云：“大鱼如柳叶，小鱼如针锋。” \\n ◎河豚 \\n 《海语》：河豚出于江河者，皆不盈尺。海中大者如豕，有重数十斤者。 \\n 《通志》：味美在肝而有毒。吴中以初春，而粤中以秋，荐为河豚之会，中其毒 \\n 者，水磨降香汁，捣橄榄汁，饮之可解。 \\n ◎江瑶柱 \\n 《尔雅注》：蜃小者玉珧，即江瑶柱也。《安南异物名记》云：“江瑶如蚌 \\n 而稍大，中肉腥而忍不中口，仅四肉牙佳耳。长四寸许，圆半之，白如珂雪， \\n 一沸即起，甘鲜脆美，不可名状。此所谓柱也。《通志》：马甲柱，惠州美其名 \\n 曰西施舌。《琼州志》：江瑶以柱为珍，崖州者佳。按江瑶又名海月。谢眺诗 \\n “挂席拾海月”，指此。苏长公曾云，荔枝风味，惟江瑶柱可以敌之。 \\n ◎海镜 \\n 《岭表录异》：海镜广人呼豪菜盘。两片合以成形，壳圆，日照如云母。内 \\n 光，有小肉如蚌胎，腹中有小红蟹子，其小如豆，黄而头足俱备。海镜饥则蟹子 \\n 走出取食，蟹饱归腹，海镜亦饱。《通志》云：“其壳为明瓦，圆如镜。”崖州 \\n 产者佳。 \\n ◎牡蛎 \\n 牡蛎，《本草衍义》云：牡蛎附石而生，鬼相连如房，故曰蛎房。一 \\n 名豪山。初生海畔，身如拳石。四面渐长，有一二丈者。一房内有蚝肉一块， \\n 每潮来则诸房皆开。有小虫入，则合之充腹。韩昌黎诗：“蚝相粘为山，十百各 \\n 自生。”《通志》谓蚝以左顾者为雄，故曰牡蛎。粤人以为常馔，其壳用以垒墙， \\n 亦可烧灰涂壁。《岭南杂记》云：蚝壳砌墙，鳞鳞可观。《志》又云，介与鳞相 \\n 若。粤中获介之利居多，镂甲为珍，亦生民所资也。 \\n ◎黄甲 \\n 粤中少螃蟹，惟黄甲到处有之，味略带腥。陵龟蒙有《蟹志》，吕亢作《蟹 \\n 图》，黄甲、寻、截诸种俱不载。又万州出石蟹，宜治眼疾。白香山《眼病》 \\n 诗：“案上漫铺龙树论，盒中虚决明丸。” \\n ◎瓦屋子 \\n 南人名蚶为瓦屋子。《岭表录异》云：瓦屋子，盖蚌蛤之属也。南中旧呼为 \\n 空慈子，卢尚书钧改为瓦屋子，以以其壳上有棱如瓦，故名。壳中有肉，紫色而 \\n 满腹。广人尤重之，多炙以荐酒，俗呼为天脔肉。《通志》：惠潮多种蚶，有蚶 \\n 田。《南越志》：凡蛤之属，开口闻雷鸣，不复闭口。杨万里诗：“带桃花楚 \\n 水咸。”咸即蚶字。 \\n ◎虾 \\n 虾之种类甚繁，小者以白虾，大者以宁虾为美。宁虾产咸水中，大者长 \\n 五六寸，出水则死。渔人以丝粘网。其深四尺有五寸，长六尺者，仄立海中。丝 \\n 柔而轻，宁虾至，则须尾穿胃，弗能脱也。两两干之为对虾，以充上馔。鲜者 \\n 肉肥白而甘。其次曰黄虾、白虾、沙虾。最小者银虾，状如绣针，以布为网， \\n 网大丈有二尺，以二罾〈同戈〉系之，口向上流，取虾卵及禾虫，亦复如是。银虾 \\n 稍大者出新安铜鼓角海，名铜鼓虾。以盐藏之，味亦美。其虾酱则以香山所造者 \\n 为美，曰香山虾。其出新宁大襟海上下二川者，亦香而细，头尾与须皆红，白身， \\n 黑眼。初奄时，每百斤用盐三斤，封定缸口。俟虾身溃烂，乃加盐至四十斤， \\n 于是味大佳，可以久食。一种名虾春。粤方言，凡禽鱼卵皆曰春。鱼卵亦曰鱼春 \\n 子。唐时，吴郡贡鱼春子，即鱼子也。然虾春非虾之卵也。江中有水嵫，大仅如 \\n 豆。其卵散布，取之不穷。产新会者卵稍粗，滋味益好，烧之通红。红故鲜明多 \\n 脂而可口。次则番禺深井江勒海所产，村落间家有数瓮，终岁奄食之，或以入 \\n 糟，名泥虾。又，丹虾产惠州西湖，其色青，煮熟丹红，绝鲜美。谚云：“湖上 \\n 渔家，白饭丹虾。”白饭者，水晶鱼也。长不盈寸，大不过分，其色差洁，无 \\n 乙有丙。八九月有之。 \\n ◎水母 \\n 水母生海中，以咸水之渣滓为母，故名水母。鲜煮辄消释出水，一名海宅。 \\n 气最腥，为虫之所宅。虫者，虾也。水母以虾为浮沉故曰水母目虾。性冷，能化 \\n 物，不能自化，脾胃弱者勿食。干者曰海蜇，腹下有脚纷纭，名曰蜇花。八月间 \\n 干者，肉厚而脆，名八月子，尤美。 \\n ◎黄鱼虫 \\n 黄鱼虫一名天虾，色白，状如蛱蝶。四五月间从空飞入水，化而为虫。黄鱼 \\n 食之而肥，名黄鱼虫。鱼人取其未化者炙食之，云味甘美。或以为虾所化，以其 \\n 白天，故曰天虾。崔豹云，海间有飞虫如蜻蛉，名纟番绀。七月，群飞暗天，夷 \\n 人食之，云虾所化。或曰，腐草为萤，朽麦为{艹蚕}，{艹蚕}为虾。天虾者， \\n {艹蚕}之所化，未知然否。 \\n  \\n 　"}
{"章节": "●卷十二", "正文": "　 \\n ●卷十二 \\n 　 \\n  \\n ◎五色蝶 \\n 越南蛱蝶，翅纹鲜丽。罗浮有五色蝶，能作茧，可携至远方。《罗浮志》云： \\n 蝴蝶洞有仙蝶，文彩陆离，为仙人彩衣所化，大如盘而五色。人得其茧，蝶亦化 \\n 出，数日即有一蝶来引之而去，虽数千里外藏之箱箧，亦化出也。 \\n ◎粤土多蚁 \\n 粤土多蚁。《广志》谓有飞蚁、木蚁，黑黄大小数种，善啮物。《岭南杂记》 \\n 云，新构房屋，不数月为其蚀坏倾圯者有之。《粤志》：潮人土人以蚁害稼，有 \\n 蚁祖庙在大马蚁山。岁五月，郡蚁来朝。有咏者云：“马蚁山头马蚁朝，年年五 \\n 月趁江潮。”蚁祖，主蚁之神。犹《周礼》{羽是}氏、蝈氏之命其官也。《岭表 \\n 录异》云：广州多蚁，其窠如薄絮，囊连枝带叶，彼人以布袋贮之，卖与养柑者 \\n 以辟蠹。《鸡肋编》谓之养柑蚁。 \\n ◎红蝙蝠 \\n 罗定州产红蝙蝠。《北户录》云，泷州有蝴蝶，背深红，惟翼脉浅黑，名红 \\n 蝙蝠。多双伏红蕉花间，采者获其一，则一不去。又，《南方草木状》载鹤子草 \\n 虫化蝶。《丹青野录》又载彩裙化蝶。 \\n ◎蚺蛇胆 \\n 有蚺蛇胆。《岭南杂记》：蚺蛇，粤西及南海州县有之。《北户录》云：大 \\n 者长十余丈，围七八尺，多在树上候獐鹿，过者吸而吞之。至鹿消，即缠大树上 \\n 出其头角，乃不复动。土人伺之，以竹签签煞之，取其胆。 \\n 按蚺蛇胆诸说不一，《岭南杂记》谓捕之之法，度其出入之地，先钉罗桩数 \\n 行，狭仅容其身，壮土持橄榄棍，其中一人出外妇人裙以招之，蛇望见即昂头， \\n 高五六尺来逐。人退入罗桩内，蛇到狭处，蜿蜒屈伸间，人持棍击之，且退且击。 \\n 视其首俯地，则无惧矣。以葛藤系其颈而牵之。每击一下，则皮肉蹙缩成泡而血 \\n 凝，即护身胆也。其力大减，多以乱真。真者乃在腹内，价过兼金，《琼州志》 \\n 云：遇人击伤，胆即至伤处护之，故独重肤胆，腹中之胆无用也。”《廉州志》 \\n 云：上旬在颈，中旬在心，下旬在尾。性耐死，取胆释之，犹活。《广州志》云： \\n 胆有三：一曰旱胆，能疗目；一曰水胆，能止泻；一曰护身胆，为熬刑药。《南 \\n 裔异物志》又云：蚺蛇牙长六七尺，土人尤重之。云辟不祥，利远行。 \\n ◎蚊子木 \\n 越南蚊蚋，大小纤细不一，善螫人，冬月不断。《本草拾遗》云：岭南有蚊 \\n 子木，叶如冬青、枇杷，熟则拆裂而蚊出。元微之谓蚋子之下有蟆子，蟆子之下 \\n 有浮尘子，皆蚊属也。人蒙絮被自蔽辄通透，故昔人有“已微于蠢蠢，仍害及人 \\n 人”之句。 \\n ◎十二时辰虫 \\n 《酉阳杂俎》载南方有避役虫，一名十二时辰虫。夏日常见于篱落间。见者 \\n 多称意事。《岭南异物志》言其首随十二时变易。《博物志》言其阴多缃绿，日 \\n 中变易，或青或绿，或丹或黄。《北户录》言不能变十二色，但黄、褐、青、赤 \\n 四色而已。据《本草》引陆佃言，蜥蜴能十二时变易。《禽虫述》云：守宫长细 \\n 五色者名蜥蜴。则此虫即蜥蜴矣。说者谓守宫点妇人臂，终身不灭，偶则落。故 \\n 前人句云：“守宫落尽猩红色，明日低头出洞房。”然《春秋·考异垂阝》云： \\n 以其常在屋壁，故名守宫，亦名壁宫。则饰臂之说，大抵不真。 \\n ◎即蛆 \\n 即蛆能伏蛇，每自口入食蛇腹。山行，筒置即蛆，蛇不能近。又能嗅龙 \\n 腥。天将雨，争就木最高处，盖闻龙腥故也。广中多即蛆而少蜈蚣，绝无蝎。 \\n 卿蛆多生古墙中，盛暑辄出，犬者有珠。雷常搜而击之。 \\n ◎蛤蚧 \\n 蛤蚧唯雷琼为多。长五六寸，似蜥蜴四足，有毛，尾绝短。尝自呼其名以鸣。 \\n 一岁则鸣一声，有鸣至数十声者，人以为神。罗浮亦有之。《方言》曰，桂林之 \\n 中，守宫能鸣。即此。一名吉度蛇。吉度者，象其声也。其背色绿，有黄斑点， \\n 若古锦。自旦至暮，常变十二种色。有得其一，闭于笼中玩之，止见变黄、褐、 \\n 赤、黑四色。多居古木窍间，人以其声与色之异，喜捕取之。得其雌雄合者益阳。 \\n ◎断草乌 \\n 断草乌似小蛇，大仅指许，长五六寸。头如龙形而小，身纯乌。其行也，百 \\n 草沾之立断。人见断草，辄迹得之。故蛇每离地丈许，使身如矢直以入穴，使不 \\n 沾草，故人莫得而取之。以酒煮食，愈麻疯。 \\n ◎海珠 \\n 海珠状如蛞蝓，大如臂，所茹海菜。于海滨浅水吐丝，是为海粉。鲜时或红 \\n 或绿，随海菜之色而成。晒晾不得法，则黄。有五色者，可治痰。或曰，此物名 \\n 海珠母，如黑鱼大三四寸。海人冬养于家，春种之濒海田中。遍插竹枝，其母上 \\n 竹枝吐出，是为海粉。乘湿舒展之，始不成结，以点羹汤，佳。 \\n ◎害人虫 \\n 害人虫有数种：一曰蜞，有青黄二种。青者生深山树叶中，名曰飞蜞。闻声 \\n 辄飞，刺人取血。专集耳后，使人不知。始如针血，饱则如指。随手拔去，稍迟， \\n 深入肤理矣。凡山行，以无患子，或蒜、或姜汁、或茶子末涂身，则飞蜞不敢近。 \\n 黄者生地下，吮血如蚂蝗，入水则死。蚂蝗一名水蛭，池泽处处有之。入人肌肉 \\n 咂血，误吞之，则生子腹中，瞰食脏血。饮黄土水数升可解。或以蜂蜜，则蚂蝗 \\n 化水而死。有狗鼻者，生阴湿处。似山蜞而长，好入犬豕鼻中吮血，间入人鼻， \\n 血出不止。日含酽醋，塞两耳，自低其首，则此物然而出。被刺时，人不可拔， \\n 重力拍之则自堕。有沙[1234]者，生水中。大不过虮，喜入皮肤害人。以茅根竹 \\n 叶刮之，或以苦苣汁涂之可愈。或以火炙身，则随火去。有飞蛟者，生于瘴雾。 \\n 有三足，无身。呼吸间入人肺腑，则食渐减而毙。或入鱼腹、牛马腹中，令食之 \\n 者剧病。先毒物以毒人，虫之最恶者也。然亦徭黎中乃有之。又有蛇蛊，状如蜘 \\n 蛛而足短，最毒，出琼州。见者以为蜘蛛也，易视之，忽为所中。有谣云：“生 \\n 恨蜘蛛无结网，无丝无绪最伤人。” \\n ◎雨师云师 \\n 霍山有雨师、云师。云师如蚕，长六寸。雨师如猬，长七八寸。每出则有云 \\n 有雨，山人以为验。 \\n ◎蛊 \\n 粤东之估，往赘西粤土州之妇人，寡者曰鬼妻，人弗娶也。估欲归，则必与 \\n 要约。三年返，则其妇下三年之蛊；五年，则下五年之蛊，谓之定年药。愆期， \\n 则蛊发膨胀而死。如期返，其妇以药解之，辄得无恙。土州之妇盖以得粤东夫婿 \\n 为荣，故其谚曰：“广西有一留人洞，广东有一望夫山。”以蛊留人，人亦以蛊 \\n 而留。粤东诸山县，人杂徭蛮，亦往往下蛊。有挑生鬼者，能于权量间，出则使 \\n 轻而少，入则使重而多，以害商旅。蛊主必敬事之，投宿者视其屋宇洁净，无流 \\n 尘蛛网，斯则挑生鬼所为。饮食先嚼甘草，毒中则吐，复以甘草姜煎水饮之，乃 \\n 无患。入蛮村不可不常携甘草也。挑生鬼亦蛊之属，盖鬼而蛊者也。凡下蛊皆出 \\n 于犭童、出于犭童之妇，若徭娘则不能下蛊。蛊有鬼，名曰药鬼。药鬼之所附 \\n 犭童妇，恒不得自繇。代代相传，必使其蛊不绝以为神。其中于人得解者，或吐 \\n 出生鱼、生虾、生鸭子之属，皆药鬼之为之。粤东无犭童，故无药鬼。 \\n ◎恩平蚯蚓 \\n 恩平蚯蚓生恩平水中，屯结，每水一升，可得蚯蚓数十许。色黄浊，饮之立 \\n 蛊。又，罗旁之水多有柯木叶、木犀花叶浸其中，饮之亦辄胀满以死。所谓水蛊 \\n 者是也。 \\n ◎白蜡虫 \\n 粤人以虫大如虮虱者，芒种后置之菁纟由树上。树状类冬青，虫食树汁，吐 \\n 沫粘嫩茎上，化为白脂。至秋取之。以水煮，滤成蜡。文理莹彻，若石膏然。 \\n 以之浇烛入药，甚适用。虫嫩时白色，作蜡。及老，则赤黑。其结苞于树枝，初 \\n 若黍米。入春，渐长如鸡头子大，色紫，赤累累抱枝，宛如树之作实，是称蜡种。 \\n 亦白蜡子。子内有白卵，一苞数百。次年立夏，以箬叶包之，系于树上。芒种后， \\n 苞拆，白卵化虫乃复上树作蜡也。黄蜡成于蜜蜂，白蜡成于此虫，各有其能若此。 \\n 白蜡琼州最多。以之为炬，大者可五六斤，每夜宴，用至数百石，其价颇贱。谚 \\n 曰：“东家白蜡虫，西家黄蜡蜂。养蜂得蜜食，养虫得烛红。” \\n ◎禾虫 \\n 夏雨过多，禾中蒸郁而生虫。或稻根腐而生虫，稻根色黄。禾虫者，稻根所 \\n 化，故色黄。大者如斤许，长至丈。节节有口，生青，熟红黄。霜降前禾熟，则 \\n 虫亦熟。以初一二及十五六乘大潮断节而出，浮游田上。网取之，得醋则白浆自 \\n 出。以白米泔滤过，蒸为膏，甘美益人。盖得稻之精华者也。贫者多奄为脯， \\n 作醯酱以食之。 \\n ◎蜂蜜 \\n 蜂蜜多产于阳春，以为货。蜂为房于岩石林木间者，其酿白蜜脾，谓之山蜜， \\n 亦曰蜂糖。霜后割之，白如脂，味胜家蜜。家蜜取以夏冬为上，秋次之，春易发 \\n 酸。冬曰梅花糖，最甘香，唐诗云“天寒割蜜房”。然其性热，多食发湿垫病生 \\n 虫ン。新兴有姜蜜，尤忌，不若川蜜温、西南蜜凉为可嗜。又，海滨岩穴野蜂窠 \\n 蜜曰石蜜，多泛溢于草间石罅，露积日久，必宿蛇虺之毒，不可食也。 \\n ◎龙蜂 \\n 龙蜂出阳春，尝附橄榄树而生。虽有首足，与木叶无别，须木叶凋落乃得 \\n 之。土人以置箧笥，每遇蛊毒必鸣，鸣则自呼。又以其声之清浊卜祸福。粤以鸡 \\n 卜，又以龙蜂卜，人罕知之。史称昆虫之所长，圣人不能与争，其谓此欤。 \\n ◎天蚕 \\n 天蚕产阳江，嗜食樟枫叶。岁三月，熟醋浸之，抽丝长七八尺，色如金。坚 \\n 韧异常，以作蒲葵扇缘，名天蚕丝。亦有成茧者，大于家蚕数倍。《禹贡》“厥 \\n 篚丝”，或即此类。然不可缫为丝人贡者，齐鲁之山茧也。有沙柳虫，腹中丝 \\n 亦可作缘。 \\n ◎石背虫 \\n 石背虫生荔枝树上，喜食荔枝花蕊。荔枝多虚花，花十子乃一。又以石背之 \\n 为贼，场师必务去之。石背闽中尤多。冬伏荔枝叶下，荔始花，虫亦生子。一生 \\n 十二粒，数应一岁，闰则增其一。荔花时，石背辄溺，溺则全枝脱蒂，雨时尤盛。 \\n 其背坚如石，故曰石背。广中荔花所苦多雨耳，石背无甚害也。 \\n ◎金鸡虫 \\n 金鸡虫食龙眼花立尽。岁大寒节，场师必摇树使金鸡虫尽落，乃扫除而溺之 \\n 江。非大寒节，虽摇树，虫亦不落也。有黄虫者，状类蜜蜂，春社后江岸地中乘 \\n 日暮而出，食百树叶，色转翠，盖叶之所化也。与金鸡亦相类。 \\n ◎绿金蝉 \\n 绿金蝉一名金花虫。大者如班猫，有文采，其背正绿，如金贴。有翅生甲下， \\n 喜藏朱槿花中。 \\n  \\n 　"}
{"章节": "●卷十三", "正文": "　 \\n ●卷十三 \\n 　 \\n  \\n ◎荔支 \\n 《罗浮志》：荔有数种，产增城者尤佳。挂绿为上。出新兴者香荔实小核焦 \\n 而香美，荔枝之最珍者也。白乐天《荔枝图》曰：如离本枝，一日色变，二日香 \\n 变，三日味变，四五日外色香味尽去矣。番榴、洋桃皆粤产。《虞衡志》云：五 \\n 棱子，形甚诡异，瓣五出，如田家碌碡状，味酸，久嚼微甘，谓之洋桃。《志》 \\n 云能解岚瘴之毒，中蛊者以自然汁饮之，即吐而愈。或曰种自外洋来，故名。按 \\n 番榴俗又名秋果。土人鬻物者，多以葵叶编伞，当市梢隙处以蔽风日。 \\n ◎龙眼 \\n 《草木状》云龙眼似荔枝，但枝叶稍小，壳青黄色，形圆如弹丸，肉白而带 \\n 浆，其甘如蜜。一朵五六十夥作穗，如蒲萄然。荔枝过则龙眼熟，故谓之“荔枝 \\n 奴”，言常随其后也。《通志》：龙眼曰早花者，以六月六日可食。按龙眼粤地 \\n 多有之。熟时，儿童贩卖者，填街盈簏。 \\n ◎柑柚 \\n 柑柚，广中多产之。其佳者有狮头、羊额诸名。裴渊《广州记》云柚有雷柚， \\n 实如斗大。《广州志》：柚有大小红白数种。产于增城者小而尖长，甚芬郁，名 \\n 香柚，十月熟。一种如斗大者，曰斗柚，十二月熟。余皆八月熟。又有名贺正柚， \\n 至正月始熟。《罗浮记》云罗浮香柑有赭黄二色。《潮州志》云潮果以柑为第一 \\n 品。《肇庆志》云乳柑产四会上林者佳。《北户录》载新州出变柑，有苞大于升 \\n 者，且皮薄如洞庭之桔也，他柑之所弗及，相传移植不百里，形味俱变，因以为 \\n 名。 \\n ◎香椽佛手 \\n 《本草》，陈藏器云，枸椽生岭南，实如盏。苏颂曰彼人呼为香椽，子形长 \\n 如小瓜。李时珍曰：木似朱栾，植之近水则生。实如人手有指，俗呼为佛手柑。 \\n 清芬袭人。按今粤人呼为五指香椽。内典以佛手为兜罗绵手。白香山诗“十指剥 \\n 春葱”，谓女手也。 \\n ◎化州橘红 \\n 《岭南杂记》：化州仙橘相传仙人罗辨，种橘于石龙之腹，唯此一株。在苏 \\n 泽堂者为最，清风楼次之，红树又次之，凡近州治闻谯楼更鼓者，其皮亦佳。 \\n 《志》云今广东柑、橘、橙、柚之皮皆充用。按广陈皮人药者，化州为上，新会 \\n 次之。新会即冈州地。《本草》云橙、橘同属，能下气消痰，与柑、柚性极不同。 \\n 形质大小粗细，固自有辨，医方多误用，宜慎之。 \\n ◎槟榔 \\n 《南裔异物志》：槟榔无花而实，坚如干枣。以扶留古贲灰并食，则滑美， \\n 下气及宿食消谷。《南中八郡志》云：“土人以为贵，款客必先进。”《鹤林玉 \\n 露》曰：“槟榔，食之，醺然颊赤。”东坡诗所云“红潮登颊醉槟榔”也。虽妇 \\n 女亦竞啖之。婚礼用以当委禽。《志》称今产琼州。《广志》又谓椰树高六七丈， \\n 无枝叶，其实大如寒瓜，其浆美如蜜，饮之乃醉。今产文昌。《志》云：“清浆 \\n 升许，微酒气，名曰榔酒。”《虞衡志》云榔酒，新者极清芳。”按，榔子，蒂 \\n 可作念珠，皮可为器皿。 \\n ◎橄榄 \\n 橄榄一名谏果。《草木状》云树身耸，枝皆高数丈。其子深秋方熟，味虽苦 \\n 涩，咀之芬馥，胜含鸡舌香。《通志》：粤中多种乌橄，其利多。白榄种者少， \\n 号曰青子。按粤产，实繁纤长而小，鲜时亦登果盘，可醒酒。“正味森森苦且严”， \\n 东坡咏句也。 \\n ◎桄榔 \\n 桄榔木，海南所产。《虞衡志》云直如杉，又如棕榈。有节如大竹，一干挺 \\n 上，高数丈，花数十穗。《草木状》谓皮中有屑如面，木性如竹，紫黑色，有文 \\n 理，工人解以制奕枰。按，桄榔性坚韧，可为器，作轿干尤佳，世争购之。 \\n ◎绵木 \\n 《肇庆志》：新兴产绵木，其质柔韧，以为负担，虽负重不折，为舆杠最佳。 \\n ◎波罗蜜 \\n 《虞衡志》：波罗蜜大如冬瓜，外肤@@@@如佛髻。削其皮食之，味极甘。子 \\n @@悉如冬瓜，生大木上，秋熟。《广州府志》又载，波罗树无花结果，果成，或 \\n 生一花。花甚难得，即优钵昙花也。 \\n ◎食竹衣竹 \\n 《广州志》：韶州出丹竹，亦曰单竹。节长二尺，练以为麻织之，是名竹布， \\n 故曰南越食竹衣竹。按唐开元间，岭南有调，有贡。韶州调以竹子布亦有名丝而 \\n 无以为织者。《志》又载阳江出天蚕，其食必樟、枫叶。岁三月熟酸浸之，抽丝 \\n 长七八尺，色如金，坚韧异常，以作蒲葵扇缘，名曰天蚕丝。 \\n ◎广漆 \\n 广中产漆，售行他省，皆称广漆。粤中工人制造几、匣、器皿，无不精雅。 \\n 髹器中，磨砑最细者，退光为上。次之《琼州志·漆器》垒漆、雕漆，有剔红、 \\n 剔黑诸色。《虞衡志》云：南漆如稀饴，气如松脂，沾沾无力。《通志》谓广漆 \\n 色甚明光而不甚粘，出阳春新兴德庆。《广州志》又载，海上有花如芍药，曰到 \\n 粘子。渍以为胶，可代柿漆，谓之海漆。陆应阳谓东坡造。 \\n ◎菩提树 \\n 菩提树，子可作念珠。《广州志》云：“诃林有菩提树，梁智药三藏携种， \\n 树大十余围，根株无数。”《通志》谓叶似桑，寺僧采之，浸以寒泉，历四旬， \\n 浣去渣滓，惟余细筋如丝，可作灯、帷、笠、帽。《琼州志》又称金刚子，产琼 \\n 山圆如弹，坚实不朽，可为数珠。按菩提子，每颗面有大圈文如月，周罗细点如 \\n 星，谓之星月菩提。又有木患子，色较黑而质更坚结，亦可为念珠。大姚诸处， \\n 俗亦呼为菩提子。 \\n ◎紫檀花梨铁力诸木 \\n 紫檀花梨铁力诸木，广中用以制几、匣、床、架。《古今注》：紫栴木出扶 \\n 南，色紫，亦谓之紫檀。《广州志》：花榈色紫红，微香。其文有若鬼面，亦类 \\n 狸斑，又名花狸。老者文拳曲，嫩者文直。其节花圆晕如钱，大小相错者佳。 \\n 《琼州志》云，花梨木产崖州昌化陵水。铁力木理甚坚致，质初黄，用之则黑。 \\n 黎山中人以为薪，至吴楚间则重价购之。《通志》云一名石盐，一名铁棱。 \\n ◎乌木 \\n 乌木，琼州诸岛所产。土人折为箸，行用甚广。《志》称出海南，一名角乌， \\n 色纯黑，甚脆。有曰茶乌者，自番舶，质坚实，置水则沉。其他类乌木者甚多， \\n 皆可作几杖。置水不沉，则非也。 \\n ◎梅 \\n 梅花，惟岭南最早，冬至雷动地中则梅开。故广中梅于一之日已花，二之日 \\n 成子，得春独早。故群卉资之以为始。韶州梅，长至已开，腊月大雪，梅复开尤 \\n 盛，有于旧蒂而作新花者。其地属岭北，故梅以腊以正月开，广则秋末冬初，梅 \\n 且开尽，往往不待长至，以地暖故早。 \\n 梅岭多梅。唐《六帖》言庾岭梅花，南枝已落，北枝未开。而宋之问有“魂 \\n 随南翥鸟，泪尽北枝花”之句。好事者往往植梅其上。宋淳熙间知军事管锐植三 \\n 百株。明正统中，知府郑述复补植。正德中，参政吴廷举增植及松，至万五千余 \\n 株。有某推宫女亦植梅三十株，镌诗于石。崇祯初年，博罗张郎中萱植三百株。 \\n 知府赵孟守题曰“梅花国”，书额于红梅驿以旌之。 \\n ◎枫 \\n 枫喜风，故从风。岭南枫多生山谷间。罗浮连亘数岭皆枫。每风起，则枫鸣。 \\n 风去，枫声不止，不与众林俱寂，故谓之枫。枫者，风之所聚，有瘿，则风神之， \\n 曰枫于鬼。嵇含云，枫老有瘿。中夜大雷雨，瘿暗长一枝，长可数尺，形如人， \\n 口眼悉具，谓之枫人。越巫取之作术，往往有神。 \\n ◎榕 \\n 榕，容也。以其材无所用，为斧斤所容，故曰榕。叶甚茂盛，柯条节节如藤， \\n 垂其干。及三人围抱，则枝上生根，连绵拂地，得土石之力，根又生枝如栋柱。 \\n 互相撑抵，望之有若大厦。直者为门，曲者为窗牖。玲珑四达，人因目之曰榕厦。 \\n 其中常产香木，炎精所结，往往有伽亻南焉。粤人以其香可来鹤，子可肥鱼，多 \\n 植于水际。又以其细枝曝干为火枝，虽风雨不灭。故今州县有榕须之征。其脂乳 \\n 可以贴金接物，与漆相似，亦未尽为不材也。 \\n 性畏寒，逾梅岭则不生。故红梅驿有数榕，为炎塞之界。又封川西三十里分 \\n 界村，二广同日植一榕，相去三丈许，而东大西小，东荣西瘁。东榕又不落叶。 \\n 咫尺间，地之冷暖已分如此。自韶州西北行，榕多直出不甚高，与广州榕婆娑偃 \\n 蹇者异。高州道中榕夹路垂阴，凡百株，状甚诡怪，皆束千百根以为一身。有红、 \\n 白、大叶、小叶诸种。有子无花。子落时常如密雨，中多岭西副使吴廷举所植， \\n 父老称吴公榕。新兴东北一带亦有之。 \\n 先是宋延间有仓振者知新州，夹道植榕。其后高芝复植松。于是行旅歌之 \\n 曰：“仓榕高松，手泽重重。高松仓榕，夹道阴浓。”而佥事刘洵者，修高、仓 \\n 故事，自高要南岸至新兴，令里胥分地植榕，遣官以时验勤怠，至今榕树存者大 \\n 十围。又，归善叶春及知惠安，令民植榕。下教曰：榕者容也，其阴大，当驰道， \\n 植自白水至雒阳五丈，而树田间恐妨谷。凡植几本以报。呜呼，远者种德，近者 \\n 种树。吾无德，且种树。”此皆仁人之泽也。其榕凡四百二十一本云。 \\n ◎笔管树 \\n 笔管树，即完树也。广州故屯田，道署有一树，通体根须蟠结，大可数十 \\n 抱。枝短而劲。叶初发，细卷如辛夷之蕾。叶开则色殷红，望之如花。其树无花， \\n 叶即其花。叶至冬而落，春间乃发。初发又如笔管，粤人因名为笔管树。旧有一 \\n 碑在树腹，兵妇得之以捣衣，有闻石声清越者求之，则冢宰李默所撰《孤树裒谈 \\n 记》也。默常为屯田副使，居此，故有之。 \\n ◎椰 \\n 椰生琼州，栽时以盐置根下，则易发。树高六七丈，直竦无枝，至木末乃有 \\n 叶如束蒲，长二三尺。花如千叶芙蓉，白色，终岁不绝。叶间生实如瓠系，房房 \\n 连累，一累二十七八实，或三十实。大者如斗，有皮厚苞之，曰椰衣。皮中有核 \\n 甚坚，与肤肉皆紧著。皮厚可半寸，白如雪，味脆而甘。肤中空虚，又有清浆升 \\n 许，味美于蜜，微有酒气，曰椰酒。苏轼诗“美酒生林不待仪”，言椰子中有自 \\n 然之酒，不待仪狄而作也。琼人每以槟榔代茶，椰代酒以款宾客，谓椰酒久服可 \\n 以乌须云。琼州多椰子叶，昔赵飞燕立为皇后，其女弟合德，献诸珍物，中有椰 \\n 叶席焉。椰叶之见重也，自汉时始。琼州人无分男女，首皆戴笠，以竹丝为之。 \\n 其用椰叶为笠者，贵之也。以为席，则贱之矣。 \\n ◎番禺多桂 \\n 番禺多桂。《山海经》云贲隅之东，八桂生焉。故舟楫多采桂为之。故曰番 \\n 禺之桂，爰始为舟。 \\n ◎肉桂 \\n 肉桂，一名越桂。饮食中，古称蜀姜越桂。越桂以高州肉桂为珍。杂槟榔食 \\n 之，口香竟日。秦时罗浮有桂父者，象林人也。尝服肉桂及葵，以龟脑和之。 \\n 《列仙传》赞云：“伟哉桂父，挺直遐畿。灵葵内润，丹桂外绥。”盖谓是也。 \\n ◎洋桃 \\n 洋桃，其种自大洋来，一曰羊桃。树高五六丈，大者数围。花红色，一蒂数 \\n 子，七八月间熟，色如蜡，一名三敛子，亦曰山敛。敛，棱也。有五棱者名五敛。 \\n 以糯米水浇则甜，名糯羊桃。广人以为蔬，能辟岚瘴之毒。中蛊者捣自然汁饮， \\n 毒即吐出。脯之，或白蜜渍之，持至北方，不能水土与疟者皆可治。苏长公诗 \\n “恣倾白蜜收五棱”，谓此。 \\n ◎冬桃匾桃 \\n 冬桃，似橄榄而圆，色绿，味甘酸。有匾桃，似桃而匾，一曰偏桃。大者若 \\n 鸭卵，色青黄，味酸微甜。 \\n ◎望果 \\n 望果，一名蜜望。树高数丈，花开繁盛，蜜蜂望而喜之，故曰蜜望。花以二 \\n 月，子熟以五月。色黄，味甜酸，能止船晕，飘洋者兼金购之。有天桃者与相类， \\n 树高亦数丈，巨者百围。正月花，六七月子熟，大如木瓜，味甜，酢以羹鱼尤善。 \\n 凡渡海者，食之不呕浪。然年荒乃多结实，粤谣云：“米价高，食天桃。” \\n ◎黎檬子 \\n 黎檬子，一名宜母子。似橙而小，二三月熟，黄色，味极酸，孕妇肝虚嗜之， \\n 故曰宜母。元时，于广州荔支湾作御果园，裁种果木树大小八百株，以作渴水里， \\n 木即宜母子也。吴莱诗：“广州园官进渴水，天风夏熟宜檬子。百花酝作甘露浆， \\n 南国烹成赤龙髓。”盖以里木子榨水煎糖也。 \\n ◎人面子 \\n 人面子，以增城水东所产为佳。子如大梅李，其核类人面，两目鼻口皆具， \\n 肉甘酸，宜为蜜煎。仁绝美，以点茶，如梅花片，光泽可爱，茶之色香亦不变。 \\n 水东在城南雁塔下，其树仅数十株。子皮薄，落之使溃烂，乃干其核囊之。其仁 \\n 皮宽，稍摇即脱去。此树最宜沙土，沙土松则根易发，数岁即婆娑偃地。山居家， \\n 其祖父欲遗子孙，必多植人面、乌榄。人面卖实，乌榄卖核及仁，百余年世享其 \\n 利。番禺大石头村妇女，多以斫乌榄核为务。其核以炊，仁以油，及为礼果。有 \\n 咏乌榄者云：“只应人面子，与尔共成仁。”盖粤中惟此二果以仁重，故谚语云 \\n 尔。 \\n ◎蝇树 \\n 西樵多种茶。茶畦有蝇树，叶细如豆。叶落畦上，则茶不生兹。旱则蝇树 \\n 降水以滋茶，潦则蝇树升水以茶。故茶恒无旱潦之患。又夏秋时，蝇皆集于 \\n 蝇树，不集茶，故茶不生兹而味芳好。盖蝇树者，茶之所赖以为洁者也。 \\n ◎药树 \\n 化州、石城之间有药树，状似木棉。其精液色白，见风则黑。是名药脂。土 \\n 人以濡箭镞为暝药以射虎，虎三跃而毙。山猪中药箭，则啮木患根以自疗。土 \\n 人知之，用药箭，必含一木患子或橄榄，盖药树与橄榄性相犯故也。 \\n ◎冬叶 \\n 有冬叶者，状如芭蕉叶，湿时以裹角黍，干以包苴物，封缸口。盖南方地 \\n 性热，物易腐败，惟梅叶藏之可持久。即入土，千年不坏。柱础上以梅叶垫之， \\n 能隔湿润，亦能理象牙使光泽。计粤中叶之为用冬为多，蒲葵次之。有油葵者， \\n 似棕叶而性柔，以作蓑衣，耐久不减蒲葵。谚曰：“油葵蓑，蒲葵笠。朝出风干， \\n 暮归雨湿。”又曰：“只卖叶，休卖花。花贫叶富，二葵成家。”《广州竹枝词》 \\n 云：“五月街头人卖芭，卷成片片似叶蕉。”谓冬叶也。“参差叶尾作蓑篷”， \\n 谓蒲葵也。篷形方，大三尺许，以施于背遮雨，名曰篷葵。葵曰蒲葵者，以叶如 \\n 蒲而倒垂，盖蒲之木也。 \\n ◎油葵 \\n 油葵生阳江、恩平大山中。树如蒲葵，叶稍柔，亦曰柔葵。取以作蓑，御雨 \\n 耐久。谚曰：“蒲葵为扇油葵蓑，家种二葵得利多。” \\n ◎马缨丹 \\n 马缨丹一名山大丹。花大如盘，蕊时凡数十百朵。每朵攒集成球，与白绣球 \\n 花相类。首夏时开，初黄色，蕊须如丹砂，将落复黄。黄红相间，光艳炫目。开 \\n 最盛最久，八月又开，有以大红绣球名之者。又以其瓣落而蒂枝矗起槎牙，成 \\n 与珊瑚柯条相似，又名珊瑚球。名大红绣球者，以开时也；言珊瑚球者，以落时 \\n 也。唐诗“越人自贡珊瑚树”，意即此。 \\n ◎步惊花 \\n 步惊花有幽香，步行遇之，往往惊为蕙兰，故曰步惊。永安人每以嫩叶干之， \\n 持入京师作人事。 \\n ◎槌子 \\n 槌子一名员子，多生则岁歉。永安人每以为验。 \\n ◎泡木 \\n 泡木，高明高要皆有之。千百成行，出于江海壖沙水间，乃无始以前之木， \\n 质不朽烂，火之不然。渔人斫之以系罟网，尚其性甚浮故也。 \\n ◎海苔树 \\n 海苔树出阳江海中石上，状如树枝，根如铁，亦称铁树。柯条蟠结，有枝无 \\n 叶，分红黑二种。火稍炙之，随手作各种古树，甚有画意。 \\n ◎海枣 \\n 海枣俗名紫京，坚重过铁力木。铁力木不甚宜水，此则入水及风雨不朽。以 \\n 作屋，嫌小皱裂，故不贵。 \\n ◎盐醋子 \\n 盐醋子，阳江山林多有之。高四五尺，叶如苦楝秋生白花。结子最繁，冬即 \\n 枯死。子味酸如醋，酷日暴之，能出白盐，故名。 \\n ◎刺桐 \\n 刺桐花形如木笔，开时烂若红霞，风吹色愈鲜好，绝无一叶间之。或谓刺桐 \\n 即苍梧。琼州田家以刺桐叶粪田，门巷多种之，耕时视其花为候。 \\n ◎香桃花 \\n 香桃花与中州桃花不异，独于八九月盛开，有微香。中宿峡秋海棠亦香。大 \\n 抵岭南众香之国，花木多香，盖阳德之所发生也。 \\n ◎散沫花 \\n 散沫花，树高五六尺，枝条柔弱，花繁细如半米粒许。广人多使丐者，著敝 \\n 垢衣种之。花香尤烈，叶以染指甲，故亦名指甲花。 \\n ◎琼南花木 \\n 琼南气候，大抵在新夏初秋之间，半凉半燠。谚云：“叶茂四时，花开八节。” \\n 扶桑自春，木芙蓉自夏，桃菊自秋皆开，至冬春而止。莲亦有四季花者。木兰花 \\n 如粟。淡黄，芳似珠兰，而蕴藉过之。树本大者围数尺，真可以为木兰舟也。木 \\n 槿花，比广州较大。名士牡丹，皆从夏至冬有花。有青茉莉，本如藤萝，盘结成 \\n 盖，花时香甚酷烈，土人多结竹为亭，坐卧其下，为消暑之会。有仙人掌自下而 \\n 上，一枝一掌，无花叶，可以辟火。有铁树，叶朱绀色，形如江南老少年，其本 \\n 则综也。有人面竹，可为杖。琼南竹此为佳种，他竹率生荆棘。有藤竹，坚实耐 \\n 久，长逾寻丈，皆与诸花杂植，以为园林之玩者。 \\n ◎孔雀花 \\n 琼州有孔雀花，可以辟暑。有为苦热诗者云：“葛衣半解方流汗，冻杀墙阴 \\n 孔雀花。”是花性宜阴湿，对之生寒，故云。 \\n ◎广东诸果 \\n 广东诸果多于他处，琐屑难名。今姑取俗所称者：一曰子，大如橄榄而长， \\n 初亦苦涩，后甘，嫩者蜜渍之可食。一曰余甘子，树高丈余，叶如槐子，如川楝 \\n 白色，有文理，核作六棱，亦初苦涩后甘，行者以之生津。一名庵摩勒。一曰鬼 \\n 目子，大如梅李，皮黄肉红，味甚酸，人以为蔬。以皮上有目，名鬼目。一曰麂 \\n 木。麂者，鬼之讹也。一曰山枣子，叶似梅，子如荔支，九月熟。一曰卍果，果 \\n 作卍字形画，甚方正，蒂在字中不可见，生食香甘。一名蓬松子。一曰裙千子， \\n 树似甘蕉，子如马乳而小，俗称牛奶柿，亦曰牛乳子。广人言乳曰奶，中有美浆 \\n 若牛乳，故曰牛奶子。一名壖枣。一曰千岁子，蔓生，子在根下，有绿须交加 \\n 如织，一苞恒二百余子。皮青黄，干者壳肉相离，撼之有声，似肉豆蔻。一曰秋 \\n 风子，色褐，如梨而小，味酸涩，熟乃可食。一曰金纽子，色红黄，味甘，大如 \\n 秋风子。俗歌云：“一双金纽子，无计上罗衫。”一曰青竹子，如桃而圆，味酸， \\n 色黄。一曰羊齿子，一曰羊矢，如石莲而小，色青味甘。一曰不纳子，实如圆枣， \\n 十月黄熟，味甜酸，盖苹果之小者。粤中少苹果花红二种，以不纳子代之。一曰 \\n 山葡萄，一名{艹婴}{艹奥}。其茎细袅，花紫白，实比葡萄而小，色赤味酢，可 \\n 为酒，八九月熟。一曰山韶子，类荔支而鲜丽过之，微有小毫一名毛荔支，亦曰 \\n 毛珧子。肉薄而酸涩，著核不离，盖荔支之变者。一曰胭脂子，子赤如胭脂，味 \\n 甜酸。谚曰：“不采红蓼花，但采胭脂子。持以作朱颜，其馀入玉齿。”一曰都 \\n 捻子，扑敕丛生，花如芍药而小，春时开有红白二种。子如软柿，外紫内赤， \\n 亦小有四叶承之。每食，必倒捻其蒂，故一名倒捻子。子汁可染，若胭脂花可为 \\n 酒，叶可面，皮渍之得胶以代柿。苏子瞻名曰“海漆”，非漆而名为漆，以其得 \\n 乙木之液，凝而为血，而可补人之血，与漆同功，功逾青黏，故名。取子研滤为 \\n 膏，饵之，又止肠滑。以其为用甚众，食治皆需，故又名都捻。产罗浮者高丈许， \\n 子尤美。一曰黄皮果，状如金弹，六月熟。其浆酸甘似葡萄，可消食顺气，除暑 \\n 热，与荔支并进，荔支餍饫，以黄皮解之。谚曰“饥食荔支，饱食黄皮”。有曰 \\n 白蜡子者与相似，其味尤胜。谚曰：“黄皮白蜡，甜酸相杂。”曰苹婆果，一名 \\n 林檎树。树高叶大而光润，荚如皂角而大，长二三寸。子生荚两旁，或四或六。 \\n 子老则荚迸开，内深红色。子，皮黑，肉黄，熟食味甘。盖壖栗也。相传三藏法 \\n 师从西域携至，与诃梨勒菩提杂植虞翻苑中，今遍粤中有之。一曰水朗子。多 \\n 生水间。或谓林檎为雄，水朗为雌，与苹婆相似。 \\n ◎三醉木芙蓉 \\n 三醉木芙蓉，本拒霜之变也。其花重台多露，而颜色不定，一曰三换，故称 \\n 三醉，将红曰初醉，浅红曰二醉，暮而深红为三醉，故亦曰“酒芙蓉”。又有添 \\n 色芙蓉，初白花，次日稍红，又次日深红，又谓“三日醉芙蓉”。其子自秋至春 \\n 不落，皮可为笔为布。广州有芙蓉布，即此种所成。 \\n ◎含笑 \\n 含笑与夜合相类，大含笑则大半开，小含笑则小半开。半开多于晓，一名朝 \\n 合。小含笑白色，开时菩蕾微展，若菡萏之未敷，香尤酷烈。古诗云：“大笑何 \\n 如小笑香，紫花那似白花妆？”又有紫含笑，初开亦香，是子瞻所称“娟娟泣露， \\n 暗麝著人”者。罗浮夜合含笑，其大至合抱，开时一谷皆香，亦异事也。 \\n ◎木樨 \\n 木樨与桂相似，而花多过之，秋深尤盛。白沙有《九月木樨盛开寄贺黄门》 \\n 诗云：“香逐西风起，氤氲人杳冥。不知从此去，几日到辽城。” \\n ◎月贵 \\n 月贵花似荼蘼，月月开，故名月贵，一名月记，有深浅红二色。宋子京云： \\n 花亘四时，月一披秀，故又名月月红。广东为长春之国，虽涸阴冱寒，花开不辍， \\n 月贵其一也。佛桑亦然。而琼州芙蓉一种，自五月开至冬尽。佛桑多与牡丹相似， \\n 花朵大，有重楼子而香，终岁盛开。梅菊亦大朵，梅不以春，菊不以秋，二花时 \\n 时相见也。 \\n ◎贝多罗 \\n 贝多罗来自西洋，叶大而厚，梵僧尝以写经。唐人诗“贝叶经文手自书”是 \\n 也。花大如小酒杯，六瓣，瓣皆左纽白色，近蕊则黄。有香甚缛，落地数日，其 \\n 香朵朵不散。 \\n ◎杜鹃花 \\n 杜鹃花以杜鹃啼时开，故名。西樵岩谷间有大粉红黄者、千叶者，一望无际。 \\n 罗浮多蓝紫者、黄者。香山凤凰山有五色者。是花故多变，而殷红为正色。 \\n ◎丁香 \\n 丁香生广州，木高丈余，叶似栎花，圆细而黄。子色紫，有雌有雄。雄颗小， \\n 称公丁香。雌颗大，其力亦大，称母丁香。从洋舶来者珍。番奴口尝含嚼，以代 \\n 槟榔。其树多五色，鹦鹉所栖，以丁香未熟者为饵。子既收，则啄丁皮。 \\n ◎女青男青 \\n 女青一名万年枝，即冬青，亦曰女贞木。身大合抱，肉厚皮粗，经冬不谢。 \\n 结子青黑色，有瓤核，飞禽嗜之。亦名冻青。又有男青与相似，条蕊皆朱色，尤 \\n 易植，人罕知之。 \\n ◎佛桑 \\n 佛桑一名福桑，又名扶桑，枝叶类桑。花丹色者名朱槿，白者曰白槿。有黄 \\n 者、粉红者、淡红者，皆千叶，轻柔婀娜，如芍药而小，盖丽木也。一曰花上花。 \\n 花上复有花者，重台也。其架者可食，白者尤清甜滑。妇女常以为蔬，可润容补 \\n 血。 \\n ◎白瑞香 \\n 白瑞香，多生乳源山中，冬月盛开如雪，名雪花。刈以为薪，杂山兰、芎 \\n 之属烧之，比屋皆香。其种以挛枝为上，有紫色者香尤烈，杂众花中，众花往往 \\n 无香，皆为所夺。一名夺香花，干者可以稀痘。 \\n ◎合欢 \\n 合欢木似梧桐，枝柔弱，叶细而繁。每风来，辄自相解，不相牵缀。五月花 \\n 发，上半白，下半肉红，散垂如丝。秋实作荚，子极其薄细，其叶至暮即合，一 \\n 名合昏，亦曰夜合。盖夜合花其花夜合，合欢木其叶夜合，性各不同。高州有合 \\n 欢树，枝叶若拘系然，互相交结，其状甚古。 \\n ◎指甲花 \\n 指甲花似木樨，细而正黄，多须菂，一花数出，甚香。粤女以其叶兼矾石少 \\n 许染指甲，红艳夺目。唐诗“弹筝乱落桃花片”谓此。一种金凤花，亦可染，名 \\n 指甲桃。叶小如豆，花四瓣，层层相对。一干辄有二种花，一深红，一黄边红腹。 \\n 其蕊大者为凤头，小者凤尾，尾修长缕缕，又有两翅，粤女多象之作钗。二三月 \\n 时栽之，与指甲花为一丛。儿童向街头卖者，多此二花。 \\n ◎南烛 \\n 南烛产罗浮高处，初生三四年状若菘，渐似栀子，二三十年成大株，盖木而 \\n 似草者也。叶似茗而圆厚，冬夏常青，枝茎微紫。大者高四五丈，肥脆易折。子 \\n 如茱萸，九月熟，酸美可食。昔朱灵芝真人，以其叶兼白粳米，九蒸暴之，为青 \\n 精饭，常服，人称青精先生。今苏罗谣人每以社日为青精饭相饷，师其法。 \\n ◎西樵山四种花 \\n 西樵山有四种花，他处所无。曰山石榴，三月盛开，称满山红。曰锦鹦花， \\n 叶如碧兰，花瓣上红下白。曰白鹤花，叶如三蔌，茎上出花，状白鹤，头颈翅足 \\n 皆具。头又有黑点如眼睛，开于暮春。曰粉蝶花，枝条甚柔，花如粉蝶然。湛文 \\n 简尝为四花亭玩之。又有月桂二株，石榴一株，在烟霞隐居之前。月桂多花，石 \\n 榴多实，则是年禾茶皆熟，山人以为验。 \\n ◎九里香 \\n 九里香，木本，叶细如黄杨花成艽，色白，有香甚烈。又有七里香，叶稍大。 \\n 其木皆不易长，广人多以最小者制为古树，枝干拳曲，作盘盂之玩，有寿数百年 \\n 者。 \\n ◎白婵子 \\n 白婵子一名山矾，叶如栀子，可辟书蠹。灰其叶以染紫为黝，可不用矾，故 \\n 名。三月作白花，六出甚香，亦曰白婵子。入药，名“山栀子”。 \\n ◎水松山松 \\n 水松者，也。喜生水旁，其干也得杉十之六，其枝叶得松十之四，故一 \\n 名水杉。言其干则口水杉，言其枝叶则曰水松也。东粤之松，以山松为牡，水松 \\n 为牝。水松性宜水。盖松喜干，故生于山；桧喜湿，故生于水。水松，桧之属也， \\n 故宜水。广中凡平堤曲岸，皆列植以为观美。岁久，苍皮玉骨，而多瘿， \\n 节高者麈骈低者，盖其根浸渍水中，辄生须鬣，袅娜下垂。叶清甜可食，子甚 \\n 香。 \\n ◎花开四季 \\n 粤中候暖，花开四季。儋州有四季荷，广州诸处有四季桂。又，芭蕉、佛桑 \\n 皆四季著花。《虞衡志》又载石榴花，南中一种，四季常开。 \\n ◎木棉花 \\n 《岭南杂记》：木棉花，大可合抱，高可数丈，叶如香樟，瓣极厚，一条五 \\n 六出。正二月开大红花，如山茶而蕊黄色。结子如酒杯，老则拆裂，有絮茸茸， \\n 与芦花相似。土人取以作裀褥，女工不能治。《通志》亦云“询之粤人，无有织 \\n 者”。一名攀枝花。《肇庆志》云“以吉贝苗接乌桕根，结花为棉”。按此，则 \\n 以木棉可绩为布者，大抵因接本使然，与草棉固自有别，然当开时，殷红照耀， \\n 实非他花所可媲美。又南海神庙木棉花开时最盛，海珠寺亦然。 \\n ◎茉莉 \\n 茉莉自波斯移植粤中，芳香不改。东坡称为暗麝。《南越记》云，彼之女子 \\n 穿彩丝以为首饰。《洛阳名园记》作“抹厉”。王十朋作“没利”，洪景卢作 \\n “末丽”，皆以己意名之。宋时遣使至南汉，不识茉莉。刘昶绐曰：“此小南强。” \\n 后昶使至，不识牡丹，前使者复曰：“此大北胜。”按，《茂名志》云，粤无牡 \\n 丹，以佛桑代之。 \\n  \\n 　"}
{"章节": "●卷十四", "正文": "　 \\n ●卷十四 \\n 　 \\n  \\n ◎沉香 \\n 峤南火地，太阳之精液所发，其草木多香。有力者皆降皆结。而香木得太阳 \\n 烈气之全，枝干根株，皆能自为一香。故语曰：“海南多阳，一木五香。” \\n 海南以万安黎母东峒香为胜。其地居琼岛正东，得朝阳之气又早，香尤清淑， \\n 多如莲萼梅英鹅黎蜜脾之类，焚之少许，氛翳弥室，虽煤烬而气不焦，多酝藉而 \\n 有馀芬。洋舶所番沉药沉，往往腥烈，即佳者意味亦短，木性多尾烟必焦。其出 \\n 海北者，生于交，聚于钦，谓之钦香。质重实而多大块，气亦酷烈，无复海南 \\n 风味。粤人贱之。 \\n 海南香故有三品：曰沉、曰笺、曰黄熟。沉笺有二品：曰生结、曰死结。黄 \\n 熟有三品：曰角沉。曰黄沉。若败沉者，木质既尽，心节独存，精华凝固，久而 \\n 有力。生则色如墨，熟则重如金。纯为阳刚，故于水则沉，于土亦沉，此黄熟之 \\n 最也。其或削之则卷，嚼之则柔，是谓蜡沉，皆子瞻所谓“既金坚而玉润，亦鹤 \\n 骨以龙筋。惟膏液之内足，故把握而兼斤。无一往之发烈，有无穷之氤氲”者也。 \\n 凡采香必于深山丛翳之中，群数十人以往，或一二日即得，或半月徒手而归， \\n 盖有神焉。当夫高秋晴爽，视山木大小皆凋瘁，中必有香。乘月探寻，有香气透 \\n 林而起，以草记之，其地亦即有蚁，封高二三尺。随挖之，必得油速伽南之数， \\n 而沉香为多。其木节久蛰土中，滋液下流，既结，则香面悉在下，其背带木性者， \\n 乃出土，故往往得之。 \\n 沉香有十五种，其一曰黄沉，亦曰铁骨沉，乌角沉。从土中取出，带泥而黑， \\n 心实而沉水，其价三换最上。其二，生结沉，其树尚有青叶未死，香在树腹，如 \\n 松脂液，有白木间之，是曰生香，亦沉水。其三，四六沉香，四分沉水，六分不 \\n 沉水。其不沉水者，亦乃沉香，非速。其四，中四六沉香。其五，下四六沉香。 \\n 其六，油速，一名士伽亻南。其七，磨料沉速。其八，烧料沉速。其九，红蒙花 \\n 铲。蒙者，背香而腹泥。红者，泥色红也。花者，木与香相杂，不纯铲木而存香 \\n 也。其十，黄蒙花铲。其十一，血蒙花铲。其十二，新山花铲。其十三日铁皮速， \\n 外油黑而内白木，其树甚大，香结在皮，不在肉，故曰铁皮。此则速香之族。又 \\n 有野猪箭，亦曰香箭。有香角、香片、香影。香影者，锯开如影木然。有鸳鸯背， \\n 半沉半速，锦包麻，麻包锦。其曰将军兜、菱壳、雨淋头、鲫鱼片、夹木含泥等， \\n 是皆香之病也。其十四老山牙香，其十五新山牙香。香大块，剖开如马牙，斯为 \\n 最下。然海南香虽最下，皆气味清甜，别有酝藉。若渤泥、暹罗、真蜡、占城、 \\n 日本所产，试水俱沉，而色黄、味酸、香尾焦烈。若至鸡骨香，乃杂树之坚节， \\n 形色似香，纯是木气。《本草纲目》以为沉香之中品，误矣。 \\n ◎伽亻南 \\n 伽亻南杂出于海上诸山。凡香木之枝柯窍露者木立死，而本存者，气性皆温， \\n 故为大蚁所穴。大蚁所食石蜜，遗渍香中，岁久渐浸，木受石蜜气，多凝而坚润， \\n 则伽亻南成。其香本未死，蜜气未老者，谓之生结，上也。木死本存，蜜气膏于 \\n 枯根，润若饧片者，谓之糖结，次也。岁月既浅，木蜜之气未融，木性多而香味 \\n 少，谓之虎斑金丝结，又次也。其色如鸭头绿者，名绿结。掐之痕生，释之痕合， \\n 挼之可圆，放之仍方，锯则细屑成团，又名油结，上之上也。 \\n 伽亻南木与沉香同类而分阴阳。或谓沉，牝也，味苦而性利，其香含藏，烧 \\n 乃芳烈，阴体阳用也。伽亻南，牡也，味辛而气甜，其香勃发，而性能闭二便， \\n 阳体阴用也。然以洋伽亻南为上。产占城者，剖之香甚轻微，然久而不减。产琼 \\n 者名士伽亻南，状如油速，剖之香特酷烈，然手汗沾濡，数月即减。必须濯以清 \\n 泉，膏以苏合油，或以甘蔗心藏之，以白萼叶苴之，瘗土数月，日中稍暴之，而 \\n 后香魂乃复也。占城者静而常存，琼者动而易散。静者香以神行，动者香以气使 \\n 也。藏者以锡为匣，中为一隔而多窍，蜜其下，伽亻南其上，使薰炙以为滋润。 \\n 又以伽亻南末养之，他香末则弗香。以其本者返其魂，虽微尘许，而其元可复， \\n 其精多而气厚故也。寻常时勿使见水，勿使见燥风霉湿，出则藏之，否则香气耗 \\n 散。 \\n ◎东莞香 \\n 东莞香以金钗脑所产为良。地甚狭，仅十余亩。其香种至十年已绝佳，虽白 \\n 木与生结同。他所产者，在昔以马蹄冈，今则以金桔岭为第一，次则近南仙村、 \\n 鸡翅岭、白石岭、梅林、百花洞牛眠石乡诸处，至劣者乌泥坑。然金桔岭岁出精 \\n 香仅数斤，某家有精香多寡，人皆知之。马蹄冈久已五香，其香皆新种，无坚老 \\n 者。凡香，先辨其所出之地。香在地而不在种，非其地则香种变。其土如鸡子黄 \\n 者，其香松而多水；熟沙黑而多土者，其香坚而多生结，能耐霜雪。又以泥红名 \\n 朱砂管者，或红如曲粉者，硗确而多阳者为良。土莞人多种香，祖父之所遗，世 \\n 享其利。地一亩可种三百余株，为香田之农，甚胜于艺黍稷也。然可种之地仅百 \\n 余里，他处弗茂且弗香。凡种香，先择山土，开至数尺。其土黄砂石相杂，坚实 \\n 而瘠，乃可种。其壤纯黄纯黑，无砂，至雨水不渗，潮汐润及，其香纹或如饴糖， \\n 甜而不清，或多黑丝缕，味辣而浊，皆恶土也，不宜种香。木如树兰而丛密，行 \\n 人每折枝代伞，谓之香阴。其叶似黄杨，凌寒不落，种五六年即结子。子如连翘 \\n 而黑，落地即生，经人手摘则否。夏月子熟，种之，苗长尺许，乃拔而莳。莳宜 \\n 疏，使根见日。疏则香头大，见日则阳气多。岁一犁土，使土松，草蔓不生。至 \\n 四五岁，乃斩其正干鬻之，是为白木香。香在根而不在干，干纯木而色白，故曰 \\n 白木香。非香，故曰白木，而不离香，故曰白木香。此其别也。正干已斩，留其 \\n 支，使益旁抽。又二三岁，乃于正干之余，出土尺许，名曰香头者凿之。初凿一 \\n 二片，曰开香门亦曰开香口。贫者八九岁则开香门，富者十余岁乃开香口，然大 \\n 率岁中两凿。春以三月，秋以九月。凿一片如马牙形，即以黄土兼砂壅之。明岁 \\n 复凿，亦如之。自少而多，今岁一片，明岁即得二三片矣。然贫者凿于三月，复 \\n 凿于九月耳。富者必俟十阅月乃再凿，盖以十月香胎气足，香乃大良也。既凿矣， \\n 其为雨露所渍而精液下结者，则其根美。其雨露不能渍，水不能腐者，其精液渗 \\n 成一缕，外黄内黑，是名黄纹黑渗，以此为上。盖香以岁久愈佳，木气尽香，气 \\n 乃纯。纯则坚老如石，掷地有声，昏黑中可以手择。其或鬃纹交纽，穿胸而透底 \\n 者，或不必透底而面渗一黑线者，或黑圈斑驳如鹧鸪斑者，或作马尾渗者，或纯 \\n 黄者，铁壳者，皆为生香。生曰生结，亦曰血格，曰黑格。熟曰黄熟，亦曰水熟。 \\n 黄熟者，香木过盛而精液散漫，未及凝成黑线者。又土壅不深，而为雨水所淋者， \\n 是为黄熟。生结者，香头之下，间有隙穴，为日月之光所射，霜露之华所渍，日 \\n 久结成胎块，其实不朽，而与土生气相接者，是为生结。以多脂膏润泽，洽于表 \\n 里，又名血格。曝之日中，其香满室，不必焚而巳氤氲有余矣。 \\n ◎鹤顶香 \\n 鹤顶香在古榕之腹。常有鸟衔香子堕落其中，岁久香木长成，其枝叶微出榕 \\n 杪，白鹤之所盘旋，朝夕不散。久之，香木作结，坚润如脂。人取而之，香烟 \\n 翔舞，悉成白鹤之形。白鹤大小，则视香烟之薄。是名鹤顶香。东莞或时有之。 \\n 或曰，是遁香也。身在榕中而气与鹤相感，盖以榕为体，以鹤为用者也。 \\n ◎诸香 \\n 诸香，有曰鸡香，枝条似鸡距，故名。一曰鸡香，一曰鸡藤香，一曰鸡 \\n 骨香。有冷生香，似降香而小。降香一曰降真香，杂诸香焚之，其烟直上，辄有 \\n 白鹤下降。有马眼香，其藤大如臂，岁久心朽皮坚甚香，周遭有小眼如雕刻香筒 \\n 状，粤人多以供神，谓之比降。降之真者，从海舶而来，曰番降。根极坚实，色 \\n 紫润似苏方木。烧之初不甚香，得诸香和之特美。其屑可治刀伤。有水藤香，有 \\n 枫香，即枫胶也，一曰白胶香。有左纽香，石檀香有海漆香，产文昌海港，色甚 \\n 黑，焚之油出如漆。有龙骨香，其树丛生，有刺，汁甚毒，枝老而根结者美。有 \\n 芸香，山中树液所结，杂诸香焚之，能除湿气。有思劳香，状乳香而青黄褐色， \\n 气似枫胶。有橄榄香，橄榄之脂也，如黑饴状，以黄连木及枫胶和之，有清烈出 \\n 尘之意。有薰陆香，一名马尾香，《山记》罗浮有越王捣薰陆香。其曰白木香， \\n 则东莞香木之枝干也。经斫伤则成黄熟，否则岁久亦止白木，故曰白木香。广中 \\n 香族甚多，其未知名者，味皆酷烈。广人生长香国，不贵沉檀，顾以山野之香为 \\n 重也。 \\n ◎檀香 \\n 岭南亦产檀香，皮坚而黄者，黄檀。白者，白檀。皮腐而色紫者，紫檀。皆 \\n 有香，而白檀为胜，与紫檀皆来自海舶。然罗浮亦有白檀，竺法真谓元嘉末有人 \\n 于罗山见一树，大三丈余围，辛芳酷烈，其间枯条数尺，援而刃之，乃白梅檀也。 \\n 比年三水县西北百余里有香树一株，大七八丈围。其干至四丈乃发枝，垂阴二亩， \\n 通体纯白，土人称白旃香，盖白檀也。某帅使数百人伐之，仅于树根一窍为雨水 \\n 所浸渍者，得香二十余斤，味如沉水，其余枝条皆不香。又，新安黄松冈有香树 \\n 三株，叶细如豆，类九里香。然不降不结，以不经斩伐，故精液不凝，而皆散为 \\n 枝叶也。 \\n ◎南方花皆可合香 \\n 南方花皆可合香，如素馨、茉莉、提、佛桑、渠那、大小含笑之类。又有 \\n 麝香花，夏开，与麝香木皆类真麝香。或传美家香，用此诸花合之。 \\n ◎奇草 \\n 岭南奇草，大抵多蕉竹类，叶多如芭蕉，干多如竹。若槟榔、桄榔、椰、蒲 \\n 葵，皆木之也。木之竹以叶，而失其木，竹之木以干，而失其竹者也。罗浮有芭 \\n 蕉竹，有槟榔竹，信宜之东山有木竹。皆以叶而名之为竹，故岭南竹类繁。 \\n ◎芭蕉 \\n 草之大者曰芭蕉，虽复扶疏若树株，而茎干虚软。苞裹重皮，皮之中无所谓 \\n 肤也。即有微心，亦柔脆不坚，盖草之质为多，故吾以属于草。其大者兼围，高 \\n 二丈余，叶长丈，广尺至二三尺，中分如幅帛，有双角。其叶必三，三开则三落， \\n 落不至地，但悬挂茎间，干之可以作书。陆佃云“蕉不落叶一叶舒”，则一叶蕉 \\n 巴是也。花出于心，每一心辄抽一茎作花，闻雷而拆。拆者如倒垂菡萏，层层作 \\n 卷瓣，瓣中无蕊，悉是瓣，渐大则花出瓣中。每一花开，必三四月乃阖。一花阖 \\n 成十余子，十花则成百余子，大小各为房，随花而长。长至五六寸许，先后相次， \\n 两两相抱。其子不俱生，花不俱落，终年花实相代谢，虽历岁寒不凋，此其为异 \\n 也。子以香牙蕉为美，一名龙奶。奶，乳也。美若龙之乳，不可多得。然食之寒 \\n 气沁心，颇有邪甜之目。其叶有朱砂斑点。植必以木夹之，否则结实时风必吹折， \\n 故一名折腰娘。曰牛乳蕉，曰鼓槌蕉，曰板蕉，皆大而味淡。鼓槌蕉有核如梧子 \\n 大，而三棱。曰佛手蕉者，子长六七寸，小而皮薄味甜，是皆甘蕉之知名者。 \\n 蕉之可爱在叶，盛夏时，高舒垂荫，风动则小扇大旗，荡漾翻空，清凉失暑， \\n 其色映空皆绿。其高五六尺者，叶长干小，萧疏如竹，曰水蕉。其花如莲，亦曰 \\n 莲花蕉。一种瘦叶，花若蕙兰而色红，日拆一两瓣，其端有一点鲜绿。春开，至 \\n 秋尽犹芳，名兰蕉，亦名美人蕉。宜种水中，其最小可插瓶中者曰胆瓶蕉。此三 \\n 种皆花而不实，但可名芭蕉，不可言甘蕉。言甘蕉者，以其实；言芭蕉者，以其 \\n 开花即萎，故名芭蕉。芭者，花也，所谓骡孕蕉花，花时无不萎耳。 \\n 粤故芭蕉之国，土人多种以为业。其根以蔬，实以糇粮饼饵，丝以布。其 \\n 与荃葛同，而柔韧逊之，名布蕉。布蕉多种山间，其土瘠石多，则丝坚韧。土 \\n 肥则多实而丝脆，不堪为布。谚曰：“衣蕉宜瘠，食蕉宜肥。肥宜蕉子，瘠宜蕉 \\n 丝。”子熟时，大小排比，或以十余二十余为一梳，彼此相饷。子瞻诗：“西邻 \\n 蕉向熟，时致一梳黄。”其形相梳子长，短者如梳齿。黄时生割之，置稻谷中数 \\n 日即熟，熟乃大香可食。 \\n 增城之西洲，人多种蕉，种至三四年，即尽伐以种白蔗，白蔗得种蕉地，益 \\n 繁盛甜美。而白蔗种至二年，又复种蕉。蕉中间植香牙与小柑橘、芋蓣等，皆得 \\n 芳好。其蕉与蔗，相代而生，气味相入，故胜于他处所产。 \\n ◎朱蕉 \\n 朱蕉，叶芭蕉而干棕竹，亦名朱竹。以枝柔不甚直挺，故以为蕉。叶绀色， \\n 生于于上。干有节，自根至杪，一寸三四节或六七节，甚密。然多一干独出，无 \\n 傍枝者，通体铁色微朱。以其难长，故又名铁树。 \\n ◎蔗 \\n 蔗之珍者曰雪蔗，大径二寸，长丈。质甚脆，必扶以木，否则摧折。《世说》 \\n 云“扶南蔗一丈三节，见日即消，风吹即折”是也。其节疏而多汁，味特醇好， \\n 食之润泽，人不可多得。今常用者曰白蔗，食至十挺，膈热尽除。其紫者曰昆仑 \\n 蔗，以夹折肱，骨可复接，一名药蔗。其小而燥者曰竹蔗，曰荻蔗，连冈接阜， \\n 一望丛若芦苇然，皮坚节促，不可食，惟以榨糖。 \\n 糖之利甚溥，粤人开糖房者多以致富。盖番禺东莞增城糖居十之四，阳春糖 \\n 居十之六，而蔗田几与禾田等矣。凡蔗岁二月，必斜其根种之，根斜而后蔗多。 \\n 蔗出根，旧者以土培壅，新者以水久浸之，俟出萌牙，乃种。种至一月，粪以麻 \\n 油之麸，巳成干，则日夕揩拭其兹，剥其蔓荚，而蔗乃畅茂。 \\n 蔗之名不一，一作〈甘干〉〈甘庶〉。蔗之甘，在干在庶也，其首甜而坚实，难 \\n 食，尾淡不可食，故贵在干也。蔗正本少，庶本多，故蔗又曰诸蔗。诸众也，庶 \\n 出之谓也。庶出者尤甘，故贵其庶也。曰都蔗者，正出者也。曹子建有《都蔗诗》， \\n 张协有《都蔗赋》，知其都之美，而不知其诸之美也。 \\n 增城白蔗尤美。冬至而榨，榨至清明而毕。其蔗无宿根，悉是当年，故美。 \\n 榨时，上农一人一寮，中农五之，下农八之、十之。以荔支木为两辘，辘辘相比 \\n 若磨然。长大各三四尺，辘中余一空隙，投蔗其中，驾以三牛之牯，辘旋转则蔗 \\n 汁洋溢。辘在盘上，汁流槽中，然后煮炼成饴。其浊而黑者曰黑片糖，清而黄者 \\n 曰黄片糖，一清者曰赤沙糖，双清者曰白沙糖，次清而近黑者曰粪尾。最白者以 \\n 日曝之，细若粉雪，售于东西二洋，曰洋糖。次白者售于天下。其凝结成大块者， \\n 坚而莹，黄白相间，曰冰糖，亦曰糖霜。余尝舟至罗定州之界牌塘，见岸上灶烟 \\n 冲突，停舟上岸访之，始见作糖之法，一一不爽如此。 \\n ◎高州多种葛 \\n 高州多种葛，雷州人市之为。秋霜时，有葛花莱，即葛乳涌生地上，如 \\n 芝如菌。色赤，味甘脆，微苦。其性凉，乃葛之精华也。亦曰葛蕈。 \\n ◎蕨 \\n 从化山中多蕨，以雷鸣出土，故蕨惟雷鸣乃可食。蕨，决也。乘怒气决然而 \\n 生，故曰蕨。其芽微也。初生萌甚微，故曰薇。 \\n ◎藜白 \\n 藜白者，叶心有粉如灰，名灰藋，亦曰盐菜。红心者曰胭脂菜，嫩时可食， \\n 茎老以作杖，谓之莱。 \\n ◎薯莨 \\n 薯莨产北江者良，其白者不中用。用必以红，红者多胶液。渔人以染罛罾， \\n 使芋麻爽劲，既利水，又耐咸潮，不易腐。薯莨胶液本红，见水则黑，诸鱼属火 \\n 而喜水，水之色黑，故与鱼性相得。染罛罾使黑，则诸鱼望之而聚云。 \\n ◎睡菜唾莲 \\n 睡菜一名瞑菜。叶类茨菰，根如藕。采根为盐俎。食之，使人好睡。与“五 \\n 味草”食之不睡，名“却睡草”相背。睡莲，布叶数重，叶如荇而大。花有五色， \\n 当夏昼开，夜缩入水底，昼复出也。与“梦草”昼人地，夜即复出相背。广州多 \\n 有之。 \\n ◎石花菜 \\n 石花一名海菜，产琼之会同。岁三月，菜厂主人置酒，广集莱丁，使穿木さ \\n 入海采取。海有研石，广数里，横亘海底，海菜其莓苔也。白者为琼枝，红者为 \\n 草珊瑚。泡以沸汤，沃以姜椒酒醋，味甚脆美。以作海藻酒，治瘿气；以作琥珀 \\n 糖，去上焦浮热。 \\n ◎树石柏 \\n 南海有树，附石而生。有枝无叶，侧类石柏，气似。岁久坚凝，风日雨 \\n 露不能损。色黝以苍，大者咫尺，小数寸。根干为决明、蛤蛎所因依，波涛所 \\n 喷啮，沙石所轧蹙。岈窟窦，劲峭曲诘，大类绣涩古铁，亦谓之铁树。其红者 \\n 脂腻莹滑，曼衍柔脆，又若珊瑚然。以火揉之炙之，随其形状为松、栝、梅、柳 \\n 诸树，可供几案之玩。石柏生阳江、电白海上，色洁白而质坚脆，扣之铿然。乃 \\n 浮沫所积，海苔所化，入水不泛，火不焦。枝叶理致于侧柏，亦无不肖，皆石树 \\n 之珍也。 \\n ◎仙人掌 \\n 仙人掌，多依石壁而生。其叶劲而长，若龃龉状。其花形如凤，子生花下， \\n 曰凤栗。叶则曰凤尾。{力}发苞外类芋渠，内攒瓣如球，各擎子珠于撑，一枝 \\n 一撑，自下而上。子自青赤而黄，有重壳，外厚内薄。熟其仁食之，味兼芡栗， \\n 可以轻身延年。一名千岁子。 \\n ◎诸异草 \\n 粤多异草。有曰万年松，非松也，苔成树而枝叶类松者也。高数寸，茎端布 \\n 叶，叶上有毛，干之数岁不死。渍以泉水，二三日碧绿如故。以他水及秽手触之， \\n 皆死。得天雨，仍生。罗浮山中所产，一名卷柏，亦曰苔松，有曰千岁竹。其叶 \\n 类竹而无枝，长数寸或尺。干之，不死。有曰朱草，状如小桑，栽长三四尺，枝 \\n 叶皆丹，朔望生落如荚，周而复始。有汁如血，以染绛，成黼黻文章。以金银 \\n 投其汁，辄成圆泥，成水为金浆玉醴，饮之长生。有曰挂兰、挂竹，皆生于空中， \\n 雨露沾濡，久而弥秀。有曰长命草，多产潮阳。咏者云：“潮阳女儿梳掠好，鬓 \\n 边斜插长命草。”琼州有长生草，亦生类。有还魂草。一名地胆。叶如芥，花如 \\n 地茶。以蛤试之，能起死回生，产阳江山中。有接骨草。丛生，高二三尺，叶大 \\n 如柳而厚，茎有节，色绿而圆，花白，午开，自三月至九月不绝，折伤者裹之即 \\n 愈。始兴玲珑岩有琉璃草，茎如芹，食可已风，与肇庆七星岩风药相类。风药丛 \\n 生石隙，其叶圆厚，和酒嚼之，治风疾。一曰风草，亦曰风菜。谚曰：“风病须 \\n 风菜。”此皆不死之草也。 \\n 其可为饵者曰石菖蒲，以小者为贵。有一寸十二节者，以甲子日采，阴干至 \\n 百日为末，每日服三四钱，能益智，聪耳明目。罗浮东涧石上所产，质甚坚，气 \\n 味清芬，他产则辛。有曰白菖蒲，溪荪也。根肥白，节疏作俎食杀虫。有曰凉粉 \\n 草，茎叶秀丽，香犹藿檀，以汁和米粉煮之，止饥，名仙人冻。山人种之连亩， \\n 当暑售之。有曰香薷，生石上，叶似白苏，甚香柔。煎水及为饼，消暑散肿。一 \\n 名石香，亦曰香茸。有石莼，似紫菜，色青，味甘平。此皆草之可资服食者也。 \\n 其可佩者曰排草，状如白茅，对节生叶，叶两两相连。长五六寸，而干中穿， \\n 以细嫩者为贵。番禺人种之，动至数亩。以其叶售于海外诸番，诸番岁有疮， \\n 煎其叶为汤，浣之即愈。其根茎以合诸香为囊，能使众味久而不灭。故一名留香 \\n 草，亦曰养香。一种夏开细粉紫花，如莳萝，干之香。亦曰排草，有曰千步草。 \\n 香闻十里，然不可多得。或谓千步草即排草。广人种之成畦，长至千步，故十里 \\n 闻香。有曰瑶草，生罗浮山中，如白茅而小，茎圆而香。有曰金缕草，色赤如金， \\n 云麻姑金钿所化，罗浮麻姑峰有之。其可用者曰龙刍，与莞与{艹仙}与龙修，皆 \\n 以充席簟及坐团。曰蒉者，种之流沙则成田，有方圆二种。曰咸草，多以束物， \\n 为箔席。 \\n 其无所可用者，曰白草。丛生，三四寸许，茎叶与众草无异。每天雨，先一 \\n 曰变白，晴则如常。产仁化扶溪都。有曰知羞草，叶似豆瓣相向。人以口吹之， \\n 其叶自合，名如羞草。有曰鹤草。叶似鹤，嘴翅尾足皆具。曲尘色，紫蒂，以其 \\n 叶如柳而短，亦曰蛾眉草。 \\n ◎断肠草 \\n 断肠草一名苦吻，亦曰苦药，曰苦蔓公。然皆以为胡蔓花，如茶花黄而小， \\n 又名大叶茶。叶按月数多寡，一叶入口，血渍百窍，肠断而死。其死之缓急，则 \\n 视所下之水缓急。急水者，湍激之水也。高雷间，人有仇怨者，辄茹之，或置食 \\n 物中，以毙其亲，或自含口中，勒人财物，急则咽下讼于官，以人头钱偿，则不 \\n 终讼。人头钱者，被诬之人以钱抵命也。高雷人号为妖草。近之叶辄蠕动，将取 \\n 毒人，则招摇若喜舞状，盖以杀为性，所谓毒也。陶贞白云，断肠草，其花美好， \\n 名芙蓉花。故太白云：“昔作芙蓉花，今为断肠草。” \\n ◎岭南藤类不一 \\n 岭南藤有数百种。其可食者曰甘露藤。蔓如箸，花如指甲花，性甘以温，久 \\n 服令人肥健，一名肥藤。有凉口藤，状若葛，叶如枸杞。去地丈余，绝之更生。 \\n 中含清水，渴者断取饮之，甚美。沐发令长。一名断续藤，常飞越数树以相绕。 \\n 一名东风莱，先春而生，东风乃至，农夫以验土膏之动。东风一作东风，又名绿 \\n 耳，可为蔬。有白花藤，味如甘蔗，以美酒调服，能补衰老。有浮沉藤、兰子藤， \\n 子皆如梨，色赤如鸡冠，生食甜酢。有红藤，可代槟榔食。有小藤，产于东莞， \\n 微细如发，直起数丈无一节，常飞越数树，如百千游丝牵缀。红者名红龙须，紫 \\n 者紫龙须，凡有五色。然生无根蒂，以秽物投之，即消释不知所去。土人以其液 \\n 和细土石灰涂衅糖釜，其坚如铁，虽猛火不裂。其花及子浸酒，可补骨筋。有盒 \\n 藤，其荚有白子数枚，壳扁状如盒子。水浸数日炒食之，味佳。有乳藤，蔓如悬 \\n 钩倒挂，叶尖而长，断之有白汁如乳。妇人产后，以藤捣汁和米作粥食之，乳 \\n 湩自通。此皆食藤也。诸藤初生嫩条，为藿为笋。而以其大实曰冬荣子者，大 \\n 如柚子，中有瓤，瓣瓣相叠，白如猪脂，炙食皆甘美。身怀数日，香不灭。秋末 \\n 冬初间，采以相饷，矜为服食之珍云。 \\n 其可为药者曰黄藤。熬其汁，则藤黄也。性最寒，以青鱼胆和之，治眼疾。 \\n 间有白者，叶如土茯苓，身小而长，外有箨包。以茎浸水洗目，并除肿痛。有丁 \\n 公藤，蔓生，著地高尺许。叶长二寸，面绿，背微白。伤风者以一二叶煮酒服之， \\n 汗下如雨，即愈。有皆治藤，蔓延墙壁野树间，长丈余，叶似泥藤。中暑者以根 \\n 叶作粉食之，虚损者杂猪胃煮服。有买麻藤，其茎多水，渴者断而饮之，满腹已， \\n 馀水尚淋漓半日。可解蛇毒，干之亦然。性柔易治，以制履，坚韧如麻，故名， \\n 言买藤得麻也。藤名而麻实，人争买取。又以他藤多而贱，听人自取，是藤适中 \\n 颇贵，必须买之，而其子味微苦可食，因曰买子也。有青藤，仔叶长三四寸，多 \\n 芒刺。茎大如指而坚韧，人日用之，比北地之用柳条。花名假素馨，煎汤以洗疮 \\n 疥甚良。有忍冬藤，名左纽。有曲藤。琼州酒无曲蘖，似此藤叶辛香，杂米粉为 \\n 饼以酿，亦曰酒藤。有曰金藤，以为箸，遇毒，则烟气迸出。此皆药之藤也。 \\n 其为器物者，曰白藤。子斑驳可为素珠，出文昌山中。曰五色藤。以红者为 \\n 簟，曰桃笙，色如天桃，甚莹滑。白者名琼枝，以红紫间之，为席为盘及屏风、 \\n 盔甲、马鞭之属，其用甚奢。其可以为屋桁桷者曰泥藤，可以驾牛其大如{圭} \\n 竹者曰苦藤，稍小而性柔可为牛绳船缆曰括藤，以磨砺器物能发光腻曰湿皮藤。 \\n 其叶饶有芒刺曰锉叶，可为香者曰鸡香藤。坚而酷烈，能辟水雾之气，山中多用 \\n 之。大抵岭南藤类不一，多货于天下。其织作藤器者，十家而二五。芊汾水之肆， \\n 衣食于藤，盖多于果布也。 \\n ◎油草 \\n 油草，永安县水际多产之。每开花结米，可占有年。粤人多植之。 \\n ◎蕨粉 \\n 蕨，永安最多。凡有二种：一以其芽者，名龙头菜；一以其根为粉者，名粉 \\n 蕨。性寒，多食患黄肿。农家当早晚稻未收，多以蕨粉为食。广州春间，争以饷 \\n 客。 \\n ◎水蜡烛 \\n 水蜡烛，草本，生野塘间。秋杪结实，宛与蜡烛相似。有咏者云：“风摇无 \\n 弄影，煤具不燃烟。” \\n ◎冬笋 \\n 《通志》云：《诗·义疏》谓笋皆四月生，巴竹笋八月生，{眉}竹笋冬夏 \\n 生。《永嘉记》：含{随}竹笋六月生。今冬笋准浙中者行远，岭南则四时常有 \\n 之，地暖发生故也。按《杂记》又称粤东之笋十九皆苦，须以黄豆同煮，先去苦 \\n 味。 \\n ◎油葱 \\n 《岭南杂记》：油葱形如水仙花，叶厚一指，而边有刺。不开花，结子从根 \\n 发生。长者尺余，破其叶，中有一膏，妇人涂掌以泽发代油。贫家妇多种之屋头， \\n 问之则怒，以为笑其贫也。 \\n ◎苏合香 \\n 《通志》：按《神农本草》云，苏合香生中台川。今从西域来，色如紫檀， \\n 重如石，烧之灰白者佳。大秦人采苏合，先笮其汁以为香，膏曰苏合油，乃卖其 \\n 滓与人。展转达中国，不大香也。 \\n ◎蔷薇露 \\n 《香谱》云：蔷微露出大西洋国。花如牡丹，花露晶莹，芬芳袭人。以泽体 \\n 发，香腻经年不灭。国人贮以铅缶，行贩他处。 \\n ◎洋艾 \\n 洋艾本不甚高，宜种盆盎。绿叶茸茸如车盖，可疗疾，兼却火灾。按仙家次 \\n 药，有灵丛艾、张播之艾。赞云：“论蔼灵丛，蔚彼修坂。” \\n ◎山波罗 \\n 粤中凡村居，路旁多种山波罗。横梗如拳，叶多刺，足卫衡宇。 \\n  \\n 　"}
{"章节": "●卷十五", "正文": "　 \\n ●卷十五 \\n 　 \\n  \\n ◎诸兰 \\n 兰为香祖，兰无偶乃第一。香以桠兰为上，桠者茎多也。次公孙逼，每一大 \\n 茎辅以二小茎，若公领孙。其花从上开下。次曰出架白，花高出叶上，甚洁白， \\n 从下开上。次则青兰，叶长二尺，小儿直。其花青碧，以白干者为上，青干柔干 \\n 次之。次黄兰，叶长而稍大，花淡黄，有小红成纹。次草兰，以短叶白干者为上， \\n 其花肥，喜食霜雪，不资灌秽，有双花单花之别。外有风兰，花如水仙黄色，从 \\n 叶心抽出作双朵，系置檐间，无水土自然繁茂。又有花如秋海棠，蕊则兰花、紫 \\n 蕊黄，甚幽媚，名鹿角兰，叶细如鹿角海藻。有石兰，生于石上，与相类。叶长 \\n 四五寸，小而柔韧。花色淡白。有小玉兰，花亦作淡白色，甚清香。有倒兰花， \\n 倒垂，紫色。有报喜兰，如蜡梅而色红紫，香味亦同。每茎作七八枝悬树间，勿 \\n 侵地气，遇吉事则开。寤生者，以花根悬户上即生，亦曰催生兰。是皆以空为根， \\n 以露为命，乃风兰之族。有贺正兰，每当立春及元日开。有夜兰，寻之不见，夜 \\n 乃闻香，罗浮多有之。凡兰生深林中，微风过之，其香霭然达于外，故曰幽兰。 \\n 林愈深则茎愈紫，香更有馀。而夜兰开于夜，尤为幽绝，斯又兰之隐者也。有翡 \\n 翠兰，六瓣二蕊，色如翡翠。有鹤顶兰、凤兰、龙兰，皆以花形似名，然不香。 \\n 鹤顶兰，花大面青绿，背白蕊红紫。卷成筒，形微似鹤顶。一茎直上作二十余花， \\n 叶甚大。有朱兰，花小色丽，开只一朵，朵六出，叶如百合。有球兰，开至五十 \\n 余朵，团圆如球。有竹叶兰，叶似竹似萱，花则兰也。深紫，丛生，有微香。有 \\n 文殊兰，叶长四五尺，大二三寸而厚，花如玉簪，如百合而长大，色白甚香，夏 \\n 间始开。是皆兰之属。 \\n 或谓兰与蕙难辩。凡生下湿，方茎赤花者为蕙，所谓薰也。凡多花者皆蕙， \\n 非真兰。真兰者，叶短而柔，一茎一花，色如玉，瓣中无黑脉紫纹，蕾未出土， \\n 香已喷人。幽谷中亦不可多得，是为真兰。然大抵春芳者为春兰，色深；秋芳者 \\n 为秋兰，色浅。而桠兰四时有花，春秋尤盛，故为兰之伯长。旧说谓楚人贱蕙而 \\n 贵兰，故其室西养蕙而东养兰，南粤亦然。 \\n ◎薏苡 \\n 薏苡一曰{艹赣}米，亦曰薏珠子。交趾人呼为珠，食以代米，或杂米中熟 \\n 之。谚曰：“食米得薏，薏一米二。纵郎二米，侬只一薏。” \\n ◎仙茅 \\n 仙茅产大庾岭。自岭之颠折而东，稍下为嫦娥嶂。相传葛稚川弃其丹，生仙 \\n 茅。叶似兰蕙，花六出。其根独茎而直，傍有短细根相附。八月采之，濯以嶂下 \\n 流泉，色白如玉，以酒蒸晒，尝服补益真气，土人多以饷客。罗浮仙茅高仅一二 \\n 寸，八月生。黄花，根如指大，长寸许。外有白茅生山谷中，状如排草，以作浴 \\n 汤，合诸香甚良。又有香茅名辣草，皆瑶草之族。 \\n ◎素馨 \\n 素馨本名冉阝悉茗，珠江南岸有村曰庄头，周里许，悉种素馨，亦曰花田。 \\n 妇女率以昧爽往摘，以天未明，见花而不见叶，其稍白者，则是其日当开者也。 \\n 既摘，覆以湿布，毋使见日。其已开者，则置之。花客涉江买以归，列于九门。 \\n 一时穿灯者、作串与璎珞者数百人，城内外买者万家。富者以斗斛，贫者以升。 \\n 其量花若量珠然。花宜夜，乘夜乃开，上人头髻乃开，见月而益光艳，得人气而 \\n 益馥。竟夕氤氲，至晓萎，犹有余香。怀之辟暑，吸之清肺气。花又宜作灯，雕 \\n 玉镂冰，玲珑四照，游冶者以导车马。杨用修称粤中素馨灯为天下之至艳，信然。 \\n 儿女以花蒸油，取液为面脂头泽，谓能长发润肌。或取蓓蕾，杂佳茗贮之。或带 \\n 露置于瓶中，经一宿，以其水点茗。或作格悬系瓮口，离酒一指许，以纸封之， \\n 旬日而酒香彻。其为龙涎香饼、香串者，治以素馨，则韵味愈远。隆冬花少，曰 \\n 雪花。摘经数日仍开。夏月花多，琼英狼藉。入夜，满城如雪，触处皆香。信粤 \\n 中之清丽物也。 \\n ◎广州有花渡 \\n 广州有花渡头，在五羊门南岸。广州花贩每日分载素馨至城，从此上舟，故 \\n 名花渡头。花谓素馨也。花田亦止以素馨名也。 \\n ◎蒌 \\n 蒌以东安富霖所产为上。其根香，其叶尖而柔，味甘，多汁，名曰获扶留。 \\n 他产者，色青味辣，名南扶留，殊不及。然番禺大塘、康乐、鹭冈、凤冈头诸村， \\n 及新兴阳春所产亦美。冬间以刍草覆之，稍沾霜雪立萎矣。凡食槟榔，必以蒌叶 \\n 为佐，有夫妇相须之义。故粤人以为聘果。 \\n ◎西洋莲 \\n 西洋莲，其种来自西洋。蔓细如丝，朱色，缭绕篱间。花初开如黄白莲十余 \\n 出，久之十余出者皆落，其蕊复变而为菊。瓣为莲而蕊为菊，以莲始而以菊终， \\n 故又名西洋菊。 \\n ◎露头花 \\n 露头花，产番禺蓼涌。其叶如剑，脊边皆有芒刺。花抽叶中，与叶仿佛相似。 \\n 色白而柔，花中有蕊，如珍珠粟形。常含清露涓滴，故名露花。以火燔其根，便 \\n 成大头出土上，花乃茂盛，故又名露头花。夏月大开。以花置油上晒之，香落油 \\n 中，芬馥隔岁不灭。以膏发，照读书，芳盈一室，广人甚珍之。 \\n ◎慎火 \\n 慎火者，可以御火。广人多种屋上以防火，一名戒火。其形如火始然，又名 \\n 火秧。扁者不枝不叶，圆者多枝叶，丛生成树。四棱有芒刺，皮中有白浆，能盲 \\n 人。广人以作篱落村墟间，{力}竹为围，火秧、露头花为界，在在皆然。谚曰： \\n “尔有垣墙，我有火秧。” \\n ◎换锦花 \\n 换锦者，脱红换锦，脱绿换锦也。叶似水仙，冬生至夏而落，独抽一茎二尺 \\n 许，作十余花。花比鹿葱而大，或红或绿，叶落而花，故曰“脱红脱绿”，花落 \\n 而叶，故曰“换锦”，花与叶两不相见也。 \\n ◎胡蝶树 \\n 胡蝶树高三五尺，叶皱而有棱，蓓蕾丛生，至二三十许。花皆四朵相对，须 \\n 眼微具。一花谢，一花复开，相续不断。新会白水为盛。 \\n ◎蕹 \\n 广州西郊，为南汉芳华苑地，故名西园。土沃美，宜蔬。多池塘之利，每池 \\n 塘十区，种鱼三之，种菱莲、茨菰三之。其四为蕹田。蕹无田，以蔑为之，随水 \\n 上下，是曰浮田。 \\n ◎藤菜 \\n 藤菜，一名落葵。蔓叶柔滑可食，味微酸，宜以羹鱼。其子有液紫红，可作 \\n 口脂。出惠州丰湖者尤美。子瞻诗：“丰湖有藤菜，似可敌莼羹。” \\n ◎高凉姜 \\n 高良姜，出于高凉，故名。其根为姜，其子为红豆蔻。子入馔，未拆开者， \\n 曰含胎。以盐腌入甜糟中，终冬如琥珀，味香辛可脍。其根不堪食，而药中多用 \\n 之。人不以其子而掩其根，所重在根，故不曰红豆蔻，而曰高良姜也。蔻者何？ \\n 扬雄《方言》云：“凡物盛多谓之蔻。”是子形如红豆而丛生，故曰红豆蔻。 \\n ◎猴姜 \\n 猴姜，蔓生石壁如藤蔓，即姜也。味甚辣，猴以为姜，故曰猴姜。一名树鸡。 \\n 叶生蔓上，不作枝，采之为笠，甚轻。西宁多有之。 \\n ◎三蔌 \\n 三蔌根似姜而软脆，性热，消食，宜兼槟榔嚼之，以当子。或以调羹汤， \\n 微辣而香。聘妇者以三蔌雕镂花鸟胡蝶诸状，薄金溥之，佐槟榔、椰、肉桂、姜 \\n 花等以实筐。三蔌一名山柰，亦曰廉姜，可为齑。 \\n ◎解草果 \\n 解草果，人多种以为香料，盖即杜若，非药中之草果也。其苗似缩砂，三月 \\n 开花，作穗色白微红，五六月子结其根，胜于叶，味辛以温，能除瘴气，久服益 \\n 精、明日，令人不忘。 \\n ◎香花菜 \\n 香花莱，丛生。茎、叶、花、子皆辛香。花绝小，紫色。妇人多以香茅并植 \\n 之，以香手爪去垢秽，干之，香气不减，持以相贻。 \\n ◎阳春砂仁 \\n 阳春砂仁，一名缩砂{艹密}。新兴亦产之，而生阳江南河者大而有力。其种 \\n 之所曰果山。曰缩砂者言其壳，曰{艹密}者言其仁。鲜者曰缩砂{艹密}，乾者曰 \\n 砂仁。八月采之，以嫩者蜜渍为货。售于岭外最珍，其税颇重。 \\n ◎葳蕤 \\n 葳蕤，产罗浮铁桥诸峰。茎干强直似竹箭，节节有须。叶狭长，表白里青， \\n 其尖处有小黄点。三月开青花结实，根大如指许，长一二尺，补益之功逾黄精。 \\n 方家称黄芝，亦曰青黏。以漆叶同为散，可以延寿。 \\n ◎放杖竹 \\n 放杖竹者，似竹非竹。酒浸服之，理腰脚，老人一月可放杖，故名。出罗浮 \\n 第十四岭。 \\n ◎薯 \\n 东粤多薯。其生山中，纤细而坚实者，曰白鸠莳。似山药而小，亦曰土山药。 \\n 最补益人。大小如鹅鸭卵，花绝香，身上有力者，曰力薯。形如猪肝，大者重数 \\n 十斤，肤色微紫，曰猪肝薯，亦曰黎峒薯。其皮或红或白、大如儿臂而拳曲者， \\n 曰番薯。皆甜美，可以饭客，称薯饭。为谷米之佐，凡广芋十有四种，号“大米”。 \\n 诸薯亦然。番薯近自吕宋来，植最易生。叶可肥猪，根可酿酒。切为粒，蒸曝贮 \\n 之，是曰薯粮。子瞻称海中人多寿百岁，繇不食五谷而食甘薯。番薯味尤甘，惜 \\n 子瞻未之见也。芋则苏过尝以作玉糁羹云。 \\n ◎芋 \\n 广芋之美者首黄芋，次白芋，次红芋。芋皆小，惟南芋大。南芋色紫生沙， \\n 甚可食，而白者尤良。凡以春种以夏收者，曰早芋。以夏种以秋收者，曰晚芋。 \\n 与红薯并登如稻，故有“大米”之称。芋大者魁，小者奶。奶赘魁上下四旁，大 \\n 小如乳奶者，乳也。魁亦曰〈母也〉。俗以妇人多子为南芋〈母也〉，犹以茨菰一乳 \\n 十二子为慈姑也。又芋奶应月生子，称十二奶。芋奶宜为蔬羹，其性与茯苓皆属 \\n 土。性重厚，故皆养脾。和鲫鲤鱼食之，调中补虚。有银芋，苗茎莹白，与叶皆 \\n 可生食。广芋多种，然苗茎必熟乃可食，银芋不然，故多以为齑。 \\n ◎地肾 \\n 罗浮多地肾。盖松之膏液，因郁蒸之气而成，或松花落地而成。一名松黄。 \\n 其为状小若弹丸，大若鸡卵。红黄相错，一一晶莹。熟之，味甘以香。庵僧尝以 \\n 甜薯、百合、笼箜、竹胎、涌生、葛乳杂之为素馔。其生无根蒂，散布松下。土 \\n 松石氵千润处，辄有之。凡物出于松者，无不可爱。而地肾无所附丽，气与松合， \\n 而形与松离，则尤异。盖亦茯苓之类。 \\n ◎茂名木耳 \\n 茂名多以木耳为货，阳春亦有之。其山深，故多朽木。而木火之精华未尽， \\n 得水气复蒸为耳。以桑、槐、榆、柳、榕树上生者良，柘木次之，生于桑者治痢， \\n 生木香者治泻，生于梅者治腹痛。枫木生者令人笑不止，亦异事也。 \\n ◎从化多香菌 \\n 从化多香菌，冬采者良。其木曰羊矢，畲人伐置山间。至冬，雨雪滋冻，腐 \\n 而生菌。无蛇虺之毒，谓之雪菌。色白而香，亦曰雪蕈。或以朽桑、樟、楠三者 \\n 尺断，当腊时于肥阴处埋之为深畦，如种菜法，春月以米泔水浇灌，不时菌出， \\n 日灌之三，即大如拳许，是谓家蕈。他蕈产于木之根土处，精华郁结。有白者、 \\n 有淡黑者，其茎皆白，皆甘美，不下磨菰。性温补益阳。然湿气薰蒸，未免有毒。 \\n 若夏间瘴雨所成与最大者，煮时投以姜片饭粒，其色不黑，乃可食。 \\n ◎落花生 \\n 落花生，草本蔓生。种者以沙压横枝，则蔓上开花。花吐成丝，而不能成荚， \\n 其荚乃别生根茎间。掘沙取之，壳长寸许。皱纹中有实三四，状蚕豆，味甘以清， \\n 微有参气，亦名落花参。凡草木之实，皆成于花。此独花白花，而荚自荚，花不 \\n 生荚，荚不蒂花，亦异甚。 \\n ◎留求子 \\n 留求子，一名使君子，广州多有之。状如栀子，有五六棱瓣，而两端锐。半 \\n 黄已熟。壳脆薄，中有白肉，微甘。小儿患食积者，煨熟与之食，以当干果。食 \\n 辄下虫而疾愈。语曰：“欲得小儿喜，多食使君子。” \\n ◎桃金娘 \\n 草花之以娘名者，有桃金娘。丛生野间，似梅而末微锐，似桃而色倍赭。中 \\n 茎纯紫，丝缀深黄如金粟，名曰桃金娘。八九月实熟，青绀若牛乳状，味甘可养 \\n 血，花则行血。或谓产自桂林，今广州亦多有之。 \\n ◎二兰菜 \\n 二兰菜，一曰马兰。其叶似兰而大。马者，大也。故曰马兰。花似菊而紫。 \\n 味辛，性微温，以作茹甚良，能养新血。一曰芥兰。叶如芥而绿，花黄。花比叶 \\n 尤甘。叶有铅，不宜多食。以微蓝，故又名芥蓝。谚曰：“多食马兰，少食芥蓝。” \\n ◎罗浮百合 \\n 罗浮百合，最盛。根如葫蒜而大，重叠二三十斤，相合如莲瓣，故名百合。 \\n 色白，和肉煮之，或作粉，益人。五六月一本一花，花红白如文殊兰。重常倾侧， \\n 名天香。中有檀心，色黄，味甘，宜蜜蒸食之，人称为山中之仙蔬云。 \\n ◎麻{艹区} \\n 麻多旧根，一年凡四刈。五月刈者曰首苎，性柔。未刈者脆，其苗之稚者可 \\n 芼，是曰麻{艹区}。广人多以醋炒食之。广州多青麻，高州多黄麻，青麻{艹区} \\n 最美。 \\n ◎薛瓜 \\n 广州西瓜，种有绝佳者，传自薛将军携种植之，俗呼为薛瓜。 \\n ◎夜来香珍珠兰二花最香 \\n 夜来香，藤本，花微黄，分尖瓣，入夜始开，香特奇郁。又珍珠兰，藤本， \\n 花蕊累累如贯珠，骈附于梗，色微黄，香特浓郁。又如鱼子状，亦名鱼子兰。二 \\n 花，花之最香者。 \\n ◎铁树 \\n 《岭南杂记》：铁树高数尺，叶如老少年，开花如桂而不香。或云，此树周 \\n 甲子一开，开必丁卯年。然甚无异致。王济《日询手镜》云，吴浙间有俗谚，见 \\n 事难成，则云须铁树开花。许寄槎云，余在广西殷指挥家见一树，高可三四尺， \\n 干叶皆紫黑色，叶小类石榴，质理甚厚。问之。曰：铁树也。每遇丁卯年乃花。 \\n 花四瓣，紫白色，如瑞香瓣，较少圆。一开累月不凋，嗅之有草气，乃知铁树花 \\n 开之说有自来矣。 \\n 今粤地多见盆缶中，未知植者何取。 \\n ◎鹿葱宜男之分 \\n 《南方草木状》：水葱花，叶皆如鹿葱，花色有红、黄、紫三种。出始兴。 \\n 妇人怀孕佩其花生男者，即此，非鹿葱也。交、广人佩之，极有验。然其土多男， \\n 不厌女子，故不常佩也。《潜确类书》：水葱生水中，如葱而中空。又名翠菅。 \\n 王维诗“水惊波兮翠菅靡”是也。此草亦可为席。按《风土记》云：“宜男草， \\n 花如莲，妇人佩之则生男”。梁徐勉《萱草花赋》云：“其花四垂，其跗六出。 \\n 亦曰宜男，嘉名斯吉。”则鹿葱与萱草为二种矣。 \\n  \\n 　"}
{"章节": "●卷十六", "正文": "　 \\n ●卷十六 \\n 　 \\n  \\n ◎东粤稻种不一 \\n 东粤稻种不一。一曰香粳，粒小而性柔，甚香。其红者曰香红莲。一曰珍珠 \\n 稻，粒圆而白。最早者曰六十日种，六十日而熟，一曰蝉鸣稻。又有西风早、光 \\n 早、乌早。最迟者曰芮稻，二月种至十月熟。曰界稻，十一月种至四月熟，界在 \\n 两年，亦曰三时稻。其出于徐闻、阳春、澄迈者，曰香稻。出番禺者曰斜禾，与 \\n 吉贝、茶豆、胡麻杂植丘阜间，名曰种斜。粒白而长，亦绝香。而从化有赤黏、 \\n 白黏、黄黏、花黏、薯梁黏、鹧鸪黏。深水莲糯，则有黄、白、红、麻四种。粳 \\n 有余杭粳、赤粳，宜作糍饵，皆谷品之良者。 \\n 其生畲田者，曰山禾，亦曰山旱、曰旱合。藉火之养，雨露之糍，粒大而 \\n 甘滑，所谓云子，亦曰山米也。当四五月时，天气晴霁，有白衣山子者，于斜崖 \\n 陡壁之际，刂杀阳木，自上而下，悉燔烧，无遗根株，俟土脂熟透徐转，积灰 \\n 以种禾及吉贝绵，不加灌溉，自然秀实。连岁三四收，地瘠乃弃，更择新者。所 \\n 谓畲田也。而罗浮山上，神皋奥沃，瀑水流离四注，悉成天田，虽千仞之颠皆可 \\n 稼。焚石本之，莳而不耘，岁且两收，此尤山田之美者。其生沙滩者，曰大禾。 \\n 三四月间乘水节种之，潮而润至汐而膏留。莳得其强，则毛蟛蜞不食。八月花收， \\n 九月垂头，粒大而饭多。其田在海濒，弥望斥卤，自一沙至于八沙外沙，岁有蠃 \\n 壤。三岁种草，四岁种禾。子田之利，常浮于其母，有肥母硗秋粮亦薄，此则水 \\n 田之美者。 \\n 凡粤之田，近海者虞潦，则有基围；近山者虞旱，则有水车，故凶荒之患常 \\n 少。其大禾田岁一收，旱禾田岁种早黏、早糯则二收。晚收于九、十月，米得金 \\n 气，多性热而功用不及。然大率以黏米为贵。黏米似粳而尖小长身，其种因闽人 \\n 得于占城，故名占，亦曰籼。籼音仙，先熟而鲜明，故谓之籼。气味清芬，性温 \\n 无毒，最可以和脾养胃。岭南之谷多黏，有青黏、黄黏、花黏、银黏、油黏，又 \\n 有鼠牙、虎骨、冷水、抛犁、麻包锦、黄鱼串之目，而交黏为多。糯则有安南 \\n 糯、斑鱼糯、白糯、黄糯、蕉糯、油糯、翻生糯、金包银糯十余种。而其性多变， \\n 苏子瞻言海南秫稻率三五岁一变，顷岁儋人最重铁脚糯。今岁乃变为马眼糯。草 \\n 木性理有不可知者。岭南以黏为饭，以糯为酒，糯贵而黏贱，其价倍之。盖以其 \\n 性善变，罕得佳实云。 \\n ◎异饭 \\n 西宁之俗，岁三月，以青枫、乌桕嫩叶浸之信宿，以其胶液和糯蒸为饭，色 \\n 黑而香。枫一名乌饭木，故用之以相饷。南雄以寒食前后妇女相约上丘垄，以乌 \\n 糯饭置牲口祭墓。又以蜡树叶捣和米粉为巨娄，色青而香。长乐人以香桂皮叶 \\n 蒸饭食之，亦香。东莞以香粳杂鱼肉诸味包荷叶蒸之，表里香透，名曰荷包饭。 \\n 琼州以南椰粉为饭，曰椰霜饭。南椰与椰子树不同，其精液形色气味皆类藕蕨之 \\n 粉，故曰南椰粉。性温热补中，《本草》以为莎木面也。 \\n ◎茶素 \\n 广州之俗，岁终以烈火爆开糯谷，名曰炮谷，以为煎堆心馅。煎堆者，以糯 \\n 粉为大小圆，人油煎之，以祀先及馈亲友者也。又以糯饭盘结诸花人油煮之，名 \\n 曰米花。以糯粉杂白糖沙，入猪脂煮之，名沙壅。以糯粳相杂炒成粉，置方圆范 \\n 中敲击之，使坚如铁石，名为白饼。残腊时，家家打饼声与捣衣相似，甚可听。 \\n 又有黄饼、鸡春酥、蜜饼之属。富者以饼多为尚，至寒食清明犹出以饷客。寻常 \\n 妇女相馈问，则以油册、膏环、薄脆。油栅、膏环以面，薄脆以粉，皆所谓茶 \\n 素也。端午为粽，以冬叶裹者曰灰粽、肉粽，置苏木条其中为红心。以竹叶裹者 \\n 曰竹筒粽，三角者曰角子粽，水浸数月，剥而煎食，甚香。重阳为糕，冬至为米 \\n 糍，曰冬丸。平常则作粉果。以白米浸至半月，入白粳饭其中，乃舂为粉，以猪 \\n 脂润之，鲜明而薄，以为外；荼蘼露、竹胎肉粒、鹅膏满其中以为内，则与茶素 \\n 相杂而行者也。一名粉角。又有以椰子，以芝麻，以豆糠为者，以蕨以葛以菱 \\n 以茨菰以甘薯为粉者，皆谓之饮食。 \\n ◎两广盐 \\n 两广盐有盐田。盐之为田也，于沙坦背风之港，夹筑一堤。堤中有窦，使潮 \\n 水可以出入也。天雨水淡，晴水咸。潮消则放淡水使出，潮长则放咸水使入也。 \\n 凡盐田五亩，以其半分为四区，布之以细沙，周之以沟水，是曰沙田。日以鲎鱼 \\n 之壳戽水者三，而沙田始不涸也。以鲎鱼壳者，以其坚而耐咸，不易坏也。浇溉 \\n 三日，沙与盐相杂，乃耙松而干之，置于漏也。漏在沟之旁，长七八尺，两旁有 \\n 墙，崇二尺。中广二尺，横以木，覆以草之{艹朗}{艹几}也。漏旁复有沟，置盐 \\n 沙于{艹朗}{艹几}上，以沟中水再淋之，沙沉于底，盐卤乃流也。卤者盐之精。 \\n 《尔雅》曰天生曰卤，人生曰盐也。卤既流，至三四丈为一槽，载之。以火照卤， \\n 卤气冲火，火灭，则良卤也。投以鸡子或饭，或截小鱼为两以试之，咸皆浮矣。 \\n 或杓卤而置莲子数枚，三浮五沉者淡，七八浮者则淳也。于是煮之，则为熟盐。 \\n 晒之则为生盐也。生盐浮游于面，不杂泥沙，其白如雪，则为盐花也。语曰“无 \\n 云而雨，有日而雪”，言戽水淋沙，如无云之雨也。日色烈而盐花始白也。 \\n ◎粤中诸茶 \\n 粤中诸茶，其在珠江之南，有三十三村，谓之河南。粤志所谓“河南之洲， \\n 状若方壶”是也。其土沃而人勤，多业艺茶。春深时大妇提籝，少妇持筐，于阳 \\n 崖阴林之间，凌露细摘绿芽紫笋，薰以珠兰，其芬馨绝胜松萝之荚。每晨茶估， \\n 涉珠江以鬻于城，是曰河南茶。好事者或就买“茶生”，自制叶。初摘者曰“茶 \\n 生”，犹{山介}山之草子也。而西樵号称茶山，自唐曹松移植顾渚茶其上，今山 \\n 中人率种茶，间以苦{艹登}。{艹登}树森森，望之若刺桐丛桂。每茶一亩，苦 \\n {艹登}二株，岁可给二人之食。其采摘亦多妇女，谚云：“春山三二月，红粉半 \\n 茶人。”茶人甚守礼法，有问路者，茶人往往不答。昔湛文简、方文襄二公讲学 \\n 山中，其流风遗化有存者。文简尝治云谷精舍，中有稻田茶丘十余亩。旁有人居 \\n 七八村，皆衣食于茶。其茶宜以白露之朝采之，日出则味稍减。或谓此茶甲天下。 \\n 早春摘者尤胜，三日一摘，余则每月一摘。早春一月之茶，可当余月一年云。端 \\n 州白云山其上有湖僧于岩际种茶，岁收石许。烹之作素馨花气，味甘淡而滑，称 \\n 顶湖茶，然不能恒得。而罗浮幽居洞北有茶庵，每岁春分前一日，采茶者多寓此 \\n 庵。其茶以受日阴阳分味之高下，试以景泰泉水，芳香勃发，是曰罗浮茶。景泰 \\n 泉者，罗浮诸泉之冠。淳中，有逍遥子为《茶庵》诗：“活水仍将活火煎，茶 \\n 经妙处莫虚传。陆颠所在间题品，未试罗浮第一泉。”黎美周云：泉以茶为友， \\n 以火为师，火活斯泉真味不失。盖谓此云。曹溪茶气味清甜，岁凡四采，采于清 \\n 明寒露者佳。新安杯渡山绝壁有类蒙山茶者，烹之作幽兰茉莉气，水濯十余次， \\n 甘芳愈胜。或经一宿再濯，气味不减，饮者无不惊异。山势高，云露滋润，得太 \\n 清之精英多故也。乐昌有毛茶，茶叶微有白毛，其味清凉。潮阳有凤山茶，可以 \\n 清膈消暑，亦名黄茶。{艹登}以产新安河源者为良，其味最苦，而粤人烹河南茶 \\n 者，必以点{艹登}少许为可口。《南越志》称龙川县出皋芦叶，叶大而涩，南海 \\n 谓之过罗，今称为苦{艹丁}。{艹丁}，一作{艹登}。长乐有石茗。琼州有灵茶， \\n 即江南黄连茶也。有乌药茶，以乌药嫩叶为之，能补中益气，一名山叶。或以金 \\n 鹅蕊捣去苦汁，合儿茶、毛茶为之。东莞以芝麻、薯油杂茶叶为汁，煮之，名研 \\n 茶。谓能去风湿，解除食积，可以疗饥云。 \\n ◎岭南诸酒 \\n 岭南诸酒则有灵溪、博罗。灵溪在乐昌东北，源出冷君之山，以其水酿曰灵 \\n 溪酒。博罗蛮村有桂，以其花酿曰桂酒。苏长公有《桂酒颂》，并与酿法刻于罗 \\n 浮铁桥下，谓非忘世求道者不以授云。惠州有罗浮春。长公以寄山中道士邓守安 \\n 者。又有海酝及万户酒，长公诗：“岭南万户皆春色。”又有雪酿，长公诗： \\n “雪花浮动万家春。”盖宋时酒皆官酿，惟岭南以烟瘴不禁，谓之万户酒。唐子 \\n 西以万户酒之和者名“养生主”，劲者名“齐物论”。梅尧臣云：“越林多蔽天， \\n 黄甘杂丹橘。万室通酿酤，地远无禁律。”粤地故多灵泉甘液，终年花果鲜美芬 \\n 芳。而当时人民饶裕，户户为酒，争以奇异相高。故名贤迁谪至此，多好嗜之。 \\n 而粤又有酒泉焉。一在阳江之南，泉甘而香，以为酿曰阳江香。一在龙川霍山之 \\n 青华观，泉甘如饴，曰醴泉，昔时出酒极清异，日满数斗，今泉孔滴水犹含酒味。 \\n 有酒峡焉，东莞之龙潭峡是也。以其水酿，曰龙潭清。有酒山，在香山境，以其 \\n 白泥为饼，杂药物酿之。有酒井，在开建似龙山之下，其泉如醴。有酒树，曰严 \\n 树，产于琼州。捣皮叶浸之，和以香粳，或以石榴叶，酿酝数日即成酒，曰严树 \\n 酒。又有酒花，以石榴花著瓮中，经旬而成，其曰荔枝酒，则土人赍持酿具，就 \\n 树下以荔枝酒，一宿而成者。有倒捻酒，以倒捻子为之，酝酿日深，阳精纯 \\n 固，以之为酒，益人。有酒草，其形如艾，名曰甜娘，以为酿，曰甜娘酒。有酒 \\n 藤，以叶之辛香者和米粉酿。有曰酒香。则以角沉、黄熟等为酿，所谓七香酒也。 \\n 大抵粤中花木多禀阳明之德，色多大红，气多香，红以补血，香以和中，故 \\n 无不可以为酒者。龙眼之笏，橘之冻，蒲桃之冬白，仙茅之春红，桂之月月黄， \\n 荔枝之烧春，皆酒中之贤圣也。荔枝烧，唐时最珍。白乐天云：“荔支新熟鸡冠 \\n 色，烧酒初开琥珀春。”然以陈者为贵。《志》称广有十八仙，韶有换骨玉泉， \\n 皆名酒。今不可考。今广州所常用者，惟龙江烧。细饼而陈者，以诸鲜花投其中， \\n 封缸两月，加沉香四两，以发群芳之气，名百花酒。一名百末酒。汉景《星歌》 \\n 云：“百末旨酒布兰生。”师古云，百草华之末曰兰生者，汉武之百味旨酒也。 \\n 太宗赐魏徵诗“渌称兰生”是也。盖以百花干之为末，入之。若广中，则以鲜 \\n 花为用，或专以松黄，以荔枝花，以蒲桃壳，以香蕉子浸之亦佳，而龙眼花尤胜。 \\n ◎油 \\n 韶、连、始兴之间，多茶油子树。以茶子为油，客至，辄以油煎诸物为献。 \\n 燕、吴人购之为泽膏发，谓非是油，则玫瑰。桂兰诸香不入。梁简文云：“南油 \\n 俱满，西漆争然。”南油，必茶子也。晋傅巽云“南中茶子，西极石蜜”是也。 \\n 琼州文昌多山柚油、海棠油、山竹果油，儋州多麻子油，皆美。广州有露花油。 \\n 露花生番禺蓼涌，状如菖蒲，其叶脊边有刺。叶落根露，以火之，则成枝干 \\n 而多花。花生丛叶中，其瓣大小亦如叶，而色莹白，柔滑，无刺芒，花抱蕊心如 \\n 穗，朝夕有零露在苞中，可以解渴。又有粉，可涂儿女肌肤，止汗粟。以其花结 \\n 芳胜戴之，或折叠衣笥，经久犹香。其生于地上者，蕊落结子，大如瓜，曰路头 \\n 花，多不香。香惟露花。盛夏时，露花始熟，以花覆盆盎晒之，香落茶子油中， \\n 其气馥烈，是曰露花油。蓼涌及增城人善为之。洋舶争买以归。迟开者曰寒花。 \\n 阳气微敛，香益清彻，然不可为油。其生东安山中者，丛卑叶小，自春至秋皆花。 \\n 近水者尤香，然亦不可为油。东莞有蜜香油。以栈香子榨之，然灯明亮，蝇蛾百 \\n 虫不敢近，触之辄折翼脱足而死。性大热，误入饮食，令人吐。外有榄十二油、 \\n 菜油、吉贝仁油、火麻子油，皆可食。然率以茶子油白者为美，曰白茶油。又有 \\n 山茶油，以乌药子色红如珠者榨之。火麻产端州江岸间，黑色，炒焦以为小磨香 \\n 油，名曰秧油。然以生榨者为良。 \\n ◎糖 \\n 广中市肆卖者有茧糖，窠丝糖也。其炼成条子而玲珑者，曰糖通。吹之使空 \\n 者，曰吹糖。实心者，小曰糖粒，大曰糖瓜。铸成番塔人物鸟兽形者曰飨糖，吉 \\n 凶之礼多用之，祀灶则以糖砖，宴客以糖果，其芝麻糖、牛皮糖、秀糖、葱糖、 \\n 乌糖等，以为杂食。葱糖称潮阳，极白无滓，入口酥融如沃雪。秀糖称东莞，糖 \\n 通称广州。乌糖者，以黑糖烹之成白，又以鸭卵清搅之，使渣滓上浮，精英下结， \\n 其法本唐太宗时贡使所传。大抵广人饮馔多用糖，糖户家家晒糖，以漏滴去水， \\n 仓囤贮之。春以糖本分与种蔗之农，冬而收其糖利。旧糖未消，新糖复积，开糖 \\n 房者多以是致富云。 \\n ◎糖梅 \\n 自大庾以往，溪谷村墟之间，在在有梅。而罗浮所产梅花，肥大尤香。苏诗： \\n “罗浮山下梅花村，玉雪为骨冰为魂。”他处花小，然结子繁如北杏，味不甚酸， \\n 以糖渍之可食。段公路云，岭南之梅小于江左。居人以朱槿花和盐曝之，其色可 \\n 爱，曰丹梅。又有以大梅刻镂为瓶罐结带之类，渍以棹汁，味甚甘脆。东粤故嗜 \\n 梅，嫁女者无论贫富，必以糖梅为舅姑之贽。多者至数十百罂，广召亲串，为糖 \\n 梅宴会。其有不速者，皆曰打糖梅。糖以甜为贵，谚曰：“糖梅甜，新妇甜。糖 \\n 梅生子味还甜。糖梅酸，新妇酸，糖梅生于味还酸。”糖榄亦然。有糖梅必有糖 \\n 榄。榄贵其有雌雄，雄者花而雌者实也。凡女既入门，诸媵妗相与唱歌。其歌曰 \\n 解。解糖梅者词美新妇；“解”糖榄者，词美新郎。 \\n ◎荼蘼露 \\n 广人多种禁蘼，动以亩计。其花喜烈日，当年浇灌，则大茂。有细瓣而蕊三 \\n 四卷者，有瓣粗而蕊一二卷者。有细心者，疏{艹宅}者。以甑蒸之取露，或取其 \\n 瓣，拌糖霜，暴之兼旬，以为粉果心馅，名荼蘼角，甚甘馨可嗜。然犹以大西洋 \\n 所出者为美。大西洋天气寒时，荼蘼始花，露凝花上，晶莹分郁，若甘露，诸花 \\n 木则否。暹罗、满剌伽人购以银钱，贮以玻璃瓶，携至占城。占城妇女以香蜡调 \\n 之膏发。客至，则以发拂拭杯盘之属以为敬。澳门番女得之，以注饮馔，或以沾 \\n 洒人衣。外有蔷薇水，暹罗、瓜哇、满剌加三国，曩以进贡。其蔷薇乃三佛齐所 \\n 种，与中国蔷薇不同。广人多以土蔷薇浸水效之，试以琉璃瓶翻摇数四，泡周上 \\n 下则真也。 \\n ◎燕窝 \\n 崖州海中石岛有玳瑁山，其洞穴皆燕所巢。燕大者如鸟，啖鱼辄吐涎沫，以 \\n 备冬月退毛之食。土人皮衣皮帽，秉炬探之。燕惊扑人，年老力弱或致坠崖而死。 \\n 故有多获者，有空手而还者，是为燕窝之菜。或谓海滨石上有海粉，积结如苔。 \\n 燕啄食之，吐出为窝，累累岩壁之间。岛人俟其秋去，以修竿接铲取之。海粉性 \\n 寒，而为燕所吞吐则暖；海粉味咸，而为燕所吞吐则甘。其形质尽化，故可以清 \\n 痰开胃云。凡有乌白二色。红者难得，盖燕属火，红者尤其精液。一‘名燕蔬。 \\n 香有龙涎，菜有燕窝，是皆补草木之不足者，故曰蔬。榆肉产于北，燕窝产于南， \\n 皆蔬也。石花亦然。石花出崖州海港中，三月采取，过期则成石矣。 \\n ◎乳源石钟乳 \\n 乳源县西有乳岩。乳大者曰乳床，小曰乳枝。葳蕤下垂，一一空中相通。乳 \\n 自其末溜至端，且滴且凝。滴者如冰，凝者如脂膏，乃钟乳之最良者。他岩洞及 \\n 阴润之所，云气嘘翕，亦即生钟乳。盖石之精华，随寒暖而为融结，昌黎所谓 \\n 泄乳交岩脉也。然惟石有脉有津气者，方出乳，顽石则否。石之腴者乳益湩流， \\n 瘠而透漏者则否。乳源多良乳，故县以名。其乳岩之水，流至白土，二三百里间， \\n 亦皆钟乳之纯英所注，饮之甘香。或谓乳穴之水皆味甘性温，重而有力，煎之似 \\n 盐花，喷起皎洁如霜，是真所谓石髓。久服肥健，以酿酒尤宜，功过钟乳。钟乳 \\n 性涩而凝精，不可服，服者多生奇疾。 \\n ◎云母 \\n 罗江之上多云母。日照之宝光煜煜。昔有罗辩者，服之得仙，骑一白牛而去。 \\n 今化州白牛潭有石碓五六磉，是其炼云母之所遗云。增城有大溪，出云母粉，何 \\n 姑服之，亦得仙去。《罗浮记》云，是溪有云母石，名云母溪。何姑尝炼其石如 \\n 红玉，服之可以辟谷云。 \\n ◎石耳 \\n 韶阳诸洞多石耳，其生必于青石。当大雪后，石滋润，微见日色，则石生耳。 \\n 大者成片如苔藓，色碧绿，望之如烟，盖石之精英以寒而发。其花为雪蕈，其叶 \\n 为石耳也。石耳亦微有蒂痕，大小朵朵如花，烹之面青紫如芙蓉，底黑而皱。每 \\n 当昧爽撷取则肥厚，见日渐薄，或且消化为水。或以为苔藓之变。北方有榆肉， \\n 此则苔藓之肉云。 \\n ◎粤西差粤东脍 \\n 粤西善为鱼差，粤东善为鱼脍。有宴会，必以切鱼生为敬。食必以天晓时 \\n 空心为度，每飞霜锷，泡蜜醪，下姜蒌，无不人人色喜，且餐且笑。其脍也皆以 \\n 男子，差则以妇人。凡女始嫁，其家必以数十黄罂与之。能善为差，使甘酸 \\n 而香可饫口，是为好妇。粤东罗定，所居在山谷中少鱼，俗亦尚差。廉州则以 \\n 珠桂肉为差，连州以笋虫脍之，色白如雪，味甚甘。 \\n ◎广为水国 \\n 广为水国，人多以舟楫为食。益都孙氏€南海素封之家，水陆两登。贫者浮 \\n 家江海，岁入估人舟算缗。中妇卖鱼，荡浆至客舟前，倏忽以十数。弱龄男女崽， \\n 身手便利，即张罗竿首，画钓泥中，鳖、蟹、蜃、蛤之入，日给有余，不须衣食 \\n 父母。又舟人妇子，一手把舵筒，一手煮鱼，橐中儿女在背上，日垂垂如负瓜瓠 \\n 。扳曾摇橹，批竹纵绳。儿女苦襁褓，索乳哭啼，恒不遑哺。地气多燠，既省 \\n 絮衣之半，跣足波涛不履袜，或男女同屐。男子冬夏止一裤一襦，妇人量三岁益 \\n 一布裙，如是则女恒馀布。地惟粳稻，土厚获多，人日计米一升，加以鱼、蚌、 \\n 乌菱、蕉、橘、薯芋，减炊米十可二三，如是则男有余粟，故古称饶富居甲焉。 \\n  \\n 　"}
