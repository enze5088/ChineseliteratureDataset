{"章节": "蜀燹死事者略传（清）余澜阁", "正文": "　 \\n 　 \\n 蜀燹死事者略传 \\n （清）余澜阁 \\n 　 \\n  \\n 蜀燹自张献忠后，当以蓝、李为最酷。献忠之乱，纪其事者有《蜀碧》、 \\n 《滟囊》诸作，迄今班班可考，而蓝、李之乱，纪述阙如，常引以为憾。兹搜 \\n 得金堂余澜阁先生所撰《蜀燹述略》一书，虽志在表彰死难诸贤，而于蓝、李扰 \\n 蜀之迹，亦可得其一鳞一爪。爰将其中与蓝、李事迹有关者（石达开事亦间存一、 \\n 二）删存少许，而附以骆文忠公事略及奏疏，命之曰《蜀燹死事者略传》，当亦 \\n 留心掌故者所心许与。编者志 \\n ◎武庆符 \\n 武公讳来雨，字听涛，籍隶山西交城，道光壬午举人。以大挑仕蜀，历任汉 \\n 州、蓬溪、绵竹、平武、崇宁，多惠政。咸丰九年，署庆符县事。九月，滇匪李 \\n 永和、蓝大顺二逆压境。公率勇仅五十人，出境迎击，杀贼凡若干人。贼大股至， \\n 遂不能支。公妾张氏雉经，苍头某及幼子符官皆死。公殓妾、子及奴毕，咬指血 \\n 书遗嘱，贴堂壁示士民。其辞曰：守土无状，不肖知县武来雨，泣血顿首。来雨 \\n 幸叨科名，毫无韬略，生灵涂炭，咎实难辞。上负国家委任之恩，下惭抚育百姓 \\n 之义。然开门揖盗，始自筠连；起衅失机，兆于宜邑（该匪本系游民，无入川意 \\n 衅。因今年六月，宜宾县令汪觐光同汛弁千总将胡安邦、杨寡狗于新场骗至郡城 \\n 正法，激变）。匪皆乌合，民受鱼殃，无城无兵（庆符尚无城池），罪当共谅 \\n （匪入筠连境不过五、六百人，亦无枪炮，奈团勇先已溃散）。今日死节，分所 \\n 宜然（来雨妾张氏今日已缢死，幼儿符官亦死，仅留老妻李氏，痛哉来雨死分也。 \\n 贼至杀我眷口幸勿伤我百姓，死亦暝目）。但无儿无女（家乡族子可继）。两袖 \\n 清风，尸骨归乡，所费不少。庆符山青水秀，雨深羡慕。倘将来平定后，士民垂 \\n 怜，觅我尸骸，择一善地。树深竹茂，更植梅花数百株，筑屋数椽，穴葬其间， \\n 夫妻相依，建一碑坊，题曰“清死节县令武听涛之墓”，则生生世世图报无穷矣。 \\n 咸丰九年九月十一日，署庆符县令武来雨灯下书。越明日，冠服仰药坐堂上。贼 \\n 入大呼曰：“武公死乎？尚能与我辈厮杀否？”一贼挥刀欲戕公，刀忽中折，贼 \\n 颠去十尺有咫死。群贼罗拜，惊以为神，称好官者再。为之殓祭，筑高冢于大堂 \\n 而去。公夫人亦未加害。闻公尚有遗禀，无从见遗嘱，则得之县堂壁间云。 \\n 余浒村曰：“公遗嘱中言贼起事，只数百人，证以无名氏《陷贼见闻纪》， \\n 事皆符合。今节录数条于左，以志滇逆之缘始焉。” \\n 李逆名永和，€南昭通人，年二十三，瓜面长身，外和内暴。好吸洋烟，贪 \\n 淫酗酒。父亡母存，娶妻回人，又娶同姓之女为妾。即前以千余人扰害仁寿，被 \\n 擒李玉斋之女。起吊黄楼时，相从仅六百余人。因稍知书识字，众遂推尊之。闻 \\n 周公山、灵宫殿、高庙等处，逃去甚属艰难，倘官军一心扫灭，安有今日之患？ \\n 李逆性不好动，众号李半年，伪设官爵，僭号出示。左护国军政司何政，右护国 \\n 军政司邹成林。石进士、李举人皆尊为参谋。其余文人俱令大会朝考，分三等定 \\n 次序。贼中惟何政一人有胆略，每出阵，必亲带队，政为川省名山人。伪三法司 \\n 龙德耀奏章，有谏李逆勿食洋烟，勿贪酒色等语。盖李党虽多，不如二蓝之勇悍 \\n 也。贼所攻陷之城，是防守松懈，致被地雷攻破，传令先登者，赏妇人一个，遂 \\n 蜂拥而入。若能齐力防守，先毙其先锋百长，遂不敢攻，即寨堡亦不能破。或破 \\n 一二寨，亦因地势不佳，防驻人少故耳。贼善习伏兵，名曰“鹰肉翅”，视地形 \\n 两边有藏身处即伏之。中用数千人诈败，官兵追剿不防，伏兵出抄为两断，使首 \\n 尾难顾，以此取胜。以藏数而论，€南贼不过千余人，余皆川省红、黑两党家暴 \\n 子、滚刀客、耗子精、冒壳子拜弟兄，约有四五万人。投贼亦四五万人，统计不 \\n 过十余万，其余都是良民裹胁，欲徐图逃脱者。 \\n 宜宾明经詹君文昶吊武公楹联云：“极慷慨，极从容，读娓娓遗言，未拈斑 \\n 管心先碎；亦英雄，亦儿女，看双双致命，不树梅花骨已香。” \\n ◎马军门 \\n 马公讳天贵，字爵斋，雒城人，少刚勇有胆识。初应汛官左金树募充汛兵， \\n 屡立战功，潜升四川提督。咸丰八年戊午，慧星见西南向东北，芒数丈，旬日乃 \\n 灭。典史姚成云上书制府，言乾星直逼奎度，若隐若见，忽高忽低，其色白，主 \\n 刀兵之象，其分野在川南一带云云。逾年，滇逆起叙州，公率兵剿洗，遏贼真武 \\n 山吊黄楼。自秋徂冬，坚持不下。进攻石梯桥，公身先士卒，与贼力战，马陷水 \\n 田泥滓中阵亡，贼遂窜入嘉属犍为诸郡。都司余公振海及瓦司兵，同日战没。余 \\n 公另有传。 \\n 余浒村曰：“劫运之来，不特上天垂象，即禽兽草木，以及寻常细故，皆有 \\n 先机之兆。或由人心感召欤，抑亦地气使然欤？余尝幕游川东南，凡贼所过之区， \\n 询诸父老，咸云杀机预兆，所在皆有，今备录于此。庚申，滇逆窜蜀，有小鸟， \\n 黑身红喙，连呼‘过兵’，数数不辍。又有山鸟，长呼‘蓝大顺’者。屠家宰豕， \\n 毛去而肤有红印，方圆大小，字画不可识。民间桃李结实如刀形，黄、黑蚁常斗 \\n 道旁。吾乡李氏家，李枝发竹叶，酷类矛头样，余亲见之。李逆之姓，已兆于此。 \\n 人呼短刀为顺刀，蓝逆之名，已兆于此。什邡王氏家，梁燕毁巢，四月贼至，焚 \\n 掠万余家。天彭河坝场山腰，裂一缝，水出，色赤如血。辛酉春，通山会匪，即 \\n 于是场起窜，皆机之先兆也。” \\n ◎余都司 \\n 都司余公，讳振海，广安州人，提督步云公之孙，游府长春公第五子也。幼 \\n 具英武姿，及长，为人慷慨有大志。入行伍，娴方略，以功得守备。咸丰九年秋， \\n 加都司衔，札令带兵剿滇逆。贼踞叙府真武山吊黄楼坚持数月，遏贼锋不得出。 \\n 至冬，马军门天贵，进剿石梯桥阵亡。贼旋窜出嘉定府境，大帅饬公追剿，立功 \\n 自赎。公率军数百人，营于犍为县属之箭板场山下，去贼所踞之牛心山仅十余里。 \\n 贼探知公所部只数百人，合瓦司兵及各练勇共五营，仅二千余人。冬十一月中旬， \\n 贼数万蜂拥至，围绕山梁，扑营力攻。公以众寡不敌，乘垒堵御，矢石铅药俱尽， \\n 继以刀矛。已而力不能支，全军覆没，贼杀公而焚其尸。同时死难者，公之六胞 \\n 弟某，族侄缉五，乡人周志远、赵某等，事闻议恤。 \\n 余浒村曰：“余闻族人从军者归云：箭板场之战，贼将逼营垒，时公檄四营 \\n 出战，皆不应。各以守击为辞，号曰‘打坐笼’，眼见前营为贼夷灭，次及公营。 \\n 三面皆环水田，贼匝营猛扑，力不能支。公率麾下二百人出营，与贼决战，陷大 \\n 田泥水中死之。自辰至未，五营蹂躏几尽，于是贼易官军，势更猖獗矣。” \\n ◎赵千总陈正魁附 \\n 咸丰九年九月十九日，滇贼李永和围叙郡。宜宾叙马营千总赵公三元带勇数 \\n 十名，札西关外较场坝。贼统众千余倏至，前后合围，公力战死之。公有勇目陈 \\n 君正魁，宜宾人，前剿雷波夷有功。咸丰九年，随公攻滇贼于牛皮寨，旋奉檄调 \\n 归。九月十九，滇贼李永和围叙郡，陈君登陴守御，城屡陷，俱获保全。自唐公 \\n 友耕来归，连日随攻西门外各贼垒，克之。继攻花园庵贼巢，唐公攻其南，君攻 \\n 其东。始与贼巷战，君挥矛直前，贼不支，败和入垣内，闭门拒战。君乘胜跃入， \\n 力战方酣，将扑入中营，忽内放巨炮，中君左目，受伤犹呼勇弁上前杀贼。东路 \\n 唐公，藉公声势，两路夹攻。破贼捷闻，而公已死矣，尚怒执长矛不倒。弁等负 \\n 公尸，回葬翠屏山麓。 \\n ◎彭汛弁 \\n 彭公讳光华，字耀亭，大邑县武庠，投效营伍。辛亥岁，由资阳驻防，补授 \\n 金堂汛。甲寅，奉调讨贼€南，保升六品蓝翎回任。咸丰己未，滇匪窜川，随大 \\n 帅出师叙府，营于自流井。次年二月朔，与贼大战连日，追至威远天成寺中溪河。 \\n 贼并力死拒，公力战，面带二十一伤，死之。事闻，蒙恩赐恤。 \\n ◎张协戎 \\n 张公讳万禄，字锡斋，由云骑尉入戎行。咸丰五年以夔左都阃，出师湖北， \\n 克复楚、皖诸郡，保加捍勇巴图鲁，授郧镇游府。九年七月，擢协戎。驭兵严， \\n 所过秋毫无犯。是年八月，以太夫人春秋高，乞养回籍。滇匪扰蜀，当事知公能， \\n 奏派带勇，太夫人亦勉以大义。公始募勇五百，十年二月初旬出省，由资、简至 \\n 威、荣。时李逆自富厂犯荣邑，大股窜黄石坡。震公名，宵遁，公追剿不遗余力。 \\n 十六日，贼夜袭公营，与贼大战于秀才坡。时贼万余，公亲兵仅五百。所辖三营 \\n 先溃，公奋不顾身，直冲贼队。自辰至午，援绝马疲，陷泥田中。贼复后路包抄， \\n 而公已负重伤矣。掷冠地下，大呼将士曰：“尔等各逃生路，此地乃我报国之所。” \\n 众将士苦求公上马，溃围逸出图再举。公唾而刃之，已而围逼，公犹手刃数十人， \\n 始自刎，身凡受伤二十八处。同时死难者，蓝翎府经桑逢春，守备杨朝贵，把总 \\n 闵肇烈，千总伍遇春，武举吴家汉，武生张桂芳，训导左有芝，皆蜀人。亲兵死 \\n 者三百七十余人，带伤者百余人，前后杀贼共千，余人。归柩之日，士民遮道祭 \\n 奠，咸诔以诗云。 \\n 附录哀辞一章： \\n 战云压垒天地黑，将军率师破残贼。指挥叱咤虎狼惊，顷刻搀枪扫湖北。凯 \\n 歌声逐紫骝飞，奇功许继燕然勒。归来休沐锦城里，突闻井上烟尘起。蜀将深藏 \\n 细柳营，只身鏖战马公死。当时想见旌旗拥，腰箭横刀称悍勇。偏师直捣秀才坡， \\n 不许中原留逆种。忽然一夜人声吼，千骑万骑营门口。拍马横枪当贼锋，公竟愿 \\n 死不愿走（时贼夜袭公营）。直从半夜杀到午，咚咚擂破军中鼓。前头不见救兵 \\n 来，断送五百巴图鲁。战袍染透猩红血，天地无光星斗掣。英雄结局竟如斯，吁 \\n 嗟已矣复何说！” \\n ◎左训导 \\n 左公讳有之，字宜轩，新繁县人。幼勤于学，性豪爽，以春秋兵法论，受知 \\n 何子贞学使，补本郡博士弟子员，援例选龙安府训导。滇匪寇蜀，协戎张万禄带 \\n 兵剿杀，闻公名，聘主营幕。帷幄运筹，多所参助。后战没于荣县之秀才坡，制 \\n 府曾公卓如奏闻，奉谕旨给恤银，并给云骑尉世职。其子石麟承袭。时有鄢笃忠、 \\n 鄢守忠兄弟，亦同日战死。 \\n ◎孔吏目 \\n 孔吏目讳昭淇，咸丰庚申春，奉宪檄委署天全州吏目。其时滇匪窜眉州，陷 \\n 青神、蒲江，围攻邛州。提督占公泰，陕西候补知府田公良，带兵援剿。邛勇破 \\n 围，官军后至。贼退守文笔山，大张伪示，有“占泰、田良免送”之语。贼乘间 \\n 据名山县城，雅安去名山四十里，烽火相望，人民悚惧，雅安知县何君小塘，议 \\n 守关防河，孔君赴任，路过雅州。府宪萧公时馨留孔君守金鸡关。先是闰三月朔， \\n 贼以偏师叩关，为守关军士败走，焚贼营四垒，仅丧勇目李顺有、万德猷二人。 \\n 次日贼复大至，分五道并进，又分股循岩而转，绕出关后。我勇腹背受敌，孔君 \\n 殉焉。贼进攻雅城，文生邓云霄受伪官，图内应，盘获正法。延烧城外民房四昼 \\n 夜，环攻不息。城角被地雷轰塌，城军用枪炮力御，取质库棉絮浸水，裹花板堵 \\n 焉。贼复取田间菜麦秆，堆积如山，隐身伏攻。城军掷火弹炮子，遇青即落。何 \\n 县君乃募敢死士数百人，取黄纸钱裹首为号，黄发蓬松，似神似鬼，开关杀敌， \\n 贼众惊走，立将秆堆夷平。各乡团勇，献贼首级者，皆获重赏，阶下累累几如瓜 \\n 市。贼愤屡攻不下，复毙贼目蓝四大王，李二管事。蓝逆亦因攻城头面受伤，贼 \\n 众救归，雅围遂解。 \\n 节录董叔纯（贻清）刺史援守井研记： \\n 咸丰九年秋九月，滇匪李永和、蓝大顺入川境，连破筠连、庆符、高县，攻 \\n 叙府不克。十一月，窜犍为五通桥。十年正月，窜富顺、自流井、荣县、贡井。 \\n 二月，复窜回五通桥，攻嘉定府。官兵仅能尾追，或避徙他去，以故贼锋所至， \\n 如入无人之境。三月，蓝逆分股，由嘉定上窜，垒破青神、彭山、蒲江、名山等 \\n 县。其李逆大股，仍据桥上。大宪以省垣为重，所有占军门泰，明都司耀光，唐 \\n 守备友耕，各营俱调回省。查五通桥上省之路，一由嘉定、青神、眉州：彭山、 \\n 新津、双流至省，四百余里，其中州县城池凡五六选。惟时郭军门相忠，唐大令 \\n 炯等兵勇，扼截要隘，防守甚严。一由井研、仁寿至省，亦四百余里。仁邑无城 \\n 垣，恃井研为屏障。而马达井、河二坎又系紧要隘口。北路无一卒之戍，井邑刘 \\n 令棣威，屡禀州求救。因派珠江勇四百名，前往防堵。委军功刘玉龙，职员罗忠 \\n 延等统之。零匪悉就擒获，逆料大股必至，贻清带勇驻罗泉井，以为声援。适资 \\n 阳范令涞清上“连横御敌章程”八条，其意以一处贼至，四处邻封互援为主（此 \\n 法制土匪甚妙）。奉宪札褒奖，并饬责成资、嘉、叙先办。三月二十七日，奉宪 \\n 批令，贻清亲带练勇，前赴井研一路，防剿上窜之贼。闰三月初一日，抵井研， \\n 驻来风书院。初二日，派勇目罗光源等带队，往马达井剿贼，生擒贼目万有沅。 \\n 十一日巳刻，贼大队出战，郭军门兵未到，军功彭能得阵亡。十四日贼队齐至井 \\n 研城外，连日急攻。二十日有贼僧在北门外叫骂往来，自夸火器不能伤，击之果 \\n 若无事者。赵汛弁先掷以米，又用妇人血衣障之，发一抬枪，遂毙僧于城下（此 \\n 等邪术自来皆有，原不足恃）。资阳城隍者，最著灵异，资勇出阵，供奉行营， \\n 以卜休咎。二十三日，天甫明，火神庙地雷炸发，城垣外倒未内陷，我勇死伤不 \\n 多，疑有神助。后有难民自贼中逃出，言发地雷时，贼于对山，见有一二贵官， \\n 在城上督队云。四月初二日，地雷连发二处，城倾二丈，随取桌柜层累，仍畚土 \\n 为垣，修复补筑，勇目傅占彪死之。初三日，吴训导建议于南门内，另筑土城， \\n 周围五丈，拨勇安炮，以备地道轰突。又浚内濠，下置竹签，以芦席盖之，上铺 \\n 以土，城上安设炮位（此法避地雷亦妙）。外城即轰到，贼不能直入。十四日， \\n 开仗，井研勇目张定邦死之。二十三日，城勇缒而出，杀贼数十名，烧贼住房二 \\n 座。珠江勇大旗军功邹鉴亭，毙二贼，腹受炮伤，回城陨命。邹君屡历黔、楚军 \\n 务，此次守城，尤为得力。二十四日，夜遣勇携告急书出城，求援史太守致康， \\n 乞转禀大宪，促令诸将进兵，盖城中仅三日粮矣。二十五日，谕井富户，献米粮 \\n 者，给与军功顶带，多者，准与详请官职。明参将耀光、舒参将洪元，杨部郎熙， \\n 共统兵勇万余，扎营近城。五月初二、三日，贼与官军打仗，贼大败。难民逃出 \\n 者，均称贼将他适，势已穷蹙，但须官兵力剿耳。贼营于四处山头，升旗于树， \\n 为缓兵之计。又射伪示入城，为摇惑人心之计。初五日，城内粮缺食糜粥，百姓 \\n 盼望官兵，无不生怨。初七日，接史太守函，知萧臬司启疆，已在省垣病故。十 \\n 一日，城米颗粒俱无，糠秕度日。刘令亲赴各勇处涕拜，众皆感奋。十三日，胡 \\n 总镇中和，带楚军抵观音桥。十四日，楚军与贼战，大获胜仗。贼夜于翠屏山列 \\n 炬数百，旌旗错杂。其实妇孩悉在其内，不过示众缓兵而已。十五、六日大雨， \\n 十七日雨稍止，忠义勇送米入城。十八日，楚军出队，连踏贼营二十余座，杀贼 \\n 千余人，扑河坠岩者不计其数，河水为之不流，城围始解。 \\n ◎肃隆昌 \\n 肃公讳庆，咸丰五年，知隆昌县事。九年己未九月，滇逆李永和、蓝大顺纠 \\n 党千余，破高县、筠连、庆符、寇叙郡，围攻五十日。公闻报，夜延邑举人彭君 \\n 达训咨策，达训曰：“事非独立可成。”乃举孝廉王君炳森，共襄筹画，设防卫 \\n 局。以监生邬君文柱，廪生万君邦翰司制造。州同余君继书司收发。监生黄君赓 \\n 廷等司帐记。文生陈君焕勋统带新募义勇三百人，汛弁吴勋带旧募义勇一百一十 \\n 人，赴郡协剿。大府调遣失机，败绩，阵亡三十余人。公乃先后遣陈焕勋、卿洪 \\n 贵带勇三百余赴救，以教职耿君光贞司粮台，驻离叙城之百里黄沙河。亲督团勇， \\n 同诸路兵士，战胜于吊黄楼，围解。十一月，公振旅还，会同邑绅妥筹防具，增 \\n 城凿池，积木累石，铸大炮数十尊，因城建台，环布于墙。运转硝磺，远给符信， \\n 以通采办之路。守备器具，凡火球、火箭、喷筒之类，无不引机触发。复开局列 \\n 肆、鸠匠督工，自短刀、长矛、营枪、鸟枪以及黑铅、白铁之弹，竹皮、葛根之 \\n 绳，惟精惟备，无或有缺。以故城守之严，独荣昌于蜀南为最。又虑城乡团练， \\n 声气弗协，为集绅耆，谕以同仇之谊，勿分畛域。初，公之解叙围而还也，闻贼 \\n 有窥自井之意，恐蔓延及境，调陈焕勋带勇数百名，预防于富属之陶家桥。十二 \\n 月，闻贼上窜五通，乃令撤防。庚申正月，贼回窜自井，浸有掠境之势，公调焕 \\n 勋防牛腹渡。二月，贼窜井研，撤防。五月，贼由井研四窜，公复调焕励防牛腹 \\n 渡。六月，贼由富顺，分窜邑境胡家寺、响石山，劫焚肆戮。公闻报，慨然曰： \\n “吾与乡民约久矣，其敢坐视乎！”乃檄焕勋，由牛腹渡勒兵会剿。并会同汛弁 \\n 吴勋，亲率管带邓忠厚、刘助禄、卿洪贵、喻致中等，带团勇数百名驰救，道出 \\n 骡子滩。团首梁世芳等，带练百余人相从。公性素急，诸团赴召者未至，所带练 \\n 勇，行数十里，饥不及饭，公速之战。贼故畏公，将遁。有童贼谓其酋曰：“肃 \\n 公来，我知败矣。然其来也急，团虽众，不及待，盍登房脊以觇其军乎？”贼酋 \\n 从其计，尽得公虚实，急率众围公，从者战且死。公度不免，挥刀毙数贼，力竭 \\n 而跌。山东健儿常元，义仆也，飞跃至公侧，连毙十数贼，将负公夺路走。贼围 \\n 裹愈厚，苦不得脱，为贼刃击扑于地，常元犹以身翼公。贼砍元首，抛弃其尸， \\n 公遂为乱刃所害。适诸援继至，群贼曳奔。收公全尸，抚验三十七伤，邑民哀之， \\n 为公建祠，厚恤其家。与难者二百余人，咸附祀公祠。后魏公元燮，接署邑篆， \\n 城防战守，遵公遗法，贼数攻之不能下，城赖以完。 \\n ◎何知县 \\n 何公讳汝源，灌县人，道光朝孝廉。咸丰癸丑，大挑一等，任东河知县，循 \\n 声卓著。莼鲈念切，告归田里，家于灌城。时蓝逆扰蜀，奉宪札督办地方团练， \\n 与在籍知县高公溥共事，和衷办理，动合机宜。庚申春，贼由叙扰邛，县君英公 \\n 启祥，委公同高公督练协守要隘。夏六月，贼窜扰崇庆分州，公同高公调勇防剿， \\n 禽戮颇多。秋九月，贼逼元通场，参戎马公及团练分道进攻，贼宵遁，走入丹棱。 \\n 九月，贼复上窜，由双邑擦耳岩渡江，沿途焚掠。公急调练防守走马河上下隘口， \\n 贼不得渡。十九日，贼薄金马场，公督众堵御，酣战半日，众寡不敌，被执不屈， \\n 贼怒，剜目割舌而死。事闻，恤典有加。子升梁，荫云骑尉世职。 \\n ◎刘汛弁 \\n 刘君讳升高，成都人，以云骑尉世职，补彭什汛。貌仅中人，循循若儒者， \\n 然健勇有侠气。初汛地为痞匪逋逃薮，居民患之。道光二十二年，乃请设外委一 \\n 员，步军十名，置署艳阳场内。历来汛弁，有名无实，君至即捕首匪数人，群匪 \\n 潜踪，境内肃然。咸丰十年九月二十四日，蓝逆窜敖场，居人纷纷逃避，君奋臂 \\n 裂眦，激厉兵团，防堵本场。次夜五更，贼蜂拥至，君与战于场口。初施炮毙二 \\n 贼，接刃又杀二贼。贼怒，并力鏖战，分股袭场后。团众惊溃，君奋勇冲杀，手 \\n 刃贼目二人。有骑马贼用矛刺其喉，遂被害。兵团从死者：舒朝升、丁公恕、杨 \\n 安邦、谭有光、刘富贵、魏大品、魏存岱七人。其母迎养在署，事急时，携君女 \\n 避他所。彭令胡公延入县城之。 \\n ◎李太守 \\n 李公讳英粲，字子彦，湖南湘乡人。少有至性，及长，具文武才略，壮岁举 \\n 于乡。屡上春官不第，以知州援例来川，权冕宁篆，聿茂循声，旋代会理州事。 \\n 会理接壤滇省。一日，驰报滇匪数千，逼近州疆。邦人大恐，莫知所为，公视之 \\n 蔑如也。募勇练团，不日成军，皆严整有法。匪畏威遁去，人以是多公才识为不 \\n 可及也。咸丰十年春，萧廉访启疆，奉命援川，知公能，使将楚营英捷勇，而廉 \\n 访卒。当是时，李、蓝二逆寇蜀，蹂躏戎嘉属境上，困武阳城两月余。官兵数失 \\n 利，檄公赴援。公至会兵更番迭进，击破之，歼贼万计，武阳解严。遂追贼于荣 \\n 邑五里浩，资州苏家湾，战罔不克，贼望楚帜辄遁。初，公有犹子随任，名宗纲 \\n 者，好读书，多奇计，公令随营，赞画之力为多。于是叔侄兄弟自楚来者，皆从 \\n 公征战。是年冬，蓝逆入广汉界，公帅师御诸金堂之赵镇，相距三十里，公曰： \\n “彼众我寡，不可示以弱，宜先发扼其吭。”出队至中河嘴，遇贼与战，毙前锋 \\n 犷悍者数百人。贼却，公追之。蓝逆倾巢至，众三万余，马队数千，分股绕出公 \\n 后，扑公营。公望壁上火发，知有失，督兵回救。贼众大集，节节冲断官兵，皆 \\n 围之数重。公战酣，顾麾下仅百余人，语其侄曰：“援绝矢亡，此余效死日也。” \\n 策马持矛，大呼入贼阵，兵勇随之。杀数十百人，公得溃围出。家人趣公渡河， \\n 谋再举。公不应，挺刃复战，负重伤，扑于河。公叔宏彬，兄英杰，弟春树、复 \\n 彪，侄宗纲、正祥暨守备黄镇湘，外委刘国清，从九胡兴仪、陈国兴，监生刘辅 \\n 臣，家人聂均、陈玉、戴升、宋升、刘福、张玉皆同时战没。兵勇阵亡过半。越 \\n 日得公尸，面如生。事闻，予知府优恤，建尊祠于赵镇，其从公死节者，均得附 \\n 祀。 \\n 余浒村曰：“贼以庚申十月初四日，窜赵镇，楚兵战没二百余人，川南兵亦 \\n 死数百人，本镇仁和上申，死者无算。盘踞至初十日，镇中火起，烧贼甚众。街 \\n 房寺宇，十不存一，惟火神庙未毁。时余年十四，侍先慈彭太孺人，避乱邑城中， \\n 夜随守陴者，登东门城楼，望赵镇烽火。贼于次日拔营至怀口。夫赵镇为川北水 \\n 陆会萃之区，行旅往来，号小成都。一旦橘柚残林，剪伐无劳霜破，蔗糖满地， \\n 飘零有似雪铺。人亡财散，鬼哭神惊，利之所聚，受害尤烈。尝见张禾雨先生祭 \\n 赵镇殉难军士文，其警句云：“满腔热血，宜葬碧如长宏，一队鬼雄，勿介行于 \\n 伯有。存殁难卜于家人，谁吟楚些？魂魄急归其故土，毋恋川原。呜呼，亦可哀 \\n 已！” \\n ◎沈永川 \\n 沈公讳耀章，咸丰庚申，摄永川篆。冬十一月初七日，滇匪全队围城，公率 \\n 民兵，登陴守御，贼轰塌西关一隅。有赵天锡、阮畅琴、任海者，曾受业勇士任 \\n 小楼，善击刺，猛战拒贼，数登皆扑退，城得复固。天锡日缒城杀贼，中火器旋 \\n 卒。局绅惜恤费，民勇不力。十二日辰刻，西城复轰破，贼长驱大入，杀入如麻。 \\n 公及捕汛员弁沈万青、李元福等皆死之。惟广文某公，改装逸去。 \\n ◎袁公子 \\n 公子名慧，字叶熊，山东人，四川太和镇通守袁公漱泉之冢嗣也。咸丰十一 \\n 年春，滇匪犯川北，围遂宁急。遂宁令庐光吉，漱泉妹婿也。闻警，漱泉遣慧督 \\n 勇丁往援，战溃被执，贼胁诸城下，使诱遂人降。悲大呼曰：“我太和镇袁通判 \\n 子某也，贼执我为饵，以诱公等，公等好为之，勿我顾，我死矣！”遂被磔。既 \\n 而贼攻太和镇，城陷，漱泉长媳孙、次媳张、女四姑、五姑及孙女家属男女共十 \\n 二人，皆缢死。漱泉与夫人对缢于庭。贼救之，既苏而骂。贼拥至其酋蓝朝鼎所， \\n 既蓝大顺也。伛偻迎劳，卑词劝诱。袁詈，求速死。贼赠以银与马，使行，袁怒 \\n 挥之，骂益厉。蓝逆曰：“公勿尔，朝鼎好男子，终不居杀好官名，即必欲死者， \\n 亦当别处去。”袁不得已，还入署，觅旧绳结其断，复缢。壁间匿贼出，解之下， \\n 仍拥至蓝逆所。蓝笑曰：“公必死，朝鼎必不令公死，可奈何？”令于营中曰： \\n “敢有犯袁公者死无赦！”使四人持旗随而护之。越日，并觅其夫人及次子归之， \\n 乃相扶颠蹶出城，欲往遂宁。途遇援军载以免，然贼之必不死公者，未必非有感 \\n 于慧也。 \\n 余浒村曰：“传闻贼入公署内，搜获皮箱一，启视之惟有棉花十余斤，制钱 \\n 二串，余无他物。贼叹曰：‘真清官也！’罗君器之诗云：‘雪刃霜戈月偃营， \\n 旌旗匝野马嘶声。一城百姓都降服，十二真人犹舍生。’” \\n ◎王县丞 \\n 王君讳镇，中江人，福建龙溪知县王公履吉之孙也。幼孤，貌颀俊而性行 \\n 倜傥，虽业儒，素不屑于绳尺规度间。结客纵酒，立散千金不顾。一赴乡闱，即 \\n 弃去，求试吏甘州，以县丞措赀回籍。而雍凉慷慨之气，已现眉睫间。时蓝、李 \\n 二逆围遂宁，告急邻邑，君乃破产，纠合弟侄亲故义勇三百人以行，至太和镇。 \\n 通守袁公阻之曰：“是吾儿之续也，且驻此以遏其西上可乎？”盖是时袁公长子 \\n 叶熊，方以五百人援遂见掳，贼支解于遂之东门，以众寡之悬殊也。君念遏贼上 \\n 游计亦得，即移师镇城。部署粗毕，而贼已坌至，梯冲云屯，昼夜攻不息。君同 \\n 袁公分门守御，出奇制胜，计城可保。适土著奸民通贼献城为内应，贼已入镇， \\n 君犹裤褶立陴上指挥，有枪中面乃踣。时咸丰十一年二月十九日也。同时死者， \\n 有勇目艾荣升以下若干人。贼遂大掠，破射洪，围郡城矣。君没尸故未坏，一子 \\n 从行，暂逸复还。启视公尸，亲身之裨，已弗能易，遂加棺载归。事闻，奉旨入 \\n 昭忠祠，世袭云骑尉。 \\n ◎熊训导 \\n 熊公讳绍伊，字莘臣，江津人。少颖悟，弱冠补博士弟子。旋登贤书，以大 \\n 挑选射洪训导，善诱掖后进，从游多知名士。继偕胡孝廉炳奎，究心濂洛，能得 \\n 先儒要领。滇逆犯蜀，辄趣邑令讲防守之策，既而度势不支，期以死自效。辛酉 \\n 春，贼攻太和镇，距射四十里，炮声彻两耳，昼夜不息，太镇陷。射人汹汹无固 \\n 志，公犹登陴以大义激勉。未几贼逼城南，民已启东、西门奔溃。公顿足曰： \\n “事至此乎！”急趋泮池，虑水浅不即绝。手鸩酒将服，诸子环跪泣阻，叱之退 \\n 不得，则奋臂击之，遽仰药投池死。时二月二十一日也。越三日，贼得公尸，面 \\n 如生，具衣冠瘗乡贤祠外。题曰“忠义熊公”。相率罗拜去。公有至性，尝两到 \\n 股疗母疾。德配邓夫人，亦两股于姑与夫，忠孝之积，盖有自来矣。当贼未至 \\n 时，公尝梦谒宣圣，宣圣赐之脯，味冷。又一夕，梦进乡贤祠，先儒约有十余人。 \\n 咸雍容揖让，推会就坐。醒甚诧异，数日而殉难黉宫。公长子被贼掠去，至三台 \\n 麻衣洞遁归。当城溃时；同斋易某，被戕城外。射人每并述，以为得失之鉴云。 \\n 余浒村曰：“射城之溃，县令走潼川，公无守土之责，而以身殉泮池，可谓 \\n 能得死所矣。《采葑集》中载公同斋易公，尝教人宗程、朱之学，著有《理学解》、 \\n 《论语时行解》。当城溃时，易公送妻妾幼子出城。是时百姓纷纷跳城下，堞上 \\n 堆有鹅卵大石，下城者误触石壑，伤易公左额，血流不止卒。胡君炳奎吊以诗云： \\n ‘我心匪石石伤生，信是捐躯节亦贞。深喻居官曾守志，漫言避寇不原情。魂随 \\n 范柏归文里，境异曾参寓武城。我恐史臣编未到，大书特笔著公名。’越明年， \\n 先兄鲁生摄射洪学篆，见乡贤祠壁间，贼书‘忠义熊公’四字，墨迹犹新，令人 \\n 肃然起敬云。” \\n ◎吕驿丞 \\n 吕公讳豫江，绵州魏城驿驿丞。咸丰辛酉三月二十八日，滇逆蓝大顺围绵州。 \\n 二十九日，破魏城驿。公及把总杨某均巷战死。先是梓潼令张公香海，办城团甚 \\n 周备，以二月调安邑。四月初九日，贼陷安邑，张公香海死之。十一日陷彰明， \\n 十二日陷江油，知事李公柬又死之。自绵州围后，三县连陷，而魏城实先受害。 \\n 土匪四起，远近骚然。至八月十五日，骆抚军督师大破贼于绵州，余贼始西窜而 \\n 去。 \\n ◎占威烈 \\n 占公讳泰，字岳亭，幼娴武略，由偏稗氵存升提督。战功卓著，赏给伊克斯 \\n 巴图鲁勇号。咸丰庚申，滇匪扰蜀，公同知府田公良，带勇援剿，所向克捷。辛 \\n 酉，蓝逆纠群匪十余万，困绵州。公率万人，驻罗江皂角铺，檄援兵未集，州城 \\n 危甚。公愤不及待，束身持矛，率精锐千人，夺贼要害。贼初披靡，值骁贼蓝朝 \\n 柱大队突至，寡众不敌，公陷阵，兵溃逃，惟勇丁陈谦随。公受创，谦愈奋杀， \\n 扶公走。贼掳公，谦死之。胁公降，骂不稍屈，欲诱公赚城，公骂益烈。贼优容， \\n 日进肴酒，不食。时营中将佐，探公死生，若无往者。部下勇丁骆耀龙、吴俊约 \\n 曰：“主帅陷贼，何辱如之，敢爱生乎？吾两人幸有生还者，则详告占公死所， \\n 如俱死，必以梦告。”言毕辞众行，万目相送，直入贼垒。及公遇害，骆、吴果 \\n 同难。大岳克贼后，寻公尸不获，有从贼中脱归，述公死日，及骆、吴同遇害状， \\n 不爽，惟不识尸所。公家属求尸日久，一夜宿萧寺，梦骆、吴二人至曰：“大人 \\n 来矣。”语间，驺从如旧，直进寺台阶下，席地坐。方欲趋叩，而公与众杳矣。 \\n 醒后，即于阶下掘得公尸，足上绵履犹在，面目须眉如生，乃迎归葬之。奏建专 \\n 祠，肖公像，立木主于中，骆、吴、陈三人得以配享，吴、陈成都人，骆华阳人。 \\n 公生时识人善任，拔€南提督唐公友耕于微时。公卒后，唐公每临大敌，先一日 \\n 必梦公指授方略，战必大捷。初，金堂赵镇士人杨锡成，被掳贼中，贼询知为儒 \\n 士，置伪副帅蓝朝柱幕中，掌书记，欲逸无间。逾年，贼犯绵疆，时杨尚在贼幕。 \\n 一日，闻中军传请占大人入幕，命杨伴守，杨始知公为贼掳。公入幕，不言亦不 \\n 食。贼目日夜劝降者数辈，皆不应。时值更残人静，彼此相对欷。公谓杨曰： \\n “汝读书人，当知顺逆，贼巢岂可久处？我为大员，固不敢惜身命辱国体。汝编 \\n 氓也，可设法逃逸，别寻生业。”杨曰：“久有逸志，但系劫火余生，恐此后难 \\n 寻别业。”公曰：“无虑。”解腰间扣带授杨曰：“持此见唐将友耕，必能用汝。” \\n 明日，劝降者复至，公正襟危坐不顾，劝者怒而出。是夜五鼓，俄闻帐外喧云： \\n “请占大人。”公起整衣冠，坐竹舆中，杨尾其后。见贼众舁公至营后，将害之。 \\n 公面无戚容，从容北向叩谢，始受刃焉。后绵州围解。杨乘败逃出，带旋失，但 \\n 见吾乡父老，犹能历叙公死节情状云。 \\n 余浒村曰：“公视死如归，从容就义，其大节已足昭千古。而何小塘明府 \\n 《雅安防贼记》中，于公之行兵，颇有不满意处。甚矣，人言岂可尽信与！然观 \\n 何明府所纪，则知当日传言周公山放贼之事，不为无因矣。此时游勇肆行无忌， \\n 原不足恃，徒滋扰闾阎耳。庚申冬，蓝逆踞赵镇。楚兵失利，关游击志林，移营 \\n 金堂城内。勇与团丁有隙，遂劫团首陈姓家。城内居人，皆闭户自守。又讹言关 \\n 勇与贼通，赖县大夫蒋公宝清百计曲全，关勇始移营城外。幸楚军夜焚贼垒，贼 \\n 悉众窜怀镇，关勇亦拔营去。此与雅安劫衙事无异，均赖贤守令为之保护耳。及 \\n 后骆公督师入川，首裁游勇，而鬼域之众，屏迹无何有之乡。公之识见，非寻常 \\n 用兵者所能及也。” \\n ◎张安县 \\n 张公讳香海，字牟子，山东蓬莱举人。咸丰戊午，知梓潼县事，颂声载道。 \\n 大府知公仕学兼优，调省襄校文闱。辛酉三月署安县。时蓝逆弃遂宁，围绵州。 \\n 州牧唐公炯督率有方，守陴严密，逾月不下，始分股扑属县。公到任甫一月，贼 \\n 骤至。城素低狭，只四百余垛，城中壮丁不敷役。贼党李长毛、谢寡妇等分队驻 \\n 瘙龟滩，距县十余里，烽火相望。公昼夜登陴，率众堵御。贼环攻四五日，公轰 \\n 毙千余。贼愤激，日夜加攻，外援不至，督守益力。无何城内有朱生某，与贼通 \\n 谋，塞城上炮眼为内应。贼用地雷轰城，城袭五丈许。汛弁刘同、武举钟杀贼三 \\n 百余人，巷战死。公及典史戴俱遇害，贼屠其城。先是公恐城不能守，遣儿媳少 \\n 女赴省，故公死而举家无恙。贼退，众发朱某奸，捕之急，窜入彰明，拴获磔之。 \\n 繁江释雪堂有吊张牟子司马诗云：“与君作知己，往来方二春。读君之著作，知 \\n 君之为人（自注司马手著《牟子集》十二卷）。上足报廊庙，下足安黎民。父母 \\n 保赤子，不愧宰官身（司马曾以〈如保赤图命澈颜〉句）。谁知大天地，造化难 \\n 咨询？咸丰辛酉夏，绵州遭烟尘。君官所属邑，相依云齿唇。是时妖焰恶，澒洞 \\n 如奔轮。木大拔不易，先翦旁荆榛。安城小如斗，素无坚固因。豺豕侦知熟，十 \\n 万同日臻。填山复塞野，累卵谁代陈！城中一无恃，民弱单且贫。惟君婴城守， \\n 贼劲少不伸。力持数昼夜，卒无相救邻。仰天再三叹，志矢为张巡。生死与城共， \\n 刀踞甘如醇。我为作长歌，歌罢为吟呻。天南守土者，安得皆君伦？殊堪酬禄养， \\n 而全忠节臣。” \\n 余浒村曰：“公有守土之责，而卒以身殉，城亡与亡，固其宜也。而《采葑 \\n 集》载：‘安城破时，公微服杂稠人中奔走，为卖菜佣所识，遂遇害。’其言似 \\n 出情理之外。犹忆光绪戊寅予主讲同文书院，时雪堂自京师回繁，寄余《绿天诗 \\n 钞》中有吊张司马诗，附载于此。读雪堂诗，而公之死节益明矣。公为同邑何麓 \\n 生观察荐卷房师、观察诗集中，亦载有吊公殉难诗，尤激昂详尽，惜未携入行箧， \\n 异日当补录之。” \\n ◎李江油 \\n 李公讳柬，字敬之，直隶卢龙举人，仕蜀。咸丰九年冬，摄江油县事，时蓝、 \\n 李二逆起，鸱张甚。公以此时政务，团练为急，办理井井，著《乡兵管见》一书， \\n 大吏嘉之，饬属通行。十一年三月贼围绵州，众数十万，分党连陷安县、彰明。 \\n 遂破江属之中坝场，势如风雨。公婴城固守，既而贼大至，绅团未见大敌，且为 \\n 贼先声所劫，遂溃逃不可止。四月十二日城陷，公及家人曹，皆被执。逼降， \\n 公裂眦大骂，贼义之，不加害，拥赴中坝，将徐图劝诱也。及河，公投水，曹 \\n 随之。贼惊救而公已毙，尸逐浪远，拯出，驱之去。数日逃出，觅得公尸，集 \\n 附近士民殓殡焉。公一子，年十二，贼掳至绵州。八月与县民龙姓逃回，仍由曹 \\n 经纪，送至省城，与其母居焉。 \\n ◎杨威肃光坦附 \\n 袭侯业公讳斤，崇庆州人，一等昭勇侯故陕甘总督忠武公之孙，故闽、浙 \\n 总督国桢公之子也。钦赐文举，承袭侯爵，二等侍卫，智勇有祖风。咸丰辛酉， \\n 滇贼何马蚁，胁数万余众犯崇庆州，扎白头铺。公率忠勇军击剿，贼败走于南河 \\n 坝虹桥水碾，设伏以待官兵。公与协镇张公、游府关公计曰：“逆贼四路狂窜， \\n 乘胜而往，一鼓可拴，忻提兵从大路进发，二公率兵分左右翼夹攻之，必大捷。” \\n 皆然之，公整队甫行数里，谍报：“白头铺无贼。”公疑不前，贼伪为耘田者以 \\n 绐之。军抵虹桥，贼举白旗为号，四面重围。公督勇冲杀，力不能支，遂遇害。 \\n 时五月十一日也。事闻，荫云骑尉世职，予谥威肃，敕建专祠。杨孝廉器之，吊 \\n 以诗云：“驱贼虹桥速进兵，浑身是胆气纵横。忠承大父辉前烈，勇著文孙继后 \\n 声。战死沙场归马革，报恩君国化鹃鸣。关西夫子遗贤嗣，他日凌烟阁上铭。” \\n 杨公光坦，河南候补知县，请假回籍，因本省滇匪军务，督勇剿贼，同威肃公中 \\n 伏阵亡。 \\n ◎黄忠壮 \\n 黄公讳纯熙，字子春，江西鄱阳人。幼读书，即以古人自命，好骑马击剑， \\n 弹棋善射，能左、右算，识者知为远大器。道光丙午举于乡，继捷南宫成进士， \\n 以知县签分湖南，历任绥宁、会同、湘乡，除弊苏困，练勇筹防，循声卓著。性 \\n 淡泊，不撄情利禄，以病乞休者屡矣。时会涤生制府，陈竹伯中丞，塔智亭军门， \\n 皆以上宾礼聘入戎幕。公或允或辞，或参其军，数月而退，终莫能强也。自言尝 \\n 与涤帅论兵事书，破除官例，随事畅写，故得滔滔尽言。咸丰八年，守制星沙， \\n 时石逆达开围宝庆，号称百万。骆吁门星使，即家强起公主军事，公不得已受事。 \\n 治军严明，信赏必罚，事无巨细，综理不遗，自草公牍，脱稿未尝点窜一字，其 \\n 精敏非人所能及。血战十数，解宝庆围，大帅扼其功不上，公处之怡然。嗣转战 \\n 永、靖、郴道各府州县，以不次功保知府，累迁至监司。尝抚膺叹曰：“吾受恩 \\n 深重，不知死所矣。”会滇匪扰蜀，骆公以湖南巡抚帅师援川，公为前队，带果 \\n 毅营。咸丰十一年正月，由楚南至川境。四月十七日，抵万县。闻逆匪何国梁， \\n 以三万余人围顺庆。五月初六日，公率师驰赴顺境，贼已解围去，攻定远垂危。 \\n 公即于初八日兼程进讨。十一日，大破贼于定远郭外，生擒何国梁正法，立解城 \\n 围。杀贼万余，逼入江中者无算，夺骡马五百余匹，救出难民万余，贼遁者仅千 \\n 余耳。公整队穷追，十四日，抵万古场，离二郎场二十里。其地四山壁立，田谷 \\n 阻深，一线羊肠，盘纡屈曲，箐林茂密，素称绝险。由此北定潼川，西走遂宁， \\n 均有江水限隔。逆党被迫急，恐不得渡，乃为背城之举。适另股朱伪统领率众数 \\n 千，由青冈坝一路窜至，两贼既合，势复振。遂四面设伏，虚二郎场以诱官军。 \\n 十五日五鼓，公派队跟剿，行至燕子窝，突与贼遇。前营广勇冲击，贼反走。公 \\n 知有伏，即分饬各营，分左右路搜剿。亲率中军大旗，随后策应。我兵始分，贼 \\n 伏四起。朱逆另股，自后抄至，层见叠出，蜂拥直前，枪炮奋击，贼死拒不退。 \\n 陇亩间隔，官军立足无地，分合皆难。田中泥深数尺，下足即陷，咫尺之间，彼 \\n 此不能相顾。公知中伏，率部下前进，亲兵控马请退，公叱曰：“此何可走，走 \\n 则六营同尽耳。”左右均死战，幕友邓赤子、蔡月岩助战被戕，各营远隔不能救。 \\n 公知事不可为，遂拔刀直冲贼阵，前贼惊走，后贼踵至，围复合。亲兵十余人， \\n 各以死拒，皆战殁。公犹奋刀驰突，须眉磔张，手刃数贼。旋以左胁中矛，刀伤 \\n 右臂，坠马。贼争拥至场，迫令跪。公厉声骂曰：“黄统领岂跪贼者？欲杀便杀 \\n 耳！”贼怒断其首，支解而火之。部属收集遗骸，丧其元，余亦灰烬，惟存左足 \\n 以布裹之。已而乡人奉元来献，面色如生，并觅得右手右足。十八日，奉安竹舆 \\n 中，归于果州。至二十一日，乡人又以公左手半截献，五指宛然。时甚酷热，距 \\n 殁已七日，而肉不腐，且有一种香气。但已大敛，别为木盒盛之。果城官绅依例 \\n 迎入，易棺收敛如仪。妇孺氓庶，罔不悲痛失声，骆帅据状奏闻，议恤有加。以 \\n 藩司礼葬公，荫其子，准建专祠于果州城内，邓、蔡二君及邹参戎配焉。 \\n 余浒村曰：“公历任三邑，官书从未尝假手幕宾。又若出入勾稽，左、右手 \\n 算，钱谷交代，卸篆即出。此虽绪余，亦足见公才智。尝见曹光诏编公行营公牍 \\n 跋云：燕子窝之战，前营闻败不回救，后队闻败不前援，公遂及于难。当邓、蔡 \\n 二君坠马时，公呼前营营官某前，某应之而逸，公愤焉。亲兵某控公马请退，叱 \\n 之。率左右直前猛扑，乃俱为贼拥至场。假令前队闻而折回，后队闻而前进，无 \\n 难夺公以出。考公从军，固早以死自誓。而在事员弁，于次日陆续逃归，乃云此 \\n 番幸统领已亡，若其不亡，吾辈必有一二百人正军法。既视主帅之亡而不救，又 \\n 幸主帅之亡而免罪，且幸而免罪，则亦已矣。又思以轻进之罪归主帅，以结后图。 \\n 夫护主死义之员弁，既当从优请恤；则背主灭义之员弁，即当分别治罪。竟事后 \\n 不戮一人，此事于行军司马刘公，不能无憾焉。” \\n ◎谭都司 \\n 谭公讳健，成都人，先世以武功起家。父某，重庆守备，早卒。母马氏，能 \\n 以义方训子。公以荫积劳，授泸宁营守备。咸丰十一年，署黔彭营都司，母夫人 \\n 及妻陈俱来。先是全蜀有蓝逆之变，酉独晏如，绅民狃于地僻山险，毫不儆备。 \\n 突于八月初，谍报粤匪由郁镇窜县境，文武聚议出师。公少年勇于自任，以为贼 \\n 不足平。母夫人亦勖之曰：“自吾为汝家妇，逮事三世，均以武职受国恩，汝勉 \\n 之。”公曰：“唯。”乃集城内兵丁一百数十名，至县西梅子关，扼险自守，时 \\n 八月十九日也。无何贼至，旌旗出山谷间，公以千里镜烛之曰：“贼幸少，我兵 \\n 其无恐。”贼前队以数百长发涂面，衔刀持长予诱战，而伏贼诡从他道小梅子垭 \\n 来攻。方战之始，领哨外委宋孝荣、宋从先率兵丁力斗，呼声动天地，无不一以 \\n 当百，贼几不支。瞥见贼由后至，乡勇之助战者先溃，兵亦溃。孝荣急扶公上马 \\n 走，公指其心曰：“死，死。”遂挥刀复战，被杀，孝荣等亦以力护阵亡。公母 \\n 闻而惨然，谓公妻陈氏曰：“吾策吾儿必死王事，今果然矣，吾子尽忠，吾与汝 \\n 不可不尽节。”即闭户同时自缢死。越日，家人收殓之，色俱如生。贼踞城几一 \\n 月，教谕李公曾白死之。九月十四日，贼自龚坝渡河，东入咸丰界，城复。事闻 \\n 于朝，得恤典如例。李公自有传。 \\n 余浒村曰：“川省成、华两邑，为首善之区。咸、同间，虽未遭贼蹂躏之苦， \\n 又岂无忠义之士，出而杀贼捐躯者乎？何《成都续志》所载者，竟寥寥耶！如谭 \\n 公本成都人，而续志未载。《黔江志》载有朱肇绣、《梅关节》一诗为谭公作也。 \\n 诗曰：“臣年十五说长剑，身不屈，头可断。帐前斗酒呼健儿，边城誓保花封县。 \\n 贼来奋臂与贼战，仓皇出师身刃贼，杀贼难尽臣马蹶。臣马蹶，臣力竭，满山秋 \\n 草溅碧血。西风日落阵云寒，夜夜冷照梅关月。” \\n ◎李广文 \\n 李公讳曾白，字鲁生，长寿县人，道光乙酉举人。甲辰大挑二等，选授黔江 \\n 教谕。咸丰辛酉秋，粤匪自婺川入彭、涪界，直逼黔境。邑令胡某，不为备，公 \\n 说令曰：“黔当贼锋，蜀东门户，厚集民团以待大兵，尚可支持。倘使阑入，失 \\n 此弹丸，东南半壁摇矣。”令曰：“某瓜代有日，未奉成命，俟新令为之。”公 \\n 厉色曰：“虞允文矫诏破金，刘顺昌孤城却敌，岂皆有命而后为哉？我辈在位一 \\n 日，当为朝廷守土一日，力竭死事分耳，设使有济，既全吾身，又保吾民矣。” \\n 令赧然唯唯，防务仍不举。八月十五日，郁山镇警报至，邑诸生集学署劝公早避， \\n 公曰：“读书数十年，岂于‘见危授命’一语，尚未前闻乎？吾有死而已！”十 \\n 九日，都司谭健战没于梅子关，贼长驱至县。公侄某，绐以县君请议事。公出门， \\n 侄挽以走，公力挣有脱，口龅其臂，乃释归。于是闭阁绝食，自撰挽联云：“处 \\n 死非难，不久一死；他生未卜，无误此生。”又步其祖开先公易箦原韵诗曰： \\n “花甲周余又七秋，放怀天地等闲鸥。青山伴我须眉古，白发思亲草木愁。几卷 \\n 缥缃供寝枕，一生事迹付残瓯。那堪仓猝烽烟警，报国深惭跨鹤游。”邑诸生迎 \\n 公妻子去，惟一老奴叩门号泣。公启关，奴入跪。公曰：“若何为？”奴曰： \\n “县公遁矣，闻汛捕两爷死，爷可避。”公大怒，踢奴踣。怀印具，朝服拜圣庙 \\n 归，缢明伦堂上。婢女畹香哭救，公悬足踢婢于地不起。奴解帛，公复苏，逐奴 \\n 去，仍自经死，奴亦殉于阶下。贼入学署，剥公朝服。婢苏，骂贼，亦被杀。贼 \\n 肆焚掠，推禁毁学宫。城复日，士民上其事，为公建专祠，塑老奴于旁以祀之。 \\n 邑人谣曰：“铁铸李广文，泥塑胡知县。广文俎豆馨，知县等刍豢。”公有经济 \\n 才，惜未竟其用。著有《读经志疑》六卷，《封圻扼要》四卷，《沿边要隘》四 \\n 卷，《七省海防》二卷，《守拙斋日记》二十卷，文存二十卷，诗存二十卷。子 \\n 滋然，光绪己丑进士，签分广东知县。 \\n 酉州冉瑞铣吊公诗，末数句云：“吁嗟呼，曾子师耳，子思臣耳。为臣思避 \\n 贼，为师知报国。广文一死重泰山，何物守令竟斩关！” \\n ◎国新宁 \\n 国公讳澍，同治元年，署新宁县事。滇匪蓝朝柱，经官军痛剿后，率其残匪 \\n 百余人，窜南部僻境。适郭、张、朱、曹各逆，自营渠夺路，与蓝逆合股，向东 \\n 乡达县狂奔。道员张公由庚，率向导营蹑剿。逆遂乘夜遁走，直扑新宁城。公会 \\n 督文武绅民，登陴固守，枪炮灰石轰击，毙贼多名。贼连日拼死攻扑，公与贼相 \\n 击两昼夜，力竭兵单，遂于正月初十日失陷。公率其弟国富，家人刘珍、邓兴， \\n 石玉等巷战，公身被四创，知不可为，遂自尽。国富及家人皆被害。典史耿凤翔， \\n 把总何玉春被执，骂贼不屈死。事闻，均从优议恤。 \\n 余浒村曰：“谨按骆文忠片奏：‘据贼中逃出文生黄鼎禀称：被贼掳入蓝逆 \\n 营中，几至一年。蓝逆名朝鼎，€南昭通人，贼中称伪帅主，骁悍善战。其族人 \\n 名朝柱，年长朝鼎数月，呼之为兄，贼中称伪副帅。然诸事悉听朝鼎调度，今外 \\n 间或称朝柱为大顺，朝鼎为二顺，其实贼中无此称谓。初至绵州，拥众至十六七 \\n 万，设伪都统分辖。伪都统皆昭通人，伪统领以下，始杂用川人等语。’由此观 \\n 之，朝柱实非巨魁也。盖至去年冬，官军克复丹棱，鼎逆授首，而柱逆遂自为贼 \\n 帅也。” \\n ◎陈巡政 \\n 陈公讳翼，字云亭，陕西长安人，少读书，有胆略。道光初年，张格尔乱起， \\n 弃咕哔业，习边事，尝投陕督杨公遇春军幕，充新疆印房差务。十年，库车大臣 \\n 常公荐举，以未入流资铨。十六年，选四川东乡县典史，捕盗有声，勤恤囹圄， \\n 髡钳德之。三十年，卓异迁太平县黄钟堡巡检。咸丰十一年十月，蓝逆为官军所 \\n 败，亡入川东。合张、郭、曹、卓之党，歧为五道，势复张。遂侵绥郡，东、梁、 \\n 开、垫，贼垒相望，太尤戒严。堡人瞥见虏帜，请公驱八口入太城，从县官为捍 \\n 御计，且自救。堡无郭郛，旦夕恐不保。公曰：“天卫命翼为此土官，堡虽小， \\n 翼责守也。离此一步，非死所矣。吾少亲戎旅，识敌情，众志可以成城，坚深胡 \\n 恃？其聚吾堡人，钱者兵之，布帛者旗之，丁壮者伍之，溪谷树堑，逻候敌， \\n 击鼓为援，设伏以应，恶见其不胜也？”堡人闻之气皆壮。明年，同治壬戌四月， \\n 太城陷，公亲率堡子弟扼贼于丝罗坝及巴坪口，无敢犯堡者。五月，楚师易公佩 \\n 绅，败贼于白沙河。贼趋陕，袭定远、西乡等县，太境渐戢。胁从者乘间归，公 \\n 悉给牒导出境，贼中皆震公名。六月初三日，忽闻贼南向，谍言欲图公。公遣刘 \\n 先者侦之，先匿卧村中，坐是不得耗。贼日夜行百八十里。初六日五鼓掩至，围 \\n 堡三匝。公闻变，令田孺人率男女避。孺人欲与公俱，公正色曰：“汝谓我遂厄 \\n 乎？以汝妇人，不可久居此耳。”语华，袭襟裹首，偕幕客陈相畲，督团丁数十 \\n 人，巷战不支，及长子文光、三子文藻皆被执，贼杀相畲。奇公貌，胁相从，公 \\n 愤骂不绝，遂被害，时年六十。方公之击贼也，田孺人及女坠岩，死复苏。遇旧 \\n 馆师冉翁，救匿山谷中。次子文治、四子文运杂乡里小儿中去。光、藻居贼中， \\n 皆相失，行久乃偕。夜绐贼以溲，同穴糠秕中，间道归。逅母及弟妹，殓公尸及 \\n 相畲尸，葬东乡县之原。制府骆公闻于朝，褒恤有加，世云骑尉，长子文光袭焉。 \\n 再从死老仆薛升，山西人。 \\n ◎杨职员 \\n 杨公讳钅荣，綦江县令杨公铭之弟。同治元年，粤逆石达开锐意窥蜀。自涪 \\n 州败后，零股三千余人急赴桐梓。石逆拥众数万，围綦江。公兄铭知县事，率众 \\n 登陴，誓以死守。贼昼夜环扑，公及公兄亲督练勇堵御。悍贼百余缘梯上，公死 \\n 拒不退，贼砍公头殒命。元铭见势危急，督勇奋击，立歼登城贼。炮石雨下，贼 \\n 不敢继登。并日掘地道，图轰城。四月十一日寅刻，南门轰陷十余丈，幸城内先 \\n 掘内濠，并筑土垣。训导萧君世楷，团绅陈君嘉升，督团勇据住内墙，枪炮环击。 \\n 练勇二百余名，越濠血战，贼不能进。知府唐公炯，带黔勇直捣贼营，城内团勇 \\n 悉出，前后夹攻，追贼二十余里，城围立解。先是公夫人陈氏闻公被害，即率子 \\n 女三人投池以殉。制府骆公奏闻，照七品职员，从优议叙，陈夫人一例予旌。 \\n 余浒村曰：“闻石逆犯蜀时，蜀人扶鸾有‘见豕沉埋在蜀江’之语。计石逆 \\n 亡于癸亥，见豕之言果验。吉水曾君东山语余云：石逆前窜江右，谒张真人询后 \\n 事。真人书‘王于西方’四字与之，石逆遂生窥蜀心，而不知“王”即“亡”也。 \\n 是真事有前定欤？今将石逆原供，节录于左。” \\n 据石达开供，系广西贵县人，祖辈由广东和平县移贵州居住。现年三十三岁。 \\n 父昌奎与母均故，并无兄弟。娶妻王氏，生有子女，均在南京被害。后来妻妾五 \\n 人，幼孩二人，均在河边投水身死，只存亲生一子石定忠，年五岁。达开自幼读 \\n 书未成，耕种为业。道光二十九年，因本县土人赶逐客人，无家可归。同洪秀全、 \\n 杨秀清、韦昌辉、萧朝贵、冯云山共六人，聚众起事，推洪为首。洪亦广东人， \\n 现年五十余岁。初时不过万人，后来人多。三十年，先踞永安州城，遂围攻桂林 \\n 省城。解围后二年三月，走全州出省。四月，至湖南道州，攻长沙省城，萧朝贵 \\n 被炮轰死。十月解围，窜岳州，破湖北省城。由武昌下江西九江省，破安庆省城。 \\n 三年，直抵金陵。从北门挖地道，用地雷轰陷城垣。达开起事即称王，与洪秀全 \\n 等词住江南省城。杨秀清性傲，韦昌辉屡受其辱。七年，达开领众在湖北，闻有 \\n 内乱之信，韦请洪诛杨，洪不许，转加杨伪号。韦不服，将杨杀死。达开返回金 \\n 陵排解，洪心疑要杀韦。达开见事不好，走安徽。妻室儿女留在金陵城内，均被 \\n 韦害。达开复由安徽回金陵。洪即将韦杀了，有谋害达开意，旋即逃出。七年， \\n 从安徽至江西、福建。八年回南安，九年到湖南，围攻宝庆，两月不能下。是年 \\n 回广西，至宾州，因伙众三江、两湖人多，各有思归念，不能管束，将大队散回。 \\n 达开在南宁府，没有多人，想要隐居山林，因到处悬赏严拿，无地藏身。十一年， \\n 复聚数万人出广西，由湖南至湖北，久想占踞四川。同治元年，由利川入川，到 \\n 石柱、涪州，有二十多万人，后来裹胁更多。头队攻破长宁，不能深入，绕道遵 \\n 义，昭通，想从横江过河。令头队由屏山县入，令李福猷扎€南副官村，又令赖 \\n 剥皮分股绕入宁远府，使官兵不能兼顾。约在米粮坝交界地方，与中旗会齐先进。 \\n 达开因横江败后，率众绕至米粮坝，知前队与赖剥皮已由宁远大路前进。李福猷 \\n 自副官村败后，欲由贵州边界绕入川境。达开即率众渡金江，经宁远，恐大路有 \\n 官兵拦阻，改走西边小路，只要抢过大渡河，即可安心前进。不料至紫打地土司 \\n 地方，探看上下河岸，皆有官兵。河水忽涨，那些夷人，三面时来抢掳。造船扎 \\n 筏，抢渡几次，均被北岸官兵击沉，伤万多人。后来食尽，死亡无数。达开欲投 \\n 河自尽，因想真心投诚，或可侥幸免死。达开想救众人，俱令弃械投诚，率领黄 \\n 再忠等三人，并儿子定忠过河，到唐总兵营内。其未渡河者，不知如何下落。所 \\n 供是实。 \\n 里乘子曰：“粤寇之变，虽曰天运使然，而人事究亦难逃其责也。我闻金田 \\n 啸聚，其初党羽不过三百余人，向使地方有司，果能设法化导，格其邪心，固善。 \\n 万一若曹执迷不悟，即乘其势尚未张，一鼓歼之，消患未萌。亦不为虐。乃计不 \\n 出此，卒使星星耀火，燎及昆冈，涓涓汍泉，荡成巨浸。迨顺流下窜，窃据金陵。 \\n 十余年来，沿江一带，民无完居，荼毒生灵，不可胜计。试观其猖獗无忌，形同 \\n 臬獍，不真令人发指哉！” \\n ◎周长宁 \\n 周公讳于，同治壬戌知长宁县事。夏五月，石逆围攻綦江，志不得逞。复 \\n 为官军击败，遂窜攻长宁。公督团练登城，并力拒守。石逆围攻数次，城小兵单， \\n 遂陷。公率勇巷战，被伤，贼缚之。迫降，公大骂曰：“我朝廷印官，城亡与亡， \\n 鼠辈何多言耶！”贼怒，白刃交加，遂遇害，全家同日以殉，事闻，照直隶州议 \\n 恤。 \\n ◎丁高县 \\n 丁公讳良俊，字虞门，山东历城县举人。同治元年闰八月，知高县事。时石 \\n 逆达开踞叙属之双龙场，伪宰辅李福猷，率众蔓延滇境之富官村。十月，石逆踞 \\n 筠连。二十三日，分悍贼二万余人，由罗家坳径犯县境。公闻警，骤募勇丁，并 \\n 杨玉林各团，往落润坎堵御。二十八日，贼大至，众溃。公跃马入贼阵，手刃数 \\n 人，受重伤，被执。越明日，石逆遣伪先锋李南，率千人窜踞城中。臬司刘公岳 \\n 昭驰援，令邹复胜、王有德分队击攻，贼弃城走。官军追杀数里，毙贼五千余人， \\n 公遂遇害。初，公之被执也，贼久耳公名，称为好官，不忍杀。劝降，公不应。 \\n 日夜怀印端坐，意气安闲，了无惧色。临难时从容自若，差役胡顺随侍，以身翼 \\n 公曰：“县主也。”贼以予加颈，应声而扑，见者哀之。十一月初二日，贼窜横 \\n 江，乡民始获公尸，丧其元。又七日，得诸厕中，面色如生，乃送入城合殓。事 \\n 闻，照同知直隶州阵亡例议恤。又三年，知县马公佩玖，详请建祠，胡顺亦附祀 \\n 焉。 \\n 余浒村曰：“闻咸丰七、八年间，高邑各乡桐叶，多生刀剑形，蔓菁亦作尖 \\n 刀状，殆杀机之先兆者欤？” \\n ◎多将军 \\n 多公隆阿，由黑龙江马队从征皖、楚，身经百战，所向有功，授西安将军。 \\n 同治元年，滇匪蓝大顺由蜀窜陕，与粤逆通。二年十月初九日，陷周至县，留党 \\n 逆分踞洋县。公于十三日，亲至周至督攻。蓝逆百计守御，未得迅克。三年二月， \\n 官军开地道，轰破月城丈余，公率副都统穆图善等，拥登城堞，城内尚筑坚卡五 \\n 道。正力攻间，公头目受枪子，忍创回营。诸将欲趋视，公传令曰：“此城速克， \\n 重伤亦痊。如不克城，即轻亦不欲活。”诸将闻令益奋攻，是夜皆露立堞下。次 \\n 日环攻至三更，穆都统传令，三面紧攻，于黑暗中，向东填濠拔桩，梯纽先入， \\n 四路齐进，克复县城。蓝逆率数十人，乘乱窜出，至新口峪，裹胁二三百人，欲 \\n 窜宁陕。经佛手厅团练杀毙二百余人。有死党十余人，舁之越险狂奔，至汉阴界， \\n 为在籍主事管涝团练杀毙。生擒逆党李登福、王老么，送往汉阴厅验明蓝大顺首 \\n 级。余匪均正法。将军受伤时，内府发珍药敷治，并命黑龙江将军传其子双全， \\n 驰驿往视。而其子尚居亲友家，身无完衣。黑龙江将军怜骇，资以行装，始获驰 \\n 往。将军受伤重，旋于三月二十三日毙于周至军中。其子至，已不及见焉。遗疏 \\n 有“不使家有长物，身有余财”之语。先是将军于元年秋，衔命入秦。闰八月朔， \\n 以亲兵七十余人，解商南围。初二日至初七日，调四营劲旅，破颍、亳零股捻匪 \\n 姜台凌等五六万众，伏尸四十里。疏入，谕旨云：“以少胜多，可云奇捷。”平 \\n 日爱士卒如骨肉，而威令严明，凡所指挥，汤火不避。薨之日，三军雨泣，天下 \\n 识与不识，皆痛惜之。 \\n 余浒村曰：“或问将军死事在秦，蜀燹何以书？”余曰：“将军虽死秦，而 \\n 贼为蹂蜀之贼，若之何不书耶？蓝逆自咸丰九年与李永和煽乱，全蜀受害。经骆 \\n 文忠扫平，据生擒之李逆供称，蓝逆已死乱军中。后窜陕之洋县，实为曹逆。但 \\n 将军迭次奏报，皆指为蓝逆。无论蓝与曹，蜀人均深受其害，至此歼厥渠魁，当 \\n 亦吾蜀人士，闻而快心者也。亦足见为乱首者，虽狼奔兔脱，终不能逃法网焉。 \\n 并志之，以为后之谋逆者戒。” \\n ◎赵镇二孝妇 \\n 金堂赵家渡船户，张国顺妻龚氏，年二十，有殊色。咸丰庚申，蓝逆突至， \\n 氏随姑逃入米家河心。贼羡其美，追欲得之。氏即奔舟，贼尾其后。氏知不免， \\n 泣跪姑前曰：“不孝媳从此逝矣。”语毕，投水死。 \\n 同时有刘氏者，朱桂元妻也。蓝逆窜赵镇时，夫为贼掳。其姑闻贼至，不知 \\n 所之，号泣不已。氏含泪扶姑避贼，猝遇贼目，欲污之。氏负一岁子，三岁女， \\n 奔江边泣对姑曰：“此清白江也，儿亦可借此明志矣。”遂携子女，跃入江中。 \\n 余浒村曰：“大乱之世，妇女受污，以死自誓者固多，迫胁而从者亦复不少。 \\n 岂尽甘心于贼哉？无论为贼匪，为官军，恣淫者必获惨报，戒淫者必获福报。闻 \\n 乡老何石帆云：‘赵镇有杨贞琳者，悫信勤学。蓝逆犯镇，杨被掳。喜其醇雅， \\n 置帷幄中，与阮姓贼共事。围攻遂宁时，杨与阮同居一大宅。园中花木丛杂，玩 \\n 好罗列，杨嗟赏不已。突有数贼至前曰：‘来看！来看！厨下兔子甚夥。’（贼 \\n 中呼女子为兔子）杨至厨，见满屋皆妇女。长者二十许人，少者十七八岁，有坐 \\n 如痴者，有伏而啼者。然皆鬓绿垂云，肌红夺玉。左右垂涎者，魂飞魄荡。杨心 \\n 恻然，言于阮曰：‘彼皆良家妇女，强污之不祥。’阮从其请，悬令门首，禁男 \\n 子出入，于是无一敢犯者。来往宅中之贼，拥窥门外，阮苦之。派人护送众女远 \\n 出，谕令各逃亲族家。越数日，杨与阮暮游郊外，见数椽茅屋中，有女如云。逼 \\n 视之，即前所送者也。诘之，佥曰：‘蒙恩派人送我等远走，第纵横数十里，大 \\n 营层层包裹，安能兔脱？’杨复令从者送还故宅。时官军攻甚急，贼弃营走。杨 \\n 适病不能行，其僮迫之曰：‘水紧甚，奈何！’（贼中言官军攻急曰水紧）杨扶 \\n 僮走抵大河，追兵后至，争渡者船不能容。杨以病不能抢舟，僮遂弃杨于芦中而 \\n 遁。俄官军至，未济者悉被斩杀，枕尸沙洲，而杨获免。越宿，贼以数百人渡河 \\n 收尸，僮复至曰：‘芦中人尚在耶？’始扶归贼营，后病愈，乘间逃归。家人疑 \\n 其已死，相见如梦。尝自谓：向非有禁淫善念，安见不同登沙洲之鬼篆乎？今闻 \\n 其人已橐笔从某大令，入莲花幕矣。” \\n ◎邓文学 \\n 邓公宗楷，字树森，宜宾县人，世居柏树溪场。父应福，勤求学问。母氏杨， \\n 慈而贤。每课小学，循循不倦。公天姿颖慧，未七岁而通五经章句。弱冠，受知 \\n 于督学支公，补府学博士弟子员。尝大书“忠臣孝子”四言于座右曰：“吾将以 \\n 是成吾学也。”咸丰九年九月十九日，滇匪李永和窜县境，水陆并凑，将犯柏树 \\n 溪场。公率练勇为堵御计。舟贼登，公奔之，杀贼数人。贼惊止，练勇乘而噪之。 \\n 贼气馁，逡巡就江岸屯焉。练勇犹遏其前，而谍者报陆贼已入场。公遽反救场， \\n 仓卒间，亦忘练勇之不能从己也。闻贼众据南华宫，乃单骑持剑入宫。宫故有文 \\n 昌及关壮缪像，贼众系马神前，公厉声叱曰：“逆贼虐民慢神，乃公将磔若为二 \\n 神谢，今且先刺马。”径挺剑趣马，贼集刺之，公仆。詈声愈重，贼重伤之，出 \\n 尸街中，犹喋血函胡有声，久之乃死。时年二十有九。公父母年俱七十余，闻公 \\n 死，忻然曰：“是其平日所谓忠臣孝子耶？吾固知吾子学之有成也。”同治五年 \\n 二月，给事中赵公树吉，奏请议恤，奉旨照生员新章伤亡例，议给云骑尉世职， \\n 入祀成都昭忠祠。 \\n ◎文江两武庠宿璋附 \\n 武生文君安邦，江君腾光，洪雅人。咸丰庚申三月，蓝逆窜洪境宝子寺，破 \\n 其寨。未破之前，安邦、腾光率团勇御贼。见贼仰攻山寨，二人持刀先驱，手刃 \\n 数贼。贼披靡，截贼酋首，携入寺中，陈列神案，勇气百倍。次日，复督勇追剿， \\n 途中遇伏，战死，团勇死者二百余名。同时有文生宿璋，洪雅花溪人，贼至被掳， \\n 不屈，投水死。殉难妇女亦约有十余口焉。 \\n 余浒村曰：“庚申三月，贼破丹棱、蒲江、名山，直扑雅安。复窜踞周公山， \\n 分两队下犯：一由麻子坝犯峨眉，一由冷板磴犯洪雅。宝子寺山峰高险，是洪雅 \\n 门户。团勇联络扼要堵御，不胜。贼遂出宝子寺，团勇退保江岸。贼走柳江场， \\n 止戈街，过高岩，与洪城仅隔一江，而不敢渡，急趋他境，未始非二公督率团勇 \\n 之力，有以夺其气欤？光绪庚子辛丑，余司训夹江，尝往来木城车冈间，为人治 \\n 病，于洪雅彭荪广文处，得遇五峰山长费春泽老人，言当日贼踪所历之处甚详， \\n 并出示卢抱孙先生《雅江新政》一书，同寻‘雅雨楼’故址，方知抱孙改字雅雨 \\n 者，盖以楼名名之也。先生积官至两淮转运使。其孙南石相国，嘉道中叠邀帝眷， \\n 天之报循良，抑何厚哉！又于曾伟堂观察处，得见张带江先生手书《洪雅旧志》， \\n 其续志文艺门载有：唐东屏秀才于咸丰庚辛间，带勇防城，著城门开、闭两诗， \\n 附录于此，以备采风。 \\n 城门闭，贼锋利，千人万人隔江至。炮火如雷声震天，刀枪似雪光照地。山 \\n 城斗大不来攻，为有青衣之水波涛凶。吁嗟乎，贼自南，以水固。贼自北，无遮 \\n 护。地与丹棱犬马互，焚劫已在十里路。未见一人一骑敢近城，方知使君坐算神。 \\n 城门开，贼不来。贼虽不来犹疑猜。满城兵勇不敢撤，日日横行在四街。钱 \\n 不足，粜食谷。谷已完，派及田。四乡之民半遭残，食无一饱衣无全。地丁火急 \\n 尚多欠，累累更有乐捐案。 \\n ◎任勇士 \\n 勇士任姓讳思钲，小楼其号也，铜梁县人。幼得岳武穆易筋经功，留心兵家 \\n 言。时值滇匪蠢动，常以兵法部勒子弟，连封团练多延为教习，受业约数千人。 \\n 由是忌之者，遂流言小楼蓄异志。咸丰庚申七月，张、蓝诸逆，渡江东来，当道 \\n 各县，皆倚小楼为长城，札委督团堵御，扼大足之玉口凹，遏贼东下，调各邑 \\n 诸团未至，同事者因而妒之。小楼孤立，惟率及门子侄数辈，枕戈杀贼于唐家坝。 \\n 二十一日，侦卒值雨，谎报贼他去，小楼闲卧村店中。贼冒雨太至，兵勇瓦解。 \\n 及门，伍云楼启关中鸟铳，小楼仓率觅一矛，刺杀数十贼。次子长超，持短兵随， \\n 冲突贼中，贼目张三千岁、邓五百斤者，骁悍素著，小楼已刺杀张贼。邓贼恃勇 \\n 拒战，小楼矛连刺不入，知裹重甲，乃尽力一矛，贯透后心。而邓甲系竹片，滞 \\n 矛不脱，遂脚击尸飞，带矛堕地，惟持一柄。群贼攒攻，柄又数折，白战夺盾。 \\n 久之，从者死逸殆尽，子亦伤亡。大雨如注，目不及睹，田塍崩坍，小楼陷泥淖 \\n 中，胁中矛死，贼亦溃走。乡人觅尸归葬，已逾十日，颜色如生。贼震其名，不 \\n 知已死。一夕大风，声如万马腾嘶，贼营争传任小楼至，自相践踏窜去，铜梁赖 \\n 以安堵。其弟子协团剿贼，以军功著者甚众。 \\n 余浒村曰：“近阅邸抄，光绪二年九月，御史吴鸿恩，奏称咸丰十年十一年， \\n 贼匪三次窜扑四川铜梁县城，均经解围。当贼围城时，望见城上旗帜林立，定有 \\n 神助。请旨饬查，颁发关帝庙匾额，并加该县城隍神封号。奉旨著四川总督查明 \\n 具奏。然则贼闻风声马腾，自相践踏窜去，虽由小楼之余威有以慑之，不可谓非 \\n 神助也。按《永川续志》小楼生长永川，移居铜梁，死难大足，今子孙现居丁家 \\n 岩老宅。没后诸绅具报请恤，已崇祀铜邑昭忠祠，而永川实为所生之地。论者谓 \\n 小楼不死，得行其志，以之办贼，或不至如此猖獗也。” \\n ◎赵迂 \\n 赵君尔治，中江申雄沟人。家贫乐施，动拘古礼，不合时宜，人目为赵迂。 \\n 咸丰庚申秋，张逆据胖镇，众惧登岩，尔治静镇不为动，处之怡然。及烽燧照耀， \\n 长子阐泣请速避贼锋。尔治叱曰：“安有清平世界，而掠杀人者？必自火耳。” \\n 阐乃将合家妇稚暨文契，寄存寨上伯父家，仍归侍父。九月十三日黎明，贼突至， \\n 围其宅，尔治端坐不动曰：“尔辈持刃，岂欲反耶？”贼怜其老且骏也，漫应之， \\n 曰：“然。”则又曰：“汝食毛践土，敢肆大逆，纵人祸不及，恐天诛难逭。” \\n 贼方称天以愚民，闻之大怒，擒其子阐及陈、郭二佃户。尔治乃愤詈不休，贼愈 \\n 怒，撩其衣，饮刃于腹中以杀之，年六十一。复火其居。陈、郭二人旋遁。阐被 \\n 俘至永川，夜梦父云：“三日后贼必渡河，尔可乘此逸。”至期果如父言，中途 \\n 为乡练所获，疑为贼侦，一人横刀欲杀之，刀坠地陷泥中，急切不得出。众异之， \\n 得不死。有李姓者，留阐佣于家，岁暮乃归。同治三年，枭鸟鸣于屋角三旬，其 \\n 声不断，阐暗祷于父，改葬高原，鸟始飞去。 \\n 余浒村曰：“繁上张秀才琢之，年十七，入郡庠。家贫，卖画课徒治生。秋 \\n 试十三科皆不第，常戏作《哭秋闱》词，可歌可泣，传写殆遍。蓝李之乱，罄赀 \\n 避安县。已而贼掠城乡，张方握管写生，见贼至，徐曰：‘清平世界，群辈胡来？ \\n 吾方作画，勿溷我清兴。’言已不顾，贼以为怪，去之。嗟呼，张与赵同一迂也， \\n 张以诙谐而免于厄，赵因愤詈而及于难，岂非有幸有不幸耶！” \\n ◎晁子俊 \\n 青神晁子俊，妻耿氏，生一子名已儿，甫四龄。咸丰庚申秋，滇逆窜邑境， \\n 至子俊家，俊横矛出，厉声喝曰：“鼠辈敢尔！”连刺二贼立毙，贼惊顾失色， \\n 呼众缚俊，杀之。耿氏负已儿出救，詈不绝口，贼又杀之。掷儿于地，将贯以槊。 \\n 晁仆有庾贵者，幼佣于晁，为娶妻生子，改习越人术，与晁比屋居。见之，泣恳 \\n 于贼曰：“儿何罪？主人止此一块肉，请留之以续晁氏脉。”贼曰：“不杀此子， \\n 汝意何为？”贵曰：“此儿既无父母，身何所依？容吾负至某堡，交晁氏族属畜 \\n 养，再投营效牛马走。”并请以妻孥为质，贼义贵，从之。贵遂负已儿登堡，交 \\n 晁宗族收养。速反故处，命妻摄幼子亦入堡，且嘱善视已儿，迳随贼去。贼感贵 \\n 朴诚，不加束缚。行二里许，见贼伙拥一女郎来，年可十六七。贵识之，乃同里 \\n 桂家闺秀也。女见贵亦识，便呼庾哥救我，贵摇首以目示意。将及大营，掠女者 \\n 忽患目疼，坐憩于地，问有能疗者酬百金，众皆束手。贵进曰：“吾有奇方，可 \\n 愈此疾。”贼急请试，贵云：“疾愈吾不受金，愿即一事请之，适掠来女郎非他， \\n 乃吾妹也。妹幼时，就抚外家，故从桂姓，请勿加污辱。”贼从之，贵探药末少 \\n 许点眦内，痛即止。贼德之，迤逦到营。女随贵处，视若同胞，夜则别寝，昼与 \\n 共话而已。贼令贵掌庖厨薪水事，出入不禁，半月余，途径已熟，一夕解衣履谓 \\n 女曰：“衣我衣，屦我履，诘朝同逸。”次早，女随贵汲河畔，见芦苇中土窟， \\n 深广四五尺，驱女匿窟中，授以糕饵，拨芦苇障其外。嘱曰：“俟吾三日来。” \\n 女诺之。贵仍运水入营，故令连日乏水，常早汲。越三日晨起，烟雾漫天，尺步 \\n 外莫睹人影。贵乘间至窟所，携女走下流石滩，负达彼岸，至一村庄。青枫绕林， \\n 黄花夹路，有叟出见曰：“适从何来？”贵具述颠末，并言比邻桂女，尚未字人。 \\n 被掳时与余相遇，权认为兄妹，冀免强暴侵陵。叟邀至家，杀鸡为黍，贵讯叟姓 \\n 氏，叟曰：“吾燕姓春名，室人艾氏，有子燕翼。年十七读书就外傅，前三月被 \\n 贼掠去。昨夜梦神告我，言儿今日当返，吾是以倚门而望耳。”正絮语间，燕翼 \\n 从外归，叟见子，悲喜交集。翼瞥见庾贵、桂女，询父为谁。父云：“此亦贼营 \\n 逸出者，暂寄吾家耳。”命翼进揖，女亦答拜，冀退启父曰：“儿前祈关帝庙签， \\n 词义犹未解，今请释之。词云：‘旧愁新恨几重重，去旧移新喜再逢。一叶红流 \\n 君宅内，手攀丹桂暗香浓。’翁绎签词，喜谓翼曰：“吾儿纳采钱门，闻此女已 \\n 为贼辱，不知所终。昨来桂女，尚未受聘于人。签内词意，神固明示之矣。吾今 \\n 为汝谋一佳耦。”即日具肴酒招贵饮，以蹇修托之。贵以意告女。女曰：“燕郎 \\n 不以劫灰见弃，一惟兄命是从，但宜走告慈母耳。”贵偕女辞归，以所遇白桂母。 \\n 母喜，旋复燕叟，卜吉成婚。贵返至晁堡，已儿及妻子均无恙。晁族亦德之。桂、 \\n 晁两家议各分田五十亩，以报贵云。 \\n 尝考献贼蹂蜀时，惟嘉、眉受害最轻。而滇逆之乱，惟嘉、眉受害最久。骆 \\n 文忠奏疏有云：“川南滇、粤各匪蹂躏以来，遍地疮痍。然则劫运之遭，其轻其 \\n 重，亦各有循环之理乎？青邑一弹丸耳，贼常三至其地。即此一隅而论，则叙南 \\n 可知矣。”余因阅《续修青神志》得悉滇逆三至情形，今节录于左。 \\n 咸丰九年九月，滇匪李永和等，起于滇、蜀交界之老鸦滩。其时仅三四十人， \\n 不数日，遂累百千。直走筠连、庆符，逼叙城。是年冬，蓝逆上窜五通厂。十年 \\n 三月初七日，犯虎渡溪。文县君带勇堵御，同陈恺人大令炮船并力轰击，贼不能 \\n 渡，遂沿上游观音滩渡河，团勇纷溃。有某总戎者，前一日带兵到县，官民皆恃 \\n 无恐，乃闻贼至，即遁。城无垛堞，傍晚即陷，焚毁百不存一。一昼夜，即上窜 \\n 眉州，此贼初至之情形也。是年八月，蓝逆复由丹棱回窜，邑团堵于鸿化堰。二 \\n 十二日贼至，团勇接战退。二十三日，蓝逆沿江下，复踞县城。县令蔡公，率家 \\n 口并监犯，避于四十里外之三峡口。贼于二十五日由西路窜夹江。十一月，李逆 \\n 遣其党李玉斋，窜扰县东罗家湾。二十二日，县君德公督团会合楚勇，与贼战于 \\n 河坝场，首逆就擒。此贼二至之情形也。十一年三月，逆首李永和率全股由牛腹 \\n 渡来犯，适提督蒋公玉龙统兵至，邑人泣恳留驻城中，以资捍卫，蒋公不从，次 \\n 日黎明即行。无何大兵甫去，大逆突来，即用兵船渡江，拦入县城。闻蒋军有后 \\n 行者皆被戕。踞城后，李逆直攻眉州，大股扎眉之西南路。扎青神者，系滇人周 \\n 长春，绰号周滥脑壳，其营曰“北井营”。周逆之下，有统领四人：东宋、南蔡、 \\n 西文、北王，境内肆掠无遗。旬余，始出伪示安民。自三月至于八月，贼出城挨 \\n 户打粮，城乡树木，斫伐殆尽。周逆自称青神主，春秋于各庙行祭祀礼，以城内 \\n 为禁地，令百姓城外集市。十月，官军到眉，连日进剿，贼大溃。十二日，李逆 \\n 收合余烬，下窜县境，官军蹑剿。总兵唐友耕、陈祥兴扎鸿化堰。十六日，卯逆 \\n 由青神出队，攻唐、陈两营，营棚被贼焚十余处。唐总兵与卯逆交锋，彼此互伤， \\n 幸莲花场团练接杀追剿，卯逆遁走。其时县君鲁公住河东唐氏宅，因劳成疾卒。 \\n 州宪委前任蒲江县杨公代理县篆，督饬团民，于东岸扎堵。前署县德公，亦奉州 \\n 札，带眉青团练，由太平场相机进剿。楚勇扎瓮家坝，奇胜军扎梁家山，其江岸 \\n 皆系青邑及眉、井、仁团练，总计数万人。近城东门盐关上游河坝，系陈祥兴营。 \\n 黉门外距城里许，则唐友耕营在焉。其绕城扎营者，蒋军门兵也。唐、陈两营， \\n 旋奉骆吁帅札调撤，汛官范兴荣在西、南、北三路调派团练接应。南路距城二十 \\n 里之瑞峰场，本系贼匪逃窜之路。蒋军门令吴嘉春驻扎，以防贼逸。又于城外周 \\n 围凿濠，傍濠为营。贼用木柜、竹篼，实以土石，依城为垒，连攻不下。十二月 \\n 十九日夜，李逆率大股，由南门直冲官军营，至瑞峰场，围吴嘉春营。朱桂秋闻 \\n 警往救，杀贼数千名。李逆潜窜汉阳镇，由关子门窜去。城内尚有周逆北井营及 \\n 周裁缝之老前营盘据。二十八日，王县君于团防接印，川兵围攻无效。同治元年 \\n 三月，李逆自铁山派贼数千，来青邑接援，扎营石羔岩。城贼恃东岸有援，于初 \\n 六夜，潜出烧营，川兵撤围。楚军萧庆高、黎得胜等，于是日追到东岸。初七日 \\n 黎明，楚军分三路进剿，贼大溃，坠岩死者数千。奔至水打林河岸，扑河死者无 \\n 数。城贼胆丧，率众东渡。缘石羔岩西、南、北皆悬岩，高数十丈，下临小溪长 \\n 江，惟东南接山、官兵从东路进剿，故贼一败涂地。此三次贼至之情形也。 \\n ◎郑广文 \\n 郑君讳嘉谟，字策之，汉州人。性仁孝，有胆识。读书明大义。稍长，游名 \\n 孝廉张临川先生门，目其文，光明磊落，以气节许之。旋以州试第一，补博士弟 \\n 子员。屡试乡闱不遇，例贡成均，注选训导，以母老未赴铨。咸丰庚申，滇匪窜 \\n 蜀，势张甚，州牧奉大府檄办团防，以事属君。君遂捐谷募勇，潜设戎备。而贼 \\n 已扰新繁、彭县，寝及州境。避难者，君悉止于家，人心恃以无恐。越日，贼麇 \\n 集。君将率勇出御，顾瞻老母，泣下不忍行。母毅然曰：“义难两全，尔其速行， \\n 犹可一战。事之济与不济，固未可知也！”君遂督众出巫家寺，与城守相犄角。 \\n 贼侦知有备，不敢逼州城，而肆出焚掠。君激众誓歼贼，众感君义，咸奋勇追贼。 \\n 道经东禅寺，寺僧为炊饭，出釜，而贼突至。君投著持矛，整队迎击于画壁山下， \\n 杀贼数十。先时贼披猖，所过数百里莫敢撄其锋，至是为所阻，愤甚，聚益众。 \\n 君率勇环攻，叠用巨炮轰击，毙贼无算，乘胜督众酣战，自午及申，贼势已蹙。 \\n 会天大雨，勇饥疲。君振臂一呼，创痍皆起，奋勇直前，所向披靡。贼蜂拥回攻， \\n 君转战被创，失足陷于淖，勇目胡作荣、郑明达负以出，欲亟遁。君厉声曰： \\n “事不可为，与其遁而俘，不如战而死也！”鏖战薄暮未已，众各溃散，君犹手 \\n 刃数贼，被数十创而殁，年四十有一。胡作荣等死之。时咸丰十年九月二十五日 \\n 也。州牧徐公君照，以君死事闻。制府崇公朴山，手书“尽忠报国”字表之。上 \\n 其事于朝，得旨议恤，赠国子监学录，给云骑尉世职。入祀昭忠祠，饬国史馆纂 \\n 入忠义传。 \\n 附录李念祖孝廉题郑广文死事诗。 \\n 沙场叠听将军殁（提督马天贵总兵，王嘉宾、张万禄相继战殁，贼势遂张）， \\n 贼势披猖据上游。刁斗惊闻忙战垒，军书纷速滞行舟（时贼据吊黄楼，叙郡州县 \\n 告警迫甚。宪派军门督师进剿，三日舟始抵雷神祠，贼乘间蔓延各邑，势遂不可 \\n 遏）。朱旗队里无长策（都尉熊旗帜服饰，概用朱色，未临阵而逃，余党悉为团 \\n 擒），白发堂前有远谋（策之母驱子出战，贤哉母也）。曷若儒生能战事，旌旗 \\n 处贼他投？ \\n ◎张朝盆 \\n 张君朝金，金堂云峰寺人。世业农，生平武勇好义，善搏击，乡邻有斗者， \\n 辄以身排之，然终未尝以力陵人。咸丰庚申，蓝逆由赵镇窜怀口，居民携眷逃云 \\n 峰寺一带，不下千百户。君只身守隘，手刃数贼，因寡不敌众，被害。贼畏山路 \\n 险阻，疑有伏，旋退，一方赖以保全。 \\n 余浒村曰：“王公设险以守其国，有守土之责者，不可不详悉舆图。金堂云 \\n 顶山，一名石城山，宋、余所筑，旧堞犹存。蓝逆犯境，团总杨临江明经，筑 \\n 堡于上，率团民居此。贼畏其险，卒不敢犯，则地利顾不足重哉？巴县罗伟臣学 \\n 博，有复上崇督宪一书，详述川北地利，了如指掌，节录于左，以备观览。” \\n 敬复禀者，为申明进兵要路，断粮扼险，聚歼丑类，以全大局事。窃维军兴 \\n 以来，叙、嘉、雅、邛、资、眉诸属，虽迭次滋扰，究能保全。贼所以不敢逞志 \\n 于省垣者，恃有此也。万一潼城有失，被贼占踞，必遣一股由盐亭入保宁，一股 \\n 由蓬溪入顺庆，则川北三府，已失犄角之势。复遣一股由中江据三王庙，则省垣 \\n 之援路已绝。再遣一股直犯绵州，肆扰德阳、罗江诸县，则省垣亦震动矣。为今 \\n 之计，与其后为人制，不如先发制人。即以贼意中所欲为者，占其先手，转而攻 \\n 贼，不惟可以立解潼围，直可将此股匪聚而歼旃。何也？贼无粮而自溃，乘其溃 \\n 而击之，不败何待？凡贼踪所至，俱以掳掠为资，北路、西路均为晋省大路，尤 \\n 关紧要。北路仰恳檄饬绵州唐牧，督带该州练勇，由丰谷井、葫芦溪、刘家茔、 \\n 青山碥、灵峰寺而进，直抵距城十五里之北黄莲垭，近逼贼营下寨，则北路之粮 \\n 绝矣。西界两路，俱调建中营进剿。正西路，由中江回水铺、界牌、建林驿、乐 \\n 安铺而进，直抵距城十五里之西黄莲垭。近逼贼营下寨，则正西之粮道绝矣。旁 \\n 西路，由建林驿场外左手转入观音场、峨螺山、古井坝、新庙宇而进，直抵距城 \\n 五里之黑窝子，近逼贼营下寨，则旁西路之粮道绝矣。调川北道刘督带本道练勇， \\n 由大桥、富村驿、盐亭县，秋林驿而进，驻扎高山铺要隘。调川北中营游击常， \\n 统带本标官兵，直抵东河外接官厅下寨，扼贼东窜之路，则东路之粮道绝矣。复 \\n 调督办顺潼团练捐输之前成都府杨，督带顺庆练勇，会同蓬溪县李所练洁勇，分 \\n 扎蓬溪诸隘，严为防守。调安岳县李，乐至县刘，各带该练勇，即于该县险要诸 \\n 隘驻扎，四围截堵，免致偷逸突窜。调郑游击防堵新都之兵，移扎兴隆场、山王 \\n 庙、半边山要害之地。兵法所谓据险而守，勿使贼得入平地者此也。自山王庙以 \\n 下，地太平衍，无一扎营之区。复调唐副将，驻扎大磉磴一军，由鲁班桥、景福 \\n 院、乐嘉场而进。另遣部将，分股移驻射洪县。唐副将亲率一队前往，层层埋伏， \\n 逼距墓颐洞十数里之杨家坝、板桥铺一带，衷而击之，扼其归路，则南路之粮道 \\n 绝矣。再调黎副将，督带驻扎姚家渡一军，由胖子店、大磉磴间道疾驰，绕出太 \\n 和镇后，直袭太和镇贼巢。再调遂宁、谢洪两县民团，择隘埋伏，以为后劲声援。 \\n 再调重庆镇舒，统本镇兵勇，由合州、遂宁一带，遮道而来，不徒交锋，已足褫 \\n 贼之魄。虽贼营绵亘百余里，然俱占踞民房，已犯兵家大忌。且声势不能联络， \\n 无异散处。我军如此布置，将贼截作数段，首尾不能相顾，进无所掠，退无所归， \\n 不过旬日，蓝逆之头可致麾下。此孙子疾走魏都，批亢捣虚，形格势禁，埋伏桂 \\n 陵、马陵诸道，以解韩、赵之围，而收其敝之上策也。迂腐之儒，罔识忌讳，用 \\n 敢辱尘清听，能此策用之不效，伏俟斧，无任迫切待命之至。 \\n ◎峨眉义士 \\n 武生张化鹏，峨眉人，世居城南十里山。庚申蓝逆犯境，化鹏年已七十矣。 \\n 怒髯如戟，操矛迎杀数十贼。矛被贼夺，犹空拳相搏，力竭被害。贼众皆惊曰： \\n “此老铁汉也。” \\n ◎傅熊二老人 \\n 傅君讳秉忠，字存诚，灌县宿懦，能诗工画。咸丰庚申，蓝贼窜灌邑，君家 \\n 居不去。贼至，分股肆扰。君骂之，被害，年十有八。贼退，拣君尸，襟怀中得 \\n 诗句云：“一生正气归泉壤，半点丹心报圣朝。”伯兄秉常，曾以诗吊之。同时 \\n 宿儒，熊君万寿，年八十，贼至其家，骂之，亦被害。 \\n 余浒村曰：“灌西七十里，岷山之阳，有老人村，李雄僭祚时，人多避居于 \\n 此，民家多有五世孙者。人不喜食盐醯，溪中多枸杞，盘根如龙蛇，饮其水故寿。 \\n 其山多牡丹，间有松柏人参。其地僻远，县吏不到门，或终年无人迹至，真武陵 \\n 桃花源也。问津深入，似亦可避乱矣。何傅、熊二老人，甘以耄耋之身，而膏贼 \\n 刃也，岂非具姜桂之性者乎？” \\n ◎永川义士 \\n 康君明忠，字嵩山，永川增生，举孝廉方正，乡试屡荐不售，遂家居教诲子 \\n 侄。咸丰初，发捻煽衅，东南骚动，乃鸠工就大松林为堡，号“友助寨”。十年 \\n 冬，张逆犯永，县君驰檄饬带团救援，君行至半途，闻蓝逆在泸，将东下。乃命 \\n 侄炳奎，分练丁代往，自率众回寨堵御。十一月初八日，贼至，见寨当其冲，不 \\n 敢进，次日用木梯仰攻，初战颇利，会侄孙代文阵亡，众惊怖，遂失守。康氏殉 \\n 难者，内外数十人。君曰：“吾家不辱如此，死无恨矣。”饮鸠衣冠而逝。 \\n 康君立峰，字确轩，道光癸卯副贡。咸丰初，闻粤匪猖獗，为预防计，以王 \\n 家坪当孔道，劝叔明忠，倡修寨堡。会李逆起川南，其寨适扼贼来路，为邑藩篱。 \\n 复操演丁壮，筹办器械，奉明忠为寨长，率众居之。十年冬，蓝逆由泸入永，野 \\n 无所掠，进攻其寨。君佩剑登陴固守，贼于寨下诱降，不许，用炮石击杀数十贼， \\n 寨破被害。妻戴氏，以幼子付兄德轩，投池水死。女辛姑，亦随之。 \\n 康君炳奎，字莪峰，永川廪生，报捐县丞。貌魁梧，素有胆识。咸丰十年， \\n 张逆犯永，奉叔明忠命，率团丁赴县救援，因入城参与军事。贼围攻十一昼夜， \\n 亲冒锋镝，登陴督众，略无惧心。会有暗与贼和者，遗以硝磺，资为地道，轰开 \\n 石垣数丈，城遂陷。君率族丁立寿、立代、代龙、代翠、代禄、代来、代祯、代 \\n 祥等巷战，身受重伤，犹毙数贼。力尽，同时遇害。贼去，家人殓其尸，颜色如 \\n 生。 \\n 罗团总世璧，字礼南，赋性刚直，见义必为。咸丰八年，匪党猖乱，奉札督 \\n 办东路团务，上禀状，情词恳切。庚申冬，张逆围永，礼南与李文富等，率团守 \\n 铁岭关，议进攻解城围。无何贼众来犯，张两翼蝉联而进，团众不能敌，遂溃。 \\n 礼南阵亡，文富后至亦死。邑贡生何育彬挽诗云：“走马东来认战场，直存浩 \\n 气振纲常。至今凭吊人何在？铁岭梅花独自香。” \\n ◎洞中人 \\n 永川监生钟国璋，咸丰庚申，滇逆犯境。国璋避贼孟佛寺洞中。贼至，国璋 \\n 用炮轰毙数人。贼以烟熏洞，举家三十二丁口同时俱亡。母张氏，守节四十二年， \\n 并罹此祸。 \\n 余浒村曰：“李蓝之初起也，富厚之家，依山而居者，往往谓城邑难厌诛求， \\n 寨堡靡相统一。于是阴贿石工，作为石室，上不至顶，下不履平，腰ㄌ凿翠，一 \\n 线天梯，旁通气孔，中设灶榻，外闭石扉，自谓狡兔之窟，可以坐阅尘劫矣。不 \\n 知其有入而无出，穹窒熏鼠，诗已明言。奈之何弗悟耶？后之避乱者，可以为鉴 \\n 焉。” \\n ◎吴卖战 \\n 吴公巫山人，谈者忘其名字。当蓝逆躏蜀时，吴公自练义勇千余人，追贼援 \\n 剿。凡贼犯各州县境，公即带勇驰援，扎城外要隘，保护城池。贼来与战，贼退 \\n 城完。守土者派银若干两，送犒勇士。谓曰：“卖战。”不费国帑，屡有捷获， \\n 贼惮其名。犯铜梁时，县官某招公往援，营于城外之斗沟。贼来攻城，公率勇士 \\n 大战两昼夜，众寡不敌，全军覆没。公被掳，大骂不屈，贼恨公深，用蒸酒地甑， \\n 生蒸而脔割之。今泸州孝廉屈君达冠，时年十余岁，被胁贼中，亲见其事，惨毒 \\n 心悸，乘间逃出，为乡团所获。将受刃矣，适遇陈君昌、向君时蕃两秀才在旁， \\n 见屈君仪容文雅，询知为读书幼童，释而资之路费，始幸生还。时斗沟吴公殉难， \\n 义勇千余人，皆积尸横野。陈、向二君为之募钱具棺，收瘗遗骸而去。同治甲子 \\n 乡试，二君赴成都应试，同寓旅馆。主人每于夜静时，遥见二君寓室门外，有无 \\n 数无头人环守，近复不见。老媪幼童，所见皆同。主人不获已，面语二君，疑有 \\n 命债，劝勿入闱。二君自揣生平无过，或果前世冤孽，虽避无益。乃放胆入闱， \\n 榜揭，二君皆中式。始悟无头众鬼，即吴公义勇报掩骸之恩者也。今陈、向二君， \\n 已捷南宫，入词林矣。屈君亦登辛卯乡荐，司训吾邑，亲为予言之。 \\n ◎高织屦 \\n 会理州高尚洪，住南鄙樱桃沟，年四十余，织屦为业，素愚直，无他技能。 \\n 咸丰十年冬十一月朔八日，滇回桂极富攻州城，内奸应之，三更陷。其党欧庆阳、 \\n 柳先锋统万余贼为后队。十四日，踞黎溪站，扎大营于湖广馆，迤南震怒。十三 \\n 营统领张自洪、刘会云等率练三千人讨贼，尚洪充练目。二十日卯刻，抵黎溪， \\n 贼已领大队出。尚洪著短衣，赤双足，棍不掩，手舞大刀，飞奔直前，赵春泰 \\n 等继之。枪炮林中，斩杀如意，自山麓杀至街衢，冲贼大营，杀贼百七十余名。 \\n 往还数次，尸积如山，三千余练，无伤亡者。战毕，尚洪委刀酣卧。明日，尚洪 \\n 欲前进，阻于众练，不果。盖乡练素无纪律，得胜后，各以财物归也。延至二十 \\n 四日，尚洪怒甚，骑颠足马，执松枝如麈，身佩短刀，愤然前进。冷老十、林起 \\n 龙荷叉以随，赵春泰、赵联科等继其后，入庆山营隘口。贼数百，踞两旁高埠， \\n 石雨下，击不能中，冷、林二人挺叉刺贼，春泰等亦至。贼弗能敌，弃隘奔回鹿 \\n 敞。尚洪踵至，拔其营，杀贼数十余，贩入城。二十七日，率冷老十、林起龙、 \\n 赵春泰、赵联科、张自唐等由鹿敞直抵南城门，门闭。逆首桂极富登城隙望，知 \\n 乡练大队未至，暗传东山西寺贼，抄截其后，自领千余人，陡开城门。骁贼铁有 \\n 金先出，赵春泰于桥头刺之，倒地。桂逆率众齐上，春泰战退桥下，同赵联科等 \\n 二十余人，战贼千余人，一时东、西两路贼抄至，围二十余人于垓心。时尚洪满 \\n 身污秽，乡练大队卒不至。春泰、联科等奋勇连挑十数贼，夺路退保金带桥，联 \\n 科失足坠靛塘死。赵春泰、张自唐等且战且走，尚洪身中数枪，至头道桥阵亡。 \\n ◎什邡义士 \\n 李君增厚，字载之。什邡新甲人。世业儒，负气任侠不羁，貌魁梧，望之嶷 \\n 嶷如武士。读书中夜，尝置警枕自励，是以周、孔外兼通孙、吴，为文下笔立就， \\n 豪爽如其人。年二十，游邑庠，后因议公与有司不合，被褫。游学至彭，彭令冯 \\n 公奇其文，召与语不悦，遂为纳粟入监，趣令从军，以贫故不果，咸丰十一年正 \\n 月，通山会匪朱二九倡乱扰县属，君奉札带团，堵剿于慈母山。数里外，遥见火 \\n 光烛天，居民纷纷逃避。君直向山前追捕，获数贼，收队还。顷之贼大至，团且 \\n 溃，有促之去者。君曰：“我等若去，慈母山民房，悉成焦土矣。”遂率所部百 \\n 余人，与贼力战于山右石牛坝，杀毙贼目一人，铳毙贼伙十数人，众寡不敌，与 \\n 子衍э及团丁三十余人同遇害。邑廪生周冕五吊以诗云：“魂归碧落冤难白，血 \\n 洒青山泪亦红。”盖深惜之也。是年四月十九，陈、李二贼从彭邑石洞堰漏夜突 \\n 至，天未明，团民未整。贼阑入什邡之徐家场，乡民张建祥年二十七，素有胆气， \\n 持矛大呼，率众御之。贼约有数万人，数十里内火光荧荧。建祥深入贼中，刺死 \\n 骑马贼，矛折，拔刀杀数贼，身中铳伤，力竭遇害。团民被裹胁者，目击心伤， \\n 潜瘗道旁。后改葬志石焉。 \\n ◎李联芳 \\n 李君联芳，永川民也。咸丰庚申冬，滇逆陷永川，据城三日，移攻荣昌。巡 \\n 检郭崇本与贼和，献马输金，贼乘隙陷城，崇本以法论死。围攻壁山，守土张公 \\n 焕祚得民心，出奇制胜。次年正月，贼复犯永川，焚杀数十里，尸积城等，日日 \\n 剥截生人皮肉，戏名“摆十殿”。李君愤不惜生，率数百人，冲杀人贼阵，既出 \\n 复入，贼众民寡，力尽覆没。弟桂芳，倡义报仇，力竭亦死。由是永民激发，远 \\n 迩响应，又赚贼数千于仰天窝围歼之。贼魁张五麻子亲率拒战，败归，仅以身免， \\n 贼相率以去。 \\n ◎蔡廷鳌 \\n 蔡廷鳌者，袭侯杨公斤麾下勇目也。咸丰十一年三月初八日，蓝逆遣何伪 \\n 统领逾资州，窜阳县，犯万寿场，分股由老鸦山踞南津驿、张贴伪示称顺天二年。 \\n 时杨袭侯忻领忠武军，自崇庆赴富顺大营，以道梗驻城内。十三日，杨侯遣勇目 \\n 邓云往讠贼。邑绅杨铭钊等，集团千人，在飞虹铺扼守。云带勇至，令助声援， \\n 遇贼数百，合攻之退。十六日，杨侯传令，两岸严堵，令邓云、廷鳌带勇往攻， \\n 先遣雁江勇登火峰山诱贼。云率勇潜由江家沟进，贼队适至，急攻之。贼奔百忍 \\n 堂左山回抗，忠武勇驻右山抵御，杀贼多名，驿贼来援。过午，云见雁江勇接应 \\n 不至，始麾勇自水观音山顶扑下，且战且走，廷鳌暨勇丁王某三人，力战，死之。 \\n 贼至飞虹桥，见勇团整列，始退。 \\n 余浒村曰：“自咸丰十年以来，滇逆三窜资中，相持于苏湾者九十日，东北 \\n 场镇俱遭蹂躏。城西罗汉寺，相传有王居士者，于资溪中得石罗汉十八尊，因建 \\n 庙祀之。旧有钤记云：‘马祖留下一莲池，廷寿街前挂紫衣。圣泉涌出阿罗汉， \\n 书台重整状元梯。’至光绪朝，骆君公果得殿撰。公与余同学尊经书院时， \\n 言当日贼事最详。” \\n ◎平安寨三寨主 \\n 平安三寨主，诸生李治襄、孙春镛、邵德也。寨在资阳县万寿场东北五里。 \\n 蜀自滇匪窜扰，辄以焚掠诛求为事。逃徙者预陈米谷银货于庭以媚贼，盖惧其毁 \\n 室追蹑也。贼知其故，愈藉此为要挟计。李君治襄谋于春镛曰：“乡愚贿贼，贼 \\n 何以平？”爱择山坡之陡险处，筑平安寨以避贼。近寨李、邵、孙为著姓，众议 \\n 治襄、春镛、德菜为寨首，挑选精锐，延鲁京道教之击刺。鲁年八十，合寨称鲁 \\n 八师。咸丰十一年三月初七日，滇逆何伪统领自牛腹渡来犯，踞万寿场。初九日， \\n 有贼数十至寨外索银米，寨人婉绝之。移时复来百余贼，谓不如约，必破寨尽歼 \\n 之。即有爬墙架梯者，作欲登状。德年七十六，甚矍铄，即分布壮丁，抛石毙 \\n 数贼。治襄子昭国亦诸生，发鸟枪连中三贼，始退。初十日，贼千余，更番攻寨， \\n 炮石交下，毙贼多人。贼怒围攻不息，各守丁礻颉饭掬食，目不交睫者三昼夜。 \\n 寨内丁不满千，难敷分防。东寨岩壁较峻，以妇女守之。贼觑破，十二日辰刻， \\n 贼诓曰：“破北塞矣。”各妇女回头惊顾，贼乘势梯附而上，杀数人，遂奔溃。 \\n 昭国在北门语众曰：“事急矣。我辈宜死战，膝不可屈也。”持短矛刺贼三人。 \\n 贼中丁海查，急以飞叉刺之，遂遇害。治襄故善弹，能中飞鸟，弹毙一贼，旋受 \\n 伤，见昭国死，恐污贼手，投岩自毙。次子暄国，三子曜国痛父死，冲杀一贼， \\n 均死之。春镛事孀母以孝闻，经理寨中支发，见贼入，与弟隆斌举刀杀二贼，死 \\n 之。邵德超，堂弟也，年七十二，与子湘同守西寨。超孙光治，有勇力，湘见 \\n 寨破，令光治负父，且战且走，杀七贼，力竭命陨。贼知德为寨首，将生擒之。 \\n 子一襄率襄子五往救，毙贼十余人，贼围愈厚，均被贼戕。德骂贼被害。壮丁 \\n 李连开，襄族也。善长矛，大呼杀贼，连刺十一人。一大刀贼从脑后削其半首， \\n 既死，犹执矛僵立，作刺贼状，数日不仆。弟运开刃贼七人遇害。治襄侄孙绪国 \\n 年六十四，飞石毙二贼。其三子隆杜刀劈六贼，四子隆桓枪毙二贼，与次子隆植、 \\n 植子运湖力战同死。绪国有女孙梅英，年十三，足疾不能步，见贼攻寨急，请于 \\n 母曰：“脱至不守，儿岂可受污辱？我将引被覆卧草舍中，速火之，勿令堕贼手。” \\n 寨破自焚死。鲁京道同李应绪守南寨，应绪棍毙五贼，京道刀斫八贼，力竭死。 \\n 统计杀贼伪先锋一，余贼三百四十有六，寨中男女死者，一千零二十五人。 \\n ◎张安一 \\n 张安一，号明魁，中江雄甲沟人。大父信春，乾隆丙午科武举。安一昆季四 \\n 人，一居长。幼好学，不求甚解，性忠亮，重孝友。家窘废读，力穑养亲，膂力 \\n 过人，尤精矛戟技。己未冬，闻贼猖獗，倡修义丰山寨，聚众习武艺。辛酉春， \\n 蓝逆薄潼郡孔亟，太守阮募兵援城。安一偕诸弟捐赀募勇三百名往援，营于城外 \\n 之牛头山。凡援兵之来，皆营于此。贼大至，破凤凰山，转扑牛头寨，诸营人人 \\n 自危。安一督勇堵击，矢石枪炮如雨，贼死无算。自申至戌，贼不能胜，众志稍 \\n 固。明日，贼欲夹寨而垒，安一探确贼情，率众下寨力战，挥刀连毙三贼，贼稍 \\n 却。遂率众直扑贼垒，炮伤左手大指，奋击逾时，整队归，贼不敢逼。太守嘉其 \\n 功，授六品军功。贼解围后，安一手创益剧，将死，犹大呼杀贼者三。卒时年三 \\n 十四。同时有杨青山者，随安一援凤凰山战死，杨年三十八。 \\n 余浒村曰：“三呼杀贼，与三呼渡河之心何异？此其所以为烈士也。夫牛头 \\n 山者，去城不百步，俯瞰城中，贼所必争之地，山破则城破，安一之功大矣。三 \\n 台学博罗君伟臣，有上崇督宪一书，大旨言牛头山逼近城西，山高城矮，贼易窥 \\n 击。虽有乡团堵御。实形单弱。嗣闻陈祥兴带兵驰赴城外，杀退贼众，占踞牛头 \\n 山，既得形胜，人心稍定。似保潼之功专归于陈。而王少卿《尊闻录》似又归功 \\n 于建中营。光绪乙酉秋，余驰往潼城为三台学博李君小莲治病，寓潼数日，暇游 \\n 东山琴泉。观雷轰铁塔，访求唐人王祥所书《妙胜莲花经》。父老为余指凤凰 \\n 山战事处，碧草青磷，不知埋没许多忠魂义骨，望之令人感慨嘘欷，不能自已。 \\n 今将《尊闻录》所载，节录于后，亦守土者所宜留意焉。” \\n 附录王少卿明府《尊闻录》一节： \\n 予守中江，退贼后，因禀募建中营。奉大府案准，即专留此军保卫川北。因 \\n 以五百人为一营，初成三营，终日操练，予以守城专重枪炮，熟演金鼓进退之法， \\n 必使眼尖手快，纯熟而后已。其时，贼围潼川，奉大府檄，以贼入川，向未攻破 \\n 府城，该员既隶在府属，如能力保潼郡，论功当在诸将上；倘潼郡不守，该员当 \\n 同干重律也。因思潼之存亡，以牛头山得失为存亡。先时即谕派李县丞永恒，带 \\n 勇五百人，往守牛头山，临行戒之曰：“牛头山紧靠城门，山后可无过忧，专顾 \\n 山前，贼来然火以待，贼去勿下山追，能守足矣。”我勇扎山二日，贼果大至。 \\n 初到即攻此山，不利，复计图贿诱，皆不得售其术。忽驭吕公车，攻山急切。凡 \\n 破吕公车，俟其将近，对车门以火箭射入，车与人全烧。我营得法，大破贼车。 \\n 贼知是山不可攻，即是城不可攻矣。遂撤围去，李以是功晋大令。 \\n ◎刘大刀玉忠义附 \\n 中江刘先固，刘开驷族子也。伟躯干，能左右射，善使大刀。咸丰辛酉，从 \\n 军援眉州。时主兵者明参戎耀光，将以战为守。五月初六日，与贼交战，官兵小 \\n 败，先固以大刀断后，绳踣见获。贼爱其勇，欲降之。先固曰：“汝亦闻有大刀 \\n 刘而贪生者乎！”遂见杀，年二十。同时有王忠义者，亦中江人，从军援眉。五 \\n 月初六日之败，官军登时收队，谍知营暮颐津者，贼之中坚也。忠义约同军夜斫 \\n 贼营，贼惊扰逾时，执忠义而脔之。自是贼有分窜之志。 \\n ◎王井绅 \\n 王国学余，富顺盐井绅士。咸丰庚申九月，贼陷荣昌、永川。逆党何兴顺 \\n 以万余人逼富顺，隔河施炮，向城飞击，瓦屋皆铿然有声。九月下旬，分扰各处 \\n 之贼，皆啸聚牛腹渡，众号二十万。四乡焚掠，搜竹木梯百余架，将攻富顺城。 \\n 知县彭公名，遣团练由北路古佛坎，乘夜夺梯回。明年辛酉正月，楚军常与贼 \\n 接仗三月，贼复四面分窜。六月，周逆攻井地大安堡。井绅王余照同余等，督 \\n 团练击却之。贼遍塞盐井，尽焚天车车房。余追贼，没于阵。未几四路团练毕 \\n 集，贼乃自西而南，沿井河扰邓井关而逸。 \\n ◎铜锣寨四寨主 \\n 彭水县铜锣寨寨主四人：监生苏森然、陈元柏、李维友、李正凤也。咸丰十 \\n 一年八月，发逆窜县境，森然等率团拒贼于郁镇铜锣寨。运负土石，筑堡守险， \\n 扼贼来路。十三日巳刻，贼众蜂集围攻，森然等督同团民，掷石放枪，奋呼击贼， \\n 毙贼多人，恶氛稍遏。未刻，大股麇至，悉力仰攻，层屡而上，肉搏相逼，寨破。 \\n 四人各受数十枪，力竭战死。团民陶令泽等三十人阵亡。事闻，分别旌恤。 \\n ◎陈罗二生 \\n 陈君济光，南部监生，素有胆识，为乡团首，训练有方。咸丰辛酉，蓝逆遣 \\n 彭伪统领，扰县属之小元山。济光带团堵御，奋不顾身，杀贼甚众，力竭被擒。 \\n 贼缚之，受酷刑死。同时庠生罗炯偕兄心田，避贼于宇家寨，寨破被擒，不屈， \\n 兄弟俱遇害。 \\n 余浒村曰：“辛酉之乱，南部士民，多联团筑寨，为坚壁清野之谋。如清平 \\n 寨、宇家寨、达摩寨、富村驿、黄连垭、赵柏垭、小元山先后均为贼破，斗死者 \\n 约有六七千人。呜呼烈矣！” \\n ◎中江义士 \\n 张时富，世居中江县牛场。咸丰辛酉冬十一月二十八日，滇匪窜县北，斜趋 \\n 回龙场宿焉。翌日黎明，自回龙场渡河下牛场，将由罗板桥犯太和镇。是时，学 \\n 使者按临方毕，不虞有是贼。寨居者迁还家几一年，牛场忽闻贼来，众无所措。 \\n 时富独执枪立于场外，洞一贼胸，旋毙。余贼共执时富杀之。贼因是畏场内有人， \\n 即时远窜。 \\n 林君道辚，中江乡贤青山先生之曾孙也。年七十余，方领矩步，以五经教授 \\n 乡里，从游恒数十人。贼之宿回龙场也，经其精庐，弟子奔散，林不及避，出见 \\n 贼目而不为屈。贼矜礼之曰：“吾营中亦正须前辈以率群小耳。”林不欲行，贼 \\n 中之少黠者以槊挥之曰：“先生年已老，曷不任彼归乎？”林应手而倒。盖贼以 \\n 杀人为遣归也。贼目不怿者移时。 \\n 吕君振泠，中江人，父兄皆为儒林祭酒，振泠独好武。宿回龙场之贼，亭午 \\n 经马鞍山寨下，众饥求食。振泠独轻之曰：“败亡小丑易与耳，不与食而以一炮 \\n 相遗。”贼旗一挥，贼众四集，寨人立溃。振泠犹当门撑拒，受伤乃仆。 \\n 中江农人冷逢春，咸丰辛酉冬，闻贼且至，入萧姓洞以避。贼用药烟熏灼， \\n 众不能堪，乃出从贼。逢春独不出，甘闷惫其中以死。 \\n ◎何克强 \\n 何克强，中江人。咸丰辛酉季冬，谢寡妇逆党，为官军追剿，败走中邑龙泉 \\n 场。有贼数十来克强家索粮。强乃窭人子，佃人茅舍栖身，本无余积。贼欲入室 \\n 掳掠，强当门而立，手执柴斧挥霍。贼见其武健绝伦，望不敢即。遥谓速供军饷， \\n 如不应，大队纷来，立见身成齑粉。强厉声曰：“鼠辈多言，闻天兵旦夕至此， \\n 恐逆党无噍类矣。”贼怒，以火焚庐，强卒不出。焚死后，尸立不僵，色如煤炭 \\n 云。 \\n 余浒村曰：“按《中江县志续编》亦载此事，大略相同。惟克强作克长，大 \\n 抵因字之声韵相近而偶误耳。” \\n ◎刘文学 \\n 刘君简州人，讳凤图。少读书，颖悟过人，弱冠补弟子员。好孙吴兵法，每 \\n 读史遇叙述兵事处，辄反复详求所以胜败之故及当日舆地之学，因成《兵镜辑略》 \\n 一书。咸丰辛酉，李蓝二逆蹂蜀，各属骚然。君首倡团练，号令严明，为乡勇冠， \\n 里中赖以安谧。壬戌三月，流勇乘机煽乱，君率勇御贼于新简接壤处。贼随窜简 \\n 州黄土场，各乡团相与聚谋，君建议曰：“今贼氛虽盛，胁从半良懦，乘其未集， \\n 可一战破也。若避其锋，是示贼以弱也。”闻者壮君谋，君分其勇为三。自率所 \\n 部出中路，绕出贼前，据脸而阵。贼蜂聚来犯，战方酣，左、右两路枪炮轰击、 \\n 冲贼阵为两，贼败遁。是役也，君以乡勇数百，败贼数千，毙贼党百余人，君勇 \\n 负伤者七八人而已，声威由是大震，群贼惮之。随遣悍酋二人赍君书，乞限三日 \\n 撤去，弗许。时共事各团总，皆意与君违，君恚甚。翌日独率所部趋贼，意速其 \\n 去。贼易君勇少，出大队抄击。君知众寡不敌，挥大刀怒马驰聚，战甫合，刀折 \\n 而贼矛已贯君股矣，遂坠马死，左右与难者十余人。贼去，家人得君尸，丧其元， \\n 以面肖公貌殓焉。后数日，乡人得君首于酱瓿中，易棺葬之。事平，合请于朝， \\n 赐恤有加。 \\n ◎樊孝廉 \\n 樊公讳包，字铁墉，名山人。幼英敏，读书目数行下，年十三入邑庠，咸丰 \\n 戊午举于乡。性好武，工技击，貌丰而巨目。每谈兵，则娓娓不倦，思以功名自 \\n 奋。粤寇兴，武备废弛，君有隐忧焉。尝集子弟部署营伍，教以战阵之事。时蜀 \\n 方承平，乡人非笑之。君曰：“是非君辈所知。”己未，李、蓝煽乱，公练团里 \\n 中，常破数万贼，大小数十战，功最多。乡邑倚为重，大吏未之知也。会宫保骆 \\n 公督蜀，闻君敢战，檄募勇剿贼。公以千人赴召，军至简州，卒有取民蔬者，立 \\n 斩以徇，一军肃然。时贼扰宜宾之八卦寨，公直捣其巢，贼逆战，大破之。杀贼 \\n 数百。越二日复攻之，遇伏，公跃马杀二贼，贼披靡，已而围复合，贼矛刺君股 \\n 坠地。君嗔目疾声呼杀贼，贼乱刃斫其首，遂死之。部卒死者十七人。同治元年 \\n 五月十五日也。宫何以状闻，天子笃念死事，诏赠恤有加。 \\n 《富顺志》略云：“同治壬戌五月，名山举人樊包，率团过富顺，由花鼓场 \\n 仰攻之，殁于阵。先是春间李逆自铁山八角寨，分支过青冈林，官兵袭破之。 \\n 贼尽弃辎重，尚拥万余人。四月中旬，李逆乘隙遁回八角寨，贼伙谢花妖等扰涪 \\n 州，被官兵团练歼之鹤游坪，余贼亦先后就戮。秋间，八角寨贼窜龙孔场，官兵 \\n 蹑追，四面团练，星罗棋布，围之数重，贼连日冲突不能出。是时布政使刘蓉亦 \\n 至军，李永和投诚被擒，余贼数千人尽诛之。械李逆至成都，讯斩之，滇匪李股 \\n 平。” \\n ◎马立堂 \\n 广元马生立堂，富于赀，年甫弱冠，入文庠，父迎龙，闻滇逆猖獗，预掘石 \\n 洞避乱。壬戌冬，贼目曹统领、谢金莲犯保宁，欲渡河。彭汛同县佐某，带乡勇 \\n 数百，沿河防御。贼至不得渡，伪作军士，称某官前队，隔岸呼舟子甚急。彭不 \\n 答，贼乃造筏迳渡。守河者胆落溃走，贼乘此纷纷共济，戕分县官于龙门，彭亦 \\n 死之。贼至乾溪，马生里居也，知其巨富，围石洞以火攻之。洞破，一家老稚被 \\n 掠。迫生入营，尊为幕宾。是时逆党肆行裹胁，约有十万余众。旋至望仓坝，附 \\n 近黄家寨多富户，蓄积饶裕，贼伪作乡人状，混入寨堡，劫夺烧杀，死者无算， \\n 妇女被掠者甚多。中有一女，姓祝名云英，色丽知书，亦被掠。曹逆见女端好， \\n 即以妻生，盖欲其恋新婚而忘去志也。是夕女谓生曰：“妾举家煨烬，仅留残躯， \\n 苟合从君，惟有一死。”生曰：“卿欲全节，我岂贪生！忆自被俘以来，日欲求 \\n 死。其所以不即死者，父母靡得赡依，妻弟未知存亡，故欲苟延残喘耳。昨闻营 \\n 中言二亲遇害，妻被贼污，已矣，无复望也。今愿与卿同死，见二亲于黄泉。” \\n 乃题诗于襟，有“漫伤时命揶揄鬼，同是天涯沦落人”之句。吟毕，相向而泣， \\n 更阑漏尽，皆刎颈死。曹逆检二尸厚葬，诗传营中。未几贼移营走全湾，王教习 \\n 带乡勇截杀。贼惧，寻走木门阴阳河，复为官军所败，遂奔仪陇去川矣。 \\n ◎夹江殉难义士 \\n 咸丰辛酉至同治壬戌间，滇匪分股窜夹江境。武生干时魁，督团勇御于新场， \\n 战死。武生周卫清，战于狮子桥，阵亡。同时有郑文运者，平时住县城内察院街， \\n 削竹箸为业，投充团勇，御贼出力，赏给八品军功，随周卫清在狮子桥殉难。其 \\n 防堵新场阵亡者：刘万盈、彭士贤、彭士钰、王起星、周之祯、戴大兴、张元魁、 \\n 龚桂春、干闰喜、干荣开、王大有、王有成、张洪顺、张万喜、邱永仲、杨万忠、 \\n 吕元章也。其防堵甘江场阵亡者，江永和、刘文玉、文金全、彭国永、江安伦、 \\n 宿占魁也。其防堵金井扁阵亡者，史君富、郑兴伦、黄宗喜、罗世贵、江开成 \\n 也。其防堵界牌阵亡者，贵先、黄锦春、张国材、朱占魁、彭士裕、刘海峰、 \\n 斡仁富、万占先、龚治斌、徐朝连、万家全、江元顺、薛居俸、萧明魁、翟盈贵、 \\n 刘嘉春、杨枝秀、江水林、朱万先、曾启容、江耀龙、杨玉高、文金钤、杨万钟、 \\n 宿占奎、徐朝位、罗奇耳、蔡万喜、黄锡容、黄步云、宋占贵。其防堵马家场 \\n 阵亡者，胡应尊，胡贵朝、胡贵乾也。其防堵童庙子、铁甲庙、叶家山、马冲口、 \\n 石面渡阵亡者，葛庆志、黎心田、叶大朋、杨积玉、雷馨和、郑万瑶也。其防堵 \\n 刘家场、东路河田堰阵亡者，杜永琼、李镒廷、李德谦、车崇荣、沈万元、费世 \\n 锡、田康宇、周锡甫也（以上咸丰辛酉）。其防堵土龙冲阵亡者，李先万、万奇 \\n 祥、李良仲、李仲良、梅朝福也（同治壬戌）。 \\n 余浒村曰：“咸丰末年，群盗半天下，有能掉三寸舌，谕降千百悍贼者，诚 \\n 匪易事也。辛酉十一年，滇匪分股段伪统领启闲率千余人犯夹境，盘踞离城二十 \\n 里之甘江场。烽火相望，县城危在旦夕。县大夫杨公垲玉泉乃能匹马摩贼垒，招 \\n 抚谕降，贼皆投戈伏地罗拜。公始下令曰：‘汝等悉愿投诚，各解甲移驻近城之 \\n 壁山庙，听候区处。’群贼唯唯从命。于是酌予资粮，分给路牒，旬日之间，遣 \\n 散尽净，惟段酋愿为夹氓。其时大兵之后，骸骨暴野，邑绅王公起春山，捐金 \\n 掩埋。县君杨公善治军，常亲冒矢石当贼冲，此次招降，又单骑见贼。故当时妇 \\n 孺，均称之为杨胆大云。此书开雕后，有沈香圃者，踵署求医，自言家藏有《夹 \\n 江纪乱》一小册，系关中赵维仁寓夹时，值寇乱所著，刊刻成本，纸皆霉蛀。余 \\n 借阅之。纪中皆言庚申闰三月八月兵事，盛称杨县君保城功及当时因果事。又言 \\n 夹人有自贼逃出者云：‘八月破丹棱后，窜夹境，蓝二哥坐的绿轿子，后一乘是 \\n 丁大嫂，年三十许。前后有骑马穿龙衣者，直抵迎春楼攻城。众见城楼脊上有两 \\n 条黄牛（贼中讳虎为牛），红雾沉沉中，老鹰旗飘起（杨公坐旗）拣的兄弟不少 \\n （贼中为死讳拣），是夜遁走。’云云。惜是编已成，不能增入，因于夹江义士 \\n 后，删节附录而略补之。” \\n ◎黄文学 \\n 黄公讳以宣，字鲁斋，夹江人。幼读书，有智略。道光十三年，黄学使按临 \\n 科考，补博士弟子员。咸丰十年三月，蓝逆犯境，公奉县札办团练堵贼，同团首 \\n 贡生李，生擒伪队长周洪顺，送县正法。十一年十一月，李逆分股段伪统领， \\n 窜踞县属之甘江场，公同团首孙廷发等截剿。十四日，与贼战于场外，公左臂受 \\n 矛伤。团勇奋杀，贼气夺，退入场，公整队回营。次日公裹创匹马入贼垒，谕令 \\n 投诚。贼感公言，允降。归报县君杨公玉泉，复遣绅往说，贼坚志请降。杨公乃 \\n 单骑见贼，解散党羽数千人。县君上公功得五品军功，复以训导保荐。十二月二 \\n 十四日，因伤殒命，制府崇公朴山，奏请议恤。奉旨给云骑尉世职，世袭恩骑尉 \\n 罔替。 \\n 余浒村曰：“吾闻夹江县君杨公玉泉，能治军，多智谋。当贼近县城时，守 \\n 陴者哗然不能禁。公谕之曰：‘闻贼攻城有烟药，入鼻受毒即死，惟人人口含酸 \\n 梅子二枚，可预避之。’语毕，各给酸梅二，含入口中，一时皆寂默。贼夜探城 \\n 中虚实，见城人皆僵立无语，异常静镇，遂畏不敢攻。” \\n ◎珙县十二团首 \\n 咸丰辛酉至同治癸亥间，珙县土匪何金龙及发逆石达开，叠次窜扰县境。其 \\n 阵亡团首，如贡生屈盛湘，文生刘子玉、唐立贤、屈昌荣、武生汪鸣昆、汪鸣开、 \\n 唐占鳌，监生屈昌时，军功徐万铉、范兴武、邓文魁，学攒皮勋，共十二人。其 \\n 阵亡团丁，共四百八十六人。其遇贼殉难绅士庶民，共二百零六人。殉节妇女， \\n 共三百二十九人。邑令姚公作霖，造报制府。奏闻，奉旨准入忠义节祠春秋致祭。 \\n 余浒村曰：“珙县本古西南夷地，号曰国，后为夜郎属地。汉武时取夜郎， \\n 始置南广县于此。至明洪武初，始改为珙县，国朝因之，以为叙属。距京师六千 \\n 二百余里，距成都省城一千四百余里。僻小之地，与土府为邻，而生其间者，咸 \\n 知亲上死长，至数百人之多，有较他邑而更甚者。非圣朝仁政覃敷，安能如是之 \\n 盛欤？时李贡生步璋，参办城防局，有口占律诗，末四句云：‘几处请兵星火急， \\n 千家避难井田荒。重门紧闭严鱼钥，戍鼓声声断夕阳。’其人民之流离转徙可知 \\n 矣。又有李文学仙荄者，当贼攻城时，日夜防守，危城获安，积劳成疾而卒，众 \\n 共悼之。按《叙府新志》云：‘咸丰十一，年冬，南溪张四黄地，正洲何金泷， \\n 吴家坝萧广德，纠合滇匪戚维新等万余人，盘踞高县之沐爱、正洲。围长宁，破 \\n 建武，扰安宁桥，趋珙县，复回正洲老巢。时张四黄地与何、萧二逆分股，二逆 \\n 知无能为，遂受招抚。张逆窜黔，诱石达开入境，遂于同治元年五月十六日陷长 \\n 宁。伪将李宰辅扎巡检场。是年十月，达开由滇之镇雄，窜入筠连。二十八日， \\n 高县知县丁良俊，出御死之，遂陷高县。时何、萧二逆，虽受招抚，其党羽在正 \\n 洲、沐爱、吴家坝，时害良民。癸亥二年，胡军门中和，移楚师分扎筠、高各路。 \\n 八月，按诛萧广德。而何金泷恃正洲洞险，负隅不出。间往安尾坝，会合滇匪。 \\n 十一月，檄楚营搜剿金子沟、佛龛岩各洞。金泷遁去，获其家属党羽正法，境内 \\n 遂安。’” \\n ◎巫山道士 \\n 咸丰庚申，张逆窜蓬邑河边场。有一道人，衣飘鹤羽，帽结熊须，扶藜杖行。 \\n 贼掠见张酋，道士傲不为礼。张询以修炼之所，答云：“巫山。”张责之曰： \\n “尔游手废业，天地赘疣，今若投诚，宥汝一死。”道士云：“吾伴随琴鹤，逍 \\n 遥云水，尘缘久绝，习锯不惊。”张色稍霁，又问：“尔知生死成败否？试言吾 \\n 今日起事，何时成事？”道士云：“譬诸幕燕釜鱼，生亦不久，安能成事？何不 \\n 解散胁从，随我隐遁，虽不飞升，亦可延年，切勿倒行逆天也。”张怒曰：“尔 \\n 知尔之寿算乎。”曰：“知之，吾数止今日耳。”张曰：“今不汝杀，将令尔言 \\n 不验。”旁一队长跽请于张曰：“此左道也，留之恐簧惑军心。”道士凝眸视之 \\n 曰：“尔迟吾明日，亦难免也。”贼怒挥刀斫之，颅落无血，只见一道青烟，冲 \\n 霄而上。次日张逆督众攻寨，忽寨上放劈山大炮，中队长头颅死，贼遂收队向川 \\n 东而去。 \\n ◎遂宁和尚 \\n 遂宁广德寺僧坦然，名贞静，成都文殊院戒子也，幼嗜武。咸丰辛酉，蓝逆 \\n 围遂宁，当事者廉知其人，延致守陴，与贼相持六十余日。贼用地雷轰城数丈， \\n 蜂拥进攻。守者无措，多失人色。坦然率其徒云庵诸人，并力堵击，贼尸填城濠， \\n 坦然亦受炮伤。贼退，或曰：“贼中见城上不知许多僧人也。”或曰：“广德寺 \\n 普门大士显灵也。”当道以僧纲司都纲官坦然，罔应，后因伤发圆寂。雪堂僧 \\n 《遂宁歌》，其略云：“蓝逆攻城城已倾，城中鸡犬相次惊。守陴胆落失人色， \\n 此时谁复能撄城？坦然一怒戒刀吼，贼乃枕藉填濠平。本来菩萨慈悲面，幻作金 \\n 刚弩目汉。不忍坐视生民灾，手拖禅杖一酣战。”盖纪实也。 \\n ◎僧昌荣三林郭联升附 \\n 僧昌荣者，兴文县武庙住持也。年九十，性直体健。同治壬戌夏，发逆窜入 \\n 庙中，欲毁神像，昌荣力阻不可，贼怒杀之。其徒三林，年七十矣，见师被杀， \\n 大詈，贼又杀之。贼退后，邑令郭公得其情实，命首事为僧建碑，以昭志节。时 \\n 有守仓廒之郭联升，贼至，斥令开仓，弗许。贼怒，去其两耳，又弗许，与僧同 \\n 被杀。 \\n 余浒村曰：“兴文为叙府属邑，士朴民纯，虽方外之人，临难亦不求苟免， \\n 烈矣哉！然兴文虽遭涂炭，犹叙属之小邑耳。自咸丰九年九月，滇匪入川，连陷 \\n 庆、筠、高三县，进窥叙城。赖徐都戎昆山，督办城防，动中机宜，城赖以完。 \\n 按：都戎讳璋，雷波厅黄螂人，时任叙马营都司。当贼逼城时，公布置严密，屡 \\n 攻不下。乃贿通禁犯百余人为内应，乘夜放火夺门。公立时督兵擒斩数十人，并 \\n 搜其党骈戮之，群贼气夺。十一月十四日，夜遁青山，凡五十余日，城围始解。 \\n 叙人以此益贤公，于郡城西竖坊，以表其功焉。此事余闻诸郭君玉珊云。” \\n ◎郑万尧 \\n 郑君万尧，夹江人，有胆力。咸丰十年，滇逆扰蜀，县属文生张君世臣，整 \\n 练乡兵，同教职张玉成，知县张履龙，举人盖洪璋，监生王载道、宋百龄等共事， \\n 筹办防堵，万尧充南安团勇目。未几贼由丹棱窜雅州，道宪飞调南安团守飞仙关。 \\n 张君玉成带勇五百，驰赴保关。甫抵关，贼即来攻。玉成与战，身受炮伤。团勇 \\n 奋力严守，贼攻不克。继谍知贼众由雅下犯，世臣亲督团勇防县属之石面渡，分 \\n 咐沿岸船筏，依营停泊听用。贼于三月二十三日抵三宝场，闻石面渡防严，逗留 \\n 两日不能渡。贼乃贿地匪为向导，于二十六日辰刻，一面分股挑战，一面令悍贼 \\n 暗由七星沟蜂拥而来。世臣两面受敌，身负重伤。团众贾其余勇，生擒贼匪三人， \\n 斩首二十七人，炮毙二人。幸遇对河天宝团勇来援，世臣乃麾勇丁，蝉联横渡。 \\n 万尧酣战，未及渡河，众寡不敌，被贼刺喉，支解而死。斯时本城人尽逃避南安， \\n 阖坝赖以全活。二十七日窜去。邑增生张君树勋吊万尧诗云：“境内闻氛恐后行， \\n 殿奔杀贼耻偷生。时人莫道寻常事，为国捐躯是俊英。” \\n ◎尹烈妇 \\n 大足县民尹仁全妻谭氏，仁堂妻杨氏，妯娌也。咸丰十年，滇匪攻县城急。 \\n 谭语杨曰：“若不能避，惟死为上策。”七月入其乡，谭偕杨赴池中死。五日贼 \\n 退，家人检其尸，貌如生。 \\n 摘录《大足城防记》： \\n 咸丰庚申五月，李逆踞牛腹渡，遣王伪统领由荣昌逼县西界，城中震恐。署 \\n 邑篆吴通守文嘉，乃筹防具。二十四日，窜三溪镇。二十九日，毁三驱场。七月 \\n 朔，抵城外较场，踞演武厅，贼大旗为雷击倒。初三日，贼移营去。初四日，窜 \\n 龙水镇，至玉龙场，铜梁团总任思钲战败。二十一日，饶知县尔靖接事，仍筹防 \\n 练。饶春荣者，都司祝良芳逃勇在县，饶县君有练勇三百，属伊管带。春荣协团 \\n 堵御，见贼先奔。十九日，贼窜中鳌场，城中戒严。官绅皆登城守御，春荣独置 \\n 酒狎娼，为汛官张登魁营兵掩执，局绅排解不获。春荣纵勇百余，持刀索杀登魁， \\n 经局绅叱退，旋掠汛署一空。饶县君以贼近不问，登魁疑不直己，次夜乘醉入署， \\n 刀伤县君头额，断其拇指，各团勒勇镇压始息。次日，张逆抵城下，督众围攻。 \\n 春荣已暗投逆，印官因伤卧床，汛弁蔽法在狱，城如累卵。幸委查保甲之李大令， \\n 接署汛事之马正刚，力为部署。守备得以弗疏，越日围解。十一月十一日，永川 \\n 陷。二十九日，荣昌复陷。十二月朔，蓝逆亲率悍队来攻，不利。张五麻子力持 \\n 大足难破之议，移围遂宁。初九日，彭绍幅踵至，外恃奸民，内通练勇，决意图 \\n 攻。贼屡分队击诸寨，罔不败衄。武庙逼近南门，祀灶之夕，有人闻庙内磨刀霍 \\n 霍声。次日，有无知男子，忽仆庙门，苏语众曰：“好为善，勿畏贼，吾为汝等 \\n 殄灭之。”语毕仍仆，人咸知荷武圣默佑，气愈壮。明年元旦，贼缚烛龙，绕西 \\n 门称贺，语狎意汰。初二日，缒三百人背城搦战，毁贼炮台。初三日，札诸团寨 \\n 刻期赴援，四城缒团勇出战，大破贼巢。贼弃辎重妇女宵遁；前后闭城六十余日， \\n 坚守两月，围解。惟时丁勇饷源支绌，悉议撤去，乃按团每百户出护城丁一名， \\n 每户日给一钱以养丁，分四路管带统辖之。 \\n ◎任杨氏 \\n 杨氏，彭县川禾里民任贵元之妻也。咸丰十一年春，土匪朱尔玖结连封团作 \\n 乱。氏随夫远避，中途遇贼胁夫去，并逼氏行，不从，乘间抽贼刀自刎。同时避 \\n 连封乱者，孟天元之妻强氏，偕一子一女，骂贼投井死。周辛娃之妻廖氏，负幼 \\n 女亦投井死。王尚文之妻朱氏，自缢死。 \\n 附录《彭县续纪》通山会匪事一则： \\n 朱尔玖者，崇宁人，以妖术技击惑众，勾结崇、郫二县民，立私团曰“连封”。 \\n 党羽蔓延，遂于咸丰七年十月，烧竹瓦铺，为乱不果，大吏亦不问。九年冬，督 \\n 宪曾公，因滇匪入川，访求诸县材杰，赏给朱尔玖及彭县附生周光谟，监生刘鉴 \\n 章，并四晶军功顶戴。县民谭隆魁初入连封党，隶白旗。十年六月，大宪调连封 \\n 团众御贼崇庆州之元通场，郫县卫伯林战死，谭隆魁始统白旗。九月，贼渡河， \\n 连封团众，挈老幼奔避彭县之西山，掠难民军械，杀无辜，遂生蟠踞志。十一月， \\n 邑绅周濂、刘鉴章、周光谟等，于永定场练同忾勇。吕调阳、胡洋等，于丽春场 \\n 立正义团。易象、刘桢等，于西山立通山团，皆为连封团备，而通山多连封党， \\n 且多匪类。十一年，官差捕连封党，置刘兴于狱，连封惧，遂反。正月二十一日， \\n 杀通山团总刘大经、廖体严。执刘桢，欲用之。寻逸出，与易象俱逃。二十四日， \\n 胡洋率正义团击贼仙居里，为贼蹑，败。二十六日，县幕柴均率练勇击贼牛蹄桥， \\n 遇害。二十七日，新繁汛江思山带勇，遇贼于彭之北门，反走。二十八日，贼围 \\n 彭城，索刘兴，予之，守陴皆下。遂调同忾勇入悍城，刘鉴章、周濂请令，城中 \\n 民划地自守，分所统作游兵巡城，捕内应，众志始定。二十九日，贼攻城，城上 \\n 开炮，毙贼数十人，贼惊溃。初，生员某，走谒新繁令程公祥栋，陈三路平贼策， \\n 上之制府。二月初二日，黎统军率楚勇败贼北关外，绵州牧唐公炯率播勇驻绵竹。 \\n 十二日，唐军声言攻红崖子，返旆从高境关入，直捣河坝场贼巢。十三日，贼分 \\n 路南窜，一趋潆阳，为官军击败。谭隆魁余党窜郫之花园场，署令李公吉寿，乘 \\n 穷蹙招之，诸谭缢杀隆魁，戮其尸。越五日，候补直隶州恒公泰，搜获朱尔玖于 \\n 崇宁杀之。东路贼俱就抚。 \\n ◎附骆文忠略传 \\n 骆公讳秉章，号吁门，广东花县人。道光壬辰翰林，由编修氵存升侍御，以 \\n 清廉直亮称。戊申由侍讲外补湖北臬司。己酉迁贵州布政使，调€南藩司。庚戌 \\n 授湖南巡抚。咸丰元年辛亥，帮办湖北军务，旋仍巡抚湖南。六年丙辰冬赏戴花 \\n 翎。八年戊午春，赏加头品顶戴。十年庚申九月，膺督师援川之命。十一年辛酉 \\n 七月，实授川督。同治元年壬戌，赏加太子少保衔。癸亥加太子太保衔。甲子夏， \\n 赏给一等轻车都尉世职，并赏戴双眼花翎。六年丁卯夏，任协办大学士。冬十一 \\n 月中旬，以军务积劳薨于任，寿七十有五。遗摺具闻，天子震悼，追赠太子太傅， \\n 加恩予谥，入祀京师贤良祠。并于四川、湖南两省，建立专祠。生平政迹，宣付 \\n 史馆立传。谨按公生平政事之尤大者，在督办两湖、四川军务二端。而蜀事底定， \\n 更关系天下大局。戡靖之功，似尤伟云。自道光庚戌，湖南李元发乱作旋平，粤 \\n 西发逆乘间起。不一月，直由永安破武昌、湘、皖，窟据金陵，骚动大江南北。 \\n 其中狭悍善战者，伪翼王石达开尤甚。咸丰戊午，滇匪蓝、李，土匪张何，贩烟 \\n 叙郡。因事窃发，蜂聚蚁屯，攻城杀将。承平日久，民不知兵，变起仓猝，莫解 \\n 为计。自己未秋九月中旬，至于辛酉夏五月中旬，日听贼匪拥众二三十万，出没 \\n 叙、泸、顺、保、潼、绵、资、简、富、隆、邛、眉间，蹂躏四十余州县，流毒 \\n 生民几三载。是时公奉朝命，督师援川，率所部知府黄淳熙等营五千一百人，由 \\n 沙市上驶，行抵高县。谍知顺庆围急，即饬淳熙率所部果毅营，先驰顺庆，斜出 \\n 定远解围。立将首逆何国梁生擒正法，救出难民万余，军势大振。讵贼诡作村氓， \\n 诱黄深入二郎场，四路设伏，黄中贼伏于层阿斜谷间，为贼倾害。公在大竹得报， \\n 师次顺郡，收合将士，抚摩激厉，士气复振。是役也。公于是年辛酉四月十七日 \\n 抵万，黄以五月十四夕阵亡，虽少有摧折，而我军伤亡不过百余，歼贼不仅千计 \\n 也。以同知曾传理统带黄军，谕加持重。维时蓝逆朝鼎围攻绵州，李逆永和陷踞 \\n 青神，各统众十余万。公审定地势，一面咨署提督蒋玉龙以兵牵制李逆，一面咨 \\n 商署督崇将军，会调湘果营总镇胡中和、何胜必、萧庆高等，率所部六千人进扎 \\n 绵州之朱家桥，分三路进扑东岳庙贼垒。檄副将唐友耕，率所部由石桥铺进击其 \\n 左，副将彭太和，由桑林坝进击其右。同知曾传理、刘德谦各率所部进攻榜山十 \\n 贤堂贼垒，分剿塔子山西山观贼巢。檄州判颜佐才，率所部从新店子进攻其东。 \\n 调在籍道员张由庚，武举傅鸿勋，勒所部扼桥楼场，以防该逆出窜保宁一路。饬 \\n 副将卢文熊勒所部扼魏城驿，以遏该逆出窜梓潼、剑州一路。饬知府宣维礼，都 \\n 司姚怀玉，督率团练，分扎中坝场、略坪各险要，为狙击雕剿计。绵州牧唐炯， \\n 蜡丸密禀蓝逆精锐，悉萃州南东岳庙塔子山、榜山等处，其辎重则在州西之西山 \\n 观，北之龟山桑林坝，东之云屏山等处，与探符合。期定八月初一日，八路同时 \\n 齐进。公于十月二十六日，移驻潼川府城，策应会剿。期至，各营俱于五更出队， \\n 刘德谦、曾传理率队至塔、榜两山下，见贼旗林立，已列队山腰。我军猛击，贼 \\n 屹不动。遂分军夹击前后，贼骇退入垒。我军掷火箭、火弹，扼其垒门，贼不得 \\n 出。遂焚贼垒九座。逆党悍目，冲突枕籍，同归一炬。曾传理即以分剿榜山、十 \\n 贤堂之师，抄逼贼之余垒。贼弃垒投涪江下窜，适刘德谦亦以分剿塔山之师，溯 \\n 江而上，前后夹攻。胡、何、萧等军进攻东岳庙，贼列队出迎，中、右两路获胜， \\n 左阵坚不动。胡几为贼乘，幸中路分队击走。时贼营著火，烟焰蔽天，其有未尽 \\n 火者，曾传理复掷火器，炎上隆隆。忽大雨倾注，火器尽湿，弁勇身无干缕，不 \\n 得已收队。而颜佐才一军之进攻西山观者，亦为暴雨所阻，未获全功。越五日雨 \\n 止，蓝逆自毁东岳庙余垒，移踞西山观。十一日逆复纵火焚龟山及桑林坝各巢， \\n 渡涪水，悉聚于青衣坝一带，连营二十余里，列营七十余座。时西山观、青衣坝 \\n 两处，侦知贼约八九万人。旋饬各营循东岳庙上下，多造浮桥济师，贼来扑者， \\n 均被击退。桥成晴霁，饬彭太和等，由扁堆山分三路趋西山观之后，据上游以击 \\n 其背，而以刘德谦、颜仕才两军，循涪江直上，以遏青衣坝之冲。曾传理独率所 \\n 部，趋沈家嘴攻其前。期定十四日辰刻，同时并举。豫计该逆若败，势必西窜安、 \\n 什、彭诸县。先饬曾传理审贼窜动，即由罗江绕赴绵竹之筲箕滩，防贼奔窜彭县。 \\n 饬刘德谦督所部绕扼绵竹城外，防贼旁走什邡。以胡中和等营，乘机从略坪场截 \\n 击，以分其势。以颜佐才乘胜尾追，逼中尹游击之伏。不意尹违调度，不即移皂 \\n 角辅之营，伏于花街镇之界牌子，伺隙夹攻。诸将于十四日进战，纵火青衣坝， \\n 且焚且杀，血流遍野，涪江为殷，绵州围解。约毙贼四万余，解散难民无数。余 \\n 贼果由花街镇一带逸去。奏闻，将士赏罚有差。其逸去之贼，扰及什邡。官军会 \\n 齐，贼又窜至崇庆，分踞石羊场、柳街子、李家桥、马祖寺一带。旋剿旋奔，复 \\n 斩贼级万余，生擒一千三百余名，分别正法遣散，贼困不支。李逆踞青神，闻蓝 \\n 逆狼狈，急遣党目何蚂蚁率众万余，将迎蓝逆入丹棱。九月十三日，公抵成都。 \\n 十五日，接督篆，随即遣将出省。摧丹棱，拉青神，解眉州围。将首逆李永和， \\n 伪先锋卯得兴，生擒解省，肃正典刑。余党周拜拜、郭刀刀、曹灿章、张第 \\n 才等，窜扰大竹、垫江、涪州、新宁、太平、仪陇、巴州等处者，皆次第擒获正 \\n 法。及蓝逆窜陕被戮，而腹地遂无贼。壬戌春间，纷传发逆石达开，有率兵犯蜀 \\n 之举。初，达开与洪秀全等首据金陵，诸贼惮其狡悍，欲相屠害。乃只身潜出， \\n 啸聚丑羽，拥众自雄。由金陵屡犯江西、安徽，绕窜浙江、福建、广东边境。攻 \\n 名城，戕大吏，有众数十万。围攻湖南宝庆，经大兵合剿，败遁广西。党类逃散， \\n 跬伏山中，蹶而复起。突由两湖直趋川境，众复至十余万。及欧入滇、黔，仍由 \\n 宁远绕道内窜。公抚湘十年，深知石逆诡谋，可以智取。闻其党李复猷、赖裕兴 \\n 大股，窜陷湖北来风县城，复分窜酉阳州界。经团练击退，随陷湖北利川县城。 \\n 报至，公即星夜派总兵唐友耕，暂革知府唐炯，率所部赴重庆一带陆路堵剿。并 \\n 调副将朱桂秋，率桂字营水师炮船，驶往堵截江面。石逆前锋果由利川入，抢渡 \\n 过江。而公已先飞饬沿河州县，将船撤退，逆前锋至不得渡。遂沿南岸上窜涪州， \\n 抵城外对岸山梁屯驻，又不得逞。乃偷渡小河，直扑州城。州牧姚宝铭，登陴固 \\n 守。二唐军到，麾军力战，城内徐邦道亦出练夹击，涪围以解。适所调臬司刘岳 \\n 昭之果后营大队已至，遂商定留唐知府暂驻涪城，防逆回窜。刘臬司及唐总兵之 \\n 军，由北岸捷抵重庆，迎头截击。逆乃横窜南川，趋贵州桐梓，取道攻綦江。唐 \\n 知府由涪率兵至，逆遁走。时曾传理兵驻合江，扼其上窜泸州之路。刘臬司扎江 \\n 津，以备迎击。唐总兵由重庆驰至，与唐知府合队，逆见筹备周密，乃绕边狂窜。 \\n 所有叙永、兴文、江安、长宁、高、珙、庆符、筠连一带，均被骚动。径由叙南 \\n 来犯，猬集横江、双龙、捧印等场，绵亘数百里。锐意渡金沙江，以图大举。其 \\n 军又已先期至，节节扼剿，逆不得志，乃窜入滇。其伪宰李复猷一股，败窜入黔。 \\n 中旗赖裕兴一股，败窜入会理州。中旗最剽悍，即由会理州纠合烟邦游匪三四万 \\n 众，择癸亥正月二十六日，出窜宁远。石逆在后军，将乘势趋进。二月初八日， \\n 中旗至大渡河，复为我军所扼。其所裹挟者，已在宁远冕山越，经我军朱桂秋、 \\n 刘鹤龄、周岐源、杨应刚督同土司岭承恩等剿灭无多。而中旗剽悍异常，虽不敢 \\n 由大路直窥雅州，而旁窜天全，势尤狰恶。得唐总兵先到，会同团勇，杀毙数千。 \\n 该逆遂由大邑重庆窜温江县，至崇宁各县，逼近省垣。而萧庆高扼之于彭县之敖 \\n 家场，何胜必扼之于什邡卫生党。逆遂兼程冲去，窜往三台丰谷井，伤亡已众。 \\n 提督周达武一军截之于梓潼：追之于江油、平武等处，贼遂趋入汉中，不能回顾。 \\n 公料知石逆在后，必捣我虚，独留桂字一军，搜剿龙安余孽。密饬雅州府知府蔡 \\n 步钟，迅募熟悉地利劲勇待用。并调唐总兵速督所部，会合蔡知府，严扼大渡河 \\n 之安庆坝、万工汛渡口，专防石逆。复札饬松林地土千户王应元，督带土兵，扼 \\n 松林小河，以防旁窜化林坪、泸定桥僻径。调胡提督分布化林坪瓦斯沟，以为声 \\n 援。饬阜和协谢国泰，驰赴磨西猛虎冈，以扼贼窜打箭炉之冲。并饬邛部土司岭 \\n 承恩带领夷兵，将越大路各隘扎紧，逼逆入夷地小径。俟逆窜过即从后包击， \\n 以绝回窜。复调萧、何二军，兼程驰赴雅州、荥经，以为后劲，而防奔逸。又虑 \\n 川东一路勇簿兵单，亟调刘臬司，率果后全军，严防兜剿，并备李复猷一股。大 \\n 渡河者，为川省西南巨堑，发源天全土司境内，流经瓦斯沟与泸水汇流冷边、沈 \\n 边，至清溪以下，复入夷地。而安庆坝、万工汛沿岸二百余里，渡口十三处，在 \\n 在须防。上游之泸定桥，下游之化林坪，尤为紧要，以其可越松林小河而渡也。 \\n 公又亟饬唐总兵、蔡知府，沿河设防，星罗棋布。三月二十五日，擘画甫定，石 \\n 逆果拥众三四万，于二十七日，犯大渡河，是时石逆见大路有备，遂由小路，径 \\n 奔土千户王应元所辖之紫打地而营，拟夜由松林小河偷渡。忽夜雨倾盆，大渡河 \\n 水骤涨数丈，不能徒涉。逆众乃构篾棚屯聚，急造木筏，隔河游走，意在疲我兵 \\n 力。四月初四日，贼突出队四、五千，拥至河干，架木棚竹筏数十，以悍贼二三 \\n 千人坐筏上，尽用挡牌护身，拚命抢渡。棚内诸贼，呼噪助威，山谷皆应。我军 \\n 墙排河岸，坚守不动。俟其半渡，以枪炮连环轰击，沉毙悍贼、筏人净尽。贼于 \\n 是折求王千户，以重金假道。王千户叱贼力战，毙其党数千。复诱土司岭承恩， \\n 欲使缓攻，而承恩攻之益急。宁越营都司庆吉，督夷扼险，绝贼马鞍山粮道。石 \\n 逆自恨陷入绝地，愤极思逞。四月十七日三更，尽斩向导二百余人祭旗，倾巢而 \\n 出，皆被唐、蔡等军轰击而北。兼以水势湍急，筏不为用。贼巢粮尽，杀马而食， \\n 继以桑叶充饥，智穷勇竭，伪作乞降，又经我军枪毙，诈谋不行。维时副将谢国 \\n 泰已至松林，与千总陈太平，千户王应元，督率土兵，渡松林小河。会同越营 \\n 参将都司及土司等，计定从马鞍山后压下，两路齐进，直扑紫打地，将贼巢一律 \\n 焚毁。贼皆狼奔豕突，自相蹄啮，而汉夷兵练，四面夹击，枪炮如雨。夷兵复登 \\n 山岭，用木石滚击，猱升猿上，万石齐发，贼众坠崖落水，浮尸蔽流而下者以万 \\n 余计。石逆仅率余党七八千人，奔至老鸦漩，又为夷兵所阻，辎重尽失。其妻妾 \\n 五人，抱持幼子二人，投河而殒。其曾授伪职老贼，继之大半。公豫知十面埋伏， \\n 贼必自困。密授意于诸将弁，谓积年巨憝倘能设法生擒，倍彰天讨，以快人心。 \\n 杨应刚等以该逆无线逃生，则困兽力斗，我伤必多，遂立投诚免死大旗于洗马姑。 \\n 二十七日，石逆果携一子，及伪宰辅曾仕和，伪中丞黄再忠，伪恩丞相韦普成， \\n 并余党二千人，至洗马姑，低首乞降。公于四月二十八日得报，虑其受降时余党 \\n 不即歼除，将贻后患。札藩司刘蓉，驰往大渡河，会同唐总兵等，妥办善后事宜。 \\n 诸将将石达开父子及曾仕和等五犯，羁縻在营。刘方伯命将余党拨开，登时尽数 \\n 杀戮。蔡知府将首逆解省，凯旋。公大会将军司道，审明各供无讹。五月十一日， \\n 恭请王命，将达开等极刑处死。诸将弁及在事出力人员，请旨赏赉有差。至李复 \\n 猷一股前由黔境下窜，公即飞调刘臬司，由叙南驰赴江津，以备截剿。又奏调贵 \\n 州提督田兴恕，带勇二千，来川备调。即以此兵拦截复猷一股。并将凯撒紫打地 \\n 之师，分拨胡提督，仍驻叙南。唐总镇仍赴綦江、江津。其步步为营，层层节制， \\n 公之用兵大率类此。两次削平元恶。客有入贺者，公犹推功将士，谦让不遑。噫， \\n 如公者信可传矣！ \\n ◎附录骆公覆陈川省军务情形疏 \\n 奏为遵旨疏陈川省军务，并贼踪窜近省垣，现筹剿办情形，恭祈圣鉴事。窃 \\n 臣前于恭报起程日期摺内，钦奉朱批，着初抵川境，即将川省军务情形驰奏。钦 \\n 此。仰见我皇上笃念西陲，廑怀军事。臣虽愚昧，敢不殚竭血诚，悉心体察。三 \\n 月十四日，率师由荆州上驶。四月十七日，抵万县，沿途接见各府州县官绅士民， \\n 咨采军情，体察贼势，佥称蓝、李、张、何各逆、裹胁掳聚，多至廿余万人，出 \\n 没于潼、绵、资、简、叙、泸、富、隆之间，蹂躏至四十余州县，流毒生民，殊 \\n 堪愤悒。然以臣审度情形，其党多而不整，其人狡而不悍，其情合而不固，此三 \\n 者犹是乱贼草窃之故态，非若粤逆之坚悍难制也。然亦有不易剿除者三端：一则 \\n 散而不聚。贼党虽多，而东西分布，不聚一隅。即至临阵对敌，往往以数十百人 \\n 为一队，错杂散布于峰峦堆阜之间，我师锐欲进攻，而不能专向一处。幸而胜之， \\n 所杀不过数百人，而于贼势初无所伤。不幸竟为所乘，则重重包裹，无得脱者。 \\n 一则漂而不留。贼志本在掳掠，初无掳城掠地之图。每逢劲兵进剿，辄即弃而他 \\n 窜，所在掳掠粮食，轻飘迅疾，而官兵非整旅赍粮，不能追蹑其后。料理数日， \\n 贼已远。即欲穷追，而疲劳已极。纵能御贼，而亦难期得力。一则伏而不出。 \\n 嘉庆年间，川省剿办教匪，多修碉堡，为坚壁清野之谋。今往往反为贼踞，饱掠 \\n 米丁水粟，巢窟于层垒叠嶂间，声息相闻。我师欲上攻，而山路崎岖，峭壁千丈， \\n 虽勇者无所施力。及至日暮引还，贼反蜂拥而下，鸣鼓躁逐。此三者，所以为蜀 \\n 省行师之深患，难期功效于旦夕者也。臣反复熟计，窃谓贼势既虑其分，非聚归 \\n 一处，则此剿彼窜，莫收聚歼之功。我师每虞其薄，非并力一心，则补东缺西， \\n 终成流寇之患。现在臣所带湘勇仅五千余人，即会合萧启江旧部，亦只万二千人 \\n 之数。川省兵单，习气太深，营制太坏，虽经署督臣崇实，极力整顿，而积习相 \\n 沿，骤难期其得力。合围会剿之谋，恐非臣力所能及。倘赖皇上天威，或事机顺 \\n 手，一战而歼厥渠魁，使各匪大受惩创，则胁从党羽，当可骇散大半，由是而节 \\n 节剿洗，尚易为功。如其窜踞崇崖，负不出，或闻声而走，南北纷歧，有拦头 \\n 之锐师，无截击之劲旅，则东驰西突，实有疲于奔命之势。即或穷追逼剿，亦虑 \\n 回窜滇南，终为蜀省之患。此臣所以日夜焦思，而私切深虑者也。臣前行次云阳， \\n 接准署督臣崇实来咨，言粤逆攻破毕节，恐其窜越赤水，兼闻叙、泸一带，贼踪 \\n 蔓延，方拟移师进剿。迨十七日行抵万县，始闻贼踪窜近省垣。东、南、北三路， \\n 遍地皆贼，道路梗阻，并新起另股陈匪等，又复逼围顺庆府城，人心震悚。臣思 \\n 省城重地，必须先图保固。即于十八日，派拨黄醇熙，率果毅营，由梁山、大竹 \\n 进趋顺庆。旋于二十日接准崇实来函，邀臣率师径赴成都，商同剿贼。臣现已整 \\n 队束装即日续发，其一切抚剿方略，容俟臣熟筹具奏。所有覆陈川省军务情形， \\n 谨先恭摺具奏。 \\n ◎附录骆公奏报河神助顺疏 \\n 伏查伪翼王石达开，上年拥众自滇边突窜建昌，锐意图犯腹地。经臣调派升 \\n €南提督唐友耕，督率振武军，暨雅州府知府蔡步钟所带练勇，并汉土各兵，分 \\n 布大渡河，据险扼击。惟时正值暮春，水尚平静，随处可以涉浅，须至五、六月 \\n 间，河水始能涨发。倘被该逆径渡，势既蔓延，扑灭非易。乃石逆于三月二十七 \\n 日，甫抵河干，是夜大雨滂沱，次日河水陡涨十余丈，波涛汹涌，并松林小河， \\n 亦成巨浸。询之土人，向来三四月间，从未见此盛涨。石逆每欲扎筏抢渡，被我 \\n 军枪炮轰击，筏入水辄覆，限于巨流，不得狂逞。大兵四面逼促，该逆遂困于紫 \\n 打地，食尽路绝。渠魁就缚，余逆歼除。该逆就擒之后，水势仍复消落，众目共 \\n 睹，无不传以为异。窃惟此役成功之速，虽属将士用命，而仰仗天威。神灵助顺， \\n 河水陡涨，确有明证。溯查大渡河发源岷山之阳，一日阳江，流经大坪、鱼通各 \\n 土司之内，至打箭炉东之瓦斯沟，与旄牛徼外柘拔海之泸水合，转经泸定桥，下 \\n 汇众流，夹山涧曲折而南，至青溪之大树堡，始能问渡。复经野美境内，东至嘉 \\n 定府，汇于大江。源远流长，实为西南巨堑，虽考诸志乘，其无神典可稽。而捍 \\n 患御灾，有功于民则祀之，况洪波助势，俾贼技渐穷，翊赞圣功，削平巨寇，既 \\n 昭灵显，允宜崇报。应请饬部议加大渡河神封号，建立专祠，列入祀典。并恳颁 \\n 赐御书匾额，敬谨悬挂，以扬国威，而显神迹。再闻雅州府西之化安坪，向祀金 \\n 华神，其年代姓氏，皆无可考。前次滇匪围攻雅州、嘉定两城，皆著灵应。据所 \\n 擒贼供攻城之际，皆见神兵默助，当即骇溃，城围立解，士民奉祀益虔。据该府 \\n 具详请奏前来，应请赐加封号，附祀大渡河神祠，用以俯顺舆情。是否有当，理 \\n 合恭摺具奏。 \\n 余浒村曰：“公沉毅静镇，殄夷巨寇，不动声色，人惊为神。公殁，蜀民会 \\n 奠而哭者，声震天地，街巷沿门，皆贴挽联。惟锦江桥一联云：‘鞠躬尽瘁，死 \\n 而后已；盛德至善，民不能忘。’意最浑括。至今犹尸祝之，良有以也。当贼始 \\n 窜蜀时，公尚未奉命援川，果州有人降乩云：‘若要太平时，除非马生角。’人 \\n 莫解其语。迨公总制全蜀，削平乱逆，马角适符其姓云。此编专述蜀事，故传中 \\n 于蜀事独详，若欲览公生平政迹，自有国史列传，暨公之奏疏、年谱在，兹不复 \\n 赘。” \\n  \\n 　 \\n  \\n  \\n 　"}
