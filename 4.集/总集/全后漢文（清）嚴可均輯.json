{"章节": "全後漢文目錄一", "正文": "　 \\n 全後漢文目錄一 \\n 　 \\n  \\n 光武帝卷一至卷二 \\n 明帝卷三 \\n 章帝卷四至卷五 \\n 和帝 \\n 安帝已上卷六 \\n 順帝 \\n 桓帝已上卷七 \\n 靈帝 \\n 少帝 \\n 獻帝已上卷八 \\n 明德馬后 \\n 章德竇后 \\n 和熹鄧后 \\n 順烈梁后 \\n 桓思竇后 \\n 獻廢伏后已上卷九 \\n 臨邑侯復 \\n 東海王彊 \\n 沛王輔 \\n 東平王蒼 \\n 廣陵王荊 \\n 梁王 \\n 清河王慶已上卷十 \\n 劉玄 \\n 李淑 \\n 李軼 \\n 劉盆子 \\n 王昌 \\n 盧芳 \\n 隗囂 \\n 方望 \\n 方陽 \\n 張玄 \\n 公孫述 \\n 李熊 \\n 荊邯 \\n 楊春卿 \\n 楊厚已上卷十一 \\n 侯霸 \\n 伏諶 \\n 伏隆 \\n 張純 \\n 張奮 \\n 桓譚已上卷十二至卷十五 \\n 蔡茂 \\n 申屠剛 \\n 蘇竟 \\n 竇融 \\n 竇憲 \\n 竇章 \\n 竇武已上卷十六 \\n 鮑永 \\n 鮑昱 \\n 鮑德 \\n 歐陽歙 \\n 郅惲 \\n 朱勃 \\n 馬援 \\n 馬廖 \\n 馬防 \\n 馬嚴已上卷十七 \\n 馬融卷十八 \\n 范升 \\n 陳元 \\n 杜林 \\n 杜詩 \\n 第五倫已上卷十九 \\n 馮衍卷二十 \\n 吳漢 \\n 馮異 \\n 任光 \\n 任延 \\n 蓋延 \\n 邳彤 \\n 耿純 \\n 臧宮 \\n  \\n 　 \\n  \\n   \\n  "}
{"章节": "全後漢文目錄二", "正文": "　 \\n 全後漢文目錄二 \\n 　 \\n 董崇 \\n 來歙 \\n 來 \\n 朱祐 \\n 耿弇 \\n 耿舒 \\n 耿國 \\n 耿秉 \\n 耿恭 \\n 朱浮 \\n 蒼頭子密已上卷二十一 \\n 鄭興 \\n 鄭眾 \\n 趙熹 \\n 梁統 \\n 梁松 \\n 梁竦 \\n 梁扈 \\n 梁商 \\n 梁冀已上卷二十二 \\n 田邑 \\n 王元 \\n 王遵 \\n 班彪已上卷二十三 \\n 班固 \\n 班超 \\n 班勇已上卷二十四至卷二十六 \\n 丁恭 \\n 尹敏 \\n 樊宏 \\n 樊鯈 \\n 樊準 \\n 孫福 \\n 嚴光 \\n 鍾離意 \\n 祭彤 \\n 辛臣 \\n 方儲 \\n 董鈞 \\n 劉般 \\n 劉愷 \\n 戴涉 \\n 張氾 \\n 樂俊 \\n 衛宏 \\n 董宣 \\n 禮震 \\n 桓榮 \\n 桓郁 \\n 桓麟 \\n 桓彬 \\n 桓儼 \\n  \\n 　 \\n  \\n   \\n  "}
{"章节": "全後漢文目錄三", "正文": "　 \\n 全後漢文目錄三 \\n 　 \\n  \\n 宗均 \\n 宗意已上卷二十七 \\n 杜篤 \\n 朱暉 \\n 朱穆已上卷二十八 \\n 任末 \\n 曹充 \\n 曹 \\n 吳良 \\n 馬第伯 \\n 章彪 \\n 謝夷吾 \\n 鄭弘 \\n 觀恂 \\n 宋元 \\n 孔通 \\n 鮑駿 \\n 朱輔已上卷二十九 \\n 袁安 \\n 袁閎 \\n 袁紹 \\n 袁術 \\n 袁敘 \\n 袁渙 \\n 袁微已上卷三十 \\n 張禹 \\n 張酺 \\n 丁鴻 \\n 王充 \\n 賈逵 \\n 楊終 \\n 徐防 \\n 郭躬 \\n 周紆 \\n 樂恢 \\n 孔豐 \\n 孔僖 \\n 孔季彥已上卷三十一 \\n 陳寵 \\n 陳忠 \\n 王阜 \\n 梁鴻 \\n 梁松先有梁松非即此。已上卷三十二 \\n 魯恭 \\n 魯丕 \\n 胡滕 \\n 劉毅 \\n 劉騊駼 \\n 張敏 \\n 應順 \\n 應奉 \\n 應劭已上卷三十三至卷四十一 \\n  \\n 　 \\n  \\n   \\n  "}
{"章节": "全後漢文目錄四", "正文": "　 \\n 全後漢文目錄四 \\n 　 \\n  \\n 應瑒 \\n 黃香 \\n 黃瓊 \\n 黃琬已上卷四十二 \\n 傅毅 \\n 劉廣世 \\n 張霸 \\n 殷彤 \\n 孟雲 \\n 賈宗 \\n 張林 \\n 何敞 \\n 任尚已上卷四十三 \\n 崔駟卷四十四 \\n 崔瑗 \\n 崔琦 \\n 崔寔已上卷四十五至卷四十七 \\n 李郃 \\n 李固 \\n 李燮 \\n 周磐 \\n 杜崇 \\n 龐參 \\n 王堂已上卷四十八 \\n 呂蓋 \\n 鄧 \\n 鄧耽 \\n 許慎 \\n 許沖 \\n 舒承梵 \\n 養奮 \\n 鄭璩 \\n 張皓 \\n 張綱 \\n 高慎 \\n 霍融 \\n 曹鳳 \\n 法雄 \\n 唐羌 \\n 尚敏 \\n 蘇順 \\n 史岑 \\n 楊倫已上卷四十九 \\n 李尢卷五十 \\n 楊震 \\n 楊秉 \\n 楊賜 \\n 楊琦 \\n 楊彪 \\n 楊脩已上卷五十一 \\n 張衡卷五十二至五十五 \\n 葛龔 \\n  \\n 　 \\n  \\n   \\n  "}
{"章节": "全後漢文目錄五", "正文": "　 \\n 全後漢文目錄五 \\n 　 \\n  \\n 劉珍 \\n 虞詡 \\n 朱寵 \\n 胡廣已上卷五十六 \\n 王逸卷五十七 \\n 王延壽 \\n 翟酺 \\n 張俊 \\n 杜喬 \\n 岑宏 \\n 施延 \\n 祝諷 \\n 孟希 \\n 河南尹祉 \\n 張璫 \\n 馮緄 \\n 堂谿協 \\n 堂谿典已上卷五十八 \\n 左雄 \\n 周舉 \\n 劉光 \\n 樊長孫 \\n 吳蒼 \\n 丘訢已上卷五十九 \\n 陳龜 \\n 郎顗已上卷六十 \\n 段恭 \\n 陳球 \\n 陳珪 \\n 陳登 \\n 高賜 \\n 申屠蟠 \\n 皇甫規 \\n 虞恭 \\n 滕撫 \\n 李咸 \\n 霍諝 \\n 延篤已上卷六十一 \\n 邊韶 \\n 史敞 \\n 史弼 \\n 趙岐 \\n 趙息 \\n 趙爽一作趙嬰。已上卷六十二 \\n 田羽 \\n 郭正 \\n 陳蕃 \\n 周景 \\n 鄭郴 \\n 爰延 \\n 陳寔 \\n 陳紀已上卷六十三 \\n  \\n 　 \\n  \\n   \\n  "}
{"章节": "全後漢文目錄六", "正文": "　 \\n 全後漢文目錄六 \\n 　 \\n  \\n 張奐 \\n 張芝 \\n 張昶 \\n 張猛 \\n 張敞前漢有張敞。此同姓名。 \\n 段熲 \\n 趙典 \\n 趙溫 \\n 宰宣 \\n 袁著 \\n 劉淑 \\n 劉梁已上卷六十四 \\n 劉楨 \\n 劉陶已上卷六十五 \\n 侯瑾 \\n 高彪 \\n 廉品 \\n 秦嘉 \\n 李雲 \\n 趙芬 \\n 史枳 \\n 但望 \\n 趙咨 \\n 萇照 \\n 張磐 \\n 審忠 \\n 劉洪 \\n 朱寓 \\n 牢脩一作牢順。 \\n 劉瑜 \\n 劉琬已上卷六十六 \\n 襄楷 \\n 荀爽 \\n 荀悅 \\n 荀彧 \\n 荀攸已上卷六十七 \\n 藏 \\n 臧洪 \\n 寇榮 \\n 張儉 \\n 郭泰 \\n 徐稚 \\n 戴良 \\n 范冉一作彤。 \\n 楊喬 \\n 陽球 \\n 何休 \\n 朱 \\n 王允 \\n 董卓已上卷六十八 \\n 蔡邕卷六十九至卷八十 \\n 陸康 \\n  \\n 　 \\n  \\n   \\n  "}
{"章节": "全後漢文目錄七", "正文": "　 \\n 全後漢文目錄七 \\n 　 \\n  \\n 尚書令囂 \\n 謝弼 \\n 何進 \\n 仇靖 \\n 盧慎 \\n 盧植 \\n 孫堅 \\n 夏育 \\n 馮光 \\n 陳耽一作就耽。 \\n 曹鸞 \\n 卑整 \\n 陳雅 \\n 傅燮 \\n 傅幹已上卷八十一 \\n 張升 \\n 酈炎 \\n 黃翻 \\n 諒輔 \\n 張文 \\n 胡母班 \\n 劉岱 \\n 劉焉 \\n 劉璋 \\n 劉表 \\n 樊毅 \\n 趙壹 \\n 張溫 \\n 程苞 \\n 和海 \\n 張均 \\n 許永 \\n 王芬已上卷八十二 \\n 孔融卷八十三 \\n 蓋勳 \\n 韓卓 \\n 鄭玄 \\n 趙商 \\n 張逸 \\n 氾閣 \\n 張超 \\n 邊讓 \\n 黃忠 \\n 吳匡 \\n 士孫瑞已上卷八十四 \\n 陶謙 \\n 公孫瓚 \\n 韓馥 \\n 橋瑁 \\n 呂布 \\n 李催 \\n 田豐 \\n  \\n 　 \\n  \\n   \\n  "}
{"章节": "全後漢文目錄八", "正文": "　 \\n 全後漢文目錄八 \\n 　 \\n  \\n 沮授 \\n 審配已上卷八十五 \\n 劉熙 \\n 王商 \\n 宋衷 \\n 穎容 \\n 司馬徽 \\n 許貢 \\n 梁紹 \\n 田疇 \\n 李固先有李固見卷四十八。此李固同姓名。 \\n 李術 \\n 張絃已上卷八十六 \\n 禰衡 \\n 潘勖 \\n 高誘 \\n 仲長統已上卷八十七至卷八十九 \\n 王粲卷九十至九十一 \\n 陳琳卷九十二 \\n 阮瑀 \\n 徐幹 \\n 繁欽已上卷九十三 \\n 路粹 \\n 丁沖 \\n 丁儀 \\n 丁廙 \\n 崔 \\n 毛玠 \\n 王脩 \\n 鮑衡 \\n 霍性 \\n 華佗 \\n 皇甫隆 \\n 張松 \\n 關羽 \\n 周瑜 \\n 魯肅 \\n 呂蒙已上卷九十四 \\n 宦官 \\n 曹節 \\n 徐璜 \\n 朱瑀 \\n 呂強 \\n 趙祐 \\n 蹇顧已上卷九十五 \\n 列女 \\n 曹世叔妻班昭 \\n 樊調妻梁嫣 \\n 趙宣妻杜泰姬 \\n 陳省妻楊禮珪 \\n  \\n 　 \\n  \\n   \\n  "}
{"章节": "全後漢文目錄九", "正文": "　 \\n 全後漢文目錄九 \\n 　 \\n  \\n 趙瑛妻李文姬 \\n 張亮則妻陳惠謙 \\n 竇玄妻 \\n 泰嘉妻徐淑 \\n 楊彪妻袁氏 \\n 丁廙妻一作丁儀妻．　已上卷九十六 \\n 闕名 \\n 詔　令　上書　上言　奏　議　臺敕　符　狀　頌　贊　銘　誄已上卷九十七 \\n 碑　墓磚文　行狀　祝嘏　雜文 \\n 流賊 \\n 黃巾 \\n 外國 \\n 南匈奴單于屯屠何 \\n 鄯善王安 \\n 釋氏 \\n 嚴佛調 \\n 闕名 \\n 僊道 \\n 褚善信 \\n 陰長生 \\n 鬼神 \\n 鮮于冀 \\n 劉伯文 \\n 盧　已上卷九十八至卷百六 \\n 大凡全後漢文四百六十九人。 \\n 大凡全後漢文一百六卷。 \\n  \\n 　 \\n  \\n   \\n  "}
{"章节": "全後漢文卷一", "正文": "　 \\n 全後漢文卷一 \\n 　 \\n  \\n 烏程嚴可均校輯 \\n 光武帝一 \\n 帝諱秀。字文叔。南陽新蔡人。景帝七世孫。王莽地皇三年。與史縯起兵于宛。更始即位。以為太常偏將軍。行司隸校尉。進破虜大將軍。封武信侯。行大司馬事。以平王郎功封蕭王。尋拒命不就徵。以更始三年六月即位于鄗南。定都洛陽。改元二。建武中元。在位三十三年。謚曰光武皇帝。廟號世祖。 \\n 制書報耿純（建武六年） \\n 侯前奉公行法。朱英久吏。曉知義理。何時當以公事相是非。然受堯舜之罰者。不能愛已也。已更擇國土。令侯無介然之憂。（後漢耿純傳注引續漢書。） \\n 光武帝　一 \\n 封更始為淮陽王詔（建武元年九月辛未） \\n 更始破敗。棄城逃走。妻子祼袒。流　道路。朕甚愍之。今封更始為淮陽王。吏人敢有賊害者。罪同大逆。（後漢光武紀。） \\n 以卓茂為太傅封褒德侯詔（元年九月甲申　案。東觀記續漢書並作宣德侯。） \\n 前密令卓茂。東身自修。執節淳固。斷斷無他。其心休休焉。夫士誠能為人所不能為。則名冠天下。當受天下重賞。故武王誅紂。封比干之墓。表商容之閭。今以茂為太傅。封褒德侯。食邑二千戶。賜几杖軍馬。衣一襲。絮五百斤。復以茂長子戎為大中大夫。次子崇為中郎給事黃門。（後漢卓茂。蓺文類聚四十六。御覽二百十。又書鈔五十二引漢官儀。） \\n 差錄功臣詔（二年正月庚辰） \\n 人情得足。苦于放縱。快須臾之欲。忘慎罰之義。惟諸將業遠功大。誠欲傳于無窮。宜如臨深淵。如履薄冰。戰戰慄慄。日慎一日。其顯效未酬名籍未立者。大鴻臚越上。朕將差而錄之。（後漢光武紀。） \\n 赦詔（二年三月乙未。袁宏紀作三月乙酉。） \\n 其赦天下。惟殘賊用刑戮深刻。獄多冤人。朕甚愍之。自今已後。有犯者。將正厥辜。（蓺文類聚五十二引續漢書。） \\n 惟酷吏殘賊。用刑深刻。獄多冤人。朕甚愍之。孔子不云乎。刑罰不中。則民無所措手足。其與諸中二千石諸大夫議省刑罰。（袁宏後漢紀四。） \\n 頃獄多冤人。用刑深刻。朕甚愍之。孔子云。刑不中。則民無所措手足。其與中二千石諸大夫博士議郎議省刑法。（後漢光武紀。） \\n 禁拘執詔（二年五月癸未） \\n 民有嫁妻賣子欲歸父母者。恣聽之。敢拘執。論如律。（後漢光武紀。） \\n 復宗室列侯子孫詔（二年十二月戊午） \\n 惟宗室列侯為王莽所廢。先靈無所依歸。朕甚愍之。其並復故國。若侯身已歿。屬所上其子孫見名尚書。封拜。（後漢光武紀。） \\n 惟列侯為王莽所廢。先祖魂神無所依歸。朕甚愍之。列侯身廢者國如故。身死若子孫見在。令繼其先焉。（袁宏後漢紀四。） \\n 光武帝　二 \\n 得璽綬祠高廟詔（三年二月已酉） \\n 君盜縱橫。賊害元元。益子竊尊號。亂惑天下。朕奪兵討擊。應時崩解。十餘萬眾。束手降服。先帝璽綬。歸之王府。斯皆祖宗之靈。士人之力。朕曷足以享斯哉。其擇吉日祠高廟。賜天下長子當為父後者爵人一級。（後漢光武紀。） \\n 寬吏罪詔（三年七月庚辰） \\n 吏不漢六百石。下至墨綬長相。有罪先請。男子八十以上十歲以下。及婦人從坐者。自非不道。詔所名捕。皆不得繫。當驗問者即就驗。女徒雇山歸家。（後漢光武紀。） \\n 報朱浮詔（三年） \\n 往年赤眉跋扈長安。吾策其無穀必東。果來歸降。今度此反虜。勢無久全。其中必有內相斬者。今軍資未充。故須候麥耳。（後漢朱浮傳。） \\n 報耿弇詔（四年） \\n 將軍出身。舉宗為國。所向陷敵。功效尢著。何嫌何疑。而欲求徵。且與王常共屯涿郡。勉思方略。以成功業。（袁宏後漢紀四。後漢耿弇傳。） \\n 憂旱詔（五年五月丙子） \\n 久旱傷麥。秋種未下。朕甚憂之。將殘吏未勝。獄多冤結。元元悲恨。感傷天地乎。其令中都官三輔郡國出繫囚。罪非犯殊死。一切勿案。見徒免為庶人。務進柔良。退貪酷。各正厥事焉。（後漢光武紀。） \\n 使樊宏迎耿況詔（五年） \\n 惟況功大。不宜監察從事。邊郡寒苦。不足久居。其詣行在所。（後漢耿弇傳注引。袁崧書。） \\n 龐萌反下詔（五年四月） \\n 吾嘗于眾人中言。萌可為社稷臣。將軍等得無笑吾言。老賊當族。其各勵兵馬。會睢陽。（袁宏後漢紀五。又見後漢龐萌傳作與諸將書。與此小異。） \\n 光武帝　三 \\n 詔書勞蓋延（五年） \\n 龐萌一夜反畔。相去不遠。營壁不堅。始令人齒欲相擊。而將軍聞之。夜告臨淮楚國。有不可動之節。吾甚美之。（後漢蓋延傳注引東觀記及續漢書。） \\n 勞耿弇（五年十月） \\n 昔韓信破　下以開基。今將軍攻祝阿以發跡。此皆齊之西界。功足相方。而韓信襲擊已降。將軍獨拔勁敵。其功乃難于信也。又田橫烹酈生。及田橫降。高帝詔衛尉不聽為仇。張步前亦殺伏隆。若步來歸命。吾當詔大司徒釋其怨。又事尢相類也。將軍前在南陽。建此大策。常以為落落難合。有志者事竟成也。（後漢耿弇傳。　按。此似口語。以載入兩漢詔令。故錄之。） \\n 詔遣周黨（五年） \\n 許由不仕有唐。帝德不衰。夷齊不食周粟。王道不虧。不忍使黨久逡巡于汙君之朝。其賜帛四十匹。遣歸田里。（袁宏後漢紀五。） \\n 以范升奏示公卿詔 \\n 自古堯有許由巢父。周有伯夷叔齊。自朕高祖有南山四皓。自古聖王。皆有異士。非獨今也。太原周黨。不食朕祿。亦各有志焉。（袁宏後漢紀五。） \\n 自古明王聖主。必有不賓之士。伯夷叔齊。不食周粟。太原周黨。不食朕祿。亦各有志焉。其賜帛五十匹。（後漢周黨傳。） \\n 給廩詔（六年正月辛酉） \\n 往歲水旱蝗蟲為災。穀價騰躍。人用困乏。朕惟百姓無以自贍。惻然愍之。其命郡國有穀者給廩高年鰥寡孤獨及篤癃無家屬貧不能自存者如律。二千石勉加循撫。無令失職。（後漢光武紀。） \\n 詔報馮異（六年） \\n 將軍之于國家。義則君臣。恩猶父子。何嫌何疑。而有懼意。（袁宏後漢紀五。後漢馮異傳。） \\n 光武帝　四 \\n 赦隗囂所詿誤及遭赤眉難者詔（六年五月辛丑） \\n 惟天水、隴西、安定、北地吏人為隗囂所詿誤者。又三輔遭難赤眉。有犯法不道者。自殊死以下。皆赦除之。（後漢光武紀。） \\n 省減吏員詔（六年六月辛卯） \\n 夫張官置吏。所以為人也。今百姓遭難。戶口耗少。而縣官吏職。所置尚繁。其令司隸州牧。各實所部。省減吏員。縣國不足置長。吏可并合者。上大司徒大司空二府。（後漢光武紀。） \\n 因日食下詔（六年十月丁丑） \\n 吾德薄不明。寇賊為害。彊弱相淩。元元失所。詩云。日月告凶。不用其行。永念厥咎。內疚于心。其敕公卿舉賢良方正各一人。百僚並上封事。無有隱諱。有司修職。務遵法度。（後漢光武紀。） \\n 田租三十稅一詔（六年十二月癸巳） \\n 頃者師旅未解。用度不足。故行什一之稅。今軍士屯田糧儲差積。其令郡國收見田租三十稅一如舊制。（後漢光武紀。又見袁宏後漢紀五。有刪節。） \\n 賜馮異詔（六年冬） \\n 倉卒蕪蔞亭豆粥。虖沱河麥飯。厚意久不報。（後漢馮異傳。又見袁宏後漢紀五少末句。） \\n 報竇融詔 \\n 每追念外屬。孝景皇帝出自竇氏。定王景帝之子。朕之所祖。昔魏其一言。　繼統以正。長君少君。尊奉師傅。修成淑德。施及子孫。此皇太后神靈上天祐漢也。從天水來者。寫將軍所讓隗囂書。痛入骨髓。畔臣見之當股慄慚愧。忠臣則酸鼻流涕。義士則曠若發矇。非忠孝誠。孰能如此。豈其德薄者所能克堪。囂自知失河西之助。族禍將及。欲設閒離之說。亂惑真心。轉相解搆。以成其姦。又京師百僚。不曉國家及將軍本意。多能採取虛偽誇誕妄談。令忠孝失望。傳言乖實。毀譽之來。皆不徒然。不可不思今關東盜賊已定犬[犬當作大]。兵今當悉西。將軍其抗厲威武。以應期會。（後漢竇融傳。） \\n 光武帝　五 \\n 詔右扶風（六年） \\n 右扶風修理融父墳塋。祠以太牢。（後漢竇融傳。） \\n 赦殊死以下詔（七年正月丙申） \\n 中都官三輔郡國出繫囚。非犯殊死。皆一切勿案其罪。見徙免為庶民。耐罪　亡命吏以文除之。（後漢光武紀。） \\n 詔群臣（正月） \\n 群臣奏事。無得言聖人。（官輯聚珍本東觀漢記。） \\n 薄葬詔（同上） \\n 世以厚葬為德。薄終為鄙。至于富者奢僭。貧者殫財。法令不能禁。禮義不能止。倉卒乃知其咎。其布告天下。令知忠臣孝子慈兄。悌弟薄葬送終之義。（後漢光武紀。） \\n 罷輕車騎士等詔（七年三月丁酉） \\n 今國有眾軍。並多精勇。宜且罷輕車騎士材官樓船士及軍假吏。令還復民伍。（後漢光武紀。） \\n 日食求言詔（七年三月癸亥） \\n 吾德薄致災。謫見日月。戰慄恐懼。夫何言哉。今方念愆。庶消厥咎。其令有司。各修職任。奉遵法度。惠茲元元。百僚各上封事。無有所諱。其上書者不得言聖。（後漢光武紀。） \\n 舉賢良方正詔（七年四月壬午） \\n 比陰陽錯謬。日月薄食。百姓有過。在予一人。大赦天下。公卿司隸州牧舉賢良方正各一人。遣詣公車。朕將覽試焉。（後漢光武紀。又袁宏後漢紀六。以此。及前日蝕求言合為一詔。繫于正月癸亥晦。與范史不同。） \\n 禁拘制奴婢下妻詔（七年五月） \\n 吏人遭饑亂及為青徐賊所略。為奴婢下妻。欲云留者。恣聽之。敢拘制不還。以賣人法從事。（後漢光武紀。） \\n 詔三公議郊祀（七年五月） \\n 漢當郊堯。其與卿大夫博士議。（續漢祭祀志上。） \\n 光武帝　六 \\n 詔告隗囂（八年） \\n 若束手自詣。父子相見。保無佗也。高皇帝云。橫來。大者王。小者侯。若遂欲為黥布者。亦自任也。（後漢隗囂傳。） \\n 以河南尹王梁為濟南太守詔（七年） \\n 梁前將兵征伐。眾人稱賢。故擢典京師。建議開渠。為人興利。旅力既愆迄無成功。百姓怨讟談者讙譁。雖蒙寬宥。猶執謙退。君子成人之美。其以梁為濟南太守。（後漢梁王傳。） \\n 詔來歙（八年） \\n 桃花水出。船槃皆至郁夷陳倉。分部而進。（水經渭水上注引東觀漢記。隗囂　來歙于略陽世祖詔。） \\n 詔賜祭遵吏士縑（八年） \\n 將軍連年距難眾兵即卻。復獨按部。功勞爛然。兵退無宿戒。糧食不豫具。今乃調度恐力不堪。國家知將軍不易。亦不遺力。今送縑千匹。以賜吏士。（後漢祭遵傳注。引東觀記。） \\n 封竇融為安豊侯詔（八年） \\n 行河西五郡大將軍涼州牧張掖屬國都尉竇融。執志忠孝。扶微救危。仇疾反虜隗囂。率厲五郡精兵。羌胡畢集。兵不血刃。而虜土崩瓦解。功既大矣。篤意分明。斷之不疑。吾甚嘉之。其以安豊、陽泉、蓼、安風凡四縣封融為安豊侯。（官輯本東觀記。又蓺文類聚五十一引東觀記。） \\n 報竇融求代詔（八年） \\n 吾與將軍如左右手耳。數報謙退。何不曉人意。勉循士民。無擅離部曲。（後漢竇融傳。） \\n 追爵謚陰貴人父弟詔（九年） \\n 吾微賤之時。娶于陰氏。因將兵征伐。遂各別離。幸得安全。俱脫虎口。以貴人有母儀之美。宜立為后。而固辭弗敢當。列于媵妾。朕嘉其義讓。許封諸弟。未及爵土。而遭患逢禍。母子同命。愍傷于懷。小雅曰。將恐將懼。惟予與汝。將安將樂。汝轉棄予。風人之戒。可不慎乎。其追爵謚貴人父陸為宣恩哀侯。弟訢為宣義恭侯。以弟就嗣哀侯後。及尸柩在堂。使太中大夫拜授印綬。如在國列侯禮。魂而有靈。嘉其寵榮。（後漢光烈陰皇后紀。） \\n 光武帝　七 \\n 禁殺奴婢詔（十一年二月己卯） \\n 天地之性人為貴。其殺奴婢。不得減罪。（後漢光武紀。） \\n 敢炙灼奴婢。論如律。免所炙灼者為庶民。（後漢光武紀。） \\n 詔報岑彭（十一年春） \\n 大司馬習用步騎。不曉水戰。荊門之事。一由征南公為重而已。（後漢岑彭傳。又見袁宏後漢紀六。） \\n 原丁邯詔 \\n 漢中太守妻乃繫南鄭獄。誰當搔其背垢者。懸牛頭。賣馬脯。盜跖行。孔子語。以邯服罪。且邯一妻。冠履勿謝。（續漢百官志三法補引決錄注。丁邯遷漢中太守。妻弟為公孫述將。收妻送南鄭獄。免冠徒跣自陳。詔曰云云。） \\n 詔書告吳漢 \\n 直擁兵到成都。據其心腹。後城營自解散。（官輯本東觀漢記。） \\n 詔書戒吳漢 \\n 成都十萬餘眾。不可輕也。且堅據廣都城。去之五十里。待其即營攻城罷倦引去。乃首尾擊之。勿與爭鋒。述兵不敢來。轉營即之。移徙輒自堅。（官輯本東觀漢記。） \\n 廣都去成都五十里。述若來攻。待其困弊而攻之。勿與爭鋒。述若不來。轉營逼之。彼必堅壁。（袁宏後漢紀六。） \\n 成都十餘萬眾。不可輕也。但堅據廣都。待其來攻。勿與爭鋒。若不敢來。公轉營迫之。須其力疲。乃可擊也。（後漢吳漢傳。　案。此詔三見。皆小異。故並錄之。） \\n 光武帝　八 \\n 喻公孫述詔（十二年夏） \\n 往年詔書比下。開示恩信。勿以來歙岑彭受害自疑。今以時自詣。則家族完全。若迷惑不喻。委肉虎口。育哉奈何。將帥疲倦。吏士思歸。不欲久相屯守。詔書手記。不可數得。朕不食言。（後漢公孫述傳。） \\n 察舉詔（十二年八月乙未） \\n 三公舉茂才各一人。廉吏各二人。光祿歲舉茂才四行各一人。察廉吏三人。中二千石歲察廉吏各一人。廷尉大司農各二人。將兵將軍歲察廉吏二人。監察御史、司隸、州牧歲舉茂才各一人。（續漢百官志一注補引漢官目錄。） \\n 下詔讓劉尚（十二年十一月） \\n 城降三日。吏人從服。孩兒老母。口以萬數。一旦放兵縱火。聞之可為酸鼻。家有敝帚。享之千金。尚宗室子孫。故嘗更吏職。何忍行此。仰視天。俯視地。觀于放麑啜羹之義。二者孰仁。良失斬將弔人之義也。（官輯本東觀漢記。又見後漢公孫述傳。） \\n 詔邊吏（十二年十二月） \\n 邊吏力不足戰則守。追虜料敵。不拘以逗留法。（後漢光武紀。） \\n 禁郡國獻異味詔（十三年正月戊子） \\n 往年敕郡國勿因計吏有所進獻。今故未止。非徒勞役。道途所過。未免煩費。已敕太官。勿復受其遠方食物。乘輿口實可以薦宗廟者。即如舊制。（袁宏後漢紀七。） \\n 往年已敕郡國。異味不得有所獻御。今猶未止。非徒有豫養導擇之勞。至乃煩擾道上。疲費過所。其令太官勿復受。明敕下。遠方口實所以薦宗廟。自如舊制（後漢光武紀。） \\n 臨弔侯堪詔（十三年正月） \\n 惟霸積善之德。久而益彰。清潔之操。白首彌厲。漢之舊制。丞相拜日。封為列侯。頃以軍旅暴露。功臣未受國邑。緣忠臣之心。不欲先饗其寵。故未爵命。其追爵謚霸。使襲其後。（袁宏後漢紀七。侯霸薨。傷惜之。親自臨弔。詔。于是封霸為則鄉侯。謚曰哀侯。） \\n 光武帝　九 \\n 惟霸積善清溹。視事九年。漢家舊制。丞相拜曰。封為列侯。朕以軍師暴露。功臣未封。緣忠臣之義。不欲相踰。未及爵命。奄然而終。嗚呼哀哉。（後漢侯霸傳。） \\n 改長沙王等為侯詔（十三年二月丙辰） \\n 長沙王興。真定王得。河間王邵。中山王茂。皆襲爵為王。不應經義。其以興為臨湘侯。得為真定侯。邵為樂成侯。茂為單父侯。（後漢光武紀。） \\n 免益州民為奴婢者詔（十三年十二月） \\n 益州民自八年以來被略為奴婢者。皆一切免為庶民。或依托為人下妻。欲去者。恣聽之。敢拘留者。比青徐二州以略人佉從事。（後漢光武紀。） \\n 檢核州郡墾田及戶口詔（十五年） \\n 刺史太守多為詐巧不務實核。苟以度田為名聚人田中。并度廬屋里落。聚人遮道啼呼。（官輯本東漢紀。又見後漢光武紀注。） \\n 廢郭后立陰后詔（十七年十月辛巳） \\n 皇后懷執怨懟數違教令。不能撫循它子。訓長異室。宮闈之內。若見鷹鸇。既無關睢之德。而有呂霍之風。豈可託以幼孤。恭承明祀。今遣大司徒涉宗正吉持節。其上皇后璽綬。陰貴人鄉里良家。歸自微賤。自我不見。于今三年。宜奉宗廟為天下母。主者詳案舊典。時上尊號。異常之事。非國休福。不得上壽稱慶。（後漢光烈陰皇后紀。） \\n 不可以奉供養。（續漢五行志六。） \\n 蠲邊郡盜穀罪詔（十八年四月癸酉） \\n 今邊郡盜穀五十斛。罪至于死。開殘吏妄殺之路。其蠲除此法。同之內郡。（後漢光武紀。） \\n 光武帝　十 \\n 廟祭詔（十九年） \\n 以宗廟處所未定。且祫祭高廟。其成、哀、平且祠祭長安故高廟。其南陽舂陵歲時各且因故園廟祭祀。園廟去太守治所遠者。在所令長行太守事侍祠。惟孝宣帝有功德。其上尊號曰中宗。（續漢祭祀志下。） \\n 立皇太子詔（十九年六月） \\n 春秋之義。立子以貴。東海王陽。皇后之子。宜承大統。皇太子彊。崇執謙退。願備藩國。父子之情。重久違之。其以彊為東海王。立陽為皇太子。改名莊。（後漢光武紀。） \\n 迎詔竇融勿得讓職 \\n 日者知公欲讓職還土。故命公暑熱且自便。今相見。且宜論他事。勿得復言。（後漢書竇融傳。又見蓺文類聚五十一引東觀漢記。又袁宏後漢紀六係此詔于十二年後。） \\n  \\n 　 \\n  \\n   \\n  "}
{"章节": "全後漢文卷二", "正文": "　 \\n 全後漢文卷二 \\n 　 \\n  \\n 烏程嚴可均校輯 \\n 光武帝二 \\n 制詔貰侍御史（建武二十年十二月） \\n 已陳留督郵虞廷[廷當作延]故。貰御史罪。（後漢虞廷傳。） \\n 地震詔（二十年九月戊辰） \\n 制詔曰。日者地震。南陽尢甚。夫地者。任物至重。靜而不動者也。而今震裂。咎在君上.鬼神不順無德。災殃將及吏人。朕甚懼焉。其令南陽勿輸今年田租芻　。遣謁者案行其死罪。繫囚在戊辰以前。減死罪一等。徒皆弛解鉗。衣絲絮。賜郡中居人壓死者棺錢人三千。其口賦逋稅而廬宅尢破壞者勿收責。吏人死亡或在壞垣毀屋之下。而家嬴弱不能收拾者。以見錢穀取傭。為尋求之。（後漢光武紀。） \\n 光武帝　一 \\n 除杜喬為丹水長詔（二十三年） \\n 公侯子孫。必復其始。賢者之後。宜宰城邑。其以喬為丹水長。（後漢杜林傳。） \\n 詔增百官俸（二十六年正月） \\n 前以用度不足。吏祿薄少今益其俸。自三公下至佐使。各有差。（官本東觀漢記。） \\n 營壽陵詔（四月） \\n 無為山陵陂池。裁令流水而已。迭興之後。亦無丘壟。使合古法。今日月已逝當豫自作。臣子奉承。不得有加。（官本東觀漢記。四月始營陵地于臨平亭南詔。） \\n 臨平望平陰。河水洋洋。舟船泛泛。善矣夫。周公孔子猶不得存。安得松喬與之而共遊乎。文帝曉終始之義。景帝所謂孝子也。故遭反覆。霸陵獨完。非成法耶。（同上。乃令陶人作瓦器。又曰云云。） \\n 古者帝王之葬。皆陶人瓦器。木車茅馬。使後世之人。不知其處。太宗識終始之義。景帝能述遵孝道。遭天下反覆。而霸陵獨完。受其福。豈不美哉。今所制地不過二三頃。無為山陵陂池。裁令流水而。（後漢光武紀下。初作壽陵將作大匠竇融上言。園陵廣袤。無慮所用。帝曰云云。　案。此與東觀記互有刪節。故並錄之。） \\n 行禘祫祭詔（二十六年） \\n 禘祫之祭。不行已久矣。三年不為禮。禮必壞。三年不為樂。樂必崩。宜據經典。詳為其制。（後漢張純傳。） \\n 二府去大詔（二十七年五月丁丑） \\n 昔契作司徒。禹作司空。皆無大名。其令府去六。（後漢光武紀。） \\n 報臧宮馬武請滅匈奴詔（二十七年） \\n 黃石公記曰。柔能制剛。弱能制彊。柔者德也。剛者賊也。弱者仁之助也。彊者怨之歸也。故曰有德之君。以所樂樂人。無德之君。以所樂樂身。樂人者其樂長。樂身者不久而亡。舍近謀遠者勞而無功。舍遠謀近者逸而有終。逸政多忠臣。勞政多亂人。故曰務廣地者荒。務廣德者彊。有其有者安。貪人有者殘。殘滅之政。雖成必敗。今國無善政。災變不息。百姓驚惶。人不自保。而復欲遠事邊外乎。孔子曰。吾恐季孫之憂。不在顓臾。且北狄尚彊。而屯田警備。傳聞之事。恆多失實。誠能舉天下之半。以滅大寇。豈非至願。苟非其時。不如息人。（後漢臧宮傳。） \\n 光武帝　二 \\n 減死罪詔（二十八年十月） \\n 死罪繫囚。皆一切募下蠶室。其女子宮。（後漢光武紀） \\n 減罪詔（二十九年四月） \\n 令天下繫囚。自殊死已下及徒。各減本罪一等。其餘贖罪輸作。各有差。（後漢光武紀） \\n 拒群臣請封禪詔（三十年） \\n 災異連仍。日月薄食。百姓怨歎。而欲有事于泰山。污七十二代編錄。以羊皮雜貂裘。何強顏耶。（官輯本東觀漢記。） \\n 即位三十年。百姓怨氣滿腹。吾誰欺。欺天乎。曾謂泰山不如林放。何污七十二代之編錄。桓公欲封。管仲非之。若郡縣遠遣吏上壽。虛稱盛美。必髡。兼令屯田。（續漢祭祀志上。） \\n 詔許梁松等封禪（中元元年） \\n 許。昔小白欲封。夷吾難之。季氏欲旅。仲尼非焉。蓋齊諸侯。季氏大夫。皆無事于泰山。今予末小子。巡祭封禪。德薄而任重。一則以喜。一則以懼。喜于得承鴻業。帝堯善及子孫之餘賞。蓋應圖籙當得是當。懼于過差。執德不弘。信道不篤。為議者所誘進。後世知吾罪深矣。（續漢祭祀志下注引東觀書。） \\n 遺詔（二年二月戊戌） \\n 朕無益百姓。皆知[知當作如]孝文皇帝制度。務從約省。刺史二千石長吏皆無離城郭。無遺吏及因郵奏。（後漢光武紀。） \\n 光武帝　三 \\n 以張況為常山關長詔（巳下年月未詳） \\n 家人居不足贍。且以一縣自養。（後漢張禹傳注引東觀記。祖父況遷涿郡太守。時年八十。不任兵馬。上疏。乞身詔云云。復以況為常山關長。會赤眉攻關城。況出戰死。　案。此詔當在元二年間。） \\n 以王閎子補吏詔 \\n 武王克殷。表商容之閭。閎修善謹敕。兵起。吏民獨不爭其頭首。今以閎子補吏。（漢書董賢傳。王閎。王莽時為牧守。所居見紀。莽敗迺去官。世祖下詔。） \\n 賜張堪詔 \\n 平陽丞李善稱故令范遷于張堪。令人面熱汗出。其賜堪新繒百匹。以表廉吏。（御覽三百八十七引東觀記。） \\n 四科取士詔 \\n 方今選舉賢佞朱紫錯用。丞相故事。四科取士。一曰德行高妙。志節清白。二曰學通行修。經中博士。三曰明達法令。足以決疑。能案章覆問。文中御史。四曰剛毅多略。遭事不惑。明足以決。才任三輔令。皆有孝悌廉公之行。自今以後。審四科辟召。乃刺史二千石察茂才尢異孝廉之吏。務盡實覈。選擇英俊。賢行廉潔。平端于縣邑。務授試以職。有非其人。臨計過署。不便習官事。書疏不端正。不如詔書。有司奏罪名。並正舉者。（續漢百官志一注引漢官儀。世祖詔云云。） \\n 賜侯將軍詔 \\n 卿歸田里。曷不令妻子從。將軍老矣。夜臥誰為搔背痒也。 \\n 詔褒牛牢 \\n 朕幼交牛君真[真當作直]。清高士也。恆有疾。州郡之官者。常親到家致意焉。（御覽五百八引皇甫劾高傳。） \\n 拜鄧禹為大司徒策（元年七月辛未） \\n 制詔前將軍鄧禹。深執忠孝。與朕謀謨帷幄。決勝千里。孔子曰。吾自有回。門人日親。斬將破軍。平定山西。功效尢著。百姓不親。五品不訓。汝作司徒。敬敷五教。五教在寬。今遣奉車都尉授印綬。封為酇侯。食邑萬戶。敬之哉。（後漢鄧禹傳。又見袁宏後漢紀三。上璽書勞鄧禹云云。有刪節。） \\n 光武帝　四 \\n 封功臣策（二年正月庚辰） \\n 在上不驕。高而不危。制節謹度。滿而不溢。敬之戒之。傳爾子孫。長為漢藩。（後漢光武紀。） \\n 贈來歙策（十一年） \\n 中郎將來歙。攻戰連年。平定羌隴。憂國忘家。忠孝彰著。遭命遇害。嗚呼哀哉。使太中大夫贈歙中郎將征羌侯印綬。謚曰節侯。謁者護喪事。（後漢來歙傳。） \\n 敕鄧禹（元年） \\n 司徒堯也。亡賊桀也。長安吏人。遑遑無所依歸。宜以時進討。鎮慰西京。繫百姓之心。（後漢鄧禹傳。） \\n 敕諸將（元年十二月） \\n 賊若東走。可引宜陽兵會新安。賊若南走。可引新安兵會宜陽。（後漢劉盆子傳。） \\n 密敕耿純（二年） \\n 劉揚若見。因而收之。（後漢耿純傳。） \\n 徵鄧禹還軍敕（二年） \\n 赤眉無穀自當來東。吾折捶笞之。非諸將憂也。無得復妄進兵。（後漢鄧禹傳。） \\n 勒兵堅守。慎無與窮寇交鋒。老賊疲弊。必當束手事吾也。以飽待飢。以逸擊勞。折捶而笞之耳。（後漢紀。） \\n 敕馮異（二年十一月） \\n 三輔遭王莽更始之亂。又遇赤眉延岑之弊。兵家縱橫。百姓塗炭。將軍今奉辭討諸不軌。兵家降者。遣其渠帥。散其小民。令就農桑。壞其營壘。無使復聚。征伐非在遠戰掠地。多得城邑。要在平定安集之耳。吾諸將非不健斗。然多好虜掠。為小民害。卿本能撿吏士。勉自修整。無為郡縣所苦。（袁宏後漢光武紀四。又見後漢馮異傳。有刪節。） \\n 光武帝　五 \\n 敕蓋延（四年） \\n 可直往擣郯。則蘭陵必自解。（後漢蓋延傳。） \\n 敕岑彭書（八年） \\n 兩城若下。便可將兵南擊蜀虜。人苦不知足。既平隴。復望蜀。每一發兵。頭鬚為白。（後漢岑彭傳。） \\n 敕吳漢（八年） \\n 諸部甲卒。俱坐費糧食。若有逃亡。則沮敗眾心。宜悉罷之（後漢吳漢傳。） \\n 璽書勞馮異（三年） \\n 赤眉破平。士吏勞苦。始雖垂翅回谿。終能奮翼黽池。可謂失之東隅。收之桑榆。方論功賞以答大動。（後漢馮異傳。） \\n 璽書賜竇融（五年） \\n 制詔行河西五郡大將軍事屬國都尉。勞鎮守邊五郡。兵馬精彊。倉庫有蓄。民庶殷富。外則折挫羌胡。內則百姓蒙福。威德流聞。虛心相望。道路隔塞。邑邑何已。長史所奉書獻馬悉至。深知厚意。今益州有公孫子陽。天水有隗將軍。方蜀漢相攻。權在將軍。舉足左右。便有輕重。以此言之。欲相厚。豈有量哉。諸事具長史所見。將軍所知。三者[三者之三當作王]迭興。千載一會。欲遂立桓文。輔微國。當勉卒功業。欲三分鼎足。連衡合從。亦宜以時定。天下未并。吾與爾絕域。非相吞之國。今之義者。必有任囂效佗制七郡之計。王者有分士。無分民自適已事而已。今以黃金二百斤賜將軍。便宜輒言。（後漢竇融傳。） \\n 璽書勞馮異（七年） \\n 制詔大司馬虎牙建威漢中捕虜武威將軍。虜兵狠[狠當作猥]下。三輔驚恐。栒邑危亡。在于旦夕。北地營保。按兵觀望。今偏城獲全。虜兵挫折。使耿定之屬。復念君臣之義。征西功若丘山。猶自以為不足。孟之反奔而殿。亦何異哉。今遣太中大夫賜征西吏士死傷者醫藥棺斂。大司馬已下親弔死問疾。以崇謙讓。（後漢馮異傳。） \\n 光武帝　六 \\n 栒邑孤危。亡在旦夕。諸將狐疑。莫有先發。將軍獨決奇算。摧敵殄寇。功如丘山。猶若不足。雖孟反後入。無以過也。今遣太中大夫賚醫藥殯殮之具以賜吏士。其死傷者。大司馬已下親弔問之。以崇謙讓。（袁宏後漢紀六。　案。此校本傳多出諸將狐疑已下四語。） \\n 璽書賜陳俊（八年） \\n 將軍元勳大著。威震青徐。兩州有警。得專征之。（後漢陳俊傳注引華嶠書。又見袁宏後漢紀三。） \\n 璽書賜馮異（九年） \\n 聞吏士清銳。水火不避。搆[搆當作購]賞之賜。必不令將軍負丹青失斷金也。（後漢馮異傳注引東觀記。） \\n 璽書賜侯霸 \\n 崇山幽都何可偶。黃鉞一下無處所。欲以身試法邪。將殺身以成仁邪。（後漢馮勤傳。） \\n 報馮異（建武元年） \\n 季文多詐。人不能得其要領。今移其書。告守尉當警備者。（袁宏後漢紀三。馮異奏季秩書。王報異。） \\n 報鄧禹（元年） \\n 縛馮愔者。必黃防也。（後漢鄧禹傳。） \\n 與朱伯然書（元年） \\n 交鋒之日。神星晝見。太白清明。（北堂書鈔百五十引東觀漢紀。又見御覽五。　案。光武紀。朱鮪遣討難將軍蘇茂攻溫。馮異寇恂與戰。大破之。斬其將賈彊。于是諸將譏上尊號。及即位。使吳漢等十一將軍圍朱鮪于洛陽。此云交鋒。即其時也。鮪字伯然。淮陽人。） \\n 光武帝　七 \\n 手書報隗囂（三年） \\n 慕樂德義。思相結納。昔文王三分。猶服事殷。但駑馬鉛刀。不可強扶。數蒙伯樂一顧之價。而蒼蠅之飛。不過數步。即託驥尾。得以絕群。隔于盜賊。聲問不數。將軍操執。扶傾救危。南距公孫之兵。北禦羌胡之亂。是以馮異西征。得以數千百人躑躅三輔。微將軍之助則咸陽已為他人禽矣。今關東寇賊。往往屯聚。志務廣遠。多所不暇。未能觀兵成都。與子陽角力。如令子陽到漢中。三輔願因將軍兵馬。鼓旗相當。儻肯如言。蒙天之福。即智士計功割地之秋也。管子曰。生我者父母。成我者鮑子。自今以後。手書相聞。勿用旁人解搆之言。（後漢隗囂傳。） \\n 讓蓋延（四年） \\n 閒欲先赴郯者以不意故耳。今既奔走。賊計已立。圍豈可解乎。（後漢蓋延傳。） \\n 報劉興書（六年） \\n 欲復進兵恐失其頭首也。（聚珍本東觀漢紀。代郡太守劉興將數百騎攻賈覽上狀。撽至帝知其必敗。報書。） \\n 賜隗囂書（六年） \\n 昔柴將軍與韓信書云。陛下寬仁。諸侯雖有亡叛而後歸。輒復位號。不誅也。以囂文吏。曉義理。故復賜書。深言則似不遜。略言則事不決。今若束手。復遺恂弟歸闕廷者。則爵祿獲全。有浩大之福矣。吾年垂四十。在兵中十歲。厭浮語虛辭。即不欲。勿報。（後漢隗囂傳。） \\n 與公孫述書（六年） \\n 圖識言公孫。即宣帝也。代漢者當塗高。君豈高之身邪。乃復以掌文為瑞。王莽何足效乎。君非吾賊臣亂子。倉卒時人皆欲為君事耳。何足數也。君日月已逝。妻子弱小。當早為定計。可以無憂。天下神器。不可力爭。宜留三思。（後漢公孫述傳。） \\n 西狩獲麟識曰。乙子卯金。即乙未歲授劉氏。非西方之守也。光廢冒帝。立子公孫。即霍光廢昌邑王立孝宣帝也。黃帝姓公孫。自以土德。君所知也。漢家九百二十歲。以蒙孫亡。受以丞相。其名當塗高。高豈君身邪。吾自繼祖而興。不稱受命。求漢之斷。莫過王莽。近張滿作惡。兵圍得之。歎曰。為天文所誤。恐君復誤也。（華陽國志。） \\n 光武帝　八 \\n 報陳俊（八年） \\n 東州新平。大將軍之功也。負海猾夏盜賊之處。國家以為重憂。且勉鎮撫之。（後漢陳俊傳。又見袁宏後漢紀三。） \\n 讓吳漢（十二年） \\n 比敕公千條萬端。何意臨事勃亂。既輕敵深入。又與尚別營。事有緩急。不復相及。賊若出兵綴公。以大眾攻尚。尚破。公即敗矣。幸無它者。急引兵還廣都。（後漢吳漢傳。） \\n 報吳漢（十二年） \\n 公還廣都。甚得其宜。述必不敢略尚而擊公也。若先攻尚。公從廣都五十里。悉步騎赴之。適當值其危困。破之必矣。（後漢吳漢傳。） \\n 迎下鮑永書 \\n 君晨夜冒犯霜露。精神亦已勞矣。以君幃幄近臣。其以為兗州牧。（後漢鮑永傳注引東觀記。） \\n 報鄯善王（二十七年） \\n 今使者大兵未能得出。如諸國力不從心。東西南北自在也。（後漢西域莎車傳。） \\n 戒馮勤（二十七年） \\n 朱浮上不忠于君。下陵轢同列。竟以中傷至今。死生吉凶未可知。豈不惜哉。人臣放逐受誅。雖復追加賞賜賻祭。不足以償不訾之身。忠臣孝子。覽照前世。以為鏡戒。能盡忠于國。事君無二。則爵賞光乎當世。功名列于不朽。可不勉哉。（後漢馮勤傳。） \\n 即位祭告天地文 \\n 皇天上帝。后土神祇。睠顧降命。屬秀黎元。為民父母。秀不敢當。群下百僚。不謀同辭。咸曰。王莽篡弒竊位。秀發憤興義兵。破王尋王邑百萬眾于昆陽。誅王郎、銅馬、赤眉、青犢賊于河北。平定天下。海內蒙恩。上當天地之心。下為元元所歸。讖記曰。劉秀發兵捕不道。卯金修德為天子。秀猶固辭。至于再。至于三。群下僉曰。皇天大命。不可稽留。敢不敬承。（後漢光武紀。續漢祭祀志上。） \\n 光武帝　九 \\n 告祠高廟遷呂后主 \\n 高皇帝與群臣約。非劉氏不王。呂太后賊害三趙。專王呂氏。賴社稷之靈。祿產伏誅。天命幾墜。危朝更安。呂太后不宜配食高廟。同祧至尊。薄太后母德慈仁。孝文皇帝賢明臨國。子孫賴福。延祚至今。其上薄太后尊號曰高皇后。配食地祇。遷呂太后廟主于園。四時二祭。（後漢光武紀。中元元年冬十月甲申。使司空告祠高廟。） \\n  \\n 　 \\n  \\n   \\n  "}
{"章节": "全後漢文卷三", "正文": "　 \\n 全後漢文卷三 \\n 　 \\n  \\n 烏程嚴可均校輯 \\n 明帝 \\n 帝諱莊。初名陽。光武第四子。建武十五年封東海公。十七年進爵為王。十九年立為皇太子。中元二年二月即位。改元永平。在位十八年。謚曰孝明皇帝。廟號顯宗。 \\n 日食下三公制（永平十三年十月壬辰） \\n 冠履勿劾。災異屢見。咎在朕躬。憂懼遑遑。未知其方。將有司陳事。多所隱諱。使君上壅蔽。下有不乎。昔衛有忠臣。靈公得守其位。今何以和穆陰陽。消伏災譴。刺史太守詳刑理冤。存恤鰥寡孤獨。勉思職焉。（後漢明紀。） \\n 明帝　一 \\n 壽陵制（十四年） \\n 令流水而已。石槨廣一丈二尺。長二丈五尺。無得起墳。萬年之後。掃地而祭。杅水脯糒而已。過百日。唯四時設奠。置吏卒數人。供給灑掃。勿開修道。敢有所興作者。以擅議宗廟法從事。（後漢明紀。） \\n 告瑞宗廟制（十七年五月戊子） \\n 天生神物。以應王者。遠人慕化。實由有德。朕以虛薄。何以享斯。唯高祖光武聖德所被。不敢有辭。其敬舉觴。太常擇吉日策告宗廟。其賜天下男子爵人二級。三老孝悌力田人三級。流人無名數欲占者人一級。鰥寡孤獨篤癃貧不能自存者粟人三斛。郎從官視事十歲已上者帛十匹。中二千石二千石下至黃綬貶秩奉贖。在去年以來皆還贖。（後漢明紀。） \\n 即位恩赦詔（中元二年四月丙辰） \\n 子末小子。奉承聖業。夙夜震畏。不敢荒寍。先帝受命中興。德侔帝王。協和萬邦。格于上下。懷柔百神。惠于鰥寡。朕承大運。繼體守文。不知稼穡之艱難。懼有廢失。聖恩遺戒。顧重天下。以元元為首。公卿百僚。將何以輔朕不逮。其賜天下男子爵人二級。三老孝弟力田人三級。爵過公乘。得移與子若同產[同產下當增同產二字]子。及流人無名數欲自占者人一級。鰥寡孤獨篤癃粟人十斛。其施刑及郡國徒。在中元元年四月己卯赦前所犯而後捕繫者。悉免其刑。又邊人遭亂為內郡人妻在己卯赦前。一切遣還邊。恣其所樂。中二千石下至黃綬貶罪贖論者。悉皆復秩還贖。方今上無天子。下無方伯。若涉淵水而無舟楫。夫萬乘至重。而壯者慮輕。實賴有德。左右小子。高密侯禹。元功之首。東平王蒼。寬博有謀。並可以受六尺之託。臨大節而不撓。其以禹為太傅。蒼為驃騎將軍。太尉　告謚南郊。司徒訢奉安梓宮。司空魴將校復土。其封　為節鄉侯。訢為安鄉侯。魴為揚邑侯。（後漢明紀。又略見蓺文類聚四十八引東觀漢記。） \\n 以東平王蒼為驃騎將軍詔（初即位） \\n 東平王蒼寬博有謀可以託六尺之孤。其以蒼為驃騎將軍。（北堂書鈔六十四引續漢書東平王傳明帝詔。蓺文類聚四十八引東觀漢記。六尺之孤下多臨大節而不可奪七字。） \\n 明帝　二 \\n 恤燒何豪詔（二年） \\n 昔桓公伐戎而無仁惠。故春秋貶曰齊人。今國家無德。恩不及遠。羸弱何辜。而當并命。夫長平之暴。非帝者之功。咎由太守長吏。妄加殘戮。比銅鉗尚生者。所在致醫藥養視。令招其種人。若欲歸故地者。厚遣送之。其小種若束手自詣欲效功者。皆除其罪。若有逆謀為吏所捕。而獄狀未斷。悉以賜有功者。（後漢西羌傳。） \\n 聽贖罪詔（二年十二月甲寅） \\n 方春。戒節人以耕桑其敕有司。務順時氣。使無煩櫌。天下亡命殊死已下。聽得贖論。死罪入縑二十匹。右趾至髡鉗城旦舂十匹。完城旦舂至司寇作三匹。其未發覺。詔書到先自告者。半入贖。今選舉不實。邪佞未去。權門請託。殘吏放手。百姓愁怨。情無告訴。有司明奏罪名。並正舉者。又郡縣每因徵發。輕為姦利。詭責羸弱。先急下貧。其務在均平。無令枉刻。（後漢明紀。） \\n 以吳良為議郎詔 \\n 前以事見良。鬚髮皓然。衣冠甚偉。夫薦賢助國。宰相之職。蕭何舉韓信。設壇而拜。不復考試。今以良為議郎。（後漢吳良傳。東平王蒼上疏薦良。顯宗以示公卿云云。又見北堂書鈔五十六引東觀漢記。有蕭何已下四句。） \\n 封陰興子弟詔（永平元年） \\n 故侍中衛尉關內侯興。典領禁兵。從平天下。當以軍功。顯受封爵。又諸舅比例。應蒙恩澤。興故[故當作皆固]讓。安平里巷。輔導朕躬。有周昌之直。在家仁孝。有曾閔之行。不幸早卒。朕甚傷之。賢者子孫。宜加優異。其以汝南之鮦陽封興子慶為鮦陽侯。慶弟博為　強侯。博弟員丹並為郎。（後漢陰識傳附。） \\n 詔東海王傅相（元年） \\n 王恭謙好禮。以德自終。遺送之物。務從約省。衣足斂形。茅車瓦器。物減于制。以彰王卓爾獨行之志。將作大匠留起陵廟。（後漢東海王彊傳。又略見袁宏後漢紀九。） \\n 明帝　三 \\n 詔驃騎將軍三公（二年正月辛未） \\n 今令月吉日。宗祀光武皇帝于明堂。以配五帝。禮備法物。樂和八音。詠祉福。舞功德。其班時令。敕群后。事畢升靈臺。望元氣。吹時律。觀物變。群僚藩輔。宗室子孫。眾郡奉計。百蠻貢職。烏桓濊貊。咸來助祭。單于侍子骨都侯亦皆陪位。斯固聖祖功德之所致也。朕以闇陋。奉承大業。親執圭璧。恭祀天地。仰惟先帝。受命中興。撥亂反正。以寍天下。封泰山。建明堂。立辟雍。起靈臺。恢弘大道。被之八極。而胤子無成康之質。群臣無呂旦之謀。盥洗進爵。踧踖惟慚。素性頑鄙。臨事益懼。故君子坦蕩蕩。小人長戚戚。其令天下。自殊死已下謀反大逆。皆赦除之。百僚師尹。其勉修厥職。順行時令。敬若昊天。以綏兆人。（後漢明紀。） \\n 幸辟雍行養老禮詔（二年十月壬子） \\n 光武皇帝建三朝之禮。而未及臨饗。眇眇小子。屬當聖業。閒暮春吉辰。初行大射。今月元日。復踐辟雍。尊事三老。兄事五更。安車輪。供綏執授。侯王設醬。公卿饌珍。朕親袒割。執爵而酳。祝哽在前。祝噎在後。升歌鹿鳴。下管新宮。八佾具修。萬舞于庭。朕固薄德。何以克當。易陳負乘。詩刺彼已。永念慚疚。無忘厥心。三老李躬。年耆學明。五更桓榮。授朕尚書。詩曰。（袁宏紀作五更桓榮。以尚書授朕十有餘年。周頌曰。視我顯德。又曰。）無德不報。無德不酬。其賜榮爵關內侯。食邑五千戶。三老五更皆以二千石祿養終厥身。其賜天下三老酒人一石。肉四十斤。有司其存耆耋。恤幼孤。惠鰥寡。稱朕意焉。（後漢明紀。又略見袁宏後漢紀。又文選東京賦注引東觀漢記。） \\n 明帝　四 \\n 勸農詳刑詔（三年正月癸巳） \\n 朕奉郊祀。登靈臺。見史官正儀度。夫春者。歲之始也。始得其正。則三時有成比者水旱不節。邊人食寡。政失于上。人受其咎。有司其勉順時氣。勸督農桑。去其螟蜮。以及蝥賊。詳刑慎罰。明察單辭。夙夜匪懈。以稱朕意。（後漢明帝紀。） \\n 報鍾離意止作北宮詔（永平三年夏） \\n 湯引六事。咎在一人。其冠履勿謝。比上天降旱。密雲數會。朕戚然慚懼。思獲嘉應。故分布禱請。闚候風雲。北祈明堂。南設雩場。今又敕大匠。止作諸宮。減省不急。庶消災譴。（後漢鍾離意傳。） \\n 報東平王蒼議世祖廟樂舞（三年八月丁卯） \\n 驃騎將軍議。可進武德之舞如故。（續漢祭祀志下注補引東觀書。） \\n 下詔改樂名樂官（三年八月初即位） \\n 尚書璇璣鈐曰。有帝漢出。德洽作樂。名太予。今且改郊廟樂曰太子樂。太樂官曰太子樂官。以應圖讖。樂詩曲操。以俟君子。（文選東都賦注引東觀漢記。又見後漢曹　傳。合錄之。） \\n 日食求言詔（三年八月壬申） \\n 朕奉承祖業。無有善政。日月薄蝕。彗孛見天。水旱不節。稼穡不成。人無宿儲。下生愁蟄。雖夙夜勤思。而智能不逮。昔楚莊無災。以致戒懼。魯哀禍大。天不降譴。今之動變。儻尚可救。有司勉思厥職。以匡無德。古者卿士獻詩。百工箴諫。其言事者。靡有所諱。（後漢明帝紀。） \\n 以姜詩為郎中詔（三年） \\n 大孝入朝。凡諸舉者。一聽平之。（後漢列女姜詩傳。） \\n 得雨勞公卿詔（四年二月辛亥） \\n 朕親耕（文選東京賦注引東觀漢記有于字。）藉田。以祈農事。京師冬無宿雪。春不燠沐。煩勞群司。積精禱求。而比再得時雨。宿麥潤澤。其賜公卿半奉。有司勉遵時政。務平刑罰。（後漢明帝紀。） \\n 聽東王蒼歸藩詔（五年二月） \\n 東平王比上書。願歸藩。上將軍印綬。謙讓日聞。至誠懇惻。蓋君子成人之美。今其聽焉。以驃騎長史為東平王太傳。掾吏為中大夫。令史為王家郎。勿上將軍印綬。（袁宏後漢紀九。） \\n 明帝　五 \\n 賜執金吾馮魴詔（十月） \\n 複道多風寒。左右老人且病痱。多取帷帳。東西完塞。窗皆令緻密。（御覽七百四十二引東觀漢記。） \\n 復元氏縣田租詔（十月） \\n 豊沛濟陽。受命所由。加恩報德。適其宜也。今永平之政。百姓怨結。而吏人求復。令人愧笑。重逆此縣之拳拳。其復元氏縣田租更賦六歲。勞賜縣掾史及門闌走卒。（後漢明帝紀。） \\n 獲寶鼎詔（六年四月甲子） \\n 昔禹收九牧之金。鑄鼎以象物。使人知神姦。不逢惡氣。遭德則興。遷于商周。周德既衰。鼎乃淪亡。祥瑞之降。以應有德。方今政化多僻。何以致茲。易曰。鼎象三公。豈公卿奉職得其理邪。太常其以礿祭之日陳鼎于廟。以備器用。賜三公帛五十匹。九卿二千石半之。先帝詔書。禁人上事言聖而閒者章奏。頗多浮詞。自今若有過稱虛譽。尚書皆宜抑而不省。示不為諂子蚩也。（後漢明帝紀。） \\n 陰太后晏駕詔（七年） \\n 柩將發于殿。群臣百官陪位。黃門鼓吹三通。鳴鐘鼓。天子舉哀。女侍史官三百人。皆著素。參以白素。引棺挽歌。下殿就車。黃門宦者引以出宮省。太后魂車。鸞路青羽蓋駟馬。龍旗九旒。前有方相。鳳皇車大將軍妻參乘。太僕妻御。悉道公卿百官。如天子郊鹵簿儀。（續漢禮儀志下注引丁孚漢儀。） \\n 臨雍禮畢詔三公（八年十月丙子） \\n 募郡國中都官死罪繫囚。減罪一等。勿笞。諸度遼將軍營。屯朔方五原之邊縣。妻子自隨。便占著邊縣。父母同產欲相代者。恣聽之。其大逆無道殊死者。一切募下蠶室。亡命者令贖罪。各有差。凡徙者。賜弓弩衣糧。（後漢明紀。） \\n 明帝　六 \\n 日食求言詔（八年十月壬寅） \\n 朕以無德。奉承大業。而下貽人怨。上動三光。日食之變。其災尢大。春秋圖讖所謂至譴。永思厥咎。在子一人。群司勉修職事。極言無諱。（後漢明帝紀。） \\n 班示封事詔（八年十一月） \\n 群僚所言。皆朕之過。人冤不能理。吏黠不能禁。而輕用人力。繕修宮宇。出入無節。喜怒過差。昔應門失守。關雎刺世。飛蓬隨風。微子所歎。永覽前戒。竦然競[競當作兢]懼。徒恐薄德。久而致怠耳。（後漢明帝紀。） \\n 報楚王英詔（八年） \\n 楚王誦黃老之微言。尚浮屠之仁祠。潔齋三日。與神為誓。何嫌何疑。當有悔吝。其還贖。以助伊蒲塞桑門之盛饌。（後漢楚王英傳。又袁宏後漢紀十。　案。後魏書釋老志作章帝。誤。） \\n 詔卹徙邊者妻子（九年三月） \\n 郡國死罪囚減罪與妻子詣五原朔方占著所在死者。皆賜妻父若男同產一人復終身。其妻無父兄獨有母者。賜其母錢六萬。又復其口筭。（後漢明紀。） \\n 詔卹貧民（九年四月） \\n 郡國以公田賜貧人。各有差。（後漢明紀。） \\n 赦廣陵王荊詔（十年） \\n 荊數年之間。大罪二矣。其赦荊罪。不得臣其吏民。（袁宏後漢紀十。） \\n 大赦詔（十年四月戊子） \\n 昔歲五穀登衍。今茲蠶麥善收。其大赦天下。方盛夏長養之時。蕩滌宿惡。以報農功。百姓勉務桑稼。以備災害。吏敬厥職。無令愆惰。（後漢明紀。） \\n 明帝　七 \\n 手詔東平王國傅（十一年） \\n 辭別之後。獨坐不樂。因就車歸。伏軾而吟。瞻望永懷。實勞我心。誦及采菽。以增歎息。日者問東平王。處家何等最樂。王言為善最樂。其言甚大。副是要腹矣。今送列侯印十九枚。諸王子年五歲已上能趨拜者。皆令帶之。（後漢東平憲王蒼傳。） \\n 申明科禁詔（十二年五月丙辰） \\n 昔曾閔奉親。竭歡致養。仲尼葬子。有棺無槨。喪貴致哀。禮存寍儉。今百姓送終之制。競為奢靡。生者無擔石之儲。而財力盡于墳土。伏臘無糟糠。而牲牢兼于一奠。糜破積世之業。以供終朝之費。子孫飢寒。絕命于此。豈祖考之意哉。又車服制度。恣極耳目。田荒不耕。游食者眾。有司其申明科禁。宜于今者。宣下郡國。（後漢明紀。） \\n 巡行汴渠詔（十三年四月乙酉） \\n 自汴渠決敗。六十餘歲。加頃年以來。雨水不時。汴流東侵。日月益甚。水門故處。皆在河中。漭瀁廣溢。莫測圻岸。蕩蕩極望。不知綱紀。今兗豫之人。多被水患。乃云縣官不先人急。好興它役。又或以為河流入汴。幽冀蒙利。故曰左隄彊則左隄傷。左右俱彊則下方傷。宜任水勢所之。使人隨高而處。公家息壅塞之費。百姓無陷溺之患。議者不同。南北異論。朕不知所從。久而不決。今既築隄理渠。絕水立門。河汴分流。復其舊跡。陶丘之北。漸就壤墳。故薦嘉玉絜牲。以禮河神。東迥洛汭。歎禹之績。今五土之宜。反其正色。濱渠下田。賦與貧人。無令豪右得固其利。庶繼世宗瓠子之作。（後漢明紀。） \\n 還馮魴爵士詔（十四年） \\n 執金吾魴。侍衛歷年。數進忠言。其還爵士。封為楊邑侯。（袁宏後漢紀。又玉海引東觀漢記詔曰。馮魴以忠孝出入八年。數進忠言正諫。賜以玉玦。） \\n 制詔許太后（十四年四月） \\n 國家始聞楚事。幸其不然。既知審實。懷用悼灼。庶欲宥全王身。令保卒天年。而王不念顧太后。竟不自免。此天命也。無可奈何。太后其保養幼弱。免[免當作勉]強飲食。諸許願王富貴。人情也。已詔有司。出其有謀者。令安田宅。（後漢楚王英傳。） \\n 明帝　八 \\n 贖罪詔（十五年二月） \\n 亡命自殊死已下贖。死罪賺[賺當作縑]四十匹。右趾至髡鉗城旦舂十匹。完城旦至司冠作五匹。犯罪未發覺。詔書到日自告者。半入贖。（後漢明紀。） \\n 按驗郰令詔（後漢鄭傳注引謝承書云。十五年。） \\n 朕自怡京師。尚不能攘蝗。郰令何人。而令消弭。遣按驗之。 \\n 詔竇固（十六年） \\n 吏如班超。何故不遣。而更選乎。今以超為軍司馬。令遂前功。（後漢班超傳。） \\n 罪人徙邊詔（十六年九月） \\n 令郡國中都官死罪繫囚。減死罪一等。勿笞。詣軍營。屯朔方敦煌。妻子自隨。父母同產欲求從者。恣聽之。女子嫁為人妻。勿與俱。謀反大逆無道。不用此書。（後漢明紀。） \\n 詔班固（十七年） \\n 司馬遷著書。成一家之言。揚名後世。至以身陷刑之故。反微文刺譏。貶損當世。非誼士也。司馬相如洿行無節。但有浮華之詞。不周于用。至于疾病而遺忠。主上求取其書。竟得頌述功德。言封禪事。忠臣效也。至是賢遷遠矣。（文選典引序。） \\n 贖刑詔（十八年三月丁亥） \\n 其令天下亡命。自殊死已下贖。死罪縑三十匹。右趾至髡鉗城旦舂十匹。完城旦至司寇作五匹。吏人犯罪未發覺。詔書到自告者。半入贖。（後漢明紀。） \\n 禱雨詔（十八年四月已未） \\n 自春以來。時雨不降。宿麥傷旱。秋種未下。政失厥中。憂懼而已。其賜天下男子爵人二級。及流民無名數欲占者人一級。鰥寡孤獨篤癃貧不能自存者粟人三斛。理冤獄。錄輕繫。二千石分禱五嶽四瀆。郡界有名山大川能興雲致雨者。長吏各絜齋禱請。冀蒙嘉澍。（後漢明紀。） \\n 明帝　九 \\n 詔 \\n 尚書蓋古之納言。出納朕命。機事不密則害成。可不慎歟。（御覽二百十二引漢官儀。） \\n 謁者乃堯之尊官。所以試舜賓于四門四門穆穆者也。昔燕太子使荊軻劫秦王。變起兩楹之閒。其後謁者持匕首刺腋。高祖偃武行文。故易之以阪。（續漢百官志二注引荀綽晉百官表注。） \\n 遺詔（十八年八月壬子） \\n 遵儉無起寢廟。藏主于世祖廟更衣。（續漢祭祀志下。） \\n 無起寢廟。藏主于光烈皇后更衣別室。（後漢明紀。） \\n 以鄧禹為太傅策（初即位） \\n 高密侯鄧禹。元功之首。其以禹為太傅。（北堂書鈔五十二引漢官儀明帝甲辰策書。） \\n 計令（九年） \\n 司隸校尉部刺史。歲上墨綬長吏視事三歲已上理狀尤異者各一人。與計偕上。及尢不政理者。亦以聞。（後漢明紀。） \\n 徙罪人令（十七年） \\n 令武威、張掖、酒泉、敦煌及張掖屬國。繫囚右趾已下任兵者。皆一切勿治其罪。詣軍營。（後漢明紀。） \\n 報少傅桓榮書（為太子時） \\n 陽以童蒙。承訓九載。不深達師意。而猥見褒獎。非其實也。夫五經之道廣大。非天下之至精。其孰能與于此。自宰予之徒親事孔門。閑邪以度。猶尚怠懈晝寢。況于不才者乎。苟非其人。道不虛受。冉求曰。非不說子之道。力不足者。歸道受謝。非所敢聞。（袁宏後漢紀八。） \\n 明帝　十 \\n 莊以童蒙。學道九載。而典訓不明。無所曉識。夫五經廣大。聖言幽遠。非天下之至精。豈能與于此。況以不才。敢承誨命。昔之先師謝弟子者有矣。上則通達經旨。分明章句。下則去家慕鄉。求謝師門。今蒙下列。不敢有辭。願君慎疾加餐。重愛玉體。（後漢桓榮傳。　案此與袁宏紀各有刪節。） \\n 報中山王焉（二年） \\n 凡諸侯出境。必備左右。故夾谷之會。司馬以從。今五國各官騎百人。稱娖前行。皆北軍胡騎。便兵善射。弓不空發。中必決眥。夫有文事。必有武備。所以重蕃職也。王其勿辭。（後漢中山閒王焉傳。） \\n 書版 \\n 生非太公。予亦非文王也。（聚珍本東觀漢記。十三年春二月。帝耕藉田禮畢。賜觀者食。有諸生前舉手日。善哉文王之遇太公也。帝書版。） \\n  \\n 　 \\n  \\n   \\n  "}
{"章节": "全後漢文卷四", "正文": "　 \\n 全後漢文卷四 \\n 　 \\n  \\n 烏程嚴可均校輯 \\n 章帝一 \\n 帝諱炟。明帝第五子。永平三年立為皇太子。十八年八月即位。改元三。建初、元和、章和。在位十三年。謚曰孝章皇帝。廟號肅宗。 \\n 以趙　太傅牟融為太尉詔（永平十八年八月） \\n 朕以眇身。託于王侯之上。統理萬機。懼失厥中。競競業業。未知所濟。　惟守文之主。必建師傅之宮。詩不云乎。不愆不忘。率由舊章。行太尉事節鄉侯　。五世（書鈔五十二引東觀記作三世。）在位。為國元老。司空融典職六年。勤勞不怠。其以　為太傅。融為太尉。並錄尚書事。三事大夫。莫　夙夜。小雅之所傷也。予違汝弼。汝無面從。股肱之正義也。群后百僚。勉思厥職。各貢忠誠。以輔不逮。申敕四方。稱朕意焉。（後漢章紀。又見蓺文類聚四十六引東觀漢記。又四十八御覽二百七二百十引漢官儀。） \\n 章帝　一 \\n 日蝕求言詔（十月甲辰晦） \\n 朕以眇年。奉承宗祖。不能聿修洪業。以致災眚。思惟厥咎。在予一人。又群司百僚。其勉修所職。各言。其上封事。靡有所諱。（袁宏後漢紀十。） \\n 下詔告平陵令丞 \\n 告平陵令丞。縣人故雲陽令朱勃。建武中以伏波將軍爵土不傳。上書陳狀。不顧罪戾。懷旌善之志。有烈士之風。詩云。無言不讎。無德不報。其以縣見穀二千斛賜勃子若孫。勿令遠詣闕謝。（後漢馬湲傳注引東觀記。） \\n 報張酺辭典郡詔 \\n 經云。身雖在外。乃心不離王室。典城臨民。益所以報效也。好醜必上。不在遠近。今賜裝三十萬。其亟之官。（後漢張酺傳。） \\n 實覈受廩詔（建初元年正月） \\n 詔三州郡國。方春東作。恐人稍受廩。往來煩劇。或妨耕農。其各實覈。尢貧者計所貸並與之。流人欲歸本者。郡縣其實廩。令足還到。聽過止官亭。無雇舍宿。長吏親躬。無使貧弱遣[遣當作遺]脫。小吏豪右得容姦妄。詔書既下。勿得稽留。刺史明加督察。尤無狀者。（後漢章紀。） \\n 東作緩刑詔（正月丙寅） \\n 比年牛多疾疫。墾田減少。穀價頗貴。人以流亡。方春東作。宜及時務。二千石勉勸農桑。弘致勞來。群公庶尹。各推精誠。專急人事。罪非殊死。須立秋案驗。有司明慎選舉。進　良。退貪猾。順時令。理冤獄。五教在寬。帝典所美。愷悌君子。大雅所歎。布告天下。使明知朕意。（後漢章紀。又見袁宏後漢紀十一。與此小異。） \\n 章帝　二 \\n 地震舉賢良方正詔（三月己巳） \\n 朕以無德。奉承大業。夙夜慄慄。不敢荒寍。而災異仍見。與政相應。朕既不明。涉道日寡。又選舉乖實。俗吏傷人。官職耗亂。刑罰不中。可不憂與。昔仲弓季氏之家臣。子游武城之小宰。孔子猶誨以賢才。問以得人。明政無大小。以得人為本。夫鄉舉里選。必累功勞。今刺史守相。不明真偽。茂才孝廉。歲以百數。既非能顯而當。授之政事。甚無謂也。每尋前世舉人貢士。或起甽畝。不繫閥閱。敷奏以言。則文章可採。明試以功。則政有異跡。文質彬彬。朕甚嘉之。其令太傅三公中二千石二千石郡國守相舉賢良方正能直言極諫之士各一人。（後漢章紀。） \\n 封賈復子邯陰興子員詔（元年四月丙戌） \\n 蓋褒德賞功。興亡繼絕。所以昭孝事親。以旌善人。故仁不遺德。義不忘勞。先王之令典也。故特進膠東侯賈復。佐命河北。列在元功。衛尉陰興。忠貞愛國。先帝休之。今興子博。復孫敏。頑凶失道。自陷刑以喪爵土。朕甚憐之。其封復子邯為膠東侯。興子員為　強侯。（袁宏後漢紀十一。） \\n 貶阜陵王延詔（十一月） \\n 王前犯大逆。罪惡尢　。有同周之管蔡。漢之淮南。經有正義。律有明刑。先帝不忍親親之恩。枉屈大法。為王受愆。群下莫不惑焉。今王曾莫悔悟。悖心不移。逆謀內潰。自子魴發。誠非本朝之所樂聞。朕惻然傷心。不忍致王于理。今貶爵為阜陵侯。食一縣。獲斯辜者。侯自取焉。於戲誡哉。（後漢阜陵質王延傳。） \\n 舉察奢僭詔（二年三月辛丑） \\n 比年陰陽不調。饑饉屢臻。深惟先帝憂人之本。詔書曰。不傷財。不害人。誠欲元元去末歸本。而今蹟戚近親。奢縱無度。嫁娶送終。尢為僭侈。有司廢典。莫肯舉察。春秋之義。以貴理賤。今自三公。並宜明糾非法。宣振威風。朕在弱冠。未知稼穡之艱難。區區管窺。豈能照一隅哉。其科條制度所宜施行。在事者備為之禁。先京師而後諸夏。（後漢章紀。） \\n 章帝　三 \\n 切責竇憲詔（三年） \\n 深思前過。奪主田園時。何用愈趙高指鹿為馬。久念使人驚怖。昔永平中。常令陰黨、陰博、鄧疊三人更相糾察。故諸豪戚莫敢犯法者。而詔書切切。猶以舅氏田宅為言。今貴主尚見枉奪。何況小人哉。國家棄憲。（袁宏紀作何況小民哉。難彫之人。不可汲引。吾捐棄汝等。）如孤雛腐鼠耳。（後漢竇憲傳。又見袁宏後漢紀十一。有刪節。） \\n 詔賜賈貴人（建初四年八月甲午） \\n 賈貴人者。奉侍先帝。劬勞帷幄。建初之後。以至親供養長樂宮。昏定晨省。夙夜匪懈。今賜貴人王赤綬安車一駟。永巷宮人二百。御府雜帛二萬匹。大司農黃金千斤。錢二千萬。朕既早離皇太后。幸復承子道。中心依依。昊天罔極。（袁宏後漢紀十一。） \\n 使諸儒共正經義詔（四年十一月壬戌） \\n 蓋三代導人。教學為本。漢承暴秦。　顯儒術。建立五經。為置博士。其後學者精進。雖曰承師。亦別名家。孝宣皇帝以為去聖久遠。學不厭博。故遂立大小夏侯尚書。後又立京氏易。至建武中。復置顏氏嚴氏春秋大小載禮博士。此皆所以扶進微學。尊廣道蓺也。中元元年詔書。五經章句煩多。議欲減省。至永平元年。長水校尉鯈奏言。先帝大業。當以時施行。欲使諸儒共正經義。頗令學者得以自助。孔子曰。學之不講。是吾憂也。又曰。博學而篤志。切問而近思。仁在其中矣。於戲。其勉之哉。（後漢章紀。） \\n 日食舉直言極諫詔（五年二月庚辰） \\n 朕新離供養。愆咎眾著。上天降異。大變隨之。詩不云乎。亦孔之醜。又久旱傷麥。憂心慘切。公卿已下。其舉直言極諫能指朕過失者各一人。遣詣公車。將親覽問焉。其以巖穴為先。勿取浮華。（後漢章紀。又見袁宏後漢紀十一。作上天降異。止于朕躬。非群司之咎。其咎朕而已。公卿云云。） \\n 章帝　四 \\n 禱雨詔（二月甲申） \\n 春秋書無麥苗。重之也。去秋雨澤不適。今時復旱。如炎如焚。凶年無時。而為備未至。朕之不德。上累三光。震慄忉忉。痛心疾首。前代聖君。博思咨諏。雖降災咎。輒有開匱反風之應。今予小子。徒慘慘而已。其到二千石理冤獄。錄輕繫。禱五嶽四瀆。及名山能興雲致雨者。冀蒙不崇朝遍雨天下之報。務加肅敬焉。（後漢章紀。） \\n 糾舉獄吏詔（三月甲寅） \\n 孔子曰。刑罰不中。則人無所措手足。今吏多不良。擅行喜怒。或案不以罪。迫脅無辜。致令自殺者一歲且多于斷獄。甚非為人父母之意也。有司其議糾舉之。（後漢章紀。） \\n 以直士補任外官詔（五月辛亥） \\n 朕思遲直士。側席異聞。其先至者。各以發憤吐懣。略聞子大夫之志矣。皆欲置于左右。顧問省納。建武詔書又曰。堯試臣以職。不直以言語筆札。今外官多曠。並可以補任。（後漢章紀。） \\n 沛濟南等四王勿名詔（七年正月） \\n 禮云伯父歸寍乃國。詩云。叔父建爾元子。敬之至也。昔蕭相國加以不名。優忠賢也。況兼親尊者乎。其沛、濟南、東平、中山四王。讚皆勿名（後漢東平憲王蒼傳。） \\n 廢太子慶立子肇詔（六月甲寅） \\n 皇太子有失惑無常之性。爰自孩乳。至今益章。恐龔其母凶惡之風。不可以奉宗廟。為天下主。大義滅親。況降退乎。今廢慶為清河王。皇子肇保育皇后。承訓懷衽。導達善性。將成其器。蓋庶子慈母。尚有終身之恩。豈若嫡后事正義明哉。今以肇為皇太子。（後漢清河孝王慶傳。） \\n 賜公卿助祭錢詔（八月甲辰） \\n 書云。祖考來假明哲之祀。予末小子。質又菲薄。仰惟先帝烝烝之清。前修禘祭。以盡孝敬。朕得識昭穆之序。寄遠祖之思。今年大禮復舉。加以先帝之坐。悲傷感懷。樂以迎來。哀以送往。雖祭亡如在。而空虛不知所裁。庶或饗之。豈亡克慎肅雍之臣。辟公之相。皆助朕之依依。今賜公錢四十萬。卿半之。及百官執事。各有差。（後漢章紀。） \\n 章帝　五 \\n 手詔賜東平王蒼（八月） \\n 骨肉天性。誠不以遠近為親疏。然數見顏色。情重惜時。念王久勞。思得還休。欲署（袁宏紀作歷時欲署。）大鴻臚奏。不忍不筆。顧授小黃門。中心戀戀。惻然不能言。（後漢東平王蒼傳。又見袁宏後漢紀十一。有刪節。） \\n 行秋稼詔（九月甲戌） \\n 車駕行秋稼。觀收穫。因涉郡界。皆精騎輕行。無它輜重。不得輒修橋道。遠離城郭。遣吏逢迎。刺探起居。出入前後。以為煩擾。動務省約。但患不能脫粟瓢飲耳。所過欲令貧弱有利。無違詔書。（後漢章紀。） \\n 減刑詔（九月辛卯） \\n 天下繫囚滅死一等。勿笞。詣邊戍。妻子自隨。占著所在。父母同產欲相從者。恣聽之。有不到者。皆以乏軍興論。及犯殊死。一切募下蠶室。其女子宮。繫囚鬼薪白粲已上。皆減本罪各一等。輸司寇作。亡命贖。死罪入縑二十四匹。右趾至髡鉗城旦舂十匹。完城旦至司寇三匹。吏人有罪未發覺。詔書到自告者。半入贖。（後漢章紀。） \\n 詔敕荊州刺史謝夷吾 \\n 敕荊州刺史入傳錄見囚徒。見長[見長之見當作誡]吏勿廢舊儀。朕將覽焉。（後漢謝夷吾傳注引謝承書。御覽六百三十九。引會稽典錄。） \\n 得銅器又獲白鹿詔（十月丙辰） \\n 上無明天子。下無賢方伯。人之無良。相怨一方。斯器亦曷為來哉。（後漢章紀。） \\n 令馬光就國詔（八年） \\n 舅氏一門俱就國封。四時陵廟無助祭先后者。朕甚傷之。其令許侯思　田廬。有司勿復請。以尉朕渭陽之情。（後漢馬防傳。） \\n 章帝　六 \\n 切責李邑（八年） \\n 縱超擁愛妻。抱愛子。思歸之士千餘人。何能盡與超同心乎。（後漢班超傳。　案。是時李邑已到于闐。知此是詔赦。非面語也。） \\n 詔班超（八年） \\n 若邑任在外者。便留與從事。（後漢班超傳。） \\n 東巡過菑縣詔（八年十二月） \\n 陳留菑縣。其名不善。高祖鄙柏人之邑。世宗休聞喜而顯獲嘉。應亨吉元符。嘉皇靈之顧賜。越有光列考武皇。其改菑縣曰考城。（水經汳水注。） \\n 令選高才生受古學詔（十二月戊申） \\n 五經剖判。去聖彌遠。章句遺辭。乖疑難正。恐先師微言。將遂廢絕。非所以重稽古求道真也。其令群儒選高才生。受學左氏穀梁春秋、古文尚書、毛詩。以扶微學。廣異義焉。（後漢章紀。又見袁宏後漢紀十二。有小異。） \\n 四科取士詔（十二月已未） \\n 辟士四科。其一曰德行高妙。志節清白。二曰經明行修。能任博士。三曰明曉法律。足以決疑。能案章覆問。才任御史。四曰剛毅多略。遭事不惑。明足照姦。勇足決斷。才任三輔令。皆存孝悌清公之行。自今以後。審四科辟召。及刺史二千石察舉茂才尢異孝廉吏。務實校試以職。有非其人。不習曹事。正舉者故不以實。法也。（後漢和帝紀注。御覽六百二十八。並引漢官儀。案。此光武詔。章帝復申明之。） \\n 勉勵邵訓詔 \\n 陳留太守講授省中。六年于茲。經術明篤。有匡生解頤之風賜錢三十萬。及刀劍衣服居家之具。（御覽二百六十二引邵氏家傳。邵訓字伯春。為陳留太守。後漢儒林傳作邵馴。） \\n 給流民公田詔（元和元年二月甲戌） \\n 王者八政。以食為本。故古者急耕稼之業。致耒耜之勤。節用儲蓄。以備凶災。是以歲雖不登。而人無饑色。自牛疫以來。穀食連少。良由吏教未至。刺史二千石不以為負。令郡國募人無田欲徙它界就肥饒者。恣聽之。到在所賜給公田。為雇耕傭賃種餉。貰與田器。勿收租五歲。除算三年。其後欲還本鄉者。勿禁。（後漢章紀。） \\n 章帝　七 \\n 禁酷刑詔（七月丁未） \\n 律云。掠者。唯得榜笞立。又令丙。箠長短有數。自往者大獄已來。掠考多酷。鉆鑽之屬。慘苦無極。念其痛毒。怵然動心。書曰。鞭作官刑。豈云若此。宜及秋冬理獄。明為其禁。（後漢章紀。） \\n 改元元和詔（八月癸酉） \\n 朕道化不德。吏政失和。元元未諭。抵罪于下。寇賊爭心不息。邊野邑屋不修。永惟庶事。思稽厥衷。與凡百君子共弘斯道。中心悠悠。將何以寄。其改建初九年為元和元年。郡國中都官繫囚減死一等。勿笞。詣邊縣。妻子自隨。占著在所。其犯殊死。一切募下蠶室。其女子宮。繫囚鬼薪白粲以上。皆減本罪一等。輸司寇作。亡命者贖。各有差。（後漢章紀。） \\n 蠲除禁錮詔（十二年壬子） \\n 書云。父不慈。子不祗。兄不友。弟不恭。不相及也。往者妖言大獄。所及廣遠。一人犯罪。禁至三屬。莫得垂纓士宦王朝。如有賢才而沒齒。無用。朕甚憐之。非所謂與之更始也。諸以前妖惡禁錮者。一皆蠲除之。以明棄咎之路。但不得在宿衛而已。（後漢章紀。） \\n 審試嚴崇子宣詔（元年） \\n 崇子學審曉律別其族協其聲者。審試。不得依託父學。以聾為聰。聲微妙。獨非莫知。獨是莫曉。以律錯吹。能知命十二律。其中不失一。乃為能傳崇學耳。（續漢律厤志上。又晉律厤志六宋書。厤志一崇作嵩。） \\n 章帝　八 \\n 召嚴宣補學官主調樂器詔 \\n 嵩子學審曉律別其族協其聲者。審試。不得依託父學。以聾為聰。聲微妙。獨非莫知。獨是莫曉。以律錯吹。能知命十二律。其二中不失一。乃為能傳嵩學耳。（晉律厤志六。） \\n 詔告廬江太守東平相（元年） \\n 議郎鄭均。束脩安貧。薛儉節整。前在機密。以病致仕。守善貞固。黃髮不怠。又前安邑令毛義。躬履遜讓。比徵辭病。淳潔之風。東州稱仁。書不云乎。章厥有常。吉哉。其賜均義穀各千斛。常以八月長吏存問。賜羊酒。顯茲異行。（後漢鄭均傳。） \\n  \\n 　 \\n  \\n   \\n  "}
{"章节": "全後漢文卷五", "正文": "　 \\n 全後漢文卷五 \\n 　 \\n  \\n 烏程嚴可均校輯 \\n 章帝二 \\n 產子復勿算詔（元和二年正月乙酉） \\n 令云。人有產子者。復勿算三歲。今諸懷　者。賜胎養穀人三斛。復其夫勿算一歲。著以為令。（後漢章紀。） \\n 詔三公 \\n 方春生養。萬物莩甲。宜助萌陽。以育時物。其令有司。罪非殊死。且勿案驗。及吏人條書相告。不得聽受。冀以息事寍人。敬奉天氣。立秋如故。夫俗吏矯飾外貌。似是而非。揆之人事則悅耳。論之陰陽則傷化。朕甚饜之。甚苦之。安靜之吏。悃愊無華。日計不足。月計有餘。如襄城令劉方。吏人同聲。謂之不煩。雖未有它異。斯亦殆近之矣。閒敕二千石。各尚寬明。而今富姦行賂于下。貪吏枉法于上。使有罪不論。而無過被刑。甚大逆也。夫以苛為察。以刻為明。以輕為德。以重為威。四者或興。則下有怨心。吾詔書數下。冠蓋接道。而吏不加理。人或失職。其咎安在。勉思舊令。稱聯意焉。（後漢章紀。） \\n 章帝　一 \\n 改行四分厤詔（二年二月甲寅） \\n 朕聞古先聖王。先天而天不違。後天而奉天時。河圖曰。赤九會昌。十世以光。十一以興。又曰。九名之世。帝行德封刻政。朕以不德。奉承大業。夙夜祇畏。不敢荒寍。予末小子。託在于數終。曷以纘興。崇弘祖宗。拯濟元元。尚書璇璣鈐曰。述堯理世。平制禮樂。放唐之文。帝命驗曰。順堯考德。題期立象。且三五步驟。優劣殊軌。況子頑陋。無以克堪。雖欲從之。末由也已。每見圖書。中心恧焉。閒者以來。政治不得。陰陽不和。災異不息。癘疫之氣。流傷于牛。農本不播。夫庶徵休咎。五事之應。咸在朕躬。信有闕矣。將何以補之。書曰。惟先假王正厥事。又曰。歲二月。東巡狩至岱宗。柴望秩于山川。遂覲東后。吐時月正日。祖堯岱宗。同律度量。考在璣衡。以正厤象。庶乎有益。春秋保乾圖曰。三百年斗厤改憲。史官用太初鄧平術。有餘分一。在三百年之域。行度轉差。浸以謬錯。琁璣不正。文象不稽。冬至之日。日在斗二十二度。而厤以為牽牛中星。先立春一日。則四分數之立春日也。而以折獄斷大刑。于氣已迕。用望平和隨時之義。蓋亦遠矣。今改行四分。以遵于堯。以順孔聖奉天之文。冀百君子越有民。同心敬授。儻獲咸熙。以明予祖之遺功。（續漢律厤志中。又蔡邕厤議宋書厤志一。又文選永明九年策秀才文注引續漢書。） \\n 璔修群祀詔（同上） \\n 經稱秩元祀。咸秩無文。祭法。功施于民則祀之。以死勤事則祀之。以勞定國則祀之。能禦大災則祀之。以日月星辰。民所瞻仰也。山林川谷丘陵。民所取財用也。非此族也。不在祀典。傳曰。聖王先成民而後致力于神。又曰。山川之神。則水旱癘疫之災于是乎禜之。日月星辰之神。則雪霜風雨之不時于是乎禜之。孝文十二年令曰。比年五穀不登。欲有以增諸神之祀。王制曰。山川神祇有不舉者。為不敬。今恐山川百神。應與禮者。尚未咸秩。其議增修群祀宜享祀者。以祈豐年。以致嘉福。以蕃兆民。詩不云乎。懷柔百神。及河喬嶽。有年報功。不私幸望。豈嫌同辭。其義一焉。（續漢祭祀志中注引東觀書。又略見後漢章帝紀。又蔡邕傳注。） \\n 章帝　二 \\n 賜三老等帛詔（二年二月乙丑） \\n 三老。尊年也。孝悌。淑行也。力田。勤勞也。國家甚休之。其賜帛人一匹。勉率農功。（後漢章紀。） \\n 東巡大赦詔（二年二月丙子） \\n 朕巡狩岱宗。柴望山川。告祠明堂。以章先勳。其二王之後。先聖之胤。東后蕃衛。伯父伯兄。仲叔季弟。幼子童孫。百僚從臣。宗室眾子。要荒四裔。沙漠之北。　嶺之西。冒耏之類。跋涉懸度。陵踐阻絕。駿奔郊畤。咸來助祭。祖宗功德。延及朕躬。予一人空虛多疚。纂承尊明。盥洗享薦。慚愧祗慄。詩不云乎。君子如祉。亂庶遄已。厤數既從。靈燿著明。亦欲與士大夫同心自新。其大赦天下。諸犯罪不當得赦者。皆除之。復博、奉高、嬴。無出今年田租芻　。（後漢章紀。） \\n 巡幸詔 \\n 惟巡狩之制。以宣聲教。考同遐邇。解釋怨結。（初學記十三。） \\n 東巡還告祠高廟下詔（二年五月戊申袁宏紀作丙戌。） \\n 乃者鳳凰、黃龍、鸞鳥比集七郡。或一郡再見。及白鳥、神雀、甘露屢臻。（案。文選班固白雉詩注引東觀漢記。自此下有降自京師四字。袁宏紀亦有。）祖宗舊事。或班恩施。其賜天下吏爵人三級。高年鰥寡孤獨帛人一匹。經曰。無侮鰥寡。惠此煢獨。加賜河南女子百戶牛酒。令天下大酺五日。賜公卿已下錢帛各有差。及雒陽人當酺者布戶一匹。城外三戶共一匹。賜博士員弟子見在太學者布人三匹。令郡國上明經者。口十萬以上五人。不漢十萬三人。（後漢章紀。又略見袁宏後漢紀十二。） \\n 章帝　三 \\n 冬至後不報囚詔（二年七月庚子） \\n 春秋于春每月書王者。重三正。慎三微也。律。十二月立春。不以報囚。月令。冬至之後。有順陽助生之文。而無鞠獄斷刑之政。朕咨訪儒雅。稽之典籍。以為王者生殺。宜順時氣。其定律。無以十一月十二月報囚。（後漢章紀。） \\n 鳳皇黃龍見下詔（二年九月壬辰） \\n 鳳皇黃龍所見亭部。無出二年（袁宏紀作今年。）租賦。加賜男子爵人二級。先見者帛二十匹。近者三匹。太守三十匹。令長十五匹。丞尉半之。詩云。雖無德與汝。式歌且舞。它如賜爵故事。（後漢章紀。又略見袁宏後漢紀十二。並于五月丙戍詔。） \\n 定禮樂詔（二年十一月壬辰） \\n 余末小子。託于君位。曷以恢崇仁濟天下。三代推益。優劣殊軌。況于頑陋。無以易民視聽。雖欲從之。末由也已。（袁宏後漢紀十二。） \\n 詔報袁安（二年） \\n 久議沈滯。各有所志。蓋事以議從。策由眾定。誾誾衍洐。得禮之容。寢嘿抑心。更非朝廷之福。君何尢而深謝。其各冠履。（後漢袁安傳。） \\n 還北單于南部生口詔（二年） \\n 昔玁狁獯粥之敵中國。其所由來尚矣。往者雖有和親之名。終無絲髮之效。墝埆之人。屢嬰塗炭。父戰于前。子死于後。弱女乘于亭障。狐兒號于道路。老母寡妻。設虛祭。飲泣淚。想望歸魂于沙漠之表。豈不哀哉。傳曰。江海所以能長百川者。以其下之也。少加屈下。尚何足病。況今與匈奴君分定。辭順約明。貢獻累至。豈宜違信。自受其曲。其敕度遼及領中郎將龐奮。倍雇南部所得生口。以還北虜。其南部斬首獲生。計功受賞。如常科。（後漢匈奴傳。） \\n 章帝　四 \\n 稟給幼孤詔（三年正月乙酉） \\n 蓋人君者。視民發父母。有憯怛之憂。有忠和之教。匍匐之救。其嬰兒無父母親屬。及有子不能養食者。稟給如律。（後漢章紀。） \\n 北巡告常山等郡守相（元和三年二月壬寅） \\n 朕惟巡狩之制。以宣聲教。考同遐邇。解釋結冤也。今四國無政。不用其良。駕言出游。欲親知其劇易。前祠園陵。遂望祀華霍。東柴岱宗。為人祈福。今將禮常山。遂徂北土。歷魏郡。經平原。升踐隄防。詢訪耆老。咸曰。往者汴門未作。深者成淵。淺則泥塗。追惟先帝勤人之德。底績遠圖。復禹弘業。聖跡滂流。至于海表。不克堂構。朕甚慚焉。月令。孟春善相丘陵土地所宜。今肥田尚多。未有墾闢。其悉以賦貧民。給與糧種。務盡地力。勿令游手。所過縣邑。聽半入今年田租。以勸農夫之勞。（後漢章紀。告常山、魏郡清河、鉅鹿平原、東平郡太守相。） \\n 議定禮樂詔（三年袁宏紀作章和元年正月） \\n 朕以不德。膺祖宗弘烈。乃者鸞鳳仍集。麟龍並臻。甘露宵降。嘉穀滋生。赤草之類。紀于史官。朕夙夜祗畏。上無以彰于先功。下無以克稱靈物。漢遭秦餘。禮壤樂崩。且因循故事。未可觀省。有知其說者。各盡所能。（後漢曹　傳。又見袁宏後漢紀十二。作漢遭莽弊。禮壞樂崩。因循故事。多非經典知其說者之于天下。豈不遠乎。（後漢章紀。） \\n 報朱暉詔（元和中） \\n 補公家之闕。不累清白之素。斯善美之士也。俗吏苟合。阿意面從。進無謇謇之志。卻無退思之念。患之甚久。惟今所言。適我願也。生其勉之。（後漢朱暉傳。） \\n 制詔齊相（元和中） \\n 諫議大夫江革。前以病歸。今起居如何。夫孝。百行之本。眾善之始也。國家每惟忠孝之士未嘗不及革也。縣以見穀于斛賜巨孝。常以八月長吏存問。致羊一頭。酒二斛。以終厥身。以顯異行。如有不幸。祠以中牢。（袁宏後漢紀十一。後漢江革傳。） \\n 章帝　五 \\n 改元章和詔（元和四年七月壬戌） \\n 朕聞明君之德。啟迪鴻化。輯熙康乂。光照六幽。訖惟人面。靡不率俾。仁風翔于海表。威霆行乎鬼區。然後敬恭明祀。膺五福之慶。獲來儀之貺。朕以不德。受祖宗弘烈。乃者鳳皇仍集。麒麟並臻。甘露宵降。嘉穀滋生。芝草之類。歲月不絕。朕夙夜祗畏上天。無以彰于先功。今改元和四年為章和元年。秋令。是月養衰老。授几杖。行麋粥飲食。其賜高年二人共布帛各一匹。以為醴酪。死罪囚犯法在丙子赦前而後捕繫者。皆減死勿笞。詣金城戍。（後漢章紀。） \\n 減刑詔（元年九月壬子） \\n 郡國中都官繫囚。減死罪一等。詣金城戍。犯殊死者。一切募下蠶室。其女子宮。繫囚鬼薪白粲已上。減罪一等。輸司寇作。亡命者贖。罪死[罪死當作死罪]縑二十匹。右趾至髡鉗城旦舂七匹。完城旦至司寇三匹。吏民犯罪未發覺。詔書到自告者。半入贖。（後漢章紀。） \\n 復阜陵侯王爵詔（同上） \\n 昔周之爵封千有八百。而姬姓居半者。所以楨榦王室也。朕南巡望淮海。意在阜陵。遂與侯相見。侯志意衰落。形體非故。瞻省懷感。以喜以悲。今復侯為阜陵王。增封四縣。并前為五縣。以阜陵下溼。徙都壽春。加賜錢千萬。布萬匹。安車一乘。夫人諸子賞賜各有差。（後漢阜陵王延傳。又見袁宏後漢紀十二。有刪節。） \\n 下詔貶削齊王晃等（年月） \\n 朕聞人君正屏。有所不聽。宗尊為小君。宮衛周備。出自[自當作有]輜軿之飾。入有牖戶之固。殆不至如譖者之言。晃剛愆乎至行。濁乎大倫。甫刑三千。莫大不孝。朕不忍置之于理。其貶晃爵為蕪湖侯。削剛戶三千。於戲小子。不勖大道。控于法理。以墮宗緒。其遣謁者收冕[冕當作晃]及太姬璽綬。（後漢齊武王縯傳。） \\n 章帝　六 \\n 特詔責張鳴（已下年月未詳。） \\n 爾虎賁將軍。蒙國厚恩。位在中臣。宿衛禁門。當進人不避仇讎。舉罰不避親戚。今者反于殿中交通輕薄。虎賁蘭內所使。至欲相殺于殿下避門內。畏懦恣縱。姑不遂捕。此皆生于不學之門所致也。（聚珍本東觀漢記。明德太后姊子夏壽等私呼虎賁張鳴。與敖獻爭斗。帝特詔。） \\n 詔敕出朱暉 \\n 國家樂聞駮議。黃髮無愆。詔書過耳。何故自繫。（後漢朱暉傳。） \\n 詔馬光（當在建初八年已前。） \\n 朝廷鹿脯。寍用飯也。（東觀漢記。） \\n 東平憲王哀策 \\n 惟建初八年三月巳卯。皇帝曰。咨王丕顯。勤勞王室。親受策命。昭于前世。出作蕃輔。克慎明德。率禮不越。傅聞在下。昊天不弔。不報上仁。俾屏余一人。夙夜煢煢。靡有所終。今詔有司。加賜鸞輅乘　龍旂九旒。虎賁百人。奉送王行。匪我憲王。其孰離之。魂而有靈。保茲寵榮。鳴呼哀哉。（後漢東平王蒼傳。又略見袁宏後漢紀十二。） \\n 賜策罷太尉鄧彪（元和元年八月甲子） \\n 惟君以曾閔之行。禮讓之高。故慕君德禮。以屬黎民。貪與君意。其上太尉印綬。賜錢三十萬。俸二千石。祿終厥身。君專精養和。以輔天年。詔太常四時致祭宗廟之胙。河南尹常以八月旦奉羊酒。（袁宏後漢紀十二。） \\n 敕侍御史司空（元和三年二月乙丑） \\n 方春所過無得有所伐殺。車可以引避引避之。騑馬可輟解輟解之。詩云。敦彼行葦。牛羊勿踐履。禮。人君伐一草木不時。謂之不孝。俗知順人。莫知順天。其明稱朕意。（後漢章紀。） \\n 敕曹　條正漢儀（章和元年正月） \\n 此制散略。多不合經。今宜依禮條正。使可施行。于南宮東觀。盡心集作。（後漢曹　傳。） \\n 章帝　七 \\n 賜東平王蒼書（初即位） \\n 朕夙夜伏思。念先帝躬履九德。對于八政勞謙克已終始之度。比放三宗誠有其美。今迫遺詔。誡不起寢廟。臣子悲結。僉以為雖于更衣。猶宜有所宗之號。以克配功德。宗廟至重。朕幼無知。寤寐憂懼。先帝每有著述典義之事。未嘗不延問王。以定厥中。願王悉明處。乃敢安之。公卿議駮。今皆并送。及有可以持危扶顛。宜勿隱。思有所承。公無困哉。（續漢祭祀志下注補引東觀書章帝初即位。賜東平憲王蒼書。） \\n 復報東平王蒼（建初元年） \\n 有司奏上尊號曰顯宗。藏主更衣。不敢違詔。祫食世祖廟樂。皆如王議。以正月十日始祠。仰見榱桷。俯視几筵。眇眇小子。哀懼戰慄無所奉承。愛而勞之。所望于王也。（績漢祭祀志下注補引東觀書。） \\n 報東平王蒼書（元年） \\n 丙寅所上便宜三事。朕親自覽讀。反覆數周。心開目明。曠然發矇。閒吏人奏事。亦有此言。但明智淺短。或謂儻是復[復下脫慮字]為非。何者。災異之降。緣政而見。今改元之後。年饑人流。此朕之不德感應所致。又冬春旱甚。所被尢廣。雖內用克責。而不足所定。得王　策。快然意解。詩不云乎。未見君子。憂心忡忡。既見君子。我心則降。思惟嘉謀。以次奉行。冀蒙福應。彰報至德。特賜王錢五百萬。（後漢東平憲王蒼傳。） \\n 章帝　八 \\n 賜東平王蒼及瑯邪王京書（三年） \\n 中大夫奉使。親聞動靜。嘉之何已。歲月騖過。山陵浸遠。孤心悽愴。如何如何。閒饗衛士于南宮。皇太后[皇太后三字當作閱視下]因過按行閱視舊時衣物。聞于師曰。其物存。其人亡。不言哀而哀自至。信矣。惟王孝友之德。亦豈不然。今送光烈皇后假紒帛巾各一枚。及衣一篋遺王。可時奉瞻視。以慰凱風寒泉之思。又欲令後生子孫得見先后衣服之製。今魯國孔氏。尚有仲尼車輿冠履。明德盛者。光靈遠也。其光武皇帝器服。中元二年已賦諸國。故不復送。並遺宛馬一匹。血從前髆上小孔中出。常聞武帝歌天馬霑赤汗。今親見其然也。頃反虜尚屯。將帥在外。憂念遑遑。未有閒寍。願王寶精神。加供養。苦言至戒。望之如渴。（後漢東平憲王蒼傳。又袁宏後漢紀十一。又文選顏延之陶徵士誄注。謝脁齊敬皇后哀冊文注。初學記二十。並上東觀漢記。） \\n  \\n 　 \\n  \\n   \\n  "}
{"章节": "全後漢文卷六", "正文": "　 \\n 全後漢文卷六 \\n 　 \\n  \\n 烏程嚴可均校輯 \\n 和帝 \\n 帝諱肇。章帝第四子。建初七年立為皇太子。章和二年二月壬辰即皇帝位。年十歲。建元永元。在位十七年。至十七年改元元興元年。謚曰孝和皇帝。廟號穆宗。 \\n 罷鹽鐵詔（章和二年四月戊寅） \\n 昔孝武皇帝致誅胡越。故權收鹽鐵之利。以奉師旅之費。自中興以來。匈奴未賓。永平末年。復修征伐。先帝即位。務休力役。然猶深思遠慮。安不忘危。探觀舊典。復收鹽鐵。欲以防備不虞。寍安邊境。而吏多不良。動失其便。以違上意。先帝恨之。故遺戒郡國罷鹽鐵之禁。縱民鑄　入稅縣官如故事。其申敕刺史二千石。奉順聖旨。勉弘德化布告天下。使明知朕意。（後漢和紀。） \\n 和帝　一 \\n 匈奴平告廟詔（永元元年閏七月丙子） \\n 匈奴背叛。為害久遠。賴祖宗之靈。師克有捷。醜虜破碎。遂掃厥庭。役不再籍。萬里清蕩。非朕小子眇身所能克堪。有司其案舊典。告類薦功。以章休烈。（後漢和紀。） \\n 恤韋彪詔（元年） \\n 詔尚書。故大鴻臚韋彪。在位無愆。方欲錄用。奄忽而卒。其賜錢二十萬布百匹。穀三千斛。（後漢韋彪傳。） \\n 封竇憲等詔（二年六月） \\n 大將軍憲。前歲出征。克滅北狄。朝加封賞。固讓不受。舅氏舊典。並蒙爵士。其封憲冠軍侯。邑二萬戶。篤郾侯。景汝陽侯。　夏陽侯。各六千戶。（後漢竇憲傳。） \\n 詔北海王惠等勿讓虎賁官騎（二年六月） \\n 諸侯出境。必有武備。夾谷之會。司馬以從。夫有文事。必有武備。所以重蕃也。王無辭焉。（袁宏後漢紀十三。） \\n 行幸長安詔（三年十月癸未） \\n 北狄破滅。名王仍降。西域諸國。納質內附。豈非祖宗迪哲重光之鴻烈歟。寤寐歎息。想望舊京。其賜行所過二千石長吏以下及三老官屬錢帛各有差。鰥寡孤獨篤癃貧不能自存者粟人三斛。（後漢和紀。） \\n 求曹相國後詔（十一月癸卯） \\n 高祖功臣。蕭曹為首。有傳世不絕之義。曹相國後容城侯無嗣。朕望長陵東門。見二臣之壟。循其遠節。每有感焉。忠義獲寵。古今所同。可遺使者以中牢祠。大鴻臚求近親宜為嗣者。須景風紹封。以章厥功。（後漢和紀。） \\n 旱蝗除田租詔（四年十二月） \\n 今年郡國秋稼。為旱蝗所傷。其什四以上。勿收田租。芻　有不滿者。以實除之。（後漢和紀。） \\n 和帝　二 \\n 詔有司（五年二月戊戌） \\n 有司省減內外廄及涼州諸苑馬。自京師離宮果園上林廣成囿。悉以假貧民。恣得采捕。不收其稅。（後漢和紀。） \\n 實覈貧民詔（五年二月丁未） \\n 去年秋麥入少。恐民食不足。其上尢貧不能自給者戶口人數。往者郡國上貧民。以衣履釜鬵為貲。而豪右得其饒利。詔書實覈。欲有以益之。而長吏不能躬親。反更徵召會聚。令失農作。愁擾百姓。若復有犯者。二千石先坐。（後漢和紀。） \\n 選舉詔（三月戊子） \\n 選舉良才為政之本。科別行能。必由鄉曲。而郡國舉吏不加簡擇。故先帝明敕在所。令試之以職。乃得充選。又德行尢異。不須經職者。別署狀上。而宣布以來。出入九年二千石曾不承奉。恣心從好司吏刺史。訖無糾察。今新蒙赦令。且復申敕。後有犯者。顯明其罰。在位不以選舉為憂。督察不以發覺為負。非獨州郡也。是以庶官多非其人。下民被姦邪之傷。由法不行故也。（後漢和紀。） \\n 報梁王　詔（五年） \\n 朕惟王至親之屬。淳淑之美。傅相不良。不能防邪。至令有司紛紛有言。彰于內外。今王深思悔過。端自克責。朕惻然傷之。志匪由子。咎在彼小子。一日克已復禮。天下歸仁。主其安心靜意。茂率休德。易不云乎。一謙而四益。小有言終吉。強食自愛。其何讓哉。（袁宏後漢紀十四後漢梁王　傳。） \\n 卹流民詔（六年三月庚寅） \\n 流民所過郡國。皆實稟之。其有販賣者。勿出租稅。又欲就賤還歸者。復一歲田租更賦。（後漢和紀。） \\n 和帝　三 \\n 舉賢良方正詔（二月丙寅） \\n 朕以眇末。奉承鴻烈。陰陽不和。水旱違度。濟河之域。匈饉流亡。而未獲忠言至謀所以匡救之策。寤寐永歎。用思孔疚。惟官人不得于上。黎民不安于下。有司不念寬和。而競為苛刻。覆案不急。以妨民事。甚非所以上當天心下濟元元也。思得忠良之士。以輔朕之不逮。甚令三公中二千石二千石內郡守相舉賢良方正能直言極諫之士各一人。昭巖穴。披幽隱。遣詣公車。朕將悉聽焉。（後漢和紀。） \\n 免遣官徒詔（七月） \\n 中都官徒。各除半刑謫。其未竟五月已下皆免遣。（後漢和紀。） \\n 封班超詔（六年） \\n 往者匈奴獨擅西域。寇盜河西。永平之末。城門晝閉。先帝深愍邊氓嬰寇害。乃命將帥擊右地。破白山。臨蒱類。取車師城郭。諸國震慴響應。遂開西域。置都護。而焉耆王舜舜子忠獨謀悖逆。恃其險隘。覆沒都護。并及吏士。先帝重元元之命。憚兵役之興。故使軍司馬班超安集于寘以西。超遂踰蔥領。迄縣度。出入二十二年。莫不賓從。改立其王。而綏其人。不動中國。不煩戎士。得遠夷之和。同異俗之心。而致天誅。蠲宿恥。以報將士之讎。司馬法曰。賞不踰月。欲人速睹為善之利也。其封超為定遠侯。邑千戶。（後漢班超傳。） \\n 日食選郎官詔（七年四月辛亥） \\n 元首不明。化流無良。政失于民。謫見于天。惟庶事。五教在寬。是以舊典因孝廉之舉。以求其人。有司詳選郎官寬博有謀才任典城者三十人。（後漢和紀。） \\n 減罪詔（八年八月） \\n 郡國中都官繫囚。減死一等。詣敦煌戍。其犯大逆。募下蠶室。其女子宮。自死罪已下至司寇作。及亡命者入贖。各有差。（後漢和紀。） \\n 和帝　四 \\n 蝗災罪已詔（九月） \\n 蝗蟲之異。殆不虛生。萬方有罪。在予一人。而言事者專咎自下。非助我者也。朕寤寐恫矜。思弭憂釁。昔楚嚴無災而懼成王出郊而反風。將何以匡朕不逮。以塞災變。百僚師尹。勉修厥職。剌史二千石詳刑辟。理冤虐。恤鰥寡。矜孤弱。思惟致災。興蝗之咎。（後漢和紀。） \\n 蝗災免租詔（九年六月戊辰） \\n 今年秋稼為蝗蟲所傷。皆勿收租更芻　。若有所損失。以實除之。餘當收租者亦半入。其山林饒利。陂池漁採。以贍元元。勿收假稅。（後漢和紀。） \\n 手詔報張酺（閏八月） \\n 禮。臣子無貶親之義。今皇太后家雖不遵法度。然常欲自減損。奉事十年。恩不忍虧。案前世上官太后亦奉終義從。其勿復議。（袁宏後漢紀十四。太尉張酺上依呂太后故事。貶竇太后尊號。勿葬敬陵。上手報酺。） \\n 竇氏雖不遵法度。而太后常自減損。朕奉事十年。深惟大義。禮。臣子無貶尊上之文。恩不忍離。義不忍虧。案前世上官太后亦無降黜。其勿復議。（後漢竇皇后紀。與袁宏紀小異。） \\n 詔荅張酺 \\n 元首不明。黎民困窮。朕與君同其憂責。豈可引退邪。其勿復言。（袁宏後漢紀十四。） \\n 詔追封梁竦（十月） \\n 制詔三公大鴻臚曰。夫孝莫大于尊尊親親。其義一也。詩云。父兮生我。母兮鞠我。撫我畜我。長我育我。顧我復我。出入腹我。欲報之德。昊天罔極。朕不敢興事。覽于前世。太宗中宗。實有舊典。追命外祖。以篤親親。其追封謚皇太后父竦為褒親愍侯。比靈文順成侯。魂而有靈。嘉斯寵榮。好爵顯服。以慰母心。（後漢梁竦傳。） \\n 疏導溝渠詔（十年三月壬戌） \\n 隄防溝渠。所以順助地理。通理[通理之理當作利]壅塞。今廢慢懈弛。不以為負。刺史二千石其隨宜疏導。勿因緣妄發。以為煩擾。將顯行其罰。（後漢和紀。） \\n 和帝　五 \\n 聽劉憲嗣爵詔（十年） \\n 故居巢侯劉般嗣子愷。當襲般爵。而稱父遺意。致國弟憲。遁亡七年。所守彌篤。蓋王法崇善。成人之善。其聽憲嗣爵。遭事之宜。後不得以為比。（後漢劉愷傳。） \\n 免刑徒詔（十一年二月） \\n 郡國中都官徒。及篤癃老小女徒。各除半刑。其未竟三月者。皆免歸。（後漢和紀。） \\n 禁踰僭詔（十一年七月辛卯） \\n 吏民踰僭。厚死傷生。是以舊令。節之制度。頃者貴戚近親。百僚師尹。莫肯率從。有司不舉。怠放日甚。又商賈小民。或忘法禁。奇功靡貨。流積公行。其在位犯者。當先舉正。市道小民。但且申明憲綱。勿因科令。加虐羸弱。（後漢和紀。） \\n 卹災民詔（十二年二月） \\n 貸被災諸郡民種糧。賜下貧鰥寡孤獨不能自存者。及郡國流民。聽入陂池漁采。以助蔬食。（後漢和紀。） \\n 擇良吏詔（十二年三月丙申） \\n 比年不登。百姓虛匱。京師去冬無宿雪。今春無澍雨。黎民流離。困于道路。朕痛心疾首。靡知所濟。瞻仰昊天。何辜今人。三公。朕之腹心。而未獲承天安民之策。數詔有司。務擇良吏。今猶不改。競惟[惟當作為]苛暴。侵愁小民。以求虛名。委任下吏。假執[執當作埶]行邪。是以令下而姦生。禁至而詐起。巧法新律。飾文增辭。貨行于言。罪成乎手。朕甚病焉。公卿不思助明好惡。將何以救其咎罰。咎罰既至。復令災及小民。若上下同心。庶或有瘳。其賜天下男子爵人二級。三老孝悌力田三級。民無名數及流民欲占者人一級。鰥寡孤獨篤癃貧不能自存者粟人三斛。（後漢和紀。） \\n 和帝　六 \\n 賑貸象林民詔（十三年八月） \\n 象林民失農桑業者。賑貸種糧。稟賜下貧穀食。（後漢和紀。） \\n 令天下半入田租詔（十三年九月壬子） \\n 荊州比歲不節。今茲淫水為害。餘雖頗登。而多不均浹。（已上四句袁宏紀作水旱不節蝗螟茲生。）深惟四民。農食之本。慘然懷矜。其令天下半入今年田租芻　。有宜以實除者。如故事。貧民假種食。皆勿收責。（後漢和紀。又略見袁宏後漢紀十四。） \\n 緣邊舉孝廉詔（九月丙辰） \\n 幽、并、涼州戶口率少。邊役眾劇。束修良吏。進仕路狹。撫接夷狄。以人為本。其令緣邊郡口十萬以上歲舉孝廉一人。不滿十萬二歲舉一人。五萬以下三歲舉一人。（後漢和紀。） \\n 復象林詔（十四年七月） \\n 復象林縣更賦田租芻　二歲。（後漢和紀。） \\n 令豫荊州半入田租詔（十四年十月） \\n 豫荊州。今年水雨淫過多傷農功。其令被害什四以上。皆半入田租芻　。其不滿者。以實除之。（後漢和紀。） \\n 班刻漏箭詔（十四年十一月甲寅） \\n 告司徒司空。漏所以節時分。定明。明長短。起于日去極遠近。日道周圜。不可以計率分當據儀度。下參晷景。今官漏以計率分明。九日增減一刻。違失其實。至為疏數以耦法。太史待詔霍融上言。不與天相應。太常史官運儀下水。官漏失天者至三刻。以晷景為刻。少所違失。密近有驗。今下晷景漏刻四十八箭。立成斧官府當用者。計吏到班。予四十八箭。（續漢律厤志中。宋書厤志二。） \\n 稟流民詔（十五年閏正月） \\n 流民欲歸還本而無糧食者。過所實稟之。疾病加致醫藥。其有不欲還鄉者。勿強。（後漢和紀。） \\n 和帝　七 \\n 留諸王侯詔（四月） \\n 甲子之異。責由一人。諸王幼稚。早離顧復。弱冠相育。常有蓼莪凱風之哀。選懦之恩。知非國典。且復須留。（後漢清河孝王慶傳。） \\n 詔報張禹（十一月） \\n 祠謁既訖。當南禮大江。會得君奏。臨漢回輿而旋。（後漢張禹傳。） \\n 貸種糧詔（十六年正月） \\n 貧民有田業。而以匱乏不能自農者。貸種糧。（後漢和紀。） \\n 因災禁沽酒詔（二月） \\n 、豫、徐、冀、四州。比年雨多傷稼。禁沽酒。（後漢和紀。） \\n 察苛吏詔（十六年七月） \\n 今秋稼方穗而旱。雲雨不霑。疑吏行慘刻。不宣恩澤。妄拘無罪。幽閉良善所致。其一切囚徒。于法疑者。勿決。以奉秋令。方察煩苛之吏。顯明其罰。（後漢和紀。） \\n 量除田租詔（七月辛巳） \\n 令天下皆半入今年田租芻　。其被災害者。以實除之。貧民受貸種糧。及田租芻　。皆勿收責。（後漢和紀。） \\n 賜鄭璩詔示官府（已下年月未詳） \\n 璩盡節剛正。亦何陵遲之有。賜璩素六十匹。（引東觀漢記。） \\n 賜彭城王恭詔（年月未詳） \\n 皇帝問彭城王。始夏無恙。蓋聞堯親九族。萬國協和。書典之所美也。下邳王被病。沈滯之疾。昏亂不明。家用不寍。姬妾適庶。諸子分爭。紛紛至今。前太子邛。頑凶失道。陷于大辟。是後諸子。更相誣告。迄今適嗣未知所定。朕甚傷之。惟王與下邳王恩義至親。正此國嗣。非王而誰。禮重適庶之序。春秋之義大居正。孔子曰。惟仁者能好人能惡人。貴仁者所好惡得其中也。太子國之儲嗣。可不慎歟。王其差次下邳諸子可為太子者。上名。將及景風。拜受印綬焉。（後漢下邳惠王衍注引東觀記。） \\n 和帝　八 \\n 赦太官勿受獻詔 \\n 遠國珍羞。本以薦奉宗廟。苟有傷害。豈愛民之本。其敕太官勿復受獻。（後漢和紀。舊南海獻龍眼荔支。十里一置。五里一候。奔騰險阻。死者繼路。臨武長唐羌上書陳狀。帝下詔。） \\n 敕張酺子蕃（九年） \\n 陰陽不和。萬人失所。朝廷望公思惟得失。與國同心。而託病自絜。求去重任。誰當與吾同憂責者。非有望于斷金也。司徒固疾。司空年老。公其傴僂。勿露所敕。（後漢張酺傳。） \\n 策鄧彪為太傅錄尚書事 \\n 故太尉鄧彪元功之族。三讓彌高。海內歸仁。為群賢首。其以彪為太傅錄尚書事。百官已以聽。庶得專位內之事。（北堂書鈔五十九。蓺文類聚十。初學記十一。御覽二百十。並引應劭漢官儀。） \\n 策免違彪（章和二年夏） \\n 彪以將相之裔。勤身飭行。出自州里。在位歷載。中被篤疾。連上求退。君年在耆艾。不可復以加增。恐職事煩碎。重有損焉。其上大鴻臚印綬。其遣太子舍人詣中藏府受賜錢二十萬。（後漢韋彪傳。） \\n 策免張酺（永元十二年九月） \\n 詩云。節彼南山。惟石巖巖。赫赫師尹。民具爾瞻。今君在位。八年于茲。康哉之歌。既無聞焉。而于兩觀之下。有醜慢之音。傷南山之體。虧穆穆之風。將何以宣示四方。儀刑百僚。履霜知冰。朕甚懼焉。君其上太尉印綬。君自取之。靡有後言。（袁宏後漢紀十四。） \\n 安帝 \\n 帝諱祜。章帝孫。延平元年八月殤帝崩。奉迎拜長安侯。尋即位。改元五。永初、元初、永寍、建光、延光。在位十九年。謚曰孝安皇帝。廟號恭宗。（案。安帝永寍二年以前。鄧后臨朝。凡詔敕稱太后者。皆編入鄧后集。） \\n 禁長吏無故去職詔（永初元年九月丁丑） \\n 自今長吏被考竟未報。自非父母喪。無故輒去職者。劇縣十歲。平縣五歲以上。乃得次用。（後漢安紀。） \\n 和帝　九 \\n 求言詔（二年七月戊辰） \\n 昔在帝王。承天理民。莫不據璇璣玉衡。以齊七政。朕以不德。遵奉大業。而陰陽差越。變異並見。萬民饑流。羌貊叛戾。夙夜克已。憂心京京。閒令公卿郡國舉賢良方正。遠求博選。開不諱之路。冀得至謀。以鑒不逮。而所對皆循尚。浮言無卓爾異聞。其百僚及郡國吏人。有道術明習災異陰陽之度璇璣之數者。各使指變以聞。二千石長吏明以詔書。博衍幽隱。朕將親覽。待以不次。冀獲嘉謀。以承天誡。（後漢安紀。） \\n 令王國官得外補詔（九月庚子） \\n 王主官屬墨綬下至郎謁者。其經明任博士居鄉。里有廉清孝順之稱才任理人者。國相歲移名。與計偕上尚書。公府通調。令得外補。（後漢安紀。） \\n 詔公卿（三年三月壬辰） \\n 朕以幼沖奉承鴻業。不能宣流風化。而感逆陰陽。至令百姓饑荒更相噉食。永懷悼歎。若墜淵冰。咎在朕躬。非群司之責。而過自貶引。重朝廷之不德。其務思變復。以助不逮。（後漢安紀。） \\n 詔種麥（三年七月） \\n 長吏案行在所。皆令種宿麥疏食。務盡地力。其貧者給種餉。（後漢安紀。） \\n 除三輔逋租詔（四年正月） \\n 三輔比遭寇亂。人庶流　。除三年逋租過更口筭芻　。稟上郡貧民。各有差。（後漢安紀。） \\n 免徙邊及奴婢詔（二月乙亥） \\n 自建初以來。諸祅言它過坐徙邊者。各歸本郡。其沒入官為奴婢者免為庶人。（後漢安紀。又略見袁宏後漢紀十六。） \\n 安帝　十 \\n 詔校定東觀書（同上） \\n 謁者劉珍及五經博士。校定東觀五經諸子傳記百家蓺術。整齊脫誤是正文字。（後漢安紀。） \\n 年饑詔（四年） \\n 比年饑。加有軍旅。嚮者衛且勿設戲作樂。正旦無陳充庭車。（北堂書鈔一百五十六引續漢書永初四年詔。　案。此詔有脫誤。） \\n 選舉詔（五年閏三月戊戌） \\n 朕以不德。奉郊廟承大業。不能興和降善。為人祈福。災異蜂起。寇賊縱橫。夷狄猾夏。戎事不息。百姓匱乏。疲于徵發。重以蝗蟲滋生。害及成麥。秋稼方收。甚可悼也。朕以不明。統理失中。亦未獲忠良以毗闕政。傳曰。顛而不扶。危而不持。則將焉用彼相矣。公卿大夫將何以匡救。濟斯艱　。承天誡哉。蓋為政之本。莫若得人。　賢顯善。聖制所先。濟濟多士。文王以寍。思得忠良正直之臣。以輔不逮。其令三公特進侯中。二千石二千石郡守諸侯相舉賢良方正有道術達于政化能直言極諫之士各一人。及至孝行與眾卓異者。並遣詣公車。朕將親覽焉。（後漢安紀。） \\n 紹封二十八將子孫詔（六年） \\n 夫仁不遺親。義不忘勞。興滅繼絕。善善及子孫。國之典也。昔我光武。受命中興。恢弘聖緒。橫被四表。昭假上下。光耀萬世。祉祚流衍。垂于罔極。予末小子。夙夜永思。追惟勳烈。披圖案籍。建武元功二十八將。佐命虎臣。讖記有徵。蓋蕭曹紹封。傳繼于今。況此未遠。而或至乏祀。朕甚愍之。其條二十八將無嗣絕世。若犯罪奪國。其子孫應當統後者。分別署狀上。將及景風。章敘舊德。顯茲遺功焉。（後漢異傳。） \\n 蝗災詔（元初二年五月申戌） \\n 朝廷不明。庶事失中。災異不息。憂心惶懼。被蝗以來。七年于茲。而州郡隱匿。裁言頃畝。今群飛蔽天。為害廣遠。所言所見。寍相副邪。三司之職。內外是監。既不奏聞。又無舉正。天災至重。欺罔大。今方盛夏。且復假貸。以觀厥後。其務消救災眚。安輯黎元。（後漢安紀。） \\n 安帝　十一 \\n 徙罪人詔（十月） \\n 郡國中都官繫囚。減死一等。勿笞詣馮翊扶風屯。妻子自隨。占著所在。女子勿輸。亡命死罪以下贖。各有差。其吏人聚為盜賊。有悔過者。除其罪。（後漢安紀。） \\n 霖雨詔（四年七月辛丑） \\n 今年秋稼茂好。垂可收穫。而連雨未。懼必淹傷。夕惕惟憂。思念厥咎。夫霖雨者。人怨之所致。其武吏以威暴下。文吏妄行苛刻。鄉吏因公生姦。為百姓所患苦者。有司顯明其罰。又月令。仲秋養衰老。授几杖。行麋粥。方今按比之時。郡縣多不奉行。雖有麋粥。糠　泥土相和。半不可飲食。（案。今本後漢書作糠　相半。依宋志及通典補。）長吏怠事。莫有躬親。甚違詔書養老之意。其務崇仁恕。賑護寡獨。稱朕意焉。（後漢安紀。宋書禮志四。又見通典六十七。） \\n 重申制度科品詔（五年七月丙子） \\n 舊令制度。各有科品。欲令百姓務崇節約。遭永初之際。人離荒　。朝廷躬自菲薄。去絕奢飾。食不兼味。衣無二綵。比年中集獲豐穰。尚乏儲積。而小人無慮。不圖久長。嫁娶送終。紛華靡麗。至有走卒奴婢。被綺穀。著珠璣。京師尚若斯。何以示四遠。設張法禁。懇惻分明。而有司惰任。訖不奉行。秋節既立。鷙鳥將用。且復重申。以觀後效。（後漢安紀。） \\n 賑貧民表貞婦詔（六年十二月乙卯） \\n 夫政先京師。後諸夏。月令。仲春養幼小。存諸孤。季春賜貧窮。賑乏絕。省婦使。表貞女。所以順陽氣。崇生長也。其賜人尢貧困孤弱單獨穀人三斛。貞婦有節義十斛。甄別門閭。旌顯厥行。（後漢安紀。） \\n 安帝　十二 \\n 賜豫州刺史馮煥詔（元初七年） \\n 告豫州刺史馮煥。今（下缺）常為效用邊將統御（下缺）內以威恩撫喻杜（下缺）去年鮮卑連犯鄣塞（下缺）過掩卒搗擊無距捍（下缺）率攝太守以下進退（下缺）曾不表罪誅多擁（下缺）麗王宮僄輕狡猾（下缺）纖（下缺）絕宮不自效楚（下缺）化頃屬樂浪久矣（下缺）當所謂設訖不定決（下缺）月左右欲來犯法（下缺）北顧傷心（缺）煥有（下缺）翼煥能竭心盡慮有（下缺）上如不從化督錄部（下缺）惟前後詔書以前人（下缺）侍御史便宜數上（下缺）元初六年十二月（隸釋十五） \\n 禁夜行詔（永寍元年） \\n 鐘鳴漏盡。洛陽城中不得有行者。（文選鮑明遠放歌行注引崔實政論永寍詔。） \\n 詔貶樂成王萇（建光元年四月甲子） \\n 萇有靦其面。而放逸其心。知陵廟至重。承繼有禮。不惟致敬之節。肅穆之慎。乃敢擅損犧牲。不備苾芬[苾芬下脫慢易太姬不震厥教八字]。出入顛覆。風淫于家。娉取人妻。饋遺婢妾。敺擊吏人。專已凶暴。愆罪莫大。甚可恥也。朕覽八辟之議。不忍致之于理其貶萇爵為臨湖侯。朕無則哲之明。致簡統失序罔以慰承太姬。增懷永歎。（後漢樂成靖王黨傳。） \\n 詔高句驪（延光元年七月） \\n 遂成等桀逆無狀。當斬斷葅醢。以示百姓。幸會赦令。乞罪請降。鮮卑濊貊。連年寇鈔。驅略小民。動以千數。而裁送數十百人。非向化之心也。自今以後不與縣官戰斗。而自以親附送生口者。皆與贖直縑人四十匹。小口半之。（後漢東夷傳。） \\n 舉刺史以下詔（八月己亥） \\n 三公中二千石舉刺史二千石令長相。視事一歲以上至十歲。清白憂利能敕身率下防姦理煩。有益于人者。無拘官簿。刺史舉所部。郡國太守相舉墨綬。隱親悉心。勿取浮華。（後漢安紀。） \\n 安帝　十三 \\n 脅群臣廢太子詔（三年九月） \\n 父子一體。天性自然。以義割恩。為天下也。歷諷等不識大典。而與群小共為讙譁。外見忠直。而內希後福。飾邪違義。豈事君之禮。朝廷廣開言事之路。故且一切假貸。若懷迷不反。當顯用刑書。 \\n 策罷司空張敏（永初六年四月乙丑） \\n 今君所苦未瘳。有司奏君年體衰羸。郊廟禮儀。仍有曠廢。鼎足之任。不可以缺。重召職事留君其上司空印綬。（後漢張敏傳注引東觀記。） \\n 策司徒夏勤 \\n 維元初六年三月甲子。（案。安紀永初三年四月丙寅。以大鴻臚夏勤為司徒。元初二年十二月己酉罷。疑此有誤。）制詔以大鴻臚勤為司徒曰。朕承天序。惟稽古。建爾于位為漢輔。往率舊職。敬數五教。五教在寬。左右朕躬。宣力四表。保乂皇家。於獻實惟秉國之均。旁祗厥緒。時亮天工。可不慎與。勤其戒之。（續漢禮儀志中注補引丁孚漢儀。又見通典七十一。） \\n 策徵郎宗等（年月未詳） \\n 郎宗李昺孔喬等前此徵命。未降意。恐主者玩弄。禮意不備。使難進易退之人。龍潛不屈其身。各致嘉禮。遣詣公車。將以補察國政。輔朕之不逮。（後漢樊英傳注引謝承書。） \\n 敕司隸校尉冀并二州刺史（永初元年十一月） \\n 民訛言相驚。棄捐舊居。老弱相攜。窮困道路。其各敕所部長吏。躬親曉諭。若欲歸本郡。在所為封長檄。不欲勿強。（後漢安紀。） \\n  \\n 　 \\n  \\n   \\n  "}
{"章节": "全後漢文卷七", "正文": "　 \\n 全後漢文卷七 \\n 　 \\n  \\n 烏程嚴可均校輯 \\n 順帝 \\n 帝諱保安帝子。永寍元年立為皇太子。延光三年廢為濟陰王。明年安帝崩。徵濟北王子北鄉侯懿入嗣。尋薨。奉迎即位。改元五。永建、陽嘉、永和、漢安、建康。在位十九年。謚曰孝順皇帝。廟號敬宗。 \\n 封孫程等十九侯詔（延光四年十一月辛巳） \\n 夫表功錄善。古今之通義也。故中常侍長樂太僕江京、黃門令劉安、鉤盾令陳達、與故車騎將軍閻顯兄弟謀議惡逆。傾亂天下。中黃門孫程、王康、長樂太官丞王國、中黃門黃龍、彭愷、孟叔、李建、王成、張賢、史汎、馬國、王道、李元、楊佗、陳予、趙封、李剛、魏猛、苗光等懷忠憤發。戮力協謀。遂埽滅元惡。以定王室。詩不云乎無言不讎。無德不報。程為謀首康國協同。其封程為浮陽侯。食邑萬戶。康為華容侯。國為酈侯。各九千戶。黃龍為湘南侯。五千戶。彭愷為西平昌侯。孟叔為中廬侯。李建為復陽侯。各四千二百戶。王成為廣宗侯。張賢為祝阿侯。史汎為臨沮侯。馬國為廣平侯。王道為范縣侯。李元為　信侯。楊佗為山都侯。陳予為下雋侯。趙封為析縣侯。李剛為枝江侯。各四千戶。魏猛為夷陵侯。二千戶。苗光為東阿侯千戶。（後漢孫程傳。） \\n 順帝　一 \\n 舉賢良詔（十二月辛亥） \\n 朕以不德。纂承洪緒。今陰陽不和。疾疫為害。思聞忠正。以匡不逮。其令三公卿士舉賢良方正。能直言極諫之士各一人。（後漢紀十七。） \\n 大赦詔（永建元年正月甲寅） \\n 先帝聖德。享祚未永。早棄鴻烈。姦慝緣閒。人庶怨讟。上干和氣。疫癘為災。朕奉承大業。未能寍濟。蓋至理之本。稽弘德惠。蕩條宿惡。與人更始。其大赦天下。賜男子爵人二級。為父後三老孝悌力田人三級。流民欲自占者一級。鰥寡孤獨篤癃貧不能自存者粟人五斛。貞婦帛人三匹。坐法當徙勿徙。亡徒當傳勿傳。宗室以罪絕。皆復屬籍。其與閻顯江京等交通者。悉勿考。勉修厥職。以康我民（後漢順紀。） \\n 免租詔（十月甲辰） \\n 朕以不德。統承大業。虐氣流行。厲疾為災。重以水潦。秋稼漂沒。每州郡所出。惻然自刻。其令當輸今年租者。一切勿責。（後漢紀十八。） \\n 增封東海王臻詔（二年） \\n 東海王臻以近蕃之尊。少襲王爵。膺受多福。未知艱難。而能克已率禮。孝敬自然。事親盡愛。送終竭哀。降儀從士。寢苦三年。和睦兄弟。恤養孤弱。至孝純備。仁義兼弘。朕甚嘉焉。夫勸善厲俗。國所先曩者東平孝王敞兄弟行孝。喪母如禮。有增戶之封。詩云。永世克孝。念茲皇祖。今增臻封五千戶。儉五百戶。光啟土宇。以酬厥德。（後漢東海恭王彊傳。） \\n 順帝　二 \\n 詔南陽太守（二年） \\n 詔書告南陽太守。五官中郎將樊英。委榮辭祿。不降其節。志不可奪。今以英為光祿大夫。賜還家。在所縣給穀千斛。常以八月存問。高年時致羊一頭。酒三斛。如前世故事。如有不幸。祠以中牢。（後漢樊英傳。後漢紀十八。又見蓺文類聚四十九御覽二百四十三引樊英別傳。） \\n 卹地震災民詔（三年正月甲午） \\n 實覈傷害者。賜年七歲以上錢人二千。一家被害。郡縣為收斂。（後漢順紀。） \\n 免漢陽田租詔（正月乙未） \\n 京師地動。漢陽尢甚。加以比年民饑饉。夙夜忯懍。群公卿士。其　思古典。有以消災復異。救此下民。忠信嘉謀。靡有所諱。其勿收漢陽今年田租。（後漢紀十八。） \\n 大赦詔（四年正月丙寅） \\n 朕託王公之上。涉道日寡。政失厥中。陰陽氣隔。寇盜肆暴。庶獄彌繁。憂悴永歎。疢如疾首。詩云。君子如祉。亂庶遄已。三朝之會。朔旦立春。嘉與海內。洗心自新。其赦天下。從甲寅赦令以來復秩屬籍。三年正月已來還贖。其閻顯江京等知識婚姻禁錮。一原除之。務崇寬和。敬順時令。遵與去苛。以稱朕意。（後漢順紀。） \\n 封還大珠詔（五月壬辰） \\n 海內頗有災異。朝廷修政。太官減膳。珍玩不御。而桂陽太守文礱。不惟竭忠宣暢本朝。而遠獻大珠。以求幸媚。今封以還之。（後漢順紀。） \\n 令冀部勿收田租詔（六年十一月辛亥） \\n 連年災潦冀部尢甚。比蠲除實傷。贍恤窮匱。而百姓猶有棄業。流亡不絕。疑郡縣用心怠惰。恩澤不宣。易美損上益下。書稱安民則惠。其令冀部勿收今年田租芻　。（後漢順紀。） \\n 順帝　三 \\n 祈雨詔（陽嘉元年二月甲戌） \\n 政失厥和。陰陽隔并。冬鮮宿雪。春無澍雨。分禱祈請。靡神不禜。深恐在所[在所當作所在]慢。違如在之義。今遺侍中王輔等持節。分詣岱山、東海、滎陽、河洛。盡心祈焉。（後漢順紀。） \\n 改元陽嘉恩詔（三月庚寅） \\n 宗室絕屬籍者。一切復籍。稟冀州尢貧民。勿收今年更租口賦。（後漢順紀。） \\n 太學新成詔（七月丙辰） \\n 試明經者補弟子。增甲乙之科員各十人除京師及郡國耆儒年六十以上為郎舍人。諸王國郎者百三十八人。（後漢左雄傳。陽嘉元年。太學新成詔云云。） \\n 減死贖罪詔（九月） \\n 郡國中都官繫囚。皆減死一等。亡命者贖。各有差。（後漢順紀。） \\n 狼災詔（十一月甲申） \\n 災暴緣類。符驗不虛。政失厥中。狼災為應。至乃殘食孩幼。朝廷愍悼。思維咎徵。博方其故。山嶽尊靈。國所望秩。而遂比不奉祠。怠慢廢典。不務墾惻。淫刑放濫。害加孕婦。毒流未生。感和致災。其詳思改救。追復所失有不遵憲。舉正以聞。（續漢五行志一注補。後漢順紀注。並引東觀書。中山相朱遂至官。不出奉祠北嶽詔云云。） \\n 簡覈刺史二千石詔（閏十二月辛卯） \\n 閒者以來。吏政不勤。故災咎屢臻。盜賊多有。退省所由。皆以選舉不實。官非其人。是以天心未得。人情多怨。書歌股肱。詩刺三事。令刺史二千石之選。歸任三司其簡序先後。情覈高下。歲月之次。文武之宜。務存厥衷。（後漢順紀。） \\n 貸災詔（二年二月甲申） \\n 吳郡會稽饑荒。貸人耕種。（後漢順紀。） \\n 順帝　四 \\n 地震求直言詔（五月庚子） \\n 朕以不德。統奉鴻業。無以奉順乾坤協序陰陽。災眚屢見。咎徵仍臻。地動之異。發自京師。矜矜祗畏。不知所裁。群公卿士。將何以匡輔不逮。奉荅戒異。異不空設。必有所應。其各悉心。（袁宏紀作各舉敦朴士各一人。）直言厥咎。靡有所諱。（後漢順紀。又略見袁宏後漢紀十八。） \\n 下詔徵楊倫詣廷尉（二年） \\n 倫出幽升喬。寵以藩傅。稽留王命。擅止道路。託疾自從。茍肆狷志。（後漢楊倫傳。） \\n 大赦詔（三年五月戊戍） \\n 昔我大宗丕顯之德。假于上下。儉以恤民。政致康乂。朕秉事不明。政失厥道。天地譴怒。大變仍見。春夏連旱。寇賊彌繁。元元被害。朕甚愍之。嘉與海內。洗心更始。其大赦天下。自殊死以下。謀反大逆。諸犯不當得赦者。皆除之。賜民年八十以上米人一斛。肉二十斤酒五斗。九十以上加賜帛人二匹。絮三斤。（後漢順紀。） \\n 詔中官（四年二月丙子） \\n 自今中官。得以養子為後。（袁宏後漢紀十八。） \\n 宦官養子。悉聽得為後。襲封爵。定著乎令。（後漢孫程傳。） \\n 日食詔（閏八月） \\n 朕以不德。謫見于天。零陵言日食。京師不覺。（後漢順紀注引東觀記。） \\n 詔問加謚北鄉侯（永和元年正月己巳） \\n 言事者多云。昔周公攝天子事。及薨。成王欲以公禮葬之。天為變動。及更葬以天子之禮。即有反風之應。（通典作天即反風。歲即大敦。）北鄉侯親為天子。而葬以王禮。故數有災異。宜加尊謚列于昭穆與木主否。（後漢周舉傳。袁宏後漢紀十八。通典八十。） \\n 順帝　五 \\n 地震詔上封事（正月乙卯） \\n 朕秉政不明。災眚屢臻。典籍所忌。震食為重。今日變方遠。地搖京師。咎徵不虛。必有所應。群公百僚。其各上封事。指陳得失。靡有所諱。（後漢順帝紀。） \\n 封馬賢孫詔（永和六年十二月） \\n 故將軍馬賢。前伐西夷。剋敵深入。父子三人同命。其以漢中南鄭之武陽亭。封賢孫承先為武陽亭侯。食租稅。（東觀漢記。） \\n 下詔告河南尹（漢安元年） \\n 故長陵令張楷。行慕原憲。操擬夷齊。輕貴樂賤。竄跡幽藪。高志確然。獨拔群俗。前此徵命。盤桓未至。將主者翫習于常。優賢不足。使其難進歟。郡時以禮發遣。（後漢張楷傳。） \\n 拜張綱子續為郎中詔（二年） \\n 故廣陵太守張綱。大臣之苗。剖符統務。正身導下。班宣德信。降集劇賊張嬰萬人。息干戈之役。濟蒸庶之困。未升顯爵。不幸早卒。嬰等縗杖。若喪考妣。朕甚愍焉。拜綱子續為郎中。賜錢百萬。（後漢張綱傳。） \\n 贈沛王廣祖母周妃詔（漢安中） \\n 沛王祖母太夫人周。秉心淑慎。尊王以仁。使光祿大夫贈以妃印綬。（後漢沛獻王輔傳。） \\n 桉行地震詔（建康元年正月辛丑） \\n 隴西、漢陽、張掖、北地、武威、武都自去年九月以來。地百八十震。山谷坼裂。壞敗城寺。殺害民庶。夷狄叛逆。賦役重數。內外怨曠。惟咎歎息。其遣光祿大夫案行。宣暢恩澤。惠此下民。勿為煩擾。（後漢順紀。） \\n 遺詔（八月） \\n 死則委尸原野。（文選顏延之陽給事誄注引司馬彪續漢書。） \\n 無起寢廟。斂以故服。珠玉玩好。皆不得下。（後漢順紀。又見袁宏後漢紀十九。） \\n 孝廉限年令（陽嘉元年十一月辛卯） \\n 郡國舉孝廉。限年四十以上。諸生通章句文史。能牋奏。乃得應選。其有茂才異行。若顏淵子奇。不拘年齒。（後漢順紀。） \\n 順帝　六 \\n 冊袁良為梁相 \\n 頃者連遇運害。災條備至。陰陽不和。寒暑不節。昔孔子制義。承奉則有興盛之福。慢期即致來咎之變。朕以眇身。襲裘繼業。二九之戒。今直其際。圖記占□。恆在藩國。自先帝至德。猶有七國之謀。蓋治世者。不諱其難。朕追寤社稷之重。恐有交會諸國王侯。開導以驕滿之漸。令姦邪因緣生慝。相以顯選。簡練內升。昔掌符竟。惠撫我民。故連拔授。不問勛次。典郡職重。親執經緯。隱括在手。往者王尊發縱于平陽。清約藩輔。甚節衎然。忠臣之義。有獻善去否。其加精微。測切防　。朕疚心以戒。今特賜錢十萬。雜繒卅匹。玉具劍佩書刀。繡文印衣。無極手巾各一。往悉乃心。勉崇協同。便宜數上。（隸釋六袁良碑。） \\n 策祠楊震 \\n 故太尉震正直是與。俾匡時政。而青蠅點素。同茲在藩。上天降威。災眚屢作。爾卜爾筮。惟震之故。朕之不德。用彰厥咎。山崩棟折。我其危哉。今使太守丞以中牢具祠。魂而有靈。儻其歆享。（後漢楊震傳。） \\n 會葬宋漢策（永建中） \\n 太中大夫宋漢。清修雪白正直無邪。前在方外。仍統軍實。懷柔異類莫匪嘉績。戎車載戢。邊人用寍。予錄乃勳引登九列。因病退讓。守約彌堅將授三事未剋而終朝廷愍悼。恆[恆當作怛]其愴然。詩不云乎。肇敏戎功。用錫爾祉。其令將相。大夫會葬。加賜錢十萬。及其在殯。以全素絲羔羊之潔焉。（後漢宋宏傳。） \\n 策問周舉（陽嘉三年） \\n 朕以不德抑承三統。夙興夜寐。思協大中。頃年以來。旱災屢應。稼穡焦枯。民食乏困。五品不訓。王澤未流。群司素餐。據非其位。審所貶黜。變復之徵。厥效何由。分別具對。勿有所諱。（後漢周舉傳。） \\n 順帝　七 \\n 敕禱雨（陽嘉元年二月庚申） \\n 郡國二千石各禱名山嶽瀆遣大夫謁者詣嵩高首陽山。并祠河洛請雨。（後漢順帝紀。） \\n 桓帝 \\n 帝諱志。章帝曾孫。襲父翼爵蠡吾侯。本初元年閏六月質帝遇弒。奉迎即位。改元七。建和、和平、元嘉、永興、永壽、延熹、永康。在位二十一年。謚曰孝桓皇帝。廟號威宗。（案。和平元年正月以前詔令。編入順烈梁后卷內。） \\n 贈中常侍曹騰費亭侯制 \\n 制曰（缺）中常侍費亭侯曹騰。騰見克（缺）先帝。能自奮拔于險阻之中。不陷乎群小害已之譖。遂亦□□□□□前後策謀□□進賢納□踐阼之初。受爵于東士。厥功章然。騰守足退居。約身自持遭離母憂。孝行純篤。□慎禮紀喪能過哀。服詳有不忍遠離之恩情□感病。毀性早薨。朕甚閔焉。詩曰。靡不有初。鮮克有終。騰能終之。春秋之義。旌□采介。以勸為善。及其在殯。使兼諫議大□□□□□□特進贈費亭侯印綬。魂而有靈。嘉其寵榮。嗚呼哀哉。（隸釋十五曹騰碑陰。） \\n 尊匽貴人為孝崇皇后詔（和平元年） \\n 博陵園匽貴人。覆高明之懿德。容美淑之嘉會。與天合靈。篤生朕躬。欲報之德。詩所感歎。今以貴人為孝崇皇后。（官輯本東觀漢記。） \\n 以胡憲等為太子舍人詔（元嘉二年） \\n 書生汝南胡憲。陳留恭幸爽或六十以下。常以月朔會辟雍。垂白安貧。童子潁川王□通經。拜太子舍人。（通典五十三。　案。此詔不他見。恭幸爽必衍誤。姑依通典舊刻本錄之。） \\n 申明輿服制度詔（永興二年二月） \\n 比者星辰繆越。坤靈震動。災異之降。必不空發。敕已修政。庶望有補。其輿服制度。有踰侈長飾者。皆宜損省。郡縣務存儉約。申明舊令。如永平故事。（後漢桓紀。） \\n 桓帝　八 \\n 令種蕪菁詔（六月） \\n 詔司隸校尉部刺史曰。蝗災為害。水變仍至五穀不豋。人無宿儲。其令所傷郡國。種蕪菁以助人食。（後漢桓紀。） \\n 禁郡國賣酒詔（九月丁卯） \\n 朝政失中。雲漢作旱川靈涌水。蝗蟲孳蔓。殘我百穀。太陽虧光。饑饉荐臻。其不被害郡縣。當為饑餒者儲。天下一家。趣不糜爛。則為國寶。其禁郡國。不得賣酒。祠祀裁足。（後漢桓紀。） \\n 卹太山琅邪難民詔（永壽元年六月） \\n 太山琅邪遇賊者。勿收租賦者。復更算三年。（後漢桓紀。永興二年冬公孫舉反叛。殺長吏至是下詔。） \\n 洛水溢下詔（同上） \\n 被水死。流失屍骸者。令郡縣鉤求收葬。及所唐突壓溺物故。七歲以上賜錢人二千。壞敗廬舍。亡失榖食。尤貧者稟人二斛。（後漢桓紀。） \\n 封謚樊重詔（永壽三年十月） \\n 存善繼絕。食藉德貞。武騎都尉樊演高祖父重。以光武皇帝元舅。扶助中興。追封壽張侯。謚曰敬。祖父茂。封冠軍平望鄉侯。五國並建。其二絕者嗣之。（東觀漢記。桓帝永壽三年十月幸雲夢。至新野公主壽張敬侯主廟。乙丑謚。） \\n 遣居車兒還單于詔（延熹元年） \\n 春秋大居正。居車兒一心向化。何罪而黜。其遣還單于。（後漢南匈奴傳。） \\n 追贈中常侍樊安詔（延壽元年八月） \\n 制詔。中常侍樊安。宿衛歷年。恭恪淑慎。嬰被疾病。不幸蚤終。今使湖陽邑長劉操追號安為騎都尉。贈印綬。魂而有靈。嘉茲寵榮。嗚呼哀哉。（隸釋六樊安碑。） \\n 桓帝　九 \\n 封單超等詔（二年八月） \\n 梁冀奸暴。濁亂王室。孝質皇帝聰敏早茂。冀心懷忌畏。私行殺毒。永樂太后親尊莫二。冀又遏絕。禁還京師。使朕離母子之愛。隔顧復之恩。禍害深大。罪釁日滋。賴宗廟之靈。及中常侍單超、徐璜、貝瑗、左棺、唐衡、尚書令尹勳等激憤建策。內外協同。漏刻之閒。桀逆梟夷。斯誠社稷之祐。臣下之力。宜班慶賞。以酬忠勳。其封超等五人為縣侯。勳等七人為亭侯。（後漢桓紀。） \\n 封黃瓊伉鄉侯詔（十二月） \\n 太尉黃瓊、清儉不撓。數有忠謇。加以典謀深奧。有師傅之義。連在三司。不阿權貴。疾風知勁艸。朕甚嘉焉。其封瓊伉鄉侯。（袁宏後漢紀二十一。） \\n 封張彪鮑吉詔（三年五月甲戌） \\n 汝南太守張彪。故河南尹鮑吉。與朕有潛龍之舊。皆封列侯。（袁宏後漢紀二十一。又見北堂書鈔四十八。桓帝即位。詔曰。吉與朕有龍潛之舊。其封西鄉侯。又御覽二百十引魯國先賢志與書鈔同。） \\n 因水旱減奉詔（五年七月） \\n 減虎賁羽林住寺不任事者半奉。勿與冬衣。其公卿以下。給冬衣之半。（後漢桓紀。） \\n 詔策車騎將軍馮緄（五年） \\n 蠻夷猾夏。久不討攝。各焚都城。蹈藉官人。州郡將吏。死職之臣。相逐奔竄。曾不反顧。可愧言也。將軍素有威猛。是以擢授六師。前代陳湯馮傅之徒。以寡擊眾。郅支、夜郎、樓蘭之戎。頭懸都街。衛霍北征。功列金石。是皆將軍所究覽也。今非將軍。誰與修復前跡。進赴之宜。權時之策。將軍一之。出郊之事。不復內御。已命有司祖于國門。詩不云乎。進厥虎臣。闞如虓虎。敷敦淮濆。仍執醜虜。將軍其勉之。（後漢馮緄傳。） \\n 贈朱穆益州刺史詔（六年四月） \\n 制詔。尚書朱穆。立節忠亮世篤爾行。虔恪機任。守死善道。不幸而卒。朝廷閔焉。今使權謁者中郎楊賁贈穆益州刺史印綬。魂而有靈。嘉其寵榮。嗚呼哀哉。（蔡中郎集朱公叔鼎銘。） \\n 桓帝　十 \\n 旱災盜賊郡免租詔（九年正月己酉） \\n 比歲不登。人多饑窮。又有水旱疾疫之困。盜賊徵發。南州尢甚災異日食。譴告累至。政亂在予。仍獲咎徵。其令大司農絕今歲調度徵求。及前年所調未畢者。勿復收責。其災旱盜賊之郡勿收租。餘郡悉半入。（後漢桓紀。） \\n 詔從事中郎應奉（延熹中） \\n 蠻夷叛逆作難。積惡放恣。鑊中之魚。火熾湯盡當悉燋爛以刷國恥。朝廷以奉昔守南土。威名播越。故復式序重任奉之廢興。期在于今。賜奉錢十萬。駮犀方具劍。金錯把刀。劍革帶各一。奉其勉之。（後漢應奉傳注引謝承書。又御覽三百四十二引同。） \\n 問段熲東討詔（永康元年） \\n 先零東羌造惡反逆。而皇甫規張奐各擁強眾。不時輯定欲熲移兵東討。未識其宜。可參思術略。（後漢段熲傳。） \\n 詔報喬玄（年月未詳） \\n 邊穀不得妄動。玄擅出。于是玄有汲黯憂民之心。後不以為常。（蔡邕集太尉喬玄碑陰。） \\n 敕司隸冀州賑饑（永壽元年二月） \\n 敕州郡賑給貧弱。若王侯吏民有積穀者。一切貸得十分之三。以助稟貸。其百姓吏民者以見錢延雇值。王侯須新租乃償。（後漢桓紀。） \\n 祠恭懷皇后祝文 \\n 孝曾孫皇帝志。使有司臣太常撫。夙興夜處。小心畏忌。不墮其身。一不寍。敢用絜牲一元大武。柔毛剛鬣。商祭明視。薌萁嘉薦。普淖鹹鹺。豐本明粢。醪用薦酎。事于恭懷皇后。尚饗。（續漢祭祀志下注補引丁孚漢儀。） \\n  \\n 　 \\n  \\n   \\n  "}
{"章节": "全後漢文卷八", "正文": "　 \\n 全後漢文卷八 \\n 　 \\n  \\n 烏程嚴可均校輯 \\n 靈帝 \\n 帝諱宏。章帝玄孫。世封解瀆亭侯。永康元年桓帝崩。無子。奉迎即位。改元四。建寍、熹平、光和、中平。在位二十二年。謚曰孝靈皇帝。 \\n 下三司制 \\n 制曰。下太尉司徒、司空。夫瑞不虛至。災必有緣。朕以不德。秉統未明。以招妖偽。將何以昭顯憲法哉。三司任政者也。所當夙夜。而各拱默。訖未有聞。將何以奉答天意。敉寍我人。其各悉心。思所崇改。務消復之術。稱朕意焉。（後漢蔡邕傳注引漢名臣奏。） \\n 靈帝　一 \\n 特詔問災變（光和元年七月） \\n 比災變互生。未知厥咎。朝廷焦心。載懷恐懼。每訪群公卿士。庶聞忠言。而各存括囊。莫肯盡心。以邕經學深奧。故密特稽問。宜披露失得。指陳政要。勿有依違。自生疑諱。具對經術。以皁囊封上。（後漢蔡邕傳） \\n 封楊賜等詔（中平二年九月） \\n 大司馬楊賜。敦德允元。忠愛恭懿。親以尚書侍講。累評張角始謀。禍亹未彰。賜陳便宜。欲緩誅夷。令德既光。嘉謀怛然。詩不云乎。無德不報。無言不讎。故　城君孔霸。故太尉黃瓊。侍講先帝。並宜受茅土之封。（袁宏後漢紀二十五。） \\n 徵處士荀爽等詔（五年九月己未） \\n 頃選舉失所。多非其人。儒法雜揉。學道浸微。處士荀爽、陳紀、鄭玄、韓融、李楷。耽道樂古。志行高潔。清貧隱約。為眾所歸。其以爽等各補博士。（袁宏後漢紀二十五。） \\n 手詔姜肱 \\n 肱抗凌雲之志。養浩然之氣。以朕德薄。未肯降志。昔許由不屈。王道為化。夷齊不撓。周德不虧。州郡以禮優順。勿失其意。（後漢姜肱傳注引謝承書。） \\n 立宋貴人為皇后冊文 \\n 維建寍四年。七月乙未（案。後漢靈紀作癸丑。）制詔。皇后之尊。與帝齊體。供奉天地。祗承宗廟。母臨天下。故有莘興殷。姜任母周。二代之隆。蓋有內德。長秋宮闕。中宮曠位。宋貴人秉淑媛之懿。體山河之儀。威容昭曜。德冠後庭。群寮所咨。人曰宜哉。卜之蓍龜。卦得承乾。有司奏議。宜稱紱組。以母兆民。今使太尉襲使持節奉璽綬。（通典作紱。）宗正祖為副。立貴人為皇后。后其往踐爾位。敬宗禮典。肅慎中饋。無替朕命。永終天祿。（續漢禮儀志中注補引蔡質典儀。又見通典五十八。） \\n 靈帝　二 \\n 追贈楊賜策（中平二年十月） \\n 故司空臨晉侯賜。華嶽所挺。九德純備。三葉宰相。輔國以忠。朕昔初載。授（後漢紀作受。）道帷幄。遂階成勳。以陟大猷。師範之功。昭于內外。庶官之務。勞亦勤止。七在卿校。殊位特進。五登兗職。弭難乂寍。雖受茅土。未荅厥勳。哲人其萎。將誰諮度。朕甚懼焉。禮設殊等。物有服章。今使左中郎將郭儀持節追位特進。贈司空驃騎將軍印綬。（後漢楊賜傳。又見後漢紀二十五。有刪節。文亦小異。） \\n 又敕 \\n 驃騎將軍官屬司空法駕送至舊塋。公卿以下會葬。謚曰文烈侯。（後漢楊賜傳。又後漢紀但有末一語。） \\n 敕劉焉為益州牧（中平五年） \\n 前刺史劉雋卻儉。皆貪殘放溢。取受狼藉。元元無聊。呼嗟充野。焉到便收攝行法。以示萬姓。勿令漏露。使癰疽決潰。為國生梗。（蜀志劉焉傳注引漢靈帝紀。） \\n 少帝 \\n 帝諱辯。靈帝長子。養于史道人家。謂之史侯。中平六年四月即位。改元光熹。八月改元昭寍。在位六月。董卓廢為弘農王。 \\n 以袁隗為太傅詔（光熹元年四月壬戌） \\n 朕以眇身。君主海內。夙夜憂懼。靡知所濟。夫天地人道。其用在三。必須輔佐。以昭其功。後將軍袁隗。德量寬重。奕世忠恪。今以隗為太傅錄尚書事。朕且諒闇。委成群后。各率其職。稱朕意焉。（後漢紀二十五。） \\n 獻帝 \\n 帝諱協。字伯和。靈帝中子。中平六年四月少帝即位。封為渤海王。七月徙封陳留王。九月即位。改元五。永漢、初平、興平、建安、延康。在位三十一年。禪于魏。封山陽公。青龍二年薨。年五十四。謚曰孝獻皇帝。 \\n 詔荅王允（初平元年四月） \\n 聞王者當修德爾。不聞孔子制孝經。有此而卻邪者也。（袁宏後漢紀二十六。王允奏。太史王立說孝經六隱事。令朝廷行之。消卻災邪。有益聖躬。詔曰云云。） \\n 詔荅李傕（三年十月） \\n 儒前為弘農王郎中令。迫殺我兄。誠宜加非。（後漢紀二十七。李傕舉傳士李儒為侍中。詔曰云云。） \\n 少帝　三 \\n 史官免罪詔（四年正月） \\n 天道幽遠。事驗難明。且災異應政而至。雖探道知機。焉能無失。而欲歸咎史官。益重朕之不德也。（後漢紀二十七。尚書賈詡奏。太史令王立司候不明。疑誤上下。太尉周忠職所典掌。請皆治罪。詔曰云云。又見續漢五行志六注補引袁宏紀。） \\n 詔勿收裴茂之（七月） \\n 災異數降。陰雨為害。使者銜命宣布恩澤。原解輕微。庶合天心。欲解冤結。而復罪之乎。一切勿問。（後漢紀二十七。李傕表茂之擅出囚徒。疑有姦故。宜置于理。詔曰云云。又見後漢董卓傳。） \\n 試儒生詔（九月） \\n 孔子歎學之不講。不講則所識日忘矣。今耆儒年踰六十。去離本土。營求糧資。不得專業。結童入學。白道空歸。長委農野。永絕榮望。朕甚愍焉。其依科罷者。聽為太子舍人。（後漢獻帝紀。又見後漢紀二十七。有小異。） \\n 詔令州郡罷兵詔（初平四年） \\n 今海內擾攘。州郡起兵。征夫勞瘁。寇難未弭。或將吏不良。因緣討捕。侵侮黎民。離害者眾。風聲流聞。震蕩城邑。丘牆懼于橫暴。貞良化為群惡。此何異乎抱薪救焚。扇火止沸哉。今四民流移。託身佗方。攜白首于山野。棄稚子于溝壑。顧故鄉而哀歎。向阡陌而流涕。飢厄困苦。亦曰甚矣。雖悔往者之迷謬。思奉教于今日。然兵連眾結。鋒鏑布野。恐一朝解散。夕見係虜。是以阻兵屯據。欲止而不敢散也。詔書到。其各罷遺甲士。還親農桑。惟留常員吏。以供官署。慰示遠近咸使聞知。（魏志陶謙傳。注引吳書。） \\n 獻帝　四 \\n 報有司請建胡秋宮詔（興平元年二月戊寅） \\n 朕稟受不弘。遭值禍亂。未能紹先以光故典。皇母前薨。未卜宅兆。體章有闕。中心如結。三歲之慼。蓋不言吉。朕雖不能終身思慕。其何忍言後宮之選乎。且須其後。（後漢靈思何后附王美人紀。又袁宏後漢紀二十七。） \\n 考實侯汶詔（七月） \\n 未忍致汶于理。可杖五十。（後漢獻帝紀。帝使侍御史侯汶出太倉米豆為饑人作糜粥。經日而死者無數。帝疑賦恤有虛。乃親于御座前量試作糜。乃知非實。使侍中劉艾出讓有司。于是尚書令以下皆詣省閣謝。奏收侯汶考實。詔曰云云。又見袁宏後漢紀二十七。） \\n 祿田詔 \\n 三輔地不滿千里。而軍師用度非一。公卿。已下。不得奏除。其若公田以秩石為率賦與。令各自收其租稅。（續漢百官志五注補引獻帝起居注。帝在長安詔書。） \\n 喻郭氾詔（二年七月） \\n 朕遭艱難。越在西都。感惟宗廟靈爽。何日不歎。天下未定。厥心不革武夫宜威。儒德合謀。今得東移。望違若近。視險如夷。弘農近郊廟。勿有疑也。（後漢紀二十八。） \\n 詔張濟（八月） \\n 濟有拔車駕之功。何故無有表而私請邪。一切勿問。（同上。） \\n 報楊定請侍中尹忠為長史（八月） \\n 侍中近侍。就非其宜。必為關東所笑。前在長安。李傕專政。今朕秉萬機。豈可復亂官爵邪。（同上。） \\n 告張濟詔（十二月） \\n 朕惟宗廟之重。社稷之靈。乃心東都。日夜以冀。洛陽丘墟。靡所庇蔭。欲幸弘農。以漸還舊。諸軍不止其競。遂成禍亂。今不為定。民在塗炭。濟宿有忠亮。乃心王室。前者受命。來和傕氾。元功既建。豈不惜乎。濟其稟給百官。遂究前勳。昔晉文公為踐士之會。垂勳周室。可不勉哉。（同上。） \\n 獻帝　五 \\n 詔董承等（十二月） \\n 傕氾自知罪重。將遂唐突。為吏民害。可復待韓融還。乃議進退。（同上。） \\n 詔李樂（十二月） \\n 千金之子。坐不垂堂。孔子慎馮河之危。豈所謂安居之道乎。（同上。） \\n 詔敕曹操令兗州牧（建安元年六月） \\n 詔敕鎮東將軍令兗州牧費亭侯。故特進。顯授上將鐵鉞之任。復食舊土雙金之寵。董統一州委成之重。榮曜昭示。亦以優崇。投節效命自白之秋也。（蓺文類聚五十一。） \\n 詔曹操襲費亭侯 \\n 詔書拜鎮東將軍襲費亭侯曹操。業履忠貞。輔幹王室。頃遭凶暴。海內離析。操執義討截黃巾。為國出命。夫祿以賞功。罰以絀否。今以操為鎮東將軍領兗州牧。襲父費亭侯嵩爵。并印綬符策。（蓺文類聚五十一。） \\n 封孫策詔書 \\n 董卓逆亂。凶國害民。先將軍堅。念在平討。雅意未遂。厥美著聞。策遵善道。求福不回。今以策為騎都尉。襲爵烏程侯。領會稽太守。（吳志孫破虜討逆傳。曹公表策為討逆將軍。封為吳侯。注引江表傳曰。建安二年夏。漢遣議郎王輔奉戊辰詔書曰。） \\n 詔孫策（建安二年夏） \\n 董卓逆亂。凶國害民。先將軍堅。念在平討。雅意未遂。厥美著聞。策遵善道。求福不回。今以策為騎都尉。襲爵烏程侯。領會稽太守。（吳志孫討逆傳注引江表傳。漢朝遣議郎王輔奉戊辰詔書云云。） \\n 又詔敕孫策 \\n 故左將軍袁術。不顧朝恩。坐創凶逆。造合虛偽。欲因兵亂。詭詐百姓。聞其言以為不然。定得使持節平東將軍令徐州牧溫侯。布上術所造惑眾妖妄。知術鴟梟之性。遂其無道。修治王宮。署置公卿。郊天祀地。殘民害物。為禍深酷。布前後上策。乃心本朝。欲還討術。為國效節。乞加顯異。夫懸賞俟功。惟勤是與。故便寵授。承襲前邑。重以大郡。榮耀兼至。是策輸力竭命之秋也。其亟與布及行吳郡太守安東將軍陳瑀戮力一心。同時赴討。（吳志孫討逆傳注引江表傳。） \\n 獻帝　六 \\n 命魏公得承制封拜詔（二十年） \\n 夫軍之大事。在茲賞罰。勸善懲惡。宜不旋時。故司馬法曰。賞不逾日者。欲民速睹為善之利也。昔在中興。鄧禹入關。承制拜軍祭酒李文為河東太守。來歙又承制拜高峻為通路將軍。察其本傳。皆非先請。明臨事刻印也。斯則世祖神明。權達損益。蓋所用速。示威懷而著鴻勳也。其春秋之義。大夫出疆。有專命之事。苟所以利社稷安國家而已。況君秉任二伯。師尹九有。實征夷夏。軍行藩甸之外。失得在于斯須之閒。停賞俟詔。以滯世務。固非朕之所圖也。自今已後。臨事所甄。當加寵號者。其便刻印章假授。咸使忠義得相獎勵。勿有疑焉。（魏志武帝紀注引孔衍漢魏春秋。又見御覽六百三十三。） \\n 進魏公爵為魏王詔 \\n 自古帝王。雖號稱相孌。爵等不同。至乎褒崇元勳。建立功德。光啟氏姓。延于子孫。庶姓之與親。豈有殊焉。昔我聖祖受命。刱業肇基。造我區夏。鑒古今之制。通爵等之差。盡封山川。以立藩屏。使異姓親戚。並列土地。據國而王。所以保乂天命。安固萬嗣。歷世承平。臣主無事。世祖中興。而時有難易。是以曠年數百。無異姓諸侯王之位。朕以不德。繼序弘業。遭率土分崩。群凶縱毒。自西徂東。辛苦卑約。當此之際。唯恐溺入于難。以羞先帝之聖德。賴皇天之靈。俾君秉義奮身。震迅神武。捍朕于艱難。獲保宗廟。華夏遺民。含氣之倫。莫不蒙焉。君勤過稷禹。忠侔伊周。而掩之以謙讓。守之以彌恭。是以往者初開魏國。錫君土宇。懼君之違命。慮君之固辭。故且懷志屈意。封君為上公。欲以欽順高義。須俟勳績。韓遂宋建。南祐巴蜀。群逆合從。圖危社稷。君復命將。龍驤虎奮。梟其元首。屠其窟栖。暨至西征陳平之役。親擐甲冑。深入險阻。芟夷蝥賊。殄其凶醜。盪定西陲。懸旌萬里。聲教遠振。寍我區夏。蓋唐虞之盛。三后樹功。文武之興。旦奭作輔。二祖成業。英豪佐命。夫以聖哲之君。事為已任。猶錫土班瑞。以報功臣。豈有如朕寡德。仗君以濟。而賞典不豐。將何以答神祇慰萬民哉。今進君爵為魏王。使持節行御史大夫宗正劉艾奉策璽。元土之社。苴以白茅。金虎符第一至第五。竹使符第一至十。君其正王位。以丞相領冀州牧如故。其上魏公璽綬符策。敬服朕命。簡恤爾眾。克綏庶績。以揚我祖宗之休命。（魏志武帝紀注引獻帝傳。） \\n 獻帝　七 \\n 又手詔 \\n 大聖以功德為高美。以忠和為典訓。故刱業垂名。使百世可希。行道制義。使力行可效。是以勳列[列當作烈]無窮。休光茂著。稷契載元首之聰明。周邵因文武之智用。雖經營庶官。仰歎俯思。其對豈有若君者哉。朕惟古人之功美之如彼。思君忠勤之績茂之如此。是以每將鏤符析瑞。陳禮命冊。寤寐慨然。自忘守文之不德焉。今君重違朕命。固辭墾切。非所以稱朕心而訓後世也。其益志撙節。勿復固辭。（魏志武帝紀注引獻帝傳。） \\n 今以君為魏王。白絳皁黃白各二疋。越葛一端。往欽哉。（御覽八百十九。） \\n 詔魏太子丕嗣位（二十五年） \\n 魏太子丕。昔皇天授乃顯考。以冀我皇家。遂攘除群凶。拓定九州弘功茂績。光于宇宙。朕用垂拱負扆三十有餘載。天不　遺一老。永保予一人。早世潛神。哀悼傷切。丕奕世宣明。宜秉文武。紹熙前緒。今使使持節御史大夫華歆奉策詔授丕丞相印綬魏王璽紱。領冀州牧。方今外有遺虜。遐夷未賓。旗鼓猶在邊境。干戈不得韜刃。斯乃播揚洪烈。立功垂名之秋也。豈得修諒闇之禮。究曾閔之志哉。其敬服朕命。抑弭憂懷。旁祗厥緒。時亮庶功。以稱朕意。於戲。可不勉乎。（袁宏後漢紀三十。又見魏志文紀注。　案。獻帝禪讓詔策係衛覬作。宜編入三國文。今此非禪詔。故編入獻帝文。） \\n 全摽漢文卷八獻帝　八 \\n 賜士燮璽書 \\n 交州絕域南帶江海。上恩不宣。下義壅隔。知逆賊劉表。又遣賴恭闚看南土。今以燮為綏南中郎將。董督七郡。領交阯太守如故。（吳志士燮傳。） \\n 全摽漢文卷八終 \\n  \\n 　 \\n  \\n   \\n  "}
{"章节": "全後漢文卷九", "正文": "　 \\n 全後漢文卷九 \\n 　 \\n  \\n 烏程嚴可均校輯 \\n 明德馬后 \\n 后。扶風茂陵人。伏波將軍援之小女。建武末選入太子宮。明帝即位。以為貴人。永平三年立為皇后。章帝即位。尊為皇太后。 \\n 辭封男氏詔 \\n 外戚橫恣。為世所傳。永平中常自簡練。知舅氏不可恣。不令在樞機之位。今水旱連年。民流滿道。致有飢餓。而施封拜。失宜。不可。且先帝言。諸王財令半楚淮陽王。吾子不當與光武帝子等。今柰何欲以馬氏比陰氏乎。吾自束脩。冀欲上不負先帝。下不虧先人之德。身服大練縑裙。食不求所甘。左右旁人。皆無香熏之飾。但布帛耳。如是者。欲身帥眾也。以為外親見之。當傷心自克。但反共言太后素自喜儉。前過濯龍門上。見外家問起居。車如流水馬如龍。蒼頭衣綠直領。領袖正白。顧視旁御者。遠不及也。亦不譴怒。但絕其歲用。冀以默止讙耳。知臣莫若君。況親屬乎。人之所以欲封侯者。欲以祿食養其親。奉修祭祀。身溫飽耳。今祭祀則受大官之牲。郡國既珍司農東黍稷。身則衣御府之餘繒。尚未足邪。必當得一縣。上令長樂宮有負言之責。內亦不愧于世俗乎。（續列女傳八公。卿諸侯上書言。宜遵舊典封舅氏太后詔。） \\n 明德馬后　一 \\n 有舊典。舅氏一人封也。吾非謙而不為。誠昧所可耳。今水旱連年。民流滿道。至有餓餒者。而欲施封爵。上行之為失政。臣受之為喪軀。不可明矣。先帝嘗言。諸王財令半楚淮陽。吾子不當與光武帝子等。今何以馬氏比陰氏乎。且陰衛尉天下稱之。省中御者出不及履而至門。此蘧伯玉之敬也。又有好賢下士吐握之名。親陽侯雖剛強微失理。然有方略。據地談論。一朝無雙。原鹿貞侯勇猛誠信。此三人者。天下選臣。豈可及哉。馬氏不及陰氏遠矣。吾不才。夙夜累息。常恐虧先后之法。育毛髮之罪。吾不釋也。言之不舍晝夜。而親屬犯之不止。治喪起墳。又不時覺。是吾言之不立。耳目之塞也。吾萬乘主。身服大練。食不求甘。左右旁人。無香薰之飾。衣但布帛。如是者。欲以身率服眾也。以為外親見之。當傷心自刻。但發笑言太后素好儉。前過濯龍門上。見外家車如流水馬如龍。吾亦不譴怒之。但絕其歲用。冀以默媿其心。而猶駑怠。無憂國忘家者。知臣莫若君。況親屬乎。（袁宏後漢紀十一。建初二年四月。有司依舊典奏封諸。太后詔。） \\n 凡言事者。皆欲媚朕以要福耳。昔王氏五侯。同日俱封。其時黃霧四塞。不聞澍雨之應。又田蚡竇嬰。寵貴橫恣。傾覆之禍。為世所傳。故先帝防慎舅氏。不令在樞機之位。諸子之封。裁令半楚淮陽諸國。常謂我子不當與先帝子等。今有司柰何欲以馬氏比陰氏乎。吾為天下母。而身服大練。食不求甘。左右但著帛布。無香薰之飾者。欲身率下也。以為外親見之。當傷心自敕。但笑言大后素好儉前過濯龍門上。見外家問起居者。車如流水。馬如游龍。倉頭衣綠　。領袖正白。顧視御者。不及遠矣。故不加譴怒。但絕歲用而已。冀以默愧其心。而猶懈怠無憂國忘家之慮。知臣莫若君。況親屬乎。吾豈可上負先帝之旨。下虧先人之德。重襲西京敗亡之禍哉。（後漢明德馬后紀。　案。此詔三見。互有刪節。） \\n 明德馬后　二 \\n 報章帝重請封諸舅詔 \\n 吾反覆念之。欲令兩善。豈徒欲獲謙虛之名。而令帝受不外施之嫌哉。竇太后欲封皇父。曲周侯言。高祖要。無軍功。非劉氏不封。今馬氏無功于漢。不得與陰郭中興之后等也。今輦轂下民食不造歲。湯火之憂也。柰何欲以此時爵舅氏。令吾無面目于園陵。而令帝不知稼穡之艱難不可明矣。吾懼富貴重疊。若再實木根必傷也。且人所以欲封侯者。欲以祿養親。奉祭祀身溫飽也。祭祀則受大官之賜。其身則御府之餘。尚未足邪而必當一縣封乎。吾計之孰矣勿有疑。至孝之行。安親為上。今遭變異。穀價數倍。憂惶晝夜。坐起不安。而欲違慈母之拳。吾素剛急。有胸中氣。不可不慎。子之未冠。由于父母。已冠成人。則子之志。念帝。人君也。吾以未逾三年之故。自吾家族。故得專之。穰歲之後。行子之志。吾但當含飴弄孫。不能復知政。（袁宏後漢紀十一。上固請封之。太后詔。） \\n 吾反覆念之。思令兩善。豈徒欲獲謙謙之名。而令帝受不外施之嫌哉。昔竇太后欲封王皇后。之兄丞相條侯言。受高祖約。無軍功。非劉氏不侯。今馬氏無功于國。豈得與陰郭中興之后等邪。常觀富貴之家。祿位重疊。猶再實之木。其根必傷。且人所以願封侯者。欲上奉祭祒。下求溫飽耳。今祭祀則受四方之珍。衣食則蒙御府餘資。斯豈不足。而必當得一縣乎。吾計之孰矣。勿有疑也。夫至孝之行。安親為上。今數遭變異。穀價數倍。憂惶晝夜。不安坐臥。而欲先營外封。違慈母之拳拳乎。吾素剛急。有胸中氣。不可不順也。若陰陽調和。邊境清靜。然後行子之志。吾但當含飴弄孫。不能復關政矣。（後漢明德馬后紀。　案。此詔與袁宏紀亦互有刪節。） \\n 明德馬后　章德竇后三 \\n 詔三輔 \\n 諸馬婚親。有囑託郡縣千亂吏治者。以法聞。（袁宏後漢紀十一。） \\n 章德竇后 \\n 后。扶風平陵人。大司徒融之曾孫。章帝建初三年立為皇后。和帝即位。尊為皇太后。臨朝。 \\n 下竇憲鄧彪等詔（章和二年三月庚戌） \\n 先帝以明聖奉承祖宗至德要道。天下清靜。庶事咸寍。今皇帝以幼年。煢煢在疚。朕且佐助聽政。外有大國賢王。並為藩屏。內有公卿大夫。統理本朝恭已受成。夫何憂哉。然守文之際。必有內輔。以參聽斷。侍中憲朕之元兄。行能兼備。忠孝尤篤。先帝所器親受遺詔。當以舊典。輔斯職焉。憲固執謙讓。節不可奪。今供養兩宮。宿衛左右。厥事已重。亦不可復。勞以政事。故太尉鄧彪元功之族。三讓彌高。海內歸仁。為群賢首。先帝褒表。欲以崇化。今彪聰明康彊。可謂老成黃耇矣。其以彪為太傅。賜爵關內侯。錄尚書事。百官總已以聽。朕庶幾得專心內位。於獻群公。其勉率百僚。各修厥職。愛養元元。綏以中和。稱朕意焉。（後漢和帝紀。又略見後漢袁宏紀十二。又見蓺文類聚四十八。御覽二百六二百十引漢官儀。） \\n 和熹鄧后 \\n 后諱綏。南陽新野人。太傅鄧禹之孫。和帝永元七年選入宮。八年為貴人。十四年陰皇后廢。立為皇后。元興元年殤帝即位。尊為皇太后。臨朝。明年安帝即位。猶臨朝。永寍二年三月崩。年四十一。凡臨朝十七年。（案。殤帝誕甫百餘日即位。鄧后臨朝至安帝永寍二年猶臨朝。凡詔敕皆出鄧后也。） \\n 免馬融制 \\n 融典校祕書。不推忠盡節。而羞薄詔除。希望欲仕州郡。免官勿罪。（後漢馬融傳注引融集。） \\n 和熹鄧后　四 \\n 以張禹為太傅徐防為太尉詔（元興元年十二月殤帝初即位。） \\n 昔唐虞之盛。猶待四輔。周文之寍。實在多士。漢興。舊制咸宜。保傅並建。左右以參聽斷。太傅禹。三世在位。黃髮罔　（案。北堂書鈔五十九引漢官儀殤帝策。此下有忠孝彌篤四字。）司徒防。以臺閣機密。施政牧守。竭力致身。先帝嘉之。其以禹為太傅。防為太尉。參錄尚書事。百官總己以聽政。 \\n （袁宏後漢紀十四。又見蓺文類聚四十八引漢舊儀。） \\n 大赦詔（延平元年五月辛卯） \\n 皇帝幼沖。承統鴻業。朕且權禮。佐助聽政。兢兢寅畏。不知所濟。深惟至治之本。道化在前。刑罰在後。將稽中和。廣施慶惠。與吏民更始。其大赦天下。自建武以來。諸犯禁錮。詔書雖解。有司持重。多不奉行。其皆復為平民。（後漢殤紀。） \\n 減服御詔（六月己未） \\n 自夏以來。陰雨過節。燸煖氣不效。將有厥咎。思惟愆失。深自克責。（二從袁宏紀補。）寤寐憂惶。未知所由。昔夏后惡衣服。菲飲食。孔子曰。吾無閒然。今新遭大憂。且歲節未和。徹膳損服。庶有補焉。其減太官導官尚方內署諸服御珍膳靡麗難成之物。（後漢殤紀。又見袁宏後漢紀十五。有刪節。） \\n 遣掖庭宮人詔（六月丁卯） \\n 詔司徒大司農長樂少府曰。朕以無德。佐助統政。夙夜經營。懼失厥衷。思惟治道。由近及遠。先內後外。自建武之初。以至于今。八十餘年。宮人歲增。房御彌廣。又宗室坐事沒入者。猶託名公族。甚可愍焉。今悉免遣。及掖庭宮[宮當作官]人。皆為庶民。以抒幽隔鬱滯之情。諸宮府郡國王侯家奴婢姓劉及疲癃嬴老。皆上其名。務令實悉。（後漢殤紀。） \\n 和熹鄧后　五 \\n 舉隱逸大儒詔（六月） \\n 易稱天垂象。聖人則之。又去。聖人之情見于辭。然則文章之作。將以幽讚神明。變暢萬物。秦燔詩書。禮壞樂崩。大漢之興。拾而弘之。至乎元康五鳳之閒。英豪四集。文章煥炳。六經之學。于斯為盛。自頃以來。學者怠惰。遂以陵遲。宜令公卿中二千石各舉隱逸大儒。碩德高操。以勸後進。（袁宏後漢紀十五。尚敏上疏。陳興廣學校。于是詔。） \\n 立安帝詔（八月） \\n 先帝聖德淑茂。早棄天下。朕奉皇帝。夙夜瞻仰日月。冀望成就。豈意卒然顛沛。天年不遂悲痛斷心。（袁宏紀作朕撫育幼帝。日月有望。遭家不造。仍罹凶禍。）朕惟平原王素被痼疾。念宗廟之重。思繼嗣之統。唯長安侯祜。質性忠孝。小心翼翼。能通詩論。篤學樂古。仁惠愛下。年已十三。有成人之志。（袁宏紀作嶷然有成人之體。）親德係後。莫宜于祜。禮。昆弟之子猶已子。春秋之義。為人後者為之子。不以父命辭王父命。其以祜為孝和皇帝嗣。奉承祖宗。案禮儀三。（後漢安紀。又見袁宏後漢紀十五。） \\n 檢敕外戚詔 \\n 每覽前代外戚。賓客假借威權。輕薄謥詷。至有濁亂奉公。為人患苦。咎在執法怠懈。不輒行其罰故也。今車騎將軍騭等。雖懷敬順之志。而宗門廣大。姻戚不少。賓客姦猾。多干禁憲。其明加檢敕。勿相容護。（後漢和熹鄧后紀。殤帝崩。太后定策立安帝。猶臨朝詔告司隸校尉河南尹南陽太守。） \\n 以王渙子石為郎中詔（永初二年） \\n 夫忠良之吏。國家所以為理也。求之甚勤。得之至寡。故孔子曰。才難不其然乎。昔大司農朱邑右扶風尹翁歸。政跡茂異。令名顯聞。孝宣皇帝嘉歎愍惜。而以黃金百斤策賜其子。故洛陽令王渙。秉清修之節。蹈羔羊之義。盡心奉公。務在惠民。功業未遂。不幸早世。百姓追思。為之立祠。自非忠愛之至。孰能若斯者乎。今以渙子石為郎中。以勸勞勤。（後漢書王渙傳。） \\n 禁洪薦新味詔（永初七年正月） \\n 凡供薦新味。多非其節或鬱養強孰。或穿掘萌牙。味無所至。而大折生長。豈所以順時育物乎。傳曰。非其時不食。自今當奉祠陵廟及給御者。皆須時乃上。（後漢和熹鄧后紀。） \\n 和熹鄧后　六 \\n 詔河南尹鄧豹等（元初六年） \\n 吾所以引納群子。置之學官者。實以方今承百王之敝。時俗淺薄。巧偽滋生。五經衰缺。不有化導。壯遂陵遲。故欲褒崇聖道。以匡失俗。傳不云乎。飽食終日。無所用心。難矣哉。今末世貴戚。食祿之家。溫衣美飯。乘堅驅良。而面牆術學。不識臧否。斯故禍敗所從來也。永平中。四姓小侯。皆令入學。所以矯俗屬薄。反之忠孝。先公既以武功。書之竹帛。兼以文德。教化子孫。故能東修。不觸羅網。誠令兒曹上述祖考休烈。下念詔書本意。則足矣。其勉之哉。（後漢和熹鄧后紀。） \\n 遺詔（永寍二年二月） \\n 朕以無德。託母天下。而薄祜不天。早離大憂。延平之際。海內無主。元元厄運。危如累卵。勤勤苦心。不敢以萬乘為樂。上欲不欺天愧先帝。下不違人負宿心。誠在濟度百姓。以安劉氏。自謂感徹天地。當蒙福祚。而喪禍內外。傷痛不絕。頃以廢病沈滯。久不待[待當作侍]祠。力上原陵。加欬逆唾血。遂至不解。存亡大分。無可柰何。公卿百官。其勉盡忠恪。以輔朝廷。（後漢和熹鄧后紀。） \\n 敕司隸校尉部刺史實覈水災（延平元年七月庚寅） \\n 夫天降災戾。應政而至。閒者郡國或有水災。妨害秋稼。朝廷惟咎。憂惶悼懼。而郡國欲獲豐穰虛飾之譽。遂覆蔽災害。多張墾田。不揣流記。競增戶口。掩匿盜賊。令姦惡無懲。署用非次。選舉乖宜。貪苛慘毒。延及平民。刺史垂頭塞耳。阿私下比。不畏于天。不愧于人。假貸之恩。不可數恃。自今以後。將糾其罰。二千石長吏。其各實覈所傷害。為除田租芻　。（後漢殤紀。） \\n 敕掖庭令（永初三年七月） \\n 何故有此不祥之言。自今以後。祀但謝過而已。不得復有此言。（袁宏後漢紀十六。太后有疾。左右請禱。以人為代太后聞之怒。即敕掖庭令。） \\n 和熹鄧后　七 \\n 賜周馮貴人歸園策（延平元年三月袁宏紀作詔。） \\n 朕與貴人。託配後庭。共歡等列。十有餘年。上天不弔。（此句從袁宏紀補。）不獲福祐。先帝早棄天下。孤心煢煢。靡所瞻仰。夙夜永歎。感愴發中。今當以舊典。分歸後園。相戀之情。（此句從袁宏紀補。）慘結增歎。燕燕之詩。曷能喻焉。其賜貴人王青蓋車采飾輅、驂馬各一駟。黃金三（袁宏紀作四。）十斤。雜帛三千匹。白越四千端。又賜馮貴人王赤綬。以未有頭上步搖環佩。加賜各一具。（後漢和熹鄧后紀。又略見袁宏後漢紀十五。） \\n 策命長安侯即皇帝位（延平元年八月） \\n 惟延平元年秋八月癸丑。皇太后曰。咨長安侯祜。孝和皇帝懿德巍巍。光于四海。大行皇帝不永天年。朕惟侯孝章帝世嫡皇孫。謙恭慈順。在孺而勤。宜奉郊廟。承統大業。今以侯嗣孝和皇帝後。其審君漢國。允執其中。一人有慶。萬民賴之。皇帝其勉之哉。（後漢安紀。） \\n 報鄧閶 \\n 長歸冥冥。往而不反。（東觀漢記。） \\n 恭陵次序詔（五月丙辰） \\n 孝殤皇帝雖不永休祚。而即位踰年。君臣禮成。孝安皇帝承襲統業。而前世遂令恭陵在康陵之上。追覽前代位第之官。先後相踰。失其次序。非所以奉宗廟之重。垂無窮之制。昔定公追順祀禮。春秋善之。其令恭陵次康陵。憲陵次恭陵。以序親秩。為萬世法。（袁宏後漢紀二十。又後漢質紀。） \\n 寬罰詔（本初元年正月丙申） \\n 昔堯命四子。以欽天道。鴻範九疇。休咎有象。夫瑞以和降。異因逆感。禁微應大。前聖所重。頃者州郡輕慢憲防。競逞殘暴。造設科條。陷入無罪。或以喜怒驅逐長吏。恩阿所私。罰枉仇隙。至令守闕訴訟。前後不絕。送故迎新。人離其害。怨氣傷和。以致災眚。書云。明德槙罰。方春東作。育微敬始。其敕有司。罪非殊死。且勿案驗。以崇在寬。（後漢質紀。又略見袁宏後漢紀二十。） \\n 和熹鄧后　八 \\n 順烈梁后 \\n 后諱納。安定鳥氏人。大將軍梁商之女。順帝永建三年選入宮。以為貴人。陽嘉元年立為皇后。沖帝即位。尊為皇太后。臨朝攝政。歷質帝至桓帝。和平元年正月歸政。後二日而崩。凡臨朝七年。 \\n 詔詰欒巴 \\n 大行皇帝晏駕有日。卜擇陵園。務從省約。塋域所極。裁二十頃而已。巴虛言主者壞人冢墓。事既非實。寢不報下。巴猶固遂其愚。復上誹謗。苟肆猶瞽。益不可長。（後漢巴傳。順帝崩。營起憲陵。陵左右或有小人墳冢。主者欲有所侵毀。巴連上書苦諫時梁太后臨朝。詔詰巴。） \\n 巴小子。弄口鳴舌。（北堂書鈔三十二引典略。太后詔。） \\n 立質帝詔（永嘉元年正月丙辰） \\n 先帝早棄天下。胤嗣幼沖何悟倉卒。仍遭不造。惟太后定之。（此句有誤。）考人神之誠。惟建平侯纘。幼而岐嶷。師傅不煩。年已八歲。克昌化之形于體貌。春秋之義。為人後者為之子。其以纘為孝順皇帝嗣。（袁宏後漢紀二十。梁冀欲立幼主而專其權。與太后足策禁中。詔云云。案。今本纘作續。從後漢質紀改。） \\n 憂早詔（五月甲午） \\n 朕以不德。託母天下。布政不明。每失厥中。自春涉夏。大旱炎赫。憂心京京。故得（當作復。）禱祈明紀。冀蒙潤澤。前雖得雨。而宿麥頗傷。比日陰雲。還復開霽。寤寐永歎。重懹慘結。將二千石令長不崇寬和暴刻之焉乎。其令中都官繫囚。罪非殊死。考未竟者。一切任出。以須立秋。郡國有名山大澤能興雲雨者。二千石長吏各潔齊請禱。竭誠盡禮。又兵役連年。死亡流離。或支骸不歛。或停棺莫收。朕甚愍焉。昔文王葬枯骨。人賴其德。今遣使者案行。若無家屬。及貧無資者。隨宜賜卹。以慰孤魂。（後漢質紀。） \\n 順烈梁后　九 \\n 稟窮弱葬枯骸詔（二月庚辰） \\n 九江廣陵二郡。數離寇害。殘夷最甚。生者失其資業。死者委尸原野。昔之為政。一物不得其所。若已為之。況我元元。嬰此困毒。方春戒節。賑濟乏　。掩骼埋胔之時。其調比郡見穀。出稟窮弱。收葬枯骸。務加埋卹。以稱朕意。（後漢質紀。又見袁宏後漢紀二十。有小異。） \\n 立桓帝詔（閏六月） \\n 孝質皇帝胤嗣不遂奄忽天昏。以社稷之重。考宗室之賢。莫若蠡吾侯志。年已十五。嘉姿卓茂。又近。為孝順皇帝嗣。（袁宏後漢紀二十。） \\n 嚴選舉詔（七月） \\n 孝廉廉吏。皆當典城牧民。禁姦舉善。興化之本。恆必由之。詔書連下。分明懇惻。而所在翫習。遂至怠慢。選舉乖錯。害及元元。頃雖頗繩正。猶未懲改方。今淮夷未殄。軍師屢出。百姓疲悴。困于徵發。庶望群吏。惠我勞民。蠲滌貪穢。以祈休祥。其令秩滿百石。十歲以上。有殊才異行。乃得參選。贓吏子孫。不得察舉。杜絕邪偽請託之原。令廉白守道者得信其操。各明守所司。將觀厥後。（後漢桓紀。） \\n 遣子就學詔（本初元年） \\n 大將軍下至六百石。悉遣子就學。每歲輒于鄉射月一饗會之。以此為常。（後漢儒林傳序。） \\n 減死罪詔（建和元年四月丙午） \\n 郡國繫囚減死罪一等。勿笞。淮謀反大逆。不用此書。（後漢桓紀。） \\n 減陵工刑徒詔（同上） \\n 比起陵塋。彌歷時歲。力役既廣。徒隸尢勤。頃雨澤不沾。密雲復散。倘或在茲。其令徒作陵者。減刑各六月。（後漢桓紀。） \\n 增封濟北王次詔（元年） \\n 濟北王次以幼年守藩。躬屢孝道。父沒哀慟。焦毀過禮。草廬土席。衰杖在身。頭不枇沐。體生瘡腫。諒闇已來。二十八月。自諸國有憂。未之聞也。朝廷甚嘉焉。書不云乎。用德章厥善。詩云。孝子不匱。永錫爾類。今增次封五千戶。廣其土宇。以慰孝子惻隱之勞。（後漢濟北惠王壽傳。） \\n 順烈梁后　十 \\n 冊封中常侍者州輔為葉吉成侯詔（二年七月己巳） \\n 蓋聞春秋之□。采毫毛之善。大漢典制。有恩澤之封。輔歷世守省。恪恭位著。建立之際。處乎左右常伯之職。同□協意。以亮天功。往者鄭眾蔡倫行事科比。其封輔為葉吉成侯。（隸釋十七州輔碑。） \\n 詔告光祿勳汝南太守（三年二月） \\n 昔在前世。求賢如渴。封墓軾閭。以光賢哲。故公叔見誄。翁歸蒙述。所以昭忠厲俗。作範後昆。故光祿大夫周舉。性侔夷魚。忠踰隨管。前授牧守。及還納言。出入京輦有欽哉之績。在禁闈有密靜之風。予祿乃勳。用登九列。方欲式序百官。亮協三事。不永夙終。用乖遠圖。朝廷愍悼。良為愴然。詩不云乎。肇敏戎功。用錫爾祉。其令將大夫以下到喪發日復會弔。加賜錢十萬。以旌委蛇素絲之節焉。（後漢周舉傳。又略見袁宏後漢紀二十一。） \\n 遣中常侍曹騰之國詔 \\n 惟建和元年七月二十二日己巳。皇太后曰。其遣費亭侯之國。為漢藩輔。臨郡境內。毋有出□□□□□□變卒□□□□□□□百姓不可不愛。不愛則不附。大臣不親。百姓不附。可不慎。（下缺　隸釋十五曹騰碑陰。） \\n 日食寬禁徙詔（五月乙亥） \\n 蓋聞天生蒸民不能相理。為之立君。使司牧之。君道得于下。則休祥著乎上。庶事失其序。則咎徵見乎象。閒者日食毀缺。陽光晦暗。朕祗懼潛思。匪遑啟處。傳不云乎。日食修德。月食修刑。昔孝章帝愍前世禁徙。故建初之元。並蒙恩澤。流徙者使還故郡。沒入者免為庶民。先皇德政。可不務乎。其自永建元年。迄于今歲。凡諸妖惡支親從坐。及吏民減死徙邊者。悉歸本郡。唯沒入者不從此令。（後漢桓紀。） \\n 順烈梁后　十一 \\n 葬死者詔（三年十一月甲申） \\n 朕攝政失中。災眚連仍。三光不明。陰陽錯序。監寤寐歎。疢如疾首。今京師廝舍。死者相枕。郡縣阡陌。處處有之。甚違周文掩胔之義。其有家屬而貧無以葬者。給直人三千。喪主布三匹。若無親屬。可于官壖地葬之。表識姓名。為設祠祭。又徒在作部。疾病致醫藥。死亡厚埋藏。民有不能自振及流移者。稟穀如科。州郡檢察。務崇恩施。以康我民。（後漢桓紀。） \\n 歸政詔（和平元年正月乙亥） \\n 曩者遭家不造。先帝早世。永惟大宗之重。深思嗣續之福。詢謀台輔。稽之兆占。既建明哲。克定統業。天人協和。萬國咸寍。元服已加。將即委付。而四方盜竊。頗有未靜。故假延臨政。以須安謐。幸賴股肱禦侮之助。殘醜消蕩。民和年稔。普天率土。遐爾洽同。遠覽復子明辟之義。近慕先姑歸授之法。及今令辰。皇帝稱制。群公卿士。虔恭爾位。戮力一意。勉同斷金。展也大成。則所望矣。（後漢桓紀。） \\n 曩者遭家不造。大禍薦臻。欽惟宗廟之重。社稷之大。爰立明哲。將即委授。而東西南北。醜類未賓。故且總攝。助理萬機今悉討。除遠慕復子明辟之義。其及今辰。皇帝稱制。（袁宏後漢紀二十一。） \\n 遺詔（二月） \\n 朕素有心下結氣。從閒以來。加以浮腫。逆害飲食。寖以沈困。比使內外。勞心請禱。私自忖度。日夜虛劣。不能復與群公卿士共相終竟。援立聖嗣。恨不久育養。見其終始。今以皇帝將軍兄弟委付股肱。其各自勉焉。（後漢順烈梁后傳。） \\n 冊趙峻為太傅李固為太尉詔（建康元年八月丁丑。時沖帝初立。） \\n 三公國之楨榦。朝廷取正。以成斷金。太尉趙峻。貳掌樞衡。有匪石不二之心。大司農李固。公族之苗。忠直不回。有史魚之風。其以峻為太傅。固為太尉。參錄尚書事。（蓺文類聚四十八。御覽二百八。又二百八。又二百七。並引漢官儀。） \\n 順烈梁后　十二 \\n 桓思竇后 \\n 后諱妙。章德竇皇后之從孫女。桓帝延熹八年鄧皇后廢。選入宮為貴人。尋立為皇后。靈帝即位。尊為皇太后。臨朝。以父大將軍武。謀誅宦官事敗遷于南宮雲臺。 \\n 立靈帝詔 \\n 大行皇帝德配天地。光照上下。不獲胤嗣之祚。早棄萬國。朕憂心摧傷。追賢前代法。王后無適。即擇賢近親。考德敘才。莫若解犢亭侯宏。年十有二。嶷然有周成之質。春秋之義。為人後者為之子。其以宏為大行皇帝嗣。使光祿大夫劉鯈持節之國奉迎。（袁宏後漢紀二十二。） \\n 以陳蕃為太傅詔 \\n 夫民生樹君。使司牧之。必須良佐。以固王業。前太尉陳蕃。忠清直亮。其以蕃為太傅。錄尚書事。（後漢陳蕃傳。） \\n 復優詔封陳蕃 \\n 蓋　功以勸善。表義以厲俗。無德不報。大雅所歎。太輔[太輔之輔當作傅]陳蕃。輔弼先帝。出內累年。忠孝之美。德冠本朝。謇諤之操。華首彌固。今封蕃為高陽侯。食邑三百戶。（後漢陳蕃傳。太后復憂詔云云。袁宏後漢紀二十三作太傅陳蕃。輔弼先帝。出內為允。謇諤之節。宣于本朝。朕初踐阼。親授策命。忠篤之性。老而彌純。其封蕃為高陽侯。則又假靈帝為辭。與范書不同。） \\n 下詔段熲 \\n 先零東羌。歷載為患。熲前陳狀。欲必埽滅。涉履霜雪。兼行晨夜。身當矢石。感厲吏士。曾未浹日。凶醜奔破。連尸積俘。掠獲無算。洗雪百年之逋負。以慰忠將之亡魂。功用顯著。朕甚嘉之。須東羌盡定。當並錄功勤。今且賜熲錢二十萬。以家一人為郎中。敕中藏府調金錢綵物。增助軍費。拜熲破羌將軍。（後漢段熲傳。） \\n 桓思竇后　十三 \\n 冊陳蕃為太傅 \\n 故太尉陳蕃。忠亮謇諤。有不吐茹之節。司徒廣。敦德允元。五世從政。今以蕃為太傅。與廣參錄尚書事。（蓺文類聚四十八。御覽二百十引漢官儀。） \\n 獻廢伏后 \\n 后諱壽。琅邪東武人。不期侯完之女。獻帝興平二年立為皇后。建安十九年。司空曹操逼帝廢之。收下暴室。幽死。 \\n 與父伏完書 \\n 司空殺董承。帝方為報怨。（□□□□□□引獻帝春秋。） \\n  \\n 　 \\n  \\n   \\n  "}
{"章节": "全後漢文卷十", "正文": "　 \\n 全後漢文卷十 \\n 　 \\n  \\n 烏程嚴可均校輯 \\n 臨邑侯復 \\n 復。光武史齊武王縯之孫。建武三十年封臨邑侯。 \\n 牋 \\n 煩爾昨所作詩。便附編末。所謂坐嫫毋于文茵。而比枝□于娵閭。（北堂書鈔一百三十四。） \\n 東海王彊 \\n 彊。光武長子。建武二年立為皇太子。以母郭后廢。願備蕃國。十九年封為東海王。永平元年薨。謚曰恭王。 \\n 臨邑侯復　東海王彊　一 \\n 臨命上疏 \\n 臣蒙恩得備蕃輔。特愛二國。宮室禮樂。事事殊異。巍巍無量。訖無報稱。而自修不謹。連年被疾。為朝廷憂念。皇太后陛下哀憐臣彊。感動發中。數遣使者太醫令丞。方伎道術。絡釋不絕。臣伏惟厚恩。不知所言。臣內自省視。氣力嬴劣。日夜浸困。終不復望見闕庭。奉承帷幄。孤負重恩。銜恨黃泉。身既夭命孤弱。復為皇太后陛下憂慮。誠悲誠慚（袁宏紀此句上有臣特蒙大恩兼大國。）息政。小人也。獧當襲臣後。必非所以全利之也。（袁宏紀此下有如皇太后陛下深為規度。）誠願還東海郡。天恩愍哀。以臣無男之故。處臣三女小國侯。此臣宿昔常計。今天下新罹大憂。惟陛下加供養皇太后。數進御餐。（遠宏紀此下有避風氣終始天道。）臣彊困劣。言不能盡意。願並謝諸王。不意永不復相見也。（後漢東海王彊傳。又見袁宏後漢紀九。） \\n 沛王輔 \\n 輔東海王彊同母弟。建武十五年封右馮翊公。十七年進爵中山王。二十年徙封沛。在位四十四年。謚曰獻王。 \\n 上書對易林占雨 \\n 蹇。艮下坎上。艮為山。坎為水。山出雲為雨。蟻穴處。（一作居。）知雨將至。故以蟻為興。（御覽十。又七百二十七。引東觀漢記。沛獻王輔善京氏易。永平五年。京師少雨。上御雲臺。自為卦。以周易林占之。其繇曰。蟻封穴巨[巨當作戶]。大雨時至。上以問輔。輔上書。） \\n 東平王蒼 \\n 蒼。明帝同母弟。建武十五年封東平公。十七年進爵為王。明帝即位。拜驃騎將軍。永平五年歸國。建初八年薨。謚曰憲王。 \\n 薦西曹掾吳良疏 \\n 臣聞為國所重。必在得人。報恩之義。莫大薦士。竊見臣府西曹掾齊國吳良。資質敦固。公方廉恪。躬儉安貧。白首一節。又治尚書。學通師法。經任博士。行中表儀。宜備宿衛。以輔聖政。臣蒼榮龐絕矣。憂責深大。私慕公叔同升之義。懼干臧文竊位之罪。敢秉愚瞽。犯冒嚴禁。（後漢吳良傳。） \\n 沛王輔　東平王蒼　二 \\n 上疏歸職 \\n 臣蒼疲駕。特為陛下慈恩覆護。在家被教導之仁。升朝蒙爵命之首。制書褒美。班之四海。舉負薪之才。升君子之器。凡匹夫一介。尚不忘簞食之惠。況臣居宰相之位。同氣之親哉。宜當暴骸膏野。為百僚先。而禺頑之質。加以固病。誠羞負乘。辱汙輔將之位。將被詩人三百赤紱之刺。今方域晏然。要荒無儆。將遵上德無為之時。文官猶可併省。武職尢不宜建。昔象封有鼻。不任以政。誠由愛深。不忍揚其過惡。前事之不忘。來事之師也。自漢興以來。宗室子弟。無得在公卿位者。惟陛下審賢虞帝優養母弟。遵承舊典。終卒厚恩。乞上驃騎將軍印綬。退就蕃國。願蒙哀憐。（後漢東平憲王蒼傳。又略見袁宏後漢紀八。） \\n 諫為原陵顯節陵起立郭邑疏（建初中） \\n 伏聞當為二陵起立郭邑。臣前頗謂道路之言。疑不審實。近令從官古霸問涅陽主疾。使還。乃知詔書已下。竊見光武皇帝躬履儉約之行。深靚始終之分。勤勤懇懇。以葬制為言。故營建陵地。具稱古典。詔曰無為山陵陂池。裁令流水而已。孝明皇帝大孝無違。奉承行貫行。至于自所營創。尢為儉省。謙德之美。于斯為盛。臣愚以園邑之興。始自彊秦。古者丘隴且不欲其著明。豈況築郭邑建都郛哉。上違先帝聖心。下造無益之功。虛費國用。動搖百姓。非所以致和氣祈豐年也。又以吉凶俗數言之。亦不欲無故繕修丘墓。有所興起。考之古法則不合。稽之時宜則違人。求之吉凶復未見其福。陛下履有虞之至性。追祖禰之深思。然懼左右過議。以累聖心。臣蒼誠傷二帝純德之美。不暢于無窮也。惟蒙哀覽。（後漢東平憲王蒼傳。又略見袁宏後漢紀十一。） \\n 辭受恩禮疏 \\n 臣聞貴有常尊。賤有等威。卑高列序。上下以理。陛下至德廣施。慈受骨肉。既賜奉朝請。咫尺天儀。而親屈至尊。降禮下臣。每賜讌見。輒興席改容。中宮親拜。事過典故。臣惶怖戰慄。誠不自安。每會見踧踖。無所措置。此非所以章示群下安臣子也。（後漢東平憲王蒼傳。） \\n 東平王蒼　三 \\n 上書諫獵 \\n 臣聞時令。盛春農事。不聚眾興功。傳曰。田獵不宿。食飲不享。出入不節。則木不曲直。此失春令者也。臣知車駕今出。事從約省。所過吏人。諷誦甘棠之德。雖然。動不以禮。非所以示四方也。惟陛下因行田野。循視稼穡。經覽河山。消搖仿佯。弭節而旋。至秋冬乃振威靈。整法駕。備周衛。設羽旄。詩云。抑抑威儀。惟德之隅。敬慎威儀。惟民之則。臣不勝憤懣。伏自手書。乞詣行在。極陳至誠。（後漢東平王蒼傳。又略見袁宏後漢紀九。） \\n 上言明德皇后在世祖廟坐位 \\n 文武宣元祖祫食高廟。皆以配先帝。所制典法設張。大雅曰。昭哉來御。慎其祖武。又曰。不愆不忘。率由舊章。明德皇后宜配孝明皇帝于世祖廟。同席而供饌。（續漢祭祀志下注補引謝沈書。上以公卿所奏明德皇后在世祖廟坐位駮議示蒼。蒼上言。） \\n 南北郊冕服議 \\n 孔子曰。行夏之時。乘殷之輅。服周之冕。為漢制法。高皇帝始受命創業。制長冠以入宗廟。光武愛命中興。建明堂。立辟雍。陛下以聖明奉遵。以禮服龍兗祭五帝。禮缺樂崩。久無祭天地冕服之制。案尊事神祇。絜齊盛服。敬之至也。日月星辰。山龍華藻。天王兗冕。十有二旒。以則天數。旂有龍章日月。以備其文。今祭明堂宗廟。圓以法天。方以則地。服以華文。象其物宜。以降神明。肅雍備思。博其類也。天地之禮。晚冠裳衣。宜如明堂之制。（續漢輿服志下注補引東觀書。永平二年正月。公卿議春南北郊。東平王蒼議云云。又見通典六十一。） \\n 東平王蒼　四 \\n 世祖廟樂無議 \\n 漢制舊典。宗廟各奏其樂。不皆相襲。以明功德。秦為無道。殘賊百姓。高皇帝受命誅暴。元元各得其所。萬國咸熙。作武德之舞。孝文皇帝躬行節儉。除誹謗。去肉刑。澤施四海。孝景皇帝制昭德之舞。孝武皇帝功德茂盛。威震海外。開地置郡。傳之無窮。孝宣皇帝制盛德之舞。光武皇帝受命中興。撥亂反正。武暢方外。震服百蠻。戎狄奏貢。宇內治平。登封告成。修建三雍。肅修[肅修之修當作穆]典祀。功德巍巍。比隆前代。以兵平亂。武功盛大。歌所以詠德。舞所以象功。世祖廟樂舞名。宜曰大武之舞。元命包曰。緣天地之所雜。樂為之文典。文王之時。民樂其興師征伐。而詩人稱其武。功樞機鈐曰。有帝漢出。德洽作樂。各與虞韶、禹夏、湯濩、周武無異。不宜以名舞。葉圖徵曰。大樂必易。詩傳曰。頌言成也。一章成篇。宜列德。故登歌清廟一章也。漢書曰。百官頌所登御者。一章十四句。依書文始五行武德昭真修之舞。（案。聚珍本東觀記作昭德盛德修之舞。）節損益前後之宜。六十四節為舞。曲副人[人當作八]佾之數。十月烝祭始御。用其文始五行之舞如故。勿進武德舞。歌詩曰。於穆世廟。肅雍顯清。俊乂翼翼。秉文之成。越序上帝。駿奔來寍。建立三雍。封禪泰山。章明圖讖。放唐之文。休矣惟德。罔射協同。本支百世。永保厥功。（續漢祭祀志下注補引東觀書。） \\n 明帝廟樂議 \\n 昔者孝文廟樂曰昭德之舞。孝武廟樂曰盛德之舞。今皆祫食于高廟。昭德盛德之舞不進。與高廟同樂。今孝明皇帝主在世祖廟。當同樂。盛德之樂無所施。如自立廟當作舞樂者。不當與世祖廟盛德之武同名。即不改作舞樂。當進武德之舞。臣愚贛鄙陋。廟堂之論。誠非所當聞所家言。陛下體純德之妙。奮至謙之意。猥歸美于載列之臣。故不敢隱蔽愚請[請當作情]。披露腹心。誠知愚鄙之言。不可以仰四門賓于之議。伏惟陛下以至德當成康之隆。天下乂安刑措之時也。百姓盛歌元首之德。股肱貞良。庶事寍康。臣欽仰聖化。嘉羨盛德。危顛之備。非所宜稱。（續漢祭祀志下注引東觀書。） \\n 廣陵王荊 \\n 荊明帝同母弟。建武十五年封山陽公。十七年進爵為王。光武崩。詐作飛書與東海王彊。事發。徙封廣陵王。後坐罪自殺。謚曰思王。 \\n 東平王蒼　五 \\n 詐為郭況與東海王彊書 \\n 君王無罪。猥被斥廢。而兄弟至有束縛入牢獄者。太后失職。別守北宮。及至年老。遠斥居邊。海內深痛。觀者鼻酸。及太后尸柩在堂。洛陽吏以次捕斬賓客。至有一家三尸伏堂者。痛甚矣。今天下有喪。弓弩張設甚備。閒梁松敕虎賁中曰。吏以便宜見非。勿有所拘。封侯難再得也。郎官竊悲之。為王寒心累息。今天下爭欲思刻賊王以求功。寍有量邪。若歸并二國之眾。可聚百萬。君王為之主。鼓行無[無當作而]前。功易于泰山破雞子。輕于四馬載鴻毛。此湯武兵也。今年軒轅星有白氣。星家及喜事者皆云。白氣者喪。軒轅女主之位。又太白前出西方。至午兵當起。又太子星色黑。至辰日輒變赤。夫黑為病。赤為兵。王努力卒事。高祖起亭長。陛下興白水。何況于王。陛下長子。故副主哉。上以求天下事必舉。下以雪除沈沒之恥。報死母之讎。精誠所加。金石為開。當為秋霜。無為檻羊。雖欲為檻羊。又可得乎。竊見諸相工言。王貴。天子法也。人主崩亡。閭閻之伍。尚為盜賊。欲有所望。何況王邪。夫受命之君。天之所立。不可謀也。今新帝。人之所置。彊者為右。願君王為高祖陛下所志。無為扶蘇將閭叫呼天也。（後漢廣陵思王荊傳。光武崩。荊作飛書。封以方底。令蒼頭詐稱東海王彊舅大鴻臚郭況書與彊。） \\n 梁王暢 \\n 暢明帝子。永平十五年封汝南王。建初四年徙封梁王。永元中薨。謚曰節王。 \\n 廣陵王荊　梁王暢　六 \\n 上疏辭謝和帝 \\n 臣天性狂愚。生在深宮。長養傅母之手。信惑左右之言。及致歸四。不知防禁。從官侍吏利臣財物。熒惑臣暢。臣暢無所昭見。與相然諾。不自知陷死罪。以至考案。肌慄心悸。自悔無所復及。自謂當即時伏顯誅。魂魄去身。分歸黃泉。不意陛下聖德。枉法曲平。不聽有司。橫貸赦臣。戰慄連月。未敢自安。上念以負先帝。而令陛下為臣收汙天下。誠無氣以息。筋骨不相連。命在絲髮。（此四字從文選謝靈運初發石首城詩注引東觀漢記補。）臣暢知大貸不可再得。自誓束身約妻子。不敢復出入失繩墨。不敢復有所橫費。租入有餘。乞裁食睢陽、穀孰、虞、蒙、寍陵五縣。還餘所食四縣。臣暢小妻三十七人。其無子者。願還本家。自選擇謹敕奴婢二百人。其餘所受虎賁官騎。及諸工技鼓吹。倉頭奴婢。兵弩廄馬。皆上還本署。臣暢以骨肉近親。亂聖化。汙清流。既得生活。誠無心面目。以凶惡復居大宮。食大國。張官屬。藏什物。願陛下加大恩。開臣自悔之門。假臣遷善之路。令天下知臣蒙恩。得去死就生。頗能自悔。臣以公卿所奏臣罪惡詔書。常置于前。晝夜誦讀。臣小人。貪見明時。不能即時自引。惟陛下哀臣。令得喘息漏刻。若不聽許。臣實無顏以久生。下入黃泉。無以見先帝。此誠臣至心。臣欲多還所受。恐大恩不聽許。節量所留。于臣暢饒足。（後漢梁王暢傳。又略見袁宏後漢紀十四。） \\n 清河王慶 \\n 慶章帝子。建初三年。立為皇太子。七年廢為清河王。延平元年歸國。薨。謚曰孝王。子祜入嗣。是為安帝。追上尊號曰孝德王。 \\n 到國下令 \\n 寡人生于深宮。長于朝廷。仰恃明主。垂拱受成。既以薄祐。早離顧復。屬遭大憂。悲懷感傷。蒙恩大國。職惟藩輔。新去京師。憂心煢煢。夙夜屏營。未知所立。蓋聞志不獨理。必須明賢。今官屬並居爵任。失得是均。庶望上遵策戒。下免悔咎。其糾督非枉。明察典禁。無令孤獲怠慢之罪焉。（後漢清河孝王慶傳。） \\n 清河王慶　七 \\n 上太后書 \\n 臣國士下溼。願乞骸骨。下從貴人于樊濯。雖歿且不朽矣。及今口目尚能言視。冒昧干請。命在呼吸。願蒙哀憐。（後漢清河孝王慶傳。） \\n  \\n 　 \\n  \\n   \\n  "}
{"章节": "全後漢文卷十一", "正文": "　 \\n 全後漢文卷十一 \\n 　 \\n  \\n 烏程嚴可均校輯 \\n 劉玄 \\n 玄字聖公。舂陵戴侯四世孫。光武族兄。莽末起兵。地皇四年為更始將軍。尋即位于淯水上。建元更始。從宛北都洛陽。遷都長安。在位三年。降于赤眉。封長沙王。尋見殺。光武即位。遙封淮陽王。 \\n 到長安下詔大赦 \\n 非王莽子。他皆除其罪。（漢書王莽傳下。） \\n 李淑 \\n 淑。豫章人。更始時為博士。以諫忤旨繄獄。 \\n 劉玄　李淑　李軼　一 \\n 上書諫更始 \\n 方今賊寇始誅。王化未行。百官有司。宜慎其任。夫三公上應台宿九卿下括河。海故天工人其代之。陛下定業。雖因下江平林之勢。斯蓋臨時濟用。不可施之既安。宜釐改制度。更延英俊。因才授爵。以匡王國。今公卿大位。莫非戎陳。尚書顯官。皆出庸伍。資亭長賊捕之用。而當輔佐綱維之任。唯名與器。聖人所重。今以所重。加非其人。望其毗益萬分。興化致理。譬猶緣木求魚。升山採珠。海內望此。有以闚度漢祚。臣非有憎疾以求進也。但為陛下惜此舉厝。敗材傷錦。所宜致慮。惟割既往謬妄之失。思隆周文濟濟之美。（後漢劉玄傳。） \\n 李軼 \\n 軼字季文。南陽宛人。莽末與從兄通擁光武起兵。更始即位。以為五威中郎將。明年封舞陰王。鎮雒陽。後通款馮異事露。朱鮪使人刺殺之。 \\n 報馮異書 \\n 軼本與蕭王首謀造漢。結死生之約。同榮枯之計。今軼守洛陽。將軍鎮孟津。俱據機軸。千載一會。思成斷金。唯深達蕭王。願進愚策。以佐國安人。（後漢馮異傳。） \\n 劉盆子 \\n 盆子。太山式人。城陽王章之後。更始三年為樊崇等所擁立。改元建世。建武三年來降。以為趙王郎中。 \\n 下書劉聖公 \\n 聖公降者封長沙王。過二十日勿受。（後漢劉玄傳。赤眉下書。） \\n 王昌 \\n 昌字郎。邯鄲人。詐稱成帝子子輿。更始元年建號于邯鄲。明年兵敗伏誅。 \\n 劉盆子　王昌　盧芳　二 \\n 移檄州郡 \\n 制詔部刺史郡太守曰。朕孝成皇帝予子輿者也。昔遭趙氏之禍。因以王莽篡殺。賴知命者將護朕躬。解形河濱。削跡趙魏。王莽竊位。獲罪于天。天命祐漢。故使東郡太守翟義、嚴鄉侯劉信擁兵征討。出入胡漢。普天率土。知朕隱在人間。南嶽諸劉。為其先驅。朕仰觀天文。乃興于斯。以今月壬辰即位趙宮。休氣薰蒸。應時獲雨。蓋聞為國。子之襲父。古今不易。劉聖公未知朕故。且持帝號。諸興義兵。咸以助朕。皆當裂土。享祚子孫。已詔聖公及翟太守。亟與功臣詣行在所。疑刺史二千石皆聖公所置。未睹朕之沈滯。或不識去就。強者負力。弱者惶惑。今元元創痍。已過半矣。朕甚悼焉。故遣使者班下詔書。（後漢王昌傳。） \\n 盧芳 \\n 芳字君期。安定三水人。詐自稱武帝曾孫劉文伯。莽末起兵。更始入長安。徵為騎都尉。使鎮撫安定以西。更始敗。自為上將軍西平王。匈奴立以為漢帝。建武十年亡入匈奴。十六年來降。立為代王。後復叛出塞。留匈奴十餘年病死。 \\n 上疏謝封代王 \\n 臣芳過託先帝遺體。棄在邊隀。社稷遭王莽廢絕。以是子孫之憂。所宜共誅。故遂西連羌戎。北懷匈奴。單于不忘舊德。權立救助。是時兵革並起。往往而在。臣非敢有所貪覬。期于奉承宗廟。興立社稷。是以久僭號位。十有餘年。罪宜萬死。陛下聖德高明。躬率眾賢。海內賓服。惠及殊俗。以胏附之故。赦臣芳罪。加以仁恩。封為代王。使備北藩。無以報塞重責。冀必欲和輯匈奴。不敢遺餘力負恩貸。謹奉天子玉璽思望闕庭。（後漢盧芳傳。） \\n 隗囂 \\n 囂字季孟。天水成紀人。少仕州郡。莽篡位。以為騎都尉。遷七公幹士。地皇末逃歸。起兵。自稱上將軍。略定隴西。更始二年徵為右將軍。遷御史大夫。明年逃歸。建武二年。鄧禹。承制以為西州大將軍。六年勒兵拒命。七年。公孫述以為朔寍王。九年病死。 \\n 隗囂　三 \\n 與諸將盟 \\n 凡我同盟。三十一將。十有六姓。允承天道。興輔劉宗。如懷姦慮。明神殛之。高祖、文皇、武皇俾墜厥命。厥宗受兵。族類滅亡。（後漢隗囂傳。） \\n 移檄告郡國 \\n 漢復元年七月己酉朔己巳。上將軍隗、白虎將軍隗崔、左將軍隗義、右將軍楊廣。明威將軍王遵。雲旗將軍周宗等告州牧部監、郡卒正、連率大尹、尹尉隊大夫、屬正屬令。故新都侯王莽。慢侮天地。悖道逆理。鴆殺孝平皇帝。篡奪其位。矯託天命。偽作符書。欺惑眾庶。震怒上帝。反戾飾文。以為祥瑞。戲弄神祇。歌頌禍殃。楚越之竹。不足以書其惡。天下照然。所共聞見。今略舉大端。以喻吏民。蓋天為父。地為母。禍福之應。各以事降。莽明知之。而冥昧觸冒。不顧大忌。詭亂天術。援引史傳。昔秦始皇毀壞謚法。以一二數。欲至萬世。而莽下三萬六千歲之厤。言身當盡此度。循亡秦之軌。推無窮之數。是其逆天之大罪也。分裂郡國。斷截地絡。田為王田。賣買不得。規錮山澤。奪民本業。造起九廟。窮極土作。發冢河東。攻劫丘壟。此其逆地之大罪也。尊在任殘賊。信用姦佞。誅戮忠正。覆案口語。赤車奔馳。法冠晨夜。冤繫無辜。妄族眾庶。行炮烙之刑。除順時之法。灌以醇醢。裂以五毒。政令日變。官名月易。貨幣歲改。吏民昏亂。不知所從。商旅窮窘。號泣市道。設為六管。增重賦斂。刻剝百姓。厚自奉養。苞苴流行。財入公輔。上下貪賄。莫敢檢考。民坐挾銅炭。沒入鍾管。徒隸殷積。數十萬人。工匠飢死。長安皆臭。既亂諸夏。狂心益悖。北攻強胡。南擾勁越。西侵羌戎。東摘濊貊。使四境之外。並入為害。緣邊之郡。江海之瀕。滌地無類。故攻戰之所敗。苛法之所陷。饑饉之所夭。疾疫之所及。以萬萬計。其死者則露屍不掩。生者則奔亡流散。幼孤婦女。流離係虜。此其逆人之大罪也。是故上帝哀矜。降罰于莽。妻子顛殞。還自誅刈。大臣反據。亡形已成。大司馬董忠、國師劉歆、衛將軍王涉皆結謀內潰。司命孔仁。納言嚴尢、秩宗陳茂舉眾外降。今山東之兵。二百餘萬。已平齊楚。下蜀漢。定宛洛。據敖倉。守函谷。威命四布。宣風中岳。興滅繼絕。封定萬國。遵高祖之舊制。修孝文之遺德。有不從命。武軍平之。馳使四夷。復其爵號。然後還師振旅。橐弓臥鼓。申命百九。各安其所。庶無負子之責。（後漢隗囂傳。） \\n 下杜林令 \\n 杜伯山。天子所不能臣。諸侯所不能友。伯夷叔齊。恥食周粟。今且從師友之位。須道開通。使順所志。（後漢杜林傳。） \\n 上書止討蜀 \\n 三輔單弱。劉文伯在邊。未宜謀蜀。（後漢隗囂傳。） \\n 復上書止討蜀 \\n 蜀道危險。械閣敗絕。丈尺之地。側不得通。述性嚴酷。上下相患。須其罪惡孰著。大呼響應之勢也。（袁宏後漢紀五。） \\n 上疏謝罪 \\n 吏人聞大兵卒至。驚恐自救。臣囂不能禁止。兵雖有大利。不敢廢臣子之節。親自追還。昔虞舜事父。大杖則走。小杖則受。臣雖不敏。敢忘斯義。今臣之事。在于本朝。賜死則死。加刑則刑。如遂蒙恩。更得洗心。死骨不朽。（後漢隗囂傳。又見袁宏後漢紀五。有刪節。） \\n 方望 \\n 望平陵人。隗囂起兵。聘為軍師。更始二年。囂將應徵。以書辭謝而去。明年。立前孺子劉嬰為帝。自為丞相。敗死。 \\n 說隗囂 \\n 足下欲承天順民。輔漢而起。今立者乃在南陽。王莽尚據長安。雖欲以漢為名。其實無所受命。將何以見信于眾乎。宜急立高廟。稱臣奉祠。所謂神道設教。求助人神者也。且禮有損益。質文無常。削地開兆。茅茨土階。以致其肅敬。雖未備物。神明其舍諸。（後漢隗囂傳。） \\n 方望　五 \\n 辭謝隗囂書 \\n 足下將建伊呂之業。弘不世之功。而大事草創。英雄未集。以望異域之人。疵瑕未露。欲先崇郭隗。想望樂毅。故欽承大旨。順風不讓。將軍以至德尊賢。廣其謀慮。動有功。發中權。基業以定。大勳方緝。今俊乂並會。羽翮比肩。望無耆耇之德。而猥託賓客之上。誠自愧也。雖懷介然之節。欲潔去就之分。誠終不背其本。貳其志也。何則。范蠡收責句踐。乘偏舟于湖。咎犯謝罪文公。亦逡巡于河上。夫以二子之賢。勒銘兩國。猶削跡歸愆。請命乞身。望之無勞。蓋其宜也。望聞烏氏有龍氾池之山。微徑南通。與漢相屬。其傍時有奇人。聊及閒暇。廣求其真。願將軍勉之。（後漢隗囂傳。更始二年。遣使徵囂。囂將行。方望以為更始未可知。固止之。囂不聽。望以書辭謝而去。又見袁宏後漢紀。小異。） \\n 方陽 \\n 陽。望弟。 \\n 說樊崇等 \\n 更始荒亂。政令不行。故使將軍得至于。此今將軍擁百萬之眾。西向帝城。而無稱號。名為群賊。不可以久。不如立宗室。挾義誅伐。以此號令。誰敢不服。（後漢劉盆子傳。方望弟陽。怨更始殺其兄。乃逆說崇等。又見袁宏後漢紀三。有刪節。） \\n 張玄 \\n 玄為隗囂客。建武六年。梁統使人刺殺之。 \\n 為隗囂游說河西 \\n 更始事業已成。尋復亡滅。此一姓不再興之效。今即有所主。便相係屬。一旦拘制。自令失柄。後有危殆。雖悔無及。今豪傑競逐。雌雄未決。當各據其土宇。與隴蜀合從。高可為六國。下不失尉佗。（後漢寶融傳。囂使辯士張玄游說河西。） \\n 方陽　張玄　公孫述　六 \\n 公孫述 \\n 述字子陽。扶風茂陵人。哀帝末為太子舍人。稍增秩為郎。後補清水長。兼攝五縣。莽天鳳中遷導江卒正。更始初。自稱輔漢將軍。蜀郡太守。兼益州牧。尋稱蜀王。建武元年僭位。國號成。建元龍興。在位十二年敗死。 \\n 詔李業 \\n 業起則授大位。不起則賜鴆。（袁宏後漢紀三。述素聞業名。欲以為博士。辭疾不起。乃遣大鴻臚尹融奉詔持鴆。） \\n 李熊 \\n 熊為蜀郡功曹。公孫述建號。拜大司徒。 \\n 說公孫述 \\n 方今四海波蕩。匹夫橫議。將軍害據千里。地什湯武。若奮威德。以投天隙。霸王之業成矣。宜改名號。以鎮百姓。（後漢公孫述傳。功曹李熊說述。于是自立為蜀王。） \\n 復說公孫述 \\n 今山東饑饉。人庶相食。兵所屠滅。城邑丘墟。蜀地沃野千里。土壤膏腴。果實所生。無穀而飽。女工之業。覆衣天下。名材竹幹。器械之饒。不可勝用。又有魚鹽銅銀之利。浮水轉漕之便。北據漢中。杜褒斜之險。東守巴郡。拒扞關之口。地方數千里。戰士不下百萬。見利則出兵而略地。無利則堅守而力農。東下漢水。以窺奈地。南順江流。以震荊揚。所謂用天因地。成功之資。今君王之聲。聞于天下。而名號未定。志士狐疑。宜即大位。使遠人有所依歸。（後漢公孫述傳。李熊復說述。建武元年四月。遂自立為天子。號成家。色尚白。建元曰龍興元年。） \\n 荊邯 \\n 邯平陵人。仕公孫述為騎都尉。 \\n 李熊　荊邯　七 \\n 說公孫述 \\n 兵者。帝王之大器。古今所不能廢也。昔秦失其守。豪傑並起。漢祖無前人之跡。立錐之地。起于行陳之中。躬自奮擊。與項羽戰。大小百餘。兵破身困者數矣。然猶不止。故軍敗復合。創愈復戰。何則。前死而成功。踰于卻就于滅亡也。隗囂遭遇運會。割有雍州。兵紿士附。威加山東。遇更始政亂。復失天下。眾庶引領。四方瓦解。囂不及此時。推危乘勝。以爭天命。而退欲為西伯之事。尊師章句。賓友處士。偃武息戈。卑辭事漢。渭然自以文王復出也。今漢帝釋關隴之憂。專精東伐。四分天下。而有其三。使西州豪傑。咸居心于山東。發閒便。召攜貳。則五分而有其四。若舉兵天水。必至沮潰。是則然矣。天水既定。則九分而有其八。陛下以梁州之地。內奉萬乘。外給三軍。百姓愁困。不堪上命。將有王氏自潰之變。臣之愚計。以為宜與漢和親。不者。當及天下之望未絕。豪傑尚可招誘。急以此時發國內精兵。令田戎據江陵。臨江南之會。尚巫山之固。築壘堅守。傳覈吳楚。長沙以南。必陏風而靡。令延岑出漢中。定三輔。天水隴西。拱手自服。如此。海內震搖。冀有大利。（袁宏後漢紀六。後漢公孫述傳。） \\n 昔湯以七十里王天下。文王方百里臣諸侯。其次漢祖。敗而復征。傷瘳復戰。故能擒秦亡楚。以弱為強。況今地方數千。杖戟百萬。天下之心。未有所歸。不東出荊門。北陵關隴。與之進取。則王業不全。子孫不久安也。（華陽國志五。） \\n 楊春卿 \\n 春卿。廣漢新都人。為公孫述將。述平自殺。（案。馬援傳。楊廣字春卿。隗囂傳。楊廣上邽人。囂起兵。以為右將軍。更始三年。囂自長安逃歸。以為大將軍。鎮西城。建武八年。死于圍城中。今據楊厚傳。則囂將楊廣與此為兩人。抑范史誤分也。疑莫能明。） \\n 臨命戒子統 \\n 吾綈　中有先祖所傳祕記。為漢家用。爾其修之。（後漢楊厚傳。） \\n 楊春卿　楊厚　八 \\n 楊厚 \\n 厚字仲桓。春卿孫。永初中除中郎。免歸。永建中拜議郎。三遷至侍中。及梁翼擅權。謝病歸。歷質帝桓帝。徵不至。元嘉末卒。年八十二。私謚曰文父。（華陽國志十中作楊序。年八十三。詔謚曰文父。） \\n 災異對 \\n 諸王子多在京師。容有非常。宜亟發遣。各還本國。（後漢楊厚傳。安帝永初二年。太白入北斗。洛陽大水。鄧太后使中常侍承制問之。厚對以為云云。太后從之。又見續漢天文志中注補。） \\n  \\n 　 \\n  \\n   \\n  "}
{"章节": "全後漢文卷十二", "正文": "　 \\n 全後漢文卷十二 \\n 　 \\n  \\n 烏程嚴可均校輯 \\n 侯霸 \\n 霸字君房。河南密人。成帝時為太子舍人。莽初遷隨宰。後為淮平大尹。建武四年徵拜尚書令。明年代伏湛為司徒。封關內侯。十三年卒。追封則鄉侯。謚曰哀侯。 \\n 立春下寬大詔 \\n 制詔三公。方春東作。敬始慎微。動作隨之。罪非殊死。且勿案驗。皆須麥秋。退貪殘。進柔良。下當用者。如故事。（續漢禮儀志上。　案。後漢侯霸傳。每春下寬大之。詔奉四時之令。皆霸所建也。） \\n 奏劾朱浮 \\n 浮敗亂幽州。構成寵罪。徒勞軍師。不能死節。罪當伏誅。（後漢朱浮傳。） \\n 侯霸　伏湛　一 \\n 李通辭位議 \\n 王莽篡漢。傾亂天下。通懷伊呂蕭曹之謀。建造大策。扶助神靈。輔成聖德。破家為國。亡身奉主。有扶危存亡之義。功德最高。海內所聞。通以天下平定。謙讓辭位。夫安不忘危。宜令通居職療疾。欲就諸侯。不可聽。（後漢李通傳。） \\n 伏湛 \\n 湛字惠公。琅邪東武人。濟南伏勝九世孫。成帝時為博士弟子。五遷至莽時為繡衣執法。遷後　屬正。更始即位。以為平原太守。建武初徵拜尚書。遷司直。行大司徒事。尋代鄧禹為大司徒。封陽都侯。坐事免。徙封不其侯。遣就國。 \\n 上疏諫征彭寵 \\n 臣聞文王受命而征伐五國。必先詢之同姓。然後謀于群臣。加占蓍龜。以定行事。故謀則成。卜則吉。戰則勝。其詩曰。帝謂文王。詢爾仇方。同爾弟兄。以爾鉤援。與爾臨衝。以伐崇庸。崇國城守。先退後伐所以重人命。俟時而勳。故參分天下而有其二。陛下承大亂之極。受命而帝。興明祖宗。出入四年。而減檀鄉。制五校。降銅馬。破赤眉。誅鄧奉之屬。不為無功。今京師空匱。資用不足。未能服近。而先事邊外。且漁陽之地。逼接北狄。黠虜困迫。必求其助。又今所過縣邑。尤為困乏。種麥之家。多在城郭。聞官兵將至。當已收之矣。大軍遠涉二千餘里。士馬罷勞。轉糧艱阻。今兗豫青冀。中國之都。而寇賊從橫。未及從化。漁陽以東。本備邊塞。地接外虜。貢稅微薄。安平之時。尚資內郡。況今荒耗。豈足先圖。而陛下捨近務遠。棄易求難。四方疑怪。百姓怨懼。誠臣之所惑也。復願遠覽文王重兵博謀。近思征伐前後之宜。顧問有司。使極愚誠。采其所長。擇之聖慮。以中土為憂念。（後漢伏湛傳。） \\n 移書屬縣 \\n 屬縣不得相侵陵。天生蒸民。必為立君。非久亂也。且養老育幼。以待真主。（袁宏後漢紀四。更始時湛為平原太守。） \\n 伏湛　伏隆　二 \\n 伏隆 \\n 隆字伯文。一名盛。字伯明。湛子。仕郡督郵。建武初拜太中大夫。進光祿大夫。為張步所執。見殺。 \\n 被執遣閒使上書 \\n 臣隆奉使無狀。受執凶逆。雖在困厄。授命不顧。又吏人知步反畔。心不附之。願以時進兵。無以臣隆為念。臣隆得生到闕廷。受誅有司。此其大願。若令沒身寇手。以父母昆弟長累陛下。陛下與皇后太子。永享萬國與天無極。（後漢伏隆傳。） \\n 移檄告郡國 \\n 乃者猾臣王莽。殺帝盜位。宗室興兵。除亂誅莽。故群下推立聖公。以主宗廟。而任用賊臣。殺戮賢良。三王作亂。盜賊縱橫。忤逆天心。卒為赤眉所害。皇天祐漢。聖哲應期。陛下神武奮發。以少制眾。故尋邑以百萬之軍。潰散于昆陽。王郎以全趙之師。土崩于邯鄲。大彤高胡。望旗消靡。鐵脛五校。莫不摧破。梁王劉永。幸以宗室屬籍。爵為侯王。不知厭足。自求禍棄。遂封爵牧守。造為詐逆。今虎邪大將軍屯營十萬。已拔睢陽。劉永奔迸。家已族矣。此諸軍所聞也。不先自圖。後悔何及。（後漢伏隆傳。） \\n 張純 \\n 純字伯仁。京兆杜陵人。御史大夫湯七世孫。成帝時襲爵富平侯。哀平閒為侍中。莽建國四年更封張鄉侯。建武初復爵富平侯。歷太中大夫五官中郎將。改封武始侯兼虎賁中郎將。進太僕。伐杜林為大司空。中元元年卒。謚曰節侯。 \\n 六宗表 \\n 臣竊以十一家凡有六統。而所據各異。考之經禮。大義不通。臣謂禋于六宗。祀祖考所尊者。六宗。則三昭三穆也。（御覽五百二十八。） \\n 張純　三 \\n 奏加王莽九錫 \\n 聖帝明王。招賢勸能。德盛者位高。功大者賞厚。故宗臣有九命上分之尊。則有九錫登等之寵。今九族親睦。百姓既章。萬國和協。黎民時雍。聖瑞畢溱。太平已洽。帝者之盛。莫隆于唐虞。而陛下任之。忠臣茂功。莫著于伊周。而宰衡配之。所謂異時而興如合符者也。謹以六蓺通義。經文所見。周官禮記。宜于今者。為九命之錫。臣請命錫。（漢書王莽傳上。太后詔。其九錫禮儀亟奏。于是公卿大夫博士議郎列侯富平侯張純等九百二人皆曰云云。奏可。） \\n 奏除親廟 \\n 陛下興于匹庶。蕩滌天下。誅鉏暴亂。興繼祖宗。竊以經義所紀。人事眾心。雖實同創革。而名為中興。宜奉先帝恭承祭祀者也。元帝以來。宗廟奉祠高皇帝為受命祖。孝文皇帝為太宗。孝武皇帝為世宗。皆如舊制。又立親廟四世。推南頓君以上。盡于舂陵節侯。禮。為人後者。則為之子。既事大宗。則降其私親。今禘祫高廟。陳序昭穆。而舂陵四世。君臣並死。以卑廁尊。不合禮意。設不遭王莽。而國嗣無寄。推求宗室。以陛下繼統者。安得復顧私親違禮制乎。昔高帝以自受命。不由太上。宣帝以孫後祖。不敢私親。故為父立廟。獨群臣侍祠。臣愚謂宜除今親廟。以則二帝舊典。願下有司。博采其議。（後漢張純傳。純以宗廟未定。昭穆失序。十九年。乃與太僕朱浮共奏言。又略見續漢祭祀志下。） \\n 奏行禘祫祭 \\n 禮。三年一祫。五年一禘。春秋傳曰。大祫者何。合祭也。毀廟及（續漢志作毀廟這主。陳于太祖。）未毀廟之主皆登。合食乎太祖。五年而再殷。漢舊制。三年一祫。毀廟主合食高廟。存廟主未嘗合祭。元始五年。諸王公列侯廟會。始為禘祭。（續漢志作始行禘禮。父為昭南嚮。子為穆。北嚮。父子不並坐。而孫從王父。）又前十八年親幸長安。亦行此禮。禮說。三年一閏。天氣小備。五年再閏。天氣大備。故三年一祫。五年一禘。禘之為言諦。諦定（續漢志作諦諟。）昭穆。尊卑之義也。禘祭以夏四月。夏者。陽氣在上。陰氣在下。故正尊卑之義也。祫祭以冬十月。冬者。五穀成熟。物備禮成。故（續漢志作故骨肉。）合聚飲食也。斯典之廢。于茲八年。（續漢志有祖宗廟未定且合祭。）謂可如禮施行。以時定議。（後漢張純傳。又見續漢祭祀志下。各有刪節。） \\n 張純　四 \\n 奏宜封禪 \\n 自古受命而帝。治世之隆。必有封禪。以告成功焉。樂動聲儀曰。以雅治人。風成于頌。有周之盛。成康之閒。郊配封禪。皆可見也。書曰。歲二月。東巡狩。至于岱宗柴。則封禪之義也。臣伏見陛下受中興之命。平海內之亂。修復祖宗。撫存萬姓。天下曠然。咸蒙更生。恩德雲行。惠澤雨施。黎元安寍。夷狄慕義。詩云。受天之祜。四方來賀。今攝提之歲。倉龍甲寅。德在東宮。宜及嘉時。遵唐帝之典。繼孝武之業。以二月東巡狩。封于岱宗。明中興。勒功勳。復祖統。報天神。禪梁父。祀地祇。傳祚子孫。萬世之基也。（後漢張純傳。又袁宏後漢紀八。太尉喜司空純上書。印此約文。） \\n 臨終敕家丞歙 \\n 司空無功于時。猥蒙爵土。身死之後。勿議傳國。（後漢張奮傳。） \\n 泰山刻石文 \\n 維建武三十有二年二月。皇帝東巡狩。至于岱宗。祡。望秩于山川。班于群神。遂覲東后。從臣太尉熹行司徒事特進高密侯禹等。漢賓二王之後在位。孔子之後褒成侯序在東后。蕃王十二。咸來助祭。河圖赤伏符曰。劉秀發兵捕不道。四夷雲集龍斗野。四七之際火為主。河圖會昌符曰。赤帝九世。巡省得中。治平則封。誠合（通典作成治。）帝道孔矩。則天文靈出。地祇瑞興。帝劉之九。會命岱宗。誠善用之。姦偽不萌。赤漢德興。九世會昌。巡狩皆當。天地扶九。崇經之常。漢大興之道。在九世之王。封于泰山。刻石著記。禪于梁父。退省考五。河圖合古篇曰。帝劉之秀。九名之世。帝行德。封刻政。（通典作藏。）河圖提劉子曰。九世之帝。方明聖。持衡拒。（通典作矩。）九州平。天下予。（通典作經。）雒書甄曜度曰。赤三德。昌九世。會修　符。合帝際。勉刻封。孝經鉤命決曰。子誰行赤。劉用帝。三建孝。九會修。 \\n 張純　五 \\n 專茲竭行封岱青。（通典作齊。）河雒命（通典作名。）后。經讖所傳。昔在帝堯。聰明密微。讓與舜庶。後裔握機。王莽以舅后之家。三司鼎足。冢宰之權勢。依託周公霍光輔幼歸政之義。遂以篡叛。僭號自立。宗廟隳壞。社稷喪亡。不得血食。十有八年。揚、徐、青三州首亂。兵革橫行。延及荊州。豪傑井兼。（通典作并。）百里屯聚。往往僭號。北夷作寇。千里無煙。無雞鳴犬（通典作狗）吠之聲。皇天眷顧皇帝。以匹庶受命中興。年二十八載。興兵起。是以中次誅討。十有餘年。罪人則斯得。黎庶得居爾田。安爾宅。書同文。車同軌。人同倫。舟輿所通。人跡所至。靡不貢職。建明堂。立辟雍。起靈臺。設庠序。同律度量衡。修五禮。五玉三帛。二牲一死。贄。吏各修職。復于舊典。在位三十有二年。年六十二。乾乾日昃。不敢荒寍。涉危歷險。親巡黎元。恭肅神祇。惠恤耆老。理庶遵古。聰尢明恕。皇帝唯慎河圖雒書正文。是月辛卯祡。登封泰山。甲午。禪于梁陰。以承靈瑞。以為兆民。永茲一宇。垂于後昆。百寮從臣。郡守師尹。咸蒙祉福。永永無極。（續漢祭祀志上。通典五十四。）秦相李斯燔詩書。樂崩禮壞。建武元年已前。文書散亡。舊典不具。不能明經文。以章句細微相況。八十一卷明者為驗。又其十卷。皆不昭晰。子貢欲去告朔之餼羊。子曰。賜也爾愛其羊。我愛其禮。後有聖人。正失誤。刻石記。（續漢祭祀志上。上至奉高。遣侍御史與蘭臺令吏將工先上山刻石文云云。又略見通典五十四。　案。後漢張純傳。帝乃東巡岱宗。以純視御史大夫從。并上元封舊儀及刻石文。） \\n 張奮 \\n 奮字　通。純子。中元初襲爵武始侯。永平中隨例歸國。後為侍祠侯。章帝時拜左中郎將。轉五官中郎將。遷長水校尉將作大匠。免。和帝即位。起為城門校尉。遷長樂衛尉。進太常。永元六年。代劉方為司空。以病免。召為太常。復以病免。 \\n 張奮　六 \\n 因災旱上疏 \\n 歲比不登。人食不足。今復久旱。秋稼赤立。暢氣垂盡。日月迫促。夫國以民為本。民以穀為命。政之急務。憂之重者也。臣蒙恩尢深厚。受職過任。夙夜憂惶。章奏不能敘心。願對中常侍口陳得失。（袁宏後漢紀十三。又見後漢張奮傳。） \\n 請定禮樂疏 \\n 聖人所美。政道至要。本在禮樂。五經同歸。而禮樂之用尢急。孔子曰。安上治民。莫善于禮。移風易俗。莫善于樂。又曰。揖讓而化天下者。禮樂之謂也。先王之道。禮樂可謂盛矣。孔子謂子夏曰。禮以修外。樂以制內。丘己矣夫。又曰。禮樂不興。則刑罰不中。刑罰不中。則民無所厝其手足。臣以為漢當制作禮樂。是以先帝聖德。數下詔書。愍傷崩缺。而眾儒不達。議多駮異。臣累世台輔而大典未定。私竊惟憂。不忘寢食。臣犬馬齒盡。誠冀先死見禮樂之定。（後漢張奮傳。永元九年以病罷在家上疏。） \\n 復上疏條禮樂異議三事 \\n 漢當改作禮樂。圖書者明。王者化定制禮。功成作樂。謹條禮樂異議三事。願下有司。以時考定。昔者孝武皇帝光武皇帝封禪告成。而禮樂不定。事不相副。先帝已詔曹　。今陛下但奉而承之。猶周公斟酌文武之道。非自為制。誠無所疑。久執謙謙。令大漢之業。不以時成。非所以章顯祖宗功德。建太平之基。為後世法。（後漢張奮傳。十三年召拜太常。復上疏。又略見書鈔五十三。引續漢書。） \\n 上書辭襲封 \\n 根不病。衰[衰當作哀]臣小稱疾。令翕立後。臣時在河南冢廬。臣見純前告翕語。自以兄弟不當蒙襲爵之恩。願下有司。（□□□□□引東觀漢記。） \\n 桓譚 \\n 譚字君山。沛國相人。成帝時為奉車郎。莽時為諫大夫。遷掌樂大夫。更始即位。召拜太中大夫。建武初徵待詔。上書忤指不用。後拜議郎給事中。出為六安郡丞。道病卒。年七十餘。有桓子新論十七卷。集五卷。 \\n 桓譚　七 \\n 仙賦（并序） \\n 余少時為郎。從孝成帝出祠甘泉河東。見部先置華陰集靈宮。宮在華山下。武帝所造。欲以懷集仙者王喬赤松子。故名殿為存仙。端門南向山。署曰望仙門。余居此焉。竊有樂高眇之志。即書壁為小賦。以頌美曰。（書鈔一百二。蓺文類聚七十八。） \\n 夫王喬赤松。呼則出故。翕則納新。天矯經引。績氣關元。精神周洽。鬲塞流通。乘凌虛無。洞達幽明。諸物皆見。玉女在旁。仙道既成。神靈攸迎。乃駕青龍赤騰。為歷躇玄厲之嶊嶵。有似乎鸞鳳之翔飛。集于膠葛之宇。泰山之臺。吸玉液。食華芝。漱玉漿。飲金醪。出宇宙。與雲浮。灑輕霧。濟傾崖。觀滄川而升天門。馳白鹿而從麒麟。周覽八極。還崦華壇。氾氾乎。濫濫乎。隨天轉旋。容容無為。壽極乾坤。（蓺文類聚七十八。） \\n 陳時政疏 \\n 臣聞國之廢興。在于政事。政事得失。由乎輔佐。輔佐賢明。則俊士充朝。而理合世務。輔佐不明。則論失時宜。而舉多過事。夫有國之君。俱欲興化建善。然而政道未理者。其所謂賢者異也。昔楚莊王問孫叔敖曰。寡人未得所以為國是也。叔敖曰。國之有是。眾所惡也。恐王不能定也。王曰。不定獨在君。亦在臣乎。對曰。君驕士曰。士非我無從富貴。士驕君曰。君非士無從安存。人君或至失國而不悟。士或至飢寒而不進。君臣不合。則國是無從定矣。莊王曰。善。願相國與諸侯大夫共定國是也。蓋善政者。視俗而施教。察失而立防。威德更興。文武迭用。然後政調于時。而躁人可定。昔董仲舒言理國譬若琴瑟。其不調者則解而更張。夫更張難行。而拂眾者亡。是故賈誼以才逐。而　錯以智死。世雖有殊能。而終莫敢談者。懼于前事也。且設法禁者。非能盡塞天下之姦。皆合眾人之所欲也。大抵取便國利事多者則可矣。夫張官置 \\n 桓譚　八 \\n 吏。以理萬人。縣賞設罰。以別善惡。惡人誅傷。則善人蒙福矣。今人相殺傷。雖已伏法。而私結怨讎。子孫相報。後忿深前。至于滅戶殄業。而俗稱豪健。故雖有怯弱。猶勉而行之。此為聽人自理。而無復法禁者也。今宜申明舊令。若己伏官誅。而私相傷殺者。雖一身逃亡。皆徙家屬于邊。其相傷者。加常二等。不得籊山贖罪。如此。則仇怨自解。盜賊息矣。夫理國之道。舉本業而抑末利。是以先帝禁人二業。錮商賈不得宦為吏。此所以抑并兼長謙恥也。今富商大賈。多放田貨中家子弟。為之保役。趨走與臣僕等勤。收稅與封君比入。是以眾人慕效。不耕而食。乃至多通侈靡。以淫耳目。今可令諸商賈。自相糾告。若非身力所得。皆以臧畀告者。如此。則專役一己。不敢以貸與人。事寡力弱。必歸功田畝。田畝修。則穀入多而地力盡矣。又見法令決事。輕重不齊。或一事殊法。同罪異論。姦吏得因緣為市。所欲活則出生義。所欲陷則與死比。是為刑開一門也。今可令通義理明習法律者校定科比。一其法度。班下郡國。蠲除故條。如此。天下知方。而獄無怨濫矣。（後漢桓譚傳。拜議郎給事中。因上疏陳時政所宜。書奏不省。） \\n 抑讖重賞疏 \\n 臣前獻瞽言。未蒙詔報。不勝憤懣。冒死復陳愚。夫策謀有益于政道者。以合人心而得事理也。凡人情。忽于見事而貴于異聞。觀先王之所記述。咸以仁義正道為本。非有奇怪虛誕之事。蓋天道性命。聖人所難言也。自子貢以下。不得而聞。況後世淺儒。能通之乎。今諸巧慧小才伎數之人。增益圖書。矯稱讖記。以欺惑貪邪。詿誤人主。焉可不抑遠之哉。臣譚伏聞陛下窮折方士黃白之術。甚為明矣。而乃欲聽納讖記。又何誤也。其事雖有時合。譬猶卜數隻偶之類。陛下宜垂明聽。發聖意。屏群小之曲說。核定一經之正義。咯雷同之俗語。詳通人之雅謀。又臣聞安平則尊道術之士。有難則貴介冑之臣。今聖朝興復祖統。為人臣主。而四方盜賊未盡歸伏者。此權謀未得也。臣譚復觀陛下用兵。諸所降下。既無重賞以相恩誘。或至虜掠奪其財物。是以兵長渠率。各生狐疑。黨輩連結。歲月不解。古人有言曰。天下皆知取之為取。而莫知與之為取。陛下誠能輕爵重賞。與士共之。則何招而不至。何說而不釋。何向而不開。何征而不克。如此。則能以狹為廣。以遲為速。亡者復存。失者復矣。（後漢桓譚傳。） \\n 上便宜 \\n 管仲。桓公之指南。（選東京賦注。） \\n 陳便宜 \\n 所謂霸功者。法度明正。百官修治。威令流行者也。（文選王仲宣誄注。） \\n 啟事 \\n 官吏二千石。布襦羊裘。以白木杯飲食。餰虛詐。谼以求名干譽。 \\n 荅揚雄書 \\n 子雲勤味道腴。（文選班固答賓戲注。又任昉王文憲集序注。又潘岳楊荊州誄注。） \\n  \\n 　 \\n  \\n   \\n  "}
{"章节": "全後漢文卷十三", "正文": "　 \\n 全後漢文卷十三 \\n 　 \\n  \\n 烏程嚴可均校輯 \\n 桓譚二 \\n 桓子新論上 \\n 謹案。隋志儒家。桓子新論十七卷。後漢六安丞桓譚撰。舊新唐志同。本傳。譚字君。沛國相人。成帝時為郎。哀平閒位不過郎。莽時為掌樂大夫。更始立。召拜太中大夫。世祖即位。徵待詔。極言讖之非經。出為六安郡丞。道病卒。譚著書言當世行事。號曰新論。世祖善焉。琴道一篇未成。蕭[蕭當作肅]宗使班固續成之。章懷注曰。新論。一曰本造。二王霸。三求輔。四言體。五見徵。六譴非。七啟寤。八袪蔽。九正經。十識通。十一離事。十二道賦。十三辨惑。十四述策。十五閔友。十六琴道。本造閔友。琴道各一篇。餘並有上下。注又引東觀記曰。光武讀之。敕言卷大。令皆別為上下。凡二十九篇。琴道未畢。但有發首一章。案二十九篇而十七卷者。上下 \\n 桓譚　一 \\n 篇仍合卷為十六卷。疑復有錄一卷。故十七卷。其書宋時不著錄。群書治要所載三十六事。當是十三篇。惟少本造、述策、閔友三篇。各書所載。又三百許事。合并復重。聯屬斷散。凡百七十二事。依治要意林次第。以類相從。定為三卷。諸引但琴道有篇名。餘無篇名。今望文分繫。仍加各篇舊名。取便檢閱。君山博學多通。同時劉子駿七略徵引其琴道篇。揚子雲難窮。立毀所作蓋天圖。其後班孟臨漢書據用甚多。王仲任論衡超奇篇、佚文篇、定賢篇、案書篇、對作篇皆極推崇。至謂子長子雲論說之徒。君山為甲。則其書漢井早有定論。惜久佚失。所得見者僅此。然其尊王賤霸。非圖讖。無仙道。綜覈古今。偭僂失得。以及儀象典章。人文樂律。精華略具。則雖謂此書未嘗佚失可也。嘉慶二十年歲在乙亥二月既望。 \\n 本造第一 \\n 秦呂不韋請迎高妙。作呂氏春秋。漢之淮南王。聘天下辯通。以著篇章。書成。皆布之都市。懸置千金。以延示眾士。而莫能有變易者。乃其事約豔。體具而言微也。（文選楊德祖答臨淄侯牋注。） \\n 董舒專精于述古。年至六十餘。不窺園中菜。（御覽九百七十六。）余為新論。術古今今。（衛與述通。疑當作術古正今。）亦欲興治也。何異春秋褒貶邪。今有疑者。所謂蚌異蛤。二五為非十也。譚見劉向新序陸賈新語。乃為新論。莊周寓言。乃云堯問孔子。淮南子云。共工爭帝地維絕。亦皆為妄作。故世人多云短書不可用。然論天閒莫明于聖人。莊周等雖虛誕。故當采其善。何云盡棄邪。（御覽六百二。） \\n 桓譚　二 \\n 王霸第二 \\n 夫上古稱三皇五帝。而次有三王五霸。此天下君之冠首也。故言三皇以道治。而五帝用德化。三王由仁義。五霸用權智。其說之曰。無制令刑罰。謂之皇。有制令而無刑罰。謂之帝。賞善誅惡。諸侯朝事。謂之王。興兵眾。約盟誓。以信義矯世。謂之霸。（此下當說皇帝字義。缺。）王者往也。言其惠澤優游。天下歸往也。（此下當說霸字義。缺。）五帝以上久遠。經傳無事。唯王霸二盛之義。以定古今之理焉。夫王道之治。先除人害。而足其衣食。然後教以禮義。使知好惡去就。是故大化四湊。天下安樂。此王者之術。霸功之大者。尊君卑臣。權統由一。政不二門。賞罰必信。法令著明。百官修理。威令必行。此霸者之術。王者純粹。其德如彼。霸道駁雜。其功如此。俱有天下。而君萬民。坐統子孫。其實一也。（意林。史記秦本紀正義。長短經通變。御覽七十七。又四百三。） \\n 湯武則久居諸侯方伯之位。德惠加于百姓。（文選典引注。） \\n 夫王道之主。其德能載包含以統乾元也。（初學記九。） \\n 儒者或曰。圖王不成。其弊亦可以霸。此言未是也。傳曰。孔氏門人。五尺童子不言五霸事者。惡其違仁義而尚權詐也。（章林。御覽七十七。　案。意林先引三皇以道治云云。後引圖王不成云云。御覽次第互易。今依意林。） \\n 求輔第三 \\n 治國者。輔佐之本。其任用咸得大才。大才乃主之股肱羽翮也。（意林。）王公大人。則嘉得良師明輔。品庶凡民。則樂畜仁賢哲士。皆國之柱棟。而人之羽翼。（御覽一百八十七。　案北堂書鈔二十九引桓階子曰梁陳大臣。疑非即此也。桓階三國志有傳。不聞成書。故附記于此。） \\n 王者易輔。霸者難佐。（意林。任子引桓譚云。） \\n 昔殷之伊尹。周之太公。秦之百里奚。雖咸有大（舊作天。依前後條改。）才。然皆年七十餘。乃昇為王霸師。（御覽四百四。） \\n 桓譚　三 \\n 昔秦王（御覽八十六作秦始皇。）見周室之失統。喪權于諸侯。自以當保有九州。見萬民碌碌。猶群羊聚豬。皆可以竿而驅之。（自以下二十四字依御覽加。）故遂自恃。不任人封立諸侯。及陳勝楚、漢。咸由布衣。非封君有土。而並共滅秦。遂以敗也。（遂以敗也四字依御覽加。）高帝既定天下。念項王從函谷入。而己由武關到。推卻關。修紿守禦。內充實三軍。外多發屯戍。設竊治黨與之法。重懸告反之賞。及王翁之奪取。乃不犯關梁阨塞。而坐得其處。王翁自見以專國秉政得之。即抑重臣。收下權。使事無大小深淺。皆斷決于已身。及其失之。人（疑當作又。）不從大臣生焉。更始帝見王翁以失百姓心亡天下。既西到京師。恃民悅喜。則自安樂。不聽納諫臣謀士。赤眉圍其外。而近臣反。城遂以破敗。由是觀之。夫患害奇邪不一。何可勝為設防量備哉。防備之善者。則唯量賢智大材。然後先見豫圖。遏將救之耳。（群書治要。） \\n 明鏡。龜策也。章程。斛斗也。銓衡。文尺也。（意林。） \\n 唯鍼艾方藥者。己病之具也。非良醫不能以愈人。材能德行者。治國之器也。非明君不能以立功。醫無鍼藥。可作為求賈。以行術伎。不須必自有也。君無材德。可選任明輔。不待必躬能也。由是察焉。則材能德行。國之鍼藥也。其得立功效。乃在君輔。傳曰。得十良馬。不如得一伯樂。得十利劍。不如得一歐冶。多得善物。不如少得能知物。知物者之致善珍。珍益廣。非特止于十也。（君書治要。） \\n 朝九州之俊。（北堂書鈔十一。） \\n 昔堯試舜于大麓。麓者。乃領錄天下之事。如今之尚書官矣。宜得大賢智。乃可使處議持平焉。（續漢百官志注。北堂書鈔五十九。蓺文類聚四十八。御覽二百十二。） \\n 昔周公光崇周道。澤被四表。（文選石闕銘注。） \\n 治獄如水。（北堂書鈔四十四。） \\n 夫聖人乃千載一出。賢人君子所想思而不可得見者也。（文選劉越石勸進表注。三國名臣贊注。博奕論注。弔魏武帝文注。） \\n 切直忠正。則汲黯之敢諫爭也。（文選天監三年策秀才文注。） \\n 前世俊士。立功垂名。圖畫于殿閣宮省。此乃國之大寶。亦無價矣。雖積和壁。累夏璜。囊隋侯。篋夜光。未足喻也。伊呂良平。何世無之。但知人君不知。群臣勿用也。（意林。） \\n 桓譚　四 \\n 捕猛獸者不使美人舉手。釣巨魚者不使稚子輕預。非不親也。力不堪也。柰何萬乘之主而不擇人哉。（長短經是非引桓子。） \\n 傳記言。魏牟北見趙王。王方使冠工制冠于前。問治國于牟。對曰。大王誠能重國若此二尺縰。則國治且安矣。王曰。國所受于先人。宗廟社稷至重。而比之二尺縰。何也。牟曰。大王制冠。不使親近而必求良工者。非為其敗縰而冠不成與。今治國不善。則社稷不安。宗廟不血食。大王不求良士而任使其私愛。此非輕國于二尺縰之制邪。王無以應。（北堂書鈔一百二十七。御覽八百二十四。） \\n 凡人性。難極也。難知也。故其絕異者。常為世俗所遺失焉。（文選歸去來辭注。王文憲集序注。） \\n 薛翁者。長安善相馬者也。于邊郡求得駿馬。惡貌而正走。名驥子。騎以入市。云來人不見也。後勞問之。因請觀焉。翁曰。諸卿無目。不足示也。（蓺文類聚九十三。文選蜀都賦注。御覽八百九十七。） \\n 夫畜生賤也。然有尤善者。皆見記識。故馬稱驊　驥騄。牛譽郭椒丁櫟。（蓺文類聚九十四。） \\n 賢有五品。謹敕于家事。順悌于倫黨。鄉里之士也。作健曉惠。文史無害。縣廷之士也。信誠（官本作誠。）篤行。謙平公（當有脫。）理下務上者。州郡之士也。通經術。名行高。能達于從政。寬和有固守者。公輔之士也。才高絕卓絕。　殊（官本作竦特。）于眾。多籌大略。能圖世建功者。天下之士也。（意林。） \\n 居家循理。鄉里和順。出入恭敬。言語謹遜。謂之善士。（文選范蔚宗宦者傳論注。）言求取輔佐之術。既得之。又有大難三。而止善二。為世之事。中庸多。大材少。少不勝眾。一口不能與一國訟。持孤特之論。干雷同之計。以疏賤之處。逆貴賤之心。則萬不合。此一難也。夫建踔殊。為非常。乃世俗所不 \\n 桓譚　五 \\n 能見也。又使明智圖事。而與眾平之。亦必不足。此二難也。既聽納有所施行。而事未及成。讒人隨而惡之。即中道狐疑。或使言者還受其尤。此三難也。智者盡心竭言。以為國造事。眾閒之則反見疑。壹不當合。遂被譖想。（舊校云。想恐愬。）雖有十善。隔以一惡云。此一止善也。材能之士。世所嫉妒。遭遇明君。乃壹興起。既幸得之。又復隨眾。弗與知者。雖有若仲尼。猶且出走。此二止善也。是故非君臣致密堅固。割心相信。動無閒疑。若伊呂之見用。傳說通夢。管鮑之信任。則難以遂功竟意矣。又說之言。亦甚多端。其欲觀使者。則以古之賢輔厲主。（穎當作之。）欲閒疏別離。則以專權危國者論之。蓋父子至親。而人主有高宗孝已之設。（穎當作失。）及景武時栗衛太子之事。忠臣高節。時有龍逢比干伍員晁錯之變。比類眾多。不可盡記。則事曷可為邪。庸易知邪。雖然。察前世已然之效。可以觀覽。亦可以為戒。維諸高妙大材之人。重吐遇咎。（舊校云。咎恐合。）皆欲上與賢侔。而垂榮歷載。安肯毀名廢義。而為不軌惡行乎。若夫魯連解齊趙之金封。虞卿捐萬戶與國相。乃樂以成名肆志。豈復于求便辟趨利邪。覽諸邪背叛之臣。皆小辨貪饕之人也。大材者莫有焉。由是觀之。世閒高士材能絕異者。其行親任亦明矣。下主乃意疑之也。如不能聽納。施行其策。雖廣知得。亦終無益也。（群書治要。） \\n 賈誼不左遷失。志則文彩不發。淮南不貴盛富饒。則不能廣聘駿士。使著文作書。太史公不典掌書記。則不能條悉古今。揚雄不貧。則不能作玄言。（意林。） \\n 殷之三仁。皆暗于前而章于後。何于事。何補于君。（意林。） \\n 謂揚子雲曰。如後世復有聖人。徒知其材能之勝已。多不能知其聖與非聖人也。子雲曰。誠然。（論衡講瑞篇。　案。此條不言出新論。望文知之。故采之。） \\n 桓譚　六 \\n 言體第四 \\n 凡人耳目所聞見。心意所知識。情性所好惡。利害所去就。亦皆同務焉。若材能有大小。略有深淺。聽明有闇照。質行有薄厚。亦皆異度焉。非有大材深智。則不能見其大體。大體者。皆是當之事也。夫言是而計當。遭變而用權。常守正。（當作居常而守正。）見事不惑。內有度量。不可傾移。而誑以譎異。為知大體矣。如無大材。則雖威權如王翁。察慧如公孫龍。敏給如東方朔。言災異如京君明。及博見多聞。書至萬篇。為儒教授數百千人。祇益不知大體焉。維王翁之過絕世人有三焉。其智足以飾非奪是。辨能窮詰說士。威則震懼群下。又數陰中不快已者。故群臣莫能抗答其論。莫敢干犯匡諫。卒以致亡敗。其不知大體之禍也。夫（當有知字。）帝王之大體者。則高帝是矣。高帝曰。張良、蕭何、韓信。此三子者。皆人傑也。吾能用之。故得天下。此其知大體之效也。王翁始秉國政。自以通明賢聖。而謂群下才智莫能出其上。是故舉措興事。輒欲自信任。不肯與諸明習者通兵[兵當作共]。（有脫誤。）苟直意而發。得之而用。是以稀獲其功效焉。故卒遇破亡。此不知大體者也。高帝懷大智略。能自揆度。群臣制事定法。常謂曰。庫而勿高也。度吾所能行為之。憲度內疏。政合于時。故民臣樂悅。為世所思。此知大體者也。王翁嘉慕前聖之治。而簡薄漢家法令。故多所變更。欲事事效古。美先聖制度。而不知己之不能行其事。釋近趨遠。所尚非務。故以高義退致廢亂。此不知大體者也。高祖欲攻魏。乃使人窺視其國相。及諸將率左右用事者。知其主名。乃曰。此訾不如事蕭何、曹參、韓信、樊噲等。亦易與耳。遂往擊破之。此知大體者也。王翁前欲北伐匈奴。及後東擊青徐眾郡赤眉之徒。皆不擇良將。而但以世姓及信謹文吏。或遣親屬子孫素所愛好。或[或當作咸]無權智將帥之用。猥使據軍持眾。當赴強敵。是以軍合則損。士眾散走。咎在不擇將。將與主俱不知大體者也。（群書治要。） \\n 動如雷震。住如岳立。攻如奔電。取如疾風。前輕後重。內實外虛。（北堂書鈔一百十六。） \\n 周亞夫嚴猛哮吼之用。可謂國之大將軍。（北堂書鈔未改本一百十五。） \\n 桓譚　七 \\n 世有圍棋之戲。或言是兵法之類也。及為之。上者遠棋疏張。置以會圍。因而伐之。成多得道之勝。中者則務相絕遮要。以爭便求利。故勝負狐疑。須計數而定。下者則守邊隅。趨作罫目。以自生于小地。然亦必不如察薛公之言黥布反也。上計云。取吳楚。并齊魯及燕趙者。此廣地道之謂也。其中計云。取吳楚。并韓魏。塞成皋。據敖倉。此趨遮要爭利者也。下計云。取吳不蔡。據長沙以臨越。此守邊隅趨作罣目者也。更始帝將相不能防衛。而令罣中死棋皆生也。（史記黥布傳集解。文選博奕論注。長短經二國權。御覽七百五十三。意林。） \\n 更始帝到長安。其大臣辟除東宮之事。為下所非笑。但為小衛樓半城而居之。以是知其將相非蕭曹之儔也。（初學記二十四。） \\n 夫言行在于美善。不在于眾多。出一美言美行。而天下從之。或見一惡意醜事。而萬民違之。可不慎乎。故易曰。言行君子之樞機。樞機之發。榮辱之主。所以動天地者也。（群書治要。） \\n 王翁刑殺人。又復加毒害焉。至生燒人。以　五毒灌死者肌肉。及埋之。復薦覆以荊棘。人既死。與土木等。雖重加創毒。亦何損益。成湯之省納。無補于士民。士民向之者。嘉其有德惠也。齊宣之活牛。無益于賢人。賢人善之者。貴其有仁心也。文王葬枯骨。無益于眾庶。眾庶悅之者。其恩義動人也。（本作思義動之也。依意林改。）王翁之殘死人。觀人五藏。（觀人五藏四字依意林加。）無損于生人。生人惡之者。以殘酷示之也。維此四事。忽微而顯著。纖細而猶大。故二聖以興。一君用稱。王翁以亡。知大體與不知者遠矣。（群書治要。） \\n 聖王治國。崇禮讓。顯仁義。以尊賢愛民為務。是為卜筮維寡。祭祀用稀。（群書治要。） \\n 昔楚靈王驕逸輕下。簡賢務鬼。信巫祝之道。齊戒潔鮮。以祀上帝。禮群臣[臣當作神]。躬執羽紱。起舞壇前。吳人來攻。其國人告急。而靈王鼓舞自若。顧應之曰。寡人方祭上帝。樂明神。當蒙福祐焉。不敢赴救。而吳后遂至。俘獲其太子及后姬。甚可傷。（御覽五百二十六。又七百三十五。） \\n 桓譚　八 \\n 王翁好卜筮。信時日。而篤于事鬼神。多作廟兆。潔齊祀祭。犧牲殽膳之費。吏卒辨治之苦。不可稱道。為政不善。見叛天下。及難作兵起。無權策以自救解。乃馳之南郊告禱。摶（莽傳作搏。）心言冤。號興流涕。叩頭請命。幸天哀助之也。當兵入宮日。矢射交集。燔火大起。逃漸臺下。尚抱其符命書。及所作威斗。可謂蔽惑至甚矣。（群書治要。） \\n 見徵第五 \\n 東方朔短辭薄語。以謂信驗。人皆謂朔大智。後賢莫之及。譚曰。鄙人有以狐為狸。以瑟為箜篌。此非徒不知狐與瑟。又不知狸與箜篌。乃非但言朔。亦不知後賢也。（意林。蓺文類聚四十四。） \\n 余前為典樂大夫。有梟鳴于庭樹上。而府中門下皆為憂懼。後余與典樂謝侯爭斗。俱坐免去。（御覽四百九十六。又九百二十七。） \\n 余從長安歸沛。道疾。（御覽作病。）蒙絮被。絳罽襜褕。乘騂馬。宿于下邑東亭中。亭長疑是賊。發卒夜來攻。余令吏勿斗。乃相問解而去。此安靜自存也。（北堂書鈔一百二十九。蓺文類聚七十五。御覽六百九十三。又八百十六。） \\n 夫以人言善我。亦必以人言惡我。王翁使都尉孟孫往泰山告祠。道過徐州。徐州牧宋仲翁道余才智。陳平留侯之比也。孟孫還。喜謂余曰。仲翁盛稱子德。子乃此邪。余應曰。與僕游四五歲。不吾見稱。今聞仲一言而奇怪之。若有人毀余。子亦信之。吾畏子也。（意林。） \\n 周易曰。肥遯。無不利。（文選謝靈運入華子岡詩注。） \\n 宋康王為無頭之冠以示勇。（御賢六百八十四。） \\n 傳記言。（此三字依初學記二十五加。）淳于髡至鄰家。見其　突之直。而積薪在旁。曰。此且有火災。教使更為曲突。而遠徙（本作徙遠。依初學記乙轉。）其薪　。（蓺文類聚八十作鄰。）家不聽。後災。火果及積薪而燔其屋。鄰里並救擊。乃（本作及。依蓺文類聚改。）滅止。而亨羊具酒。以勞謝救火者。曲突遠薪。固不　呼淳于髡飲飯。智者譏之云。教人曲突遠薪。固無恩澤。燋頭爛額反為上客。蓋傷其賤本。而貴末也。（也字依蓺文類聚加。）豈獨夫（本作夫獨。以意乙轉。）突薪可以除害哉。而人病國亂。亦皆如斯。是故良醫醫其未發。而明君絕其本謀。後世多損于杜塞未萌。而勤于攻擊已成。謀臣稀賞。而斗士常榮。猶彼人殆（未。能斷句。或本詩節南山無小人殆。）失事之重輕。察淳于髡之預言。可以無不通。此見微（當作徵。否則篇名當作見微。必有一誤。）之類也。（群書治要。） \\n 桓譚　九 \\n 博士弟子韓生居東寺。連三夜有惡夢。以問人。人教以晨起清（與圊通。）中祝之。三旦而人告以為　詛。捕治。數日死。（御覽一百八十六。又四百。） \\n 待詔景子春素善占。坐事繫獄。其婦父朱若（疑當依下文作君。）至獄門。通言遺襦　。子春篤曰。朱君來言與。朱為誅。　而襦。中絕者也。我當誅斷也。後遂腰斬。（御覽六百九十五。） \\n 陽城子姓張名衡。蜀郡人王翁（當有時字。）與吾俱為講學祭酒。及寢疾。預賈棺槨。多下錦繡。立被發冢。（御覽八百十五。） \\n  \\n 　 \\n  \\n   \\n  "}
{"章节": "全後漢文卷十四", "正文": "　 \\n 全後漢文卷十四 \\n 　 \\n  \\n 烏程嚴可均校輯 \\n 桓譚三 \\n 桓子新論中 \\n 譴非第六 \\n 王者初興。皆先建根本。廣立藩屏。以自樹黨。而強固國基焉。是以周武王克殷。未下輿而封黃帝、堯、舜、夏、殷之後。及同姓親屬。功臣德行。以為羽翼。佐助鴻業。永垂流（舊校云。流恐統。）于後嗣。乃者強秦罷去諸侯。而獨自恃任一身。子弟無所封。孤弱無與。是以為帝十四歲而亡。漢高祖始定天下。背亡秦之短計。導（舊校云。導恐遵。）殷周之長道。褒顯功德。多封子弟。後雖多以驕佚敗亡。然漢之基本得以定成。而異姓強臣不能復傾。至景武之世。見諸王數作亂。因抑奪其權勢。而王但得虛尊。坐食租稅。故漢朝遂弱。孤單特立。是以王翁不興兵領士而徑取天下。又懷貪功獨專之利。不肯封 \\n 桓譚　一 \\n 建子孫及同姓戚屬。為藩輔之固。故兵起莫之救助也。傳曰。與死人同疾者不可為醫。與亡國同政者不可為謀。王翁行甚類暴秦。故亦十五歲而亡。失（當作夫。）獵射禽獸者。始欲中之。恐其創不大也。既已得之。又惡其傷肉多也。鄙人有得　（本作　。依御覽四百九十二。八百六十五改。御覽引本注音檀。生肉醬也。又音延。）醬而美之。及飯。惡與人共食。即小唾其中。共者怒。因涕其醬。遂棄而俱（本作但。依御覽改。）不得食焉。彼亡秦王翁欲取天下時。乃樂與人分之。及已得而重愛不肯與。是惜肉唾　（本作耆　。依御覽改。）之類也。（群書治要。）昔齊桓公出。見一故墟而問之。或業曰。郭氏之墟也。復問郭氏曷為墟。曰。善善而惡惡焉。桓公曰。善善惡惡。乃所以為存。而反為墟。何也。曰。善善而不能用。惡惡而不能去。彼善人知其貴己而不用。則怨之。惡人見甚賤己而不好。則仇之。夫與善人為怨。惡人為仇。欲毋亡得乎。乃者王翁善天下賢智材能之士。皆徵聚而不肯用。使人懷誹謗而怨之。更始帝惡諸王假號無義之人。而不能去。令各心恨而仇之。是以王翁見攻而身死。宮室燒盡。更始帝為諸王假號而出走。令城郭殘。二主皆有善善惡惡之費。故不免于禍難大災。卒使長安大都。壞敗為墟。此大非之行也。北蠻之先。與中國並。歷年茲多。不可記也。仁者不能以德來。強者不能以力并也。其性忿鷙。獸聚而鳥散。其強難屈而程難得。是以聖王羈縻而不專制也。昔周室哀微。夷狄交侵。中國不絕如線。于是宣王中興。僅得復其侵地。夫以秦始皇之強。帶甲四十萬。不能窺河西。乃築長城以分之。漢興。高祖見圍于平城。呂后時為不軌之言。文帝時匈奴大入。烽火候騎至雍甘泉。景武之閒。兵出數困。卒不能禽制。即與之結和親。然後邊甬（疑作竟。）得安。中國以寍。其後匈奴內亂。分為五單于。甘延壽得承其弊。以深德呼韓邪單于。故肯委質稱臣。來入朝見漢家。漢家得以宣德廣之隆而威示四海。莫不率服。歷世 \\n 桓譚　二 \\n 無寇。安危尚未可知。而猥復侵刻匈奴。往攻奪其璽綬。而貶損其大臣號位。變易舊常。分單于為十五。是以恨恚大怒。事相攻拒。王翁不自非悔及。（當作乃。）遂持屈強無理。多拜將率。調發兵馬。運徙糧食財物。以彈（當作殫。）索天下。愁恨怨苦。因大擾亂。竟不能挫傷一胡虜。徒自窮極竭盡而已。書曰。天孽可避。自作孽不可活。其斯之謂矣。夫高帝之見圍。十（當作七。）日不貪。及得免脫。遂無慍色。誠知其往攻非務而怨之無益也。今匈奴負于王翁。王翁就往侵削擾之。故使事至于斯。豈所謂肉自生蟲而人自生禍者邪。其為不急乃劇如此。自作之甚者也。（群書治要。） \\n 王莽（本書作王翁。徵事者輒變其祠。）時置西海郡。令其吏皆百石。親事一曰為四百石。二歲而遷補。（續漢百官志五注。　案。莽傅。居攝元年。西羌怨莽奪其地作西海郡。） \\n 漢宣以來。百姓賦錢。（御覽作斂。）一歲為四十餘萬萬。吏俸用其半。餘二十萬萬藏于都內為禁錢。少府所領園地作務之八十三萬萬。以給宮室供養諸賞賜。（文選永明九年策秀才文注。御覽六百二十七。） \\n 王莽（當作翁。）起九廟。以銅為柱甍。大金銀錯鏤其上。（御覽五百三十一。） \\n 舉火夜作。燃炭乾牆。（御覽八百七十一。） \\n 夫（當作災。）異變怪者。天下所常有。無世而不然。逢明主賢臣智士仁人。則修德善政省職慎行以應之。故咎殃消亡而禍轉為福焉。昔大戊遭桑穀生朝之怪。獲中宗之號。武丁有雊雉升鼎之異。身享百年之壽。周成王遇雷風折木之變。而獲反風歲熟之報。宋景公有熒惑守心之憂。星為徙三舍。由是觀之。則莫善于以德義精誠報塞之矣。故周書曰。天子見怪則修德。諸侯見怪則修政。大夫見怪則修職。士庶見怪則修身。神不能傷道。妖亦不能害德。及衰世薄俗。君臣多淫驕失政。士庶多邪心惡行。是以數有災異變怪。又不能內自省視。畏天威。而反外攷謗議。求問厥故。惑于佞愚而以自詿誤。而令患禍得就。皆違天逆道者也。（群書治要。） \\n 桓譚　三 \\n 武帝出璽印石。財有兆朕。子侯則沒印。帝畏惡。故殺之。（史記封禪書索隱。）余前作王翁掌教（當作樂。）大夫時。有男子畢康殺其母。有詔燔燒其子屍。暴其于天下。余謂此事不宜宣布。上封事云。昔宣帝時。公卿大夫朝會廷中。丞相語次言。聞梟生子。子長。且食其母。乃能飛。寍然邪。時有賢者應曰。但聞梟子反哺其母耳。丞相大慚。自悔其言之非也。群士人皆少丞相而多彼賢人。賢人之言。有益于德化也。是故君子掩惡揚善。鳥獸尚為之諱。而況于人乎。不宜發揚也。（意林。御覽四百九十一。又九百二十七。） \\n 呈衣冠于裸川。（述異記上。） \\n 董賢女弟為昭儀。居舍號曰椒風。（後漢班固傳上注。文選西都賦注。又宣貴妃誄注。御覽一百八十一。） \\n 楚之郢都。車轂擊。民肩摩。市路相排突。號為朝衣新而暮衣弊。（北堂書鈔一百二十九。御覽七百七十六。） \\n 道路皆蒿草。寥廓狼藉。（文選蜀都賦注。） \\n 或言往者公卿重臣缺。而眾人咸豫部署云。甲乙當為之。後果然。彼何以處知而又能與上同意乎。孔子謂于貢億則屢中。今眾人能與子貢等乎。余應曰。世之在位人率同輩。相去不甚膠著。其脩善少愈者。固上下所昔聞知也。夫明殊者視異。智均者慮侔。故群下之隱。常與上同度也。如昔湯武之用伊呂。高宗之取傅說。桓穆之授管甯由奚。豈眾人所識知哉。彼群下雖好意措。亦焉能責斯以可居大臣輔相者乎。國家設理官制刑辟。所以定奸邪。又內量中丞御史以齊轂下。故常用明習者。始以欲（有脫誤。）分正法。而終乎侵輕深刻。皆務酷虐過度。欲見未（當有誤。）盡力而求獲功賞。或著能立事而惡劣弱之謗。是以役以箠楚。舞文成惡。及事成獄畢。雖使皋陶聽之。猶不以聞也。至于言語小故。陷致人于族滅。事誠可悼痛焉。漸至乎朝廷。時有忿悁。聞惡弗原。 \\n 桓譚　四 \\n 故令天下相放俱成（疑有脫。）惑。譏有司之行深刻。云下尚執重。而令上得施恩澤。此言甚非也。夫賢吏正士為上處事。持法宜如丹青矣。是故言之當。必可行也。罪之當。必可刑也。如何苟欲阿指乎。如遭上忽略。不宿留而聽行其事。則當受強死也。哀帝時。待詔伍客。以知皇（當作星。）好方道。數召。（當有見字。）後坐帝（帝字衍。）事下獄。獄窮　。得其宿與人言。漢朝當生勇怒子如武帝者。刻暴以為先帝為怒子。非所宜言。大不敬。夫言語之時。過差失誤。乃不足被以刑誅。及詆欺事。可無于不至罪。易言大人虎變。君子豹變。即以是論諭人主。寍可謂曰何為比我禽獸乎。如稱君之聖明與堯舜同。或可怒口何故比我于死人乎。世主既不通。而輔佐執事者。復隨而聽之。順成之。不亦重為矇矇乎。（群書治要。） \\n 九江太守龐真按縣令高受社祭釐。有生牛肉二十斤。劾以主守盜。上請逮捕。詔釐不脤[脤當作贓]。天下緣是。諸府縣社臘祠祭灶。不但進熟食。皆復多肉米酒脯腊。諸奇珍益盛。是故諸郡府至殺牛數頭。（御覽八百六十三。） \\n 啟寤第七 \\n 龍無尺水。無以昇天。聖人無尺土。無以王天下。（意林。） \\n 讖出河圖洛書。但有兆朕而不可知。後人妄復加增依託。稱是孔丘。誤之甚也。（意林。） \\n 張子侯曰。揚子雲。西道孔子也。乃貧如此。吾應曰。子雲亦東道孔子也。昔仲尼豈獨是魯孔子。亦齊楚聖人也。（意林。） \\n 畫水鏤冰。與時消釋。（意林。御覽六十八。） \\n 孔子以四科教士。隨其所喜。譬如市肆。多列雜物。欲置之者並至。（意林。） \\n 聖人天然之姿。所以絕人遠者也。（文選陛士衡宴玄圃宣猷堂詩注。） \\n 昔顏淵有高妙次聖之才。聞一知十。（文選應休槤與曹長思詩注。） \\n 桓譚　五 \\n 子貢對齊景公曰。臣之事仲尼。譬如渴而操杯器。就江海飲。滿腹而去。又焉知江海之深。（文選運命論注。頭陀寺碑文注。） \\n 夫不翦之屋。不如阿房之宮。不琢之椽。不如磨龐之桷。玄酒不如蒼梧之醇。控揭不如流鄭之樂。（初學記十五。御覽五百六十九。） \\n 諺言。三歲學。不如一歲師。（御覽四百四。） \\n 孔子匹夫耳。而卓然名著。至其冢墓。高者牛羊雞豚而祭之。下及酒脯寒具。致敬而去。（御覽八百六十。） \\n 吳之翫水若魚鱉。蜀之便山若禽獸。（御覽九百三十二。） \\n 祛蔽第八 \\n 顏淵所以命短。慕孔子。所以殤其年也。關東鄙語曰。人聞長安樂。則出門西向而笑。知（六帖十六知字作如聞二字。）肉。味美。則對屠門而大嚼。此猶時人雖不別聖。亦復欣慕。如庸馬與良馬。相追銜尾。至慕[至慕之慕當作暮]。共列良馬宿所[良馬宿所當作宿所良馬]。鳴食如故。庸馬垂頭不復食。何異顏淵與孔子優劣。（意林。北堂書鈔一百四十五。蓺文類聚七十二。文選曹子建與吳季重書注。初學記二十五。六帖十六。御覽三百九十一。又四百九十六。又八百二十八。又八百六十三。又八百九十七。） \\n 余少時見揚子雲之麗文高論。不自量年少新進。而猥欲逮及。嘗激一事而作小賦。用精思太劇。而立感動發病。彌日瘳。子雲亦言。成帝時。遂困倦小臥。夢其五藏出在地。以手收而內之。及覺。病喘悸大少氣。病一歲。（北堂書鈔作病發一年而死。甘泉賦注作明日遂卒。御覽三百九十三作一年卒。三百九十九。七百三十九作病一歲卒。皆誤。）由此言之。盡思慮。傷精神也。（意林。北堂書鈔一百二。蓺文類聚五十六。又七十五。文選甘泉賦注。文賦注。白孔六帖八十六。御覽三百九十三。又三百九十九。又五百八十七。又七百三十九。） \\n 莊周病劇。弟子對泣之。應曰。我今死則誰先。更百年生則誰後。必不得免。何貪于須臾。（意林。） \\n 桓譚　六 \\n 余前為王翁典樂大夫。見樂家書記。言文帝時。得魏文侯時樂人竇公。年百八十歲。兩目皆盲。文帝奇而問之曰。因何服食而能至此邪。對曰。臣年十三失明。父母哀其不及眾技事。教臣為樂。使鼓琴。日講習以為常事。臣不能導引。無所服餌也。不知壽得何力。余以為竇公少盲。專一內視。精不自鑒。恆逸樂。所以益性命也。故有此壽。（漢書蓺文志注。辨正論引陳思王辯道論。御覽三百八十三。又七百四十。） \\n 齊桓公行。見麥（宋本初學記作夌。）丘人。問其年幾何。對曰。八十三矣。公曰。以子壽。祝寡人乎。對曰。使主君甚壽。金玉是賤。以人為竇。（初學記八。太平寰宇記十二譙縣。） \\n 余嘗過故陳令同郡杜房。見其讀老子書。言老子用恬淡養性。致壽數百歲。今行其道。寍能延年卻老乎。余應之曰。雖同形名。而質性才幹。乃各異度。有強弱堅脆之姿焉。愛養適用之。直差愈耳。譬猶衣履器物。愛之則完。全乃久。余見其旁有麻燭。而灺垂一尺所。則因以喻事。言精神居形體。猶火之然燭矣。如善扶持。隨火而側之。可毋滅而竟燭。燭無火。亦不能獨行于虛空。又不能後然其灺。灺猶人之耆老。齒墮髮白。肌肉枯指。而精神弗為之能潤澤。內外周遍。則氣索而死。如火燭之俱盡矣。人之曹邪傷病。而不遇供養良醫者。或強死。死則肌肉筋骨常若火之傾刺風而不獲救護。亦道滅。則膚餘幹長焉。余嘗夜坐飲內中。然麻燭。燭半壓欲滅。即自曰敕視。見其皮有剝釳。乃扶持轉側。火遂度而復。則維人身或有虧剝。劇能養慎善持。亦可以得度。又人莫能識其始生時。則老亦死。不當自知。夫古昔平和之世。人物蒙美盛而生。皆堅強老壽。厂百年左右乃死。死時忽如臥出者。猶果物穀實。久老則自墮落矣。後世遭衰薄惡氣。娶嫁又不時。勤苦過度。是以身生子皆俱傷。而筋骨血氣不充強。故多凶短折。中年夭卒。其遇病或疾痛惻怛。然後中絕。故咨嗟憎惡。以死為大故。昔齊景公美其國。嘉其樂。云使古而無死何若。晏子曰。上帝以人之歿為善。仁者息焉。不仁者如焉。今不思勉廣日學自通。以趨立身揚名。如但貪利長生。多求延壽益年。則惑不解者也。或難曰。以燭火喻 \\n 桓譚　七 \\n 形神。恐似而非焉。今人之肌膚時剝傷而自愈者。血氣通行也。彼蒸燭缺傷。雖有火居之。不能復全。是以神氣而生長。如火燭不能自補完。蓋其所以為異也。而何欲同之。應曰。火則從一端起。而人神氣則于體。當從內稍出合于外。若由外腠達于內。故未必由端往也。譬由炭火之　赤。如水過渡之。亦小滅。然復生焉。此與人血氣生長肌肉等。顧其終極。或為炙。或為灺耳。曷為不可以喻哉。余後與劉師夜　脂火坐語。燈中脂索而炷燋禿。將滅息。則以示曉伯師。言人衰老亦如彼禿燈矣。（御覽八百七十作禿炷矣。）又為言前　麻燭事。伯師曰。燈燭盡當益其脂易其燭。人老衰亦如彼自蹶續。余應曰。人既稟形體而立。猶彼持燈一燭。及其盡極。安能自盡易。盡易之乃在人。人之蹶儻亦在天。天或能為他。其肌骨血氣充強。則形神枝而久生。惡則絕傷。猶火之隨脂燭多少胡短為遲速矣。欲燈燭自盡易以不能。但促斂旁脂以染漬其頭。轉側蒸幹。使火得安居。則皆復明焉。及本盡者亦無以　。今人之養性。或能使墮齒復生。白髮更黑。肌顏光澤。如彼促脂轉燭者。至壽極亦獨死耳。明者知其難求。故不以自勞。愚者欺或。而冀獲盡脂易燭之力。故汲汲不息。又草木五穀。以陰陽氣生于土。及其長大成實。實復入土。而後能生。猶人與禽獸昆蟲。皆以雄雌交接相生。生之有長。長之有老。老之有死。若四時之代謝矣。而欲變易其性。求為異道。惑之不解者也。（宏明集五。又略見御覽八百七十。） \\n 衛后園有送葬時乘輿馬十匹。吏卒養視。善飲不能乘。而馬皆六十歲乃死。（御覽八百九十七。） \\n 余與劉子駿言養性無益。其兄子伯玉曰。天生殺人藥。必有生人藥也。余曰。鉤吻不與人相宜。故食則死。非為殺人生也。譬若巴豆毒魚。礜石賊（一本作殺。）鼠。桂害獺。杏核殺豬。天非（一本作非天。）故為作也。（御覽九百九十。） \\n 桓譚　八 \\n 正經第九 \\n 學者既多蔽暗。而師道又復缺然。此所以滋昏也。（文選顏延年皇太子釋酋會詩注。） \\n 秦近君能說堯典篇目兩字之說至十餘萬言。但說曰若稽古三萬言。（漢書蓺文志注。　案。文心雕龍論說篇曰。若秦君延之注堯典十餘萬字。朱普之解尚書三十萬言。所以通人惡煩。羞學章句。近君君延。必有一誤。） \\n 子貢問蘧伯玉曰。子何以治國。答曰。弗治治之。（意林。） \\n 易。一曰連山。二曰歸藏。三曰周易。連山八萬言。歸藏四千三百言。連山藏于蘭臺。歸藏藏于太卜。（巳上十二字依北堂書鈔一百一加。連山。書鈔作厲山。）古文尚書舊有四十五卷。（案漢志作四十六卷。）為十八篇。（句有脫誤。漢志作五十七篇。師古引鄭元敘贊云。後又亡其一篇。故五十七。則此當云五十八篇。）古袟禮記有四（漢志作五。）十六卷。古論語二十一卷。與齊魯文異六百四十餘字。（與齊下十一字依經典釋文敘錄加。）古孝經一卷二十章。（漢志作二十二章。）千八百七十二（漢志注作一。意林典此同。）字。今異者四百餘字。嘉論之林藪。文義之淵海也。（御覽六百八。） \\n 維四月。太子發上祭于畢。下至孟津之上。此武王已畢三年之喪。欲卒父業。升舟而魚入。則地應也。燎祭降烏。則天應也。二年。聞紂殺比干囚箕子。太師少師抱樂器奔周。甲子。日月若連譬。五星若連珠。昧爽。武王朝。至于商郊牧野。從天以討紂。故兵不血刃而定天下。（御覽三百二十九。） \\n 人抱天地之體。懷純粹之精。有生之最靈者也。是以貌動于木。言信于金。視明于火。聽聰于水。思　于士。五行之用。動靜還與神通。貌恭則肅。時雨若。言從則乂。乂。時暢若。視明則哲。哲。時燠若。聽聰則謀。謀。時寒若。心嚴則聖。隔。時風若。金木水火。皆載于土。雨暢燠寒。皆發于風。貌言視聽。皆生于心。（五行大義四。） \\n 桓譚　九 \\n 王者造明堂辟雍。所以承天行化也。（初學記九。御覽五百三十三。）天偁明。故命曰明堂。上圓法天。下方法地。八窗法八風。四達法四時。九室法九州。十二坐法十二月。三十六戶法三十六雨。七十二牖法七十二風。（續漢祭祀志中注。）為四面堂。各從其色。以倣四方。（蓺文類聚三十八。初學記十三。）王者作圓池如譬形。寠水其中。以環壅之。故曰辟雍。言其上承天地。以班教令。流轉王道。周（御覽作終。）而復始。（蓺文類聚三十八。御覽五百三十四。） \\n 左氏傳遭戰國寢廢。後百餘年。魯人穀梁赤為春秋。殘略多所遺失。又有齊人公羊高緣經文作傳。彌離其本事矣。左氏傳于經。猶衣之表裏。相待而成。經而無傳。使聖人閉門思之。十年不能知也。（意林。經典釋文敘錄。史通十四。御覽六百十。　案。君山推崇左氏如此。吏通十四又引東觀漢記陳元奏云。光武典立左氏。而桓譚衛宏。並共毀訾。故中道而廢。事與新論違異。所未審也。） \\n 諸儒睹春秋之記錄。政治之得失。以立正義。以為聖人復起。當復作春秋也。自通士若太史公亦以為然。余謂之否。何則。前聖後聖。未必相襲。夫聖賢所陳。皆同取道德仁義。以為奇論異文。而俱善可觀者。猶人食皆用魚肉菜茄。以為生熟異和。而復居美者也。（北堂書鈔未改本九十五。御覽六十八。） \\n 吳之篡弒滅亡。釁由季札。札不書上放周公之攝位。而下慕曹臧之謙讓。名已細矣。春秋之趣。豈謂爾乎。（古文苑酈炎對事。） \\n 堯能則天者。貴其能臣舜禹二聖。（意林。） \\n 識通第十 \\n 劉子政子駿。子駿兄子伯玉。三人俱是通人。尤珍重左氏。教授子孫。下至婦女。無不讀誦者。此亦蔽也。（意林。北堂書鈔九十八。御覽六百十。又六百十六。） \\n 漢高祖建立鴻基。侔功湯武。及身病。得良醫弗用。專委婦人。歸之天命。亦以誤矣。此必通人而蔽者也。（文選謝靈運廬陵王墓下詩注。） \\n 漢太宗文帝有仁智通明之德。承漢初定。躬儉省約。以惠休百姓。救贍困乏。除肉刑。減律法。薄葬埋。損輿服。所謂達于養生送終之實者也。及始從代徵。時謀議狐疑。能從宋昌之策。應聲馳來。即位而偃武修文。施布大恩。欲息兵革。與匈奴和親。總攝綱紀。（北堂書鈔十五作紀網）故遂褒增隆為太宗也。而溺子俗議。　逐材臣。又不勝私恩。使嬖妾慎夫人與皇后同席。以亂（本作混。依文選宦者傳論注論[注論之論當作改]。）尊卑之倫。此其所蔽也。（御覽八十八。） \\n 桓譚　十 \\n 充實殷富。（北堂書鈔十五。疑是言文帝。） \\n 漢武帝材質高（御覽作英。）妙。有崇先廣統（御覽作崇文廣業。）之規。故即位而開發大志。考合古今。（蓺文類聚作今古。御覽作古今。北堂書鈔十二與御覽同。）模範前聖故事。建正朔。定制度。招選俊傑。奮揚威怒。武義四加。所征者服。（北堂書鈔十三引此二句。）興起六蓺。廣進儒術。自開闢以來。惟漢家為最盛焉。故顯為世宗。可謂卓爾絕世之主矣。然上乃多過差。既欲　境廣土。乃又貪利。爭物之無益者。聞西夷大宛國有名馬。即大發軍兵。攻取歷年。士眾多死。但得數十匹耳。又歌兒衛子夫因幸愛重。乃陰求陳皇后過惡而廢退之。即立子夫。更其男為太子。後聽邪臣之譖。衛后以憂死。太子出走。滅亡不知其處。信其巫蠱。多徵會邪僻。求不急之方。大起宮室。內竭府庫。外罷天下。百姓之死亡不可勝數。此可謂通而蔽者也。（蓺文類聚十二。御覽八十八。） \\n 漢書陳遵傳云。張竦為賊兵所殺。李奇曰。竦　有賊當去。會反支日不去。因為賊所殺。桓譚以為通人之蔽也。 \\n 揚子雲為郎。居長安。素貧。比歲亡其兩男。哀痛之。皆持歸葬于蜀。以此困乏。雄（當作子雲。御覽變其祠耳。）察達聖道。明于死生。宜不下季札。然而慕怨死子。不能以義割恩。自令多費。而至困貧。（御覽五百十六。） \\n  \\n 　 \\n  \\n   \\n  "}
{"章节": "全後漢文卷十五", "正文": "　 \\n 全後漢文卷十五 \\n 　 \\n  \\n 烏程嚴可均校輯 \\n 桓譚四 \\n 桓子新論下 \\n 離事第十一 \\n 舉網以綱。千目皆張。振裘持領。萬毛自整。治大國者。亦當如此。（意林。）以賢代（意林作代。下同。）賢謂之順。（意林作煩。）以不肖代不肖謂之亂。（意林。御覽四百二。） \\n 關並字子陽。材智通達。（漢書溝洫志注。　案此以下皆言治河事。孟堅采新論以為志。首尾略具。故附載焉。志云。王莽時徵能治河者以百數。其大略異者。長水校尉平陵關並言。河決。率常于平原東郡左右。其地形下而土疏惡。聞禹治河時。本空此地。以為水猥。盛則放溢。少稍自索。雖時易處。猶不能離此。上古難識。近察秦漢以來。河決曹衛之域。其南北不過百八十里者。可空此地。勿以為官亭民舍而已。） \\n 桓譚　一 \\n 大司馬（當有史字。）張戎字仲功。習溉事。（漢書溝洫志注。御覽六十一。事類河賦注。）議曰。（事類河賦注。）河水濁。一石水。六斗泥。而民競引河溉田。令河不通利。至三月。挑花水至。則河決。以其噎不泄也。可以禁民勿復引河。（御覽六十一事。類河賦注。　案。溝洫志云。大司馬史長安張戎言。水性就下行疾。則自刮除成空而稍深。河水重濁。號為一石水而六斗泥。今西方諸郡以至京師東行。民皆引河渭山川水溉田。春夏乾燥。少水時也。故使河流遲。貯淤而稍淺。雨水多。暴至。則溢決也。國家數隄塞之。稍益高于平地。猶築垣而居水也。可各順從其性。毋復灌溉。則百川流行。水道自利。無溢決之害矣。） \\n 韓牧字子台。善水事。（漢書溝洫志注。　案。志云。御史臨淮韓牧以為可略于禹貢九河處穿之。縱不能為九。但有四五。宜有益。） \\n 王平仲云。周譜言定王五年。河徙故道。（水經注。河水五作故瀆。）今所行處。非禹所穿。（意林。　案。溝洫志云。大司空掾王橫言。河入勃海。勃海地高于韓牧所欲穿處。往者天嘗連雨。東北風。海水溢。西南出。漫數百里。九河之地。已為海所漸矣。禹之行河。水本隨西山下東北去。周譜云。定王五年河徙。則今所行。非禹之所穿也。又秦攻魏。決河灌其都。決處遂大。不可復補。宜卻徙完平處。更開空。使綠西山足。乘高地而東北入海。迺無水災。沛郡桓譚為司空掾。典其議。為甄豐言。凡此數者。必有一是。宜詳考驗。皆可豫見。計定然後舉事。費不過數億萬。亦可已事。諸浮食無產業民。空居與行役。同當衣食。衣食縣官而為之作。迺兩便。可以上繼禹功。下除民疾。王莽時但崇空語。無施行者。） \\n 四瀆之源。河最高而長。從高注下。水流激峻。故其流急。為平地災害。（水經注河水一。蓺文類聚九。） \\n 通厤數家筭法。推考其紀。從上古天元以來。訖十一月甲子夜半朔冬至。日月若連譬。（初學記四。歲華記麗四。） \\n 余前為郎。典漏刻。燥溼寒溫輒異度。故有昏明晝夜。晝日參以晷景。夜分（御覽作暮夜。）參以星宿。則得其正。（北堂書鈔未改本一百三十。初學記二十五。御覽二。） \\n 揚子雲好天文。問之于黃門作渾天老工。曰。我少能作其事。但隨尺寸法度。殊不曉達其意。然稍稍益愈。到今七十。乃甫適知。已又老且死矣。今我兒子愛學作之。亦當復年如我乃蟯知。已又且復死焉。其言可悲可笑也。（北堂書鈔未改本一百三十。御覽二。） \\n 桓譚　二 \\n 通人揚子雲因眾儒之說天。以天為如蓋轉。（初字轉字依初學記一加。）常左旋。日月星辰。隨而東西。乃圖書形體行度。參以四時厤數昏晝夜。欲為世人立紀律。以垂法後嗣。余難之曰。春秋晝夜欲等平。旦日出于卯。正東方。暮日入于酉。正西方。今以天下人占視之。此乃人之卯酉。非天卯酉。天之卯酉。當北斗極。北斗極天樞。樞。天軸也。猶蓋有保斗矣。蓋雖轉而保斗不移。天亦轉周　斗極常在。知為天之中也。仰視之。又在北。不正在人上。而春秋分時。日出入乃在斗南。如蓋轉。則北道近。南道遠。彼晝夜刻漏之數。何從等平。子雲無以解也。後與子雲奏事待報。坐白虎殿廊廡下。以寒故。背日曝背。有頃。日光去背。不復曝焉。因以示子雲曰。天即蓋轉而日西行。其光影當照此廊下而稍東耳。無乃是反應渾天家法焉。子雲立壞其所作。則儒家以為天左轉非也。（晉書天文志一。御覽二。事類天賦注。） \\n 五藏（釋藏百字二號。梁釋僧祐世界記序云。桓譚拒問。率五藏以為喻。） \\n 言太山之上有刻石。凡千八百餘處。而可識知者七十有二。（初學記九。御覽五百三十六。） \\n 太史三世表。旁行邪上。並效周　。（梁書劉杳傳。） \\n 漢之三主。內置黃門工倡。（文選長笛賦注。繁休伯與魏文帝牋法。） \\n 昔余在孝成帝時為樂府令。凡所典領倡優伎樂。蓋有千人。（北堂書鈔未改本五十五。） \\n 聖賢之材不世。而妙善之不傳。（文選王元長曲水詩序注。） \\n 揚子雲大才而不曉音。余頗離雅樂而更為新弄。子雲曰。事淺易善。深者難識。卿不好雅頌而悅鄭聲。宜也。（御覽五百六十五。） \\n 惟人心之所獨曉。父不能以禪子。兄不能教弟也。（文選魏文帝典論論文注。） \\n 五聲各從其方。春角夏徵。秋商冬羽。宮居中央而兼四季。以五音須宮而成。可以殿上五色錦屏風諭而不示之。望視。則青赤白黃黑。各各異類。就視。則皆以其色為地。四色文飾之。其欲為四時五行之樂。亦當各以其聲為地。而用四聲文飾之。猶彼五色屏風矣。（北堂書鈔未改本一百三十二。御覽七百一。） \\n 余年十七。為奉車郎。衛殿中小苑西門。（御覽二百十五。） \\n 桓譚　三 \\n 譚謂揚子曰。君之為黃門郎。居殿中。數見輿輦玉蚤華芝。及鳳皇三蓋之屬。皆元黃五色。飾以金玉。翠羽珠絡。錦繡茵席者也。（續漢輿服志上注。又後漢班固傳上注。北堂書鈔未刪改本一百四十一。文選西都賦注。寡婦賦注。宋孝武宣貴妃誄注。） \\n 雖不見古路車。亦數聞師之說。但素輿而蒲茵也。（北堂書鈔未刪改本一百四十一。） \\n 宓犧之制杵臼。萬民以濟。及後世加巧。因延力借身。重以踐碓。而利十倍。杵舂又復設機關。用驢　牛馬。及役水而舂。其利乃且百倍。（御覽七百六十二。又八百二十九。） \\n 劉歆致雨具。作土龍吹律。及諸方術。無不備設。譚問求雨所以為土龍何也。曰。龍見者。輒有風雨興起以迎送之。故緣其象類而為之。（續漢禮儀志中注。） \\n 難以頓牟磁石不能真。是何能掇針取芥。子駿窮無以應。（論衡亂龍篇。） \\n 扶風漆縣之邠亭。部言本太王所處。其民有會日以相與夜市。如不為期。則有重災咎。（續漢郡國志一注。初學記二十四。御覽一百九十一。又八百二十七。） \\n 太原郡民以隆冬不火食五日。雖有疾病緩急。猶不敢犯。為介子推故也。（北堂書鈔一百四十三。蓺文類聚三。御覽二十七。又後漢書周舉傳曰。太原一郡舊俗。以介子推焚骸。有龍忌之禁。至其亡月。咸言神靈。不樂舉火。由是士民每冬中輒一月寒食。莫敢煙爨。注曰。其事見桓譚新論。） \\n 天下有鸛鳥。郡國皆食之。而三輔俗獨不敢取之。取或雷霹靂起。原夫天不獨左彼而右此。其殺取時。適與雷遇耳。（御覽十三。又九百二十五。） \\n 余小時聞閭巷言。孔子東游。見兩小兒辯斗。問其故。一兒曰。我以日始出時近。日中時遠。一兒以日初出遠。日中時近。（案。殷敬順列子釋文卷下云。愴愴。桓譚新論亦述此事作愴涼。據知新論原文。具如列子湯問篇。惟愴涼字小異。法苑珠林既載列子于前。故于新論有所刪節也。今列子與殷敬順所見微異。附載之。一兒曰。日初出。大如車蓋。及日中。則如盤盂。此不為遠者小而近者大乎。一兒曰。日初出滄滄涼涼。及其日中如探湯。此不為近者熱而遠者涼乎。孔子不能決也。金樓子立言篇亦載此事。）長水校尉平陵關子陽。以為日之去人。上方遠而四旁近。何以知之。星宿昏時出東方。其閒甚疏。相離丈餘。及夜半。在上方視之甚數。相離為一二尺。以準度望之。逾益明白。故知天上之遠于傍也。日為天陽。炎為地陽。地氣上升。天氣下降。今置火于地。從旁與上診其熱。遠近殊不同。乃差半焉。日中正在上覆蓋人。人當天陽之衝。故熱于始出時。又新從太陰中來。故復涼于其西。在桑榆閒。大小雖同。氣猶不如清朝也。桓君山曰。子陽之言。豈其然乎。（隋書天文志上法苑珠林七。） \\n 桓譚　四 \\n 公孫龍。六國時辯士也。為堅白之論。假物取譬。謂白馬為非馬。非馬者。言白所以各色。馬所以名形也。色非形。形非色。人不能屈。後乘白馬。無符傳。欲出關。關吏不聽。此虛言難以奪實也。（六帖九。御覽四百六十四。） \\n 世俗咸曰。漢文帝躬儉約。修道德。躬先天下。天下化之。故致充實殷富。澤加黎庶。穀至石數十錢。上下饒羨。（北堂書鈔一百五十六。御覽三十五。又八百三十七。　案。此下當引成帝問劉向云云。如風俗通所載也。） \\n 太史公造書。書成。示東方朔。朔為平定。因署其下。太史公者。皆朔所加之者也。（史記孝武紀索隱。又太史公自序傳索隱作遷所著書成。以示東方朔。朔皆署曰太史公。） \\n 雒陳李幼賓有小玉檢。謁衛者史子伯。素好玉器。見而奇之。使余報以三萬錢。請買焉。幼賓曰。我與好事長者傳之。己顧十萬。非三萬錢主也。余驚駭云。我若于路見此。千錢亦不市也。故知之與不知。相去甚遠。（御覽八百五。） \\n 道賦第十二 \\n 余少時好離騷。博觀他書。輒欲反學。（北堂書鈔九十七。） \\n 揚子雲攻于賦。王君大習兵器。余欲從二子學。子雲曰。能讀千賳則善賳。君大曰。能觀千劍則曉劍。諺曰。伏習象神。巧者不過習者之門。（意林。　案。此約文。北堂書鈔一百二引云。余少好文。見揚子雲賦頌。欲從學。子雲曰。能讀千賳。則善之矣。蓺文類聚五十六引云。余素好文。見子雲工為賦。欲從之學。子雲曰。能讀千賦。則善為之矣。書鈔一百二十二引云。君大素曉習萬劍之名。凡器但遙觀而知。不須手持熟察。言能觀千劍。則曉知之。此三條與意林相當。今難復併矣。又子雲為甘泉賦。夢五藏出在地。蓺文類聚等書以事相涉。每牽連引之。意林一屬祛蔽。一屬道賦。今故分錄。不紊原次云。） \\n 桓譚　五 \\n 諺曰。侏儒見一節而長短可知。孔子言舉一隅足以三隅反。觀吾小時二賦。亦足以揆其能否。（御覽四百九十六。） \\n 余少時為奉車郎。孝成帝出祠甘泉河東。部先置華陰集靈宮。武帝所造。門曰望仙。殿曰存仙。書壁為之賦。以頌二仙之行。（北堂書鈔一百二。　案。蓺文類聚七十八有此賦并序。） \\n 辨惑第十三 \\n 五福。壽、富、貴、安樂、子孫眾多。（意林。） \\n 百足之蟲。共舉一身。安得不濟。（意林。） \\n 無仙道。好奇者為之。（連江葉氏本博物志七。今本五。） \\n 曲陽侯王根迎方士西門君惠。從其學養生郤老之術。君惠曰。龜稱三千歲。鶴稱千歲。以人之材。何乃不及蟲鳥邪。余應曰。誰當久與龜鶴同居。而知其年歲耳。（意林。御覽七百二十。） \\n 聖人何不學仙而令死邪。聖人皆形解仙去。言死者。示民有終也。（意林。文選顏延年五君詠注。） \\n 天下神人五。一曰神仙。二曰隱淪。三曰使鬼物。四曰先知。五曰鑄凝。（文選江賦注。五君詠注。謝元暉敬亭山詩注。任彥昇謝修下忠貞基啟注。） \\n 淮南王之子嫂。（當誤。案二子。太子遷。孽子不害。未知孰是。）迎道人作金銀云。鈆字金與公。鈆則金之公。而銀者。金之昆弟也。（御覽八百十二。） \\n 武帝有所愛幸姬王夫人。窈窕好容。質性　佞。夫人死。帝痛惜之。方士李少君言能致其神魂。乃夜設燭張幄。置夫人神影。令帝居于他帳中。遙望見好女。似夫人之狀。還帳坐。（史記武紀集解。北堂書鈔一百三十二。文選潘安人悼　詩注。御覽六百九十九。） \\n 元帝被病。廣求方士。漢中送道士（蓺文類聚作逸人。御覽五十七作道人。今依水經注。）王仲都至。詔問何所能為。對曰。但能忍寒暑耳。乃以隆冬盛寒日。令袒衣。載以駟馬。于上林昆明池上環冰而馳。御者厚衣狐裘。甚寒戰。而仲都獨無變色。臥于池臺上。曛然自若。因為待詔。至夏大暑日。（案。歲華紀麗二說此事。以為服飛雪散。）使曝坐。又環以十爐火。口不言熱。而身不汗出。（水經注渭水下。三輔黃圖五。蓺文類聚五。初學記三。御覽二十二。又三十四。又七百五十七。） \\n 桓譚　六 \\n 近哀平閒。睢陵（御覽六百四十三作臨淮。九百四十四作睢陵。）有董仲君好方道。嘗犯事坐重罪繫獄。佯病死。數日。目陷蟲出。吏捐棄之。既而復活。故知幼術靡所不有。又能鼻吹口歌。吐舌齖。聳眉動目。荊州有鼻飲之蠻。南城有飛頭之夷。非為幼也。（連江葉氏本博物志二。今本四。法苑珠林七十六。御覽六百四十三。又七百三十七。又九百四十四。） \\n 哀帝時有才（當作老。）人范蘭。言年三百歲。初與人相見。則喜而相應和。再三則罵而逐人。（御覽四百六十六。） \\n 史子心見署為丞相史。官架屋。發吏卒。及官奴婢以給之。作金不成。丞相自以力不足。又白傅太后。太后不復利于金也。聞金成可以作延年藥。又甘心焉。乃除之為郎。舍之北宮。中使者待遇。（抱朴子內篇十六黃白。） \\n 余嘗與郎冷喜出。見一老翁糞上拾食。頭而垢醜。不可忍視。喜曰。安知此非神仙。余曰。道必形體如此。無以道焉。（御覽三百八十二。） \\n 劉駿信方士虛言。謂神仙可學。嘗問言。人誠能抑嗜欲。闔耳目。可不衰竭乎。余見其庭下有大榆樹。久老剝折。指謂曰。彼樹無情Q欲Y可忍。無耳目可闔。然猶枯槁朽蠹。人雖欲愛養。何能使不衰。（辯正論引陳思王辯道論。蓺文類聚八十八。御覽九百五十六。） \\n 黃（御覽作期。）門郎程偉好黃白術。娶妻得知方家女。偉常從駕出。而無時衣。甚憂。妻曰。請致兩端縑。縑即無故而至前。偉按枕中鴻寶。作金不成。妻乃往視偉。偉方扇炭燒筩中有水銀。妻曰。吾欲試相視一事。乃出其囊中藥。少少投之。食頃發之。已成銀。偉大驚曰。道近在汝處。而不早告我。何也。妻曰。得之須有命者。于是偉日夜說誘之。賣田宅以供美食衣服。猶不肯告偉。偉乃與伴謀撾笞伏之。妻輒知之。告偉言。道必當傳其人。口是而心非者。雖寸斷支解。而道猶不出也。偉逼之不止。妻乃發狂。裸而走。以泥自塗。遂卒。（抱朴子內篇黃白。御覽八百十二。） \\n 桓譚　七 \\n 呂仲子婢死。有女兒四歲。葬後數來撫循之。亦能為兒沐頭浣濯。甚惡之。以告方士。云其家青狗為之。殺之則止。婢遂不復來。楊仲文亦言。所知家嫗死。己斂未葬。忽起飲酒食。醉後而坐棺前祭床上。如是三四。家益厭苦。其後醉行壞垣。得老狗。便打死[死字衍]殺之。推問。乃里頭沽家狗。（御覽八百八十五。又九百五。） \\n 述策第十四 \\n 或云。陳平為高帝解平城之圍。則言其事祕。世莫得而聞也。此以工妙踔善。故藏隱而不傳焉。子能權知斯事否。吾應之曰。此策乃反薄陋拙惡。故隱而不泄。高帝見圍七日。而陳平往說閼氏。閼氏言于單于而出之。以是知其所用說之事矣。彼陳平必言漢有好麗美女。為道容貌。天下無有。今困急。已馳使歸迎取。欲進與單于。單于見此人。必大好愛之。愛之則閼氏日以遠疏。不知及其未到。令漢得脫去。去亦不持女來矣。閼氏婦女。有妒媔之性。必憎惡而剸去之。此說簡而要。及得其用。則欲使神怪。故隱匿不泄也。劉子駿聞吾言。乃立稱善。（史記陳丞相世家集解。漢書高紀注。蓺文類聚十八。白孔六帖二十一。御覽三百八十一。） \\n 閔友第十五 \\n 諺曰。有白頭如新。傾蓋如故。言內有以相知與否。不在新故也。（史記鄒陽傳集解。） \\n 莊尤字伯石。（後漢光武紀注。） \\n 高君孟頗知律令。嘗自伏寫書。著作郎署哀其老。欲代之。不肯。云我躬自寫。乃當十遍讀。（北堂書鈔一百御覽六百十四。） \\n 揚雄作玄書。以為玄者天也道也。言聖賢著法作事。皆引天道以為本統。而因附屬萬類。王政人事法度。故宓羲氏謂之易。老子謂之道。孔子謂之元。而揚雄謂之玄。玄經三篇。以紀天地人之道。立三體有上中下。如禹貢之陳三品。三三而九。因以九九八十一。故為八十一卦。以四為數。數從一至四。重累變易。竟八十一而遍。不可損益。以三十五。（當作六。）著揲之。玄經五千餘而傳十三篇也。（後漢張衡傳注。通鑑三十注。） \\n 王公子問揚子雲何人邪。荅曰。揚子雲才智開通。能入聖道。卓絕于眾。漢興以來。未有此人也。國師子駿曰。何以言之。答曰。才通著書以百數。惟太史公廣大。其餘皆藂殘小論。不能比之子雲所造法言太玄經也。玄經數百年。其書必傳。（已下對大司空王邑納言嚴尤問也。見漢書雄本傳。）世咸尊古卑今。貴所聞賤所見也。故輕易之。老子。其心玄遠而與道合。（語未竟。雄本傳作昔老聃著虛無之言兩篇。薄仁義。非禮學。然後世好之者。尚以為過于五經。自漢文景之君及司馬遷皆有是言。今揚子之書。文義至深。而論不詭于聖人。）若遇上好事。必以太玄次五經也。（論衡超奇篇。文選。東京賦注。遠彥伯三國名臣贊注。史通內篇自序。御覽四百三十二。又六百二。） \\n 時農。（元和姓纂支韻。　案。此條未知所屬。姑載于此。） \\n 通人如子禮。（元和姓纂漁韻。） \\n 余同時佐郎官有梁子初揚子林。好學。所寫萬卷。至于白首。常有所不曉百許寄余。余觀其事。皆略可見。（御覽六百十九。） \\n 茂陵周智孫胡。不為賦訟酬應之文。為大司徒椽。見使典定文義。兼領眾事。（北堂書鈔未改本六十八。） \\n 桓譚　九 \\n 琴道第十六 \\n 昔神農氏繼宓羲而王天下。上觀法于天。下取法于地。近取諸身。遠取諸物。于是始削桐為琴。繩絲為絃。以通神明之德。合天地之和焉。（意林。蓺文類聚四十四。又八十八。文選月賦注。鮑明遠白頭吟注。御覽五百七十九。又八百十四。又九百五十六。）琴長（此二字意補。）三尺六寸有六分。象　之數。厚寸有八。（當有分字。）象三六數。廣六寸。（道藏本意林作六分。今依官本。）象六律。上圓而斂。法天。下方而平。法地。上廣下狹。法尊卑之禮。（意林。）隱長四寸五分。隱以前長八分。（文選七發注。）五絃。第一絃為宮。其次商角徵羽。文王武王各加一絃。以為少宮少商。（通典一百四十四。此下尚有說者不同。又琴之始作或云伏羲或云神農諸家所說莫能詳定二十一字。當是杜佑語。不錄。）下徵七絃。總會樞要。（文選長笛賦注。）足以通萬物而考治亂也。（文選思玄賦注。初學記十六。御覽五百七十九。）八音之中。惟絲長密。（初學記作惟絃為最。）而琴為之首。（初學記十六。御覽五百七十九。）琴之言禁也。君子守以自禁也。（玉篇十六。）大聲不震譁而流漫。細聲不湮滅而不聞。（文選嘯賦注。）八音廣博。琴德最優。（文選琴賦注。）古者聖賢玩琴以養心。（意林。）夫遭遇異時。窮則獨善其身。而不失其操。故謂之操。（意林。文選蕪城賦注。長門賦注。）操似鴻雁之音。（文選長笛賦注。又琴賦注。作操似鴻雁詠之聲。）達則兼善天下。無不通暢。故謂之暢。堯暢經逸不存。（意林。文選琴賦注。七發注。）舜操者。昔虞舜聖德玄遠。（北堂書鈔玄作達。）遂升天子。渭然念親。巍巍上帝之位。不足保。援琴作操。其聲清以微。（意林。文選琴賦注。）禹操者。昔夏之時。洪水。襄陵沈山。禹乃援琴作操。其聲清以溢。潺潺志在深河。（北堂書鈔未改本一百九。）微子操。微子傷殷之將亡。終不可奈何。見鴻鵠高飛。援琴作操。其清以淳。（意林。文選琴賦注。御覽九百十六。）文王操者。文王之時。紂無道。爛金為格。溢酒為池。宮中相殘。骨肉成泥。璇室瑤臺。藹雲翳風。鐘聲雷起。疾動天地。文王躬被法度。陰行仁義。援琴作操。故其聲紛以櫌。駭角震商。（北堂書鈔四十一。御覽八十四。）伯夷操。（文選舞賦注。長笛賦注。　案。此語未竟。長笛賦注伯夷操下有似鴻雁之音五字。乃總說操字。義當在上文。非專說伯夷。）箕子操。其聲淳以激。（意林。　右一章。采各書引見三十四事。依意林次第之。佚闕尚多。本傳琴道一篇未成。肅宗使班固續成之。注引東觀記曰。琴道未畢。便有發首一章。　案。文選琴賦注。可七略雅暢第十七曰。琴道曰堯暢逸。又曰達則善天下。無不通暢。故謂之暢。又曰。微子操微子傷殷之將亡。終不可奈何。見鴻鵠高飛。援琴作操。足說意林所載。正是發首一章。故劉歆采用之也。） \\n 晉師曠善知音。衛靈公將之晉。宿于濮水之上。夜聞新聲。召師涓告之曰。為我聽寫之。曰。臣得之矣。遂之晉。晉平公饗之。酒酣。靈公曰。有新聲。愿奏之。乃令師涓鼓琴。未終。師曠止之曰。此亡國之聲也。（後漢陳元傳注。） \\n 桓譚　十 \\n 雍門周以琴見孟嘗君。孟嘗君（蜀志注不重言孟嘗君。蓋轉寫脫。今依文選笙賦注別賦注豪士賦序注加。）曰。先生鼓琴。亦能令文悲乎。對曰。臣之所能令悲者。先貴而後賤。昔（笙賦注作故。）富而今貧。擯壓窮巷。不交四鄰。不若身材高妙。懷質抱真。逢讒罹謗。怨結而不得信。不若交歡而結愛。無怨（別賦注作故。）而生離。遠（謝玄暉和王主簿怨情詩注作一。）赴絕國。無相見期。不若幼無父母。壯無妻兒。（恨賦注作子。）出以野澤為鄰。入用堀穴為家。困于朝夕。無所假貸。若此人者。但聞飛烏（李陵答蘇武書注作鳥。）之號。秋風鳴（答蘇武書注作蕭。）條。則傷心矣。臣一為之援（別賦注作揮。）琴而太息。未有不悽惻而涕泣（別賦注作悽愴而流涕。）者也。今若足下居則廣廈高堂。連闥洞（陸士衡日出東南隅行注作邃。說苑書說篇亦作龜。）房。下羅帷。（劉休玄擬古詩注作帳。）來清風。倡優在前。諂諛侍側。揚激楚。舞鄭妾。流聲以娛耳。練色以淫目。水戲（西京賦注七命注作嬉。）則舫龍舟。建羽旗。鼓吹（蜀志注作鉤。依沈約宋書樂志一改。）乎不測之淵。野游則豋平原。馳廣囿。強弩下高鳥。勇士格猛獸。置酒娛樂。沈醉忘歸。方此之時。視天地曾不若一指。雖有善鼓琴。未能動足下也。孟嘗君曰。固然。雍門周曰。然臣竊為足下有所常悲。夫角帝而困秦者君也。連五國而伐楚者又君也。天下未嘗無事。不從即衡。從成則楚王。衡成則秦帝。夫以秦楚之紿。而報弱嶭。譬（蜀志注無譬字。依魏都賦注加。說苑作譬之。）猶磨蕭斧而（魏都賦注作　蕭斧以。）伐朝菌也。有識之士。莫不為足下寒心酸鼻。（蜀志注無酸鼻二字。依王重寶襦淵碑文注加。說苑作酸鼻者。）天道不常盛。寒暑更進退。竿秋萬歲之後。宗廟必不血食。高臺既以傾。曲池又已平。墳墓生荊棘。狐兔（蜀志注作狸。依恨賦注張孟陽七哀詩注任彥昇為下彬謝修下忠貞墓啟注改。）穴其中。游兒（七哀詩注謝修下忠貞墓啟注作樵兒。豪士賦序注作游童。）牧豎。躑躅其足而歌。其上。行人見之悽愴（此六字信七哀詩注加。）曰。孟嘗君之尊貴。亦猶若是乎。（七哀詩注作如何成此乎。）于是孟嘗君喟然太息。涕淚承睫而未下。雍門周引琴而鼓之。徐動宮商。叩（豪士賦序注作揮。說苑作微揮。）角羽。初（初字依豪士賦序注加。說苑作切。亦初之誤。說苑異文尚多。以非本文。不具載。）終而成曲。孟嘗君遂欷而就之曰。先生鼓琴。令文立若亡國之人也。（三國志蜀郤正傳注。） \\n 桓譚　十一 \\n 宣帝元康神爵之閒。丞相秦能鼓雅琴。渤海趙定。梁國龍德。召見溫室。拜為侍郎。（北堂書鈔七十一。御覽二百四十八。） \\n 黃門工鼓琴者在任真卿。虞長傅能傳其度數。妙曲遺聲。（文選司馬紹統贈山濤詩注。） \\n 成少伯工吹竽。見安昌侯張子夏鼓琴。謂曰。音不能千曲以上。不足以為知音。（御覽五百八十一。） \\n  \\n 　 \\n  \\n   \\n  "}
{"章节": "全後漢文卷十六", "正文": "　 \\n 全後漢文卷十六 \\n 　 \\n  \\n 烏程嚴可均校輯 \\n 蔡茂 \\n 茂字子禮。河內懷人。哀平閒徵試博士。對策高等。拜議郎。遷侍中。莽居攝。以疾自免。更始時避亂河西。竇融以為張掖太守。固辭。建武十三年與融俱徵。復拜議郎。再遷廣漢太守。代戴涉為司行走。二十年卒。年七十二。 \\n 上書禁制貴戚 \\n 臣聞興化致教。必由進善。康國寍人。莫大理惡。陛下聖德重興。再隆大命。即位以來。四海晏然。誠宜夙興夜寐。雖休勿休。然頃者貴戚椒房之家。數因恩埶。干犯吏禁。殺人不死。傷人不論。臣恐繩墨棄而不用。斧斤廢而不舉。近湖陽公主奴殺人西市。而與主共輿出入宮省。逋罪積日。冤魂不報。洛陽令董宣。直道不顧。干主討姦。陛下不先澄審。召欲加菙。當宣受怒之初。京師側耳。及其蒙宥。天下拭目。今者外戚憍逸。賓客放濫。宜敕有司。案理姦罪。使執平之吏。永申其用。以厭遠近不緝之情。（後漢蔡茂傳。） \\n 蔡茂　申屠剛　一 \\n 申屠剛 \\n 剛字巨卿。扶風茂陵人。丞相嘉七世孫。仕郡功曹。平帝時舉賢良方正對策。罷歸田里。王莽篡位。避地河西。轉入巴蜀二十餘年。後依隗囂。建武七年。徵拜侍御史。遷尚書令。出為平陰令。復徵拜太中大夫。以病去官。 \\n 舉賢良方正對策（前漢平帝時） \\n 臣聞王事失則。神祇怨怒。奸邪亂正。故陰陽謬錯。此天所以譴告王者。欲令失道之君曠然覺悟。懷邪之臣懼然自刻者也。今朝廷不考功校德。而虛納毀譽譽。數下詔書。張設重法。抑斷誹謗。禁割論議。罪之重者。乃至腰斬。傷忠臣之情。挫直士之銳。殆乖建進善之旌。縣敢諫之鼓。闢四端正之路。明四目之義也。臣聞成王幼少。周公攝政。聽言下賢。均權布寵。無舊無新。唯仁是親。動順天地。舉措不失。然近則召公不悅。遠則四國流言。夫子母之性。天道至親。今聖主幼小。始免繈褓。即位以來。至親分離。外戚杜隔。恩不得通。且漢家之制。雖任英賢。猶援姻戚。親疏相錯。杜塞閒隙。誠所以安宗廟社稷也。今馮衛無罪。久廢不錄。或處窮僻。不若民庶。誠非忠愛慈孝承上之意。夫為人後者。自有正義。至尊至卑。其埶不嫌。是以人無賢愚。莫不為怨。姦臣賊子。以之為便。不諱之變。誠難其慮。今之保傅。非古之周公。周公至聖。猶尚有累。何況事失其衷。不合天心者哉。昔周公先遣伯禽守封于魯。以義割恩。寵不加後。故配天郊祀三十餘世。霍光秉政。輔翼少主。修善進士。名為忠直。而尊尊[尊字衍]其宗黨。摧抑外戚。結貴據權。至堅至固。終沒之後。受禍滅門。方今師傅。皆以伊周之位。據賢保之任。以此思化。則 \\n 申屠剛　二 \\n 功何不至。不思其危。則禍何不到。損益之際。孔父攸歎。持滿之戒。老氏所慍[慍當作慎]。蓋功冠天下者不安。威震人主者不全。今承衰亂之後。繼重敝之世。公家屈竭。賦斂重數。苛吏奪其時。貪夫侵其財。百姓困乏。疾疫夭命。盜賊群輩。且以萬數。軍行眾止。竊號自立。攻犯京師。燔燒縣邑。至乃訛言積弩入宮。宿衛驚懼。自漢興以來。誠未有也。國家微弱。姦謀不禁。六極之效。危于累卵。王者承天順地。典爵主刑。不敢以天官私其宗。不敢以天罰輕其親。陛下宜遂聖明之德。昭然覺悟。遠述帝王之跡。近遵孝文之業。差五品之屬。納至親之序。亟遣使者徵中山太后。置之別宮。令時朝見。又召馮衛二族。裁與冗職。使得執戟。親奉宿衛。以防未然之符。以抑患禍之端。上安社稷。下全保傅。內和親戚。外絕邪謀。（後漢申屠剛傳。） \\n 說隗囂 \\n 愚聞人所歸者天所與。人所畔者天所去也。伏念本朝。躬聖德。舉義兵。龔行天罰。所當必摧。誠天之所福。非人力也。將軍本無尺土。孤立一隅。宜推誠奉順。與朝并力。上應天心。下　人望。為國立功。可以永年。嫌疑之事。聖人所絕。以將軍之威重。遠在千里。動作舉措。可不慎歟。今璽書數到。委國歸信。欲與將軍共同吉凶。布衣相與。尚有沒身不負然諾之信。況于萬乘者哉。今何畏何利。久疑如是。卒有非常之變。上負忠孝。下愧當世。夫未至豫言。固常為虛。及其已至。又無所及。是以忠言至諫。希得為用。誠愿反覆愚老之言。（後漢申屠剛傳。隗囂據隴右。欲北漢而附公孫述。剛說之。囂不納。） \\n 申屠剛　蘇竟三 \\n 將歸與隗囂書 \\n 愚聞專已者孤。拒諫者塞。孤塞之政。亡國之風也。雖有明聖之姿。猶屈已從眾。故慮無遺策。舉無過事。夫聖人不以獨見為明。而以萬物為心。順人者昌。逆人者亡。今之所共也。將軍以布衣為鄉里所推。廊廟之計。既不豫守。動軍發眾。又不深料。今東方政教日睦。百姓平安。而西州發兵。人人懷憂。騷動惶懼。莫敢正言。群眾疑惑。人懷顧望。非徒無精銳之心。其患無所不至。夫物窮則變生。事急則易計[易計當作計易]。其埶然也。夫離道德。逆人情。而能有國有家者。古今未有也。將軍素以忠孝顯聞。是以士大夫不遠千里。慕樂德義。今苟欲決意徼幸。此何如哉。夫天所祐者順。人所助者信。如未蒙祐助。令小人受塗地之禍。毀壞終身之德。敗亂君臣之飾。污傷父子之恩。眾賢破膽。不可慎哉。（後漢申屠剛傳。） \\n 蘇竟 \\n 竟字伯況。扶風平陵人。平帝時為博士講書祭酒。莽篡位。拜代郡都尉。光武即位。就拜代郡太守。建武五年入為侍中。以病免。 \\n 與劉龔書 \\n 君執事無恙。走昔以摩研編削之才。與國師公從事出入。校定祕書。竊自依依。末由自遠。蓋聞君子愍同類而傷不過。人無智愚。莫不先避害然後求利。先定志而後求名。昔智果見智伯窮兵必亡。故變名遠逝。陳平知項王為天所棄。故歸心高祖。皆智之至也。聞君前權時屈節。北面延牙。（延岑字伯牙。）乃後覺悟。棲遲養德。先世數子。又何以加。君處陰中。土多賢士。若以須臾之閒。研考異同。揆之圖書。測之人事。則得失利害。可陳于目。何自負畔亂之困。不移守惡之名乎。與君子之道。何其反也。世之俗儒末學。醒醉不分。而稽論當世。疑誤視聽。或謂天下迭興。未知誰是。稱兵據土。可圖非冀。或曰聖王未啟。宜觀時變。倚強附大。顧望自守。二者之論。豈其然乎。夫孔丘祕經。為漢赤制。玄包幽室。文隱事明。且火德承堯。雖昧必亮。承積世之祖祚。握無窮之符。王氏雖乘間偷篡。而終嬰大戮。支分體解。宗氏屠滅非其效歟。皇天所以眷顧踟躕。憂漢子孫者也。論者若不本之于天。參之于聖。猥以師曠雜事。輕自眩惑。說士作書。亂夫大道。焉可信哉。諸儒或曰。 \\n 蘇竟四 \\n 今五星失晷。天時謬錯。辰星久而不效。太白出入過度。熒或進退見態。填星繞帶天街。歲星不舍氐房。以為諸如此占。歸之國家。蓋災不徙設。皆應之分野。各有所主。夫房心即宋之分。東海是也。尾為燕分。漁陽是也。東海董憲。迷惑未降。漁陽彭寵。逆亂擁兵。王赫斯怒。命將並征。故熒惑應此。憲寵受殃。太白辰星。自亡新之末。失行筭度。以至于今。或守東井或沒羽林。　回藩屏。或躑躅帝宮。或經天反明。或潛藏久沈。或衰微闇昧。或煌煌北南。或臘縮成鉤。或偃蹇不禁。皆大運蕩除之詳。聖帝應符之兆也。賊臣亂子。往往錯互。指麾妄說。傳相壞誤。由此論之。天文安得遵度哉。乃者五月甲申。天有白虹。自子加午。廣可十丈。長可萬丈。正臨倚彌。倚彌即黎丘秦豐之都也。是時月入于畢。畢為天網。主網羅無道之君。故武王將代[代當作伐]紂。上祭于畢。求助天也。夫仲夏甲申為八魁。八魁。上帝開塞之將也。主退惡攘逆。流星狀似蚩尢旗。或曰營頭。或曰天槍。出奎而西北行。至延牙營上。散為數百而減。奎為纛螫。主庫兵。此二變。郡中及延牙士眾所共見也。是故延牙遂之武當。託言發兵。實避其殃。今年比卦部歲。坤主立冬。坎主冬至。水性滅火。南方之兵。受歲禍也。德在中宮。刑在木。木勝土。刑制德。今年兵事畢已。中國安寍之效也。五七之家三十五姓。彭秦延氏。不得豫焉。如何怪惑。依而恃之。葛纍之詩。求福不回。其若是乎。圖讖之占。眾變之驗。皆君所明。善惡之分。去就之決。不可不察。無忽鄙言。夫周公之善康叔。以不從管蔡之亂也。景帝之悅濟北。以不從吳濞之畔也。自更始以來。孤恩背逆。歸義向善。臧否粲然。可不察歟。良醫不能救無命。彊梁不能與天爭。故天之所壞。人不得支。宜密與太守劉君。共謀降議。仲尼棲棲。墨子遑遑。憂人之甚也。屠羊救楚。非要爵祿。茅焦干秦。豈求報利。盡忠博愛之誠。憤滿不能己耳。（後漢蘇竟傳。） \\n 蘇竟　竇融五 \\n 竇融 \\n 融字周公。扶風平陵人。孝文竇后弟廣國之七世孫。莽居攝中。為強弩將軍王俊司馬。以從平翟義功封寍武男。地皇末。太師王匡請為助軍。遷波水將軍。更始即位。大司馬趙萌以為校尉。拜鉅鹿太守。未行。還張掖屬國都尉。自行河西五郡大將軍事。建武五年。遣使歸誠。授涼州牧。八年封安豐侯。十三年入朝。拜冀州牧。遷大司空。二十年免。尋加位特進。行衛尉事。兼將作大匠。永平二年致仕。五年卒。年七十八。謚曰戴侯。 \\n 上疏讓爵土 \\n 融年五十三。有子年十五。質性頑鈍。臣融朝夕教導以經蔧。不得令觀天文。見識記。誠欲令恭肅畏事。恂恂循道。不願其有才能。何況乃當傳以連城廣土。离故諸侯王國哉。（後漢竇融傳。又蓺文類聚五十一引東觀漢記。又袁宏後漢紀六。） \\n 復遺長史劉鈞上書歸誠 \\n 臣融竊伏自惟。幸得託先后末屬。蒙恩為外戚。累世二千石。至臣之身。復備列位。假歷將帥。守持一隅。以委質則易為辭。以納忠則易為力。書不足以深逵至誠。故遣劉鈞口陳肝膽。自以底裏上露。長無纖介。而璽書盛稱蜀漢二主三分鼎足之權。任囂尉佗之謀。竊自痛傷。臣融雖無識。猶知利害之際。順逆之分。豈可背真舊之主。事姦偽之人。廢忠貞之節。為傾覆之事。棄已成之基。求無冀之利。此三者。雖同狂夫。猶知去就。而臣獨何以用心。謹遣同產弟友詣闕。口陳區區。（後漢竇融傳。） \\n 上書請隗囂 \\n 隗囂聞事駕當西。臣融東下。士眾騷動。計且不戰。囂將高峻之屬。皆欲逢迎大軍。後聞兵罷。峻等復疑。囂揚言東方有變。西州豪傑。遂復附從。囂又引公孫述將令守突門。臣融孤弱。介在其閒。雖承威靈。宜速救助。國家當其前。臣融促其後。緩急迭用。首尾相資。囂勢排迮。不得進退。此必破也。若兵不早進。久生持疑。則外長寇讎。內示困弱。復令讒邪。得有因緣。臣竊憂之。惟陛下哀憐。（後漢竇融傳。） \\n 竇融　六 \\n 封皇子議 \\n 大司空融、固始侯通、膠東侯復。高密侯禹、太常登等奏議曰。古者封建諸侯。以藩屏京師。周封八百。同姓諸姬。並為建國。夾輔王室。尊事天子。享國永長。為後世法。故詩云。大啟爾宇。為周室輔。高祖聖德。光有天下。亦務親親。封立兄弟諸子。不違舊章。陛下德橫天地。興復宗統。褒德賞勳。親睦九族。功臣宗室。咸蒙封爵。多受廣地。或連屬縣。今皇子賴天。能勝衣趨拜。陛下恭謙克讓。抑而未議。群臣百姓。莫不失望。宜因盛夏吉時。定號位以廣藩輔。明親親。尊宗廟。重社稷。應古合舊。厭塞眾心。臣請大司空上輿地圖。太常擇吉日。具禮儀。（後漢光武紀。建武十五年三月。大司空融等奏議。制曰可。） \\n 與隗囂書 \\n 伏惟將軍國富政修。士兵懷附。親遇　會之際。國家不利之時。守節不回。承事本朝。後遣伯春。委身于國。（袁宏紀此下有二句云。忠孝冠周霍。德讓配吳札。）無疑之誠。于斯有效。融等所以欣服高義。願從役于將軍者。良為此也。而忿悁之閒。改節易圖。君臣分爭。上下接兵。委成功。造難就。去從議。為橫謀。百年累之。一朝毀之。豈不惜乎。殆執事者貪功建謀。以至于此。融竊痛之。當今西州。地勢局迫。人兵離散。易以輔人。難以自建。計若失路不反。聞道猶迷。不南合子陽。則北入文伯耳。夫負虛交而易強禦。恃遠救而輕近敵。未見其利也。融聞智者不危眾以舉事。仁者不違義以要功。今以小敵大。于眾何如。棄子徼功。于義何如。且初事本朝。稽首北面。忠臣節也。及遣伯春。垂涕相送。慈父恩也。俄而背之。謂吏士何。忍而棄之。謂留子何。自起兵以來。轉相攻擊。城郭皆為丘墟。生民轉于溝壑。今其存者。非鋒刃之餘。則流亡之孤。迄今傷痍之恥未愈。哭泣之聲尚聞。幸賴天運少還。而大將軍復重于難。是使積痾不得遂瘳。幼孤將復流離。其為悲痛。尤足愍傷。言之可為酸鼻。庸人且猶不忍。況仁者乎。融聞為忠甚易。得宜實難。憂人大過。以德取怨。知且以言獲罪也。區區所獻。惟將軍省焉。（後漢竇融傳。） \\n 竇融　竇憲　七 \\n 竇憲 \\n 憲字伯度。融曾孫。建初中以皇后兄拜為郎。遷侍中虎賁中郎將。和帝即位。拜車騎將軍。以征北匈奴功進大將軍。永元四年封冠軍侯。遣就國。迫令自殺。 \\n 上皇太后疏請以桓郁劉方入侍講 \\n 禮記云。天下之命。懸于天子。天子之善。成乎所習。習與智長。則切而不勤。化與心成。則中道若性。昔成王幼小。越在繈保。周公在前。史佚在後。太公在左。召公在右。中立聽朝。四聖維之。是以慮無遣計。舉無過事。孝昭皇帝八歲即位。大臣輔政。亦選名儒韋賢、蔡義、夏侯勝等入授于前。平成聖德。近建初元年。張酺、魏應、召訓亦講禁中。臣伏惟皇帝陛下躬天然之姿。宜漸教學。而獨對左右小臣。未聞典義。昔五更桓榮。親為帝師。子郁。結髮敦尚。繼傳父業。故再以校尉入授先帝。父子給事禁省。更歷四世。今白首好禮。經行篤備。又宗正劉方。宗室之表。善為詩經。先帝所褒。宜令郁方並入教授。以崇本朝。光示大化。（後漢桓郁傳。又見遠宏後漢紀十二作伏惟皇帝躬天然之資。不肅而成。然以至尊之德。獨對小臣。非所以揄揚聖心增益輝光者。竊見屯騎校尉桓郁。結髮受學。白道不倦。經為人師。行為儒宗。昔侍帷幄。入授先帝。父子奕世。並為帝師。愚以為可長樂少府。入授帝經。） \\n 竇章 \\n 章字伯向。融玄孫。避羌亂家于外黃。安帝時入東觀為校書郎。遷長水校尉。順帝初擢羽林郎將。遷屯騎都尉。永和中遷少府。漢安末轉大鴻臚。有集二卷。 \\n 竇章　竇武　八 \\n 移書勸葛龔 \\n 過矯仲彥論昇仙之道。從蘇博文談超世之高。適馬季常講墳典之妙。所謂喬松可與馳騖。何細疾之足患邪。（汝南先賢傳。　案。矯慎字仲彥。蘇章字博文。） \\n 竇武 \\n 武字游平。融玄孫。延熹末拜郎中。以長女立為皇后遷越騎校尉。封槐里侯。尋為城門校尉。靈帝立。拜大將軍。封聞喜侯。與太傅陳蕃等謀誅中官。事敗自殺。 \\n 上表諫宦官封侯 \\n 陛下即位以來。梁孫鄧亳貴戚專勢。侵逼公卿。略驅吏民。惡熟罪深。或誅相續。以常侍黃門竊弄王命。欺罔競行。謗讟爭入。如忠臣李固、杜喬。在朝必竭忠奉之節。覺其姦萌。因造妖言。陷之禍門。陛下不察。加以大戮。冤感皇天。痛入后土。賢愚悲悼。小大傷摧。固等既沒。宦黨愛封。快兇慝之心。張豺狼之口。天下咸言。直如絃。死道邊。曲如鉤。封公侯。謠言之作。正為于此。陛下違漢舊典。謂必可行。自造制度。妄爵非人。今朝廷日衰。姦臣專政。臣恐有胡亥之難。在于不久。趙高之變。不朝則夕。臣實懷愚。不憚瞽言。使身死名著。碎體冀土。薦肉狐鼠。猶生之年。雖尊官厚祿。不以易之也。謹冒死陳得失之要。凡七十餘條。伏惟陛下深思臣言。束骸候誅。（袁宏後漢紀二十二。延熹九年。） \\n 上表 \\n 今冬大寒過節。毒害鳥獸。爰及池魚。城傍松竹。皆為傷絕。（初學記三引謝承後漢書。） \\n 竇武　九 \\n 諫黨事疏 \\n 臣聞明主不諱譏刺之言。以探幽暗之實。忠臣不恤諫爭之患。以暢萬端之事。是以君臣並熙。名奮百世。臣幸得遭盛明之世。逢文武之化。豈敢懷祿逃罪。不竭其誠。陛下初從藩國。爰登聖祚。天下逸豫。謂當中興。自即位以來。未聞善政。梁孫寇鄧。雖或誅滅。而嘗[嘗當作常]侍黃門。續為禍虐。欺罔陛下。競行譎詐。自造制度。妄爵非人。朝政日衰。姦臣日彊。伏尋西京。放恣王氏。佞臣執政。終喪天下。今不慮前事之失。復循覆車之軌。臣恐二世之難。必將復及。趙高之變。不朝則夕。近者奸臣牢脩。造設黨議。遂收前司隸校尉李膺、太僕杜密、御史中丞陳翔、太尉掾范滂等。逮考連及數百人。曠年拘錄。事無效驗。臣惟膺等建忠抗節。志經王室。此誠陛下稷离伊呂之佐。而虛為姦臣賊子之所誣枉。天下寒心。海內失望。惟陛下留神澄省。時見理出。以厭人鬼喁喁之心。臣聞古之明君。必須賢佐。以成政道。今臺閣近臣尚書令陳蕃、僕射胡廣、尚書朱　、荀緄、劉祐、魏朗、劉矩、尹勳等。皆國之貞士。朝之良佐。尚書郎張陵、媯皓、苑康、楊喬、邊韶、戴恢等。文質彬彬。明達國典。內外之職。群才並列。而陛下委任近習。專樹饕餮。外典州郡。內幹心膂。宜以次貶黜。案罪糾罰。抑奪宦官欺國之封。案其無狀誣罔之罪。信任忠良。平決臧否。使邪正毀譽。各得其所。寶愛天官。唯善是授。如此。咎徵可消。天應可待。閒者有嘉禾、芝草、黃龍之見。夫瑞生必于嘉士。福至實由善人。在德為瑞。無德為災。陛下所行。不合天意。不宜稱慶。（後漢竇武傳。） \\n 上疏 \\n 奉承詔命。精爽隕越。（文選劉琨勸進表注。） \\n 屯都亭下令軍士 \\n 黃門常侍。反逆無道。何盡隨之反平。先降有重賞。（袁宏後漢紀二十三。又後漢竇武傳作黃門常侍反。盡力者封侯重賞。） \\n  \\n 　 \\n  \\n   \\n  "}
{"章节": "全後漢文卷十七", "正文": "　 \\n 全後漢文卷十七 \\n 　 \\n  \\n 烏程嚴可均校輯 \\n 鮑永 \\n 永字君長。上黨屯留人。司隸校尉鮑宣子。為郡功曹。莽時舉秀才不應。更始二年徵。再遷尚書僕射。行大將軍事。持節安集河東并州朔部。封中陽侯。更始敗歿。為發喪。罷兵來降。拜諫議大夫。出為魯郡太守。封關內侯。遷揚州牧。母憂去官。建武十一年徵為司隸校尉。十五年遷東海相。拜兗州牧。卒官。 \\n 奏劾趙王良 \\n 今月二十七日。車駕臨故中郎將來歙喪還。車駕過須臾。趙王良從後到。與右中郎將張邯相逢城門中。道迫狹。叱邯旋車。又召候岑尊詰責。使前走數十步。按良諸侯藩臣。蒙恩入侍。知尊帝城門候吏六百石。而肆意加怒。令叩頭都道。奔走馬頭前。無藩臣之禮。大不敬也。（後漢鮑永傳注引東觀記。） \\n 鮑永　鮑昱　一 \\n 鮑昱 \\n 昱字文淵。永子。建武初試守高都長。後為沘陽長。再遷。中元初拜司隸校尉。永平中坐事免。後拜汝南太守。十七年代王敏為司徒。建初四年牟融為太尉。六年卒。年七十餘。 \\n 對災眚問 \\n 臣聞聖人理國。三年有成。今陛下始踐天位。刑政未著。如知失得。何能致異。但臣前在汝南。典理楚事。繫者千餘人。恐未能盡當其罪。先帝詔言。大獄一起。冤者過半。又諸徙者骨肉分離。孤魂不祀。（袁宏紀此下有骸骨流離。死生被毒。）一人呼嗟。王政為虧。宜一切還諸徙家屬。蠲除禁錮。興滅繼絕。生死獲所。如此。和氣可致。（後漢鮑永附傳。又見袁宏後漢紀十一。有小異。） \\n 救耿恭關寵議 \\n 今使人于危難之地。急而棄之。外則縱蠻夷之暴。內則傷死難之臣。誠令權時。後無邊事可也。匈奴如復犯塞為寇。陛下將何以使將。又二部兵人裁各數十。匈奴圍之。歷旬不下。是其寡弱盡力之效也。（袁宏紀此下有兵家先名後實。）可令敦煌酒泉太守。各將精騎二千。多其幡幟。倍道兼行。以赴其急。匈奴疲極之兵。必不敢當。四十日閒。足還入塞。（後漢耿恭傳。又見袁宏後漢紀十。與此小異。） \\n 鮑德 \\n 德。昱子。永元初為黃門侍郎。出為南陽太守。徵拜大司農。 \\n 說竇憲弟夏陽侯瓖 \\n 陳寵奉事先帝。深見納任。故久留臺閣。賞賜有殊。今不蒙忠能之賞。而計幾微之故。誠傷輔政客貸之德。（後漢陳寵傳。章帝崩。竇憲常銜寵。乃白太后典喪事。欲因過中之。德素敬寵。說夏陽侯瓖。） \\n 鮑德　歐陽歙　二 \\n 歡陽歙 \\n 歙字王思。樂安千乘人。莽時為長社宰。更始即位。以為原武令。遷河南都尉。行太守事。建武初為河南尹。封被陽侯。尋拜揚州牧。遷汝南太守。更封夜侯。十五年代韓歆為大司徒。坐汝南臧罪發。死獄中。 \\n 下教論繇延功 \\n 西部督郵繇延。天資忠貞。稟性公方。典部折衝。摧破姦雄。不嚴而理。書曰。安民則惠。黎民懷之。蓋舉善以教。則不能者勸。今與眾儒共論延功。顯之于朝。太守敬嘉厥休。牛酒以養德。（袁宏後漢紀七。又略見後漢郅惲傳風俗通。並刪節。） \\n 郅惲 \\n 惲字君章。汝南西平人。莽時以上書繫獄。會赦得免。建武中。積弩將軍傅俊請為將兵長史。後歸為縣門下掾。病去。又為郡功曹。去客江夏郡。舉孝廉。為上東城門候。後為梁令。遷長沙太守。坐事左轉芒長。尋免。 \\n 上書王莽 \\n 臣聞天地重其人。惜其物。故運機衡。垂日月。含元包一。甄陶品類。顯表紀世。圖錄豫設。漢歷久長。孔為赤制。不使愚惑。殘人亂時。智者順以成德。愚者逆以取害。神器有命。不可虛獲。上天垂戒。欲悟陛下。令就臣位。轉禍為福。劉氏享天永命。陛下順節盛衰。取之以天。還之以天。可謂知命矣。若不早圖。是不免于竊位也。且堯舜不以天顯自與。故禪天下。陛下何貪非天顯以自累也。天為陛下嚴父。臣為陛下孝子。父教不可廢。子諫不可拒。惟陛下留神。（後漢郅惲傳。） \\n 因廢郭后上書 \\n 聞夫婦之間。父不能得之于子。君不能得之于臣。況臣欲得之于君乎。是臣所不敢也。雖然。願陛下念其不可。勿亂人倫。使天下有議社稷者。（袁宏後漢紀七。） \\n 郅惲　三 \\n 上書諫獵 \\n 昔文王不敢盤游于田。以萬民惟正。陛下既游獵山林。夜以繼晝。其如社稷宗廟何。暴虎馮河。可為至戒。小臣所竊憂也。（袁宏後漢紀七。又見後漢郅惲傳。有小異。） \\n 說逯並 \\n 當今上天垂象。智者以昌。愚者以亡。昔伊尹自鬻輔商。立功全人。惲竊不遜。敢希伊尹之蹤。應天人之變。明府儻不疑逆。俾承天德。（後漢郅惲傳。） \\n 諫傅俊 \\n 昔文王不忍露白骨。武王不以天下易一人之命。故能獲天地之應。剋商如林之旅。將軍如何不師法文王。而犯逆天地之禁。多傷人害物。虐及枯尸。取罪神明。今不謝天改政。無以全命。願將軍親率士卒。收傷葬死。哭所殘暴。以明非將軍本意也。（後漢郅惲傳。） \\n 說太子 \\n 久處疑位。上違孝道。下近危殆。昔高宗明君。吉甫賢臣。及有纖介。放逐孝子。春秋之義。母以子貴。太子宜因左右及諸皇子引愆退身奉養母氏。以明聖教不背所生。（後漢郅惲傳。） \\n 誓眾 \\n 無掩人不備。竊人于　。不得斷人支體。祼人形骸。放淫婦女。（後漢郅惲傳。） \\n 朱勃 \\n 勃字叔陽。扶風平陵人。莽時試守渭城宰。建武中為雲陽令。去官。有集二卷。 \\n 朱勃　四 \\n 指闕上書理馬援 \\n 臣聞王德聖政不忘人之功。採其一美。不求備于眾。故高祖赦蒯通。而以王禮葬田橫。大臣曠然。咸不自疑。夫大將在外。讒言在內。微過輒記。大功不計。誠為國之所慎也。故章邯畏口而奔楚。燕將據聊而不下。豈其甘心末規哉。悼巧言之傷類也。竊見故伏波將軍新自侯馬援以四年冬始歸正朔。當此之時。虜述矯號于益州。隗囂擁兵于隴冀。豪傑盱睢。且自為政。援拔自西州。欽慕聖義。閒關險難。觸冒萬死孤立群貴之閒。傍無一言之佐。馳深淵。入虎口。豈顧計哉。寍自知當要七郡之使。徼封侯之福邪。八年。車駕西討隗囂。國計狐疑。眾營未集。援建宜進之策。卒破西州。隗囂克定。援有力焉。及吳漢下隴。冀路斷隔。豪強叛城。酋羌殺吏。（二語從書鈔一百五十六引東觀記補。）唯獨狄道為國堅守。士民飢困。乃噉弩煮履。（此語從書鈔補。梅鼎祚文紀別收東觀記一條。題云救狄道策。列于理馬援書之後。實即此書之約文。）寄命漏刻。援奉詔西使。鎮慰邊眾乃。奮不顧身。閒關山谷之中。揮戈先零之野。招集豪傑。曉誘羌戎。謀如涌泉。埶如轉規。（文選王仲宣誄注引作轉國。）遂救倒懸之急。存幾亡之城。兵全師進。因糧敵人。隴冀略平。而獨守空郡。兵動有功。師進輒克。誅鉏先零。緣入山谷。猛怒力戰。飛矢貫脛。徵在虎賁。則有忠策嘉謀于國。又出征交阯。土多瘴氣。援與妻子生訣。無悔吝之心。遂斬滅徵側。克平一州。使王府納越裳之貢。邊境無兵革之憂。閒復南討。立陷臨鄉。師已有業。未竟而死。束士離疫。援不獨存。夫戰或以久而立功。或以速而致敗。深入未必為得。不進未必為非。人情豈樂久屯絕地不生歸哉。惟援得事朝廷二十二年。北出塞漠。南渡江海。觸冒害氣。僵死軍中。名滅爵絕。國土不傳。海內不知其過。眾庶未聞其罪。卒遇三夫之言。橫被誣罔之讒。家屬杜門。葬不歸墓。怨隙並興。宗親怖慄。死者不能自明。生者莫為之訟。臣竊傷之。夫明主醲于用賞。約于用刑。高祖嘗與陳平金四萬斤。以閒楚軍。不問出入所為。豈復疑以錢穀閒哉。夫操孔父之忠。而不能自免于讒。此鄒陽之所悲也。詩云。取彼讒人。投畀豺虎。豺虎不食。投畀有北。有北不受。投畀有昊。此言欲令上天而平其惡。惟陛下留思豎儒之言。無使功臣懷恨黃泉。臣聞春秋之義。罪以功除。聖王之祀臣有五義。若援珠所以死勤事者也。願下公卿平援功罪。宜絕宜續。以厭海內之望。臣年已六十。常伏田里。竊感欒布哭彭越之義。冒陳悲憤。戰慄闕庭。（後漢馬援傳。袁宏後漢紀八。） \\n 朱勃　馬援　五 \\n 飛鳥跱衡。馬驚觸虎。物類相生。亦無不有。（文選赭曰馬賦注引東觀漢記。　案。朱勃理馬援書。范書袁紀各有刪節。今合錄之。復據東觀記補足三語。此又其佚文也。） \\n 馬援 \\n 援字文淵。扶風茂陵人。莽時為郡督郵。坐事亡命遇赦。辟衛將軍王林府。拜新城大尹。莽敗去郡。避地涼州。隗囂以為綏德將軍。建武四年奉使洛陽以為待詔。歷太中大夫、隴西太守、虎賁中郎將。拜伏波將軍。封新自侯。二十五年擊五溪蠻。卒于軍。為梁松所陷。追收侯印。建初三年追謚曰忠成侯。 \\n 上銅馬式表 \\n 夫行天莫如龍。行地莫如馬。馬者甲兵之本。國之大用。安寍則以別尊卑之序。有變則以濟遠近之難。昔有騏驥。一日千里。伯樂見之。昭然不惑。近世有西河子輿。亦明相法。子輿傳西河儀長孺。長孺傳茂陵丁君都。君都傳成紀楊子阿。臣援嘗師事子阿。受相馬骨法。考之于行事。輒有驗效。臣愚以為傳聞不如親見。視景不如察形。今欲形之于生馬。則骨法難備具。又不可傳之于後。孝武皇帝時。善相馬者東門京。鑄作銅馬法獻之。有詔立馬于魯班門外。則更名魯班門曰金馬門。臣謹依儀氏羈中。帛氏口齒。謝氏辱髻。丁氏身中。備此數家骨相。以為法。馬高三尺五寸。圍四尺四寸。（後漢馬援傳。） \\n 銅馬相法 \\n 水火欲分明。（水火在鼻兩孔閒也。）上脣欲急而方。口中欲紅而有光。此馬千里。頷下欲深。下脣欲緩。牙欲前向。牙去齒一寸則四百里。牙劍鋒則千里。目欲滿而澤。腹欲充。　欲小。肋欲長。懸薄欲厚而緩。（懸薄股也。）脅堂欲平滿。汗溝欲沈氏長。而膝本欲起。肘腋欲開。膝欲方。蹄欲厚三寸。堅如石。鬃欲戴。中骨高三寸。（鬃中骨也。）頰欲開。而膺下欲廣一尺以上。能久走。　欲方。（頸前。）胸欲直而出。（　骨前面。）鳧閒欲開。望視之如雙鳧。（後漢馬援傳注。御覽八百九十六。） \\n 上疏言隗囂 \\n 臣援自念歸身聖朝。奉軍陛下。本無公輔一言之薦。左右為容之助。臣不自陳。陛下何因聞之。夫居前不能令人輊。居後不能令人軒。與人怨不能為人患。臣所恥也。故敢觸冒罪忌。昧死陳誠。臣與隗囂本實交友。初囂（袁宏紀作臣與囂往為知交。今問與來歙書。深更怨臣。自計無負于囂。）遣臣東。謂臣曰。本欲為漢。願足下往觀之。（袁宏紀作僕北面稱臣。加以本欲為漢。足下往觀其政。）于汝意可。即專心矣。及臣還反。報以赤心。實欲導之于善。非敢譎以非義。而囂自挾姦心。盜憎主人。怨毒之情。遂歸于臣。臣欲不言。則無以上聞。（袁宏紀作盜憎主人。反欲歸怨于臣。臣欲遂退不言。則無以報陛下。）願聽詣行在所。極陳滅囂之術。得空匈腹申愚策。退就隴畝。（袁宏紀作然後退就壟。畝飯疏飲水。隨四民之職。）死無所恨。（後漢馬援傳。又見袁宏後漢紀五。各有刪節。） \\n 上疏言破羌以西不可棄 \\n 亢吾以西。數十里一城。城皆完堅。舊制置塞。因山阻海。其蹊徑輒有候尉。故虜不得妄動。即棄亢吾。以西北為殖養虜根。內自迫促。宜及兵威。疾往除之。金城諸縣。皆田地肥美。溉灌流通。自有本民。易還充實。誠不宜有所斷棄。若二郡平定。流民還本業。不復為國家憂。（後漢袁宏紀六。） \\n 破羌以西。城多完牢。易可依固。其田土肥壤。灌溉流通。如令羌在湟中。則為害不休。不可棄也。（後漢馬援傳。　案。即前疏之約文。） \\n 上書請復鑄五銖錢 \\n 富國之本。在于食貨。宜如舊鑄五銖錢。（晉書食貨志。） \\n 馬援　七 \\n 擊尋陽山賊上書 \\n 除其竹木。譬如嬰兒頭多蟣蝨。而剃之蕩蕩然。蟣蝨無所復依。（御覽九百五十一。引東觀漢記。） \\n 上書請正印文 \\n 臣所假伏波將軍印。書伏字犬外嚮。成皋令印。皋字為白下羊。丞印四下羊。尉印白下人人下羊。即一縣長吏印文不同。恐天下不正者多。符印所以為信也。所宜齊同。薦曉古文字者。事下大司空。正郡國印章。（後漢馬援傳注引東觀漢記。） \\n 至荔浦見冬筍名曰苞筍上言 \\n 禹貢厥包橘柚。疑謂是也。其味美于春夏筍。（聚珍本東觀漢記。） \\n 征交阯上言 \\n 從　泠出賁古。擊益州。臣所將駱越萬餘人。便習戰斗者二千。兵以上弦毒矢。利以數發。矢注如雨。所中輒死。愚以行兵。此道最便。蓋承藉水利。用為神捷也。（水經葉榆水注。） \\n 將入九真上言 \\n 臣謹與交阯精兵萬二千人。與大兵合二萬人。船車大小二千艘。自入交阯。于今為盛。（水經葉榆水注。） \\n 平交阯上言 \\n 太守蘇定。張眼視錢。　眼討賊。怯于戰功。宜加切敕。（東觀漢記聚珍本。） \\n 奏請分西于縣 \\n 西于縣戶有三萬二千。遠界去庭千餘里。請分為封溪望海二縣。（後漢馬援傳。） \\n 馬援　八 \\n 與隗囂將楊廣書 \\n 春卿無恙。（楊廣字春卿。）前別冀南。寂無音驛。援還長安。因留上林。竊見四海已定。兆民同情。而季孟閉拒背畔。（隗囂字季孟。）為天下表的。常懼海內切齒。思相屠裂。故遺書戀戀。以致惻隱之計。乃聞季孟歸罪于援。而納王游翁諂邪之說。（王元字游翁。）自謂函谷以西。舉足可定。以今而觀。竟何如邪。援閒至河內。過存伯春。（囂子栒。字伯春。）見其奴吉從西方還。說伯春小弟仲舒望見吉。欲問伯春無它否。竟不能言。曉夕號泣。婉轉塵中。又說其家悲愁之狀。不可言也。夫怨讎可刺不可毀。援聞之。不自知泣下也。援素知孟孝愛。曾閔不過。夫孝于其親。豈不慈于其子。可有子抱三木。而跳梁妄作。自同分羹之事乎。季孟平生自言。所以擁兵眾者。欲以保全父母之國而完墳墓也。又言苟厚士大夫而已。而今所欲全者。將破亡之。所欲完者。將毀傷之。所欲厚者。將反薄之。季孟嘗折愧于子陽而不受其爵。今更共陸陸。欲往附之。將難為顏乎。若復責以重質。當安從得子主給是哉。往時子陽獨欲以王相待。而春卿拒之。今者歸老。更欲低頭。與小兒曹共槽櫪而食。併肩側身于怨家之朝乎。男兒溺死何傷。而拘游哉。今國家待春卿意深。宜使牛孺卿與諸耆老大人共說季孟。若計畫不從。真可引嶺[嶺當作領]去矣。前披輿地圖。見天下郡國百有六所。奈何欲以區區二邦。以當諸夏百有四乎。春卿事季孟。外有君臣之義。內有朋友之道。言君臣邪。固當諫爭。語朋友邪。應有切磋。豈有知其無成。而但萎腇咋舌。叉手從族乎。及今成計。殊尚善也。過是欲少味矣。且來君叔天下信士。朝廷重之。其意依依。常獨為西州言。援商朝廷。尢欲立信于此。必不負約。援不得久留。願急賜報。（後漢馬援傳。） \\n 車丞相高祖園寢郎。一月九遷為丞相者。知武帝恨誅衛太子。上書訟之。（文選□□□□□□注引東觀漢記。） \\n 馬援　九 \\n 誡兄子嚴敦書 \\n 吾欲汝曹聞人過失。如聞父母之名。耳可得聞。而口不可得言也。好論議人長短。妄理非正法。此吾所大惡也。寍死不願聞子孫有此行也。汝曹知吾惡之甚矣。所以復言者。施衿結褵。申父母之戒。欲使汝曹不忘之耳。疽伯高敦厚周慎。口無擇言。謙約節儉。謙公有威。吾愛之重之。願汝曹效之。杜季良豪俠好義。憂人之憂。樂人之樂。清濁無所失。父喪致客。數郡畢至。吾愛之重之。不願汝曹效也。效伯高不得。猶為謹。敕之士。所謂刻鵠不成尚類鶩者也。效季良不得。陷為天下輕薄子。所謂畫虎不成反類狗者也。旋今季良尚未可知。郡將下車輒切齒。州郡以為言。吾常為寒心。是以不願子孫效也。（後漢馬援傳。又見袁宏後漢紀七。蓺文類聚二十三。） \\n 銅柱銘 \\n 漢建武十八年。平徵側于龍編。樹銅柱于象浦。其銘曰。金人汗出。鐵馬蹄堅。子孫相連。九九百年。（馬希範溪州銅柱記。） \\n 馬廖 \\n 謬字敬平。援子。少以父任為郎。永平中以皇后兄拜羽林左監。進虎賁中郎將。章帝即位。遷衛尉。建初四年封順陽侯。以特進就第。永元四年卒。謚曰哀侯。 \\n 上明德太后疏 \\n 臣案前世詔令以百姓不足。起于世尚奢靡。故元帝罷服官。成帝御浣衣。哀帝去樂府。然而侈費不息。至于衰亂者。百姓從行不從言也。夫改政移風。必有其本。傳曰。吳王好劍客。百姓多創瘢。楚王好細腰。宮中多餓死。長安語曰。城中好高髻。四方高一尺。城中好廣眉。四方且半額。城中好大袖。四方全匹帛。斯言如戲。有切事實。前下制度未幾。後稍不行。雖或吏不奉法。良由慢起京師。今陛下躬服厚繒。　去華飾。素簡所安。發自聖性。此誠上合天心。下順民望。浩大之福。莫尚于此。陛下既已得之自然。猶宜加以勉勖。法太宗之隆德。戒成哀之不終。易曰。不恆其德。或承之羞。誠令斯事一竟。則四海誦德。聲薰天地。神明可通。金石可勒。而況于行仁心乎。況于行令乎。願置章坐側。以當瞽人夜誦之音。（後漢馬廖傳。） \\n 馬廖　馬防　十 \\n 馬防 \\n 防字江平。（東觀記作公平。又作孝孫。）援第二子。永平中為黃門侍郎。章帝即位。遷中郎將城門校尉。拜車騎將軍。封潁陽侯。以特進就第。後為光祿勳。復遣就第。永元中徙封翟鄉侯。 \\n 奏上迎氣樂 \\n 上以大常樂丞鮑鄴等上樂事。下車騎將軍馬防。防奏言。建初二年七月。鄴上言。王者飲食。必道順四時五味。故有食舉之樂。所以順天地養神明求福應也。移風易俗。莫善于樂。樂者。天地之和。不可久廢。今官雅樂獨有黃鍾。而食舉（已上九字從東觀記補。）樂但有太蔟。皆不應月律。恐傷氣類。（此句從東觀記補。）可作十二月均。各應其月氣。公卿朝會。得聞月律。（此二句從東觀記補。）乃能感天地。和氣宜應。明帝始令靈臺六律候。而未設其門。樂經曰。十二月行之。所以宣氣豊物也。月開斗建之門。而奏歌其律。誠宜施行。願與待詔嚴崇及能作樂氣者共作治。考工給所當。詔下太常。太常上言。作樂器直錢百四十六萬。請太僕作成上。奏寢。今明詔下臣防。臣輒問鄴及待詔知音律者。皆言聖人作樂。所以宣氣。致和順陰陽也。臣愚以為可順上天之明時。因歲令王正。（東觀記作因歲首之嘉月。）發太蔟之律。奏雅頌之　音。以立太平。以迎和氣。其條貫甚備。（類漢律厤志上注補引嶭瑩書。後漢章紀注引東觀記。又清書音樂志下牛弘等議引東觀書馬防傳。） \\n 馬嚴 \\n 嚴字威卿。援第二兄余之子。建武中為郡督郵。援卒後。去居安陵。永平初。明德皇后既立。避嫌更徙北地。後移居洛陽。為將軍長史。章帝時拜侍御史中丞。遷五官中郎將。行長樂衛尉事。出為陳留太守。徵拜太中大夫。遷將作大匠。坐事免。後不復仕。永元十年卒。年八十二。 \\n 馬嚴　十一 \\n 日食上封事 \\n 臣聞日者眾陽之長。食者陰侵之徵。書曰。無曠庶官。天工人其代之。言王者代天官人也。故考績黜陟。以明褒貶。無功不黜。明陰盛陵陽。臣伏見方今刺史太守。專州典郡。不務奉事盡心為國。而司察偏阿。取與自己。同則舉為尢異。異則中以刑法。不即垂頭塞耳。採取財賂。今益州刺史朱酺、揚州刺史倪說、涼州刺史尹業等。每行考事。輒有物故。又選舉不實。曾無貶坐。是使臣不得作威福也。故事。州郡所舉上奏。司直察能否。以懲虛實。今宜加防檢。式遵前制。舊丞相御史親治職事。唯丙吉以年老優游。不案吏罪。于是宰府習為常俗。更共罔養。以崇虛名。或未曉其職。便復遷徙。誠非建官賦祿之意。宜敕正百司。各責以事。州郡所舉。必得其人。若不如言。裁以法令。傳曰。上德以寬服民。其次莫如猛。故火烈。則人望而畏之。水懦。則人狎而翫之。為政者。寬以濟猛。猛以濟寬。如此。綏御有體。災眚消矣。（後漢馬嚴傳。） \\n 上書求進女掖庭 \\n 臣叔父援。孤恩不報。而妻子特獲恩全。戴仰陛下。為天為父。人情既得不死。便欲求福。竊聞太子諸王。妃匹未備。援有三女。大者十五。次者十四。小者十三。儀狀髮膚。上中以上。皆孝順小心。婉靜有禮。願下相工。簡其可否。如有萬一。援不朽于黃泉矣。又援姑姊妹並為成帝婕妤。葬于延陵。臣嚴增得蒙恩更生。冀因緣先姑。當充後宮。（後漢明德馬皇后紀。） \\n  \\n 　 \\n  \\n   \\n  "}
{"章节": "全後漢文卷十八", "正文": "　 \\n 全後漢文卷十八 \\n 　 \\n  \\n 烏程嚴可均校輯 \\n 馬融 \\n 融字季長。嚴第五子。永初中。大將軍鄧騭召為舍人。拜校書郎。又拜郎中。在東觀十年不調。自劾歸。為鄧太后所怒。禁錮六年。安帝親政。召還郎署。復在講部。出為河閒王廄長。召拜郎中。順帝即位。移病去。為郡功曹。陽嘉中舉敦樸對策。拜議郎。大將軍梁商表為從事中郎。轉武都太守。桓帝時遷南郡太守。以忤梁冀免官。髡徙朔方。自刺不殊。遇赦。復拜議郎。重在東觀著述。以病去官。延熹九年卒于家。年八十八。有周易注十卷。尚書注十一卷。毛詩注十卷。周官注十二卷。喪服經傳注一卷。孝經注二卷。又儀禮注、禮記注、春秋三傳異同說、論語注、列女傳注、老子注、淮南子注。離騷注若干卷。集九卷。 \\n 馬融　一 \\n 琴賦 \\n 惟梧桐（文選司馬彪詩注作椅梧。）之所生。在衡山之峻陂。于是遨閒（文選酒德頌注作游閑。）公子。中道失志。居無室廬。罔所自置。（二語從酒德頌注補。）孤煢特行。懷凡抱思。昔師曠三奏。而神物下降。玄鶴二八。軒舞于庭。何琴德之深哉。（蓺文類聚四十四。文選司馬彪贈山濤詩注。顏延之曲水詩序注。劉伶酒德頌注。） \\n 長笛賦（并序） \\n 融既博覽典雅。精核數術。又性好音律。鼓琴吹笛。而為督郵。無留事。獨臥郿平陽鄔中。有雒客舍逆旅。吹笛。為氣出、精列、相和。融去京師踰年。蹔聞。甚悲而樂之。追慕王子淵、枚乘、劉伯康、傅武仲等簫、琴、笙頌。唯笛獨無。故聊復備數。作長笛頌。其辭曰。 \\n 惟籦籠之奇生兮。于終南之陰崖。託九成之孤岑兮。臨萬仞之石磎。特箭　而莖立兮。獨聆風于極危。秋潦漱其下趾兮。冬雪揣封乎其枝。巔根跱之　刖兮。感迴飆而將頹。夫其面旁則重巘增石。簡積群砡。兀嶁狋　。傾吳倚伏。庨窌巧老。港洞坑谷。嶰壑澮　。　窞巖　。運裛窏洝。岡連嶺屬。林簫蔓荊。森槮柞樸。于是山水猥至。渟涔障潰。顄淡滂流。碓投瀺穴。爭湍苹縈。汨活澎濞。波瀾鱗淪。窊隆詭戾。滈瀑噴沫。　遯碭突。搖演其山。動杌其根者。歲五六而至焉。是以閒介無蹊。人跡罕到。狷蜼晝吟。鼩鼠夜叫。寒熊振頷。特麚昏髟。山雞晨群。野雉晁雊。求偶鳴子。悲號長嘯。由衍識道。讙譟。經涉其左右。哤聒其前後者。無晝夜而息焉。夫固危殆險巇之所迫也。眾哀集悲之所積也。故其應清風也。纖末奮蕱。錚鍠營嗃。若　瑟促柱。號鐘高調。于是放臣逐子。棄妻離友。彭胥伯奇。哀姜孝己。攢乎下風。收精注耳。雷歎頹息。掐膺擗摽。泣血泫流。交橫而下。通旦忘寐。不能自禦。于是乃使魯般宋翟。搆雲梯。抗浮柱。蹉纖根。跋　縷。膺峭阤。腹陘阻。逮乎其上。匍匐伐取。截本末。規摹　矩。夔襄比律。子野協呂。十二畢具。黃鐘為主。橋揉斤械。剸掞度擬。　硐隤墜。程表朱裏。定名曰笛。以觀賢士。陳于 \\n 馬融　二 \\n 東階。八音俱起。食舉雍徹。勸侑君子。然後退理乎黃門之高廊。重丘宋灌。名師郭張。工人巧士。肄業修聲。于是遊閒公子。暇豫王孫。心樂五聲之和。耳比八音之調。乃相與集乎其庭。詳觀夫曲胤之繁會叢雜。何其富也。紛葩爛漫。誠可喜也。波散廣衍。實可異也。牚距劫遻。又足怪也。啾咋嘈啐。似華羽兮。絞灼激以轉切。震鬱怫以憑怒兮。耾碭駭以奮肆。氣噴勃以布覆兮。乍跱蹠以狼戾。雷叩鍛之岌峇兮。正瀏溧以風冽。薄湊會而凌節兮。馳趣期而赴躓。爾乃聽聲類形。狀似流水。又象飛鴻。氾濫溥漠。浩浩洋洋。長矕遠引。旋復迴皇。充屈鬱律。瞋菌碨抰。酆琅磊落。駢田磅唐。取予時適。去就有方。洪殺衰序。希數必當。微風纖妙。若存若亡。藎滯抗絕。中息更裝。奄忽滅沒。曄然復揚。或乃聊虜固護。專美擅工。渿凌絲簧。覆冒鼓鐘。或乃植持。縼　。佁儗寬容。簫管備舉。金石並隆。無相奪倫。以宣八風。律呂既和。哀聲五降。曲終闋盡。餘絃更興。繁手累發。密櫛疊重。踾踧攢仄。蜂聚蟻同。眾音猥積。以送厥終。然後少自蹔怠。雜弄閒奏。易聽駭耳。有所搖演。安翔駘蕩。從容闡緩。惆悵怨懟。寙圔窴　。聿皇求索。乍近乍遠。臨危自放。若頹復反。蚡蝹蟠紆。　冤蜿蟺。筤笏抑隱。行入諸變。絞溉汨湟。五音代轉。挼拏捘臧。遞相乘邅。反商下徵。每各異善。故陰曲引者。觀法于節奏。察變于句投。以知禮制之不可踰越焉。聽簉弄者。遙思于古昔。虞志于怛惕。以知長戚之不能閒居焉。故論記其義。協比其象。彷徨縱肆。曠瀁敞罔。老莊之概也。溫直擾毅。孔孟之方也。激朗清厲。隨光之介也。牢刺拂戾。諸賁之氣也。節解句斷。管商之制也。條決繽紛。申韓之察也。繁縟駱驛。范蔡之說也。　櫟銚　。晰龍之惠也。上擬法于韶箾南籥中。取度于白雪淥水。下采制于延露巴人。是以尊卑都鄙。賢愚勇懼。魚鱉禽獸。聞之者莫不張耳鹿駭。能經鳥申。鴟視狼顧。拊譟踴躍。各得其齊。人盈所欲。皆反中和。以美 \\n 馬融　三 \\n 風俗。屈平適樂國。介推還受祿。澹臺載尸歸。皋魚節其哭。長萬輟逆謀。渠彌不復惡。蒯聵能退敵。不占成節鄂。王公保其位。隱處安林薄。宦夫樂其業。士子世其宅。　魚喁于水裔。仰駟馬而舞玄鶴。于時也。綿駒吞聲。伯牙毀絃。瓠巴聑柱。磬襄弛懸。留視瞠眙。累稱屢讚。失容陛席。博拊雷抃。僬眇睢維。涕洟流漫。是故可以通靈感物。寫神喻意。致誠效志。率作興事。溉汙濊。澡雪垢滓矣。昔庖羲作琴。神農造瑟。女媧制簧。暴辛為塤。倕之和鐘。叔之離磬。或鑠金礱石。華睆切錯。九挻彫琢。刻鏤鑽笮。窮妙極巧。曠以日月。然後成器。其音如彼。唯笛因其天姿。不變其材。伐而吹之。其聲如此。蓋亦簡易之義。賢人之業也。若然。六器者。猶以二皇聖哲黈益。況笛生于大漢。而學者不識其可以裨助盛美。忽而不讚。悲夫。有庶士兵仲言其所由出。而不知其弘妙。其辭曰。近世雙笛從羌起。羌人伐竹未及已。龍鳴水中不見已。截竹吹聲相似。剡其上孔通洞之。裁以當簻便易持。易京尹明識音律。故本四孔。加以一君。明所加孔後出是謂商聲。五音畢。（文選。蓺文類聚。） \\n 圍棋賦 \\n 略觀圍棋兮法于用兵。三尺之局兮為戰斗場。陳聚士卒今兩敵相當。拙者無功兮弱者先亡。自有中和兮請說其方。先據四道兮保角依旁。緣邊遮列兮往往相望。離離馬目兮連連鴈行。踔度閒置兮徘徊中央。違閣奮翼兮左右翱翔。道狹敵眾兮情無遠行。棋多無策兮如聚群羊。駱驛自保兮先後來迎。攻寬擊虛兮蹌　內房。利則為時兮便則為強。厭于食兮壞決垣牆。堤潰不塞兮泛濫遠長。橫行陣亂兮敵心駭惶。迫兼棋　兮頗棄其裝。已下險口兮鑿置清坑。窮其中罫兮如鼠入囊。收取死卒兮無使相迎。當食不食兮反受其殃。勝負之　兮于言如髮。乍緩乍急兮上且未　。白黑紛亂兮于約如葛。雜亂交錯兮更相度越。守規不固 \\n 馬融　四 \\n 兮為所唐突。深入貪地兮殺亡士卒。狂攘相救兮先後并沒。上下雜遝兮四面隔閉。圍合罕散所對哽咽。韓信將兵兮口難通絕。自陷死地兮設見讙譎。誘敵先行兮往往一室。捐棋委食兮遺三將七。遲逐爽問兮轉相伺密。商度地道兮棋相連結。蔓延連閣兮如火不滅。扶疏布散兮左右流溢。浸淫不振兮敵人懼慄。迫促踧踖兮惆悵自失。計功相除兮以時早訖。事留變生兮搶棋欲疾。營惑窘乏兮無令詐出。深念遠慮兮勝乃可必。（蓺文類聚七十四。古文苑。） \\n 樗薄賦 \\n 昔有玄通先生。遊于京都。道德既備。好此樗蒲。伯陽入戎。以斯消憂。枰則素旃紫罽。出乎西鄰。緣以繢繡。紩以綺文。杯則榣木之幹。出自昆山。矢則藍田之石。卞和所工。含精玉潤。不細不洪。馬則元犀象牙是磋是礱。杯為上將。木為尹副。齒為號令。馬為異距。籌為策動。矢法卒數。于是芬葩貴戚。公侯之儔。坐華榱之高殿。臨激水之清流。擫五木。散九齒。勒良馬。取道里。是以戰無常勝。時有逼逐。臨敵攘圍。事在將帥。見利電發。紛綸滂沸。精誠一叫。十盧九雉。磊落距踔。并來猥至。先名所射。應聲紛潰。勝貴歡悅。負者沈悴。（蓺文類聚七十四。） \\n 龍虎賦 \\n 勇怯見之。莫不主臣。（史記陳平世家集解注。） \\n 陽嘉二年舉敦樸對策 \\n 臣聞立天之道。曰陰與陽。立地之道。曰柔與剛。夫陰陽剛柔。天地所以立也。取仁于陽。資義于陰。柔以施德。剛以行刑。各順時月。以厚群生。帝王之法。天地設位。四時代序。王者奉順。則風雨時至。嘉禾毓植。天失其度。則咎徵並至。饑饉薦臻。今科條品制禁令。所以承天順民者。備矣悉矣。不可加矣然而不平之效。猶有咨嗟之怨者。百姓屢聞恩澤之聲。而示見惠和之實也。今從政者變忽法度。以殺戮威刑為能賢。問其國守相及令長何如。其稱之 \\n 馬融　五 \\n 也曰大急。其毀之也曰大緩。夫急致寒。緩致燠。二者罪同。而論者許急。此陰陽所以不和也。復之道。審察緩急之傍[傍當作謗]譽。鈞同寒燠之罪罰。以崇王政。則陰陽和也。好惡既明。則宰官之吏。知所避就。又正身以先之。嚴以蒞之。不變則刑罰之。夫知為善之必利。為惡之必害。孰能不化。則官良矣。臣聞洪範八政。以食為首。周禮九職。以農為本。民失耕桑。飢寒並至。盜賊之原所由起也。古之足民。仰足以養父母。俯足以畜妻子。然後敦五教。宣三德。則休嘉之化可致也。夫足者。非能家給而人足。量其財用。為其制度。故嫁娶之禮儉。則昏姻以時矣。喪制之禮約。則終者掩藏矣。不奪其時。則農夫不失矣。夫妻子以累其心。產業以重其志。舍此而為非者。雖有必不多矣。今則不然。此盜賊所以不息。誠使制度必行。禁令必止。則仕者不濫法式之外。百工不作無用之器。商賈不通難得之貨。農夫不失三時之務各安所業。則盜賊消除。災害不起矣。（袁宏後漢紀十八。） \\n 大中之道。在天為北辰。在地為人君。（續漢五行志五注補。） \\n 飛章虛誣李固（順帝時） \\n 臣聞尹不稽古。無以承天。臣不述舊。無以奉尹。昔堯殂之後。舜仰慕三年。坐則見堯于牆。食則睹堯于羹。斯所謂聿追來孝。不失臣子之節者。太尉李固。因公假私。依正行邪。離閒近戚。自隆支黨。至于表舉薦達。例皆門徒。及所辟召。靡非先舊。或富室財賂。或子婿婚屬。其列在官牒者。凡四十九人。又廣選賈豎。以補令史。慕求好馬。臨窗呈試。出入踰侈。輜軿曜日。大行在殯。路人掩涕。固獨胡粉飾貌。瓥頭弄姿。槃旋偃仰。從容冶步。曾無慘怛傷悴之心。山陵未成。違矯舊政。善則稱已。過則歸君。　除近臣。不得侍送。作威作福。莫固之甚。臣聞台輔之位。實和陰陽。璇璣不平。寇賊姦軌。則責在太尉。固受任之後。東南跋扈。兩州數郡。千里蕭條。兆人傷損。大化陵遲。而詆疵先主。苟肆狂狷。存無廷爭之忠。沒有誹謗之說。夫子罪莫大于累父。臣惡莫深于毀君。固之過釁。事合誅辟。（後漢李固傳。　按。吳祐傳云。梁冀誣奏太尉李固。時馬融在坐。為冀草章。馬融傳云。為梁冀草奏李固。又作大將軍西第頌。以此頗為正直所羞。） \\n 馬融　六 \\n 上疏乞自效 \\n 今雜種諸羌。轉相鈔盜。宜及其未并。亟遣深入。破其支黨。而馬賢等處處留滯。羌胡百里望塵。千里聽聲。飲酒高會。不以為慮。坐食穀米。未聞所擊。臣竊惑之。夫事不復校。而可收名獲實。斯乃征討者之私便。非國家之公利也。臣聽輿人之頌云。賢欲目前受降。使譁聲東聞。且懼士卒將不堪命。有高克潰叛之變也。臣又聞吳起為將。署不張蓋。寒不披裘。戎事不邇女器。（御覽七百六十一引云或遺之一　酒。注之上流。使士卒迎流飲其下。明不獨也。當是此下刪文。）今賢野次垂幕。珍肴雜遝。兒子侍妾。事與古反。（御覽七百八引云。于中軍帳內施毾　。士卒飄于風雪。當是此處刪文。）臣兄弟受恩。誠私憤悒。鉛錫之刀。以效一割之用。臣願請兵五千。纔加步隊之號。庶自率勵。與之齊勇。昔毛遂願處囊中。趙之廝養欲說燕。初為眾笑。後效其功。臣託儒者。不便武職。猥陳此言。方之群司。知當受虛誕之辜。唯加裁省。（袁宏後漢紀十九。） \\n 今雜種諸羌。轉相鈔盜。宜及其未并。亟遣深入。破其支黨。而馬賢等處處留滯。羌胡百里望塵。千里聽聲。今逃匿避回。漏出其後。則必侵寇三輔。為民大害。臣願請賢所不可用關東兵五千。裁假部隊之號。盡力率厲。埋根行道。以先吏士。三旬之中。必克破之。臣少習學蓺。不更武職。猥陳此言。必受誣罔之辜。昔毛遂廝養。為眾所蚩。終以一言。克定從要。臣懼賢等專守一城。言攻于西。而羌出于東。且其將士必有高克潰叛之變。（後漢馬融傳。　按。此與袁宏紀各有刪節。而語次不同。） \\n 馬融　七 \\n 上書請赦龐參梁慬（元初中） \\n 伏見西戎反畔。寇鈔五州。陛下愍百姓之傷痍。哀黎元之失失業。單竭府庫。以奉軍師。昔周宣獫狁。侵鎬及方。孝文匈奴。亦略上郡。而宣王立中興之功。文帝建太宗之號。非惟兩主有明叡之姿。抑亦扞城有虓虎之助。是以南仲赫赫。列在周詩。亞夫赳赳。載于漢策。竊見前護羌校尉龐參。文武昭備。智略弘遠。既有義勇果毅之節。兼以博雅深謀之姿。又度遼將軍梁慬。前統西域。勤苦數年。還留三輔。功效克立。閒在北邊。單于降服。今皆幽囚。陷于法網。昔荀林父敗績于邲。晉侯使復其位。孟明視喪師于崤。秦伯不替其官。故晉并赤狄之土。秦穆遂霸西戎。宜遠覽二君。使參慬得在寬宥之科。誠有益于折衝。毗佐于聖化。（後漢龐參傳。） \\n 延光四年日蝕上書 \\n 伏讀詔書。陛下深惟禹湯罪已之義。帥咎自責。寅畏天戒。詳延百僚。博問公卿。知變所自。審得厥故。修復往術。以答天命。臣子遠近。莫不延頸企踵。苟有隙空。一介之知。事願自效。貢納聖聽。臣伏見日蝕之占。自昔典籍。十月之交。春秋傳記。漢注所載。史官占候。群臣密對。陛下所觀覽。左右所諷誦。可謂詳悉備矣。雖復廣問。陷在前志。無以復加。乃者茀氣于[于當作干]參。臣前得敦朴之人。後三年二月。對策北宮端門。以為參者四方之位。其于分野。并州是也。殆謂西戎北狄。其後種羌叛戾。烏桓犯上郡。并涼動兵。驗略效矣。今復見大異。申誠[誠當作誡]重譴。于此二城。海內莫見。三月一日。合辰在婁。婁又西方之宿。眾古[古當作占]顯明者。羌及烏桓有悔過之辭。將吏策動之名。臣恐受仕典牧者。苟脫目前。皆粗圖身一時之權。不顅為國百世之利。論者美近功。忽其遠。則各相不大疢病。伏為[為當作惟]天象不虛。老子曰。圖難于其易也。為大于其細也。消災復異。宜在于今。詩曰。日月告凶。不用其行。四國無政。不用其良。傳曰。國無政。不用善。則自取謫于日月之災。故政不可不慎也。務三而已。一曰擇人。二曰安民。三曰從時。臣融伏惟方今有道之世。漢典設張。侯甸采衛。司民之吏。案三[三當作繩]循墨。雖有殿最。所差無幾。其陷罪辟。身自取禂。姓未被其大傷。至邊郡牧御 \\n 馬融　八 \\n 失和。吉之與凶。敗之與成。優劣相懸。不誠不可。審擇其人。上以應天變。下以安民隸。竊見列將于孫。生長京師。食仰租奉。不知稼穡之艱。又希遭阨困。故能果毅輕財。施與孤弱。以獲死生之用。此其所長也。不拘法禁。奢泰無度。功勞足以宣威。踰濫足以傷化。此其所短也。州郡之士。出自貧苦。長于撿捙。雖專賞罰。不敢越溢。此其所長也。拘文守法。遭遇非常。狐疑無斷。畏首畏尾。威恩纖薄。外內離心。士座不附。此其所短也。必得將兼有二長之才。無二短之累。參以吏事。任以兵法。有此數姿。然後能折衝厭難。致其功實。轉災為福。孔子曰。十室之邑。必有忠信如丘者焉。以天下之大。四海之眾。云無若人。臣以為誣矣。宜特選詳譽。審得其真。鎮守二方。以應用良擇人之義。以塞大異也。（續漢五行志六注引馬融集。是時融為許令。其四月庾申。自縣上書云云。） \\n 又陳星孛 \\n 星勃參畢。參西方之宿。畢為邊兵。至于分野。并州是也。西戎北狄。殆將起乎。宜備二方。（後漢馬融傳。） \\n 奏馬賢事 \\n 賢專于軍。設重韋疊幕。以油表其上。　夷其山為誶。翠設其中。（鈔書一百三十二。） \\n 與竇伯向書（竇章字伯向。） \\n 孟陵奴來賜書。見手跡。歡喜何量。次于面也。書雖兩紙。紙八行。行七字。七八五十六字。百十二言耳。（蓺文類聚三十一。） \\n 與謝伯世書 \\n 憒憒愁思。猶不解懷。思在竹閒。放狗逐麋。晚秋涉冬。大蒼出籠。黃棘下菟。芼以乾葵。以送餘日。茲樂而己。（蓺文類聚九十一。御覽九百三十六。） \\n 馬融　九 \\n 書序 \\n 泰誓後得。案其文似若淺露。文云。八百諸侯。不召自來。不期同時。不謀同辭。及火復于上。至于王屋。流為鵰。至五。以穀俱來。舉火神怪。得無在子所不語中乎。又春秋引泰誓曰。民之所欲。天必從之。國語引泰誓曰。朕夢協朕卜。襲于休祥。戎商必克。孟子引泰誓曰。我武惟揚。侵于之疆。取彼凶殘。我伐用張。于湯有光。孫卿引泰誓曰。獨夫受。禮記引泰誓曰。予克受。非予武。惟朕文考無罪。受克予。非朕文考有罪。惟予小子無良。今文泰誓。皆無此語。吾見書傳多矣。所引泰誓而不在泰誓者甚多。弗復悉記。略舉五事以明之。亦可知矣。（尚書泰誓序正義。　案。張溥本有忠經序。忠經及序。皆宋人依託。不錄。） \\n 廣成頌 \\n 鄧太后臨朝。騭兄弟輔政。而俗儒世土。以為文德可興。武功宜廢。遂寢蒐狩之禮。自戰陳之法。故猾賊從橫。乘此無備。融乃感激。以為文武之道。聖賢不墜。五才之用。無或可廢。元初二年。上廣成頌以諷諫。其辭曰。 \\n 臣聞孔子曰。奢則不孫。儉則固。奢儉之中。以禮為界。是以蟋蟀山樞之人。並刺國君。諷以太康馳驅之節。夫樂而不荒。憂而不困。先王所以平和府藏。頤養精神。致之無疆。故戛擊鳴球。載于虞謨。吉日車攻。序于周詩。聖主賢君。以增盛美。豈徒為奢淫而已哉。伏見元年以來。遭值厄運。陛下戒懼災異。躬自菲薄。荒棄禁苑。廢弛樂懸。勤憂潛思。十有餘年。以過禮數。重以皇太后體唐堯親九族篤睦之德。陛下履有虞烝烝之孝。外舍諸家。每有憂疾。聖恩並勞。遣使交錯。稀有絕。時時寍息。又無以自娛。樂。殆非所以逢迎太和。裨助萬福也。臣愚以為雖尚頗有蝗蟲。今年五月以來。雨露時澍。祥應將至。方涉冬節。農事閒隙。宜幸廣成。覽原隰。觀宿麥。勸收藏。因講武校獵。使寮庶百姓。復睹羽旄之美。聞鐘鼓之音。歡欣喜樂。鼓無疆畔。以迎和氣。招致休慶。小臣螻蟻。不勝區區。職在書籍。謹依舊文。重述蒐狩之義。 \\n 馬融　十 \\n 作頌一篇。并封上。淺陋鄙薄。不足觀省。臣聞昔命師于。偃伯于靈臺。或人嘉而稱焉。彼固未識夫雷霆之為天常。金革之作昏明也。自黃炎之前。傳道罔記。三五以來。越可略聞。且區區之酆郊。猶廓七十里之囿。盛春秋之苗。詩詠輔草。樂奏騶虞。是以大漢之初基也。宅茲天邑。總風雨之會。交陰陽之和。揆厥靈囿。營于南郊。徒觀其　場區宇。恢眙曠蕩。　敻勿罔。寥豁鬱決。騁望千里。天與地莽。于是周阹環瀆。右矕三塗。左概嵩嶽。面據衡陰。箕背王屋。浸以波溠。夤以榮洛。金山石林。殷起乎其中。峨峨磑磑。鏘鏘崔崔。隆穹槃回。嵎峗錯崔。神泉側出。丹水涅池。怪石浮磬。燿焜于其陂。其士毛則搉牧薦草。芳茹甘荼。茈萁芸蒩。昌本深蒲。芝荋董荁。蘘荷芋渠。桂荏鳧葵。格　菹干。其植物則玄林包竹。藩陵蔽京。珍林嘉樹。建木叢生。椿梧栝柏。柜柳楓楊。豊彤對蔚。崟　槮　。翕習春風。含津吐榮。鋪于布濩。蓶扈蘣熒。惡可殫形。至于陽月。陰慝害作。百草畢落。林衡戒田。焚萊柞木。然後舉天網。頓八紘。揫斂九藪之動物。繯橐四野之飛征。鳩之乎茲囿之中。山敦雲移。群鳴膠膠。鄙騃譟讙。予野聽從。離朱目眩。隸首策亂。陳子籌昏。于是營圍恢廓。充　川谷。罦罝羅羉。彌綸阬澤。拜牢陵山。校隊案部。前後有屯。甲乙相伍。戊子為堅。乘輿乃以吉月之陽朔。登于疏鏤之金路。六驌驦之玄龍。建雄虹之旌夏。揭鳴鳶之修橦。曳長庚之飛髾。載日月之太常。棲招搖與玄弋。注枉矢于天狼。羽毛紛其髟鼬。揚金　而拖玉瓖。屯田車于平原。播同徒于高岡。旃旝摻其如林。錯五色以摛光。清氛埃。埽野湯。誓六師。搜雋良。司行走勒卒。司馬平行。車攻馬同。教達戒通。伐咎鼓撞華鐘。獵行走縱。赴榛叢。徽嫿霍奕。別騖分奔。騷擾聿皇。往來交舛。紛紛回回。南北東西。風行雲轉。匈磕隱訇。黃塵勃滃。闇若霧昏。日月為之籠光。列宿為之翳昧。僄狡課才。勁勇程氣。狗馬角逐。鷹鸇競鷙。驍騎旁佐。輕橫厲。相與陸梁聿皇于中原。絹猑蹄。鏦特肩。脰完羝。撝介鮮。散毛族。梏羽 \\n 馬融　十一 \\n 群。然後飛鋋電激。流矢雨墜。各指所質。不期俱殪。竄伏扔輪。發作梧　。祋殳狂擊。頭陷顱倅[倅當作碎]。獸不得猭。禽不得瞥。或夷由未殊。顛狽頓躓。蠕蠕蟫蟫。充衢塞隧。葩華　布。不可勝計。若夫鷙獸毅蟲。倨牙黔口。大匈哨後。縕巡歐紆。負隅依阻。莫敢嬰禦。乃使鄭叔晉婦之徒。睽孤刲刺。裸裎衵裼。冒　柘。搓棘枳。窮浚谷。底幽嶰。暴斥虎。搏狂兕。獄　熊。抾封狶。或輕訬趬悍。庾疏嶁領。犯　嵩巒。陵喬松。履修樠。踔　枝。杪標端。毣蒼蜼。掎玄猿。木產盡。寓屬單。罕罔合部。罾弋同曲。類行並驅。星布麗屬。曹伍相保。各有分局。矰碆飛流。纖羅絡縸。遊雉群驚。晨鳧輩作。翬然雲起。霅爾雹落。爾乃藐觀高蹈。改乘回轅。泝恢方。撫馮夷。策句芒。超荒忽。出重陽。厲雲漢。橫天溝。導鬼區。徑神場。詔靈保。召方相。驅厲疫。走蜮祥。梢罔兩。拂游光。枷天狗。紲墳羊。然後緩節舒容。餥回安步。降集波禦。川衡澤虞。矢魚陳罟。茲飛宿沙。田開古蠱。翬終葵。揚關斧。刊重冰。撥蟄戶。測潛鱗。踵介旅。逆獵湍瀨。渀薄汾撓。淪滅潭淵。左摰夔龍。右提蛟鼉。春獻王鰗。夏薦鱉黿。于是流覽遍照。殫變極態。上不究竟。山谷蕭條。原野嵺愀。上無飛鳥。下無走獸。虞人植旍。獵者效具。車弊田罷。旋入禁囿。棲遲乎昭明之觀。休息乎高光之樹。以臨乎宏池。鎮以瑤臺。純以金堤。樹以蒲柳。被以綠莎。瀇瀁沆漭。錯紾槃委。天地虹洞。固無端涯。大明生東。月朔西陂。乃命壺涿。驅水蠱。逐罔螭。滅短狐。籍鯨鯢。然後方餘皇。連舼舟。張雲帆。施晲幬。靡颸風。陵迅流。發櫂歌。縱水謳。淫魚出。著蔡浮。湘靈下。漢女游。水禽鴻鵠。鴛鴦鷗鷖。鴿鴰鸕鷁。鷺鵊鷿　。乃安斯寢。戢翮其涯。魴鱮。鰋鯉鱨魦。樂我純德。騰踊相隨。雖靈沼之白鳥。孟津之躍魚。方斯蔑矣。然猶詠歌于伶簫。載陳于方策。豈不哀哉。于是宗廟既享。庖廚既充。車徒既簡。器械既攻。然後擺牲班禽。淤賜犒功。群師疊伍。伯校千重。山罍常滿。房俎無空。酒正案隊。膳夫巡行。清醪車湊。燔炙騎將。鼓駭舉爵。鐘鳴既觴。若迺陽阿衰斐之晉制。闡鼀華羽之南 \\n 馬融　十二 \\n 音。所以洞蕩匈臆。發明耳目。疏越蘊慉。駭惆底伏。鍠鍠鎗鎗。奏于農郊大路之衢。與百姓樂之。是以明德耀乎中夏。威靈暢乎四荒。東鄰浮以臣海而入享。西旅越蔥嶺而來王。南特許因九譯而致貢。朔狄屬象胥而來同。蓋安不忘危。治不忘亂。道在乎茲。斯固帝王之所以曜神武而折遐衝者也。方今大漢收功于道德之林。致平于仁義之淵。忽蒐狩之禮。闕槃虞之佃。闇昧不睹日月之光。聾昏不聞雷霆之震。于今十二年。為日久矣。亦方將刊禁臺之祕藏。發天府之官常。由質要之故業。率典刑之舊章。采清原。嘉岐陽。登俊桀。命賢良。舉淹滯。拔幽荒。察淫侈之華譽。顧介特之實功。聘畎畝之群雅。宗重淵之潛龍。乃儲精山藪。　思河澤。目曬鼎俎。耳聽康衢。營傳說于胥靡。求伊尹于庖廚。索膠融于魚鹽。聽甯戚于大車。畬之昌言而宏議。軼越三家。馳騁五帝。悉覽休祥。摠括群瑞。遂棲鳳皇于高梧。宿麒麟于西園。納焦僥之珍羽。受王母之白環。永逍遙乎宇內。與二儀乎無疆。貳造化于后土。參神施于昊乾。超特逵而無儔。煥巍巍而無原。豐千億之子孫。　萬載而永延。禮樂既闋。北轅反旆。至自新城。背伊闕。反洛京。（後漢馬融傳。） \\n 東巡頌 \\n 允迪在昔。紹烈陶唐。殷天衷。克搖光。若時則。運瓊衡。敷六典。經八成。變和萬殊。總領神明。肆類乎上帝。燔柴乎三辰。禋祀乎六宗。祗燎乎群神。遂發號群司。申戒百工。卜筮稱吉。蓍龜襲從。南征有時。馮相告祥。清夷道而後行。曜四國而揚光。殿聖義于巡狩。喜圻畤而詠八荒。指宗嶽以為期。固岱神之所望。散齋既畢。越異良辰。棫槱增構。烈火燔燃。暉光四煬。焱爛薄天。蕭香肆升。青煙習雲。珪璋峨峨。犧牲潔純。鬱鬯宗开。明水玄樽。空桑孤竹。咸池雲門。六八匝變。神祇並存。（蓺文類聚三十九。初學記十三。御覽五百三十七。） \\n 馬融　十三 \\n 梁大將軍西第頌 \\n 西北戌亥。玄石承輸。蝦暯吐寫。庚辛之域。（甫齊書禮志。上引西第賦。通典五十五。） \\n 黃果揚芳。紫房潰漏。（文選蜀都賦注。又潘岳閑居賦注。） \\n 胡桃自零。（文選蜀都賦注。御覽九百七十一。） \\n 騰極受檐。陽馬承阿。（文選景福殿賦注。又七命注。） \\n 遺令 \\n 穿中除五時衣。但得施逢絹單衣。（御覽六百九十一。） \\n 冢中不得下銅唾壺。（御覽七百三。） \\n 自敘 \\n 融字季長。右扶風茂陵人。少而好問。學無常師。大將軍鄧騭召為舍人。棄游武都。會羌虜起。自關以西道斷。融以謂古人有言。左手據天下之圖。而右手刎其喉。愚夫不為。何則。生貴于天下也。豈以曲俗咫尺為羞。滅無限之身哉。因往應之。為校書郎。出為南郡太守。（世說文學篇注引融自敘。） \\n  \\n 　 \\n  \\n   \\n  "}
{"章节": "全後漢文卷十九", "正文": "　 \\n 全後漢文卷十九 \\n 　 \\n  \\n 烏程嚴可均校輯 \\n 范升 \\n 升字辯卿。代郡人。莽時大司空王邑辟為議曹史。後奉使上黨。遇漢兵。留不還。建武初徵拜議郎。遷博士後為出妻所告。繫獄得出。永平中為聊城令。坐事免。 \\n 上疏讓博士 \\n 臣與博士梁恭山陽太守呂羌俱修梁丘易。二臣年並耆艾。經學深明。而臣不以時退。與恭並立。深知羌學。又不能達慚負二老。無顏于世。誦而不行。知而不言。不可開口。以為人師。願推博士。以避恭羌。（後漢范升傳。建武二年。） \\n 范升　一 \\n 上疏請謚祭遵（建武九年） \\n 臣聞先王崇政。尊美屏惡。昔高祖大聖。深見遠慮。班爵割地。與下分功。著錄動臣。頌其德美。生則寵以殊禮。奏事不名。入門不趨。死則疇其爵邑。世無絕嗣。丹書鐵券。傳于無窮。斯誠大漢厚下安人。長久之德。所以累世十餘。歷載數百。廢而復興。絕而復續者也。陛下以至德受命。先明漢道。褒序輔佐。封賞功臣。同符祖宗。征虜將軍潁陽侯遵。不幸早夢。陛下仁恩。為之感傷。遠迎河南。惻怛之慟。形于聖躬。喪事用度。仰給縣官。重賜妻子。不可勝數。送死有以加生。厚亡有以過存。矯俗厲化。卓如日月。古者臣疾君視。臣卒君弔。德之厚者也。陵遲以來久矣。及至陛下。復興斯禮。群下感動。莫不自厲。臣竊見遵修行積善。竭忠于國。北平漁陽。西拒隴蜀。先登坻上。深取略陽。眾兵既退。獨守衝難。制御士心。不越法度。所在吏人。不知有軍。清名聞于海內。謙白著于當世。所得賞賜。輒盡與吏士。身無奇衣。家無私財。同產兄午。以遵無子。娶妾送之。遵乃使人逆而不受。自以身任于國。不敢圖生慮繼嗣之計。臨死遺誡。牛車載喪。薄葬洛陽。問以家事。終無所言。任重道遠。死而後已。遵為將軍。取士皆用儒術。對酒設樂。必雅歌投壺。又建為孔子立後。奏置五經大夫。雖在軍旅。不忘俎豆。可謂好禮悅樂宁死善道者也。禮。生有爵。死有謚。爵以殊尊卑。謚以明善惡。臣愚以為宜因遵薨。論敘眾功。詳案謚法。以禮成之。顯章國家篤古之制。為後嗣法。（後漢祭遵傳。） \\n 奏難費氏易左氏春秋立博士（建武四年） \\n 臣聞主不稽古。無以承天。臣不述舊。無以奉君。陛下愍學微缺。勞心經蓺。情存博聞。故異端競進。近有司請置京氏易博士。群下執事。莫能據正。京氏既立。費氏怨望。左氏春秋復以比類。亦希置立。京費已行。次復高氏。春秋之家。又有騶夾。如令左氏費氏得置博士。高氏騶夾。五經奇異。並復求立。各有所執。乖戾分爭。從之則失道。不從則失人。將恐陛下必有厭倦之聽。孔子曰。博學約之。弗叛矣。夫。夫學而不約。必叛道也。顏淵曰。博我以文。約我以禮。孔子可謂知教。顏淵可謂善學矣。老子曰。學道曰損。損猶約也。 \\n 范升　二 \\n 又曰。絕學無憂。絕末學也。今費左二學。無有本師。而多反異。先帝前世。有疑于此。故京氏雖立。輒復見廢。疑道不可由。疑事不可行。詩書之作。其來已久。孔子尚周流游觀。至于知命。自衛反魯。乃正雅頌。今陛下草創天下。紀綱未定。雖設學官。無有弟子。詩媾不講。禮樂不修。奏立左費。非政急務。孔子曰。攻乎異端。斯害也已。傳曰。聞疑傳疑。聞信傳信。而堯舜之道存。願陛下疑先帝之所疑。信先帝之所信。以示反本。明不專已。天下之事所以異者。以不一本也。易曰。天下之動。貞夫一也。又曰。正其本。萬事理。五經之本。自孔子始。謹奏左氏之失。凡十四事。（後漢范升傳。） \\n 奏毀周黨等 \\n 臣聞堯不須許由巢父而建號天下。周不待伯夷叔齊而王道以成。伏見太原周黨、東海王良、山陽王成等。蒙受厚恩。使者三聘。乃肯就車。脫衣解履。升于華轂。及陛見帝廷。黨不以禮屈。伏而不謁。偃塞[塞當作蹇]敖慢。逡巡進退。同時俱逝。黨等文不能演義。武不能死君。釣彩華名。庶幾三公之位。臣願與並坐雲臺之下。考試圖國之道。不如臣言。伏虛妄之罪。而敢私竊虛名。誇上求高。皆大不敬。（後漢周黨傳。又御覽四百九十八引東觀漢記。） \\n 奏記王邑 \\n 升聞子以人不閒于其父母為孝。臣以下不非其君上為忠。今眾人咸稱朝聖。皆曰公明。蓋明者無不見。聖者無不聞。今天下之事。昭昭于日月。震震于協霆。而朝云不見。公云不聞。元元焉所呼天。公以為是而不言。則過小矣。知而從令。則過大矣。二者于公。無可以免。宜乎天下歸怨于公矣。朝以遠者不服為至念。升以近者不服為重憂。今動與時戾。事與道反。馳騖覆車之轍。探湯敗事之後。出益可怪。晚發愈可懼耳。方春歲首。而動發遠役。藜藿不充。田荒不耕。穀價騰躣。斛至數千。吏人陷于湯火之中。非國家之人也。如此則胡貊守關。青徐之寇。在于帷帳矣。升有一言可以解天下例懸。免元元之急。不可書傳。願蒙引見。極陳所懷。（後漢范升傳。） \\n 范升　陳元　三 \\n 陳元 \\n 元字長孫。蒼梧廣信人。莽厭難將軍陳欽子。以父任為郎。建武中辟司空李通府。又辟司徒歡陽歙府。以病去。年老卒于家。有集一卷。 \\n 上疏難范升奏左氏不宜立博士 \\n 陛下撥亂反正。文武並用。深愍經蓺謬雜。真偽錯亂。每臨朝日。輒延群臣講論聖道。知兵明至賢。親受孔子。而公羊穀梁傳聞于後世。故詔立左氏。博詢可否。示不專已。盡之群下也。今論者沈溺所習。翫守舊聞。固執虛言傳受之辭。以非親見實事之道。左氏孤學少與。遂為異家之所覆冒。夫至音不合眾聽。故伯牙絕絃。至竇不同眾好。故卞和泣血。仲尼聖德。而不容于世。況于竹帛餘文。其為雷同者所排。固其宜也。非陛下至明。孰能察之。臣元竊見博士范升等所議奏左氏春秋不可立。及太史公違戾。凡四十五事。案升等所言。前後相違。皆斷截小文。媟黷微辭。以年數小差。掇為巨謬。遺脫纖微。指為大尤。抉瑕擿釁。掩其弘美。（本傳作私美。從文選傳咸贈何劭王濟詩注改。）所謂小辯破言。小言破道者也。升等又曰。先帝不以左氏為經。故不置博士。後主所宜因襲。臣愚以為若先帝所行而後主必行者。則盤庚不當遷于殷。周公不當營洛邑。陛下不當都山東也。往者孝武皇帝好公羊。衛太子好穀梁。有詔詔太子受公羊。不得受穀梁。孝宣皇帝在人閒時。聞衛太子好穀梁。于是獨學之。及即位。為石渠論。而穀梁氏興。至今與公羊並存。此先帝後帝各有所立。不必其相因也。孔子曰。純儉。吾從眾。至于拜下。則違之。夫明者獨見。不惑于朱紫。聽者獨聞。不謬于清濁。故離朱不為巧眩移目。師矌不為新聲易耳。方今干戈少弭。戎事略戢。留思聖蓺。眷顧儒雅。採孔子下拜之義。卒淵聖獨見之旨。分明黑白。建立左氏。解釋先聖之積結。洮汰學者之累惑。使基業垂于萬世。後進無復狐疑。則天下幸甚。臣元愚鄙。嘗傳師言。如得以褐衣召見。俯伏庭下。誦孔氏之正道。理丘明之宿冤。若辭不合經。事不稽古。退就重誅。雖死之日。生之年也。（後漢陳元傳。） \\n 陳元　四 \\n 上疏駁江馮督察三公議 \\n 臣聞師臣者帝。賓臣者霸。故武王以太公為師。齊桓以夷吾為仲父。孔子曰。百官總已。聽于冢宰。近則高帝優相國之禮。太宗假宰輔之權。（袁宏紀作齊桓公以管夷吾為仲父。古之道也。近魏文侯友田子。諸侯不敢入其境。高皇帝令相國奏事不拜。入殿不趨。所以寵大臣也。）及亡新王莽。遭漢中衰。專操國柄。以偷天下。況已自喻。不信群臣。奪公輔之任。損宰相之威。以刺舉為明。徼訐為直。至乃陪僕告其君長。子弟變其父兄。罔密法峻。大臣無所措手足。然不能禁董忠之謀。身為世戮。故人君患。在自驕。不患驕臣。失在自任。不在任人。是以文王有日昃之勞。周公執吐握之恭。不聞其崇刺舉務篤[篤當作督]察也。方今四方尚擾。天下未一。百姓觀聽。咸張耳目。陛下宜修文武之聖典。襲祖宗之遺德。勞心下士。屈節待賢。誠不宜使有司察公輔之名。（後漢陳元傳。又見袁宏後漢紀七。各有刪節。） \\n 杜林 \\n 林字伯山。扶風茂陵人。涼州刺史杜鄴子。莽時為郡吏。後避亂河西。隗囂以為持書平。以疾辭祿。建武六年東歸。徵拜侍御史。遷大司徒司直。進光祿勳東海王傅少府。復為光祿勳。代朱浮為大司空。 \\n 陳元　杜林　五 \\n 請徙張步降兵疏（建武八年） \\n 臣聞先王無道。明聖用而治同也。見惡如農夫之務去草焉。芟夷蘊崇之絕其本根。勿使能殖。畏其易也。古今通道。傳其法于有漢。狼子野心。奔馬善騖。成王深知其終卒之患。故以殷民六族分伯禽。七族分康叔。懷姓九宗分唐叔。撿捙其姦宄。又遷其餘于成周。舊地雜俗。旦夕拘錄。所以挫其強禦之力。詘其驕恣之節也。及漢初興。上稽舊章。合符重規。徙齊諸田、楚昭屈景、燕趙韓魏之後。以稍弱六國強宗。邑里無營利之家。野澤無兼并之民。萬里一統。海內賴安。後輒因衰麤之痛。脅以送終之義。故遂相率而陪園陵。無反顧之心。追觀往法。政皆神道設教。強幹弱枝。本支百世之要也。是以皆永享康寍之福。無怵惕之憂。繼嗣承業。恭已而治。蓋盡此助也。其被災害民。輕薄無累重者。兩府遣吏護送饒穀之郡。或懼死亡。卒為傭賃。亦足以消散其口。救贍全其性命也。昔魯隱有賢行。將致國于桓公。乃流連貪位。不能早退。況草創兵長。卒無德能。直以擾亂。乘時擅權。作威玉食狃忕之意。徼幸之望。曼延無足。張步之計是也。小民負縣官不過身死。負兵家滅門殄世。陛下照然獨見成敗之端。或屬諸侯官府。元元少得舉首仰視。而尚遺脫。二千石失制御之道。令得復昌熾縱橫。比年大雨。水潦暴長。涌泉盈溢。災壞城郭官寺。吏民盧舍。潰徙離處。遺成坑坎。臣聞水陰類也。易卦。地上有水。比言性不相害。故曰樂也。而猥相毀墊淪失。常敗百姓安居。殆陰下相為蠹賊。有大小負勝不齊。均不得其所。侵陵之象也。詩云畏天之威。于時保之。惟陛下留神明察。往來懼思。天下幸甚。（續漢五行志三注補引東觀書。又略見袁宏後漢紀七。） \\n 杜林　六 \\n 上疏議郊祀故事 \\n 臣聞營河雒。以為民刻肌膚。以為刑封疆畫界。以建諸侯。井田什一以供國用三代之所同。及至漢興。因時宜。趨世務。省煩苛。取實事。不苟貪。高亢之論。是以去士中之京師。就關內之遠都。除肉刑之重律。用髡鉗之輕法。郡縣不置世祿之家。農人三十而取一。政卑易行。禮簡易從。民無愚智。思仰漢德。樂承漢紀。基業特起。不因緣堯。堯遠于漢。民不曉信。言提其耳。終不悅諭。后稷近于周。民戶知之。世據以興。基由其祚。本與漢異。郊祀高帝。誠從民望得萬國之歡心。天下福應。莫大于此。民奉種祀。且猶世主不失先俗。群臣僉薦鯀。考績不成。九載乃登。宗廟至重。眾心難違。不可卒改。詩云。不愆不忘。率由舊章。明當尊用祖宗之故文章也。宜如舊制。以解天下之惑。合于易之所謂先天而天弗違。後天而奉天時義。方軍師在外。祭可且如元年郊祭故事。（續漢祭祀志上注補引東觀書。又略見後漢杜林傳。又杜林傳注引東觀記。） \\n 奏諫從梁統增科禁 \\n 夫人情挫辱則節義之心損。刑網繁密。則苟免之行生。聖帝明王知其如此。故深識遠慮。動居其厚。故湯去三面之網。易著三驅之義。所以德刑參用。而示民有恥。漢德寬厚。民無二心。軍士左袒。樂為劉氏。多恩之所致也。至其後世。不能以德。而勤于法。故有吹毛求疵。詆欺無限。桃李之饋。集以成事。于是家無全行。國無廉夫。上下相遁。法不能止。而仁義之風替矣。陛下賢得失之要。深知其原。故破觚為圓。建斲為樸。法簡易遵。網疏易從。海內頌政。不勝其喜。宜如舊制。（袁宏後漢紀六。梁統上書。陳法令輕重。宜遵舊典。事下公卿。光祿勳杜林諫。上從林議。　案。後漢杜林傳。十四年。群臣上言古者肉刑嚴重。則人畏法令。宜增科禁。以防其源。詔下公卿。林奏。與此互異。今並載于後。） \\n 夫人情挫辱。則義節之風損。法防繁多。則苟免之行興。孔子曰。導之以政。齊之以刑。民免而無恥。導之以德。齊之以禮。有恥且格。古之明王。深識遠慮。動居其厚。不務多辟。周之五刑。不過三千。大漢初興。詳覽失得。故破矩為圓。斲彫為樸。蠲除苛政。更立疏網。海內歡欣。人懷寬德。及至其後。漸以滋章。吹毛索疵。詆欺無限。果桃菜茹之饋。集以成臧。小事無妨于義。以為大戮。故國無廉士。家無完行。至于法不能禁。令不能止。上下相遁。為敝彌深。臣愚以為宜如制。不合翻移。（後漢杜林傳。又見通典一百六十六。） \\n 杜林　杜詩七 \\n 上書薦鄭興 \\n 竊見河南鄭興。執義堅固。敦悅詩書。好古博物。見疑不惑。有公孫僑觀射父之德。宜侍帷幄。典職機密。昔張仲在周。燕翼宣王。而詩人悅喜。惟陛下留聽少察。以助萬分。（後漢鄭興傳。略見袁宏後漢紀六。） \\n 遣子奉書馬援 \\n 將軍內施九族。外有賓客。望恩者多。林父子兩人。食列卿祿常有盈。今送錢五萬。（後漢杜林傳注。御覽八百三十五。並引東觀記。） \\n 杜詩 \\n 詩字君公。河內汲人。莽時為郡功曹。更始時辟大司馬府。建武初三遷為侍御史。賜棨戟。拜成皋令。歷沛郡都尉汝南都尉。遷南陽太守。 \\n 薦伏湛疏（建武六年後） \\n 臣聞唐虞以股肱康。文王以士寍。是故詩稱濟濟。書曰良哉。臣詩竊見。故大司徒陽都侯伏湛。自行束脩。訖無毀玷。篤信好學。守死善道。經為人師。行為儀表。前在河內朝歌。及居平原。吏人畏愛。則而象之。遭時反覆。不離兵凶。秉節持重。有不可奪之志。陛下深知其能。顯以宰相之重。眾賢百姓。仰望德義。微過斥退。久不復用。有識所惜。（御覽作識者愍惜。）儒士痛心。臣竊傷之。湛容貌堂堂。國之光暉。智略謀慮。朝之淵藪。髫髮勵志。白首不衰。實足以先後王室。名足以光示遠人。古者選擢諸侯。以為公卿。四方回首。仰望京師。柱石之臣。宜居輔弼。出入禁門。補缺拾遺。臣詩愚戇。不足以知宰相之才。竊懷區區。敢不自竭。臣前為侍御史上封事。言湛公廉愛下。好惡分明。累世儒學。素持名信。經明行修。通達國政。尢宜近侍。納言左右。舊制。九州五尚書令。一郡二人。可以湛代。頗為執事所非。便臣詩蒙恩深渥。所言誠有益于國。雖死無恨。故復越職。觸冒以聞。（後漢伏湛傳。又御覽三百八十九。六百三十一引東觀漢記。） \\n 杜詩　八 \\n 乞退郡疏 \\n 陛下亮成天工。克濟大業。偃兵修文。群帥反旅。海內合和。萬世蒙福。天下幸甚。唯匈奴未譬聖德。威侮二垂。陵虐中國。邊民虛耗。不能自守臣恐。武猛之將雖勤。亦未得解甲櫜弓也。夫勤而不息亦怨。勞而不休亦怨。怨恨之師。難復責功。臣伏睹將帥之情。功臣之望。冀一休足于內郡。然後即戎出命。不敢有恨。臣愚以為師克在和不在眾。陛下雖垂念北邊。亦嘗頗泄用之。昔湯武善御眾。故無忿鷙之師。陛下起兵十有三年。將帥和睦。士卒鳧藻。今若使公卿郡守出于軍壘。則將帥自厲。士卒之復比于宿衛。則戎士自百。何者。天下已安。各重性命。大臣以下。咸懷樂土。不讎其功。而厲其用。無以勸也。陛下誠宜虛缺數郡。以俟振旅之臣。重復厚賞。加于久役之士。如此。緣邊屯戍之師。競而忘死。乘城拒塞之吏。不辭其勞。則烽火精明。守戰堅固。聖王之政。必因人心。今猥用愚薄。塞功臣之望。誠非其宜。臣詩伏自惟忖。本以史吏一介之才。遭陛下創制大業。賢俊在外。空乏之閒。超受大恩。收養不稱。奉職無效。久竊祿位。令功臣懷慍。誠惶誠恐。八年上書。乞避功德。陛下殊恩。未許放退。臣詩蒙恩尤深。義不敢苟冒虛請。誠不勝至願。願退大郡受小職。及臣齒壯。力能經營劇事。如使臣詩必有補益。復受大位。雖析珪授爵。所不辭也。惟陛下哀矜。（後漢杜詩傳。） \\n 請以虎符發兵疏 \\n 臣聞兵者國之凶器。聖人所慎。舊制發兵。皆以虎符。其餘徵調。竹使而已。符策合會。取為大信。所以明著國命。斂持威重也。閒者發兵。但用璽書。或以詔令。如有姦人詐偽。無由知覺。愚以為軍旅尚興。賊虜未殄。徵兵郡國。宜有重慎。可立虎符。以絕姦端。昔魏之公子。威傾鄰國。猶假兵符。以解趙圍。若無如姬之仇。則其功不顯。事有煩而不可省。費而不得已。蓋謂此也。（後漢杜詩傳。） \\n 杜詩　第五倫　九 \\n 第五倫 \\n 倫字伯魚。京兆長陵人。莽時為吏。又為鄉嗇夫。自以久宦不達。變姓名為王伯齊。（袁宏後漢紀作王伯春。）久客河東。號為道士。建武中。京兆尹閻興召為主簿。署督鑄錢掾。領長安市。舉孝廉。補淮陽國醫工長。尋除扶夷長。未到官。追拜會稽太守。永平中坐法免。後為宕渠令。遷蜀郡太守。建武初代牢融為司空。元和末致仕。後數年卒。年八十餘。 \\n 上疏論馬防 \\n 臣愚以為貴戚可封侯以富之。不當職事以任之。何者。繩以法則傷恩。私以親則違憲。伏聞馬防今當西征。臣以太后恩仁。陛下至孝。恐卒有纖介。難為意愛。聞防請杜篤為從事中郎。多賜財帛。篤為鄉里所廢。客居美陽。女弟為馬氏妻。恃此交通。在所縣令苦其不法。收繫論之。今來防所。議者咸致疑怪。況乃以為從事。將恐議及朝廷。今宜為選賢能。以輔助之。不可復令防自請人。有損事望。苟有所懷。敢不自聞。（後漢第五倫傳。又略見袁宏後漢紀十一。） \\n 上疏褒稱盛美以勸成風德 \\n 陛下即位。躬天然之德。體晏晏之姿。以寬弘臨下。出入四年。前歲誅刺史二千石貪殘者六人。斯皆明聖所鑒。非群下所及。然詔書每下寬和。而政急不解。務存節儉。而奢侈不止者。咎在俗敝群下不稱故也。（袁宏紀此下有臣聞為政三年有成。必世而後仁。）光武承王莽之餘。頗以嚴為政。後代困之。遂成風化。郡國所舉。類多辨職俗吏。殊未有寬博之選。以應上求者也。陳留令劉豫。冠軍令駟協。並以刻薄之姿。臨人宰邑。專念掠殺。務為嚴苦。吏民愁怨。莫不疾之。而今之議者。反已為能。違天心。失經義。誠不可不慎也。非徒應坐豫協。亦當宜譴舉者。務進仁賢。以任時政。不過數人。則風俗自化矣。臣嘗讀書記。知泰以酷急亡國。又目見王莽亦以苛法自滅。故勤勤懇懇。實在于此。又聞諸王主貴戚驕奢踰制。京師尚然。何以示遠。故曰其身不正。雖令不從。以身教者從。以言教者訟。夫陰陽和。歲乃豐。君臣同心。化乃成也。其刺史太守以下拜除京師。及道出洛陽者。宜皆召見。可因博問四方。兼以觀察其人。諸上書言事有不合者。可但歸田里。不宜過加喜怒。以明在寬。臣愚不足採。（後漢第五倫傳。又見袁宏後漢紀十一。有刪節。亦有多出句。） \\n 第五倫　十 \\n 上疏論竇憲 \\n 臣得以空虛之質。當輔弼之任。互性駑怯。位尊爵重。拘迫大義。思自策厲。雖遭百死。不敢擇地。又況親遇危言之世哉。今承百王之敝。人尚文巧。咸趨邪路。莫能守正。伏見虎賁中郎將竇憲。椒房之親。典司禁兵。出入省闈。年盛志美。卑謙樂善。此誠其好士交結之方。然諸出入貴戚者。類多瑕釁禁錮之人。尤少守約安貧之節。士大夫無志之徒。更相販賣。雲集其門。眾煦飄山。聚蚊成雷。蓋驕逸所從生也。三輔論議者。至云以貴戚廢錮。當復以貴城浣濯之。猶解醒當以酒也。詖險趣勢之徒。誠不可親近。臣愚願陛下中宮嚴敕憲等。閉門自守。無妾交通士大夫。防其未萌。慮于無形。令憲永保福祿。君臣交歡。無纖介之隙。此臣之所至愿也。（後漢第五倫傳。又略見袁宏後漢紀十一。） \\n 上書請抑損后族 \\n 臣聞忠不隱諱。直不避害。不勝愚狷。昧死自表。書曰。臣無作威作福。其害于而家。凶于而國。傳曰。大夫無境外之交。東脩之饋。近代光烈皇后。雖友愛天至。而卒使陰就歸國。徒廢興賓客。其後梁竇之家。互有非法。明帝即位。竟多誅之。自是洛中無復權戚。書記請託。一皆斷絕。又譬諸外戚曰。苦身待士。不如為國。戴盆望天。事不兩施。臣常刻著五藏。書諸紳帶。而今之議者。復以馬氏為言。竊聞衛尉謬以布三千匹。城門校尉防以錢三百萬。私贍 \\n 第五倫　十一 \\n 三輔衣冠。知與不知。莫不畢給。又聞臘日亦遺其在洛中者錢各五千。越騎校尉光臘用羊三百頭、米四百斛、肉五千斤。臣愚以為不應經義。怕恐不敢以不聞。陛下情Q欲Y厚之。亦宜所以安之。臣今言此。誠欲上忠陛下。下全后家。裁蒙省察。（後漢第五倫傳。） \\n 封上吏民奏記 \\n 臣任重憂深。不能出奇策異謀。吏民責讓臣者多。謹並封上。（袁宏後漢紀十一。） \\n  \\n 　 \\n  \\n   \\n  "}
{"章节": "全後漢文卷二十", "正文": "　 \\n 全後漢文卷二十 \\n 　 \\n  \\n 烏程嚴可均校輯 \\n 馮衍 \\n 衍字敬通。京兆杜陵人。莽時更始將軍廉丹辟為掾。丹敗死。亡命河東。更始時。尚書僕射鮑永行大將軍事。安集北方。以為立漢將軍。領狼孟長。屯太原。後聞更始歿。為發喪。罷兵來降。光武怨不時至。見黜。尋以為曲陽令。有功不封。後為司隸從事。坐交通外戚得罪。赦歸故郡。永平中卒。有集五卷。 \\n 馮衍　一 \\n 顯志賳（又自論） \\n 馮子以為大人之德。不碌碌如玉。落落如石。風興雲蒸。一龍一蛇。與道翱翔。與時變化。夫豈守一節哉。用之則行。舍之則藏。進退無主。屈伸無常。故曰有法無法。因時為業。有度無度。與物趣舍。常務道德之實。而不求當世之名。闊略杪小之禮。蕩佚人閒之事。正身直行。恬然肆志。顧嘗好俶儻之策。時莫能聽用其謀。喟然長歎。自傷不遭。久棲遲于小字。不得舒其所懷。抑心折節。意悽情悲。夫伐冰之家。不利雞豚之自。委積之臣。不操市井之利。況歷位食祿二十餘年。而財產益狹。居處益貧。惟夫君子之仕。行其道也。慮時務者不能興其德。為身求者不能成其成功。去而歸家。復　旅于州郡。身愈據職。家彌窮困。卒離飢寒之災。有喪元子之禍。先將軍葬渭陵。哀帝之崩也。營之以為園。于是以新豐之東。鴻門之上。壽安之中。地勢高敞。四通廣大。南望酈山。北屬涇渭。東瞰河華龍門之陽。三晉之路。西顧酆鄗周秦之丘。宮觀之墟。通視千里。覽見舊都。遂定塋焉。退而幽居。蓋忠臣過故墟而歔欷。孝子入舊室而哀歎。每念祖考著盛德于前。垂鴻烈于後。遭時之禍。墳墓蕪穢。春秋烝嘗。昭穆無列。年衰歲暮。悼無成功。將西田牧肥饒之野。殖生產。修孝道。營宗廟。廣祭祀。然後闔門講習道德。觀覽乎孔老之論。庶幾乎松喬之福。上隴阪。陟高岡。游精宇宙。流目八紘。歷觀九州。山川之體。追覽上古得失之風。愍道陵遲。傷德分崩。夫睹其終必原其始。故存其人而詠其道。疆里九野。經營五山。眇然有思陵雲之意。乃作賦自厲。命其篇曰顯志。顯志者。言光明風化之情。昭章玄妙之思也。其辭曰。 \\n 開歲發春兮。百卉含英。甲子之朝兮。淚[淚當作汨]吾西征。發軔新豐兮。裴回鎬京。陵飛廉而太息兮。登平陽而懷傷。悲時俗之險阨兮。哀好惡之無常。棄衡石而意量兮。隨風波而飛揚。紛綸流于權利兮。親雷同而妒異。獨耿介而慕古兮。豈時人之所　。沮先聖之成論兮。邈名賢之高風。忽道德之珍麗兮。務富貴之樂耽。遵大路而裴回兮。履孔德之窈冥。固眾夫之所眩兮。孰能觀于無形。行勁直以離尤兮。羌前人之所有。內自省而不慚兮。遂定志而弗改。欣吾黨之唐虞兮。愍吾生之愁勤。聊發憤而揚情兮。將以蕩夫憂心。往者不可攀 \\n 馮衍　二 \\n 援兮。來者不可與其。病沒世之不稱兮。願橫逝而無由。陟雍畤而消搖兮。超略陽而不反。念生人之不再兮。悲六親之日遠。陟九嵕而臨　嶭兮。聽涇渭之波聲。顧鴻門而歔欷兮。哀吾孤之早零。何天命之不純兮。信吾罪之所生。傷誠善辜兮。齎此恨而入冥。嗟我思之不遠兮。豈敗事之可悔。雖九死而不暝兮。恐餘殃之有再。波[波當作淚]汎瀾而雨集兮。氣滂浡而雲披。心怫鬱而紆結兮。意沈抑而內悲。瞰太行之嵯峨兮。觀壺口之崢嶸。悼丘墓之蕪穢兮。恨昭穆之不榮。歲忽忽而日邁兮。壽冉冉其不與。恥功業之無成兮。赴原野而窮處。昔伊尹之干湯兮。七十說而乃信。皋陶釣于雷澤兮。賴虞舜而後親。無二士之遭遇兮。抱忠貞而莫達。率妻子而耕耘兮。委厥美而不伐。韓盧抑而不縱兮。騏驥絆而不試。獨慷慨而遠覽兮。非庸庸之所識。卑衛賜之阜貨兮。高顏回之所慕。重祖考之洪烈兮。故收功于此路。循四時之代謝兮。分五土之刑德。相林麓之所產兮。嘗水泉之所殖。修神農之本業兮。採軒轅之奇策。追周棄之遺教兮。軼范蠡之絕跡。陟隴山以隃望兮。眇然覽于八荒。風波飄其並興兮。情惆悵而增傷。覽河華之泱漭兮。望秦晉之故國。憤馮亭之不遂兮。慍去疾之遭惑。流山而周覽兮。徇碣石與洞庭。浮江河而入海兮。泝淮濟而上征。瞻燕齊之舊居兮。歷宋楚之名都。哀群后之不祀兮。痛列國之為墟。馳中夏而升降兮。路紆軫而多艱講。聖哲之通論兮。心愊憶而紛紜。惟天路之同軌兮。或帝王之異政。堯舜煥其蕩蕩兮。禹承平而革命。并日夜而幽思兮。終悇憛而洞疑。高陽貌其超遠兮。世孰可以論茲。　夏啟于甘澤兮。傷帝典之始傾。頌成康之載德兮。詠南風之高聲。思唐虞之晏晏兮。揖稷契以為朋。苗裔紛其條暢兮。至湯武而勃興。昔三后之純粹兮。每季世而窮禍。弔夏桀于南巢兮。哭殷紂于牧野。詔伊尹于亳郊兮。享呂望于酆州。功與日月齊光兮。名與三王爭 \\n 馮衍　三 \\n 流。楊朱號乎衢路兮。墨子泣乎白絲。知漸染之易性兮。怨造作之弗思。美關睢之識微兮。愍王道之將崩。拔周唐之盛德兮。捃桓文之譎功。忿戰國之遘禍兮。憎懽臣之擅彊。黜楚子于南郢兮。執趙武于溴梁。善忠信之救時兮。惡詐謀之妄作。聘申叔于陳蔡兮。禽荀自于虞虢。誅犁鋤之介聖兮。討臧倉之愬知。　子反于彭城兮。爵管仲于夷儀。疾兵革之寖滋兮。苦攻伐之萌生。沈孫武于五湖兮。斬白起于長平。惡叢巧之亂世兮。毒縱橫之敗俗。流蘇秦于洹水兮。幽張儀于鬼谷。澄德化之陵遲兮。烈刑罰之峭峻。燔商鞅之法術兮。燒韓非之說論。誚始皇之跋扈兮。投李斯于四裔。滅先王之法則兮。禍寖　而弘大。援前聖以制中兮。矯二主之驕奢。饁女齊于絳臺兮。饗椒舉于章華。摛道德之光耀兮。匡衰世之眇風。褒宋襄于泓谷兮。表季札于延陵。摭仁智之英華兮。激亂國之末流。觀鄭僑于溱洧兮。訪晏嬰于營丘。日曀曀其將暮兮。獨於邑而煩惑。夫何九州之博大兮。迷不知路之南北。駟素虯而馳騁兮。乘翠雲而相佯。就伯夷而折中兮。得務光而愈明。款子高于中野兮。遇伯成而定慮。欽真人之德美兮。淹躊躇而弗去。意斟偡而不澹兮。俟回風而容與。求善卷之所存兮。遇許由于負黍。軔吾車于箕陽兮。秣吾馬于穎滸。聞至言而曉領兮。還　吾反乎故宇。覽天地之幽奧兮。統萬物之維綱。究陰陽之變化兮。昭五德之清光。躍青龍于滄海兮。豢白虎于金山。鑿巖石而為室兮。託高陽以養仙。神雀翔于鴻崖兮。玄武潛于嬰冥。伏朱樓而四望兮。采三秀之華英。（文選豋樓賳注。謝眺鼓吹曲注。）纂前修之夸節兮。曜往昔之光勳。披徛季之麗服兮。揚屈原之靈芬。高吾冠之岌岌兮。長吾作佩之洋洋。飲六醴之清液兮。食五芝之茂英。揵六枳而為籬兮。（文選天台賦注。間居賦注。）築蕙若而為室。播蘭苜于中庭兮。列杜衡于外術。攢射干雜蘼蕪兮。搆木蘭與新夷。光扈扈而煬燿兮。紛郁郁而暢美。華芳曄其發越兮。時恍惚而莫貴。非惜身之埳軻兮。憐眾 \\n 馮衍　四 \\n 美之憔悴。游精神于大宅兮。抗玄妙之常操。處清靜以養志兮。實吾心之所樂。山峨峨而造天兮。林冥冥而暢茂。鸞回翔索其群兮。鹿哀鳴而求其友。誦古今以散思兮。覽聖賢以自鎮。嘉孔丘之知命兮。大老聃之貴玄。德與道其孰寶兮。名與身其孰親。陂山谷而閒處兮。守寂寞而存神。夫莊周之釣魚兮。辭卿相之顯位。於陵子之灌園兮。似至人之髣佛。蓋隱約而得道兮。羌窮悟而入術。離塵垢之窈冥兮。配喬松之妙節。惟吾志之所庶兮。固與俗之不同。既俶高[俶高之高當作儻]而高引兮。願觀其從容。（後漢馮衍傳。又略見蓺文類聚二十六。） \\n 楊節賦序 \\n 馮子耤于驪山之阿。渭水之陰。廢弔問之禮。絕游宦之路眇然有超物之心。無偶俗之志。（文選潘岳西征賦注。初學記六。） \\n 上疏自陳 \\n 臣伏念帝王大體古今通論。常獨慨然。夫以高祖之略。而陳平之謀。毀之則疏。譽之則親。以文帝之明。而魏尚之忠。繩之以法則為罪。施之以德則為功。逮至晚世。董仲舒言道德。見妒于公孫弘。李廣奮節于匈奴。見排于衛青。此忠臣之常為流涕也。臣衍自惟微賤之臣。上無無知之薦。下無馮唐之說。乏董生之才。寡李廣之勢。而欲免讒口。濟怨嫌。豈不難哉。臣衍之先祖。以忠貞之故。成私門之禍。而臣衍復。遭櫌攘之時。值兵革之際。不敢回行苟容。以求時之利。事君無傾邪之謀。將帥無虜掠之心。衛尉陰興。敬慎周密。內自修敕。外遠嫌疑。故敢與交通。興知臣之貧。數欲本業之。臣自惟無三益之才。不敢處三損之地。固讓而不受之。昔在更始太原。執貨財之柄。居倉卒之閒。據位食祿二十餘年。而財產歲狹。居處曰貧。家無布帛之積。出無輿馬之飾。于今遭清明之世。飭身躬力行之秋。而怨讎叢興。譏議橫世。藎富貴易為善。貧賤。難為工也。疏遠壟畝之臣。無望高闕之日。惶恐自陳。以救罪過。（袁宏後漢紀八。又見後漢馮衍傳。） \\n 馮衍　五 \\n 上書陳事 \\n 一曰顯文德。二曰褒武烈。三曰修舊功。四曰招俊傑。五曰明好惡。六曰簡法令。七曰差祿秩。八曰撫邊境。（袁宏後漢紀六。後漢馮衍傳。） \\n 說廉丹 \\n 衍聞順而成者。道之所大也。逆而功者。權之所貴也。是故期于有成。不問所由。論于大體。不守小節。昔逢丑父伏軾。而使其君取飲。稱于諸侯。鄭祭仲立。突而出忽。終得復位。美于春秋。蓋以死易生。以存易亡。君子之道也。　詭于眾意。寍國存身。賢智之慮也。故易曰。窮則變。變則通。通則久。是以自天祐之。吉無不利。若夫知其不可。而必行之。破軍殘眾。無補于主。身死之日。負義于時。知者不為。男者不行。且衍聞之。得時無怠。張良以五世相韓。椎秦始皇博浪之中。勇冠平賁育。名高乎泰山。將軍之先。為漢信臣。新室之興。英俊不附。今海內潰亂。人懷漢德。甚于詩人。思召公也。愛其甘棠。而況子孫乎。人所歌無。天必從之。方今為將軍計。莫若屯據大郡。鎮撫吏士。砥礪其節。百里之內。牛酒日賜。納雄桀之士。詢忠智之謀。要將來之心。待從橫之變。興社稷之利。除萬人之害。則福祿流于無窮。功烈著于不滅。何與軍覆于中原。身膏于草野。功敗名喪。恥及先祖哉。聖人轉禍而為福。智士因敗而為功。願明公深計。而無與俗同。（後漢馮衍傳。） \\n 復說廉丹 \\n 蓋聞明者見于無形。智者慮于未萌。況其昭晢者乎。凡患生于所忽。禍發于細微。敗不可悔。時不可失。公孫鞅曰。有高人之行。負非于世。有獨見之慮。見贅于人。故信庸庸之論。破金石之策。襲當世之操。失高明之德。夫決者智之君也。疑者事之役也。時不重至。公勿再計。（後漢馮衍傳。） \\n 馮衍　六 \\n 計說鮑永 \\n 衍聞明君不惡切愨之言。以測幽冥之論。忠臣不顧爭引之患。以達萬機之變。是故君臣兩興。功名兼立。銘勒金石。令問不忘。今衍幸逢寬明之日。將值危言之時。豈敢拱默避罪。而不竭其誠哉。伏念天下離王莽之害久矣。始自東郡之師。繼以西海之役。巴蜀沒于南夷。緣邊破于北狄。遠征萬里。暴兵累年。禍挐未解。兵連不息。刑法彌深。賦斂愈重。眾彊之黨。橫擊于外。百僚之臣。貪殘于內。元元無聊。饑寒並致。父子流亡。夫婦離散。廬落丘墟。田疇蕪穢。疾疫大興。災異蜂起。于是江湖之上。海岱之濱。風騰波涌。更相駘藉。四垂之人。肝腦塗地。死亡之數。不啻太半。殃咎之毒。痛入骨髓。匹夫僮婦。咸懷怨怒。皇帝以聖德靈威。龍興鳳舉。率宛葉之眾。將散亂之兵。喢血昆陽。長驅武關。破百萬之陳。擢九虎之軍。雷震四海。席卷天下。攘除禍亂。誅滅無道。一期之閒。海內大定。繼高祖之休烈。修文武之絕業。社稷復存。炎精更輝。德冠往初。功無與二。天下自以去亡新就聖漢。當蒙其福。而賴其願。樹恩布德。易以周滄。其猶順驚風而飛鴻毛也。然而諸將虜掠。逆倫絕理。殺人父子。妻人婦女。燔其室屋。略其財產。饑者毛食。寒者裸跣。冤結失望。無所歸命。今大將軍以明淑之德。秉大使之權。統三軍之政。存撫并州之人。惠愛之誠。加乎百姓。高世之聲。聞乎群士。故其延頸企踵而望者。非特一人也。且大將軍之事。豈得在于珪璧其行。束脩其心而已哉。將定國家之大業。成天地之元功也。昔周宣中興之主。齊桓霸彊之君耳。猶有申伯召虎夷吾吉甫。攘其蝥賊。安其疆宇。況乎萬里之漢。明帝復興。而大將軍為之梁棟。此誠不可以忽也。且衍聞之。兵久則力屈。民愁則變生。今邯鄲之賊未滅。真定之際復擾。而夫將軍所部不過百里。守城不休。戰軍不息。兵革雲翔。百姓震駭。柰何自怠。不為深憂。夫并州之地。東帶名關。北逜彊胡。年穀獨孰。人庶多資。斯四戰之地。攻守之場也。如其不虞。何以待之。故曰德 \\n 馮衍　七 \\n 不素積。人不為用。備不豫具。難以應卒。今生人之命。縣于將軍。將軍所杖。必須良才。宜改易非任。更選賢能。夫十室之邑。非有[非有之非當作必]忠信。審得其人。以承大將軍之明。則雖山澤之人。無不感德。思樂為用矣。然後簡精銳之卒。發屯守之士。三軍既整。甲兵已具。相其士地之饒。觀其水泉之利。制屯田之術。習戰射之教。則威風遠暢。人安其業矣。若鎮太原。撫上黨。收百姓之歡心。樹名賢之良佐。天下無變。則足以顯聲譽。一朝有事。則可以建大功。惟大將軍。開日月之明。發深淵之慮。監六經之論。觀孫吳之策。省群議之是非。詳眾士之白黑。以超周南之跡。垂甘棠之風。令夫功烈施于千載。富貴傳于無窮。伊望之策。何以加茲。（後漢馮衍傳。又見蓺文類聚二十五。　案。章懷注據東觀記。謂是諫鄧禹之詞。非說鮑永。今考建武初。衍未辟鄧禹府。禹亦未至并州。至罷兵來降。見黜之後。始詣鄧禹耳。此當從范書作說鮑永為是。） \\n 指鄧禹牋 \\n 今日裘與蓑孰急。見雨則裘不用。上堂則蓑不御。此更為適者也。今敬通逢堂。蓑不遇[遇當作御]也。（御覽七百六十五。） \\n 遺田邑書 \\n 蓋聞晉文出奔。而子犯宣其忠。趙武逢難。而程嬰明其賢。二子之義當矣。今三王背叛。示眉危國。天下螘動。社稷顛隕。是忠臣立功之日。志士馳馬之秋也。伯玉擢選剖符。專宰大郡。夫上黨之地。有四塞之固。東帶三關。西為國蔽。柰何舉之。以資彊敵。開天下之匈。假仇讎之刃。豈不哀哉。衍聞之。委質為臣。無有二心。挈瓶之智。守不假器。是以晏嬰臨盟。擬以曲戟。不易其辭。謝息守郕。脅以晉魯。不喪其邑。由是言之。內無銘頸之禍。外無桃萊之利。而被畔人之聲。蒙降城之恥。竊為左右羞之。且邾庶其竊邑畔君。以要大利。曰賤而必書。莒牟夷以士地求食。而名不滅。是以大丈夫動則思禮。行則思義。未有背此而身名能全者也。為伯玉深計。莫若與鮑尚書同情戮力。顯忠貞之節。立超世之功。如以尊親係累之故。能捐位投命。歸之尚書。大義既 \\n 馮衍　八 \\n 全。敵人紓怨。上不損剖符之責。下足救老幼之命。申眉高談。無愧天下。若乃貪上黨之權。惜全邦之實。衍恐伯玉必懹周趙之憂。上黨復有前年之禍。昔晏平仲納延陵之誨。終免欒高之難。孫林父違穆子之戒。故陷終身之惡。以為伯玉聞此至言。必若刺心自非。嬰城而堅守。則策馬而不顧也。聖人轉禍而為福。智士因敗以成勝。願自彊于時。無與俗同。（後漢衍傳。） \\n 今以一節之任。建三軍之威。豈特寵其八尺之竹。氂牛之尾也。（御覽二百七十四。） \\n 左平山東。右匡社稷。（文選殷仲文解上[上當作尚]書表注。） \\n 說鄧禹書 \\n 衍聞昔者先王。學大道以觀于政。夫為君而不明于道。上無以承天。下無以化民。為臣而不明于道。進無以事君。退無以修身。聖朝天然之資。將軍純茂之德。誠少游神乎經書之林。馳情乎玄妙之中。明照于日月。而智溢于四海。聖朝享堯舜之榮。將軍荷稷契之烈。自然理也。（蓺文類聚五十五。） \\n 夫虎豹愛大林。蛟龍愛大水。（御覽八百九十二。） \\n 與鄧禹書 \\n 衍以為寫神輸意。則聊城之說。碧雞之辨。不足難也。（文選劉峻廣絕交論注。） \\n 與陰就書 \\n 衍聞神龍驤首。幽雲景蒸。明聖修德。志士思名。是以意同情合。聲比相應也。伏見君侯忠孝之性。慈仁慇懃。論義周密。思慮深遠。顧以微賤。數蒙聖恩。被侯大惠。衍年老被病。恐一旦無祿。命先犬馬。懷抱不報。齎恨入冥。思剖肝膽。有以塞責。方今天下安定。四海咸服。蒙恩更生之臣。無所效其死力。側聞東平山陽王壯當之國。擇除官屬。衍不自量。願侯白以衍備門衛。鄙語曰。水不激。不能破舟。矢不激。不能飲羽。不念舊惡。名賢所高。負責之臣。欲言不敢。惟侯哀憐。深留聖心。則闔棺之日。魂復何恨。（後漢馮衍傳注引衍集。） \\n 馮衍　九 \\n 又與陰就書 \\n 秦曹掾馮衍叩頭死罪。衍材素愚駑。行義污穢。外無鄉里之譽。內無汗馬之勞。猥蒙明府天覆之德。華寵重疊。閒者掾史疑衍之罪。眾煦飄山。當為灰土。賴蒙明察。揆其素行。復保首領。倍知厚德。篤于慈父。寖淫肌膚。滲漉骨髓。德重山嶽。澤深河海。前送妻子還淄縣。遭逢暑雨。以七月還至陽武。聞詔捕諸王賓客。惶怖詣闕。冀先事自歸。十一日到。十二日上書。（上字本脫。從文選匯淹恨賦注補。）報歸田里。即日束手詣洛陽詔獄。十五日夜詔書勿問。得出遭雨。又疾大困。冀高世之德。施以田子老馬之惠。贈以秦穆駿馬之恩。使長有依歸。以效忠心。（後漢馮衍傳注。） \\n 與婦弟任武達書 \\n 天地之性。人有喜怒。夫婦之道。義有離合。先聖之禮。士有妻妾。雖宗之眇微。尚欲踰制。年衰歲暮。恨入黃泉。遭遇嫉姊。家道崩壞。五子之母。足尚在門。五年已來。日甚歲劇。以白為黑。以非為是。造作端末。妄生首尾。無罪無辜。讒口嗷嗷。亂匪降天。生自婦人。青蠅之心。不重破國。嫉妒之情。不憚喪身。牝雞之晨。雜家之索。古之大患。今始于衍。醉飽過差。輒為桀紂。房中調戲。布散海外。張目抵掌。以有為無。痛徹蒼天。毒流五臟。愁令人不賴生。忿令人不顧禍。入門著床。繼嗣不育。紡績織紝。子無女工。家貧無僮。賤為匹夫。故舊見之。莫不悽愴。曾無憫惜之恩。唯一婢。武達所見。頭無釵澤。面無脂粉。形骸不蔽。手足抱土。不原其窮。不揆其情。跳梁大叫。呼若入冥。販糖之妾。不忍其態。計婦當去久矣。念兒曹小。家無它使。哀憐姜豹。常為奴婢。惻惻焦心。事事府腸。籍籍。不可聽聞。暴虐此婢。不死如髮。半年之閒。膿血橫流。婢病之後。姜竟舂炊。豹又觸冒泥塗。心為愴然。縑穀放散。冬衣不補。端坐化亂。一縷不貫。既無婦道。又無母 \\n 馮衍　十 \\n 儀。忿見侵犯。恨見狼籍。依倚鄭令。如居天上。持質相劫。祠語百車。劍戟在門。何暇有讓。百弩環舍。何可彊復。舉宗達人解說。詞如循環。口如布穀。縣幡竟天。擊鼓動地。心不為惡。身不為搖。宜詳居錯。且自為計。無以上書告訴相恐。狗吠不驚。自信其情。不去此婦。則家不寍。不去此婦。則家不表。不去此婦。則福不生。不去此婦。則事不成。自恨以華盛時。不早自定。至于垂白家貧。身賤之日。養　長疽。自生禍殃。衍以室家紛然之故。捐棄衣冠。側身山野。絕交游之路。杜仕宦之門。闔門不出。心專耕耘。以求衣食。何敢有功名之路哉。（後漢馮衍傳注引衍集。又見蓺文類聚三十五。　案。文選任彥昇為范尚書讓吏部封侯第一表注引東觀漢記曰。馮敬通廢于家。娶北地任氏女為妻。忌不得蓄媵妾。兒女常自操井曰。） \\n 答任武達書 \\n 敢不露陳宿昔之意。（文選鮑照白頭吟注。） \\n 與宣孟書 \\n 居室之義。人之大倫。思厚歡和之節。樂定金石之固。又自傷前遭不良。比有去兩婦之名。事誠不得不然。豈中心之所好哉。（後漢馮衍傳注。） \\n 書 \\n 百齒之期。未有能至。（文選頭陀寺碑文注。） \\n 問交。（後漢馮衍傳注。衍集有問交一篇。） \\n 德誥 \\n 沈情幽思引六經之精微。（文選蜀都賦注。） \\n 仲尼言語不習。刖子貢侍。（文選顏延之皇太子釋奠會詩注。） \\n 慎情。（後漢馮衍傳注。衍集有慎情一篇。） \\n 刀陽銘 \\n 脩爾甲兵。用戒不虞。見危致命。臨事而懼。文不可匿。武不可黷。文武孔純。荷天子祿。（蓺文類聚六十。御覽三百四十六。） \\n 馮衍　十一 \\n 刀陰銘 \\n 溫溫穆穆配天之威。苗裔無彊。福報永綏。（蓺文類聚六十。御覽三百四十六。） \\n 杖銘 \\n 杖莫如信。行莫如仁。惠而無實。怨及爾身。趙武之珍。子罕之寶。二子之跡。蓋近于道。（蓺文類聚六十九。） \\n 車銘 \\n 乘車必護輪。治國必愛民。車無輪安處。國無民誰與。（蓺文類聚七十一。初學記二十五。） \\n 席前右銘 \\n 修爾容貌。飾爾衣服。文之以辭。實之以德。（初學記二十五。） \\n 席後右銘 \\n 冠帶之張。從容有常。威儀之華。惟德之英。（初學記二十五。） \\n 杯銘 \\n 樂則思舊。燕則思懽。民之失德。乾餱以愆。（蓺文類聚七十三。御覽七百五十九。） \\n 爵銘 \\n 福如江海。壽配列真。（文選魏都賦。景福殿賦注江賦注。） \\n 銘 \\n 元正上日。百福孔靈。（初學記四。） \\n  \\n 　 \\n  \\n   \\n  "}
{"章节": "全後漢文卷二十一", "正文": "　 \\n 全後漢文卷二十一 \\n 　 \\n  \\n 烏程嚴可均校輯 \\n 吳漢 \\n 漢字子顏。南陽宛人。莽時為縣亭長。坐法亡命。更始初拜安樂令。光武徇河北拜偏將軍從平王郎。賜號建策侯。拜大將軍。及即位。拜大司馬。更封無陽侯。明年定封廣平侯。建武二十年卒。謚曰忠侯。 \\n 奏劾朱祐 \\n 秦豐狡猾。連年固守。陛下親踰山川。遠至黎丘。開日月之信。而豐悖逆。天下所聞。當伏誅滅以謝百姓。祐不即斬截以示四方。而廢詔命。聽受豐降。無將帥之任。大不敬。（袁宏後漢紀四。建武四年。） \\n 令軍中 \\n 賊眾雖多。皆劫掠群盜。勝不相讓。敗不相救。非有仗節死義者也。今日封侯之秋。諸君勉之。（後漢吳漢傳。建武三年。與劉永將周建戰不利。椎牛饗士。令軍中。） \\n 吳漢　馮異　一 \\n 說陳康 \\n 蓋聞上智不處危以僥倖。中智能因危以為功。下愚安于危以自亡。危亡之至。在人所由。不可不察。今京師敗亂。四方雲擾。公所聞也。蕭王兵彊士附。河北歸命。公所見也。謝躬內背蕭王。外失眾心。公所知也。今公據孤危之城。待滅亡之禍。義無所立。節無所成。不若開門內軍。轉禍為福。免下愚之敗。收中智之功。此計之至者也。（後漢吳漢傳。光武因謝躬在外。乃使漢與岑鼓襲其城。漢先令辨士說陳康云云。康然之。開門內漢等。） \\n 馮異 \\n 異字公孫。潁川父城人。莽時為郡掾。監五縣。光武為司隸校尉。署為主簿。從徇河北。拜偏將軍。封應侯。及為蕭王。進孟津將軍。建武二年封陽夏侯。尋拜征西大將軍。領北地安定太守事。守征虜將軍。行天水太守事。十年卒于軍。謚曰節侯。 \\n 上書自陳 \\n 臣本諸生。遭遇受命之會。充備行伍。過蒙恩私。位大將。爵通侯。受任方面。以立微功。皆自國家謀慮。愚臣無所能及。臣伏自思惟。以詔敕戰攻。每輒如意。時以私心斷決。未嘗不有悔。國家獨見之明。久而益遠。乃知性與天道。不可得而聞也。當兵革始起。擾攘之時。豪傑競逐。迷惑千數。臣以遭遇。託身聖明。在傾危溷殽之中。尚不敢過差。而況天下平定。上尊下卑。而臣爵位所蒙。巍巍不測乎。誠冀以謹敕。遂自終始。見所示臣章。戰慄怖懼。伏念明主知臣愚性固敢因緣自陳。（後漢馮異傳。又見袁宏後漢紀五。有刪節。又有小異。） \\n 馮異　任光　一 \\n 遺李軼書 \\n 愚聞明鏡所以照形。往事所以知今。昔微子去殷而入周。項伯畔楚而歸漢。周勃迎代王而黜少帝。霍光尊孝宣而廢昌邑。彼皆畏天知命。重祖宗而憂萬民。睹存亡之符效。見廢興之必然。故能成功于一時。垂業于萬世也。苟令長安尚可扶助。延期歲月。疏不閒親。遠不踰近。季文豈能居一隅哉。今長安壞亂。赤眉臨郊。王侯搆難。大臣乖離。綱紀已絕。四方分崩。異姓並起。此劉氏之憂也。是故蕭王跋涉霜雪。躬當矢石。經營河北。方今英俊雲集。百姓風靡。雖邠岐慕周。不足以喻。今馬子張皆復親幸。爵位如此。謝躬違戾。伏辜如彼。又明效也。季文誠能學悟成敗。亟定大計。論功古人。轉禍為福。在此時矣。如猛將長驅。嚴兵圍城。雖有悔恨。亦無及已。（袁宏後漢紀三。又見後漢馮異傳。得有刪節。） \\n 任光 \\n 光字伯卿。南陽宛人。莽時為鄉嗇夫郡縣吏。漢兵起。為安集掾。拜偏將軍。更始初拜信都太守。光武徇河北。以為左大將軍。封武城侯。及即位。更封阿陵侯。 \\n 討王郎檄 \\n 大司馬劉公將城頭子路刁子都兵百萬眾。從東方來。擊諸反虜。（後漢任光傳。世祖使光將兵從。光乃多作檄文。遺騎馳至鉅鹿界中。） \\n 任延 \\n 延字長孫。南陽宛人。年十二。游太學。號聖童。隗囂請。不就。更始元年。拜會稽都尉。時年十九。建武初徵為九真太守。左轉睢陽令。遷武威太守。左轉召陵令。明帝即位。拜潁川太守。徵為河內太守。卒官。 \\n 下主簿鍾離意教 \\n 龍丘先生清過夷齊。志慕原憲。都尉酒埽其門。猶懼辱之。何召之有。（御覽五百二引謝承後漢書。龍丘萇。吳郡人。王莽篡位。隱居大山。更始時。任延年十九。為東都尉。折節下士。鍾離意為主簿。自請召萇為門下祭酒。延教。） \\n 任延　蓋延　邳彤　三 \\n 蓋延 \\n 延字巨卿。漁陽要陽人。莽時為郡掾。歷幽州從事。彭寵為太守。召署營尉。行護軍。光武徇河北。拜偏將軍。賜號建功侯。及即位。拜虎牙將軍。更封安平侯。後為左馮翊。建武十五年卒于官。 \\n 上疏辭誡輕敵 \\n 臣幸得愛干戈。誅逆虜。奉職未稱。久留天誅。當[當當作常]恐污辱名號。不及等倫。天下平定已後。曾無尺寸可數。不得預竹帛之編。明詔深閔。警戒備具。每事奉循詔命。必不敢為國之憂也。（後漢蓋延傳。帝以延輕敵深入。數以書誡之。注引東觀記。延上疏辭。） \\n 邳彤 \\n 彤字偉君。信都人。莽時為和成卒正。光武徇河北。以為和成太守。拜後大將軍。封武義侯。建武元年更封靈壽侯。行大司空事。後拜太常。轉少府。免。復為左曹侍中。 \\n 報父弟妻子 \\n 事君者不得顧家。彤親屬所以至今得安于信都者。劉公之恩也。公方爭國事。彤不得復念私也。（後漢邳彤傳。王郎所置信都王捕繫彤父弟及妻子。使為手書呼彤曰。降者封爵。不降族滅。彤涕泣報。） \\n 耿純 \\n 純字伯山。鉅鹿宋子人。莽時除納言士。更始初。李軼承制以為騎都尉。光武徇河北。拜前將軍。封耿鄉侯。及即位。更封高陽侯。拜東郡太守。坐事免。尋定封東光侯。歷太中大夫。復為東郡太守。建武十三年卒官。謚曰成侯。 \\n 上書自陳 \\n 前在東郡。案誅涿郡太守朱英親屬。今國屬涿。誠不自安。（後漢耿純傳注引續漢書。） \\n 報真定王劉揚書 \\n 奉使見王侯牧守。不得先詣。如欲而會。宜出傳舍。（後漢耿純傳。） \\n 耿純　臧宮　四 \\n 臧宮 \\n 宮字君翁。潁川郟人。莽時為縣亭長。後入下江兵為校尉。從光武徇河北。進偏將軍。及即位。以為侍中騎都尉。明年封成安侯。尋拜輔威將軍。更封期思侯。公孫述平。拜廣漢太守。更封酇侯。徵還。定封朗陵侯。拜太中大夫。遷城門校尉。轉左中郎將。永平元年卒。謚曰愍侯。 \\n 與馬武上書請滅匈奴 \\n 匈奴貪利。無有禮信。窮則稽首。安則侵盜。緣邊被其毒痛。內國憂其抵突。虜今人畜疫死。旱蝗赤地。疫困之力。不當中國一郡。萬里死命。縣在陛下。福不再來。時或易失。豈宜固守文德而墮武事乎。今命將臨塞。厚縣購賞。喻告高句驪、烏桓、鮮卑攻其左。發河西四郡、天水、隴西、羌胡擊其右。如此。北虜之滅。不過數年。臣恐陛下仁恩不忍。謀臣狐疑。令萬世刻石之功。不立于聖世。（後漢臧宮傳。） \\n 董崇 \\n 崇扶風茂陵人。莽時與寇恂同師事安丘望之。建武初從恂至河內。 \\n 說寇恂 \\n 上新即位。四方未定。而君侯以此時據大郡。內得人心。外破蘇茂。威震鄰敵。功名發聞。此讒人側目怨禍之時也。昔蕭何守關中。悟鮑生之言。而高祖悅。今君所將。皆宗族昆弟也。無乃當以前人為鏡戒。（後漢寇恂傳。又見袁宏後漢紀三。有小異。） \\n 來歙 \\n 歙字君叔。南陽新野人。光武祖姑之子。仕更始為吏。從入關。以病去。依漢中王劉嘉。及更始敗。來歸拜太中大夫。遷中郎將。建武十一年為公孫述刺客所殺。追贈征羌侯。謚曰節侯。 \\n 奏薦馬援 \\n 隴西侵殘。非馬援莫能定。（後漢馬援傳。） \\n 董崇　來歙　五 \\n 上書言隴右事 \\n 隗囂雖死。西州未平。公孫述以隴西天水為蕃蔽。故得延其軀命。如二州既平。則述計窮矣。昔趙以賈人為將。高祖懸以重賞。今隴右新破。百姓饑饉。可以利動。時也。宜益資軍實。以誘未附。今誠知國用未足。民勞于內。然天下未定。不得休息。（袁宏後漢紀六。來歙說上。又見後漢來歙傳。歙因上書。無首二語。文亦小異。） \\n 公孫述以隴西天水為蕃蔽。故得延命假息。今二郡平蕩。則述智計窮矣。宜益選兵驪。儲積資糧。昔趙之將帥多賈人。高帝懸之以重賞。今西州新破。兵人疲饉。若招以財穀。則其眾可集。臣知國家所給非一。用度不足。然有不得已也。（後漢來歙傳。） \\n 被刺自書遺表 \\n 臣夜入定後。為何人所賊。傷中臣要害。臣不敢自惜。誠恨奉職不稱。以為朝廷羞。夫理國以得賢為本。太中大夫段襄。骨鯁可任。願陛下裁察。又臣兄弟不肖。終恐被罪。陛下哀憐。數賜教督。（後漢來歙傳。） \\n 來歷 \\n 歷字伯珍。歙曾孫。襲爵征羌侯。永元中為侍中監羽林右騎。永初中遷射聲校尉。永寍時為執金吾。延光中遷太僕。以諫廢太子免。安帝崩。起為將作大匠。順帝即位。遷衛尉。拜車騎將軍。後為大鴻臚。 \\n 廢太子議 \\n 經說年未滿十五。過惡不在其身。且男吉之謀。皇太子容有不知。宜選忠良保傅。輔以禮義。廢置事重。此誠聖恩所宜宿留。（後漢來歷傳。） \\n 朱祐 \\n 祐字仲先。南陽宛人。更始初。齊武王以為大司徒護軍。復為光武大司馬護軍。進偏將軍。封安陽侯。建武初拜建義大將軍。更封堵陽侯。後封鬲侯。 \\n 來歷　朱祐　耿弇　六 \\n 奏改諸王為公 \\n 古者人臣受封。不加王爵。可改諸王為公。（後漢朱祐傳。） \\n 奏三公去大 \\n 宜令三公並去大名。以法經典。（同上。） \\n 耿弇 \\n 弇字伯昭。扶風茂陵人。光武徇河北。以為門下史。進偏將軍。及為蕭王。拜大將軍。建武初。拜建威大將軍。封好畤侯。永平元年卒。謚曰愍侯。 \\n 上疏請徵 \\n 大兵未會。臣不能獨進。且臣家屬皆在上谷。京師無骨肉之親。願得還洛陽。（袁宏後漢紀四。） \\n 上書言討張步事狀 \\n 臣據臨淄。深塹高壘。張步從劇縣來攻。疲勞飢渴。欲進。誘而攻之。欲去。隨而擊之。臣依營而戰。精銳百倍。以逸待勞。以實擊虛。旬日之閒。步首可獲。（後漢耿弇傳注引袁崧書。） \\n 耿舒 \\n 舒、弇弟。光武徇河北。以為復胡將軍。建武中進中郎將。 \\n 與兄弇書 \\n 前舒上書。當先擊充。糧雖難運。而兵馬得用。軍人數萬。爭欲先奮。今壺頭竟不得進。大眾怫鬱行死。誠可痛惜。前到臨鄉。賊無故自致。若夜擊之。即可殄滅。伏波類西域賈胡。到一處輒止。以是失利。今果疾疫。皆如舒言。（後漢馬援傳。） \\n 耿國 \\n 國字叔慮。一作叔憲。弇第三弟。建武中為黃門侍郎。遷射聲校尉。拜駙馬都尉。歷頓丘、陽翟、上上蔡令。徵為五官中郎將。二十七年代馮勤為大司馬。 \\n 耿舒　耿國　耿秉　七 \\n 南匈奴稱藩議 \\n 臣以為宜如孝宣故事受之。令東扞鮮卑。北拒匈奴。率厲四夷。完復邊郡。使塞下無晏開之警。萬世有安寍之策也。（後漢耿弇附傳。） \\n 耿秉 \\n 秉字伯初。國子。以父任為郎。永平中。歷謁者僕射駙馬都尉。章帝即位。拜征西將軍。遷度遼將軍。徵為執金吾。章和中復拜征西將軍。封美陽侯。永元二年代桓虞為光祿勳。明年卒。謚曰桓侯。 \\n 上書言匈奴事 \\n 中國虛費。邊陲不寍。其患專在。匈奴。以戰去戰可也。故君不可以怒而興師。將不可以慍而合戰。鼓之以仁義。為國之寶矣。（袁宏後漢紀十。） \\n 上言詐南單于出兵 \\n 晉武帝單極天下。欲臣虜匈奴。未遇天時。事遂無成。宣帝之世。會呼韓來降。故邊人獲安。中外為一。生人休息六十餘年。及王莽篡位。變更其號。耗擾不止。單于乃畔。光武受命。復懷納之。綠邊壞郡。得以還復烏桓、鮮卑。咸脅歸義。威鎮四夷。其效如此。今幸遭天授。北虜分爭。以夷伐夷。國家之利。宜可聽詐。（後漢南匈奴傳。） \\n 兵事議 \\n 孝武時始事匈奴。援引弓之類。并左衽之屬。故不可得而制也。漢既得河西四郡。及居延朔方。徙民以充之。根據未堅。匈奴猶出為寇。其後羌胡分離。四郡堅固。居延朔方。不可傾拔。虜遂失其肥饒畜兵之地。惟有西域。俄復內屬。呼韓邪單于請款塞。是故其勢易乘也。今有南單于形勢相似。然西域尚未內屬。北虜未有舋作。臣愚以為當先擊白山。得伊吾。破車師。通使烏孫諸國。以斷其右臂。未可先擊匈奴也。伊吾亦有匈奴南呼衍一部。破此復為折其左角。觀往者漢兵出。匈奴輒為亂。五單于爭來。必不以五將出之故也。今可先擊白山。以觀其變。擊匈奴。未晚也。（袁宏後漢紀十。） \\n 耿秉　耿恭　八 \\n 耿恭 \\n 恭字伯宗。弇第四弟廣之子。秉從兄。永平末為劉張騎都尉司馬。拜戊校尉。屯金蒲城。為匈奴所攻。會明帝崩。救不至。車師復叛。拒守踰年。建初初迎歸。拜騎都尉。遷長水校尉。後以征羌事忤馬防。徵下獄免。 \\n 上言鎮撫西羌事 \\n 故安豐侯寶融。昔在西州。甚得羌胡腹心。今大鴻臚固即其子孫。前擊白山。功冠三軍。宜奉大使。鎮撫涼部。令車騎將軍防屯軍漢陽。以為威重。（後漢耿弇附傳。初恭出隴西。上言。） \\n 朱浮 \\n 浮字叔元。兩國蕭人。初從光武為大司馬主簿。遷偏將軍。從破邯鄲。拜大將軍幽州牧。建武二年封武陽侯。為彭寵所攻。逃歸。拜執金吾。徙封父城侯。遷太僕。二十年。代竇融為大司空。後坐事免。徙封新自侯。永平中賜死。 \\n 上疏乞援師 \\n 昔楚宋列國。俱為諸侯。莊王以宋執其使。遂有投袂之師。魏公子顧朋友之要。觸冒強秦之鋒。夫楚魏非有分職匡正之大義也。莊王但為爭強而發忿。公子以一言而立信耳。今鼓寵反叛。張豐逆節。以為陛下必棄捐它事。以時滅之。既歷時月。寂漠無音。從圍城而不救。放逆虜而不討。臣誠惑之。昔高祖聖武。天下既定。猶身自征伐。未嘗寍居。陛下雖興大業。海內未集。而獨逸豫。不顧北垂。百姓遑遑。無所繫心。在河冀州。曷足以傳後哉。今秋稼已熟。復為漁陽所掠。張豐狂悖。姦黨日增。連年拒守。吏士疲勞。甲胃生蟣蝨。弓弩不得馳。上下燋心相望救護。仰希陛下生活之恩。（後漢朱浮傳。） \\n 朱浮　九 \\n 因日食上疏言牧守換易宜簡 \\n 臣聞日者眾陽之所宗。君上之位也。凡居官治民。據郡典縣。皆為陽為上。為尊為長。若陽上不明。尊長不足。則于動三光。垂示王者。五典紀國家之政。鴻範別災異之文。皆宣明天道。以徵來事者也。陛下哀愍海內。新離禍毒。保宥生人。使得蘇息。而今牧人之吏。多未稱職。小違理實。輒見斥罷。豈不粲然黑白分明哉。然以堯舜之盛。猶加三考。大漢之興。亦累功效。吏皆積久。養老于官。至名子孫。因為姓氏。當時吏職。何能悉理。論議之徒。豈不誼譁。蓋以為天地之功。不可倉卒。艱難之業。當累日月。而閒者守宰數見換易。迎新相代。疲勞道路。尋其視事日淺。未足昭見其職。既加嚴切。人不自保。各相顧望。無自安之心。有司或因睚眥。以騁私怨。苟求長短。求媚上意。二千石及長吏。迫于舉劾。懼于刺譏。故爭飾詐偽。以希虛譽。斯皆群陽騷動。日月失行之應。夫物暴長者必夭折。功卒成者必亟壞。如摧長久之業。而造速成之功。非陛下之福也。天下非一時之用也。海內非一旦之功也。願陛下遊意于經年之外。望化于一世之後。天下幸甚。（後漢朱浮傳。） \\n 上疏言州牧劾奏宜下三府覆案 \\n 陛下清明履約。率禮無違。自宗室諸王。外家后親。皆奉遵繩墨。無黨勢之名。至或乘牛車。齊于編入。斯固法令整齊。下無作威者也。求之于事。宜以和平。而災異猶見者。而豈徒然。天道信誠。不可不察。竊見陛下疾往者上威不行。下專國命。即位以來。不用舊典。信刺舉之官。黜鼎輔之任。至于有所劾奏。便加免退。覆案不關三府。罪譴不蒙澄察。陛下以使者為腹心。而使者以從事為耳目。是為尚書之平。決于百石之吏。故群下苛刻。各自為能。兼以私情。容長憎愛。在職皆競張空虛。以要時利。故有罪者心不厭服。無咎者坐被空文。不可經盛衰貽後王也。夫事積久。則吏自重。吏安則人自靜。傳曰。五年再閏。天道乃備。夫以天地之靈。猶五載以成其化。況人道哉。臣浮愚戇。不勝惓惓。願陛下留心千里之任。省察偏言之奏。（後漢朱浮傳。） \\n 朱浮　十 \\n 上書請廣選博士 \\n 夫太學者。禮義之宮。教化所由興也。陛下尊敬先聖。垂意古典宮室未飾。干戈未休。而先建太學。造立橫舍。比日車駕親臨觀饗。將以弘時雍之化。顯勉進之功也。尋博士之官。為天下宗師。使孔聖之言。傳而不絕。舊事策試博士。必廣求詳選。爰自畿夏。延及四方。是以博舉明經。唯賢是豋。學者精勵。遠近同慕。伏聞詔書更試五人。唯取見在洛陽城者。臣恐自今以往。將有所失。求之密邇。容或未盡。而四方之學。無所勸樂。凡試策之本。貴得其真。非有期會。不及遠方也。又諸所徵試。皆私自發遣。非有傷費。煩擾于事也。語曰。中國失禮。求之于野。臣浮幸得舉講圖讖。故敢越職。（後漢朱浮傳。） \\n 上言織綬成 \\n 詔書曰。百官皆帶王莽時綬。又不齊。因前袁安故綬工李涉等六家所織綬。不能具丙丁文能如組狀。慕能為丙丁文。謹國一綬丙丁制度。賜縑五十匹。今王莽時六安都尉留。應慕能為丙丁文。謹處武庫給食。留晝夜思念。諷誦狂癡。三十日病愈。今又以成。請賜縑五十匹。（御覽六百八十二引博物志。） \\n 奏更乘輿綬 \\n 車府丞橫受詔。乘輿綬五采。何黃多也。可更用赤絲為地。（初學記二十六引漢名臣奏。） \\n 與彭寵書 \\n 蓋聞知者順時而謀。愚者逆理而動。常竊悲京城太叔以不知足而無賢輔。卒自棄于鄭也。伯通以名字典郡。有佐命之功。臨人親職。愛惜倉庫。而浮秉征伐之任。欲權時救急。二者皆為國耳。即疑浮相讚。何不詣闕自陳。而為族滅之計乎。朝廷之于伯通。恩亦厚矣。季以大郡。任以威武。事有柱石之寄。情同 \\n 朱浮　十一 \\n 子孫之親。匹夫媵母。尚能致命一餐。豈有身帶三綬。職典大邦。而不顧恩義。生心外畔者乎。伯通與吏民語。何以為顏。行步拜起。何以為容。坐臥念之。何以為心。引鏡窺影。何以施眉目。舉措建功。何以為人。惜乎棄休令之嘉名。造鴟梟之逝謀。捐傳世之慶祚。招破敗之重災。高論堯舜之道。不忍桀紂之性。生為世笑。死為愚鬼。不亦哀乎。伯通與耿俠遊俱起佐命。同被國恩。俠遊謙讓。屢有降挹之言。而伯通自伐。以為功高天下。往時遼東有豕。生子白頭。異而獻之。行至河東。見群豕皆白。懷慚而還。若以子之功。論于朝廷。則為遼東豕也。今乃愚妄。自比六國。六國之時。其勢各盛。廓土數千里。勝兵將百萬。故能據國相持。多歷年世。今天下幾里。列郡幾城。柰何以區區漁陽。而結怨天子。此猶河濱之人。溱土以塞孟津。多見其不知量也。方今天下適定。海內願安。士無賢不肖。皆樂立名于世。而伯通獨中風狂走。自捐盛時。內聽驕婦之失計。外信讒邪之諛言。長為群后惡法。永為功臣鑒戒。豈不誤哉。定海內者無私讎。勿以前事自誤。願留意顧老母幼弟。凡舉事。無為親厚者所痛。而為見讎者所快。（後漢朱浮傳。又見蓺文類聚二十五。） \\n 子密 \\n 子密姓氏未詳。為鼓寵蒼頭。建武五年。斬寵頭詣闕。封不義侯。 \\n 使彭寵作記告城門將軍 \\n 今遣子密等至子后蘭卿所。速開門出。勿稽留之。（後漢書彭寵傳。寵與朱浮不相能。帝遣寵從弟子后蘭卿諭之。寵留子后蘭卿。遂發兵反。自立為燕王。齋獨在便室。蒼頭子密等因寵臥。縛著床。呼其妻解寵手。令作記。書成。即斬寵頭。置囊中。持記馳出城詣闕。又見御覽五百引東觀漢記。） \\n  \\n 　 \\n  \\n   \\n  "}
{"章节": "全後漢文卷二十二", "正文": "　 \\n 全後漢文卷二十二 \\n 　 \\n  \\n 烏程嚴可均校輯 \\n 鄭興 \\n 興字少贛。河南開封人。更始初為丞相長史。拜諫議大夫。奉使安集關西及朔方涼益二州。遷拜涼州刺史。坐事免。避亂隴西。依隗囂。建武六年東歸。徵拜太史大夫。監岑彭傳俊軍。及公孫述死。留屯成都。坐事左轉蓮勺令。免。客　鄉。三公累辟不就。 \\n 說更始西都長安 \\n 陛下起自荊楚。權政未施。一朝建號。而山西雄桀。爭誅王莽。開關郊迎。何也。此天下同苦王氏虐政。而思高祖之舊德也。今久不撫之。臣恐百姓離心。盜賊復起矣。春秋書齊小白入齊。不稱侯。未朝廟故也。今議者欲先定赤眉而後入關。是不識其本而爭其末。恐國家之守。轉在函谷。雖臥洛陽。庸得安枕乎。（後漢鄭興傳。） \\n 鄭興　一 \\n 說隗囂不稱王 \\n 春秋傳云。口不道忠信之言為囂。耳不聽五聲之和為聾。閒者諸將集會。無乃不道忠信之言。大將軍之聽。無乃阿而不察乎。昔文王承積德之緒。加之以睿聖。三分天下。尚服事殷。及武王即位。八百諸侯。不謀同會。皆曰紂可伐矣。武王以未知天命。還兵待時。高祖征伐累年。猶以沛公行師。今令德雖明。世無宗周之詐。威略雖振。未有高祖之功。而欲舉未可之事。昭速禍患。無乃不可乎。惟將軍察之。（後漢鄭興傳。） \\n 日食上疏 \\n 春秋以天反時為災。地反物為妖。人反德為亂。亂則妖災生。往年以來謫咎連見。意者執事頗有闕焉。案春秋。昭公十七年夏六月甲戌朔。日有食之。傳曰。日過分而未至。三辰有災。于是官降物。君不舉。避移時。樂用鼓。祝用幣。史用辭。今孟夏純乾用事。陰氣未作。其災尤重。夫國無善政。則謫見日月。變咎之來。不可不慎。其要在因人之心。擇人處位也。堯知鯀不可用而用之者。屈已之明。因人之心也。齊桓反政而相管仲。晉文歸國而任　縠者。是不私其私。擇人處位也。今公卿大夫多舉漁陽太守郭伋可大司空者。而不以時定。道路流言。咸曰廷欲用功臣。功臣用。則人美謬矣。願陛下上師唐虞。下覽齊晉。以成屈已從眾之德。以濟群臣讓善之功。夫日月交會。數應在朔。而頃年日食。每多在晦。先時而合。皆月行疾也。日君象而月臣象。君亢急則臣下促迫。故行疾也。今年正月繁霜。自爾以來。率多寒日。此亦急咎之罰。天于賢聖之君。猶慈父之于孝子也。丁寍申戒。欲其反政。故災變仍見。此乃國之福也。今陛下高明。而君臣惶促。宜留思柔剋之政。垂意洪範之法。博採廣謀。納群下之策。（後漢鄭興傳。） \\n 鄭興　鄭眾　二 \\n 臣聞國無政不用善。則取謫于日月之災。故政不可不慎也。其道務三而已。一曰擇人。二曰因民。三曰從時。此應變之要也。昔在帝堯。洪水滔天。帝求俾乂。嶽曰鯀哉。帝知鯀不可。然猶屈已之是。從嶽之非。重違眾也。昔齊桓公避亂于莒。鮑叔從焉。既反國。鯰叔舉管仲。桓公從之。遂立九合之功。晉文公奔翟。從者五人。既得晉國。將謀元師。趙衰以　縠為閱禮樂敦詩書。使將中軍。而五子下之。故能伏彊楚于城濮。納天子之于王城。今兗職有闕。朝論輒議功臣。功臣用。則鮑趙之舉息矣。願陛下上師陶唐。下覽齊晉。以成屈已從眾之德。以濟群臣舉善之美。臣聞上竭聰明。則下懼其罪。故曰者君象也。月者臣象也。君威亢急。則臣道迫促。願陛下留神寬恕。以崇柔克之德。（袁宏後漢紀六。　案。此與本傳各有刪節。） \\n 鄭眾 \\n 眾字仲師。興子。永平初辟司空府。以明經給事中。遷越騎司馬。以辭使匈奴繫廷尉。會赦。召為軍司馬。拜護西域中郎將。遷武奉威太守。歷左馮翊。建初六年。代鄧彪為大司農。八年卒官。有春秋左氏傳條例九卷。孝經注二卷。 \\n 上疏請爵耿恭 \\n 耿恭以單兵固守孤城。當匈奴之衝對數萬之眾。連月踰年。心力困盡。鑿山為井。煮弩為糧。出于萬死無一生之望。前後殺傷醜虜數千百計。卒全忠勇。不為大漢恥。恭之節義。古今未有。宜蒙顯爵。以厲將帥。（後漢耿恭傳。） \\n 上疏諫遣使報單于 \\n 臣伏料北單于所欲致漢使者。欲以離南單于。令西域諸國耳。故汲汲以致漢使。使既到。偃蹇自若。臣愚以為于今宜且勿答。南單于本來歸義者。望呼韓邪之助。故歸心不二。烏桓慕化。并力保蕃。今聞北單于不屈。漢復通使不止。恐南單于必懷疑。而烏桓亦有二心。單于久居漢地。具知形勢。萬分離析。規為邊害。其憂不輕。今幸有渡[渡當作度]遼之眾。揚威北垂。雖勿答。不敢為害。（袁宏後漢紀十。） \\n 鄭眾　三 \\n 臣伏聞北單于所以要致漢使者。欲以離南單于之眾。堅三十六國之心也。又當揚漢和親。誇示鄰敵。令西域欲歸化者。局足[足當作促]狐疑。懷土之人。絕望中國耳。漢使既到。便偃蹇自信。若復遣之。虜必自謂得謀。其群臣駮議者不敢復言。如是。南庭動搖。烏桓有離心矣。南單于久居漢地。具知形勢。萬分離析。旋為邊害。今幸有度遼之眾。揚威北垂。雖勿報答。不敢為患。（後漢鄭興傳。） \\n 上言辭使匈奴 \\n 臣前奉使。不為匈奴拜。單于恚恨。故遣兵圍臣。今復銜命。必見陵折。臣誠不忍持大漢節對　裘獨拜。如令匈奴遂能服臣。將有損大漢之彊。（後漢鄭眾傳。袁宏後漢紀九。有小異。） \\n 婚禮（案。晉書禮志下。宋書禮志一並云古者冠婚皆有醮。鄭氏醮文三首具存。此即三首之一。） \\n 後漢鄭眾百官六禮辭。大略同于周制。而納采女家答辭末云。奉酒肉若干。拜反命。其所稱前人。不云吾子。皆云君六禮。文皆封之。先以紙封表。又加以皁囊。蓍篋中。又以皁衣篋表訖。以大囊表之。題檢文言。謁表某君門下。其禮物凡三十種。各有謁文。外有贊文各一首。封如禮文。篋表訖。蠟封題。用皁帔蓋于箱中。無囊表。便題檢文言。謁篋某君門下。便書贊文通共在檢上。（通典五十八。　案此約文。） \\n 禮物。案以玄、繻、羊、雁、清酒、白酒、粳米、稷米、蒲葦、卷柏、嘉禾、長命縷、膠、漆、五色絲、合歡鈴、九子墨、金錢、祿得、香草、鳳皇、舍利獸、鴛鴦、受福獸、魚鹿烏、九子婦、陽燧、總言物之所象者。玄象天纁法地。羊者詳也。群而不黨。雁則隨陽。清酒降福。白酒歡之由。粳米養食。稷米粢盛。蒲眾多性柔。葦柔之久。卷柏屈卷附生。嘉禾須祿。長命縷縫衣延壽。膠能合異類。漆內外光好。五色絲章采屈伸不窮。合歡鈴音聲和諧。九子墨長生子孫。金錢和明不止。祿得香草為吉詳。鳳凰雌雄伉合儷。舍利獸廉而謙。鴛鴦飛止須匹鳴則相和。受福獸體恭心慈。魚處淵無射。鹿者祿也。烏知反哺。孝于父母。九子婦有四德。陽燧成明安身。又有丹為五色之榮。青為色首東方始。（通典五十八。　案。此即謁文之約文。通典五十八。王彪之上書引鄭氏婚物贊曰。羊者詳也。蓋禮物三十種。各有謁有贊。各題在檢上。） \\n 鄭眾　四 \\n 婚禮謁文 \\n 納采。始相與言語。采擇可否之時。問名。謂問女名。將歸卜之也。納言[言當作吉]。謂歸卜吉。往告之也。納徵。用束帛徵成也。請期。請吉日。將迎親。謂成禮也。（蓺文類聚四十七。） \\n 婚禮謁文贊 \\n 雁候陰陽。待時乃舉。冬南夏北。貴有其所。（蓺文類聚九十一。） \\n 粳米馥芬。婚禮之珍。（蓺文類聚八十五。） \\n 稷為天官。（御覽八百四十。） \\n 卷柏藥草附生山顛屈卷成性終無自伸。（御覽九百八十九。） \\n 嘉禾為穀。班祿是宜。吐秀五七。乃名為嘉。（初學記二十七。） \\n 長命之縷女工所為。（御覽八百三十。） \\n 九子之墨。藏于松煙。本性長生。子孫圖邊。（初學記二十。御覽六百二。） \\n 金錢為質所歷。長久金取和明。錢用不止。（御覽八百三十六。） \\n 舍利為獸。廉而能謙。禮義乃食。口無譏愆。（御覽九百十三。） \\n （鴛鴦鳥）雌雄相類。飛止相匹。（蓺文類聚九十二。） \\n 女貞之樹。柯葉冬生。寒涼守節。險不能傾。（蓺文類聚八十九。　案通典所載禮物三十種。自玄纁至陽燧。僅二十九種。而無女貞。豈脫此一種邪。抑姦貞即九子婦邪。當攷。） \\n 趙熹 \\n 熹字伯陽。南陽宛人。更始初。徵為郎中。行偏將軍事。以破王尋王邑功拜中郎將。封勇功侯。建武初拜簡陽侯。相。遷平原太守。後徵為太僕。拜太尉。賜爵關內侯。明帝初封節鄉侯。尋坐事免。起為衛尉。行太尉事。章帝初進太傅。錄尚書事。建初五年卒。年八十四。 \\n 鄭眾　趙熹　五 \\n 上言宜封禪 \\n 自古帝王。每世之隆。未嘗不封禪。陛下聖德洋溢。順天行誅。撥亂中興。作民父母。修復宗廟。救萬姓命。黎庶賴福。海內清平。功成治定。群司禮官。咸以為宜。豋封告成。為民報德。百王所同。當仁不讓。宜登封岱宗。正三雍之禮。以明靈契。望秩群神。以承天心也。（續漢祭祀志上注補引東觀書。太尉趙熹上言。） \\n 奏上明帝尊號 \\n 禮。祖有功。宗有德。孝明皇帝功德茂盛。宜上尊號曰顯宗。四時祫食于世祖廟。如孝文皇帝在高廟之禮。奏武德、文始、五行之舞。（續漢祭祀志。下注補引東觀書。章帝初即位。太尉熹等奏。） \\n 梁統 \\n 統字仲寍。安定烏氏人。初仕州郡。更始時召補中郎將。使安集。涼州。拜酒泉太守。後為武威太守。建武五年。與竇融遣使歸誠。加宣德將軍。及５隗囂敗。封成義侯。隴蜀平入朝。以列侯奉朝請。更封高山侯。拜太中大夫。後出為九江太守。定封陵鄉侯。 \\n 刑罰務中疏 \\n 臣竊見元帝初元五年。輕殊刑三十四事。哀帝建平元年盡四年。輕誅[誅當作殊][殊下脫死字]死者刑八十一。事。其四十二事手殺人者。皆減死罪一等。著為常法。自是以後。人輕犯法。吏易殺人。吏民俱失。至于不羈。臣愚以為刑罰不苟務輕。務其中也。君人之道。仁義為主。仁者愛人。義者政理。愛人以除殘為務。政理以去亂為心。是以五帝有流殛放殺之誅。三王有大辟刻肌之刑。所以為除殘去亂也。故孔子稱仁者必有勇。又曰理財正辭禁民為非曰義。高帝受命誅暴。平蕩天下。制約令。定法律。傳之後世。誠得其宜。可常施行。文帝寬惠溫克遭世康平。因時施恩。省去肉刑。除相坐之法。他皆率由舊 \\n 梁統　六 \\n 章。天下幾致升平。武帝值中國隆盛。財力有餘。出兵命將。征伐遠方。軍役數興。百姓罷弊。誼傑犯禁。姦更弄法。故設首匿之科。著知從之律。以破朋黨。以懲隱匿。宣帝聰明正直。履道握要。以總御海內。臣下奉憲。不失繩墨。因循先典。天下稱理。元帝法律。少所改更。天下稱安。至孝成孝哀。承平繼體。即位日淺。聽斷尚寡。丞相王嘉等。輕為穿鑿。猥以數年之閒。虧除先帝舊約成律。凡百有餘事。或不便于理。或不厭民心。臣謹表取其尤防[防當作妨]政體害善良者。傅奏如左。伏惟陛下苞五常。履九德。權時撥亂。功逾文武。德侔高皇。誠宜博施濟時。而反因循季世之末節。衰微之軌跡。誠非所以還初反本據元更始也。願陛下回神明察。考量得失。宣詔有司。悉舉初元建平之所穿鑿。考其輕重。察其化俗。足以知政教所處。擇其善者而從之。其不善者而改之。定不易之典。施無窮之法。天下幸甚。（後漢梁統傳。晉書刑法志。通典一百六十三。又袁宏後漢紀六。與此小異。） \\n 復上言 \\n 有司以臣今所言不可施行。尋臣之所奏非曰嚴刑。竊謂高帝以後至乎孝宣。其所施行。多合經傳。宜比方今事。驗之往古。聿遵前典。事無難改。不勝至願。願得召見。若對尚書近臣。口陳其狀。（後漢梁統傳。又見晉書刑法志。） \\n 對尚書問狀 \\n 聞聖帝明王。制立刑罰。故雖堯舜之盛。猶誅四凶。經曰。天討有罪。五刑五庸哉。又曰。爰制百姓。于刑之衷。孔子曰。刑罰不衷。則人無所厝手足。衷之為言。不輕不重之謂也。春秋之誅。不避親戚。所以防患救亂。坐安眾庶。豈無仁愛之恩。貴絕殘賊之路也。自高祖之興。至于孝宣。君明臣忠。謀謨深博。猶因循舊章。不輕改革。海內稱理。斷獄益少。至初元建平。所滅刑罰。百有餘條。而盜賊浸多。歲以萬數。閒者三輔從橫。群輩並起。至燔燒茂陵。 \\n 梁統　梁松　七 \\n 火見未央。其後隴西、北地、西河之賊。越州度郡。萬里交結。攻取庫兵。劫略吏人。詔書討捕連年不獲。是時以天下無難。百姓安平。而狂狡之勢。猶至于此。皆刑罰不衷。愚人易犯之所致也。由此觀之。則刑輕之作。反生大患。惠加姦軌。而害及良善也。故臣統願陛下采擇賢臣孔光師丹等議。（後漢梁統傳。議上。遂寢不報。） \\n 與杜林書 \\n 君非隗囂。不降志辱身。至簪蒿席草。不食其粟。（文選任昉劉先生夫人墓誌注引東觀漢記。） \\n 梁松 \\n 松字伯孫。統子。少為郎。尚光武女舞陰長公主。襲封陵鄉侯。再遷虎賁中郎將。永平初遷太僕。坐罪免。尋下獄死。 \\n 上疏爭封石 \\n 登封之禮。告功皇天。垂後無窮。以為萬民也。承天之敬。尤宜章明。奉圖書之瑞。尤宣顯著。今因舊封。竄寄玉牒故石下。恐非重命之義。受命中興。宜當特異。以明天意。（續漢祭祀志上。上以用石功難欲及。二月封。故詔松欲因故封石空檢更加封而已。松上疏爭之。以為云云。又見通典五十四。） \\n 祭泰山議 \\n 記曰。齊將有事泰山。先有事配林。蓋諸侯之禮也。河嶽視公侯。王者祭焉。宜無。即事之漸。不祭配林。（續漢祭祀志上。） \\n 梁竦 \\n 竦字叔敬。松弟。坐松事徙九真。後聽還本郡。章帝納其女為貴人。生和帝。建初八年為竇氏所陷。死獄中。永元九年事白。追封褒親侯。謚曰愍侯。 \\n 梁松　梁竦　梁扈　八 \\n 悼騷賦 \\n 彼仲尼之佐魯兮。先嚴斷而後弘衍。雖離讒以嗚邑兮。卒暴誅于兩觀。殷伊周之協德兮。暨太甲而俱寍。豈齊量其幾微兮。徒信已以榮名。雖吞刀以奉命兮。抉目眥于門閭。吳荒萌其已殖兮。可信顏于王廬。圖往鏡來兮。闕北在篇。君名既泯沒兮。後辟亦然。屈平濯德兮。絜顯芬香。句踐罪種兮。越嗣不長。重耳忽推兮。六卿卒強。趙隕鳴犢兮。秦人入疆。樂毅奔趙兮。燕亦是喪。武安賜命兮。昭以不王。蒙宗不幸兮。長平顛荒。范父乞身兮。楚項不昌。何爾生不先後兮。惟洪勳以遐邁。服荔裳如朱紱兮。騁鸞路于　瀨。歷蒼梧之崇丘兮。宗虞氏之俊乂。臨眾瀆之神林兮。東敕職于蓬碣。祖聖道而垂典兮。褒忠孝以為珍。既匡救而不得兮。必殞命而後仁。惟賈傅其違指兮。何楊生之欺真。彼皇麟之高舉兮。熙太清之悠悠。臨岷川以愴恨兮。指丹海以為期。（後漢梁竦傳注引東觀記。） \\n 梁扈 \\n 扈。松子。永元中為黃門侍郎。歷位卿校尉。永初中為長樂少府。 \\n 遣從兄襢奏記三府 \\n 春秋之義。母以子貴。漢家舊典。崇貴母氏。今梁貴人親育聖躬。而不蒙尊號。求得申議。（袁宏後漢紀十四。後漢梁松傳。） \\n 梁商 \\n 商字伯夏。竦孫。少以外戚拜郎中。遷黃門侍郎。永建初襲父雍爵乘氏侯。遷侍中屯騎校尉。陽嘉初以后父加位特進。拜執金吾。尋拜大將軍。永和六年卒。謚曰忠侯。 \\n 招降匈奴表 \\n 匈奴寇畔。自知罪極。竊鳥困獸。皆知救死。況種類繁熾。不可單盡。今轉運日增。三軍疲苦。虛內給外。非中國之利。竊見度遼將軍馬續。素有謀謨。且典邊日久。深曉兵要。每得續書。與臣策合。宜令續深溝高壁。以恩信招降。宣示購賞。明其期約。如此。則醜類可服。國家無事矣。（後漢匈奴傳。） \\n 梁商　九 \\n 上書辭增國土（陽嘉元年） \\n 祿命過厚。受祖考多福。又託日月末光。以斗筲之材。乘君子之器。懼有負乘之累。不守歷世之榮。誠不如舊制。與左賢同科。（袁宏後漢紀十八。陽嘉元年。） \\n 上書讓屯騎校尉（永和三年） \\n 臣託椒房。被蒙榮寵。兼官二職。非材可[可當作所]堪。受寵戰慄。驚懼惶戚。不遑寍處。披露赤誠。敢遂狂狷。謹上屯騎校尉印綬。（袁宏後漢紀十八。） \\n 上書辭少子不疑為步兵校尉（永和四年） \\n 不疑童孺。猥處成人之位。是以寢不安席。食不甘味。昔者晏平仲辭鄁殿以守其富。公儀休不愛魚食以定其位。臣雖不才。亦願固福祿于聖世。故敢布腹心。觸罪歸誠。（袁宏後漢紀十九。） \\n 上書 \\n 猥復起超宿德。（文選應璩與曹長思書注引東觀漢記。） \\n 止逮捕張逵獄疏（永和四年袁宏紀作表。） \\n 春秋之義。功在元帥。罪止首惡。故賞不僭溢。刑不淫濫。五帝三王。所以同致康乂也。竊聞考故中常侍張逵等。辭語多所牽及。大獄一起。無辜者眾。死囚久繫。纖微成大。非所以順迎和氣。平政成化也。宜早訖竟。以止逮捕之煩。（後漢梁商傳。又略見袁宏後漢紀十九。） \\n 移書馬續等 \\n 中國安寍。忘戰日久。良騎野合。交鋒接矢。決勝當時。戎狄之所長。而中國之所短也。彊弩乘城。堅營固守。以待其衰。中國之所長。而戎狄之所短也。宜務先所長。以觀其變。設購開賞。宣示反悔。勿貪小功。以亂大謀。（後漢南匈奴傳。） \\n 梁商　梁冀　十 \\n 病篤敕子冀等 \\n 吾以不德。享受多福。生無以輔益朝廷。死必耗費帑藏。衣衾飯啥。玉匣珠貝之屬。何益朽骨。百僚勞擾。紛華道路。祇增塵垢。雖云禮制。亦有權時。（袁宏紀作但增塵垢。我生平所不願。雖有聖人之制。亦有權時之宜。）方今邊境不寍。盜賊未自。（袁宏紀此下有朝廷用度。常若不足。）豈宜重為國捐。氣絕之後。載至冢舍。即時殯斂。斂以時服。皆以故衣。無更裁制。殯已開冢。冢開即葬。祭食如存。無用三牲。孝子善述父志。不宜違我言也。（後漢梁商傳。又見袁宏後漢紀十九。篇末作上無損于國。下從吾本意。孝子善述人之志。忠臣每事依先公。必從吾言。使魂神有知。無恨于黃泉。） \\n 梁冀 \\n 冀字伯卓。商子。初為黃門侍郎。轉侍中、虎賁中郎將、越騎步兵校尉、執金吾。永和初拜河南尹。六年襲封乘氏侯。拜大將軍。及順帝崩。擅權。歷沖帝質帝。尋行弒立事。延熹二年收。徙封比景鄉侯。自殺。 \\n 上書讓步兵校尉 \\n 列校之職。上應天工。下厭群望。質實非愚臣所宜。（北堂書鈔六十一引東觀漢記。） \\n 報朱穆書 \\n 如此。僕亦無一可邪。（後漢書朱穆傳。） \\n  \\n 　 \\n  \\n   \\n  "}
{"章节": "全後漢文卷二十三", "正文": "　 \\n 全後漢文卷二十三 \\n 　 \\n  \\n 烏程嚴可均校輯 \\n 田邑 \\n 邑字伯玉。馮翊蓮勺入。更始時為上黨太守。建武初遣使歸誠。即拜上黨太守。後為漁陽太守。未到官道病。徵還為諫議大夫。病卒。 \\n 報馮衍書 \\n 僕雖駑怯。亦欲為人者也。豈苟貪生而畏死哉。曲戟在頸。不易其心。誠僕志也。閒者老母諸弟。見執于軍。而邑安然不顧者。豈非重其節乎。若使人居天地。壽如金石。要長生而避死可也。今百步齡之期。未有能至。老壯之閒。相去幾何。誠使故朝尚在。忠義可立。雖老親受戮。妻兒橫分。邑之願也。閒者上黨黠賊。大眾圍城。義兵兩輩。入據井陘。邑親潰敵圍。拒擊宗正。自試智勇。非不能當。誠知故朝為兵所害。新帝司徒。已定三輔。隴西北地。從風響 \\n 田邑　一 \\n 應。其事昭昭。日月經天。河海帶地。不足以比。死生有命。富貴在天。天下存亡。誠云命也。邑雖沒身。能如命何。夫人道之本。有恩有義。義有所宜。恩有所施。君臣大義。母子至恩。今故主已亡。義其誰為。老母拘執。恩所當留。而厲以貪權。誘以策馬。抑其利心。必其不顧。何其愚乎。邑年三十。歷位卿士。性少嗜慾。情厭事為。況今位尊身危。財多命殆。鄙人知之。何疑君子。君長敬通。揭節垂組。自相署立。蓋仲由使門人為臣。而耴子譏其欺天。君長據位兩州。加以一郡。而河東畔國。兵不入彘。上黨見圍。不窺太谷。宗正臨境。莫之能援。兵威屈辱。國權日損。三王背畔。赤眉害主。未見兼行倍道之赴。昔墨翟累繭救宋。申包胥重胝存楚。衛女馳歸。唁兄之志。主亡一歲。莫知定所。虛冀妄言。苟肆鄙塞。未能事生。安能事死。未知為臣。焉知為主。豈厭為臣子。思為君父乎。欲搖泰山而蕩北海。事敗身危。要思邑言。（後漢馮衍傳。） \\n 勸鮑永書 \\n 愚聞丈夫不釋故而改圖。哲士不徼幸而出危。今君長。故主敗不能死。新帝立不肯降。擁眾而據壁。欲襲六國之從。與邑同事一朝。內為刎頸之盟。興兵背畔。攻取涅城。破君長之國。壞父母之鄉。首難結怨。輕弄凶器。人心難知。何意君長當為此計。昔者韓信將兵。無敵天下。功不世出。略不再見。威執項羽。名出高帝。不知天時。就烹于漢。知伯分國。既有三晉。欲大無巳。身死地分。頭為飲器。君長銜命出征。擁帶徒士。上黨　不能救。河東畔不能取。朝有顛沛之憂。國有分崩之禍。上無仇牧之節。下無不占之志。天之所壞。人不能支。君長將兵不與韓信同日而論威行。得眾倘及智伯萬分之半。不見天時。不知厭足。欲明人臣之義。當先知故主之未然。欲貪天下之利。宜及新主之未為。今故主已敗。新主既成。四海為羅網。天下為敵人。舉足遇害。動搖 \\n 田邑　王元　二 \\n 觸患。履深淵之薄冰不為啼。涉千鈞之發機不知懼。何如其知也。絕鮑氏之姓。廢子都之業。誦堯之言。服桀之行。悲夫命也。張舒內行邪孽。不遵孝友。疏其父族。外附妻黨。已收三族。將行其法。能逃不自詣者舒也。能夷舒宗者予也。（後漢馮衍傳注引東觀記。） \\n 王元 \\n 元字惠孟。杜陵人。一云長陵人。隗囂起兵。以為大將軍。囂死擁立隗純。純降。仕公孫述為將軍。建武十一年來降。拜上蔡令。遷東平相。坐墾田不實下獄死。 \\n 說隗囂 \\n 昔更始西都。四方響應。天下喁喁。謂之太平。一旦敗壞。大王幾無所厝。今南有子陽。北有文伯。江湖海岱。王公十數。而欲牽儒生之說。棄千乘之基。羈旅危國。以求萬全。此循覆車之軌。計之不可者也。今天水完富。士馬最彊。北收西河上郡。東收三輔之地。案秦舊跡。表裏山河。元請以一丸泥為大王東封函谷關。此萬世一時也。若計不及此。且畜養士馬。據隘自守。曠日持久。以待四方之變。圖王不成。其弊猶足以霸。要之。魚不可脫于淵。神龍失勢。即還與蚯蚓同。（後漢隗囂傳。又見袁宏後漢紀。已前半篇為後半。其文亦小異。） \\n 王遵 \\n 遵字子春。霸陵人。隗囂起兵。以為明威將軍。進大將軍。建武七年來歸。拜太中大夫。封向義侯。（隗囂傳注引續漢書作上雒侯。袁宏紀同。）明年。持節監吳漢軍。（案。後漢九武紀。建武六年。有樂浪太守王遵。袁宏後漢紀十一。建初元年。有敦煌太守王遵。皆非即此。） \\n 王元　王遵　二 \\n 諫隗囂謀殺來歙 \\n 愚聞為國者慎器與名。為家者畏怨重禍。俱慎名器。則下服其命。輕用怨禍。則家受其殃。今將軍遣子質漢。內懷它志。名器逆矣。外人有議。欲謀漢使。輕怨禍矣。古者列國兵交。使在其閒。所以重兵貴和而不任戰也。春秋傳曰。交兵通使可也。何況承王命藉重質而犯之哉。上不合于正義。內不周于長利。苟行盜賊之短策。又何是非之能識。加以伯春委身。已在闕庭。而屠漢使。此踐機試劍。授刃于頸也。君叔雖單車遠使。而陛下之外兄也。害之無損于漢。而隨以族滅。昔宋執楚使。遂有析骸易子之禍。小國猶不可辱。況于萬乘之主。重以伯春之命哉。（袁宏後漢紀五。後漢來歙傳。） \\n 喻牛邯書 \\n 遵與隗王歃盟為漢。自經歷虎口。踐履死地。已十數矣。于時周洛以西。無所統壹。故為王策。欲東收關中。北取上郡。進以奉天人之用。退以懲外夷之亂。數年之閒。冀聖漢復存。當挈河隴奉舊都以歸本朝。生民以來。臣人之勢。未有便于此時者也。而王之將吏。群居　處之徒。人人抵掌。欲為不善之計。遵與孺卿。日夜所爭。害幾及身者。豈一事哉。前計抑絕。後策不從。所以吟嘯扼腕。垂涕登車。幸蒙封拜。得延論議。每及西州之事。未嘗敢忘孺卿之言。今車駕大眾。已在道路。吳耿驍將。雲集四境。而孺卿以奔離之卒。拒要　。當軍衝。視其形勢何如哉。夫智者睹危思變。賢者泥而不滓。是以功名終申。策晝復得。故夷吾束縛而相齊。黥布杖。劍以歸漢。去愚就義。功名並著。今孺卿當成敗之際。遇嚴兵之鋒。可為怖慄。宜斷之心胸。參之有識。（後漢隗囂傳。） \\n 班彪 \\n 彪字叔皮。扶風安陵人。初依隗囂。去依竇融。為大將軍從事。及隴蜀平。隨融入洛。舉司隸茂才。除徐令。以病免。公府累辟輒去。後辟司徒王況府。察廉除望都長。建武三十年卒官。有集五卷。 \\n 王遵　班彪　四 \\n 覽海賦 \\n 余有事于淮浦。覽滄海之茫茫。悟仲尼之乘桴。聊從容而遂行。馳鴻瀨以漂騖。翼飛風而迴翔。顧百川之分流。煥爛熳以成章。風波薄其裔裔。貌浩浩以湯湯。指日月以為表。索方瀛與壺梁。曜金璆以為闕。次玉石而為堂。蓂芝列于階路。涌醴漸于中唐。朱紫彩爛。明珠夜光。松喬坐于東序。王母處于西箱。命韓眾與岐伯。講神篇而校靈章。願結旅而自託。因離世而高遊。騁飛龍之驂駕。歷八極而迴周。遂竦節而響應。勿輕舉以神浮。遵霓霧之掩蕩。登雲塗以淩厲。乘虛風而體景。超太清以增逝。麾天閽以啟路。闢閶闔而望余。通王竭于紫宮。拜太一而受符。（蓺文類聚八。） \\n 北征賦 \\n 余遭世之顛覆兮。罹填塞之　災。舊寶滅以丘墟兮。曾不得乎少留。遂奮袂以北征兮。超絕跡而遠遊。朝發軔于長都兮。夕宿瓠谷之玄宮。歷雲門而反顧。望通天之崇崇。乘陵崗以登降。息郇邠之邑鄉。慕公劉之遺德。及行葦之不傷。彼何生之優渥。我獨罹此百殃。故時會之變化兮。非天命之靡常。登赤須之長坡。入義渠之舊城。忿戎王之淫狡。穢宣后之失貞。嘉秦昭之討賊。赫斯怒以北征。紛吾去此舊都兮。騑遲遲以歷茲。遂舒節以遠逝兮。指安定以為期。涉長路之綿綿兮。遠紆回以樛流。過泥陽而太息今。悲祖廟之不脩。釋余馬于彭陽兮。且弭節而自思。日晻晻其將暮兮。睹牛羊之下來。寤曠怨之傷情兮。哀詩人之歎時。越安定以容與兮。遵長城之漫漫。劇蒙公之疲民兮。為強秦乎築怨。舍高亥之切憂兮。事蠻狄之遼患。不耀德以綏遠兮。顧厚固而繕藩。首身分而不寤兮。猶數功而辭愆。何夫子之妄說兮。孰云地脈而生殘。登鄣隧而遙望兮。聊須臾以婆娑。閔獯鬻之猾夏兮。弔尉邛于朝那。從聖文之克讓兮。不勞師而蹩加。惠父兄于南越兮。黜帝號于尉佗。降几杖于藩國兮。折吳濞之逆邪。惟太宗之蕩蕩兮。豈曩秦之所圖。隮高平而周覽。望山谷之嵯峨。野蕭條以莽蕩。迴千里而無家。風猋發以漂遙兮。谷水灌以揚波。飛雲霧 \\n 班彪　五 \\n 之杳杳。涉積雪之皚皚。雁邕邕以群翔兮。鳴以嚌嚌。遊子悲其故鄉。心愴悢以傷懷。撫長劍而慨息。泣漣落而霑衣。攬余涕以於邑兮。哀生民之多故。天何陰曀之不陽兮。嗟久失其平度。諒時運之所為兮。永伊鬱其誰愬。亂曰。夫子固窮。遊藝文兮。樂以忘憂。惟聖賢兮。達人從事。有儀則兮。行止屈申。與時息兮。君子履信。無不居兮。離之蠻貊。何憂懼兮。（文選蓺文類聚二十七。） \\n 冀州賦（水經蕩水注。蓺文類取二十八作遊居賦。） \\n 夫何事于冀州。聊託公以遊居。歷九土而觀風。亦悊人之所虞。遂發軫于京洛。臨孟津而北厲。想尚甫之威虞。號蒼兕而明誓。既中流而歎息。美周武之知性。謀人神以動作。享鳥魚之瑞命。贍淇澳之園林。善綠竹之猗猗。望常山之峨峨。登北嶽而高遊。嘉孝武之乾乾。親飾躬于伯姬。建封禪于岱宗。瘞玄玉于此丘。遍五嶽與四瀆。觀滄海以周流。鄙臣恨不及事。陪後乘之下僚。今匹馬之獨征。豈斯樂之足娛。且休精于敝邑。聊卒歲以須臾。（蓺文類聚六。又三十八。初學記八。） \\n 漱余馬乎洹泉。嗟西伯于牖城。（續漢郡國志一注。） \\n 感鳧藻以進樂兮。（文選顏延之秋胡詩注。） \\n 過蕩陰而弔晉鄙。責公子之不臣。（水經蕩水注。） \\n 悼離騷 \\n 夫華植之有零茂。故陰陽之度也。聖哲之有窮達。亦命之故也。惟達人進止得時。行以遂伸。否則詘而坼蠖。體龍蛇以幽潛。（蓺文類聚五十八。） \\n 復護羌校尉疏 \\n 今涼州部皆有降羌。羌胡被髮左衽。而與漢人雜處。怕谷既異。言語不通。數為小吏黠人所見侵奪。窮恚無聊。故致反叛。夫蠻夷寇亂。皆為此也。舊制。益州部置蠻夷騎都尉。幽州部置領烏桓校尉。涼州部置護羌校尉。皆持節領護。理其怨結。歲時循行。問所疾苦。又數遣使。譯通動靜。使塞外羌夷。為吏耳目。州郡因此。可得儆備。今宜復如舊。以明威防。（後漢西羌傳。） \\n 班彪　六 \\n 上言宜復置烏桓校尉 \\n 烏桓天性輕黠。好為寇賊。若久放縱。而無總領者。必復侵掠居人。但委主降掾史。恐非所能制。臣愚以為宜復置烏桓校尉。誠有益于附集。省國家之邊慮。（後漢烏桓傳。） \\n 上言選置東宮及諸王國官屬 \\n 孔子稱性相近。習相遠也。賈誼以為習與善人居。不能無為善。猶生長于齊。不能無齊言也。習與惡人居。不能無惡[無惡中間脫為字]。猶生長于楚。不能無楚言也。是以聖人審所與居。而戒慎所習。昔成王之為孺子。出則周公、召公、太史佚。入則太顛、閎天、南宮括、散宜生。左右前後。禮無違者。故成王一日即位。天下曠然太平。是以春秋愛子。教以義方。不納于邪。驕奢淫佚。所自邪也。詩云。貽厥孫謀。以宴翼子。言武王之謀遺子孫也。漢興。太宗使　錯導太子以法術。賈誼教梁王以詩書。及至中宗。亦令劉向。王褒、蕭望之、周堪之徒。以文章儒學。保訓東宮以下。莫不崇簡其人。就成德器。今皇太子諸王。雖結髮學問。修習禮樂。而傅相未置賢才。官屬多闕典。宜博選名儒。有威重明通政事者。以為太子太傅。東宮及諸王國。備置官屬。又舊制。太子食湯沐十縣。設周衛交戟。五日一朝。因坐東箱。省視膳食。其非朝日。使僕中允旦旦請問而已。明不媟黷。廣其敬也。（後漢班彪傳。） \\n 奏事 \\n 臣聞師曰。太學明堂辟雍者。禮樂之府。詩書之林。（北堂書鈔八十三引班彪奏。） \\n 上事 \\n 賜竽瑟箜篌。（書鈔十九。） \\n 元狩六年。罷太尉置司馬。時議以北軍中候有千人司馬。故加之大司馬。所以別大小司馬之號。（御覽二百九。） \\n 班彪　七 \\n 可選師傅將相子孫有口行好學者。以備縫衣舍人。（御覽六百九十。） \\n 官吏二千石。布襦羊裘。以白木杯飲食。飾虛。欲以求名于[于當作千]譽。（御覽七百五十九。） \\n 吏民葬埋。有馬被毛鬣角蹄玫瑰。宜皆以法禁之。（御覽八百九。） \\n 奏議答北匈奴 \\n 臣聞孝宣皇帝敕邊守尉曰。匈奴大國。多變詐。交接得其情。則卻敵折衝。應對入其數。則反為輕欺。今北匈奴見南單于來附。懼謀其國。故數乞和親。又遠驅牛馬。與漢合市。重遣名王。多所貢獻。斯皆外示富強。以相欺誕也。臣見其獻益重。知其國益虛。歸親愈數。為懼愈多。然今既未獲助南。則亦不宜絕北。羈縻之義。禮無不答。謂可頗加賞賜。略與所獻相當。明加曉告。以前世呼韓邪郅支行事報答之。辭令必有適。今立　草并上。曰單于不忘漢恩。追念先祖舊約。欲修和親。以輔身安國。計議甚高。為單于嘉之。往者匈奴數有乖亂。呼韓邪郅支自相讎隙。並蒙孝宣皇帝垂恩救護。故各遣侍子稱藩保塞。其後郅支忿戾。自絕皇澤。而呼韓附親。忠孝彌著。及漢滅郅支。遂保國傳嗣。子孫相繼。今南單于攜眾向南。款塞歸命。自以呼韓嫡長。次第當立。而侵奪失職。猜疑相背。數請兵將。歸埽北庭。策謀紛紜。無所不至。惟念斯言。不可獨聽。又以北單于比年貢獻。欲修和親。故拒而未許。將以成單于忠孝之義。漢秉威信。總率萬國。日月所照。皆為臣妾。殊俗百蠻。義無親疏。服順者褒賞。畔逆者誅罰。善惡之效。呼韓郅支是也。今單于欲修和親。款誠已達。何嫌而欲率西域諸國。俱來獻見。西域國屬匈奴與屬漢何異。單于數連兵亂。國內虛耗。貢物裁以通禮。何必獻馬裘。今齎雜繒五百匹。弓鞬韇丸一。矢四發。遣遺。單于。又賜獻馬左骨都侯右谷蠡王雜繒各四百匹。斬馬劍各一。單于前言先帝時所賜呼韓邪竽瑟空侯皆敗。願復裁賜。念單于國尚未安。方厲武節。以戰攻為務。竽瑟之用。不如良弓利劍。故未以齎。謄不愛小物于單于。便宜所欲。遣驛以聞。（後漢南匈奴傳。建武二十八年。北匈奴復遣使詣闕。更乞和親。帝下三府議酬荅之宜。司徒掾班彪奏。） \\n 班彪　八 \\n 與京兆丞郭季通書 \\n 劉孟公茂器于身。用心篤固。實瑚槤之器。宗廟之寶也。（後漢蘇竟傳。注引三輔決錄注。） \\n 與金昭卿書 \\n 遠在東垂。吏道迫促。（文選張華答何劭詩注。） \\n 王命論 \\n 昔在帝堯之禪曰。咨爾舜。天之厤數在爾躬。舜亦以命禹。臮于稷契。咸佐唐虞。光濟四海。奕世載德。至于湯武。而有天下。雖其遭遇異時。禪代不同。至于應天順民。其揆一也。是故劉氏承堯之祚。氏族之世。著乎春秋。唐據火德。而漢紹之。始起沛澤。則神母夜號。以章赤帝之符。由是言之。帝王之祚。必有明聖顯懿之德。豐功厚利積絫之業。然後精誠通于神明。流澤加于生民。故能為鬼神所福饗。天下所歸往。未見運世無本。功德不紀。而得倔起在此位者也。世俗見高祖興于布衣。不達其故。以為適遭暴亂。得奮其劍。游說之士。至比天下于逐鹿。幸捷而得之。不知神器有命。不可以智力求也。悲夫。此世所以多亂臣賊子者也。若然者。豈徒闇于天道哉。又不睹之于人事矣。夫餓饉流隸。飢寒道路。思有裋褐之襲。儋石之畜。所願不過一金。然終于轉死溝壑。何則。貧窮亦有命也。況虖天子之貴。四海之富。神明之祚。可得而妄處哉。故雖遭罹阨會。竊其權柄。勇如信布。彊如梁籍。成如王莽。然府潤鑊伏質。亨醢分裂。又況么　尚不及數子。而欲闇奸天位者虖。是故駑蹇之乘。不騁千里之塗。燕雀之疇。不奮六翮之用。秶梲之材。不荷棟梁之任。 \\n 班彪　九 \\n 斗筲之子。不秉帝王之重。易曰。鼎折足。覆公餗。不勝其任也。當秦之末。豪桀共推陳嬰而王之。嬰母止之曰。自吾為子家婦。而世貧賤。卒富貴不祥。不如以兵屬人。事成。少受其利。不成。禍有所歸。嬰從其言。而陳氏以寍。王陵之母。亦見項氏之必亡。而劉氏之將興也。是時陵為漢將。而母獲于楚。有漢使來。陵母見之。謂曰。願告吾子。漢王長者。必得天下。子謹事之。無有二心。遂對漢使伏劍而死。以固勉陵。其後果定于漢。陵為宰相封侯。夫以匹婦之明。猶能推事理之致。探禍福之機。而全宗祀于無窮。垂策書于春秋。而況大丈夫之事虖。是故竊達有命。吉凶由人。嬰母知廢。陵母知興。審此四者。帝王之分決矣。蓋在高祖。其興也有五。一曰帝堯之苗裔。二曰體貌多奇異。三曰神武有徵應。四曰寬明而仁恕。五曰知人善任使。加之以信誠好謀。達于聽受。見善如不及。用人如由已。從諫如順流。趣時如嚮赴。當食吐哺。納子房之策。拔足揮洗。揖酈生之說。寤戍卒之言。斷懷士之情。高四哠之名。割肌膚之愛。舉韓信于行陳。收陳平于亡命。英雄陳力。群策畢舉。此高祖之大略。所以成帝業也。若乃靈瑞符應。又可略聞矣。初劉媼妊。高祖而夢與神遇。震電晦冥。有龍蛇之怪。及其長而多靈。有異于眾。是以王武感物而折券。呂公睹形而進女。秦皇東游以厭其氣。呂后望雲而知所處。始受命則白蛇分。西入關則五星聚。故淮陰留侯謂之天授。非人力也。歷古今之得失。驗行事之成敗。稽帝王之世運。攷五者之所謂。取舍不厭斯位。符瑞不同斯度。而苟昧于權利。越次妄據。外不量力。內不知命。則必喪保家之主。失天年之壽。遇折足之凶。伏鈇鉞之誅。英雄知覺悟。畏若禍戒。超然遠覽。淵然深識。收陵嬰之明分。絕信布之覬覦。距逐鹿之瞽說。審神器之有授。毋貪不可幾。為二母之所笑。則福祚流于子孫。天祿其永終矣。（漢書斂傳上。文選。蓺文類聚十。） \\n 班彪　十 \\n 史記論 \\n 唐虞三代。詩書所及。世有史官。以司典籍。暨于諸侯。國自有史。故孟子曰。楚之檮杌。晉之乘。魯之春秋。其事一也。定哀之閒。魯君子左丘明論集其文。作左氏傳三十篇。又撰異同。號曰國語二十篇。由是乘檮杌之事遂闇。而左氏國語獨章。又有記錄黃帝以來。至春秋時。帝王公侯卿大夫。號曰世本。一十五篇。春秋之後。七國並爭。秦并諸侯。則有戰國策三十三篇。漢興定天下。太中大夫陵賈記錄時功。作楚漢春秋九篇。孝武之世。太史令司馬遷採左氏國語。刪世本戰國策。據楚漢列國時事。上自黃帝。下訖獲麟。作本紀、世家、列傳、書、表凡百三十篇。而十篇缺焉。遷之所記。從漢元至武。則以絕其功也。至于採經摭傳。分散百家之事。甚多疏略。不如其本。務欲以多聞廣載為功。論議淺而不篤。其論術學。則崇黃老而薄五經。序貨殖。則輕仁義而羞貧窮。道游俠。則賤守節而貴俗功。此其大敝傷道。所以遇極刑之咎也。然善述序事理。辯而不華。質而不野。文質相稱。蓋良史之才也。誠令遷依五經之法言。同聖人之是非。意亦庶幾矣。夫百家之書。猶可法也。若左氏、國語、世本、戰國策、楚漢春秋、太史公書。今之所以知古。後之所由觀前。聖人之耳目也。司馬遷序帝王曰本紀。公侯傳國則曰世家。卿士特起則曰列傳。又進項羽陳涉而黜淮南衡山。細意委曲。條例不經。若遷之著作。採獲古今。貫穿經傳。至廣博也。一人之精。文重思煩。故其書刌落不盡。尚有盈辭。多不齊一。若序司馬相如。舉郡縣。著其字。至蕭、曹、陳平之屬。及董仲舒並時之人。不記其字。或縣而不郡者。蓋不暇也。今此後篇。慎覈其事。整齊其文。不為世家。唯紀傳而已。傳曰。殺史見極。平易正直。春秋之義也。（後漢班彪傳。又見袁宏後漢紀十三。有刪節。） \\n  \\n 　 \\n  \\n   \\n  "}
{"章节": "全後漢文卷二十四", "正文": "　 \\n 全後漢文卷二十四 \\n 　 \\n  \\n 烏程嚴可均校輯 \\n 班固 \\n 固字孟堅。彪子。永平中召詣校書部。除蘭臺令史。遷為郎。建初中遷玄武司馬。永元初。大將軍竇憲出塞。以為中護軍。行中郎將事。及憲敗。坐下獄死。年六十一。有白虎通德論六卷。漢書一百十五卷。集十七卷。 \\n 終南山賦 \\n 伊彼終南。巋　嶙囷。　青宮。蟹紫辰。嶔崟鬱律。萃于霞雰。曖　晻藹。若鬼若神。傍吐飛瀨。上挺修竹[竹當作林]。玄泉落落。密蔭沈沈。榮期綺季。此焉恬心。三春之季。孟夏之初。天氣肅清。周覽八隅。皇鸞鸑鷟。警乃前驅。爾其珍怪。碧玉挺其阿。蜜房溜其巔。（案。文選蜀都賦注引班固終南頌。有此語。或頌即賦之誤。）翔鳳哀鳴集其上。清水泌流注其前。彭祖宅以暺蛻。安期饗以延年。唯至德之為美。我皇應福以來臻。埽神壇以告誠。薦珍馨以祈仙。嗟茲介福。永鍾億萬年。（初學記五。） \\n 班固　一 \\n 流澤遂而成水。停積結而為山。（文選魏都賦注。又天台山賦注。） \\n 固僊靈之所遊集。（文選頭　寺碑注。） \\n 覽海賦 \\n 運之修短。不豫期也。（文選潘岳西征賦注。　案此賦今見存者僅二語耳。蓺文類聚所載。乃班彪作。張溥本誤收。　案。張溥本有遊居賦。即冀州賦也。乃班彪所作。誤收。） \\n 兩都賦序 \\n 或曰。賦者古詩之流也。昔成康沒而頌聲寢。王澤竭而詩不作。大漢初定。日不暇給。至于武宣之世。乃崇禮官。考文章。內設金馬石渠之署。外興樂府協律之事。以興廢繼絕。潤色鴻業。是以眾庶悅豫。福應尢盛。白麟、赤雁、芝房、竇鼎之歌。薦于郊廟。神雀、五鳳、甘露、黃龍之瑞。以為年紀。故言語侍從之臣。若司馬相如、虞丘壽王、東方朔、校皋、王　、劉向之屬。朝夕論思。日月獻納。而公卿大臣御史大夫兒寬、太常孔臧、大中大夫董仲舒、宗正劉德、太子太傅蕭望之等。時時閒作。或以抒下情而通諷論。或以宣上德而盡忠孝。雍容揄揚。著于後嗣。抑亦雅頌之亞也。故孝成之世。論而錄之。蓋奏御者千有餘篇。而後大漢之文章。炳焉與三代同風。且夫道有夷隆。學有隆密。因時而建德者。不以遠近易則。故皋陶歌虞。奚斯頌魯。同見采于孔氏。列于詩書。其義一也。稽之上古則如彼。考之漢室又如此。斯事雖細。然先臣之舊式。國家之遺美。不可闕也。臣竊見海內清平。朝廷無事。京師修宮室。浚城隍。起苑囿。以備制度。西土耆老。咸懷怨思。冀上之睠顧。而盛稱長安舊制。有陋雒邑之議。故臣作兩都賦。以極眾人之所眩曜。折以今之法度。其詞曰。 \\n 班固　二 \\n 西都賦 \\n 有西都賓問于東都主人曰。蓋聞皇漢之初經營也。嘗有意乎都河洛矣。輟而弗康。實用西遷。作我上都。主人聞其故而睹其制乎。主人曰。未也。願賓攄懷舊之蓄念。發思古之幽情。博我以皇道。弘我以漢京。賓曰唯唯。漢之西都。在于雍州。實曰長安。左據函谷二崤之阻。表以太華終南之山。右界褒斜隴首之險。帶以洪河涇渭之川。眾流之隈。汧涌其西。華實之毛。則九州之上腴焉。防禦之阻。則天地之隩區焉。是故橫被六合。三成帝幾。周以龍興。秦以虎視。及至六漢受命而都之也。仰悟東井之精。俯協河圖之靈。奉春建策。留侯演成。天人合應。以發皇明。乃眷椏顧。實惟作京。于是睎肇自高而終平。世增飾以崇麗。歷十二之延祚。故窮泰而極侈。建金城而萬雉。呀周池而成淵。披三條之廣路。立十二之通門。內則行走衢洞達。閭閻且千。九市開場。貨別隧分。人不得顧。車不得旋。闐城溢郭。旁流百塵。紅塵四合。煙雲相連。于是既庶且富。娛樂無疆。都人士女。殊異乎五方。遊士擬于公侯。列肆侈于姬姜。鄉曲豪舉。遊俠之雄。節慕原嘗。名亞春陵。連交合眾。騁騖乎其中。若乃觀其四郊。浮遊近縣。則南望杜霸。北眺五陵。名都對郭。邑居相承。英俊之域。紱冕所興。冠蓋如雲。七相五公。與乎州郡之豪傑。五都之貨殖。三選七遷。充奉陵邑。蓋以強幹弱枝。隆上都而觀萬國也。封畿之內。厥土千里。逴躒諸夏。兼其所有。其陽則崇山隱天。幽林穹谷。陸海珍藏。藍田美玉。商洛緣其隈。鄂杜濱其足。源泉灘注。陂池交屬。竹林果園。芳草甘木。郊野之富。號為近蜀。其陰則冠以九嵕。陪以甘泉。乃有靈宮。起乎其中。秦漢之所極觀。海上雲之所頌歎。于是乎存焉。下有鄭白之沃。衣食之源。提封五萬。疆場綺分。溝塍刻鏤。原隰龍鱗。決渠降雨。荷臿成雲。五穀垂潁。桑麻鋪棻。東郊則有通溝大漕。潰渭洞河。汎舟山東。控引淮湖。與海通波。西郊則有上囿禁苑。林麓藪澤。陂池連乎蜀漢。繚以周牆。四百餘里。離宮別館。三十六所。神池靈沼。往往而在。其中乃有九真之麟。大宛之馬。 \\n 班固　三 \\n 黃支之犀。條支之鳥。踰崑崙。越巨海。殊方異類。至于三萬里。其宮室也。體象乎天地。經緯乎陰陽。據坤靈之正位。倣太紫之圓方。樹中天之華闕。豐冠山之朱堂。因　材而究奇。抗應龍之虹梁。列棼橑以布翼。荷楝桴而高驤。雕玉瑱以居。裁金璧以飾璫。發五色之渥彩。光爓朗以景彰。于是左　右平。重軒三階。閨房周通。門闥洞開。列鐘虡于中庭。立金人于端闈。仍增崖而衡闕。臨峻路而啟扉。徇以離宮別寢。承以崇臺閒館。煥若列宿。紫宮是環。清涼宣溫。神仙長年。金華玉堂。白虎麒麟。區宇若茲。不可殫論。增槃業峨。登降炤爛。殊形詭制。每各異觀。乘茵步輦。惟所息宴。後宮則有掖庭椒房。后妃之室。合歡增城。安處常寍。茞若椒風。披香發越。蘭林蕙草。鴛鸞飛翔之列。昭陽特盛。隆乎孝成。屋不呈材。牆不露形。　以藻繡。絡以綸連。隨侯明月。錯落其閒。金釭銜璧。是為列錢。翡翠火齊。流耀含英。懸黎垂棘。衣光在焉。于是玄墀釦砌。玉階彤庭。礝磩綵緻。琳　青熒。珊瑚碧樹。周阿而生。紅羅颯纚。綺組繽紛。清曜華燭。俯仰如神。後宮之號。十有四位。窈窕繁華。更盛迭貴。處乎斯列者。蓋以百數。左右庭中。朝堂百寮之位。蕭曹魏邴。謀謨乎其上。佐命則垂統。輔翼則成化。流大漢之愷悌。盪亡秦之毒螫。故令斯人揚樂和之聲。作畫一之歌。功德著乎祖宗。膏澤滄乎黎庶。又有天祿石渠。典籍之府。命夫惇誨。故老。名儒師傅。講論乎六蓺。稽合乎同異。又有承明金馬。著作之庭。大雅宏達。于茲為群。元元本本。殫見洽聞。啟發篇章。校理祕文。周以鉤陳之位。衛以嚴更之署。總禮官之甲科。群百郡之廉孝。虎賁贅衣。閹尹閽寺。陛戟百重。各有典司。周廬千列。徼道綺錯。輦路經營。修除飛閣。自未央而連桂宮。北彌明光而　長樂。淩　道而超西墉。掍建章而連外屬。設璧門之鳳闕。上觚棱而棲金爵。內則別風之嶕嶢。眇麗巧而聳擢。張千門而立萬戶。順陰陽以開闔。爾乃正殿崔嵬。層構厥高。臨乎未央。 \\n 班固　四 \\n 經駘盪而出馺娑。洞枍詣以與天梁。上反宇以蓋戴。激日景而納光。神明鬱其特起。遂偃蹇而上躋。軼雲雨于本半。虹霓迴帶于芬楣。雖輕迅與僄狡。猶愕眙而不能階。攀井幹而未半。目眴轉而意迷。舍檽檻而卻倚。若顛墜而復稽。魂怳怳以失度。巡迴塗而下低。既懲懼于登望。降周流以徬徨。步甬道以縈紆。又杳窱而不見陽。排飛達而上出。若遊目于天表。似無依而洋洋。前唐中而後太液。覽滄海之湯湯。揚波濤于碣石。激神獄之嶈嶈。濫瀛洲與方壺。蓬萊起乎中央。于是靈草冬榮。神木叢生。巖峻崷崒。金石崢嶸。抗仙掌以承露。擢雙立之金莖。軼埃堨之混濁。鮮顥氣之清英。騁文成之丕誕。馳五利之所刑。庶松喬之群類。時遊從乎斯庭。實列仙之攸館。非吾坐之所寍。爾乃盛娛遊之壯觀。奮泰武乎上囿。因茲以威戎夸狄。耀威靈而講武事。命荊州使起鳥。詔梁野而驅獸。毛群內闐。飛羽上覆。接翼側足。集禁林而屯聚。水衡虞人。修其營表。種別群分。部曲有署。罘網連紘。籠山絡野。列卒周　。星羅雲布。于是乘鑾輿。備法駕。帥群臣。披飛廉。入苑門。遂繞酆鄗。歷上蘭。六師發逐。百獸駭殫。震震爚爚。雷奔電激。草木塗地。山淵反覆。蹂躪其十二三。乃拗怒而少息。爾乃期門佽飛。列刃鑽鍭。要趹追蹤。鳥驚觸絲。獸駭值鋒。機不虛掎。弦不再控。矢不單殺。中必疊雙。颮颮紛紛。矰繳相纏。風毛雨血。灑野蔽天。平原赤。勇士厲。猿狁失木。豺狼懾竄。爾乃移師趨險。並蹈潛穢。窮虎奔突。狂兕觸蹶。許少施巧。秦成力拆。掎僄狡。扼猛噬。脫角挫脰。徒搏獨殺。挾師豹。拖熊螭。曳犀犛。頓象罷。超淍壑。越峻崖。中泰嶄巖。鉅石隤。松柏仆。叢林摧。草木無餘。禽獸殄夷。于是天子乃登屬玉之館。歷長楊之樹。覽山川之體勢。觀三軍之殺獲。原野蕭條。目極四裔。禽相鎮壓。獸相枕藉。然第收禽會眾。論功賜胙。陳輕騎以行炰。騰酒車以斟酌。割鮮野食。舉烽命酹。饗賜畢。勞逸齊。大路鳴鑾。容與徘徊。集乎豫章 \\n 班固　五 \\n 之宇。臨乎昆明之池。左牽牛而右織女。似雲漢之無涯。茂樹陰蔚。芳草被隄。蘭茞發色。曄曄猗猗。若摛錦布蕭。燭燿乎其陂。鳥則玄鶴白鷺。黃鵠鵁鸛。鶬鴰鴇鶂。鳧鷖鴻雁。朝發河海。夕宿江漢。沈浮往來。雲集霧散。于是後宮乘輚輅。豋龍舟。張鳳蓋。建華旗。袪黼帷。鏡清流。靡微風。澹淡浮。櫂女謳。鼓吹震。聲激越。謍厲天。鳥群翔。魚窺淵。招白鷴。下雙鵠。揄文竿。出比目。撫鴻罿。御繒繳。方舟並騖。俛仰極樂。遂乃風舉雲搖。浮遊溥覽。前乘秦嶺。後越九嵕。東薄河華。西涉岐雍。宮館所歷。百有餘區。行所朝夕。儲不改供。禮上下而接山川。究休祐之所用。采遊童之讙謠。第從臣之嘉頌。于斯之時。都都相望。邑邑相屬。國藉十世之基。家承百年之業。士食舊德之名氏。農服先疇之畎畝。商修族世之所鬻。工用高曾之規矩。粲乎隱隱。各得其所。若臣者。徒觀跡于舊墟。聞之乎故老。十分而未得其一端。故不能遍舉也。 \\n 東都賦 \\n 東都主人喟然而歎曰。痛乎風俗之移人也。子實秦人。矜夸館室。保界河山。信識昭襄而知始皇矣。鳥睹大漢之云為乎。夫大漢之開元也。奮布衣以登皇位。由數　而創萬代。蓋六籍所不能談。前聖靡得言焉。當此之時。功有橫而當天。討有逆而順民。故婁敬度。勢而獻其說。蕭公權宜而拓其制。時豈泰而安之哉。計不得以已也。吾子曾不是睹。顧曜後嗣之末造。不亦暗乎。今將語子以建武之治。永平之事。監于太清。以變子之惑志。往者王莽作逆。漢祚中缺。天人致誅。六合相滅。于時之亂。生人幾亡。鬼神泯絕。壑無完柩。郛罔遺室。原野厭人之肉。川谷流人之血。秦項之災。猶不克半。書契以來。未之或紀。故下人號而上訴。上帝懷而降監。乃致命乎聖皇。于是聖皇乃握乾符。闡坤珍。披皇圖。稽帝文。赫然發憤。應若興雲。霆擊昆陽。憑怒雷震。遂超大河。跨北嶽。立號高邑。建都河洛。紹百王之荒屯。因造化之盪滌。體元立 \\n 班固　六 \\n 制。繼天而作。系唐統。接漢緒。茂育群生。恢復疆宇。勳兼乎在昔。事勤乎三五。豈特方軌並跡。紛綸后辟。治近古之所務。蹈一聖之險易云爾哉。且夫建武之元。天地革命。四海之內。更造夫婦。肇有父子。君臣初建。人倫實始。斯乃伏犧氏之所以基皇德也。分州土。立市朝。作舟輿。造器械。斯乃軒轅氏之所以開帝功也。龔行天罰。應天順人。斯乃湯武之所以昭王業也。遷都改邑。有殷宗中興之則焉。即土之中。有周成隆平之制焉。不階尺土一人之柄。同符乎高祖。克已復禮。以奉終始。允恭乎孝文。憲章稽古。封岱勒成。儀炳乎世宗。案六經而校德。眇古昔而論功。仕聖之事既該。而帝王之道備矣。至于永平之際。重熙而累洽。盛三雍之上儀。修兗龍之法服。鋪鴻藻。信景鑠。揚世廟。正雅樂。人神之和允洽。群臣之序既肅。乃動大輅。遵皇衢。省方巡狩。窮覽萬國之有無。考聲教之所被。散皇明以　幽。然後增周舊。修洛邑。扇巍巍。顯翼翼。光漢京于諸夏。總八方而為之極。是以皇城之內。宮室光明。闕庭神麗。奢不可踰。儉不能侈。外則因原野以作苑。磌流泉而為沼。發蘋藻以潛魚。豐圃草以毓獸。制同乎梁鄒。誼合乎靈囿。若乃順時節而蒐狩。簡車徒以講武。則必臨之以王制。考之以風雅。歷騶虞。覽駟鐵。嘉車攻。采吉日。禮官整儀。乘輿乃出。于是發鯨魚。鏗華鐘。登玉輅。乘時龍。鳳蓋棽麗。龢鑾玲瓏。天官景從。寢威盛容。山靈護時。屬御方神。雨師汎灑。風伯清塵。千乘雷起。萬騎紛紜。元戎竟野。戈鋌彗雲。羽旄掃霓。旌旗拂天。焱焱炎炎。揚光飛文。吐爓生風。飲野歕山。日月為之奪明。丘陵為之搖震。遂集乎中囿。陳師案屯。駢部曲。列校隊。勒三軍。誓將帥。然後舉烽伐鼓。申令三驅。輶車靈激。驍騎電騖。由基發射。范氏施御。弦不睼禽。轡不詭遇。飛者未及翔。走者未及去。指顧倏忽。獲車已實。樂不極盤。殺不盡物。馬踠餘足。士怒未沬。先驅復路。屬車案節。于是薦三犧。效五牲。禮神 \\n 班固　七 \\n 祇。懷百靈。覲明堂。臨辟雍。揚緝熙。宣皇風。登靈臺。考休徵。俯仰乎乾坤。參象乎聖躬。目中夏而布德。瞰四裔而抗稜。西盪河源。東澹海漘。北動幽崖。南燿朱垠。殊方別區。界絕而不鄰。自孝武之所不征。孝宣之所未臣。莫不陸讋水慄。奔走而來賓。遂綏哀牢。開永昌。春王三朝。會同漢京。是日也。天子受四海之圖籍。膺萬國之貢珍。內撫諸夏。外綏百蠻。爾乃盛禮興樂。供帳置乎雲龍之庭。陳百寮而贊群后。究皇儀而殿帝容。于是庭實千品。旨酒萬鍾。列金罍。班玉觴。嘉珍御。太牢饗。爾乃食舉雍徹。太師奏樂。陳金石。布絲竹。鐘鼓鏗鍧。管紘燁煜。抗五聲。極六律。歌九功。舞八佾。韶武備。泰古畢。四夷閒奏。德廣所及。僸　兜離。罔不具集。萬樂備。百禮暨。皇歡浹。群臣醉。降煙熅。調元氣。然後撞鐘告罷。百寮遂退。于是聖上親萬方之歡娛。又沐浴于膏澤。懼其侈心之將萌。而怠于東作也。乃申舊章。下明詔。命有司。班憲度。昭節儉。示太素。去後宮之麗餰。損乘輿之服御。抑工商之淫業。輿農桑之盛務。遂令海內棄末而反本。背偽而歸真。女修織　。男務耕耘。器用陶匏。服尚素玄。恥纖靡而不服。賤奇麗而弗珍。捐金于山。沈珠于淵。于是百姓滌瑕盪穢而鏡至清。形神寂漠。耳目弗營。嗜慾之源滅。廉恥之心生。其不優游而自得。玉潤而金聲。是以四海之內。學校如林。詳序盈門。獻酬交錯。俎豆莘莘。下舞上歌。蹈德詠仁。登降飫宴之禮既畢。因相與嗟歎玄德。讜言弘說。咸含和而吐氣。頌曰盛哉乎斯世。今論者但知誦虞夏之書。詠殷周之詩。講義文之易。論孔氏之春秋。罕能精古今之清濁。究漢德之所由。唯子頗識舊典。又徒馳騁乎末流。溫故知新已難。而知德者鮮矣。且夫僻界西戎。險阻四塞。修其防禦。孰與處乎土中。平夷洞達。萬方輻湊。秦嶺九嵕。涇渭之川。曷若四瀆五嶽。帶河泝洛。圖書之淵。建章甘泉。館御列仙。孰與靈臺明堂。統和天人。太液昆明。鳥獸之囿。曷若辟雍海 \\n 班固　八 \\n 流。道德之富。游俠踰侈。犯義侵禮。孰與同履法度。翼翼濟濟也。子徒習秦阿房之造天。而不知京洛之有制也。識函谷之可關。而不知王者之無外也。主人之辭未終。西都賓矍然失容。逡巡降階。揲然意下。捧手欲辭。主人曰。復位。今將授子以五篇之詩。賓既卒業。乃稱曰。美哉乎斯詩。義正乎揚雄。事實乎相如。匪唯主人之好學。蓋乃遭遇乎斯時也。小子狂簡。不知所裁。既聞正道。請終身而誦之。其詩曰。 \\n 明堂詩 \\n 於昭明堂。明堂孔陽。聖皇宗祀。穆穆煌煌。上帝宴饗。五位時序。誰其配之。世祖光武。普天率土。各以其職。猗歟緝熙。允懷多福。 \\n 辟雍詩 \\n 乃流辟雍。辟雍湯湯。聖王落蒞止。造舟為梁。皤皤國老。乃父乃兄。抑抑威儀。孝友光明。於赫太上。示我漢行。洪化惟神。永觀厥成。 \\n 靈臺詩 \\n 乃經靈臺。靈臺既崇。帝勤時登。爰考休徵。三光宣精。五行布序。習習祥風。祁祁甘雨。百穀蓁蓁。庶草蕃廡。屢惟豐年。於皇樂胥。 \\n 寶鼎詩 \\n 嶽修貢兮川效珍。吐金景兮歊浮雲。寶鼎見兮色紛縕。煥其炳兮被龍文。登祖廟兮享聖神。昭靈德兮彌億年。 \\n 白雉詩 \\n 啟靈篇兮披瑞圖。獲白雉兮效素烏。嘉祥阜兮集皇都。發皓羽兮奮翹英。容絜朗兮於純精。彰皇德兮侔周成。永延長兮膺天慶。（班固傳。文選。） \\n 耿恭守疏勒城賦 \\n 日兮月兮阨重圍。（文選。潘岳關中詩注。） \\n 幽通賦 \\n 衛靈公太子蒯聵好帶劍。長一丈。公諫。乃作短劍。長一尺。公知不可以傳國。乃逐之。（書鈔一百二十二引班固幽通賦序。） \\n 班固　九 \\n 系高頊之玄冑兮。氏中葉之炳靈。颻颽風而蟬蛻。兮雄朔野以颺聲。皇十紀而鴻漸兮。有羽儀于上京。巨滔天而泯夏兮。考遘愍以行謠。終保已而貽則兮。里上仁之所廬。懿前烈之純淑兮。窮與達其必濟。咨孤蒙之眇眇兮。將圮絕而罔階。豈余身之足殉兮。　世業之可懷。靖潛處以永思兮。經日月而彌遠。匪黨人之敢拾兮。庶斯言之不玷。魂煢煢與神交兮。精誠發于宵寐。夢豋山而迴眺兮。覿幽人之髣彿。攬葛藟而授余兮。眷峻谷曰勿墜。昒蚚寤而仰思兮。心矇矇猶未察。黃神邈而靡質兮。位遺讖以臆對曰乘高而　神兮。道遐通而不迷。葛綿綿于樛木兮。詠南風以為綏。蓋惴惴之臨深兮。乃二雅之所祇。既誶爾以吉象兮。又申之以炯戒。盍孟晉以迨群兮。辰倏忽其不再。承靈訓其虛徐兮。佇盤桓而且俟。惟天地之無窮兮。鮮生民之晦在。紛屯邅與蹇連兮。何艱多而智寡。上聖寤而後拔兮。雖群黎之所禦。昔衛叔之御昆兮。昆為寇而喪子。管彎孤欲斃讎兮。讎作后而成已。變化故而相詭兮。孰云預其終始。雍造怨而先賞兮。丁繇惠而被戮。栗取弔于逌吉兮。王膺慶于所慼。叛迴　其若茲兮。北叟頗識其倚伏。單治裏而外凋兮。張修襮而內逼。聿中龢為庶幾兮。顏與冉又不得。溺招路以從已兮。謂耴氏猶未可。安慆慆而不萉兮。卒隕身乎世禍。遊聖門而靡救兮。雖覆醢其何補。固行行其必凶兮。免盜亂為賴道。形氣發于根柢兮。柯葉彙而靈茂。恐魍魎之責景兮。羌未得其云已。黎淳耀于高辛兮。革彊大于南汜。嬴取威于伯儀兮。姜本支乎三趾。既仁得其信然兮。仰天路而同軌。東鄰虐而殲仁兮。王合位乎三五。戎女烈而喪孝兮。伯徂歸于龍虎。發還師以成性兮。重醉行而自耦。震鱗　于夏庭兮。　三正而滅姬。巽羽化于宣宮兮。彌五辟而成災。道修長而世短兮。敻冥默而不周。胥仍物而鬼諏 \\n 班固　十 \\n 兮。乃窮宙而達幽。媯巢姜于孺筮兮。旦算祀于契龜。宣曹興敗于下夢兮。魯衛名謚于銘謠。妣聆呱而勒石兮。許相理而鞠條。道混成而自然兮。術同原而分流。神先心以定命兮。命隨行以消息。斡流遷其不濟兮。故遭罹而嬴縮。三欒同于一體兮。雖移易而不忒。洞驂差其紛錯兮。斯眾兆之所惑。周賈盪而貢憤兮。齊死生與禍福。抗爽言以矯情兮。信畏犧而忌鵬。所貴聖人之至論兮。順天性而斷誼。物有欲而不居兮。亦有惡而不避。守孔約而不貳兮。乃輶德而無累。三仁殊于一致兮。夷惠舛而齊聲。木偃息以蕃魏兮。申重繭以存荊。紀焚躬以衛上兮。皓頤志而弗營。俟草木之區別兮。苟能實其必榮。要沒世而不朽兮。迺先民之所程。觀天網之紘覆兮。實棐諶而相順。謨先聖之大猷兮。亦鄰德而助信。虞韶美而儀鳳兮。孔忘味于千載。素文信而底麟兮。漢實祚于異代。精通靈而感物兮。神動氣而入微。養流睇而猿號兮。李虎發而石開。非精誠其焉通兮。苟無實其孰信。操末技猶必然兮。矧湛躬道真。登孔昊而上下兮。緯群龍之所經。朝貞觀而夕化兮。猶誼已而遺形。若胤彭而偕老兮。訴來哲而通情。亂曰。天造草昧。立性命兮。復心弘道。惟聖賢兮。渾元運物。流不處兮。保身遺名。民之表兮。舍生取誼。以道用兮。憂傷夭物。忝莫痛兮。皓爾太素。曷渝色兮。尚越其幾。淪神域兮。（漢書敘傳上。文選蓺文類聚二十六。） \\n 竹扇賦 \\n 青青之竹形兆直。妙華長竿紛實翼。杳篠叢生于水澤。疾風時紛紛蕭颯。削為扇翣成器美。託御君王供時有。度量異好有圓方。來風辟暑致清涼。安體定神達消息。百王傳之賴功力。壽考康寍累萬億。（古文苑。） \\n 白綺扇賦（初學記二十五引班孟堅集佚。） \\n 班固　十一 \\n 漢頌論功歌詩靈芝歌 \\n 因露寢兮產靈芝。象三德兮瑞應圖。延壽命兮光此都。配上帝兮象太微。參日月兮揚光輝。（初學記十五。御覽五百七十。） \\n  \\n 　 \\n  \\n   \\n  "}
{"章节": "全後漢文卷二十五", "正文": "　 \\n 全後漢文卷二十五 \\n 　 \\n  \\n 烏程嚴可均校輯 \\n 班固二 \\n 為第五倫薦謝夷吾疏 \\n 臣聞堯登稷存治隆太平。舜用皋陶。政致雍熙。殷周雖有高宗昌發之君。猶賴傳說呂望之策。故能克崇其業。允協大中。竊見鉅鹿太守會稽謝夷吾。出自東州。厥士塗泥。而英資挺特。奇偉秀出。才兼四科。行包九德。仁足濟時。知周萬物。加以少膺儒雅。韜含六籍。推考屋度。綜校圖錄。探賾聖祕。觀變歷徵。占天知地。與神合契。據其道德。以經王務。昔為陪隸。與臣從事。奮忠毅之操。躬史魚之節。董臣嚴綱。勖臣懦弱。得以免戾。實賴厥勳。及其應選作宰。惠敷百里。降福彌異。流化若神。爰牧荊州。威行邦國。奉法作政。有周召之風。居儉履約。紹公儀之操。尋功科能。為外臺之表。聽聲察實。為九 \\n 班固　一 \\n 伯之冠。遷守鉅鹿。政合時雍。德量績謀。有伊咯管晏之任。闡弘道奧。同史蘇京房之倫。雖密勿在公。而身出心隱。不殉名以求譽。不馳騖以要寵。念存遜遁。演志箕山。方之古賢。實有倫序。採之于今。超然絕俗。誠社稷之著龜。大漢之棟甍。宜當拔擢。使豋鼎司。上令三辰順軌于厤象。下使五品咸訓于嘉時。必致休徵克昌之慶。非徒循法奉職而。臣以頑駑。器非其疇。尸祿負乘。夕惕若厲。願乞骸骨。更授夷吾。上以光七曜之明。下以厭率士之望。庶令微臣。塞咎免悔。（後漢謝夷吾傳。蓺文類聚五十三。） \\n 匈奴和親議 \\n 竊自惟思。漢興已來。曠世歷年。兵纏夷狄。尢事匈奴。綏御之方。其塗不一。或修文以和之。或用武以征之。或卑下以就之。或臣服而致之。雖屈申無常。所因時異。然未有拒絕棄放。不與交接者也。故自建武之世。復修舊典。數出重使。前後相繼。至于其末。始乃暫絕。永平八年。復議通之。而廷爭連日。異同紛回。多執其難。少言其易。先帝聖德遠覽。瞻前顧後。遂復出使。事同前世。以此而推。未有一世闕而不修者也。今烏桓就闕。稽首譯官。康居月氐。自遠而至。匈奴離析。名王來降。三方歸服。不以兵威。此誠國家通于神明自然之徵也。臣愚以為宜依故事。復遣使者。上可繼五鳳甘露致遠人之會。下不失建武永平羈縻之義。虜使再來。然後一往。既明中國主在忠信。且知聖朝禮義有常。豈可逆詐示猜。孤其善意乎。絕之未知其利。通之不聞其害。設後北虜稍彊。能為風塵。方復求為交通。將何所及。不若因今施惠。為策近長。（後漢班固傳。） \\n 與竇憲牋 \\n 明將軍哀憐。賜固手札。告以軍中宜鮮明。乃賜以玉躬所喜駭犀、玳瑁簪、絳紗單衣。以魯縞之質。被服鸞鳳之飾。（蓺文類聚八十四。御覽六百八十八。又六百九十。又八百七。） \\n 班固　二 \\n 昨上以寶刀賜臣曰。此大將軍少時所服。今以賜卿。固伏念大恩。且喜且慚。（書鈔一百二十三。） \\n 今月中舍以令賜固刀把曰。此將軍少小時所服。今賜固。伏念大恩。且喜且慚。（御覽三百四十六。） \\n 固于張掖縣受賜所服物。虎頭繡　囊一雙。又遺身所服襪三具。錯鏤鐵一。（御賢四百七十八引班固集。又八百十五。） \\n 復賜固犀毗金頭帶。此將軍所自服也。（書鈔一百二十九。） \\n 奏記東平王蒼 \\n 將軍以周召之德。立乎本朝。承休明之策。建威靈之號。昔在周公。今也將軍。詩書所載。未有三此者也。傳曰。必有非常之人。然後有非常之事。有非常之事。然後有非常之功。固幸得生于清明之世。豫在視聽之末。私以螻螘。竊觀國政。誠美將軍擁千載（蓺文類聚作膺千年。）之任。躡先聖之蹝。體弘懿之姿。據高明之勢。博貫庶事。服膺六蓺。白黑簡心。求善無厭。採擇狂夫之言。不逆負薪之議。竊見幕府新開。廣延群俊。四方之士。顛倒衣裳。將軍宜詳唐殷之舉。察伊皋之薦。令遠近無偏。幽隱必達。期于總覽賢才。收集明智。為國得人。以寍本朝。則將軍養志和神。優游廟堂。光名宣于當世。遺列著于無窮。竊見故司空掾桓梁。宿儒盛名。冠德州里。七十從心。行不踰矩。蓋清廟之光輝。當世之俊彥也。京兆祭酒晉馮。結髮修身。白首無遠。好古樂道。玄默自守。古人之美行。時俗所莫及。扶風掾李育。經明行著。教授百人。客居杜陵。茅室土階。京兆扶風。二郡更請。徒以家貧。數辭病去。溫故知新。論議通明。廉清修絜。行能純備。雖前世名儒。國家所器。韋平孔翟。無以加焉。宜令考績。以參萬事。京兆督郵郭基。孝行著于州里。經學稱于師門。政務之績。有絕異之效。如得及明時。秉事下僚。進有羽翮奮翔之用。退有杞梁一介之死。涼州從事王雍。躬卞嚴之節。文之以術蓺。涼州冠蓋。未有 \\n 班固　三 \\n 宜先雍者也。古者周公一舉則三方怨。曰奚為而後已。宜及府開。以尉慰遠方。弘農功曹史殷肅。（後漢書注引固集作段肅。）達學洽聞。才能絕倫。誦詩三百。奉使專對。此六子者。比有殊行絕才。德隆當世。如蒙徵納。以輔高明。此山梁之秋。夫子所為歎也。昔卞和獻寶。以離斷趾。靈均納忠。終于沈身。而（蓺文類聚作已而。）和氏之璧。千載垂光。屈子之篇。萬世歸善。（蓺文類聚作彌章。）願將軍照微之明。信日昃之聽。少屈威神。咨嗟下問。令塵埃之中。永無荊山汨羅之恨。（後漢班固傳。又見蓺文類聚五十八。） \\n 與陳文通書 \\n 奉國威靈。信志方外。（文選陳琳。為袁紹檄豫州注。） \\n 與弟超書 \\n 得伯章書。　勢殊工。知識讀之。莫不歎息。實亦蓺由已立。名自人成。（張懷瓘書斷。） \\n 傅武仲以能屬文為蘭臺令史。下筆不能自休。（文選吳質答魏太子牋注。又典論論文。） \\n 竇侍中前寄人錢八十萬。市得雜罽十餘張也。（御覽八十六。） \\n 竇侍中令載雜綵七百匹。白素三百匹。欲以市月氐馬蘇合香、毾　。（蓺文類聚八十五。御覽八百十四。九百八十二。） \\n 月氏毾　大小相雜。但細好而已。（北堂書鈔一百三十四。御覽七百八。） \\n 今遺仲升玳瑁黑犀簪。虎頭金鞶金鉤。（御覽六百八十八。又六百九十一。） \\n 竇侍中遺仲升楚騰陵錯橫刀　皁削一枚。金錯半垂刀一枚。（御覽一百四十五。） \\n 答賓戲 \\n 永平中為郎。典校祕書。專篤志于儒學。以著述為業。或譏以無功。又感東方朔揚雄自喻。以不遭蘇張范蔡之時。曾不折之以正道。明君子之所守。故聊復應焉。其辭曰。 \\n 賓戲主人曰。蓋聞聖人有一定之論。烈士有不易之分。亦云名而已矣。故太上 \\n 班固　四 \\n 賓戲主人曰。蓋聞聖人有一定之論。烈士有不易之分。亦云名而已矣。故太上有立德。其次有立功。夫德不得後身而特盛。功不得背時而獨彰。同以聖哲之治。棲棲遑遑。孔席不曘。墨突不黔。由此言之。取舍者。昔人之上務。著作者。前列之餘事耳。今吾子幸遊帝王之世。躬帶紱冕之服。浮英華。湛道德。矕龍虎之文舊矣。卒不能攄首尾。奮翼鱗。振拔洿塗。跨騰風雲。使見之者影駭。聞之者響震。徒樂枕經籍書。紆體衡門。上無所蔕。下無所根。獨攄意乎宇宙之外。銳思于亳芒之內。潛神默記。緪以年歲。然而器不賈于當已。用不效于一世。雖馳辯如濤波。摛藻如春華。猶無益于殿最也。意者且運朝夕之策。定合會之計。使存有顯號。亡有美謚。不亦優乎。主人逌爾而笑曰。若賓之言。所謂見世利之華。闇道德之實。守窔奧之熒燭。未仰天庭而睹白日也。曩者王塗蕪穢。周失其馭。侯伯方軌。戰國橫騖。于是七雄虓闞。分裂諸夏。龍戰虎爭。遊說之徒。風颮電激。並起而救之。其餘猋飛景附。霅煜其閒者。蓋不可勝載。當此之時。搦朽摩鈍。鉛刀皆能一斷。是故魯連飛一矢而蹶千金。虞卿以顧眄而捐相印。夫啾發投曲。感耳之聲。合之律度。淫哇而不可聽者。非韶夏之樂也。因勢合變。遇時之容。風移俗易。乖迕而不可通者。非君子之法也。及致從人合之。衡人散之。亡命渿說。羈旅騁辭。商鞅挾三術以鑽孝公。李斯奮時務而要始皇。彼皆躡風塵之會。履顛沛之勢。據徼乘邪。以求一日之富貴。朝為榮華。夕為憔悴。福不盈眥。禍溢于世。凶人且以自悔。況中士而是賴乎。且功不可以虛成。名不可以偽立。韓設辯以激君。呂行詐以賈國。說難既遒。其身乃囚。秦貨既貴。厥宗亦墜。是以仲尼抗浮雲之志。孟軻養浩然之氣。彼豈樂為迂闊哉。道不可以貳也。方今大漢酒埽群穢。夷險芟荒。廓帝紘。恢皇綱。基隆于羲農。規廣于黃唐。其君天下也。炎之如日。威之如神。涵之如海。養之如春。是以六合之內。莫不同源共流沐浴玄德。稟仰太龢。枝附葉著。譬猶草木之植山林。鳥魚之毓川澤。得氣者蕃滋。失時者零 \\n 班固　五 \\n 落。參天地而施化。豈云人事之厚薄哉。今吾子處皇代而論戰國。曜所聞而疑所覿。欲從堥敦而度高乎泰山。懷氿濫而測深乎重淵。亦未至也。賓曰。若夫鞅斯之倫。衰周之凶人。既聞命矣。敢問上古之士。處身行道。輔世成名。可述于後者。默而已乎。主人曰。何為其然也。昔者咎繇謨虞。箕子訪周。言通帝王。謀合神聖。殷說夢發于傳巖。周望兆動于渭濱。齊甯激聲于康衢。漢良受書于邳垠。皆俟命而神交。匪詞言之所信。故能建必然之策。展無窮之勳也。近者陸子優游。新語以興。董生下帷。發藻儒林。劉向司籍。辨章舊聞。揚雄覃思。法言太玄。皆及時君之門闈。究先聖之壺奧。婆娑乎術蓺之場。休息乎篇籍之囿。以全其質。而發其文。用納乎聖德。烈炳乎後人。斯非亞與。若乃伯夷抗行于首陽。柳惠降志于辱仕。顏淵[淵當作耽或潛]樂于簞瓢。孔終篇于西狩。聲盈塞于天淵。真吾徒之師表也。且吾聞之。一陰一陽。天地之方。乃文乃質。王道之綱。有同有異。聖哲之常。故曰慎修所志。守爾天符。委命供已。味道之腴。神之聽之。名其舍諸。賓又不聞和氏之璧。韞于荊石。隋侯之珠。藏于蚌蛤乎。歷世莫視。不知其將含景曜。吐英精。曠千載而流光也。應龍潛于潢汙。魚黿媟之。不睹其能奮靈德。合風雲。超忽荒而躆昊蒼也。故夫泥蟠而天飛者。應龍之神也。先賤而後貴者。和隋之珍也。時暗而久章者。君子之真也。若乃牙曠清耳于管紘。離婁眇目于亳分。逢蒙絕技于弧矢。般輸摧巧于斧斤。良樂軼能于相馭。烏獲抗力于千鈞。和鵲發精于鋮石。研桑心計于無垠。走亦不任廁技于彼列。故密爾自娛于斯文。（漢書敘傳上。文選蓺文類聚二十五。） \\n 難莊論 \\n 太古之世。不車不舟。陸走以游。不棟不宇。巢穴而處。（北堂書鈔一百五十八。）眾人之逐世利。如青蠅之赴肉汁也。青蠅嗜肉汗而忘溺死。眾人貪世利而陷罪禍。（蓺文類聚九十七。） \\n 班固六 \\n 功德論 \\n 株軒之使。鳳舉于龍堆之表。（文選陸機演連珠注。） \\n 今朝廷昭明。海內寍靜。空令朱輪之使。風舉龍堆之表。（北堂書鈔四十。　案。演連珠必辱鳳舉之使。彼注引作鳳舉。不誤。此作風舉。蓋所見本異也。） \\n 秦紀論 \\n 孝明皇帝十七年十月十五日乙丑日。周厤已移。仁不代母。秦直其位。呂政殘虐。然以諸侯十三。并兼天下。極情縱欲。養育宗親。三十七年。兵無所不加。制作政令。施于後王。蓋得聖人之威。河神授圖。據狼狐。蹈參伐。佐攻驅除。距之稱始皇。始皇既歿。胡亥極愚。酈山未畢。復作阿房。以遂前策。云凡所為貴有天下者。肆意極欲。大臣至欲罷先君所為。誅斯去疾。任用趙高。痛哉言乎。人頭畜鳴。不威不伐。惡不篤不虛亡。距之不得留。殘虐以促期。雖居形便之國。猶不得存。子嬰度次得嗣。冠玉冠。佩華紱。車黃屋。從百司謁七廟。小人乘非位。莫不怳忽失守。偷安日日。獨能長念郤慮。父子作權。近取于戶牖之閒。竟誅猾臣。為君討賊。高死之後。賓婚未得盡相勞。餐未及下咽。酒未及濡脣。楚兵已屠關中。真人翔霸上。素車嬰組。奉其符璽。以歸帝者。鄭伯茅旗鸞刀。嚴王退舍。河決不可復壅。魚爛不可復全。賈誼司馬遷曰。向使嬰有庸主之才。僅得中佐。山東雖亂。秦之地可全而有。宗廟之祀。未當絕也。秦之積衰。天下土崩瓦解。雖有周旦之材。無所復陳其巧。而以責一日之孤。誤哉。俗傳秦始皇起罪惡。胡亥極。得其理矣。復責小子。云秦地可全。所謂不通時變者也。紀季以酅。春秋不名。吾讀秦紀至于子嬰車裂趙高。未嘗不健其決。憐其志。嬰死生之義備矣。（史記秦始皇本紀。） \\n 離騷序 \\n 昔在孝武。博覽古文。淮南王安敘離騷傳。以國風好色而不淫。小雅怨悱而不亂。若離騷者。可謂兼之。蟬蛻濁穢之中。浮游塵埃之外。皭然泥而不滓。推 \\n 班固　七 \\n 此志。與日月爭光可也。斯論似過其真。又說五了以失家巷。謂五子胥也。及至羿、澆、少康、貳姚有佚女。皆各以所識。有所增捐。然猶未得其正也。故博采經書傳記本文。以為之解。且君子道窮。命矣。故潛龍不見。是而無悶。關睢哀周道而不傷。蘧瑗持可懷之智。甯武保如愚之性。咸以全命避害。不受世患。故大雅曰。既明且哲。以保其身。斯為貴矣。今若屈原。露才揚已。競乎危國群小之閒。以離讒賊。然責數懷王。怨惡椒蘭。愁神苦思。非其人。忿懟不容。沈江而死。亦貶絜狂狷景行之士。多稱崑崙冥婚密妃虛無之語。皆非法度之政。經義所載。謂之兼詩風雅。而與日月爭光。過矣。然其文弘博麗雅。為辭賦宗。後世莫不斟酌其英華。則象其從容。自宋玉、唐勒、景差之徒。漢興。枚乘、司馬相如、劉向、揚雄。騁極文辭。好而悲之。自謂不能及也。雖非明智之器。可謂妙才者也。（楚辭王逸注本。） \\n 離騷贊序 \\n 離騷者。屈原之所作也。屈原初事懷王。甚見信任。同列上官大夫妒害其寵。讒之王。王怒而疏屈原。屈原以忠信見疑。憂愁幽思。而作離騷。離猶遭也。騷憂也。明己遭憂作辭也。是時周室已滅。七國並爭。屈原痛君不明。信用群小。國將危亡。忠誠之情。懷不能已。故作離騷。上陳堯舜禹湯文王之法。下言羿澆桀紂之失以風。懷王終不學寤。信反閒之說。西朝于秦。秦人拘之。客死不還。至于襄王。復用讒言逐屈原。在野又作九章。賦以風諫。卒不見納。不忍濁世。自投汨羅。原死之後。秦果滅楚。其辭為眾賢所悼悲。故傳于後。（楚辭王逸注本。） \\n  \\n 　 \\n  \\n   \\n  "}
{"章节": "全後漢文卷二十六", "正文": "　 \\n 全後漢文卷二十六 \\n 　 \\n  \\n 烏程嚴可均校輯 \\n 班固三 \\n 高祖頌 \\n 漢帝本系。出自唐帝。降及于周。在秦作劉。涉魏而東。遂為豐公。（漢書高帝紀贊。是以頌高祖云。） \\n 東巡頌 \\n 竊見巡狩岱宗。祡望山虞。宗祀明堂。上稽帝堯。中述世宗。遵奉世祖。禮儀　備具。動自聖心。是以明神屢應。休徵仍降。事大而瑞盛。非一小臣所任頌述。不勝狂簡之情。謹上岱宗頌一篇。 \\n 曰若稽古。在漢迪哲。聿修厥德。憲章丕烈。翿六龍。較五輅。齊百僚。練質素。命南重以司厤。歷中月之六辰。備天官之列衛。盛輿服而東巡。乘輿動色。群后屏氣。萬騎齊鏣。千乘弭轡。（蓺文類聚三十九。初學記十三。又二十二。御覽三百五十八。又五百三十七。） \\n 班固　一 \\n 南巡頌 \\n 惟漢再受命。系葉十一。口帝典。協景和。則天經。郊高宗。光　幽。通神明。既禘祖于西都。又將于南庭。是時聖上運天官之法駕。建日月之旃旌。憑列宿而贊元。（蓺文類聚三十九。初學記十三引兩條。御覽五百三十七。） \\n 安豐戴侯頌（御覽五百八十八。文章流別論。昔班固為安豐戴侯頌。文心雕龍。孟班[孟班之班當作堅]之頌。戴侯文今佚。） \\n 竇將軍北征頌 \\n 車騎將軍應昭明之上德。該文武之妙姿。蹈佐歷。握輔　。翼肱聖上。作主光輝。資天心。謨神明。規卓遠。圖幽冥。親率戎士。巡撫彊城。勒邊御之永高。奮賴櫓之遠徑。閔遐黎之騷狄。念荒服之不庭。乃總三選。簡虎校。勒部隊。明誓號。援謀夫于末言。察武毅于俎豆。取可枚于品象。拔所用于仄陋。料資器使。采用先務。民儀響慕。群英影附。羌戎相率。東胡爭鶩。不召而集。未令而諭。于是雷震九原。電曜高闕。金光鏡野。武旂　日。雲黯長霓。鹿走（此七字從蓺文類聚改補。）黃磧。輕選四縱。所從莫敵。馳飆疾。踵蹊跡。探梗莽。採嶰阨。斷溫禺。分尸逐。電激私渫。星流霰落。名王交手。稽顙請服。乃收其鋒鏃。干鹵甲冑。積象如丘阜。陳閱滿廣野。戢載連百兩。散數累萬億。放獲驅拏。揣城拔邑。擒馘之倡。九谷謠　。響聒東夷。埃塵戎域。然而唱呼鬱憤。未逞厥願。甘平原之酣戰。矜訊捷之累筭。何則。上將崇至仁。行凱易。弘濃恩。降溫澤。同庖廚之珍饌。分裂室之纖帛。勞不御與。寒不施襗。行無偏勤。止無兼役。　蒙識而愎戾順。貳者異而懦夫奮。遂踰涿邪。跨祁連。籍口庭蹈就。疆獦崝巔。轔幽山。　凶河。臨安候。軼焉居與虞衍。顧衛霍之遺跡。賊伊袟之所邈。師橫騖而庶御。士怫　以爭先。回萬里而風騰。劉殘寇于沂根。糧不嵌而師贍。役不重而備軍。行戎醜以禮教。炘鴻校而昭仁。文武炳其並隆。威德兼而兩信。清乾鈞之攸冒。拓畿略之所順。橐弓鏃而戢戈。回雙麾以東運。于是封燕然以降高。襢團廣鞬以弘曠。銘靈陶以勒崇。欽皇祇之祐貺。宣惠氣。盪殘風。軻泰幽嘉。凝陰飛雪。讓庶其雨。洒淋榛枯一握興。嘉卉始農。士膏含養。四行分任。于是三軍稱曰。亹亹將軍。克廣德心。光光神武。弘昭德音。超兮首天潛。眇兮與神參。（古文苑。蓺文類聚六十九。） \\n 班固　二 \\n 神雀頌（御覽五百八十八。永平中。神雀群集。孝明詔上神雀頌。班固、賈逵、傅毅、楊終、侯諷五頌。文比金玉。今佚。） \\n 擬連珠 \\n 臣聞公輸愛其斧。故能妙其巧。明主貴其士。故能成其治。 \\n 臣聞良匠度其材而成大廈。明主器其士而建功業。 \\n 臣聞聽決價而餈玉者。無楚和之名。因近習而取士者。無伯玉之功。故璵璠之為竇。非駔儈之術也。伊呂之為佐。非左右之舊。 \\n 臣聞鸞鳳養六翮以凌雲。帝王乘英雄以濟民。易曰。鴻漸于陸。其羽可用為儀。 \\n 臣聞馬伏皁而不用。則駑與良而為群。士齊僚而不職。則賢與愚而不分。（蓺文類聚五十七。） \\n 封燕然山銘（并序） \\n 惟永元元年秋七月。有漢元舅曰車騎將軍竇憲。寅亮聖皇。登翼王室。納于大麓。惟清緝熙。乃與執金吾耿秉。述職巡禦。治兵于朔方。鷹揚之校。螭虎之士。爰該六師。暨南單于東胡烏桓、西戎氐羌、侯王君長之群。驍騎十萬。元戎輕武。長轂四分。雷輜蔽路。萬有三千餘乘。勒以八陣。蒞以威神。玄甲耀日。朱旗降天。遂淩高闕。下雞鹿。經碃鹵。絕大漠。斬溫禺以釁鼓。血尸逐以染鍔。然後四校橫徂。星流彗掃。蕭條萬里。野無遺冠。于是域滅區殫。反旆而旋。考傳驗圖。窮覽其山川。遂踰涿邪。跨安侯。乘燕然。躡冒頓之區落。焚老上之龍庭。將上以攄高文之宿憤。光祖宗之玄靈。下以安固後嗣。恢拓境宇。振大漢之天聲。茲可謂一勞而久逸。暫費而永寍也。乃遂封山刊石。昭銘盛德。其辭曰。 \\n 班固　三 \\n 鑠王師兮征荒裔。　凶虐兮截海外。敻其邈兮互地界。封神丘兮建隆嵑。熙帝載兮振萬世。（後漢書竇憲傳。文選。蓺文類聚七。） \\n 高祖泗水亭碑銘 \\n 母溫氏（史記高祖紀索隱。　案。此語在碑序中。已下皆銘祠。） \\n 皇皇聖漢。兆自沛豐。乾降著符。縛感赤龍。承魁流裔。襲唐末風。寸木尺土。無俟斯亭。建號宣基。惟以沛公。揚威斬蛇。金精摧傷。涉關淩霸。係獲秦王。應門造勢。斗璧納忠。天期乘祚。受爵漢中。勒陳東征。剟擒。鼓吹神威佑。洪溝是乘。漢軍改歌。楚眾易心。誅項討羽。諸夏以康。陳張畫策。蕭勃翼終。出爵褒賢。列士封功。炎火之德。彌光以明。源清流潔。本盛末榮。敘時[時當作蔣]十八。贊述股肱。休勛顯祚。永永無疆。國寍家安。我君是升。根生葉茂。舊邑是仍。於皇舊亭。苗嗣是承。天之福祐。萬年是興。（古文苑。蓺文類聚十二。） \\n 十八侯銘 \\n 酇侯蕭何 \\n 耽耽相國。弘策不追。御國維綱。秉統樞機。文昌四友。漢有蕭何。序功第一。受封于酇。（通典一百七十七引下四句。以為泗水。亭高祖碑。知此十八銘皆碑中語也。） \\n 將軍舞陽侯樊噲 \\n 將軍。威蓋不當。操盾千鈞。拔主項堂。漢興破楚。矯矯忠良。卒為丕相。帝室以康。 \\n 將軍留侯張良 \\n 赫赫將軍。受兵黃石。規圖勝負。不出帷幄。命惠瞻仰。安全正朔。國師是封。光榮舊宅。 \\n 太尉絳侯周勃 \\n 懿懿太尉。惇厚樸誠。輔翼受命。應節御營。歷位卿相。士國兼并。見危致命。社稷以寍。 \\n 班固　四 \\n 將軍平陽侯曹參 \\n 蹇蹇相國。允忠克誠。臨危處險。安而匡傾。興代之際。濟主立名。身履國士。秉御乾楨。 \\n 丞相戶牖侯陳平 \\n 洋洋丞相。勢譎師旅。擾攘楚魏。為漢謀主。六奇解厄。揚名于後。 \\n 南宮侯張敖 \\n 堂堂張敖。耳之遺萌。以誠佐國。序跡建忠。功成德立。襲封南宮。垂號萬春。永保無疆。 \\n 衛尉曲陽侯酈商 \\n 衍衍衛尉。德行循規。遭兵[兵當作兄]食骸[骸當作其]。隕歿于齊。橫恥愧景。刎頸自獻。金紫褒表。萬世不刊。 \\n 將軍潁陽侯灌嬰 \\n 煌煌將軍。輔漢久長。威震呂氏。姦惡不揚。寇　殄盡。躬迎代王。功顯帝室。萬世益章。 \\n 將軍汝陰侯夏侯嬰 \\n 斌斌將軍。鷹武是揚。內康王室。外鎮四方。諸夏乂安。流及要荒。聲騁海內。苗嗣紀功。 \\n 將軍陽陵侯傅寬 \\n 休休將軍。如虎如罷。御師勒陳。破敵以威。靈金曜楚。火流烏飛。將命伏節。功績永垂。 \\n 將軍信武侯靳歙 \\n 斤斤將軍。忠信孔雅。出身六師。十二四旅。折衝扜難。遂寍天下。金龜章德。建號傳後。 \\n 丞相安國侯王陵 \\n 明明丞相。天德[天德之德當作賦]庭直。剛德行。不枉不曲。功業成著。榮顯食邑。距呂奉主。昭然不惑。 \\n 班固　五 \\n 將軍襄平侯韓信 \\n 桓桓將軍。輔主克征。奉使口璧。（章椎注本作全璧。）身泏項營。序功差德。履讓以平。轉北而遊。雲中以傾。 \\n 將軍棘津侯陳武 \\n 巖巖將軍。帶武佩威。御雄乘險。難困不違。仇滅主定。四海是桓。（章樵注本作楨。）功成食士。德被遐邇。 \\n 曲成侯蟲達 \\n 晏晏曲成。輿從龍騰。安危從主。赤曜以升。赫赫皇皇。道彌光明。惟德御國。流及後萌。 \\n 御史大夫汾陰侯周昌 \\n 肅肅御史。以武以文。相趙距呂。志安君身。徵詣行所。如意不全。天秩邑土。勛乃永存。 \\n 將軍青陽侯王吸 \\n 邑邑將軍。育養烝徒。建謀正直。行不匡邪。（本注匡一作匿。）入軍討敵。項定天都。佩雀雙印。百里為家。（古文苑。） \\n 典引 \\n 臣固言。永平十七年。臣與賈逵、傅毅、杜矩、展隆、郗萌等召詣雲龍門。小黃門趙宣持秦始皇帝本紀問臣等曰。太史遷下贊語中。寍有非耶。臣對。此贊賈誼過秦篇云。向使子嬰有庸主之才。僅得中佐。泰之社稷。未宜絕也。此言非是。即召臣入問。本聞此論非邪。將見問意開寤邪。臣具對素聞知狀。詔因曰。司馬遷著書。成一家之言。揚名後世。至以身陷刑之故。反微文刺譏。貶損當世。非誼士也。司馬相如洿行無飾。但有浮華之辭。不周于用。至于疾病而遺忠。主上求取其書。竟得頌述功德。言封禪事。忠臣效也。至是賢遷遠矣。臣固常伏刻誦聖論。昭明好惡。不遺微細。緣事斷誼。動有規矩。雖仲尼之因史見意。亦無以加。臣固被學最舊。受恩浸深。誠思畢力竭情。昊天罔 \\n 班固　六 \\n 極。臣固頓首頓首。伏惟相如封禪。靡而不典。揚雄美新。典而亡實。然皆游揚後世。垂為舊式。臣固才朽。不及前人。蓋詠雲門者難為音。觀隋和者難為珍。不勝區區。竊作典引一篇。雖不足雍容明盛萬分之一。猶啟發憤滿。覺悟童蒙。光揚大漢。軼聲前代。然後退入溝壑。死而不朽。監大愚戇。頓首頓首曰。 \\n 太極之元。兩儀始分。煙煙熅熅。有沈而奧。有浮而清。沈浮交錯。庶類混成。肇命民主。五德初始。同于草昧。玄混之中。踰繩越契。寂寥而亡詔者。系不得而綴也。厥有氏號。紹天闡繹。莫不開元于太昊皇初之首。上哉敻乎。其書猶得而修也。亞斯之代。通變神化。函光而未曜。若夫上稽乾則。降承龍翼。而炳諸典謨。以冠德卓絕者。莫崇乎陶唐。陶唐舍胤而禪有虞。有虞亦命夏后。稷契熙載。越成湯武。股肱既周。天迺歸功元首。將授漢劉。俾其承三季之荒末。值亢龍之災孽。縣象闇而恆文乖。开倫斁而舊章缺。故先命玄聖。使綴學立制。宏亮洪業。表相祖宗。贊揚迪哲。備哉粲爛。真神明之式也。雖皋夔衛旦。密勿之輔。比茲褊矣。是以高光二聖。宸居其域。時至氣動。乃龍見海上躍。拊翼而未舉。則威靈紛紜。海內雲蒸。雷動電熛。胡縊莽分。尚不蒞其誅。然後欽若上下。恭揖群后。正位度宗。有于德不台淵穆之讓。靡號師矢敦奮撝之容。蓋以膺當天之正統。受克讓之歸運。蓄炎上之烈精。蘊孔佐之弘陳云爾。洋洋乎若德。帝者之上儀。誥誓所不及已。匍觀二代洪纖之度。其賾可採也。並開跡于一匱。同受侯句之服。奕世勤民。以方伯統牧。乘其命賜形孤黃鉞之威。用討韋顧黎崇之不恪。至于參五華夏。京遷鎬亳。遂自北面。虎螭其師。革滅天邑。是故誼士華而不敦。武稱未盡。護有慚德。不其然歟。然猶於穆猗那。翕純曒繹。以崇嚴祖考。毀薦宗配帝。發祥流慶。對越天地者。　奕乎千載。豈不克自神明哉。誕略有常。審言行于篇籍。光藻朗而不愉耳。矧夫赫赫聖漢。巍巍唐基。泝測其源。乃先孚虞育夏。甄殷陶周。然後宣 \\n 班固　七 \\n 二祖之重光。襲四宗之緝熙。神靈日照。光被六幽。仁風翔乎海表。威靈行乎鬼區。匿亡迴而不泯。微胡瑣而不頤。故夫顯定三才昭登之績。匪堯不興。輔聞遺策在下之訓。匪漢不弘厥道。至于經緯乾坤。出入三光。外運渾元。內霑豪芒。性類循理。品物咸亨。其已久矣。盛哉皇家帝世。德臣列辟。功君百王。榮鏡宇宙。尊亡與亢。乃始虔鞏勞謙。兢兢業業。貶成抑定。不敢論制作。至于遷正黜色賓監之事。渙揚寓[寓當作　]內。而禮官儒林屯朋篤論之士。不傳祖宗之髣彿。雖云優慎。無乃葸與。于是三事嶽特之寮。僉爾而進曰。陛下仰監唐典。申述祖則。俯蹈宗軌。躬奉天經。惇睦辨章之化洽。巡凊黎蒸。懷保鬱寡之惠浹。燔瘞縣沈。肅祇群神之禮備。是以來儀集羽族于觀魏。肉角馴毛宗于外囿。擾緇文皓質于郊。稓黃輝采鱗于沼。甘露宵零于豐草。三足軒翥于茂樹。若乃嘉穀靈草。奇獸神禽。應圖合牒。窮祥極瑞者。朝夕坰牧。日月邦畿。卓犖乎方州。洋溢乎要荒。昔姬有素雉朱烏玄秬黃麰之事耳。君臣動色。左右相趨。濟濟翼翼。峨峨如也。蓋用昭明寅畏。承聿懷之福。亦以寵文武。貽燕後昆。覆以懿鑠。豈其為身而有顓辭也。若然受之。亦宜懃恁旅力。以充厥道。啟恭館之金縢。御東序之祕寶。以流其占。夫圖書亮章。天哲也。孔猷先命。聖孚也。體行德本。正性也。逢吉丁辰。景命也。順命以創制。困定以和神。答三靈之蕃祉。展放唐之明文。茲事體大而允。寤寐次于聖心。瞻前顧後。豈蔑清廟憚敕天命也。伊考自遂古。乃降戾爰茲。作者七十有四人。有不俾而假素。罔光度而遺章。今其如台而獨闕也。是時聖上固已垂精遊神。苞舉蓺文。屢方群儒。諭咨故老。與之斟酌道德之淵源。肴覈仁誼之林藪。以望元符之臻焉。既感群后之讜辭。又悉經五繇之碩慮矣。將絣萬嗣。揚洪輝。奮景炎。扇遺風。播芳烈。久而愈新。用而不竭。汪汪乎丕天之大律。其疇能　之哉。唐哉皇哉。后哉唐哉。（文選。蓺文類聚十。） \\n 班固　八 \\n 奕旨 \\n 大冠言博既終。或進則問之曰。孔子稱有博奕。今博行于世。而奕獨絕。博義既[既當作能]弘。奕義不述。問之論家。師不既說。其聲可問乎。曰。學不廣博。無以應客。北方之人。謂棋為奕。弘而說之。舉其大略。厥義深矣。局必方正。象地則也。道必正直。神明德也。棋有白黑。陰陽分也。駢羅列布。效天文也。四象既陳。行之在人。蓋王政也。成敗臧否。為仁由已。道之正也。夫博懸于投。不專在行。優者有不遇。劣者有僥倖。踦拏相淩。氣勢力爭。雖有雄雌。未足以為平也。至于奕則不然。高下相推。人有等級。若孔氏之門。回賜相服。循名責實。謀以計策。若唐虞之朝。考功黜陟。器用有常。施設無析。因敵為資。應時屈伸。續之不復。變化日新。或虛設豫置。以自護衛。蓋　象庖羲罔罟之制。隄防周起。障塞漏決。有似夏后治水之勢。一孔有闕。壞頹不振。有似瓠子汎濫之敗。一棋破窐。亡地復還。遭子之威。作伏設詐。突圍橫行。田單之奇。要　相劫。害地取償。蘇張之姿。固本自廣。敵人恐懼。參分有二。釋而不誅。周文之德。知者之慮也。既有過失。能量弱彊。逡巡需行。保角休旁。卻自補續。雖敗不亡。繆公之智。中庸之方。上有天地之象。次有帝王之治。中有五霸之權。下有戰國之事。覽其得失。古今略備。及其晏也。至于發憤忘食。樂以忘憂。推而高之。仲尼概也。樂而不淫。哀而不傷。質之詩書。關睢類也。繼專知柔。陰陽代至。施之養性。彭祖氣也。外若無為。默而識淨。泊自守。以道意。隱居放言。遠咎悔行。象虞仲。信可喜。感乎大冠論未備。故因問者喻其事。（蓺文類聚七十四。御覽七百五十三。古文苑。） \\n 馬仲都哀辭 \\n 車騎將軍順文侯馬仲都。明帝舅也。從車駕于洛水。浮橋馬驚。入水滋死。帝顧謂侍御曰。班固為馬上三十步哀辭。（御覽五百九十六。） \\n 班固　班超　九 \\n 涿邪山祝文 \\n 將軍。大漢元輔。（文選顏延之曲水詩序注。又王儉褚淵碑文注。）仗節擁旄。鉦人伐鼓。（文選虞義詠霍將軍北伐詩注。又宣德皇后令注。又丘遲與陳伯之書注。） \\n 班超 \\n 超字仲升。彪少子。明帝時隨兄固至京師。為官傭書。除蘭臺令史。後坐事免。竇固出擊匈奴。以為假司馬。有功。尋奉使西域。以三十六人定五十餘國。初為軍司馬。進將兵長史。拜都護。封定遠侯。在西域三十一年。永元十四年徵還。拜射聲校尉。卒年七十一。 \\n 請兵平定西域疏 \\n 臣竊見先帝欲開西域。置校尉。計思慮十有餘年。乃發大策。北擊匈奴。西使外國。鄯善于窴。即時向化。今拘彌莎車、疏勒、月氏、烏孫、康居復願歸附。欲共并力。破滅龜茲。平通漢道。若得龜茲。則西域未服者。百分之一耳。臣伏自惟念。卒伍小吏。實願從谷吉效命絕域。庶幾張騫棄身矌野。昔魏絳列國大夫。尚能和輯諸戎。況臣奉大漢之威。萬死之志。而無鈆刀一割之用乎。前世議者。皆曰取三十六國。號為斷匈奴右臂。今西域諸國。自日之所入。莫不向化。大小欣欣。各奉國珍。前後不絕。唯焉耆龜茲獨未服從。臣前與官屬三十六人奉使絕域。備遭艱厄。自孤守疏勒。于今五載。胡夷情數。臣頗識之。問其城郭小大。皆言倚漢與依天等。以是效臣之能。則蔥領可通。蔥領通則龜茲可伐。今宜拜龜茲侍子白霸為其國王。以步騎數百送之。與諸國連兵。歲月之閒。龜茲可禽。以夷狄攻夷狄。計之善者也。臣見莎車疏勒。田地肥廣。草木饒衍。不比敦煌鄯善閒也。兵可不費中國。而糧食自足。且姑墨溫宿二王。物為龜茲所置。既非其種。更相厭苦。其勢必有降反。若二國來降。則龜茲自破。願下臣章。參考行事。誠有萬分。死復何恨。臣超區區。特蒙神靈。竊冀未便僵仆。目見西域平定。陛下舉萬年之觴。薦勳祖廟。布大喜于天下。（後漢班超傳。又見袁宏後漢紀十一。有刪節。亦有多出句。今合錄之。） \\n 班超　十 \\n 上書求代 \\n 臣聞大公封齊。五世葬周。故狐死首丘。代馬依風。夫周齊同在中土。千里之閒爾。況于萬里絕域。小臣能無依風首丘之思哉。蠻夷之俗。畏壯侮老。自其天性。臣超犬馬齒殲。常恐年衰。奄忽僵仆。孤魂棄捐。昔蘇武留匈奴中。尚十九年。今臣幸得奉節。帶金銀護西域。如自以壽終屯部。誠無所恨。臣義不營私。然竊恐後世或名臣為沒西域。臣不敢望到酒泉郡。但願生入玉門關。以承邊境威外夷。臣老病衰困。冒死瞽言。謹先遣子勇隨獻物入塞。及臣生在。令勇目見中士。（袁宏後漢紀十四。又見後漢班超傳。各有刪節。今合錄之。） \\n 上言宜招慰烏孫 \\n 烏孫大國。控弦十萬。故武帝妻以公主。至孝宣皇帝卒得其用。今可遣使招慰。與共合力。（後漢班超傳。） \\n 敕吏田慮 \\n 兜題本非疏勒種。國人必不用命。若不即降。便可執之。（後漢班超傳。） \\n 答任尚書 \\n 任君數當大任。豈班超所能及哉。必不得已。願進愚言。塞外吏士。本非孝子順孫。皆以過補屯部。蠻夷獸心。難養易動。今君性嚴急。水清無大魚。將軍宜寬小過。總大綱而已。（袁宏後漢和帝紀。永元十三年。超曰云云。據上文尚與超書。則此亦書。非面語也。） \\n 班勇 \\n 勇字宜僚。超少子。永初初為軍司馬。延光中拜西域長史。以五百人復定西域。唯焉耆未降。永建二年。與張朗分道擊之。坐後期徵下獄免。有西域諸國記若干卷。（案。後漢西域傳云。皆安帝未班勇所記。今全卷在范書。故不錄。） \\n 班勇　十一 \\n 西域議 \\n 愚以為邊境者。中國之脣齒。脣亡則齒寒。其理然也。（四語從袁宏後漢紀十六補。）昔孝武皇帝患匈奴彊盛。兼總百蠻。以逼障塞。于是開通西域。離其黨與。論者以為奪匈奴府藏。斷其右臂。遭王莽篡盜。徵求無厭。胡夷忿毒。遂以背叛。光武中興。未遑外事。故匈奴負彊。驅率諸國。及至永平。再攻敦煌河西諸郡。城門晝閉。孝明皇帝深惟廟策。乃命虎臣。出征西域。故匈奴遠遁。邊境得安。及至永元。莫不內屬。會閒者羌亂。西域復絕。北虜遂遣責諸國。備其逋租。高其價直。嚴以期會。鄯善車師。皆懷憤怨。思樂事漢。其路無從。前所以時有叛者。皆由牧養失宜。還為其害故也。今曹宗徒恥于前負。欲報雪匈奴。而不尋出兵故事。未度當時之宜也。夫要功荒外。萬無一成。若兵連禍結。悔無及已。況今府藏未充。師無後繼。是示弱于遠夷。暴短于海內。臣愚以為不可許也。舊敦煌郡有營兵三百人。今宜復之。復置護西域副校尉。居于敦煌。如永元故事。又宜遣西域長史。將五百人。屯樓蘭。西當焉耆龜茲徑路。南彊鄯善于寘心膽。北扞匈奴。東近敦煌。如此誠便。（後漢班勇傳。） \\n 答尚書問 \\n 尚書問勇曰。今立副校尉。何以為便。又置長史。屯樓蘭。利害云何。勇對曰。昔永平之末。始通西域。初遣中郎將居敦煌。後置副校尉于車師。既為胡虜節度。又禁漢人不得有所侵擾。故外夷歸心。匈奴畏威。今鄯善王尢還。漢人外孫。若匈奴得志。則尢還必死。此等雖同鳥獸。亦知避害。若出屯樓蘭。足以招附其心。愚以為便。（後漢班勇傳。） \\n 班勇　十二 \\n 對鐔顯等難（鐔顯字子誦。郪人。為長樂衛尉。進侍中光祿大夫。） \\n 長樂衛尉鐔顯。棋母參、司隸校尉崔據難曰。朝廷前所以棄西域者。以其無益于中國。而費難供也。今車師已屬匈奴。鄯善不可保信。一旦反覆。班將能保北虜不為邊害乎。勇對曰。今中國置州牧者。以禁郡縣姦猾盜賊也不起者。臣亦願以要斬保匈奴之不為邊害也。今通西域。則虜勢必弱。虜勢必弱。則為患微矣。孰與帥其府藏。續其斷臂哉。今置校尉以扞撫西域。設長史以招懷諸國。若棄而不立。則西域望絕。望絕之後。屈就北虜。緣邊之郡。將受困害。恐河西城門。必復有晝閉之儆矣。今不廓開朝廷之德。而拘屯戍之費。若北虜遂熾。豈安邊久長之策哉。（後漢班勇傳。） \\n 對毛軫難 \\n 太尉屬毛軫難曰。今若置校尉。則西域駱驛遣使。求索無厭。與之則費難供。不與則失其心。一旦為匈奴所迫。當復求救。則為役大矣。勇對曰。今設以西域歸匈奴。而使其恩德大漢。不為鈔盜。則可矣。如其不然。則因西域租入之饒。兵馬之眾。以擾動緣邊。是為富仇之財。增暴夷之勢也。置校尉者。宣威布德。以繫諸國內向之心。以疑匈奴凱覬之情。而無財費耗國之慮也。且西域之人。無它求索。其來入者。不過稟食而已。今若拒絕。勢歸北屬。夷虜并力。以寇并涼。則中國之費。不止千億。置之誠便。（後漢班勇傳。） \\n  \\n 　 \\n  \\n   \\n  "}
{"章节": "全後漢文卷二十七", "正文": "　 \\n 全後漢文卷二十七 \\n 　 \\n  \\n 烏程嚴可均校輯 \\n 丁恭 \\n 薛字子然。山陽東緡人。習公羊嚴氏春秋。州郡請召不應。建武初為諫議大夫博士。封關內侯。遷少府。拜侍中祭酒騎都尉。 \\n 封功臣議 \\n 古帝王封諸侯不過百里。故利以建侯。取法于雷。彊榦弱枝。所以為治也。今封諸侯四縣。不合法制。（後漢光武紀。建武二年正月。博士丁薛議。） \\n 尹敏 \\n 敏字幼季。南陽堵陽人。建武初拜郎中。後三遷為長陵令。永平中遷諫議大夫。 \\n 丁恭　尹敏　樊宏　樊儵一 \\n 上疏陳洪範消災之術 \\n 六沴作見。若是供御。帝用不差。神則大喜。五福乃降。用章于下。若不供御。六罰既侵。六極其下。明供御則天報之福。不供御則禍災至。欲尊六事之體。則貌言視聽思心之用。治六事之揆。以致乎太平。而消除轗軻孽害也。（續漢五行志一注補引續漢書。建武二年。尹敏上疏。） \\n 樊宏 \\n 宏字靡卿。南陽湖陽人。娶光武族姊。建武初拜光祿大夫。位物進。封長羅侯。十五年定封壽張侯。二十七年卒。謚曰恭侯。 \\n 戒子 \\n 寶貴盈溢。未有能終者。吾非不喜榮勢也。天道惡滿而好謙。前世貴戚。皆明戒也。保身全已。豈不樂哉。（後漢樊宏傳。） \\n 遺敕薄葬 \\n 棺柩一臧。不宜復見。如有腐敗。傷孝子之心。（後漢樊宏傳。） \\n 樊儵 \\n 儵（當作鯈。）字長魚。宏子。建武未嗣。封壽張侯。光武崩。為復土校尉。永平初拜長水校尉。徙封燕侯。十年卒。謚曰哀侯。 \\n 上言選舉 \\n 郡國舉孝廉。率取年少能報恩者。耆宿大賢。多見廢棄。宜敕郡國。簡用良俊。（後漢樊宏附傳。） \\n 上言理朱浮 \\n 唐堯大聖。兆人獲所。尚優游四凶之獄。厭服海內之心。使天下咸知然後誅罰。浮事雖昭明。而未達人聽。宜下廷尉。章著其事。（後漢朱浮傳。） \\n 奏正經義 \\n 先帝大業。當以時施行。欲使諸儒共正經義。頗令學者。得以自助。（後漢章帝紀。建初四年詔。引永平元年長水校尉儵奏言。） \\n 樊準 \\n 準字幼陵。宏族曾孫。初為郡功曹。永元末召拜郎中。補尚書郎。再遷御史中丞。永初初擢守光祿大夫。拜鉅鹿太守。轉河內太守。以疾徵。三轉為尚書令。元初中進光祿勳。 \\n 樊準　二 \\n 上疏請興儒學 \\n 臣聞賈誼有言。人君不可以不學。故雖大舜聖德。孳孳為善。成王賢主。崇明師傳。及光武皇帝受命中興。群雄崩擾。旌旗亂野。東西誅戰。不遑啟處。猶然投戈講蓺。息馬論道至孝明皇帝。兼天地之姿。用日月之明。庶政萬機。無不簡心。而垂情古典。游意經蓺。每饗射禮畢。正坐自講。諸儒並聽。四方欣欣。雖闕里之化。矍相之事。誠不足言。又多徵名儒。以充禮官。如沛國趙孝。琅琊承宮。或安車結駟。告帥鄉里。或豐衣博帶。從見宗廟。其餘以經術見優者。布在廊廟。故朝多皤皤之良。華首之老。每讌會則論難衎衎。共求政化。詳覽群言。響如振玉。朝者進則思政。罷者退而備問。小大隨化。雍雍可嘉。期門羽林介冑之士。悉通孝經。博士議郎。一人開門。徒眾百數化自聖躬。流及蠻荒。匈奴遣伊秩眥王大車且渠來入就學。八方清肅。上下無事。是以議者每稱盛時。咸言永平。今學者蓋少。遠方尢甚。博士倚席不講。儒者競論浮麗。忘謇謇之忠。習諓諓之辭。文吏則去法律而學詆欺。銳錐刀之鋒。斷刑辟之重。德陋俗薄。以致苛刻。昔孝文竇后。性好黃老。而清淨之化。流景武之閒。臣愚以為宜下明詔。博求幽隱。發揚巖穴。寵進儒雅。有如孝宮者。徵詣公車。以俟聖上講習之期。公卿各舉明經。及舊儒子孫。進其爵位。使纘其業。復召郡國書佐。使讀律令。如此。則延頸者日明有所見。傾耳者月有所聞。伏願陛下推述先帝進業之道。（後漢樊準傳。） \\n 樊準　三 \\n 因水旱災異上疏 \\n 臣聞傳曰。飢而損茲曰太。厥災水。春秋穀梁傳曰。五穀不登。謂之大侵。大侵之禮。百官備而製。群臣禱而不祠。由是言之。調和陰陽。實在儉節。朝廷雖勞心元元。事從省約。而在職之吏。尚未奉承。夫建化致理。由近及遠。故詩曰。京師翼翼。四方是則。今可先令太官、尚方、考功、上林、池蘌諸官。實滅無事之物。五府調省中都官吏京師作者。如此。則化及四方。人勞省息。伏見被災之郡。百姓凋殘。恐非賑給所能勝膽。雖有其名。終無其實。可依征和元年故事。遣使持節慰安尢困乏者。徙置荊揚孰郡。既省轉運之費。且令百姓各安其所。今雖有西屯之役。宜先東州之急。如遣使者與二千石隨事消息。悉留富人守其舊士。轉尢貧者迥所衣食。誠父母之計也。願以臣言下公卿平議。（後漢樊宏附傳。） \\n 上疏薦龐參 \\n 臣聞鷙鳥累百。不如一鶚。昔孝文皇帝悟馮唐之言。而赦魏尚之罪。使為邊守。匈奴不敢南向。夫以一人之身。折方面之難者。選用得也。臣伏見故左校令河南龐參。勇謀不測。卓爾奇偉。高才武略。有魏尚之風。前坐微法。輸作經時。今羌戎為患。大軍西屯。臣以為如參之人。宜在行伍。惟明詔採前世之舉。觀魏尚之風[風當作功]。免赦參刑。以為軍鋒。必有成效。宣助國威。（後漢龐參傳。） \\n 孫福 \\n 福。建武初為太原太守。 \\n 上言義士劉茂 \\n 臣前為赤眉所攻。吏民壞亂。奔走趣山。臣為賊所圍。命如絲髮。賴茂負臣踰城。出保孟縣。茂與弟觸冒兵刃。錄山負食臣及妻子。得度死命。節義尤高。宜蒙表擢。以厲義士。（後漢獨行劉茂傳。） \\n 嚴光 \\n 光字子陵。一名遵。會稽餘姚人。少與光武同遊學。及即位。三聘乃至。除諫議大夫。不屈。退耕富春山。建武十七年復特徵。不至。年八十。終干家。 \\n 孫福　嚴光　鍾離意　四 \\n 口授答侯霸 \\n 君房足下。位至鼎司。（後漢書作鼎足。）甚善。懷仁輔義天下悅。阿諛順旨要領絕。（皇甫謐高士傳。後漢嚴光傳。） \\n 鍾離意 \\n 意字子阿。會稽山陰人。建武初為郡督郵。舉孝廉。再遷。辟大司徒侯霸府。以病免。後除瑕丘令。遷堂邑令。明帝即位。徵為尚書。轉尚書僕射。出為魯相。卒官。 \\n 上書薦王望劉曠王扶 \\n 臣竊見琅邪王望、楚國劉曠、東萊王扶。皆年七十。執性恬淡。所居之處。邑里化之。修身行義。應在朝次。臣誠不足知人。竊慕推士進賢之義。（後漢劉平傳。顯宗初。尚書僕射鍾離意上書薦。） \\n 諫起北宮疏 \\n 伏見陛下以天時小旱。憂念元元。降避正殿。躬自克責。而比日密雲。遂無大潤。豈政有未得應天心者邪。昔成湯遭旱。以六事自責。曰。政不節邪。使人疾邪。宮室榮邪。女謁盛邪。苞苴行邪。讒夫昌邪（此下袁宏紀有今百姓須兩。而天久旱。）竊見北宮大作。人失農時。此所謂宮室榮也。（袁宏紀作是宮室營政不節之類也。）自古非苦宮室小狹。但患人不安寍。（袁宏紀有詩曰雨我公田。遂及我私。言君臣相濟。上下同憂也。今天下疲弊。衣食不充。可謂憂矣。）宜且罷止。以應天心。臣意以匹夫之才。無有行能。久食重祿。擢備近臣。比受厚賜。喜懼相半。不勝愚戇征營。罪當萬死。（後漢鍾離意傳。） \\n 未數年。豫章遭蝗。穀不收。民飢死縣數千百人。（續漢五行志三注補。引謝沈書。鍾離意諫起北宮表。） \\n 因變異上疏 \\n 伏惟陛下躬行孝道。脩明經術。郊祀天地。畏敬鬼神。憂恤黎元。勞心不怠。而天氣未和。日月不明。水泉湧溢。寒暑違節者。咎在群臣不。能宣化理職。而以苛刻為俗。吏殺良人。繼踵不絕。百官無相親之心。吏人無雍雍之志。至于骨肉相殘。毒害彌深。感逆和氣。以致天災。百姓可以德勝。難以力服。先王要道。民用和睦。故能致天下和平。災害不生。禍亂不作。鹿鳴之詩。必言宴樂者。以人神之心洽。然後天氣和也。願陛下垂聖德。揆萬機。詔有司慎人命。緩刑罰。順時氣。以調陰陽。垂之無極。（後漢鍾離意傳。又略見袁宏後漢紀九。） \\n 鍾離意　五 \\n 王望罪議 \\n 昔華元子反。楚宋之良臣。不稟君命。擅平二國。春秋之義。以為美談。今望懷義忘罪。當仁不讓。若繩之以法。忽其本情。將乖聖朝愛育之旨。（後漢劉平附傳。） \\n 牒白周樹宜部職 \\n 賊曹吏周樹。結髮佐吏。服勤不懈。果于從政。行如玉石。折而不撓。謂宜部職。（書鈔三十七引鍾離意別傳。） \\n 答府記 \\n 詩曰。刑于寡妻。至于兄弟。以御于家邦。明正化之本。由近及遠。今宜明府內以及諸外。且闊略遠縣細微事。（袁宏後漢紀。） \\n 解上祝 \\n 興功役者令。百姓無事。如有禍崇。令自當之。（後漢鍾離意傳注引東觀記。） \\n 祭彤 \\n 彤字次孫。潁川潁陽人。征虜將軍遵從弟。建武初拜黃門侍郎。後為偃師長。遷襄賁令。拜遼東太守。在郡三十年。永平中徵為太僕。以擊北匈奴無功下獄免。尋歐血死。 \\n 臨終敕其子逢參等 \\n 吾奉使不稱。微功不立。身死慚恨。義不可以受賞賜。汝等齎兵馬詣邊。乞效死前行。以副吾心。（袁宏後漢紀十。） \\n 辛臣 \\n 臣。田戎妻兄。建武三年來降。 \\n 祭彤　辛臣　方儲　董鉤　六 \\n 在岑彭營與田戎書 \\n 岑將軍已奏我封五千戶侯。虛心相待。願急來。無拘前圖。（袁宏後漢紀四。田戎謀將降漢。使辛臣與長史留守夷陵。臣盜戎珍寶及善馬。從陵道晨夜詣岑彭。因從彭營與戎書。） \\n 方儲 \\n 儲字聖明。丹陽翕人。除郎中。（見初學記二十八。御覽九百七引謝承。書。又方回續古今考一以為本河南人。父紘。避王莽之難。徙歙。） \\n 建武五年旱災對策 \\n 百姓口苦。士卒煩碎。責（疑衍。）租稅失中。暴師外營。經歷三時。內有怨女。外有曠夫。王者熟推其祥。揆合于天。圖之事情。旱災可除。夫旱者過日。天王無意于百姓。恩德不行。萬民煩擾。故天應以無澤。（續漢五行志一注補。） \\n 又對 \\n 民悲怨則陰類彊。河決海澹。地動士涌。（續漢五行志三注補。） \\n 董鈞 \\n 鈞。建武中為城門校尉。 \\n 駮三老答天子拜議 \\n 議三老。所以教事父之道也。若答拜。是使天下答子拜也。（續漢禮儀志上注補引譙周五經然否曰。漢初或云三老答天子拜。遭王莽之亂。法度殘缺。漢中興。定禮儀。群臣欲令三老答拜。城門校尉董鈞駮云云。詔從鈞議。） \\n 劉般 \\n 般字伯興。宣帝子楚孝王囂之曾孫。建武九年封菑丘侯。就國。後徙封杼秋侯。二十年從駕還洛。留為侍祠侯。永平初徙封居巢侯。後徵行執金吾事。兼屯騎校尉。章帝即位。以為長樂少府。遷宗正。 \\n 議置常平倉對 \\n 常平倉外有利民之名。而內實侵刻百姓。豪右因緣秋姦。小民不能得其平。置之不便。（後漢劉般傳。） \\n 劉般　劉愷　七 \\n 上言實覈田畝 \\n 郡國以官禁二業。至有田者不得漁捕。今濱江湖郡。率少蠶桑。民資漁採。以助口實。且以冬春閒月。不妨農事。夫漁獵之利。為田除害。以助穀食。無關二業也。又郡國以牛疫水旱。墾田多滅。故詔敕區種增進頃畝。以為民也。而吏舉度田。欲令多前。至于不種之處。亦通為租。可申敕刺史二千石。務令實覈。其有增加。皆使與奪田同罪。（後漢劉般傳。） \\n 劉愷 \\n 愷字伯豫。般長子。和帝時徵為郎。遷侍中、步兵校尉、宗正。免。復拜侍中。遷長水校尉。永初初進太常。六年代張敏為司空。元初二年代夏勤為司徒。永寍初致仕。復拜太尉。延光二年。致仕。 \\n 牧守宜同服制議 \\n 詔書所以為制服之科者。蓋崇化厲俗。以弘孝道也。今刺史一州之表。二千石千里之師。職在辯章百姓。宣美風俗。尢宜尊重典禮。以身先之。而議者不尋其端。至地牧守。則云不宜。是猶濁其源而望流清。曲其形而欲景直。不可得也。（後漢劉愷傳。） \\n 臧吏不得禁錮子孫議 \\n 春秋之義。善善及子孫。惡惡止其身。所以進人于善也。尚書曰。上刑挾輕。下刑挾重。如令使臧吏禁錮子孫。以輕從重。懼及善人。非先王詳刑之意也。（後漢劉愷傳。） \\n 戴涉 \\n 涉。建武中封關內侯。代歐陽歙為大司徒。二十年。坐入故太倉令奚涉罪下獄死。 \\n 廟祭議 \\n 宜以宣、元、成、哀、平五帝四世代今親廟。宣元皇帝尊為祖父。可親奉祠。成帝以下。有司行事。別為南頓君立皇考廟。其祭上至春陵節侯。群臣奉祠。以明尊尊之敬。親親之恩。（後漢張補傳。建武十九年。大司徒戴涉大司空竇融議。帝從之。又略見續漢祭祀志中。） \\n 戴涉　張汜　樂俊　八 \\n 張汜 \\n 汜。建武中為陳武令。 \\n 河決上言 \\n 河決積久。日月侵毀。濟渠要所漂數十許縣。修理之費。其功不難。宜改修堤防。以安百姓。（後漢王景傳。建武十年。陽武令張汜上言。） \\n 樂俊 \\n 俊。建武中浚儀令。 \\n 上言止營河功 \\n 昔元光之閒。人庶熾盛。緣隄墾殖。而瓠子河決。尚二十餘年。不即壅塞。今居家衡少。田地饒廣。雖未修理。其患猶可。且新被兵革。方興力役。勞怨既多。民不堪命。宜須平靜。吏議其事。（後漢王景傳。） \\n 衛宏 \\n 宏字敬仲。東海人。官議郎。 \\n 詔定古文官書序 \\n 秦既焚書。患苦天下不從所改更。而諸生到者拜為郎。前後七百人。乃密令種瓜于驪山阬谷中溫處。瓜實成。詔博士諸生說之。人人不同。乃令就視。為伏機。諸生賢儒皆至焉。方相難不決。因發機。從上填之以土。皆壓之。終乃無聲。（史記儒林傳序正義。後漢陳蕃傳注。） \\n （上闕。）徵之。老不能行。遣太常掌故　錯往讀之。年九十餘。不能正言。言不可曉。使其女傳教錯。齊人語多與潁川異。錯所不知者凡十二三。略以其意屬讀而已。（史記　錯傳。孝文帝時。天下無治尚書者。獨聞濟南伏生。故秦博士。治尚書。年九十餘。老不可徵。乃詔太常使人往受之。太常遣錯受尚書伏生所。正義引衛宏詔定古文尚書序。） \\n 董宣 \\n 宣字少平。陳留圉人。建武中辟司徒侯霸府。舉高第。累遷北海相。左轉懷令。遷江夏太守。坐事免。後特徵為洛陽令。卒官。年七十四。 \\n 衛宏　董宣　禮震　桓榮　九 \\n 到江夏界移書夏喜等 \\n 朝廷以太守能禽姦賊。故辱斯任。今勒兵界首。檄到。幸思自安之宜。（後漢酷吏董宣傳。） \\n 禮震 \\n 震字仲威。平原人。歡陽歙弟子。以上書乞代歙拜郎中。後坐事左遷淮陽王廄長。 \\n 上書求代歡陽歙 \\n 伏見臣師大司徒歐陽歙。學為儒宗。八世博士。而以臧咎。當伏重辜。歙門單子幼。未能傳學。身死之後。永為廢絕。上令陛下獲殺賢之譏。下使學者喪師資之益。乞殺身以代歙命。（後漢歡陽歙傳。） \\n 桓榮 \\n 榮字春卿。沛郡龍人。習歐陽尚書。教授江淮閒。建武十九年。年六十餘。始辟大司徒戴涉府。拜議郎。授太子經。補博士。進太子少傅。拜太常。永平二年。三雍成。拜五更。封關內侯。 \\n 上疏謝皇太子 \\n 臣幸得侍帷幄。執經連年。而智學淺短。無以補益萬分。今皇太子以聰叡之姿。通明經義。觀覽古今儲君副主。莫能專精博學若此者也。斯誠國家福祐。天下幸甚。臣師道已盡。皆在太子。謹使掾臣汜再拜歸道。（後漢桓榮傳。又見袁宏後漢紀八。與此小異。） \\n 桓郁 \\n 郁字仲恩。榮少子。永平中襲爵關內侯。拜議郎。遷侍中兼虎賁中郎將。授太子經。遷越騎校尉。章帝初遷屯騎校尉。和帝初遷長樂少府。復入侍講。轉侍中奉車都尉。代丁鴻為太常。 \\n 桓郁　桓麟　十 \\n 上疏皇太子 \\n 伏見太子體性自然。包含今古。謙讓允恭。天下共見。郁父子受恩。無以明益。夙夜慚懼。誠思自竭愚。以為太子上當合聖心。下當卓絕于眾。宜思遠慮。以光朝廷。（後漢桓郁傳注引東觀記。） \\n 桓麟 \\n 麟字元鳳。郁孫。辟司徒掾。桓帝初為議郎。侍講禁中。出為許令。病免。以母喪哀毀卒。有集二卷。 \\n 七說 \\n 香萁為飯。雜以粳菰。散如細蚳。搏似凝膚。河黿之羹。齊以蘭梅。芳芬甘旨。未咽先滋。（北堂書鈔一百四十四飯篇羹篇各引一條。蓺文類聚五十七。御覽八百五十。又八百六十一。）　一元之　。膾挺祭之鮮。□□銘方。徽割不理。雜猶亂絲。聚若委采。（北堂書鈔一百四十五膾篇。又　篇引首句。）蒸剛肥之豚。（同上蒸篇。）炰柔毛之羜。（同上炰篇。）調　和紛。糅以橙蒟。（同上生　篇。） \\n 椅梧與梓。生乎曾崖。上仰貫天之山。下臨洞地之谿。飛霜厲其未。　風激其崖。孤琴徑其根。雜鳥集其枝。（蓺文類聚五十七。　案。孤琴有誤。） \\n 王良相其左。造父驂其右。揮沬揚鏕。倏忽長驅。輪不暇轉。足不及驟。騰虛踰浮。　若飆霧。追慌忽。逐無形。速疾影之超表。捷飛響之應聲。超絕壑。踰懸阜。馳猛禽。射勁鳥。騁不失蹝。滿不空發。彈輕翼于高冥。窮疾足于方外。（同上。） \\n 戲譚以要譽。（文選蜀都賦注引桓譚七說。乃桓麟之誤。） \\n 太尉劉寬碑（中平二年二月） \\n 公諱寬。字文饒。弘農華陰人也。其先□□。聖漢王侯。繼次有國有號。列存家序。公之考乃作司徒。輔毗安順。勳載二葉。公託受純和之氣體。有樂道寍儉之性。疾雕飾。尚樸素。輕榮利。重謙讓。幼與同好鐫墳典于茅廬。是以相經緯。綜精微。誨童冠而不倦。伉浮雲之志。三公莫能致之。大將軍以禮脅命。舉高第。拜侍御史。遷梁令。　□康。踰產豹。喪舊君以棄官。遵洙泗之業。有悔仕思初之計。三府並招。博士徵。皆辭疾不就。司隸舉茂材。大尉舉 \\n 桓麟　十一 \\n 有道。公車徵拜議郎司徒長史。入登侍中。宣美顧問。延熹八年地震。有詔詢異。公以演策沈漸。對當帝心。轉拜尚書。齊密機喉。王命惟允。遷東海相。以德興化。澤臻民物。復遷南陽太守。壹行質省簡易之教。推貞諒以示下。顯眾善以厲否。惻隱之誠。通乎神人。故能去鞭扑如獲其情。弗用刑如弭其姦。帝初即位。開學稽古。詶咨儒林。歛曰公優。徵拜大中大夫。納用勸講。復拜侍中。屯騎校尉。宗正光祿勳。遂授大尉。悉謨百揆。四門之職。懷夫三事。和昭鼎實。功成則退。因疾遜位。拜光祿大夫。遷衛尉。復作大尉。每執盤桓。成則三讓。以交會□精。引咎折躬。朝克忠讜。思其良猶。即召里巷。拜永樂少府光祿勳。先是時也。狂寇張角。□□妖逆。公卬觀見像。上遏其源。未遝誅討。亂作不旋。帝乃追竇先謀。錫之士田。封逯鄉侯。食邑六百戶。年六十有六。中平二年二月丁卯夢。天子閔悼惻怛。內發手筆為策。□涕咨嗟。使右中郎將張良持節臨弔。贈車騎將軍印綬。位特進。賜琀賵襚。有加典禮。復使五官中郎將何夔持節謚曰昭烈侯。夏四月庚戌葬。公卿百寮縉紳之徒。其會如雲。可謂其存也榮。其亡也哀者焉。于是故吏李謙等。有感殷魯述德之頌。以為洪懿休策。宜著無窮。故雜論攸行。紀其大略。鐫石立碑其辭曰。 \\n 於穆顯融。惟予公侯。纘我前烈。克明厥繇。熙精恬默。潛庸底昭。德以蒞政。俾民是□。其樂伊何。匪誘匪威。允丕禮讓。實化玄為。入口誨保。訓導萬機。作鎮上司。御勸不迷。溫溫其恭。□尹實秪。秩秩其苞。群儒實師。奕奕其容。　裔□□。刊視萬祀。孰嗣厥徽。隸釋十一。又略見蓺文類聚四十六。　案。隸　有劉寬兩碑。前碑桓麟譔。據蓺文類聚知之。後碑蔡邕譔。據文選王仲宣誄注知之。洪适皆未攷出。　案。摯虞文章志云。麟文見在者十八篇。有碑九首。詩七首。七說一首。沛相郭府君書一首。） \\n 桓彬 \\n 彬字彥林。麟子。舉孝廉。拜尚書郎。 \\n 桓彬　桓儼　宗均　十二 \\n 七設 \\n 新城之粳。雍丘之梁。重穋代孰。既滑且香。精稗細　。芬糜異粻。（北堂書鈔一百四十二酒食總篇。又一百四十四飯篇。） \\n 三牲之供。鯉　之鱠。飛刀徽整。疊似蚋羽。（同上總篇。又一百四十五膾篇引兩條。） \\n □□大武。牷犢栗梁。剛　奉豕。肥腯云羊。合以水火之齊。和以五味之芳。（同上總篇。） \\n 菰梁雪累。班臠錦文。（又一百四十五肉篇。） \\n 桓儼 \\n 儼字文林。沛國人。避地會稽。後浮海南入交州。 \\n 遺陳業書（業字文理。會稽上虞人。為本郡守。棄官遁跡黟歙。） \\n 不因行李以係陰山白樓。日從容養高。動靜履直。季世多艱。爰適樂土。側聞高風。飢渴話言。知迺深隱。邈然終時。求仁斯得。勤而無憾。齊蹤古賢。何其優哉。（蓺文類聚三十一引會稽典錄。） \\n 宗均（本傳作宋均。寫刻誤。） \\n 均字叔庠。南陽安眾人。建武中為郎。補辰陽長。以祖母憂去官。後為謁者。監伏波將軍馬援軍。遷上蔡令。拜九江太守。永平初遷東海相。坐法免。徵拜尚書令。遷司隸校尉。出為河內太守。以疾免。 \\n 移記九江屬縣 \\n 夫虎豹在山。黿鼉在淵。物性之所託。故江淮之閒有猛獸。猶江北之有雞豚。今數為民害者。咎在貪殘居職使然。而返逐捕。非政之本也。壞檻阱。勿復課錄。退貪殘。進忠良。（風俗通二。又見後漢宗均傳作咎在殘吏。而勤勞張捕。非憂恤之本也。其務退姦貪。思進忠善可一去檻阱。除削課制。） \\n 下書浚遵縣巫 \\n 自今以後。為山娶者。皆娶巫家。勿擾良民。（後漢宗均傳。） \\n 宗意　十三 \\n 宗意 \\n 意字伯志。均族了。永平中舉孝廉。擢拜阿陽侯相。建初中徵為尚書。章和中遷司隸校尉。 \\n 諫留諸王不遺就國疏 \\n 陛下至孝烝烝。恩愛隆深。以濟南王康中山王睛先帝昆弟。特蒙禮寵。聖情戀戀。不忍遠離。比年朝見。久留京師。崇以叔父之尊。同之家人之禮。車入殿門。即席不拜。分甘損膳。賞賜優渥。昔周公懷隔人之德。有致太平之功。然後王曰叔父。加以賜幣。今康焉幸以支庶。享食大國。陛下即位。蠲除前過。還所削黜。衍食它縣。男婦少長。並受爵邑。恩寵踰制。禮敬過度。春秋之義。諸父昆弟。無所不臣。所以尊尊卑卑彊幹弱枝者也。陛下德業隆盛。當為萬世典法。不宜以私恩損上下之序。失君臣之正。又西平王羨等六王。皆妻子成家。官屬備具。當早就蕃國。為子孫基阯。而室第相望。久磐京邑。婚姻之盛。過于本朝。僕馬之眾。充塞城郭。驕奢僭擬。寵祿隆過。今諸國之封。並皆膏腴。風氣平調。道路夷近。朝聘有期。行來不難。宜割情不忍。以義斷恩。發遣康焉。各歸蕃國。令羨等速就便時。以塞眾望。（後漢宗意傳。） \\n 上疏請不許南單于北徙 \\n 夫戎狄之隔遠中國。幽處北極。界以沙漠。簡賤禮義。無有上下。彊者為雄。弱即屈服。自漢興以來。征伐數矣。其所剋獲。曾不補害。光武皇帝躬服金革之難。深昭天地之明。故因其來降。羈縻畜養。邊人得生。勞役休息。于茲四十餘年矣。今鮮卑奉順。斬獲萬數。中國坐享大功。而百姓不知其勞。漢興功烈。于斯為盛。所以然者。夷虜相攻。無損漢兵者也。臣察鮮卑侵伐匈奴。止是利其抄掠。及歸功聖朝。實出貪得重賞。今若聽南虜還都北庭。則不得不禁制鮮卑。鮮卑外失暴掠之願。內無功勞之賞。豺狼貪婪。必為邊患。今北虜西遁。請求和親。宜因其歸附。以為外扞。巍巍之業。無以過此。若引兵費賦。以順南虜。則坐失上略。去安即危矣。誠不可許。（後漢宗意傳。） \\n 宗意　四 \\n 匈奴處北種。介以沙漠。簡賤禮儀。衣食殊俗。此乃天一。種民也。自漢興以來。數發兵攻之。所得輒不足以復所害。呼韓邪單于奉蕃。然中國亦疲于送迎之勞矣。光武皇帝躬擐金甲之難。深明天地之界。故因其來降。寵立以為單于。羈縻畜養。邊民得以休息。迄今四十餘年。今鮮卑奉順威靈。斬獲北單于名王已下萬計。中國坐享其功。而百姓不知其勞。漢興功烈。于斯為盛。今單于還塞外。所謂虎出于檻也。必興兵要利。內恃于漢。其事得浸滋不息。而設費不得已。無故以萬安之計。而徵不可必之功。未見其聖也。（袁宏後漢紀十二。章和元年。與范書絕異。） \\n  \\n 　 \\n  \\n   \\n  "}
{"章节": "全後漢文卷二十八", "正文": "　 \\n 全後漢文卷二十八 \\n 　 \\n  \\n 烏程嚴可均校輯 \\n 杜篤 \\n 篤字季雅。京兆杜陵人。御史大夫延年玄孫。建武中。坐事為美陽令所收。送京師。于獄中為吳漢誄。賜帛免刑。後仕郡文學掾。建初三年。車騎將軍馬防請為從事中郎。從擊西羌。戰沒于射姑山。有集一卷。 \\n 祓褉賦 \\n 巫咸之徒。秉火祈福。（續漢禮儀志上注補。） \\n 王侯公主。暨乎富商。用事伊雒。帷幔玄黃。于是旨酒嘉肴。方丈盈前。浮棗絳水。酹酒醲川。若乃窈窕淑女。美媵豔姝。戴翡翠。珥明珠。電離　。立水涯。微風掩壒。纖穀低回。蘭蘇肸蠁。感動情魂。若乃隱逸未用。鴻生俊儒。冠高冕。曳長裾。坐沙渚。談詩書。詠伊呂。歌唐虞。（蓺文類聚四。） \\n 杜篤　一 \\n 首陽山賦 \\n 嗟首陽之孤嶺。形勢窟其槃曲。面河源而抗巖。隴　隈而相屬。長松落落。卉木（天台賦注作芔草。）蒙蒙。青羅落漠而上覆。穴溜滴瀝而下通。高岫帶乎巖側。洞房隱于雲中。忽吾睹兮二老。時采薇以從容。于是乎乃訊其所求。問其所修。州域鄉黨。親戚匹儔。何務何樂。而並茲遊矣。其二老乃答余曰。吾殷之遺民也。厥胤孤竹。作蕃北湄。少名叔齊。長曰伯夷。聞西伯昌之善教。育年艾于胡　。遂相攜而隨之。冀寄命乎餘壽。而天命不常。伊事變而無方。昌伏事而畢命。子忽遘其不祥。乃興于牧野。遂干戈以伐商。乃棄之而來遊。誓不步于其鄉。余閉口而不食。並卒命于山傍。（蓺文類聚七。） \\n 九折崣　而多艱。（文選天台山賦注。） \\n 論都賦（并上奏及序） \\n 臣聞知而復知。是為重知。臣所欲言。陛下已知。故略其梗概。不敢具陳。昔般庚去奢。行儉于亳。成周之隆。乃即中洛。遭時制都。不常厥邑。賢聖之慮。蓋有優劣。霸王之姿。明知相絕。守國之勢。同歸異術。或棄去阻　。務處平易。或據山帶河。并吞六國。或富貴思歸。不願見襲。或掩空擊虛。自蜀漢出。即日車駕。策由一卒。或知而不從。久都墝埆。臣不敢有所據。竊見司馬相如揚子雲作辭賦以諷主上。臣誠慕之。伏作書一篇。名曰論都。謹并封奏如左。 \\n 皇帝以建武十八年二月甲辰。升輿洛邑。巡于西嶽。推天時。順斗極。擫閶闔。入函谷。觀　于崤黽。圖險于隴蜀。其三月丁酉。行至長安。經營宮室。傷愍舊京。即詔京兆。迺命扶風。齋肅致敬。告覲園陵。悽然有懷祖之思。喟乎以思諸夏之隆。遂天旋雲遊。造舟于渭。北斻涇流。千乘方轂。萬騎駢羅。衍陳于岐梁。東橫乎大河。瘞后土。禮邠郊。其歲四月。反于洛都。明年有詔。復函谷關。作大駕宮。六王邸。高車廄于長安。修理東都城門。橋涇渭。 \\n 杜篤　二 \\n 往往繕離觀。東臨霸滻。西望昆明。北登長平。規龍首。撫未央。覛乎樂。儀建章。是時山東翕然狐疑。意聖朝之西都。懼關門之反拒也。客有為篤言。彼埳井之潢汙。固不容夫吞舟。且洛邑之渟瀯。曷足以居乎萬乘哉。咸陽守國利器。不可久虛。以示姦萌。篤未甚然其言也。故因為述大漢之崇。世據廱州之利。而今國家未暇之故。以喻客意曰。 \\n 昔在強秦。爰初開畔。霸自岐廱。國富人衍。卒以并兼。桀虐作亂。天命有聖。託之大漢。大漢開基。高祖有勳。斬白蛇。屯黑雲。聚五星于東井。提干將而呵暴秦。蹈滄海。跨崑崙。奪彗光。掃項軍。遂濟人難。蕩滌于泗沂。劉敬建策。初都長安。太宗承流。守之以文。躬履節儉。側身行仁。食不二味。衣無異采。賑人以農桑。率下以約已。曼麗之容。不悅于目。鄭衛之聲。不過于耳。佞邪之臣。不列于朝。巧偽之物。不鬻于市。故能理升平而刑幾措。富衍于孝景。功傳于後嗣。是時孝武因其餘財府帑之蓄。始有鉤深圖遠之意。探冒頓之罪。校平城之讎。遂命驃騎。勤任衛青。勇惟鷹揚。軍如流星。深入匈奴。割裂王庭。席卷漠北。叩勒祁連。橫分單于。屠裂百蠻。燒罽帳。繫閼氏。燔康居。灰珍奇。椎鳴鏑。釘鹿蠡。馳阬岸。獲昆彌。虜　侲。驅騾驢。馭宛馬。鞭駃騠。拓地萬里。威震八荒。肇置四郡。據守敦煌。并域屬國。一郡領方。立候隅北。建護西羌。捶驅氐僰。寥狼邛莋。東攠烏桓。蹂轔濊貊。南羈鉤町。水劍強越。殘夷文身。海波沬血。郡縣日南。漂　朱崖。部尉東南。兼有黃支。連緩耳。瑣雕題。摧天督。牽象犀。椎蚌蛤。碎琉璃。甲玳瑁。戕觜觿。于是同　。裘褐之域。共川鼻飲之國。莫不袒跣稽顙。失氣虜伏。非夫大漢之盛。世藉廱士之饒。得御外理內之術。孰能致功若斯。故創業于高祖。嗣傳于孝惠。德隆于太宗。財衍于孝景。威盛于聖武。政行于宣元。侈極于成哀。祚缺于孝平。傳世十一。歷載三百。德衰而復盈。道微而復章。皆莫能遷于廱州。而背于咸陽。宮室寢廟。山陵相望。高顯弘麗。可思可榮。 \\n 杜篤　三 \\n 羲農已來。無茲著明。夫廱州。本帝皇所以育業。霸王所以衍功。戰士角難之場也。禹貢所載。厥田惟上。沃野千里。原隰彌望。保殖五穀。桑麻條暢。濱據南山。帶以涇渭。號曰陸海。蠢生萬類。楩柟檀柘。蔬果成實。畎瀆潤淤。水泉灌溉。漸澤成川。粳稻陶遂。厥土之膏。畝價一金。田田相如。鐇钁株林。火耕流種。功淺得深。既有蓄積。　塞四臨。西被隴蜀。南通漢中。北據谷口。東阻嶔巖。關函守嶢。山東道窮。置列汧隴。廱偃西戎。拒守褒斜。嶺南不通。杜口絕津。朔方無從。鴻渭之流。徑入于河。大船萬艘。轉漕相過。東綜滄海。西綱流沙。朔南暨聲。諸夏是和。城池百尺。阨塞要害。關梁之險。多所衿帶。一卒舉礧。千夫沈滯。一人奮戟。三軍沮敗。地勢便利。介冑剽悍。可與守近。利以攻遠。士卒易保。人不肉袒。肇十有二。是為贍腴。用霸則兼并。先據則功殊。修文則財衍。行武則士要。為政則化上。篡逆則難誅。進攻則百剋。退守則有餘。斯固帝王之淵囿。而守國之利器也。逮及亡新。時漢之衰。偷忍淵囿。篡器慢違。徒以勢便。莫能卒危。假之十八。誅自京師。天　更始。不能引維。慢藏袑寇。復致赤眉。海內雲擾。諸夏滅徵[徵當作微]。群龍並戰。未知是非。于時聖帝。赫然申威。荷天人之符。兼不世之姿。受命于皇上。獲功[功當作助]于靈祇。立號高邑。搴旗四麾。首策之臣。運籌出奇。虓怒之旅。如虎如螭。師之攸向。無不靡披。蓋夫燔魚剸蛇。莫之方斯。大呼山東。響動流沙。要龍淵。首鏌邪。命騰太白。親發狼孤。南禽公孫。北背強胡。西平隴冀。東據洛都。乃廓平帝宇。濟蒸人于塗炭。成兆庶之亹亹。遂興復乎大漢。今天下新定。矢石之勤始瘳。而主上方以邊垂為憂。念葭萌之不柔。未遑子論都。而遺思廱州也。方躬勞聖思。以率海內。厲撫名將。　地疆外。信威于征伐。展武乎荒裔。若夫文身鼻飲綏[綏當作緩]耳之主。椎結左衽鐻　之君。東南殊俗不羈之國。西北絕域難制之鄰。靡不重譯納貢。 \\n 杜篤　四 \\n 請為藩臣。上猶謙讓而伐勤。意以為獲無用之虜。不如安有益之民。略荒裔之地。不如保殖五穀之淵。遠救于已亡。不若近而存存也。今國家躬修道德。吐惠含仁。湛恩沾洽。時風顯宣。徒垂意于持平守實。務在愛育元元。苟有便于王政者。聖主納焉。何則。物罔挹而不損。道無隆而不移。陽盛則運。陰滿則虧。故存不忘亡。安不諱危。雖有仁義。猶設城池也。客以利器不可久虛。而國家亦不忘乎西都。何必去洛邑之渟瀯與。（後漢杜篤傳。又略見蓺文類聚六十一。） \\n 書槴賦 \\n 惟書槴之麗容。象君子之淑德。載方矩而履規。加文藻之脩飾。能屈伸以和禮。禮清淨而坐立。承尊者之至意。惟高下而消息。雖轉旋而屈橈。時傾斜而反側。抱六蓺而卷舒。數六經之典式。（靮文類聚五十五。御覽六百六。） \\n 眾瑞賦 \\n 夫千金之裘。非一狐之白。雅頌之聲。非一家之作也。（北堂書鈔一百二十九。） \\n 猛將與虜交鋒。（文選潘岳關中詩注。） \\n 千里遙思。展轉反側。（文選雪賦注。） \\n 通邊論（案。後漢杜篤傳。又著明世論十五篇。此與展武論。蓋即十五篇之二。） \\n 匈奴請降。毾　罽褥。帳幔　裘。積如丘山。（御覽七百八引杜篤邊論。） \\n 親錄譯導緩步四來。（文選魏都賦注。） \\n 展武論 \\n 文越水震。鄉風仰流。（文選王融曲水詩序注。） \\n 論 \\n 天下殷富。（北堂書鈔十五。） \\n 連珠 \\n 能離光明之顯。長吟永嘯。（文選蜀都賦注。又稽康幽憤詩注。贈秀才入軍詩注。） \\n 迎鍾文 \\n 必令河伯戒道。（文選赭白馬賦注。） \\n 杜篤　五 \\n 禖祝（一作禊祝。） \\n 懷季女使不飧。（文選洛神賦注。又曹植美女篇注。作不餐。） \\n 大司馬吳漢誄 \\n 篤以為堯隆稷契。舜嘉皋陶。伊尹佐殷。呂尚翼周。若此五臣。功無與疇。今漢吳公。追而六之。乃作誄曰。 \\n 朝失鯁臣。國喪牙爪。天子愍悼。中宮咨嗟。四方殘暴。公不征茲。征茲海內。公其攸平。泯泯群黎。賴公以寍。勳業既崇。持盈守虛。功成即退。挹而損諸。死而不朽。名勒丹書。功著金石。與日月俱。（蓺文類聚四十七。） \\n 弔比干文 \\n 敬申弔于比干。寄長懷于尺牘。（文選謝贍王撫軍庚西陽集別詩注。） \\n 朱暉 \\n 暉字文季。南陽宛人。建武中召拜為郎。以病去。永平中為郡督郵。東平王倉辟為驃騎掾。歷衛士令。再遷臨淮太守。坐法免。元和中召拜尚書僕射。遷太山太守。不行。進尚書令。以老病乞身。拜騎都尉。永元中卒。年八十餘。 \\n 奏諫行均輸法 \\n 王制。天子不言有無。諸侯不言多少。食祿之家不與百姓爭利。今均輸之法。與賈販無異。監利歸官。則下人窮怨。布帛為租。則吏多姦盜誠非明主所當施行。（後漢朱暉傳。） \\n 議布帛為租官自賣鹽（漢章帝時。張林言宜令天下悉以布帛為租。縣官可自賣鹽。事下尚書通議。暉議曰。）王制。天子不言有無。諸侯不言多少。食祿者不與百姓爭利。均輸之法。與賈販無異。以布帛為租。則吏多姦。官自賣鹽。與下爭利。非明主所宜行。（晉食貨志。卷十六。） \\n 朱暉　朱穆　六 \\n 朱穆 \\n 穆字公叔。暉孫。元初末為郡督郵。後舉孝廉。順帝末辟大將軍梁冀府。桓帝初舉高第為侍御史。永興中擢冀州刺史。坐事徵詣廷尉。輸作左校。釋歸鄉里。徵拜尚書。延熹六年發疽卒。年六十四。贈益州太守。蔡邕與門人議謚曰文忠先生。有集二卷。） \\n 鬱金賦 \\n 歲朱明之首月兮。步南園以迴眺。覽草木之紛葩兮。美斯華之英妙。布綠葉而挺心。吐芳榮而發曜。眾華爛以俱發。鬱金邈其無雙。比光榮于秋菊。齊英茂乎（文選洛神賦注乎作子。）春松。遠而望之。粲若羅星出雲垂。近而觀之。曄若丹桂曜湘涯。赫乎扈扈。萋兮猗猗。清風逍遙。芳越景移。上灼朝日。下映蘭池。睹茲榮之瑰異。副歡情之所望。折英華以飾首。曜琤女之儀光。瞻百草之青青。羌朝榮而夕零。美鬱金之純偉。獨彌日而久停。晨露未睎。微風肅清。增妙容之美麗。發朱顏之熒熒。作椒房之珍玩。超眾葩之獨靈。（蓺文類聚八十一。） \\n 丹桂植其東。（文選吳都賦注。又魯靈光殿賦注。） \\n 上疏請罷省宦官 \\n 案漢故事。中常侍參選士人。建武以後。乃悉用宦者。自延平以來。浸益貴盛。假貂璫之飾。處常伯之任。天朝政事。一更其手。權傾海內。寵貴無極。子弟親戚。並荷榮任。故放濫驕溢。莫能禁禦。凶狡無行之徒。媚以求官。恃勢怙寵之輩。漁食百姓。窮破天下。空竭小人。愚以為可悉罷省。遵復往初。率由舊章。更選海內清淳之士明達國體者以補其虛。即陛下可為堯舜之君。眾僚皆為稷契之臣。兆庶黎民。蒙被聖化矣。（後漢朱穆傳。又見袁宏後漢紀二十二。有刪節。） \\n 上疏 \\n 養魚沸鼎之中。棲鳥烈火之上。用之不時。必見燋爛。（文選。丘遲與陳伯之書注。又范蔚宗後漢皇后紀論注。並引袁崧後漢書。　案。劉陶大錢議如此。或朱穆亦有此語耳。） \\n 朱穆　七 \\n 奏劾馮緄 \\n 臣聞出郊之事。將軍制之。所以崇威信合事宜也。即緄有嫌。不當荷任。即緄無嫌。義不見疑。樂羊戰國陪臣。猶賴見信之主。以全其功。況唐虞之朝。而有猜嫌之事哉。緄設虛端。以自阻衛。為臣不忠。（袁宏後漢紀二十二。） \\n 奏記大將軍梁冀 \\n 穆伏念明年丁亥之歲。刑德合于乾位。易經龍戰之會。其文曰。龍戰于野。其道窮也。謂陽道將勝。而陰道負也。今年九月。天氣鬱冒。五位四候。連失正氣。此互相明也。夫天地大驗。（此四字從袁宏紀補。）善道屬陽。惡道屬陰。若脩正守陽。摧折惡類。則福從之矣。穆每事不逮。所好唯學。傳受于師。時有可試。願將軍少察愚言。申納諸儒。而親其忠正。絕其姑息。專心公朝。割除私欲。廣求賢能。斥遠佞惡。（此四語袁宏紀在篇首作宜專心公門。然後能斥逐邪惡。）夫人君不可不學。當以天地順道。漸漬其心宜為皇帝選置師傅及侍講者。得小心忠篤敦禮之士。將軍與之俱入。參勸講授。師賢法古。此猶倚南山坐平原也。誰能傾之。（已下袁宏紀別為一篇。云穆意欲言宦官恐冀漏泄之。復附以密記。）今年夏。月暈房星。明年當有小　。宜急誅姦臣為天下所怨毒者。以塞災咎。議郎大夫之位。本以式序儒術高行之士。今多非其人。九卿之中。亦有乖其任者。惟將軍察焉。（後漢朱穆傳。又見袁宏後漢紀二十。有小異。） \\n 復奏記梁冀 \\n 古之明君。必有輔德之臣。規諫之官。下至器物。銘書成敗。以防遺失。故君有正道。臣有正路。從之如升堂。違之如赴壑。今明將軍地有申伯之尊。位為群公之首。一日行善。天下歸仁。終朝為惡。四海傾覆。頃者官民俱匱。加以水螽為害。而京師諸官。費用增多。詔書發調。或至十倍。河內一郡。常調縑素綺穀。絻八萬餘匹。今乃十五萬匹。各言官無見財。皆當出于民。民多流亡。皆虛張戶口。戶口既少。而無貲者多。當復搒掠割剝。彊令充足。公賦既重。私斂又深。二千石牧守長吏。多非德選。貪聚無厭。遇民如虜。或賣用田 \\n 朱穆　八 \\n 宅。或絕命于菙楚之下。或自賊于迫切之求。大小無聊。朝不保暮。又有浮游之人。稱矯賈販。不良長吏。望為驅使。令家人詐乘其勢。掠奪百姓。此類交錯。不可分別。輒以託名尊府。遂令將軍結怨天下。吏民酸毒。道路歎嗟。昔秦政煩苛。百姓土崩。陳勝奮臂一呼。天下鼎沸。而面諛之臣。猶言安耳。諱惡不悛。卒至亡滅。（袁宏紀作昔秦之末。不恤四方。近親市人。數如此故。以為安穩。一旦瓦解。陳項並起。至于土崩。）近永和之末。綱紀少弛。頗失人望。四五歲耳。而財空戶散。下有離心。興徒發使。不復應命。懷糧廩兵。云當向雜。（疑有誤。）馬免之徒。乘弊而起。荊揚之間。幾成大患。幸賴順烈皇后初政清靜。內外同力。僅乃討定。乃獲安寍。今民心事勢。復更戚戚。困于永和。內非仁愛之心可得容忍。外非守國之計所宜久安也。夫將相大臣。均體元首。共輿而馳。同舟而濟。輿傾舟覆。患實共之。豈可目去明即昧。履危自安。主孤時困。而莫之恤乎。撫安之急。誠在大將軍。先易二千石長吏非其人者。減省第宅園池之費。拒絕郡國諸所奉送。內以自明。外解人惑。（袁宏紀作內以明已。外以解人之　。）使挾姦之吏無所依託。司察之臣得盡耳目。憲度既張。遠邇清一。則將軍身尊事顯。德燿無竊。天道明察。無言不信。今日行之。則今日從矣。惟垂省覽。（袁宏後漢紀二十。後漢朱穆傳。各有刪節。合錄成篇。） \\n 又奏記梁冀 \\n 大將軍內有貴親之固。外有功業之重。誠不可復枉道散財。以事左右近臣。宦者選舉刑賞。有于典制。輒率卿詣朝堂。案其罪咎。則改節從訓。猶影響也。今反越津逾序。以大事小。以明事闇。從其過言。隨其失行。天下之事。受其枉戾。傷損財物。壞亂綱紀。左右近官。並以私情干擾。天下雖大。而民無所容足也。餘尚可忽。官位之事。尤不可私。毒害流布。日夜廣遠。願大將軍省廢他事十刻之閒。考案古今官民之極。度數作趣。較然可見。如不早悟。舟中之人。皆敵國也。若以穆輕愚。不信其言。可呼所親識古今者。請徵核其實。不可不誡。懼有後恨。（袁宏後漢紀二十。） \\n 朱穆　九 \\n 與劉伯宗絕交書 \\n 昔我為豐令。足下不遭母憂乎。親解縗絰。來人豐寺。及我為侍書御史。足下親來入臺。足下今為二千石。我下為郎。乃反因計吏以謁相與。足下豈丞尉之徒。我豈足下部民。欲以此謁為榮寵乎。咄劉伯宗。于仁義道。何其薄哉。（後漢朱穆傳注。引穆集。） \\n 留板與冀州從事書 \\n 忽畫我形。以為重負。忠義之未顯。何形像之足紀也。（後漢朱穆傳注引謝承書。穆臨當就道。冀州從事欲為畫像置聽事上。移留板書云云。） \\n 崇厚論 \\n 夫俗之薄也。有自來矣。故仲尼歎曰。大道之行也。而丘不與焉。蓋傷之也。夫道者。以天下為一。在彼猶在己也。故行違于道。則愧生于心。非畏義也。事違于理。則負結于意。非憚禮也。故率性而行謂之道。得其天性謂之德。德性失然後貴仁義。是以仁義起而道德遷。禮法興而淳樸散。故道德以仁義為薄。淳樸以法為賊也。夫中世之所敦。己為上世之所薄。況又薄于此乎。故夫天不崇大。則覆幬不廣。地不深厚。則載物不博。人不敦龐。則道數不遠。昔在仲尼不失舊于原壞。楚嚴不忍章于絕纓。由此觀之。聖賢之德敦矣。老氏之經曰。大丈夫處其厚。不處其薄。居其實。不居其華。故去彼取此。夫時有薄而厚施。行有失而惠用。故覆人之過者。敦之道也。救人之失者。厚之行也。往者馬援深昭此道。可以為德。誡其兄子曰。吾欲汝曹聞人之過。如聞父母之名。耳可得聞。口不得言。斯言要矣。遠則聖賢覆之上世。近則邴吉張子儒行之漢廷。故能振英聲于百世。播不滅之遺風。不亦美哉。然而時俗或異。風化不敦。而尚相誹謗。謂之臧否。記短則兼折其長。貶惡則并伐其善。悠悠者皆 \\n 朱穆　十 \\n 是。其可稱乎。凡此之類。豈徒乖為君子之道哉。將有危身累家之禍焉。悲夫。行之者不知憂其然。故害興而莫之及也。斯既然矣。又有異焉。人皆見之而不能自遷。何則。務進者趨前而不顧後。榮貴者矜己而不待人。智不接愚。富不賑貧。貞士孤而不恤。賢者　而不存。故田蚡以尊顯致安國之金。淳于以貴勢引方進之言。夫以韓翟之操。為漢之名宰。然猶不能振一貧賢。薦一孤士。又況其下者乎。此禽息史魚所以專名于前。而莫繼于後者也。故時敦俗美。則小人守正。利不能誘也。時否俗薄。雖君子為邪。義不能止也。何則。先進者既往而不反。後來者復習俗而追之。是以虛華盛而忠信微。刻薄稠而純篤　稀。斯蓋谷風有棄予之歎。伐木有鳥鳴之悲矣。嗟乎。世士誠躬師孔聖之崇則。嘉楚嚴之美行。希李老之雅誨。遇馬援之所尚。鄙二宰之失度。美韓稜之抗正。貴丙張之弘裕。賤時俗之誹謗。則道豐績盛。名顯身榮。載不刊之德。播不滅之聲。然後知薄者之不足。厚者之有餘也。彼與草木俱朽。此與金石相傾。豈得同年而語。並日而談哉。（後漢朱穆傳。） \\n 絕交論 \\n 或曰。子絕存問。不見客。亦不答也。何故。曰。古者進退趨業。無私遊之交。相見以公朝。享會以禮紀。否則朋徒受習而已。曰。人將疾子。如何。曰。寍受疾。曰。受疾可乎。曰。世之務交遊也久矣。不敦于業。不忌于君。犯禮以追之。背公以從之。其愈者則孺子之愛也。其甚者則求蔽過竊譽。以贍其私。利進義退。公輕私重。居勞于聽也。或于道而求其私贍矣。是故遂往不反。而莫敢止焉。是川瀆並決而莫敢之塞。游豶蹂稼而莫之禁也。詩云。威儀棣棣。不可選也。後生將復何述。而吾不才。焉能規此。實悼無行。子道多闕。臣事多尢。思復白圭。重考古言。以補往過。時無孔堂。思兼則滯。匪有廢也。則亦焉興。是以敢受疾也。不亦可乎。（後漢朱穆傳注引穆集。又略見蓺文類聚二十一。御覽四百十。） \\n  \\n 　 \\n  \\n   \\n  "}
{"章节": "全後漢文卷二十九", "正文": "　 \\n 全後漢文卷二十九 \\n 　 \\n  \\n 烏程嚴可均校輯 \\n 任末 \\n 末字叔本。蜀郡繁人。習齊詩。後奔師喪。道死。 \\n 敕兄子造 \\n 必致我尸于師門。使死而有知。魂靈不慚。如其無知。得土而已。（後漢儒林任末傳。） \\n 曹充 \\n 充。魯國嶭人。習慶氏禮。建武中為博士。永平初進侍中。 \\n 上言宜制漢禮 \\n 漢再受命。仍有封禪之事。而禮樂崩闕。不可為後嗣法。五帝不相沿樂。三王不相襲禮。大漢當自制禮。以示百世。（後漢曹　傳。又見袁宏後漢紀十二。有小異。） \\n 任末　曹元　曹　一 \\n 封禪議 \\n 殷統未絕。黎庶繼命。高宗久勞。猶為中興。武王因父受命之列。據三代郊天。困孔子甚美其功。後世謂之聖王。漢統中絕。王莽盜位。一民莫非其臣。尺地靡不其有。宗廟不祀。十有八年。陛下無十室之資。奮振于匹夫。除殘去賊。興復祖宗。集就天下。海內治平。夷狄慕義。功德盛于高宗武王。宜封禪為百姓祈福。親定刻石紀號文。太常奏儀制。（續漢祭祀志上注引東觀書。博士充等議奏。） \\n 曹 \\n 字叔通。充子。永平中舉孝廉。再遷園令。章帝時免官歸。為郡功曹。徵拜博士。元和中拜侍中。永元初擁監羽林左騎。遷射聲校尉。歷城門校尉將作大匠。出為河內太守。免。後徵。再遷復為侍中。 \\n 上疏請定漢禮 \\n 昔者聖人受命而王。莫不制禮作樂。以著功德。功成作樂。化定制禮。所以救世俗。致禎祥。為萬姓獲福于皇天者也。（後漢紀作治定制禮。所以協和天人。示人軌則也。故御應見瑞乃作。）今皇天降祉。嘉瑞並臻。制作之符。甚于言語。宜定文制。著成漢禮。丕顯祖宗盛德之美。（後漢曹　傳。又見袁宏後漢紀十二。元和二年。） \\n 原盜敕 \\n 夫絕人命者。天亦絕之。皋陶不為盜制死刑。管仲遇盜而升諸公。今承旨而殺之。是逆天心。順府意也。其罰重矣。如得全此人命而身坐之。吾所願也。（後漢曹　傳。） \\n 禮論 \\n 漢初朝制無文。叔孫通頗采禮經。參酌秦法。雖適物觀時。有救崩弊。先王之宏典。蓋多闕文。（初學記二十一。） \\n 吳良 \\n 良字大儀。齊國臨淄人。建武中為郡議曹掾。永平初。東平王倉辟署驃騎西曹掾。拜議郎。左轉即丘長。後為司徒長史。坐事免。復拜議郎。 \\n 吳良　馬第伯　二 \\n 上言理徐匡 \\n 信陽侯就。倚恃外戚。干犯乘輿。無人臣禮。為大不敬。匡執法守正。反下于理。臣恐聖化由是而弛。（後漢吳良傳。） \\n 馬第伯 \\n 第伯。爵里未詳。 \\n 封禪儀記 \\n 建武三十二年。車駕東巡狩。正月二十八日發雒陽宮。二月九日到魯。遣守謁者郭堅伯將徒五百人治泰山道。十日。魯遣宗室諸劉及孔氏、瑕丘丁氏、上壽受賜。皆詣孔氏宅。賜酒肉。十一日發。十二日宿奉高。是日遣虎賁郎將先上山三案行。還益治道徒一千人。十五日始齋。國家居太守府舍。諸王居府中。諸侯在縣庭中齋。諸卿校尉將軍大夫。黃門郎百官及宋公衛公　城侯東方諸侯雒中小侯齋城外汶水上。太尉太常齋山虞。馬第伯自云。某等七十人先之山虞。觀祭山壇及故明堂宮郎官等郊肆處。入其幕府觀治石。石二枚。狀博平。圓九尺。此壇上石也。其一石武帝時石也。時用五車不能上也。因置山下為屋。號五車石。四維距石長丈二尺。廣二尺。厚尺半所。四枚檢石。長三尺。廣六寸。狀如封篋。長檢十枚。一紀號石。高丈二尺。廣三尺。厚尺二寸。名曰立石。一枚。刻文字。紀功德。是朝上山騎行。往往道峻峭。下騎步牽馬。乍步乍騎。且相半。至中觀留馬。去平地二十里。南向極望無不睹。仰望天關。如從谷底仰觀抗峰。其為高也。如視浮雲。其峻也。石壁窅窱。如無道徑。遙望其人。端端如杆升。或以為小白石。或以為冰雪。久之。白者移過樹。乃知是人也。殊不可上。四布僵臥石上。有頃復蘇。亦賴齎酒脯。處處有泉水。目輒為之明。復勉強相將行。到天關。自以已至也。問道中人。言尚十 \\n 馬第伯　三 \\n 餘里。其道旁山脅。大者廣八九尺。狹者五六尺。仰視巖石松樹。鬱鬱蒼蒼。若在雲中。俯視谿谷。碌碌不可見丈尺。遂至天門下。仰視天門。窔遼如從穴中視天窗矣。直上七里。賴其羊腸逶迤。名曰環道。往往有　索。可得而登也。兩從者扶掖。前人相牽。後人見前人履底。前人見後人頂。如畫重累人矣。所謂磨胸　石。捫天之難也。初上此道。行十餘步一休。稍疲。咽脣焦。五六步一休。蹀蹀據頓。地不避溼闇。前有燥地。目而兩腳不隨。早食上。晡後到天門。郭使者得銅物。銅物形狀如鍾。又方柄有孔。莫能識。疑封禪具也。得之者汝南召陵人。姓楊名通。東上一里餘。得木甲。木甲者。武帝時神也。東北百餘步得封所。始皇立石及闕在南方。漢武在其北。二十餘步得北垂圓臺。高九尺。方圓三丈所。有兩陛。人不得從。上從東陛上。臺上有壇。方一丈二尺所。上有方石。四維有距石。四面有闕。鄉壇再拜謁。人多置錢物壇上。亦不掃除。國家上壇。見酢梨酸棗狼藉。散錢處數百。幣帛具。詔問其故。主者曰。是武帝封禪至泰山下。未及上。百官為先上跪拜。置梨棗錢于道以求福。即此也。上曰。封禪大禮。千載一會。衣冠士大夫何故爾也。泰山東上七十里。至天門東南山頂。名曰日觀。日觀者。雞一鳴時。見日始欲出。長三尺所。秦觀者望見長安。吳觀者望見會稽。周觀者望見齊。黃河去泰山二百餘里。于祠所瞻黃河如帶。若在山址。山南有廟。悉種柏千株。大者十五六圍。相傳云漢武所種。小天門有秦時五大夫松。始皇封太山。逢疾風暴雨。賴得松樹。因復其下封為五大夫。西北有石室。壇以南有玉盤。中有玉龜。山南脅神泉。飲之極清美利人。曰入下去。行數環。日幕時頗雨。不見其道。一人居其前。先知蹈有人。乃舉足隨之。比至天門下。夜人定矣。車駕十九日之山虞。國家居亭。百官布野。此日山上雲氣成宮闕。百官並見之。二十一日夕牲時。白氣廣一丈。東南極望致濃厚。時天清和無雲。瑞命篇岱嶽之瑞。以日為 \\n 馬第伯　四 \\n 應也。二十二日辛卯。蜄燎祭天于泰山。晨祭也。日高二丈所。燔燎煙正北鄉。禮畢。百官各以次上。郡儲輦三百。為貴臣諸公王侯。卿大夫百官皆步上。少用輦輦者。國家御首輦。人輓升山。至中觀休止。須臾復上。日中到山。須臾。群臣畢就位。國家臺上北面。虎賁陛戟臺下。尚書令奉玉牒檢南面跪。太常曰。請封。皇帝親封畢。退復位。騶騎二千餘人。發壇上方石。即武帝封處累其石。尚書令藏玉牒書。復封石檢。以金為繩。以石為泥。南方北方各二檢。東方西方各三檢。檢中石泥及壇土。色青赤白黑。各依如其方色。大行禮畢。太常曰。請拜。皇帝再拜。群臣皆稱萬歲。音動山谷。有白氣一丈。東南正直壇所。有青氣上與天屬。遙望不見山嶺。山嶺人在氣中。不知也。封畢有頃。詔百官以次下。國家隨後。數百人維持行。相逢推。百官連延二十餘里。道多迫小。深谿高岸數百丈。步從匍訇邪上。起近距火。止亦駱驛。步從觸擊大石。石聲正讙。但讙石見[見當作無]相應和者。腸不能已。口不能默。夜半後到。百官明日乃訖。其中老者氣劣不能行。臥巖石下。明日早。太醫令復遵問起居。國家云。昨上下山。欲行追前。欲休則後人所蹈。道峻危險。恐不能度。國家不勞。百官以下露臥水飲。無一人蹉跌。無一人疾病。豈非天邪。泰山率多暴雨。如今上直下柴祭封豋。清晏溫和。功效如彼。天應如此。明日。群臣上壽。國家不聽。賜百官省事。事畢發。幕宿奉高三十里。二十四日發。至梁甫九十里夕牲。二十五日禪祭地于梁陰。陽者祭天。陰者祭地。始元舊禮。以高帝配天。高后配地。（續漢祭祀志上注引十二條。水經汶水篇注。舊寫本書鈔九十一引六條。又一百四。又一百四十。又一百四十九。一百五十一。蓺文類聚一。又六。又三十九引三條。又八十八。初學記五引四條。白孔六帖十三。能典五十四。御覽四。又十五。又三十九引兩條。又五十二。一百七十九。一百八十八。七百五十八。八百五。八百七十二。九百五十三。九百六十五。九百六十九。錦蕭萬花谷十五。通典四十九條。合錄成篇。　案。前明孫月峰有補訂本采輯不全。） \\n 韋彪　五 \\n 韋彪 \\n 彪字孟達。扶風平陵人。丞相韋賢玄孫。建武末舉孝廉。除郎中。以病免。永平中召拜謁者。三遷為魏郡太守。章帝初以病免。徵為左中郎將長樂衛尉。遷奉車都尉。行太常事。拜大鴻臚。元和中行司徒事。章和末以病免。 \\n 上疏諫置官選職不以才 \\n 臣聞政化之本。必順陰陽。伏見立夏以來。當暑而寒。殆以刑罰刻急。郡國不奉時令之所致也。農人急于務。而苛吏奪其時。賦發充常調。而貪利[利當作吏]割其財。此其巨患也。夫欲急人所務。當先除其所患。天下樞要。在于尚書。尚書之選。豈可不重。而閒者多從郎官超升此位。雖曉習文法。長于應對。然察察小彗。類無大能。宜簡嘗歷州宰素有名者。雖進退舒遲。時有不逮。然端心向公。奉職周密。宜鑒嗇夫捷急之對。深思絳侯木納[納當作訥]之功也。往時楚獄大起。故置令史。以助郎職。而類多小人。好為姦利。今者務簡。可皆停省。又諫議之職。應用公直之士通才謇正有補益于朝者。今或從徵試輩為大夫。又御史外遷。動據州郡。並宜清選其任。責以言積。其二千石視事雖久。而為吏民所便安者。各增秩重賞。勿妄遷徙。惟留聖心。（後漢韋彪傳。又略見御覽三十四引謝承後漢書。又蓺文類聚四十八引華嶠後漢書作欲急民所務。當先除其患。其原在尚書典樞機。天下事一決之。不可不察。） \\n 建言封蕭何等後裔 \\n 今西巡舊都。宜追錄高祖中宗功臣。褒顯先勳。紀其子孫。（後漢韋彪傳。） \\n 郡國貢舉議 \\n 伏維明詔憂勞百姓。察察不舍晝夜。垂恩選舉。必務得其人。夫國以簡賢為務。賢以孝行為首。孔子曰。事親孝。故忠可移于君。是以求忠臣必于孝子之門。夫人才行。少能相兼。是以孟公綽優于魏老。不可以為縢嶭大夫。忠孝之人。治必近厚。鍛鍊之吏。治心近薄。三代之所以直道而行者。在其所以磨之故也。士宜以才行為先。不可純以閥閱取。然其要歸在于選二千石。二千石賢。則貢舉皆得其人矣。（後漢韋虎傳。袁宏後漢紀十一。通典十六。）二千石皆以選出京師。剖符典千里。（文選嵇康集詩注引東觀漢記。韋彪上議。） \\n 韋彪　謝夷吾　六 \\n 謝夷吾 \\n 夷吾字堯卿。會稽山陰人。建武末為郡督郵。永平中舉孝廉。除壽張令。遷荊州刺史。歷鉅鹿太守。建初中左轉下邳令。 \\n 上書薦王充 \\n 充之天才。非學所加。雖前世孟軻孫卿。近漢揚雄、劉向、司馬遷。不能過也。（後漢王充傳。） \\n 與張涼州書 \\n 今致碧綾車中盾。（御覽三百五十七。） \\n 敕子 \\n 漢末當有發冢露體之禍。使縣棺下葬。墓不起墳。（御覽五百五十六。引會稽典錄。） \\n 鄭弘 \\n 弘字巨君。會稽山陰人。西域都護鄭吉從孫。建武末為鄉嗇夫。太守第五倫召署督郵。舉孝廉。永平中為騶令。遷淮陽太守。四遷。建初初為尚書令。出為平原相。徵拜侍中。遷太司農。元和初代鄧彪為太尉。以忤竇憲免。 \\n 疾篤上書 \\n 臣東野頑闇。本無尺寸之功。橫蒙大恩。仍登上司。中夜怵惕。懼有折足之戒。自揆愚薄。無益國家之事。雖有殺身。焉可謝責。是以不敢雷同。指陳竇憲姦。不慣漏露。言出患入。竇憲之姦惡。貫天達地。毒流八荒。虐聞四極。海內疑惑。賢愚疾惡。憲何術以迷主上。流言噂沓。深可歎息。昔田氏篡齊。六卿分晉。漢事不遠。炳然可見。陛下處天子之尊。自謂保萬世之祚。無復累卵之危。信讒佞之臣。不計存亡之機。臣雖弱疾。命在移晷。身沒之日。死不忘忠。願陛下為堯舜之君。誅四凶之罪。以素厭人鬼憤結之望。（袁宏後漢紀十二。元和三年。） \\n 鄭弘　觀恂　宋元　七 \\n 奏議尚書郎令史開選 \\n 臺職雖尊。而酬賞甚薄。至于開筵[籩當作選]。多無樂者。請史[請史之史當作使]郎補千石。令史為長。（後漢鄭弘傳。舊制。尚書郎限滿補縣長。令史丞尉。弘奏以為云云。帝從其議。） \\n 觀恂 \\n 恂。永平中為揚州刺史。 \\n 薦劉般 \\n 般在國口無擇言。行無怨惡。宜蒙旌顯。以勸天下。（袁宏後漢紀。般徙封居巢侯。就國。揚州史觀恂薦般。永平十年。徵般行執金吾事。） \\n 宋元 \\n 元。永平中為符節令。 \\n 上言願發秦昭王呂不韋冢 \\n 臣聞秦昭王與呂不韋好書。皆以書葬。王至尊。不韋久貴。冢皆以黃腸題湊。處地高燥。未壞。臣願發昭王不韋冢。視未燒詩書。（御覽五百六十引皇覽冢蕙記。漢明帝朝。公卿大夫諸儒八十餘人論五經誤失。符節令宋元上言。） \\n 孔通 \\n 通。太師孔光族曾孫。 \\n 春秋左氏傳義詰序 \\n 先生名奇。字子異。其先魯人。即褒成君次孺第二子之後也。家於茂陵。以世學之門。未嘗就遠方師也。唯兄君魚。少從劉子駿受春秋左氏傳。其于講業最明。精究其義。子駿自以才學不若也。其或方經傳于子駿。輒曰。幸問孔君魚。吾己還從之諮道矣。由是大以春秋見稱當世。王莽之末。君魚避地至大河之西。依大將竇融為家。常為上賓。從容以論道為事。是時先生年二十一矣。每與其兄議學。其兄謝服焉。及世祖即祚。君魚乃仕。官至武都太守內侯。以清儉聞海內。先生好雅儒術。淡忽榮祿。不願從政。遂刪撮左氏傳之難者。集為義詁。發伏闡幽。讚明聖祖之道。以祛後學。著書未畢。而早世不永。宗人子通。痛其不遂。惜茲大訓不行于世。用校其篇目。各如本第。並序答問。凡三十一卷。將來君子儻　游意。幸詳錄之焉。（孔叢子連叢上。　案。子下孔奮傳。奮弟奇。博通經典。作春秋氏刪[春秋下氏刪二字衍子下當作後漢。]。左氏刪即此書也。） \\n 孔通　鮑駿　朱輔　八 \\n 鮑駿 \\n 駿。九江人。師事桓榮。 \\n 上書言丁鴻 \\n 臣聞武王克殷。封比干之墓。表商容之閭。二人無功。下車先封之。表善顯仁。為國之砥礪也。伏見丁鴻經明行修。志節清妙。（後漢丁鴻傳注引續漢書。） \\n 朱輔 \\n 輔。東觀記作酺。梁國寍陵人。永平中為益州刺史。建初初坐事免。 \\n 朱輔　九 \\n 上白狼王唐菆等樂詩疏 \\n 臣聞詩云。彼租者岐。有夷之行。傳曰。岐道雖僻。而人不遠。詩人誦詠　。以為符驗。今白狼王唐菆等慕化歸義。作詩三章。路經邛來大山零高　。峭危峻險。百倍岐道。繈負老幼。若歸慈母。遠夷之語。辭意難正。草木異種。鳥獸殊類。有犍為郡掾田恭。與之習狎。頗曉其言。臣輒令訊其風俗。譯其辭語。今遣從事史李陵與恭護送詣闕。井上其樂詩。昔在聖帝。舞四夷之樂。今之所上。庶備其一。（後漢西南夷莋都夷傳。） \\n  \\n 　 \\n  \\n   \\n  "}
{"章节": "全後漢文卷三十", "正文": "　 \\n 全後漢文卷三十 \\n 　 \\n  \\n 烏程嚴可均校輯 \\n 袁安 \\n 安字邵公。汝南汝陽人。為縣功曹。永平中舉孝廉。除陰平長任城令。拜楚郡太守。徵為河南尹。建初中遷太僕。代第五倫為司空。章和初代桓虞為司徒。永元四年卒。 \\n 夜酣賦 \\n 拊燕竽。調齊笙。引宮徵。唱清平。（初學記十五。） \\n 上書諫伐匈奴 \\n 匈奴不犯邊塞。而無故勞師遠涉。費損國用。徼功萬里。非社稷之計。（後漢袁安傳。和帝即位。竇憲北擊匈奴。安與太尉宋由。司空任愧[愧當隗]。及九卿詣朝堂上書諫。以為。） \\n 奏劾執金吾竇景 \\n 景擅發邊兵驚惑吏人。二千石不待符信。而輒承景檄。當伏顯誅。（後漢袁宏[宏當作安]傳。） \\n 袁安　一 \\n 奏劾司隸鄭據河南尹蔡嵩 \\n 司隸校尉尹阿附貴戚。無盡節之義。請免官案罪。（後漢袁安傳。） \\n 奏議立左鹿蠡王阿佟為北單于 \\n 光武昭懷南虞。非謂可永安內地。正以權時之筭。可得扞禦北狄故也。今朔漠既定。宜令南單于反其北庭。並領降眾。無緣復更立阿佟。以增國費。（後漢袁安傳。竇憲自矜已功。欲結恩北虜。乃上立降者左鹿蠡王阿佟為北單于。置中郎將領護。如南單于故事。安與司空任隗奏。以為。） \\n 又上封事諫立北單于 \\n 臣聞功有難圖。不可豫見。事有易斷。較然不疑。伏惟光武皇帝本所以立南單于者。欲安南定北之策也。恩德甚備。故匈奴遂分。邊境無患。孝明皇帝奉承先意。不敢失墜。赫然命將。爰伐塞北。至于章和之初。降者十萬餘人。議者欲置之賓塞。東至遼東。大尉宋由光祿勳耿秉皆以為失南單于心。不可。先帝從之。陛下奉承鴻業。大開疆宇。大將軍遠師討伐。席卷北庭。此誠宣明祖宗。崇立弘勳者也。宜審其終。以成厥初。伏念南單于屯。先父舉眾歸德。自蒙恩以來。四十餘年。三帝積累。以遺陛下。陛下深宜遵述先志。成就其業。況屯首唱大謀。空盡北虜。輟而弗圖。更立新降。以一朝之計。違三世之規。失信于所養。建立于無功。由秉實知奮議。而欲背棄先恩。（袁宏紀作背先祖。棄舊恩。非計之長也。）夫言行。君子之樞機。賞罰。理國之綱紀。論語曰。言忠信。行篤敬。雖蠻貊行焉。今若失信于一屯。則百蠻不敢復保誓矣。又鳥桓鮮卑。（袁宏紀作阿佟誅君子。于春秋之義。所不當立。而烏丸鮮卑。）新殺北單于。凡人之情。咸畏仇讎。今立其弟。則二虜懷怨。兵食可廢。信不可去。且漢故事。供給南單于費直歲一億九十餘萬。西域歲七千四百八十萬。今北庭彌遠。其費過倍。是乃空盡天下。而非建策之要也。（後漢袁安傳。又見袁宏後漢紀十三。有小異。） \\n 袁安　袁閎　二 \\n 還北匈奴生口議 \\n 北虜遣使奉獻和親。有得邊生口者。輒以歸漢。此明共畏威。而非先違約也。　雲以大臣典邊。不宜負信于戎狄。還之足示中國優貸。而使邊人得安。誠便。（後漢袁安傳。） \\n 勞中牟令魯恭檄（時為河南尹） \\n 君以名德。久屈中牟。物產之化流行。天降休瑞。應行而生。尹甚嘉之。（後漢魯恭傳注引續漢書。） \\n 臨終遺令 \\n 備位宰相。當陪山陵。不得歸骨舊葬。若母先在祖考墳壟。若鬼神有知。當留供養也。其無知。不煩徙也。（袁宏後漢紀十三。初安妻早卒。葬鄉里。安臨終遣令。） \\n 袁閎 \\n 閎字夏甫。安玄孫。累徵聘舉召。皆不應。 \\n 臨卒敕其子 \\n 勿設殯棺。但著禪衫疏布單衣幅巾。親尸于板床之上。以五百墼為藏。（後漢袁安附傳注引汝南先賢傳。） \\n 袁紹 \\n 紹字本初。安玄孫。靈帝時為侍御史。遷中軍校尉。至司隸。董卓廢立。拜渤海太守。封邟鄉侯。起兵討皁。自號車騎將軍。尋領冀州牧。拜太尉。封鄴侯。不受。拜大將軍兼督冀青幽并四州。與曹公戰官渡。家大潰。建安七年以憂死。 \\n 上書自訟 \\n 臣聞昔在[在當作有]哀歎而霜隕。悲哭而崩城者。每讀其書。謂為信然。于今況之。乃知妄作。何者。臣出身為國。破家立事。至于懷忠獲釁。抱信見疑。晝夜長吟。剖肝泣血。曾無崩城隕霜之應。故鄒洐杞婦。何能感徹。臣以負薪之資。拔于陪隸之中。奉職憲臺。擢授戎校。常侍張讓等滔亂天常。侵奪朝威。賊害忠德。扇動姦黨。故大將軍何進。忠國疾亂。義心赫怒。以臣頗有一 \\n 袁紹　三 \\n 介之節。可責以鷹犬之功。故授臣以督司。諮臣以方略。臣不敢畏憚強禦。避過求福。與進合圖。事無違異。忠策未盡。而元帥受敗。太后被質。宮室焚燒。陛下聖德幼沖。親遭　困。時進既被害。師徒喪沮。臣獨將家兵百餘人。抽戈承明。竦劍翼室。虎叱群司。奮擊凶醜。曾不浹辰。罪人斯殄。此誠愚臣效命之一驗也。會董卓乘虛。所圖不軌。臣父兄親從。並當大位。不憚一室之禍。苟惟寍國之義。故遂解節出奔。創謀河外。時卓方貪結外援。招悅英豪。故即臣勃海。申以軍號。則臣之與卓。未有纖芥之嫌。若使苟欲滑泥揚波。偷榮求利。則進可以享竊祿位。退無門戶之患。然臣愚所守。志無傾奪。故遂引會英雄。興師百萬。飲馬孟津。歃血漳河。會故冀州牧韓馥。懷挾逆謀。欲專權勢。絕臣軍糧。不得踵係。至使滑虜肆毒。害及一門。尊卑大小。同日井戮。鳥獸之情。猶知號呼。臣所以蕩然忘哀。貌無隱戚者。誠以忠臣之節。道不兩立。顧私懷己。不能全功。斯亦愚臣破家狗國之二驗也。又黃巾十萬焚燒青兗。黑山張揚。蹈藉冀域。臣乃旋師。奉辭伐畔。金鼓未震。狡敵知亡。故韓馥懷懼。謝咎歸土。張揚黑山。同時乞降。臣時輒承制。竊比竇融。以議郎曹操權令兗州牧。會公孫瓚師旅南馳。陸掠北境。臣即星駕席卷。與瓚交鋒。假天之威。每戰輒克。臣備公族子弟。生長京輦。頗聞俎豆。不習干戈。加自乃祖先臣以來。世作輔弼。咸以文德盡忠。得免罪戾。臣非與瓚角戎馬之勢。爭戰陣之功者也。誠以賊臣不誅。春秋所貶。苟云利國。專之不疑。故冒踐霜雪。不憚劬勤。實庶一捷之福。以立終身之功。社稷未定。臣誠恥之。太僕趙岐。御命來征。宣明陛下含弘之施。蠲除細故。與也更新。奉詔之日。引師南轅。是臣畏怖天威。不敢怠慢之三驗也。又臣所上將校。率皆清英宿德。令名顯達。登鋒履刃。死者過半。勤恪之功。不見書列。而州郡牧守。競渡[渡當作盜]聲名。懷持二端。優游顧望。皆列土錫圭。跨州連郡。是以遠近狐疑。議論 \\n 袁紹　四 \\n 紛錯者也。臣聞守文之世。德高者位尊。倉卒之時。功多者賞厚。陛下播越非所。洛邑乏祀。海內傷心。志士憤惋。是以忠臣肝腦塗地。肌膚橫分。而無悔心者。義之所感故也。今賞加無勞。以攜有德。杜黜忠功。以疑眾望。斯豈腹心之遠圖。將乃讒慝之邪說使之然也。臣爵為通侯。位二千石。殊恩厚德。臣既叨之。豈敢闚覬重禮。以希彤弓玈矢之命哉。誠傷偏裨列校。勤不見紀。盡忠為國。　成重愆。斯蒙恬所悲號于邊獄。白起歔欷于杜郵也。太傅日磾。位為師保。任配東征。而耗亂王命。寵任非所。凡所舉用。皆眾所捐棄。而容納其策。以為謀主。令臣骨兄弟。還為讎敵。交鋒接刃。搆難滋甚。臣雖欲釋甲投戈。事不得已。誠恐陛下日月之明。有所不照。四聰之聽。有所不聞。乞下臣章。咨之群賢。使三槐九棘。議臣罪戾。若以臣今行權為釁。則桓文當有誅絕之刑。若以眾不討賊為賢。則趙盾可無書弒之貶矣。臣雖小人。志守一介。若使得申明本心。不愧先帝。則伏首歐刀。蹇[蹇當作褰]衣就鑊。臣之願也。惟陛下垂尸鳩之平。絕邪諂之論。無令愚臣結恨三泉。（後漢袁紹傳。） \\n 拜烏丸三王為單于版文 \\n 使持節大將軍督幽青并領冀州牧阮鄉侯紹。承制詔遼東屬國率眾王頌下烏丸。遼西率眾王蹋、頓右北平率眾王汗盧。維乃祖慕義遷善。隸[隸當作款]塞內附。北捍玁狁。東拒濊貊。世守北郵[郵當作陲]。為百姓保障。雖時侵犯王略。命將徂征厥罪。率不旋時。悔愆變改。方之外夷。最叉聰惠者也。始有千夫長百夫長以相統領。用悉乃心。克有勳力于國家。稍受王侯之命。自我王室多故。公孫瓚作難。殘夷厥士之君。以侮天慢主。是以四海之內。並執干戈。以衛社稷。三王奮氣裔士。忿姦憂國。控弦與漢兵為表裏。誠甚忠孝。朝所嘉焉。然而虎兕長蛇。相隨塞路。王官爵命。否而無聞。夫有勳不賞。俾勤者怠。今遣行謁者楊林。齎單于璽綬[綬當作綏]車服。以對爾勞。其各緩靜部落。教以謹慎。無使作凶作慝。世復爾祀位。胡為百蠻長。厥有咎有不臧者。泯于爾祿。而喪于乃庸。可不勉乎。烏桓于都護部眾。左右單于受其節度。他如故事。（魏志烏丸傳注引英雄記。） \\n 袁紹　五 \\n 漳河盟辭 \\n 賊臣董卓。承漢室之微。負甲兵之眾。陵越帝城。跨蹈王朝。幽鴆太后。戮殺弘農。提挈幼主。越遷秦地。殘害朝臣。斬刈忠良。焚燒宮室。蒸亂宮人。發掘陵墓。虐及鬼神。過惡蒸皇天。濁薰后士。神祇怨恫。無所憑恃。兆人泣血。無所控告。仁賢之士。痛心疾首。義士奮發。雲興霧合。咸欲奉辭伐罪。躬行天誅。凡我同盟之後。畢力致命。以伐凶醜。同獎一定。翼戴天子。有渝此盟。神明是殛。俾墜其師。無克祚國。（後漢袁紹傳注引獻帝春秋。） \\n 與曹操書 \\n 可都甄城。當有所立。（魏志武帝紀注引獻帝起居注。） \\n 與袁術書（初平元年） \\n 前與韓文節共建永世之道。欲海內見再興之主。今酉名有幼君。無血脈之屬。公卿以下。皆媚事卓。安可復信。但當使兵往屯闕要。皆自蹙死于西。東立聖君。太平可冀。如何有疑。又室家見戮。不念子胥可復北面乎。違天不祥。願詳思之。（魏志袁術傳注引吳書。） \\n 答陳登 \\n 劉玄德弘雅有信義。今徐州樂戴之。誠副所望也。（蜀志先主傳注引獻帝春秋。） \\n 袁紹　六 \\n 與公孫瓚書 \\n 孤與足下。既有前盟舊要。申之以討亂之誓。愛過夷叔。分著丹青。謂為旅力同仇。足踵齊晉。故解印釋紱。以北帶南。分割膏腴。以奉執事。此非孤赤情之明驗邪。豈寤足下充烈士之高義。尋禍亡之險蹝。輒而改慮。以好易怨。盜遣士馬。犯暴豫州。始聞甲卒在南。親臨戰陣。懼于飛矢迸流。狂刃橫集。以重足下之禍。徒增孤子之咎釁也。故為薦書懇惻。冀可改悔。而足下超然自逸。氄其威詐。謂天罔可吞。豪雄可滅。果令貴弟殞于鋒刃之端。斯言猶在于耳。而足下曾不尋討禍源。克心罪已。苟欲逞其無疆之怒。不顧逆順之津。慝怨害民。騁于余躬。遂躍馬控弦。處我疆土。毒遍生民。辜延白骨。孤辭不獲已。以豋界橋之役。是時足下兵氣霆震。駿馬電發。僕師徒肇合。機械不嚴。強弱殊科。眾寡異論。假天之助。小戰大克。遂陵躡奔背。　壘飼穀。此非天威棐諶。福豐有禮之符表乎。足下志猶未厭。乃復糾合餘燼。率我蛑賊。以焚　渤海。孤又不獲寍。用及龍河之師。羸兵前誘。大軍未濟。而足下膽破眾散。不鼓而敗。兵眾擾亂。君臣並奔。此又足下之為。非孤之咎也。自此以後。禍隙彌深。孤之師旅。不勝其忿。遂至積尸為京。頭顱滿野。愍彼無辜。未嘗不慨然失涕也。後比得足下書。辭意婉約。有改往脩來之言。僕既欣于舊好克復。且愍兆民之不寍。每輒引師南駕。以順簡書。弗盈一時。而北邊羽檄之文。未嘗不至。孤是用痛心疾首。靡所錯情。夫處三軍之帥。當列將之任。宜令怒如嚴霜。喜如時雨。臧否好惡。坦然可觀。而足下二三其德。強弱易謀。急則曲躬。緩則放逸。行無定端。言無質要。為壯士者。固若此乎。既乃殘殺老弱。幽士憤怨。眾叛親離。了然無黨。又烏丸濊貊。皆與足下同州。僕與之殊俗。各奮迅激怒。爭為鋒銳。又東西鮮卑。舉踵來附。此非孤德所能招。乃足下驅而致之也。夫當荒危之世。處干戈之險。內違同盟之誓。外失戎狄之心。兵興州壞[壞當作壤]。禍發蕭牆。將以定霸。不談難乎。前以西山陸梁。出兵平討。會麴義餘殘。畏誅逃命。故遂住大軍。分兵撲蕩。此兵孤之前行。乃界橋搴旗拔壘先登制敵者也。始聞足下鐫金紆紫。命以元帥。謂當因滋奮發。以報孟明之恥。是以戰夫引領。竦望旌旆。怪遂含光匿影。寂爾無聞。卒臻屠滅。相為惜之。夫有平天下之怒。希長世之功。權御師徒。帶養戎馬。叛者無討。服者不收。威懷並喪。何以立名。今舊京克復。天罔云補。罪人斯亡。忠幹翼化。華夏儼然。望於穆之作。將戢干戈。放散牛馬。足下獨何守區區之土。保軍內之廣。甘惡名以速朽。亡令德之久長。壯而籌之。非良策也。宜釋憾除嫌。敦我舊好。若斯言之玷。皇天是聞。（魏志公孫瓚傳注引漢晉春秋。） \\n 袁紹　袁術　七 \\n 袁術 \\n 術字公路。司空逢子。紹從弟。靈帝時舉孝廉。除郎中。後為折衝校尉虎賁中郎將。董卓廢立。出奔南陽。尋入陳留。為曹公所破。奔九江。自領揚州刺史。李傕之亂。進左將軍。封陽翟侯。興平二年。僭號稱帝。後饑困出奔。嘔血死。 \\n 答袁紹書（初平二年） \\n 隔王聰叡。有周成之質。賊卓因危亂之際。威服百寮。此乃漢家小　之會。亂尚未厭。復欲興之。乃云今主無血脈之屬。豈不誣乎。先人以來。奕世相承。忠義為先。太傅公仁慈惻隱。雖知賊卓必為禍害。以信徇義。不忍去也。門戶滅絕。死亡流漫。幸蒙遠近。來相赴助。不因此時。上討國賊。下刷家恥。而圖于此。非所聞也。（魏志袁術傳注引吳書。） \\n 室家見戮。可復北面。此卓所為。豈國家哉。君命天也。天不可讎。況非君命乎。慺慺赤心。志在滅卓。不識其他。（同上。） \\n 報呂布書 \\n 昔董卓作亂。破壞王室。禍害術門戶。術舉兵關東。未能屠裂卓。將軍誅卓。送其頭首。為術掃滅讎恥。使術明目于當世。死生不愧其功一也。昔將金元休向兗州。甫詣封部。為曹操逆所拒破。流離迸走。幾至滅亡。將軍破兗州。術復明目于遐邇。其功二也。術生年以來。不聞天下有劉備。備乃舉兵與術對戰。術憑將軍威靈。得以破備。其功三也。將軍有三大功在術。術雖不敏。奉以生死。將軍連年攻戰。軍糧苦少。今送米二十萬斛。逢迎道路。非直此止。當駱驛復致。若兵器戰具。佗所乏少。大小唯命。（魏志呂布傳注引英雄記。又後漢呂布傳。與此小異。） \\n 袁術　袁敘　八 \\n 與陳珪書 \\n 昔秦失其政。天下群雄。爭而取之。兼智勇者。卒受其歸。（袁宏紀作福。）今世事紛擾。復有瓦解之勢矣。誠英乂有為之時也。與足下舊交。豈肯左右之乎。若集大事。子實為吾心膂。（魏志袁術傳。又見袁宏後漢紀二十八。） \\n 歸帝號于袁紹書 \\n 漢之失天下久矣。天子提挈。政在家門。豪雄角逐。分裂疆宇。此與周之末年七國分勢無異。卒紿者兼之耳。加袁氏受命當王。符瑞炳然。今君擁有四州。民戶百萬。以強則無與比大。論德則無與比高。曹操欲扶衰拯弱。安能續絕命。救已滅乎。（魏志袁術傳注引魏書。又後漢袁術傳此書。小異。未多二語云。謹歸大命。君其興之。） \\n 袁敘 \\n 敘。紹從弟。建安初為濟陰太守。 \\n 與從兄紹書 \\n 今海內喪敗。天意實在我家。神應有徵。當有尊兄。南兄臣下欲使即位。南兄言。以年則北兄長。以位則北兄重。便欲送璽。會曹操斷道。（魏志武帝紀注。引獻帝起居注。） \\n 袁渙 \\n 渙字曜卿。陳郡扶樂人。司徒滂子。（按唐宰相世系表以滂為袁安同祖弟。章帝章和元年安為司徒。靈帝光和元年滂為司徒。相距九十二年。元和姓纂此處脫一語。竊疑滂于安為孫曾行。非兄弟行也。袁氏四世五公謂安、湯、滂、逢、隗也。至于汝南、汝陽、陽郡、扶樂、陽夏。則郡縣有沿革。居處有遷移。史稱籍貫兩岐。往往如此。）辟公府舉高第。遷侍御史。除譙令。不就。蜀先主為豫州。舉茂才。後依袁術。又依呂布。布誅。歸曹公。拜沛南部都尉。遷梁相。以病去。徵諫議大夫丞相軍謀祭酒。魏國建。為郎中令。行御史大夫事。有集五卷。 \\n 袁敘　袁渙　九 \\n 與主簿孫徽等教 \\n 主簿以不請為罪。此則然矣。謂淵等罪不足死。則非也。夫師友之名。古今有之。然有君之師友。有士大夫之師友。夫君置師友之官者。所以敬其臣也。有罪加于刑焉。國之法也。今不論其罪。而謂之戮師友。斯失之矣。主簿取弟子戮師之名。而加君誅臣之實。非其類也。夫聖哲之治。觀時而動。故不必循常。將有權也。閒者世亂。名陵其上。雖務尊君卑臣。猶或未也。而反長世之過。不亦謬乎。（魏志袁渙傳注引魏書曰。穀熟長呂岐善朱淵袁津。遣使行學。還召用之。與相見。出署淵帥友祭酒。津決疑祭酒。淵等因各歸家。不受署。岐大怒。將吏民收淵等。皆校殺之。議者多非焉。渙教勿劾。主簿孫微。等以為淵等罪不足死。長吏無專殺之義。孔子稱惟器與名不可以假人。謂之師友。而加大戮。刑名相伐。不可以訓。渙教曰云云。） \\n 說曹公 \\n 夫兵者。凶器也。不得已而用之。鼓之以道德。征之以仁義。兼撫其民。而除其害。夫然。故可與之死。而可與之生。自大亂以來。十數年矣。民之欲安。甚于倒懸。然而暴亂未息者何也。意者政失其道歟。渙聞明君善于救世。故世亂則齊之以義。時偽則鎮之以樸。世異時變。治國不同。不可不察也。夫制度損益。此古今之不必同者也。若夫兼愛天下。而反之于正。雖以武平亂。而濟之以德。誠百王不易之道也。公明哲超世。古之所以得其民者。公既勤之矣。今之所以失其民者。公既戒之矣。海內賴公。得免于危亡之禍。然而民未知義。其唯公所以訓之。則天下幸甚。（魏志袁渙傳。渙得歸太祖。渙言曰云云。又見袁宏後漢紀二十九。渙說操曰。） \\n 與曹子建書 \\n 召公與周公。俱受分陝之任。（文選王元長永明十一年策秀才文注。沈約齊安陸王碑文注。又見陶淵明集注。） \\n 袁徽 \\n 徽。渙弟。避亂交州。 \\n 袁徽　十 \\n 與尚書令荀彧書 \\n 許文休英才偉士。智略足以計事。自流宕以來。與群士相隨。每有患急。常先人後已。與九族中外。同其飢寒。其紀綱同類。仁恕惻怛。皆有效事。不能復一二陳之耳。（蜀志許靖傳。） \\n 交阯士府君既學問優博。又達于從政。處大亂之中。保全一郡。二十餘年。疆場無事。民不失業。羈旅之徒。皆蒙其慶。雖竇融保河西。曷以加之。官事小闋。輒玩習書傳。春秋左氏傳尢簡練精微。吾數以咨問傅中諸疑。皆有師說。意思甚密。又尚書兼通古今。大義詳備。聞京師古今之學。是非忿爭。今欲條左氏尚書長義上之。（吳志士變傳。） \\n  \\n 　 \\n  \\n   \\n  "}
{"章节": "全後漢文卷三十一", "正文": "　 \\n 全後漢文卷三十一 \\n 　 \\n  \\n 烏程嚴可均校輯 \\n 張禹 \\n 禹字伯達。趙國襄國人。師事桓榮。永平八年舉孝廉。建初中拜揚州刺史。元和中轉兗州刺史。遷下邳相。永元中入為大司農。代張酺為太尉。延平初遷太傅。錄尚書事。永初初復代徐防為大尉。 \\n 上鄧太后表 \\n 新野君不安。車駕。連日宿止。臣等誠竊惶懼。臣羊王者動設先置。止則交戟。清道而後行。清室而後御。離宮不宿。所以重宿衛也。陛下體烝烝之至孝。親省方藥。恩情發中。久處單外。百官露止。議者所不安。宜且還宮。上為宗廟社稷。下為萬國子民。（後漢張禹傳。永初四年。新野君病。皇太后車駕幸其第。禹與司徒夏勤司空張敏俱上表言。） \\n 張禹　張酺　一 \\n 奏事 \\n 案令。丞相奏事。司直持案。長史將簿。中二千石奏事。皆與其丞合緣。以[以是脫是字]臣下各得盡心竭誠。而事公明。（御覽二百五十三引漢名臣奏。　案。此引在謝承書後。王隱晉書之前。知非前漢張禹。） \\n 臣聞天有三光。以成其化。方今三公之官不備。丞相獨綱領天下。萬事最眾多。明不盡獨見。誠非一人之所作也。（書鈔五十引漢名臣奏事曰。張禹奏。） \\n 張酺 \\n 酺字孟侯。汝南細陽人。趙王張耳之後。師事桓榮。永平九年教授四姓小侯。後除為郎。授太子經。皇帝即位。拜侍中虎賁中郎將。出為東郡太守。和帝初遷魏郡太守。徵入為河南尹。遷太僕。永元中代尹睦為太尉。復拜光祿勳。代魯恭為司徒。 \\n 上疏薦太子侍從 \\n 臣伏見皇太子仁厚寬明。發言高遠。卓然絕異。非人所能及也。今平陽公主薨。悲哀發中。形體骨立。恩愛惻隱。世希是見。臣愚淺不識大體。以為宜選名儒高行。以充師傅。問訊起居之日。太傅時賜讌所。以宣德音。以成聖德也。侍中丁鴻。仁而有讓。達于從政。謁者費惲。資性敦篤。遵令法度。如並侍左右。必能發起微意。增廣徽猷者也。（袁宏後漢紀十。） \\n 上疏辭典郡 \\n 臣愚以經術給事左右。少不更職。不曉文法。猥當剖符典郡。班政千里。必有負恩辱位之咎。臣竊私自分。殊不慮出城闕。冀蒙留恩。託備　官。群僚所不安。耳目所聞見。不敢避好醜。（後漢張酺傳。） \\n 上疏薦王青 \\n 青三世死節。宜蒙顯異。（後漢張酺傳。） \\n 張酺　二 \\n 上疏平竇氏罪刑 \\n 臣愚以為竇氏之事。宜下理官。與天下共平其罪。恐後世不見其事。竇氏盛時。群臣莫不阿附。唯恐在後。皆以憲為伊呂。比鄧夫人于文母。及陛下發雷電之怒。皆以為罪不容誅。何前後之相背也。賴聖朝明達析其中。伏見夏陽侯　。前為光祿勳。每與臣相見。常有厲節竭忠庶幾之心。檢敕賓客。未嘗犯法。臣聞王政有三宥之義。故蔡叔流言。周公原本而誅。臣愚以為可黜　爵關內侯。還京師。竭忠供養比陽主。以優屬垂示厚德。（袁宏後漢紀十三。） \\n 臣實愚蠢。不及大體。以為竇氏雖伏厥辜。而罪刑未著。後世不見其事。便聞其誅。非所以垂示國典。貽之將來。宜下理官。與天下平之。方憲等寵貴。群臣阿附。惟恐不及。皆言憲受顧命之託。懷伊呂之忠。至乃復比鄧夫人于文母。今嚴威既行。皆言當死。不復顧其前後。考折厥衷。臣伏見夏陽侯　。每存忠善。前與臣言。常有盡節之心。檢敕賓客。未常犯法。臣聞王政骨肉之刑。有三宥之義。過厚不過薄。今議者為　選嚴能相。恐其迫切。必不完免。宜裁加貸宥。以崇厚德。（後漢張酺傳。） \\n 上言宜令刺史奏事如舊典 \\n 臣聞王者法天。熒惑奏事太微。故州牧刺史入奏事。所以通下問知外事也。數十年以來。重其道歸煩擾。故時止勿奏事。今因以為故事。臣愚以為刺史視事滿歲。可令奏事如舊典。問州中風俗。所[所當作悉]好惡過所道。事所聞見。考課眾職。下章所告。及所自舉有意者賞異之。其尤無狀。逆詔書。行罪法。冀敕戒其餘。令各敬慎所職。于以衰滅貪邪姦佞。（續漢百官志五注補引東觀書。和帝初。張酺上言。） \\n 奏劾曹 \\n 擅制漢禮。陂亂聖術。宜加刑誅。（後漢曹　傳。太尉張酺尚書張敏等奏。又見袁宏後漢紀十三作尚書張敏奏。不言張酺。） \\n 張酺　丁鴻　三 \\n 敕子蕃 \\n 顯節陵掃地露祭。欲率天下以儉。吾為三公。既不能宣揚王化。令吏人從制。豈可不務節約乎。其無起祠堂。可作　蓋廡。施祭其下而已。（後漢張酺傳。又略見袁宏後漢紀十四。） \\n 丁鴻 \\n 鴻字孝公。潁川定陵人。師事桓榮。永平中襲父綝爵陵陽侯。拜侍中兼射聲校尉。建初中徙封魯陽鄉侯。進少府。元和中徙封馬亭鄉侯。和帝初遷太常。永元中代袁安為司徒。 \\n 日食上封事 \\n 臣聞日者陽精。守實不虛虧。君之象也。月者陰精。盈毀有常。臣之表也。故日食者臣乘君。陰陵陽。月滿不虧。下驕盈也。昔周室衰季。皇甫之屬。專權于外。黨類強盛。侵奪主勢。則日月薄食。故詩曰。十月之交。朔日辛卯。日有食之。亦孔之醜。春秋日食三十六。弒君三十二。變不空生。各以類應。夫威柄不以放下。利器不以假人。覽觀往古。近察漢興。傾危之禍。靡不由之。是以三桓專魯。田氏擅齊。六卿分晉。諸呂握權。統嗣幾移。哀平之末。廟不血食。（袁宏紀此下有此皆失其權柄。以勢假人者也。）故雖有周公之親。而無其德。不得行其勢也。今大將軍雖欲敕身自約。不敢僭差。然而天下遠近。皆惶怖承旨。刺史二千石初除謁辭。求通待報。雖奉符璽。受臺敕。不敢便去。久者至數十日。背公室。向私門。此乃上威損。下權盛也。人道悖于下。效驗見于天。雖有隱謀。（袁宏紀作雖欲隱諱。）神照共情。垂象見戒。以告人君。閒者月滿先節。過望不虧。此臣驕溢背君。專功獨行也。陛下未深覺悟。故天重見戒。誠宜畏懼。以防其禍。詩云。敬天之怒。不敢戲豫。若敕政責躬。杜漸防萌。則凶銷滅。害除福湊矣。夫壞崖破巖之水。源自涓涓。千雲蔽日之木。起于蔥青。禁微則易。　末者難。人莫不忽于微細。以致其大。恩不忍誨。義不忍割。去事之後。未然之明鏡也。臣愚以為左官外附之臣。依託權門。傾覆諂諛。以求容媚者。宜行一切之誅。閒者大將軍再出。威振州郡。莫不賦斂吏人。遣使貢獻。大將軍雖不受。而物不還主。部署之吏。無所畏憚。縱行非法。不伏罪辜故海內貪猾。競為姦吏。小民吁嗟。怨氣滿腹。臣聞天不可以不剛。不剛則三光不明。王不可以不彊。不彊則宰牧從橫。宜因大變。改政匡失。以塞天意。（後漢丁鴻傳。又略見袁宏後傳紀十三。又御覽四百五十三引東觀記。） \\n 丁鴻　四 \\n 上言舉孝廉用口率 \\n 凡口率之科。宜有階品。蠻夷錯雜。不得為數。自今郡國率。二十萬口歲舉孝廉一人。四十萬二人。六十萬三人。八十萬四人。百萬五人。百二十萬六人。不滿二十萬二歲一人。不滿十萬三歲一人。（後漢丁鴻傳。與司空劉方上言。） \\n 奏東巡瑞應 \\n 臣聞古之帝王。統治天下。五載巡狩。至于岱宗。柴祭于天。望秩山川。協月正日。同斗斛權衡。使人不爭。陛下尊履蒸蒸。奉承弘業。祀五帝于明堂。配以光武。二祖四宗。咸有告祀。贍望太山。嘉澤降澍。柴祭之日。白氣上升。與燎煙合。黃鵠群翔。所謂神人以和。答響之休符也。（後漢丁鴻傳注引東觀記。） \\n 與弟盛書 \\n 鴻貪經書。不顧恩義。弱而隨師。生不供養。死不飯唅。皇天先祖。並不祐助。身被大病。不任茅土。（袁宏紀作身被大病。上不任為蕃輔。下不能守土。）前上疾狀。願辭爵仲公。章寢不報。迫且當襲封。謹自放棄。逐求良醫。如遂不瘳。永歸溝壑。（後漢丁鴻傳。又見袁宏後漢紀十三。） \\n 王充 \\n 充字仲任。會稽上虞人。師事班彪。為縣掾功曹。歷都尉府掾功曹郡列掾五官功曹行事。後為州從事。元和中轉治中。免。永元中卒。年七十餘。有論衡三十卷。 \\n 果賦 \\n 冬實之杏。春熟之甘。（御覽九百六十八。） \\n 丁鴻　主充　賈逵　五 \\n 賈逵 \\n 逵字景伯。扶風平陵人。梁王太傳誼九世孫。永平中拜為郎。與班固典校祕書。建初中遷衛士令。和帝時為左中郎將。進侍中。領騎都尉。兼領祕書近署。永元十三年。卒。年七十二。有春秋左氏長經二十卷。左氏解詰三十卷。春秋外傳國語注二十卷。集二卷。 \\n 上書請宥劉愷（永元十年） \\n 孔子稱能以禮讓為國。子從政乎何有。竊見居巢侯劉般嗣子愷。素行孝友。謙讓[謙讓之讓當作遜]絜清。讓封弟憲。潛身遠跡。有司不原樂善之心。而繩以循常之法。懼非長克讓之風。成含弘之化。前世扶陽侯韋玄成。近有陵陽侯丁鴻鄳侯。鄧彪。並以高行。絜身辭爵。未聞貶削。而皆登三事。今愷景仰前修。有伯夷之節。宜蒙矜宥。全其先功。以增聖朝尚德之美。（後漢劉愷傳。） \\n 條奏左氏長義（建初元年） \\n 臣謹擿出左氏三十事尢著明者。斯皆君臣之正義。父子之紀綱。其餘同公羊者十有七八。或文簡小異。無害大體。至如祭仲、紀季、伍子胥、叔術之屬。左氏義深于君父。公羊多任于權變。其相殊絕。固以甚遠。而冤抑積久。莫肯分明。臣以永平中上言左氏以圖[以圖之以當作與]讖合者。先帝不遣芻蕘。省納臣言。寫其傳詁。藏之祕書。建平中。侍中劉歆欲立左氏。不先暴論大義。而輕移太常。恃其義長。詆挫諸儒。諸儒內懷不服。相與排之。孝哀皇帝重逆眾心。故出歆為河內太守。從是攻擊左氏。遂為重讎。至光武皇帝奮獨見之明。興立左氏穀梁。會二家先師不曉圖讖。故令中道而廢。凡所以存先王之道者。要在安上理民也。今左氏崇君父。卑臣子。強幹弱枝。勤善戒惡。至明至切。至真至願。且三代異物。損益隨時。故先帝博觀異家。各有所採。易有施孟。復立梁丘。尚書歐陽。復有大小夏侯。今三傳之異。亦猶是也。又五經家皆無以證圖讖明劉氏為堯後者。而左氏獨有明文。五經家皆言顓頊代皇帝。而堯不得為火德。左氏以為少昊代黃帝。即圖讖所謂帝宣也。如令堯不得為火。則漢不得為赤。其所發明。補益實多。陛下通天然之明。建大聖之本。改元正歷。垂萬世則。是以麟鳳百數。嘉瑞雜遻。猶朝夕恪勤。遊情六蓺。研機綜微。靡不審覈。若復留意廢學。以廣聖見。庶幾無所遣失矣。（後漢賈逵傳。） \\n 賈逵　楊終　六 \\n 永平頌 \\n 威震赤谷。（書鈔十三。） \\n 連珠 \\n 夫君人者不飾不美。不足以一民。（文選景福殿賦注。） \\n 楊終 \\n 終字子山。蜀郡成都人。少為郡小吏。永平中徵詣蘭臺。拜校書郎。建初中詣白虎觀。後坐事徙北地。元和中釋歸故郡。永元中徵拜郎。中有春秋外傅十二卷。 \\n 建初元年大早上書 \\n 臣聞善善及子孫。惡惡止其身。百王常典。不易之道也。秦政酷烈。違牾天心。一人有罪。延及三族。高祖平亂。約法三章。太宗至仁。除去收孥。萬姓廓然。蒙被更生。澤及昆蟲。功垂萬世。陛下聖明。德被四表。今以比年久早。災疫未息。躬自菲薄。廣方失得。三代之隆。無以加焉。臣竊按春秋水旱之變。皆應暴急。惠不下流。自永平以來。仍連大獄。有司窮考。轉相牽引。掠拷冤濫。家屬徙邊。加以北征匈奴。西開三十六國。頻年服役。轉輪煩費。又遠屯伊吾、樓蘭、車師、戊已。民懷士思。怨結邊域。傳曰。安土重居。謂之眾庶。昔殷人近遷洛邑。且猶怨望。何況去中土肥饒。寄不毛之荒極乎。且南方署溼。障毒互生。愁困之民。足以感動天地。移變陰陽矣。陛下留念省察。以濟元元。（後漢楊終傳。） \\n 楊終　七 \\n 復上書 \\n 秦築長城。功役繁興。胡亥不革。卒亡四海。故孝元棄珠崖之郡。光武絕西域之國。不以介鱗。易我衣裳。魯文公毀泉臺。春秋譏之曰。先祖為之。而已毀之。不如勿居而已。以其無妨害于民也。襄公作三軍。昭公舍之。君子大其復古。以為不舍則有害于民也。今伊吾之役。樓蘭之屯。久而未還。非天意也。（後漢楊終傳。） \\n 上言宣令諸儒論考五經同異 \\n 宣帝博徵群儒。論定五經于石渠閣。方今天下少事。學者得成其業。而章句之徒。破壞大體。宜如石渠故事。永為後世則。（後漢楊終傳。終又言云云。于是詔諸儒。于白虎觀論考五經同異焉。） \\n 戒衛尉馬廖書 \\n 終聞堯舜之民。可比屋而封。桀紂之民。可比屋而誅。何者。堯、舜為之隄防。桀紂之驕奢故也。詩曰。皎皎練絲。在所梁之。上智下愚謂之不移。中庸之流。要在教化。春秋殺太子母弟。直稱君甚惡之者。坐失教也。禮制。人君之子。年八歲為置。少傳。教之書計。以開其明。十五置太傳。教之經典。以道其志。漢興。諸侯王不力教誨。多觸禁局。故有亡國之禍。而乏嘉善之稱。今君位地尊重。內所望。豈可不臨深履薄。以為至戒。黃門郎年幼。血氣方盛。既無長君退讓之風。而要結輕狡無行之客。縱而莫誨。視成任性。鑒念前世。可為寒心。君侯誠宜以臨深履薄為戒。（後漢楊終傳。） \\n 徐防 \\n 防字謁卿。沛國銍人。永平中舉孝廉。除為郎。特補尚書郎。和帝時稍遷司隸校尉。出為魏郡太守。徵為少府。遷大司農。代巢堪為司空。又代張酺為司徒。延平初代張禹為太尉。安帝即位。封龍鄉侯。 \\n 楊終　徐防　八 \\n 五經宜為章句疏 \\n 臣聞詩書禮樂。定自孔子。發明章句。始于子夏。其後諸家分折。各有異說。漢承亂秦。經典廢絕。本文略存。或無章句。收拾缺遺。建立明經。博徵儒術。開置太學。孔聖既遠。微旨將絕。故立博士十有四家。設甲乙之科。以勉勸學者。所以示人好惡。改敝就善者也。伏見太學試博士弟子。皆以意說。不修家法。私相容隱。開生姦路。每有策試。輒興諍訟。論議紛錯。互相是非。孔子稱述而不作。又曰。吾猶及史之闕文。疾史有所不知而不肯闕也。今不依章句。妄生穿鑿。以遵師為非義。意說為得理。輕侮道術。寖以成俗。誠非詔書實選本意。改薄從忠。三代常道。專精務本。儒學所先。臣以為博士及甲乙策試。宜從其家章句。開五十難以試之。解釋多者為上策。引文明者為高說。若不依先師。義有相伐。皆正以為非。五經各取上第六人。論語不議射策。雖所失或久。差可矯革。（後漢徐防傳。） \\n 試論語本文。章句但遁度。勿以射策。冀令學者務本。有所一心。專精師門。思核經章。事得其實。道得其真。于此弘廣經術。尊重聖業。有益于化。雖從來久。大經衰微。學門寖淺。誠宜反本。改矯其失。（後漢徐防傳注引東觀記。） \\n 郭躬 \\n 躬字仲孫。潁川陽翟人。為郡吏。辟公府。永平中選廷尉正。坐法免。後三遷。元和中拜廷尉。永元六年卒官。 \\n 上封事言赦宜及亡命 \\n 聖所以減天下死罪使戌邊者。欲實疆境而生人命也。去死就生。與老弱復相見。莫不歡喜。自丙子以來。犯罪者甚多。應入重[入重下脫論字]今。已牢獄者。蒙更生之恩也。而始被執錄者。獨受大辟之刑。示不均也。書曰。王道蕩蕩。無偏無黨。均大恩以令民。（袁宏後漢紀十二。） \\n 郭躬　周紆　九 \\n 聖恩所以減死罪使戍邊者。重人命也。今死罪亡命。無慮萬人。又自赦以來。捕得甚眾。而詔令不及。皆當重論。伏惟天恩。莫不蕩宥。死罪以下。並蒙更生。而亡命捕得。獨不沾澤。臣以為赦前犯死罪而繫在赦後者。可皆忽笞。詣金城。以全人命。有益于邊。（後漢郭躬傳。） \\n 周紆 \\n 紆字文通。下邳徐人。少為廷尉史。永平中補南行唐長。遷博平令。拜齊相。復左轉博平令。建初中為勃海太守。免。起為郎。再遷召陵侯相。徵拜洛陽令。免。後為御史中丞。和帝初免。復徵為御史中丞。遷司隸校尉。左轉騎都尉。遷將作大匠。卒官。 \\n 上疏劾竇 \\n 臣聞藏文仲之事君也。見有禮于君者。事之如孝子之養父母。見無禮于君者。誅之如鷹邅之逐鳥雀。案夏陽侯　。本出輕薄。志在邪辟。學無經術。而妄搆講舍。外招儒徒。實會姦桀。輕忽天威。侮慢王室。又造作巡狩封禪之書。惑眾不道。當伏誅戮。而主者營私。不為國計。夫涓流雖寡。浸成江河。爝火雖微。卒能燎野。履霜有漸。可不懲革。宜尋呂產專竊之亂。永惟王莽篡逆之禍。上安社稷之計。下解萬夫之惑。（後漢酷吏周紆傳。） \\n 樂恢 \\n 恢字伯奇。京兆長陵人。初仕郡。署戶曹史。坐事抵罪。後復為功曹。永平中辟司空牟融府。又辟司空第五倫府。皆不就。後徵拜議郎。和帝時為尚書僕射。拜騎都尉。辭疾歸。竇憲使州郡迫脅之。仰藥死。 \\n 上疏言諸竇 \\n 臣聞百王之失。咸以陰盛淩陽。而權移于下。大臣專朝。而勢去公室。未有君德休明。而臣下闚　。主一其柄。而社稷傾危者。伏念先帝聖德未永。蚤棄萬國。陛下富于春秋。纂承大業。今諸舅執政。外戚盈朝。非所以寍王室示天下也。經曰。天地乖互。則眾物大傷。君臣失序。則萬民受殃。政失不救。其極不測。當今所急。上宜以義自害。下宜以謙自引。四舅可長保爵士之榮。皇太后永無慚負宗廟之憂。誠策之上者也。（袁宏後漢紀十三。後漢樂恢傳。各有刪節。今合錄之。） \\n 樂恢　十 \\n 上書諫征匈奴（永元元年） \\n 春秋之義。王者不理夷狄。得其地不可墾發。得其人無益于政。故明王之于夷狄。羇縻而已。孔子曰。遠人不服。則脩文德以來之。以漢之盛。不務脩舜禹周公之德。而無故興于戈。動兵革。以求無用之物。臣誠惑之。（後漢樂恢傳注引東觀記。） \\n 拜騎都尉上書辭謝 \\n 仍受厚恩。無以報效。夫政在大夫。孔子所疾。世卿持權。春秋以戒。聖人墾惻。不虛言也。近世外戚富貴。必有驕溢之敗。今陛下思慕山陵。未遑政事。諸舅寵盛。權行四方。若不能自損。誅罰必加。臣壽命垂盡。臨死竭愚。惟蒙留神。（後漢樂恢傳。） \\n 答潁川杜安書 \\n 干主求祿。非平生操也。（袁宏後漢紀十三。） \\n 孔豐 \\n 豐字子豐。太常孔臧之後。永平中。辟司空府。以高笰拜侍御史。建初中轉黃門侍郎。典東觀事。 \\n 建初元年大旱上疏 \\n 臣聞為不善而災報。得其應也。為善而災至。遭時運也。陛下即位日新。（續漢志注補作淺。）視民如傷。而不幸耗旱。時運之會爾。非政教之所致也。昔成湯遭旱。因自責。省故散積。減御損膳。而大有年。意者陛下未為成湯之事焉。（孔叢子連叢上。又見續漢五行志一注補。） \\n 孔僖 \\n 僖字促和。豐子。建初中為蘭臺令史。元和中拜郎中。賜褒成侯。使校書東觀。出為臨晉令。 \\n 孔豐　孔僖　十一 \\n 上書自訟 \\n 臣之愚意。以為凡言誹謗者。謂實無此事。而虛加誣之也。至如孝武皇帝政之美惡。顯在漢史。坦如日月。是為直說。書傳實事。非虛謗也。夫帝者為善。則天下之善咸歸焉。其不善。則天下之惡。亦萃焉。斯皆有以致之。故不可以誅于人也。且陛下即位以來。政教未過。而德澤有加。天下所具。（袁宏紀作見。）也。臣等獨何譏刺哉。假使所非實是。則固應悛改。儻其不當。亦宜含容。又何罪焉。陛下不推原大數。深自為計。徒肆私忿。以快其意。臣等受戮。死即死耳。顧天下之人。必回心易慮。以此事闚陛下心。自今以後。苟見不可之事。終莫復言者矣。臣之所以不愛其死。猶敢極言者。誠為陛下深　此大業。陛下若不自惜。則臣何賴焉。齊公親揚其先君之惡。以唱管仲。然後群臣得盡其心。今陛下乃欲以十世之武帝。遠諱實事。豈不與桓公異哉。臣恐有司卒然見構。銜恨蒙枉。不得自敘。使後世論者。擅以陛下有所方比寍可復使子孫追掩之乎。謹詣闕伏待重誅。（後漢孔僖傳。） \\n 孔季彥 \\n 季彥。僖第二子。安帝時舉孝廉。不就。 \\n 雨雹對 \\n 此皆陰乘陽之徵也。今貴臣擅權。母后黨盛。陛下宜修聖德。慮此二者（已上後漢孔僖傳。）而已。夫物之相感。必以類推。其甚者必有山崩地震。乖氣相因。其事不可盡論。往者延平中鄧后稱制。而東坦巨屋山大崩。聲動安邑。即前事之驗者。（孔叢子連叢也。） \\n  \\n 　 \\n  \\n   \\n  "}
{"章节": "全後漢文卷三十二", "正文": "　 \\n 全後漢文卷三十二 \\n 　 \\n  \\n 烏程嚴可均校輯 \\n 陳寵 \\n 寵字昭公。沛國洨人。尚書陳咸曾孫。永平中為州郡吏。辟司徒鮑昱府。三遷章帝初為尚書。和帝初出為太山太守。轉廣漢太守。搜集為大司農。拜廷尉。復為尚書。遷太鴻臚。永元十六年代徐防為司空。 \\n 省刑疏 \\n 臣聞先王之政。賞不僭。刑不濫。與其不得已。寍僭不激。故唐堯著典曰。流宥五刑。眚災肆赦。帝舜命皋陶。以五宅三居。惟明克允。文王重易六爻而列重棘之聽。周公作立政。戒成王忽誤乎庶獄。伯夷之典。惟敬五刑。以成三德。由此言之。聖賢之政。以刑罰為首。（袁宏紀作必以刑罰為首。咨歎相戒者。重刑之至也。）往者斷獄嚴明。所以威懲姦慝。姦慝既平。必宜濟之以 \\n 陳寵　一 \\n 寬。陛下即位。率由此義。數詔群僚。弘崇晏晏。而有司執事。未悉奉承典刑。用法猶尚深刻。斷獄者急于篣格酷烈之痛。執憲者煩于詆欺放濫之文。遠本離實。箠楚為姦。或因公行私。逞縱威福。夫為政猶張琴瑟。大絃急者小絃絕。故子貢非臧孫之猛法。而美鄭喬之仁政。詩云。不剛不柔。布政優優。方今聖德充塞。假于上下。宜因其時隆先王之道。蕩滌煩苛之法。輕薄箠楚。以濟群生。全廣至德。以奉天心。（後漢陳寵傳。又見袁宏後漢紀十一。晉書刑法志。通典一百七十。） \\n 奏駁賈宗斷獄盡三冬議 \\n 夫冬至之節。陽氣始萌。故十一月有蘭射于芸荔之應。時令曰。諸生蕩。安形體。天以為正。周以為春。十二月陽氣上通。雉雊雞乳。地以為正。殷以為春。十三月陽氣以至。天地已交。萬物皆出。蟄蟲始振。人以為正。夏以為春。三微成著。以通三統。周以天元。殷以地元。夏以人元。若以此時行刑。則殷周歲首。皆當流血。不合人心。不稽天意。月令曰。孟冬之月。趣獄刑。無留罪。明大刑畢在立冬也。又仲冬之月。身欲寍。事欲靜。若以降威怒。不可謂寍。若以行大刑。不可謂靜。議者咸曰。旱之所由。咎在改律。臣以為殷周斷獄。不以三微。而化致康乎。無有災害。自元和以前。皆用三冬。而水旱之異。往往為患。由此言之。災害自為它應。不以改律。秦為虐政。四時行刑。聖漢初興。改從簡易。蕭何草律。季秋論囚。俱避立春之月。而不計天地之正三王之春。實頗有違。陛下探幽析微。允執其中。革百載之失。建永年之功。上有迎承之敬。下有奉微之惠。稽春秋之文。當月令失之意。聖功美業。不宜中疑。（後漢陳寵傳。通典一百六十六。） \\n 陳寵　二 \\n 奏請刪除律令 \\n 臣聞禮經三百。威儀三千。故甫刑大辟二百。五刑之屬三千。禮之所去。刑之所取。失禮則入刑。相為表裏者也。今律令。犯罪應死刑者六百一十。耐罪千百九十八。贖罪以下二千六百八十一。溢于甫刑者千九百八十九。其四百一十大辟。千五百七耐罪。七十九贖罪。春秋保乾圖曰。王者三百年一蠲法。漢興以來三百二年。憲令稍增。科條無限。又律有三家。說各駁異。刑法繁多。宜令三公廷尉平定律令。應經合義可施行者。大辟二百。耐罪贖罪二千八百。合為三千。與禮相應。其餘千九百八十九事。悉可刪除。使萬民改易視聽。以成大化。致刑措之美。俾傳之無窮。（後漢陳寵傳。晉書刑法志。通典一百七十。） \\n 陳忠 \\n 忠字伯始。寵子。永初中辟司徒府。三遷廷尉正。元初中擢拜尚書。安帝親政。轉僕射。遷尚書令。延光三年拜司隸校尉。明年出為江夏太守。復留拜尚書令。 \\n 薦劉愷疏（永初元年） \\n 臣聞三公上則台階。下象山岳。股肱元首。鼎足居職。協和陰陽。調訓五品。考功量才。以序庶僚。遭烈風不迷。遇迅雨不惑。位莫重焉。而今上司缺職。未議其人。臣竊差次諸卿。考合眾議。咸稱太常朱倀少府荀遷。臣父寵前忝司空。倀遷並為掾屬。具知其能。倀能說其經書。而用心褊狹。遷嚴毅剛直。而薄于蓺文。伏見前司徒劉愷。沈重淵懿。道德博備。克讓爵土。致祚弱弟。躬浮雲之志。兼浩然之氣。頻歷二司。舉動得禮。以疾致仕。側身里巷。處約思純。進退有度。百僚景式。海內歸懷。往者孔光師丹。近世鄧彪張酺。皆去宰相。復序上司。誠宜簡練卓異。以厭眾[眾下脫望字]。（後漢劉愷傳。） \\n 陳忠　三 \\n 清盜源疏 \\n 臣聞輕者重之端。小者大之源。故隄潰蟻孔。氣洩鍼芒。是以明者慎微。智者識幾。書曰。小不可不殺。詩云。無縱詭隨以謹無良。蓋所以崇本絕未。鉤深之慮也。臣竊見元年以釆。盜賊連發。攻亭劫掠。多所傷殺。夫穿窬不禁。則致強盜。強盜不斷。則為攻盜。攻盜成群。必生大姦。故亡逃科。憲令所急。至于通行飲食。罪致大辟。而頃者以來。莫以為憂。州郡督錄怠慢。長吏防禦不肅。皆欲採獲虛名。諱以盜賊為負。雖有發覺。不務清澄。至有逞威濫怒。無辜僵仆。或有跼蹐比伍。轉相賦龢。或隨吏追赴。周章道路。是以盜發之家。不敢申告。鄰舍比里。共相壓迮。或出私財。以償所亡。其大章著。不可掩者。乃肯發露。陵遲之漸。遂且成俗。寇攘誅咎。皆由于此。前年渤海張伯路。可為至戒。覆車之軌。其跡不遠。蓋失之末流。求之本源。宜糾增舊科。以防來事。自今強盜為上官若它郡縣所糾覺。一發。部吏皆正法。尉貶秩一等。令長三月奉贖罪。二發。尉免官。令長貶秩一等。三發以上。令長免官。便可撰立科條。處為詔文。切敕刺史。嚴加糾罰。冀以猛濟寬。驚懼姦慝。頃季夏大暑。而消息不協。寒氣錯時。水涌為變。天之降異。必有其故。所舉有道之士。可策問國典所務。王中過差。令處煖氣不效之意。庶有讜言。以承天誡。（後漢陳忠傳。） \\n 薦周興疏（永寧中） \\n 臣伏惟古者帝王。有所號令。言必強雅。辭必溫灑。垂于後世。列于典經。故仲尼嘉唐虞之文章。從周室之郁郁。臣竊見光祿郎周興。孝友之行。著于閨門。清厲之志。聞于州里。蘊　古今。博物多聞。三墳之篇。五典之策。無所不覽。屬文著辭。有可觀採。尚書出納帝命。為王喉舌。臣等既愚闇。而諸郎多文俗吏。有雅才。每為詔文。宣示內外。轉相求請。或以不能。而專已自由。辭多鄙固。興抱奇懷能。隨輩棲遲。誠可歎惜。（後漢周榮傳。） \\n 陳忠　四 \\n 上疏豫通帝意 \\n 臣聞仁君廣山藪之大。納切直之謀。忠臣盡謇諤之節。不畏逆耳之害。是以高祖舍周昌桀紂之譬。孝文嘉爰盎人豕之譏。武帝納東方朔宣室之正。元帝容嶭廣德自刎之切。昔晉平公問于叔向曰。國家之患孰為大。對曰。大臣重祿不極諫。小臣畏罪不敢言。下情不上通。此患之大者。公曰。善。于是下令曰。吾欲進善有竭而不通。罪至死。今明詔崇高宗之德。推宋景之誠。引咎克躬。諮方群吏。言事者見杜根成翊世等新蒙表錄。顯列二臺。必承風響應。爭為切直。若嘉謀異策。宜輒納用。如其管穴。妄有譏刺。雖苦口逆耳。不得事實。且優游寬容。以示聖朝無諱之美。若有道之士對問高者。宜垂省覽。特遷一等。以廣直言之路。（後漢陳忠傳。又略見袁宏後漢紀十七。） \\n 上疏請許大臣寍告終喪（建光元年） \\n 臣聞之孝經。（袁宏紀作。昔先王孝治天下。）始于愛親。終于哀戚。上自天子。下至庶人。尊卑貴賤。其義一也。夫父母于子。同氣異息。一體而分。三年乃免于懷抱。先聖緣人情而著其節。制服二十五月。是以春秋臣有大喪。君三年不呼其門。閔子雖要絰服事。以赴公難。退而致位。以究私恩。故稱君使之非也。臣行之禮也。周室陵遲。禮制不序。翏莪之人。作詩自傷曰。瓶之罄矣。惟罍之恥。言己不得終竟子道者。亦上之始[始當作恥]也。高祖受命。蕭何創制。大臣有寍告之科。合于致憂之義。建武之初。新承大亂凡諸國政。多趣簡易。大臣既不得告寍。而群司營祿念私。鮮循三年之喪。以報顧復之恩者。禮義之方。實為彫損。（袁宏紀此下有然仁道無遠。弘之即是。）大漢之興。雖承衰敝。而先王之制。稍以施行。故籍田之耕。起于孝文。孝廉之貢。發于孝武。郊祀之禮。定于元成。三雍之序。備于顯宗大臣終喪。成乎陛下。聖功美業。靡以尚茲。孟子有言。老吾老以及人之老。幼吾幼以及人之幼。天下可運于掌。臣願陛下登高北望。以甘陵之思。揆度臣子之心。則海內咸于掌。臣願陛下登高北望。以甘陵之思。揆度臣子之心。則海內咸（袁宏紀作刖海內群生各）得其所。（後漢陳忠傳。又見袁宏後漢紀十七。有刪節。） \\n 陳忠　五 \\n 因災異上疏劾中侍伯榮（伯榮安帝乳母王聖女。） \\n 臣聞位非其人。則庶事不敘。庶事不敘。則政有得失。政有得失。則咸[咸當作感]動陰陽。妖變為應。陛下每引災自厚。不責臣司。臣司狃恩。莫以為負。故天心未得。隔并屢臻。青冀之域。淫雨漏河。徐岱之濱。海水盆溢。兗豫蝗蝝滋生。荊揚稻收儉薄。并涼二州。羌戎叛戾。加以百姓不足。府帑虛匱。自西徂東。杼柚將空。臣聞洪範五事。一曰貌。貌芭恭。恭作肅。貌傷則狂。而致常雨。春秋大水。皆為君上威儀不穆。臨蒞不嚴。臣下輕慢。貴倖壇權。陰氣盛強。陽不能禁。故為淫雨。陛下以不得親奉孝德皇園廟。比遺中使敬甘陵。朱軒軿馬。相望道路。可謂孝至矣。然臣竊聞使者所過。威權翕赫。震動郡縣。王侯二千石。至為伯榮獨拜車下。儀體上僭。侔于人主。長吏惶怖譴責。或邪諂自媚。發人修道。繕理亭傳。多設儲跱。徵役無度。老弱相隨。動有萬計。賂遺僕從。人數百匹。頓踣呼嗟。莫不叩心。河閒託叔父之屬。清河有陵廟之尊。及剖符大臣。皆猥為伯榮屈節車下。陛下不問。必以陛下欲其然也。伯榮之威。重于陛下。陛下之柄。在于臣妾。水災之發。必起于此。昔韓嫣託副車之乘。受馳視之使。江都誤為一拜。而嫣受歐刀之誅。臣願明主嚴天元之尊。正乾剛之位。職事巨細。皆任賢能。不宜復令女使千錯萬機。重察左右得無石顯泄漏之姦。尚書納言得無趙昌讚[讚當作譖]崇之詐。公卿大臣得無朱博阿傅之援。外屬近戚。得無王鳳害商之謀。若國政一由帝命。王事每決于已。則下不得偪上。臣不得干君。常雨大水。必當霽止。四方眾異。不能為害。（後漢陳忠傳。忠轉為僕射。時帝數遣黃門常侍及中侍伯榮往來。甘陵。又霖雨積時。河水涌溢。忠上疏。） \\n 上疏諫因災異免三公 \\n 臣聞君使臣以禮。臣事君以忠。故三公稱曰冢宰。王者待以殊敬。在輿為下。御坐為起。入則參對而議政事。出則監察而董是非。漢典舊事。丞相所請。靡有不聽。今之三公。雖當其名。而無其實。選舉誅賞。一由尚書。尚書見任。重于三公。陵遲以來。其漸久矣。臣忠心常獨不安。是故臨事戰懼。不敢穴見有所興造。又不敢希意同僚。以謬乎典。而謗讟日聞。罪足萬死。近以地震。策免司空陳褒。今者災異。復欲切讓三公。昔孝成皇帝以妖星守心。移咎丞相。使賁麗納說方進。方進自引。卒不蒙上天之福。徒乖宋景之誠。故知是非之分。較然有歸矣。又尚書決事。多違故典。罪法無例。詆欺為先。文慘言醜。有乖意[意當作章]憲。宜責求其意。割而勿聽。上順國典。下防威福。置方圓于規矩。審輕重于衡石。誠國家之典。萬世之法也。（後漢陳忠傳。又見袁宏後漢紀十七。有小異。） \\n 陳忠　六 \\n 議救西域疏（延光二年） \\n 臣聞八蠻之寇。莫甚北虜。漢興。高祖窘平城之園。太宗屈供奉之恥。故孝武忿怒。深為[為當作惟]久長之計。命遣虎臣。浮河絕漠。窮破虜庭。當斯之時。黔首隕于狼望之北。中國弊于盧山之壑。府庫殫竭。杼柚空虛。算至軒船。貲及六畜。夫豈不懷。慮久故也。遂規酒泉敦煌四郡。以隔絕南羌。開三十六國。妻以公主。以斷其右臂。是以單于孤持。竄遁遠藏。至于宣元之世。遂備蕃臣。闕徼不閉。羽檄不行。由此察之。戎狄可以威服。難以化洽。西域內附日久。區區東望。扣關者數矣。此其不樂匈奴。慕漢之效也。今北虜以破車師。勢必南攻鄯善。棄而不救。則諸國從矣。若然。則北虜財賄益增。贍勢益殖。威臨南羌。與之交連。如此。河西四郡危矣。河西既危。不得不救。則百倍之役興。不眥之費發矣。今議者但念西域絕遠。卹之煩費。不見先世苦心勤勞之意也。方今邊境守禦之具不精。內郡武衛之備不修。孰煌孤危遠來告急。復不輔助。內無以慰勞吏民。外無以威示百蠻。蹙國減土。經有明誡。臣以為敦煌宜置校尉。案舊增四郡屯兵。以西撫三十六國。建屯益兵。宣揚雷風。冀以折衝萬里。震怖匈奴[匈奴當作西域]。（袁宏後漢紀十七。又後漢匈奴傳。） \\n 上言令屯役者得歸葬送 \\n 孝宣皇帝舊令。閃從軍屯。及給事縣官者。大父母死。未滿三月。皆勿徭。令得葬送。請依此制。（後漢陳忠傳。元初三年。有詔大臣得行三年喪。服閔還職。忠因此上言。太后從之。） \\n 陳忠　七 \\n 奏劾陳禪（永甯二年） \\n 古者合歡之樂舞于堂。四夷之樂陳于門。故詩云。以雅以南。韎任朱離。今撣國越流沙。踰縣度。萬里貢獻。非鄭衛之聲。佞人之比。而禪庭訕朝政。請劾下禪獄。（後漢陳禪傳。） \\n 奏太官宜著兩梁冠 \\n 令史質堪上言。太官宜著兩梁。尚書孟希奏。太官職在鼎俎。不列陛位。堪欲令比大夫兩梁冠。不宜許。臣伏惟太官令職在典掌王饔。統六清之飲。列八珍之饌。正百品之羞。納四方之貢。所奉尤重。用思不勤。明詔慎口實之御。防有敗之姦。增崇其選。待御史主捕案。太醫令奉方藥供養。符節令掌嶓信金虎。故位從大夫。車有韜沂。冠有兩梁。所以殊親疏別內外也。太官令以供養言之。為最親近。以職事言之。為最煩多。令又高選。又執法。比太醫令科同服等。而冠二人殊。名實不副。又博士秩卑。以其傳先王之訓。故尊而異之。令服大夫之冕。由此言之。兩梁冠非必列于陛位也。建初中。太官令兩梁冠。春秋之義。大于復古。如堪言合典可施行。克眾厭帝心即聽用之。（續漢輿服志下注引苟綽晉百官表注建光中。尚書陳忠以為云云。） \\n 奏言太初厤不宜從 \\n 諸從太初者。皆無他效驗。徒以世宗攘夷廓境。享國久長為辭。或云孝章改四分。災異率甚。未有善應。臣伏惟聖王興起。各異正朔。以通三統。漢祖受命。因秦之紀。十月為年首。閏常在歲後。不稽先代。違于帝典。太宗遵修。三階以平。黃龍以至。刑犴以錯。五是以備。哀平之際。同承太初。而妖孽累仍。痾禍非一。議者不以成數相參。考真求實。而汎采妄說。歸福太初。致自保分。太初厤眾賢所立。是非已定。永平不審。復革其弦望。四分有謬。不可施行。元和鳳鳥。不當應厤而翔集。遠嘉前造。則喪其休。近譏後改。則隱其福。漏見曲論。未可為是。臣輒復重難衡興。以為五紀論推步行度。當時比諸 \\n 陳忠　王阜　八 \\n 術為近。然猶未稽于古。及向子歆。欲以合春秋。橫斷卒[卒當作年]數。損夏益周。考之表紀。差謬數百。兩厤相課六千一百五十六歲。而太初多一日。冬至直斗。而云在牽牛。迂闊不可復用。照然如此。史官所共見。非獨衡興。前以為九道密近。今議者以為有闕。及甲寅元復多遺失。皆未可取正。昔仲尼順假馬之名。以崇君之義。況天之厤數。不可任疑從虛。以非易是。（續漢律歷志中。尚書令忠奏。） \\n 奏選尚書郎 \\n 尚書為王喉舌。而諸郎多文俗。鮮有雅才。每為詔文。宣示內外。轉相求請也。（御覽引後漢書。） \\n 王阜 \\n 阜（後漢滇王傳作追。）字世公。蜀郡成都人。永平中。太守第五倫察舉孝廉。為重泉令。元和中遷益州太守。 \\n 老子聖母碑 \\n 老子者道也。乃生于無形之先。起于太初之前。行于太素之元。浮游六虛。出入幽冥。觀混合之未別。窺清濁之未分。（御覽一。） \\n 梁鴻 \\n 鴻字伯鸞。扶風平陵人。肅宗時東出關。易姓運期。名耀。字侯光。終于吳。 \\n 安丘嚴平頌 \\n 無營無欲。澹爾淵清。（文選雪賦注。補亡詩注。　按選注引鴻。安丘嚴平頌。脫梁字。揚慎丹鉛錄因以鴻安丘為成都都人。無所據也。鴻仰慕前世高土。為四皓以來四十四人作頌。此蓋頌安丘望之嚴君平二人也。玉海引鴻本傳及選注甚明。又案皇甫謐高士傳序云。梁鴻頌逸民。即指此頌也。） \\n 梁松 \\n 松。章帝初司隸校尉。（案。梁統子松。字伯孫。明帝永平四年下獄死未為司隸校尉。此蓋別有一梁松也。） \\n 梁鴻　梁松　九 \\n 奏免馬防等 \\n 特進防光廖。廖子豫。兄弟父子。並受爵土。榮顯冠世。多賈京師膏腴美田。作大廬舍。近帶城郭。妨困小民。（□□□□引東觀漢記。司隸校尉梁松奏。） \\n 特進馬防。兄廖。廖子孫。三家奴婢千人。（御覽五百引東觀漢記。） \\n  \\n 　 \\n  \\n   \\n  "}
{"章节": "全後漢文卷三十三", "正文": "　 \\n 全後漢文卷三十三 \\n 　 \\n  \\n 烏程嚴可均校輯 \\n 魯恭 \\n 恭字仲康。扶風平陵人。莽羲和魯匡孫。建初初為郡吏。辟太傅趙熹府。召詣白虎觀。復舉直言。待詔公車。拜中牟令。母憂去官。後拜侍御史。和帝時拜魯詩博士。遷侍中。出為樂安相。徵拜議郎。進侍中。遷光祿勳。永元十二年代呂蓋為司徒。坐事免。殤帝即位。起為長樂衛尉。安帝即位。復代梁鮪為司徒。以病免。永初六年卒。年八十一。 \\n 魯恭　一 \\n 上疏諫擊匈奴 \\n 竊見竇憲耿秉。衡使奉命。暴師于外。（已上見御覽四百五十三引東觀記。）陛下親勞聖思。日昃不食。憂在軍役。誠欲以安定北垂。為人除患。定萬世之計也。臣伏獨思之。未見其便。社稷之計。萬人之命。在于一舉。數年以來。秋稼不熟。人食不足。倉庫空虛。國無蓄積。會新遭大憂。人懷恐懼。陛下躬大聖之德。履至孝之行。盡諒陰三年。聽于冢宰。百姓闕然。三時不聞警蹕之音。莫不懷思皇皇。若有求而不得。今乃以盛春之月。興發軍役。擾動天下。以事戎狄。誠非所以垂恩中國。改元正時。由內及外也。萬民者。天之所生。天愛其所生。猶父母愛其子。一物有不得其所者。則天氣為之舛錯。況于人乎。故愛人者。必有天報。昔太王重人命而去邠。故獲上天之祜。夫戎狄者。四方之異氣也。蹲夷踞肆。與鳥獸無刖。若雜居中國。則錯亂天氣。汙辱善人。是以聖王之制。羈縻不絕而己。不以傷害中國也。今邊竟幸無事。宜當修仁行義。尚于無為。令家給人足。安業樂產。夫人道乂于下。則陰陽和于上。然後祥風時雨。覆被遠方。夷狄慕德。重譯而至矣。易曰。有孚盈缶。終來有它吉。言甘雨滿我之缶。誠來有我而吉已。夫以德勝人者昌。以力勝人者亡。今匈奴為鮮卑所殺。遠臧于史侯。河西去塞數千里。而欲乘其虛耗。利其微弱。是非羲之所出也。前太僕祭彤。遠出塞外。卒不見一胡。而兵已困矣。白山之難。不絕如綖。都護陷沒。士卒死者如積。迄今被其辜毒。孤寡哀思之心未弭。仁者念之。以為累息。柰何復欲襲其跡。不顧患難乎。今始徵發。而大司農調度不足。使者在道。分部督趣。上下相迫。民閒之急。亦已甚矣。三輔并涼少雨。麥根枯焦。牛死日甚。此其不合天心之效也。群僚百姓咸曰不可。陛下獨柰何以一人之計。充萬人之命。不卹其言乎。上觀天心。下察人志。足以知事之得矣[矣當作失]。臣恐中國不為中國。豈徒匈奴而已哉。陛下留聖恩。微還二將。休罷士卒。以順天心。（後漢魯恭傳。又略見袁宏後漢紀十二。） \\n 上疏 \\n 舉無遺策。動不失其中。（文選王仲宣誄注。） \\n 上疏諫盛夏斷獄 \\n 臣伏見詔書。敬若天時。憂念萬民。為崇和氣。罪非殊死。且勿案驗。進柔良。退貪殘。奉時令。所以助仁德。順昊天。致和氣。利庶民者也。舊制至立秋。乃行薄刑。自永元十五年以來。改用孟夏。而刺史太守。不深惟憂民息事之原。進良退殘之化。因以盛夏。徵召農人。拘對考驗。連滯無已。司隸典司京師。四方是則。而近于春月。分行諸部。託言勞來貧人。而無隱惻之實。煩擾郡縣。廉考非急。逮捕一人。罪延十數。（袁宏紀作有疑罪延及良人數十人。）上逆時氣。下傷農業。案易五月。妒用事。（袁宏紀作案易消息。四月乾卦用事。經曰。乾以美利利天下。又曰。時乘六龍以御天。五月姤卦用事。）經曰。后以施令誥四方。言君以夏至之日。施命令。止四方行者。所以助微陰也。行者尚止之。況于逮召考掠。（袁宏紀此下有擾百姓三字。）奪其時哉。比年水旱傷稼。人飢流　。今始夏。百穀權輿。陳氣胎養之時。自三月以來。陰寒不暖。物當化變。而不被和氣。月令。孟夏斷薄刑。出輕繫。行秋令。則苦雨數來。五穀不熟。又曰。仲夏挺重囚。益其食。行秋令。則草木零落。人傷于疫。夫斷薄刑者。謂其輕罪已正。丕欲令久繫。故時斷之也。（袁宏紀作謂正罪不欲令久繫。不謂可考正罪法也。故出輕繫。明不欲拘之也。）臣愚以為今孟夏之制。可從此令。其決獄案攷。皆以立秋為斷。以順時節。育成萬物。則天地以和。刑罰以清矣。（後漢魯恭傳。又略見袁宏後漢紀十六。） \\n 議奏斷獄以冬至前 \\n 夫陰陽之氣。相扶而行。發動用事。各有時節。若不當其時。則特隨而傷。王者雖質文不同。而茲道無變。四時之政。行之若一。月令周世所造。而所據皆夏之時也。其變者。唯正朔、服色、犧牲、徽號、器械而已。故曰殷因于夏禮。周因于殷禮。所損益。可知也。易曰。潛龍勿用。言十一月十二月。陽氣潛藏。未得用事。雖照[照當作煦]噓萬物。養其根荄。而猶盛陰在上。地凍水冰。陽氣否隔。閉而成冬。故曰履霜堅冰。陰始疑也。馴致其道。至堅冰也。言五月微陰始起。至十一月。堅冰至也。夫王者之作。因時為法。孝章皇帝深 \\n 魯恭　三 \\n 惟古人之道。助三正之微。定律著令。冀承天心。順物性命。以致時雍。然從變改以來。年歲不熟。穀價常貴。人不寍安。小吏不與國同心者。率入十一月得死罪賊。不問曲直。便即格殺。雖有疑罪。不復讞正。一夫吁嗟。王道為虧。況于眾乎。易十二月。（遠宏紀作十一月。中孚日。）君子以議獄緩死。可令疑罪。使詳其法。大辟之科。盡冬月乃斷。其立春在十二月中者。勿以報囚。如故事。（後漢魯恭傳。又略見袁宏後漢紀十六。） \\n 魯丕 \\n 丕字叔陵。恭弟。永平中為郡督郵功曹。建初元年舉賢良方正。對策高第。除議郎。遷新野令。擢青州刺史。坐事下獄免。元和初徵。再遷拜趙相。永元中遷東郡太守。歷陳留太守。坐事下獄免。復徵。再遷中散大夫。進侍中。免。永初中復徵。再遷侍中左中郎將。卒年七十五。 \\n 與賢良方正對策 \\n 政莫先于從民之所欲。除民之所惡。先教後刑。先近後遠。君為陽。臣為陰。君子為陽。小人為陰。京師為陽。諸夏為陰。男為陽。女為陰。樂和為陽。憂苦為陰。各得其所則和調。精誠之所發。無不感浹。吏多不良。在于賤德。而貴功欲速。莫能修長久之道。古者貢士。得其人者有慶。不得其人者有讓。是以舉者務力行。選舉不實。咎在刺史二千石。書曰。天工人其代之。觀人之道。幼則觀其孝順而好學。長則觀其慈愛而能教。設難以觀其謀。煩事以觀其治。窮則觀其所守。達則觀其所施。此所以核之也。民多貧困者急。急則致寒。寒則萬物多不成。去本就末。奢所致也。制度明則民用足。刑罰不中。則于名不下在。正名之道。所以明上下之稱。班爵號之制。定卿大夫之位也。獄訟不息。在爭奪之心不絕。法者。民之儀表也。法正則民愨。吏民凋弊。所從久矣。不求其本。浸以益甚。吏政多欲速。又州官秩卑而任重。競為小功。以求停取。生凋弊之俗。救弊莫若忠。故孔子曰。孝慈則忠。治姦詭之道。必明慎刑罰。孔子曰。導之以禮樂。而民和睦。說以犯難。民忘其死。死且忘之。況使為禮義乎。（袁宏後漢紀十六。） \\n 魯丕　四 \\n 上疏論說經 \\n 臣以愚頑。顯備大位。犬馬氣衰。猥得進見。論難于前。無所甄明。衣服之賜。誠為優過。臣聞說經者傳。先師之言。非從已出。不得相讓。相讓則道不明。若規矩權衡之不可枉也。難者必明其據。說者務立其義。浮華無用之言。不陳于前。故精思不勞。而道術愈章。法異者各令自說師法。博觀其義。覽詩人之旨意。察雅頌之終始。明舜禹皋陶之相戒。顯周公箕子之所陳。觀乎人文。化成天下。陛下既廣納謇謇。以開四聰。無令芻蕘。以言得罪。即顯巖穴。以求仁賢。無使幽遠獨有遣失。（後漢魯丕傳。） \\n 奏止趙王避疾學宮 \\n 臣聞禮。諸侯薨于路寢。大夫卒于適室。死生有命。非有逃避之典也。學宮傳五帝之道。修先王禮樂。教化之處。王欲廢塞。以廣游讌。事不可聽。（後漢魯丕傳。丕拜趙相。趙王商嘗欲避疾。便時移住學宮。丕止不聽。王乃上疏自言。詔書下丕。丕奏云云。詔從丕言。） \\n 胡滕 \\n 滕為南陽從事。歷大將軍西曹掾。 \\n 請比都官從事表 \\n 天子無外。乘輿所幸。便為京師。臣請荊州刺史比司隸。臣比都官從事。（御覽六百六引桂陽先賢畫讚。胡膫部南陽從事。遇大駕南巡。求索　猥。縢表云云。帝奇其才。悉許之。） \\n 劉毅 \\n 毅。齊武王曾孫。建初二年封平望侯。永元中坐事奪爵。永初中召入東觀。復故封。元初初拜議郎。 \\n 魯丕　胡滕　劉毅　五 \\n 上書請善太后注紀 \\n 臣聞易載羲農而皇德著。書述唐虞而帝道崇。故雖聖明。必書功放[放當作於]竹帛。流音於管絃。伏為[為當作惟]皇太后膺大聖之姿。體乾坤之德。齊蹤虞妃。比跡任姒。孝悌慈仁。允恭節約。杜絕奢盈之源。防抑逸欲之兆。正位內朝。流化四海。及元興延平之際。國無儲副。仰觀乾象。參之人譽。爰立陛下。為天下主。永安漢室。綏靜四海。又遭水潦。東州饑荒。垂恩元元。冠蓋交路。菲薄衣食。躬率群睛。損膳解駿。以贍黎苗。惻隱之恩。猶視赤子。克已引愆。顯揚仄陋。崇晏晏之政。敷在寬之教。興滅國。繼絕世。錄功臣。復宗室。追還徙人。蠲除禁錮。政非惠和。不圖于心。制非舊典。不方于朝。弘德洋溢。充塞宇宙。洪澤豐沛。漫洐八方。華夏樂化。戎狄混并。丕功著于大漢。碩惠加于生人。巍巍之業。可聞而不可及。蕩蕩之勳。可誦而不可名。古之帝王。左右置史。漢之舊典。世有注紀。夫道有夷崇。治有進退。若善政不述。細異輒書。是為堯湯負洪水大旱之責。而無熙假天下之美。高宗成王有雉雊迅風之變。而無中興康寍之功也。上考詩書。有虞二妃。周室三母。修行佐德。思不踰閾。未有內遭家難。外遇災害。賢總大麓。經營天物。功德巍巍若茲者也。宜令史官。著長樂宮注聖德頌。以敷官景燿。勒勳金石。懸之日月。攄之罔極。以崇陛下烝烝之孝。（後漢和熹鄧后紀。元初五年。平望侯劉毅以太后多德政。欲令早有注紀。上書安帝。） \\n 劉騊駼 \\n 騊駼。毅從弟。嗣父復爵臨邑侯。永初中召入東觀。除校書郎。有集二卷。 \\n 玄根賦 \\n 一足之夔。九頭之鶬。（文選江賦注。） \\n 戴金翠。珥珠璣。（文選洛神賦注。） \\n 前殿冬絺。（文選七啟注引玄想[想當作根]頌。） \\n 致垂棘以為墀。（文選顏延之元皇后哀冊文注。） \\n 芳林臻臻。朱竹離離。菱芡吐榮。若攄錦而布繡。（御覽九百七十五。） \\n 劉騊駼　六 \\n 素雁蜿蟺感清羽。玄鶴迴翔應徵宮。（北堂書鈔一百九引玄根頌。） \\n 上書諫鑄錢事 \\n 夫食者。乃有國之大寶。生民之至貴也。見比年已來。良田盡于蝗螟之口。杼軸空于公私之求。野無青草。室如懸鏧。所急朝夕之飧。所患靡鹽[鹽當作盬]之事。豈謂錢之鍥簿銖兩輕重哉。就使當令土礫化為[為字衍]南金。瓦變為和玉。沙石悉成隨珠。犬羊盡作孤白。絳繡盈堂。文綺縵野。使百姓渴無所飲。飢無所食。雖羲皇之純德。大禹之勤勞。周文之不暇。猶不能以保蕭牆之內。（蓺文類聚六十六。） \\n 與竇季瑋書 \\n 君嚼茹墳典。履公修行。（北堂書鈔。） \\n 與李子堅書 \\n 下車負乘。劇賊未擒。（文選范蔚宗後漢宦者傳論注。）吏民彊獷。比屋為賊。（又沈約齊安陸昭王碑注。） \\n 郡太守箴（一作崔瑗） \\n 有嬴驅除。焚舊典紀。蕩滅蕃畿。罷侯置守。奏[奏當作秦]發閭左。陳涉奮威。楚築乾溪。靈王不歸。征遐由近。不可[不可當作可不]肅祇。守臣司境。敢告執機。（蓺文類聚六。） \\n 大漢遵周。化洽九區。（文選赭白馬賦注。又陵機皇太子宴玄圃詩注。又趙至與稽茂齊書注。作遵因。） \\n 張敏 \\n 敏字伯達河閒鄚人。建初二年舉孝廉。四遷為尚書。永元中拜司隸校尉。遷汝南太守。坐事免。延平元年拜議郎。再遷。永初初為潁川太守。代周章為司空。 \\n 劉騊駼　張敏　七 \\n 駮輕侮法議 \\n 夫輕侮之法。先帝一切之恩。不有成科。班之律令也。夫死生之決。宜從上下。猶天之四時。有生有殺。若開相容恕。著為定法者。則是故設姦萌。生長罪隙。孔子曰。民可使由之。不可使知之。春秋之義。子不報讎。非子也。而法令不為之減者。以相殺之路不可開故也。今託義者得減。妄殺者有差。使執憲之吏。得設巧詐。非所以導（一作遵。）在醜不爭之義。又輕侮之比。寖以繁滋。至有四五百科。轉相顧望。彌復增甚。難以垂之萬載。臣聞師言。救文莫如質。故高帝去煩苛之法。為三章之約。建初詔書有改于古者。可下三公廷尉。蠲除其敝。（後漢張敏傳。建初中有人侮辱人父者。而其子殺之。肅宗貰其死刑而降宥之。自後因以為比永元中遂定其議。以為輕侮法。敏駮議。） \\n 復上疏議輕侮法 \\n 臣敏蒙恩。特見拔擢。愚心所不曉。迷意所不解。誠不敢苟隨眾議。臣伏見孔子垂經典。皋陶造法律原其本意。皆欲禁民為非也。未曉輕侮之法。將以何禁。必不能使人不相輕侮。而更開相殺之路。執憲之吏。復其姦枉。議者或曰。乎法當先論生。臣愚以為天地之性。唯人為貴。殺人者死。三代通制。今欲趣生。反開殺路。一人不死。天下受敝。記曰。利一害百。人去城郭。夫春生秋殺。天道之常。春一物枯即為災。秋一物華即為異。王者承天地。順四時。法聖人。從經筆。願陛下留意下民。考尋利害。廣令平議。天下幸甚。（後漢張敏傳。議寢不省。敏復上疏。和帝從之。又略見通典一百六十六。御覽四百五十二。） \\n 應順 \\n 順字仲華。汝南南頓人。建初中舉孝廉。為尚書郎。轉右丞。出為冀州刺史。再遷東平相。永元中歷左馮翊（見陳寵傳。）河南尹。拜將作大匠。 \\n 上言宜給計吏舍館 \\n 百郡計吏。觀國之光。而舍逆旅崎嶇私館。直　衣物。弊配暴露。朝會邈遠。事不肅給。昔霸國盟主耳。舍諸侯于隸人。子產以為大譏。況今四海之大。而百無乎。（續漢百官志二注補引漢官。永元十年。應順上言。） \\n 應順　應奉　八 \\n 應奉 \\n 奉字世叔。順曾孫。桓帝時。四府舉和堪將帥。拜武陵太守。坐事。免。尋為司隸校尉。引疾退。有洞序九卷。 \\n 理李膺等疏 \\n 昔秦人觀竇于楚。昭奚恤蒞以群賢。梁惠王瑋其昭乘之珠。齊威王答以四臣。夫忠賢武將。國之心膂。竊見左校施刑徒。前廷尉馮緄、大司農劉祐、河南尹李膺等。執法不撓。誅舉邪臣。肆之以法。眾庶稱宜。昔季孫行父親逆君命。逐出莒僕。于舜之功。二十之一。今膺等投身彊禦。畢力致罪。陛下既不聽察。而猥受譖訴。遂令忠臣。同愆元惡。自春迄冬。不蒙降恕。遐邇觀聽。為之歎息。夫立政之要。記功忘失。是以武帝捨安國于徒中。宣帝徵張敞于亡命。緄前討蠻荊。均吉甫之功。祐數臨督司。有不吐茹之節。膺著威幽并。遣愛度遼。今三垂蠢動。王旅未振。易稱雷雨作解。君子以赦過宥罪。乞原膺等。以備不虞。（後漢李膺傳。） \\n 上書諫立后 \\n 臣聞周納狄女。襄王出居于鄭。漢立飛燕。成帝胤嗣泯絕。母后之重。興廢所因。宜思關睢之所求。遠五禁之所忌。（後漢應奉傳。） \\n 應劭 \\n 劭字仲遠。一作仲援。又作仲瑗。奉子。靈帝時舉孝廉。辟車騎將軍何勒掾。以高第出為營陵令。遷太山太守。興乎初。棄郡奔袁紹。有漢書集解二十四卷。漢朝駮議三十卷。筆略論五卷。漢官儀十卷。風俗通義三十一卷。集四卷。 \\n 貢藥物表 \\n 臣劭居[居當作言]。郡舊因計吏獻藥。闕而不修。慚悖[悖當作悸]交集。無辭日久[日久當作自文]。今道少通。謹遣五官孫艾貢茯苓十斤。紫芝六枝。鹿茸五斤。五味一斗。計吏發行。輒復表貢。（御覽九百八十四。） \\n 應劭　九 \\n 奏上刪定律令 \\n 夫國之大事。莫尚載籍。載籍也者。決嫌疑。明是非。賞刑之宜。允獲厥中。俾後之人。永為監焉。故膠東相董仲舒。老病致仕。朝廷每有政議。數遣廷尉張湯親至陋巷。問其得失。于是作春秋決獄二百三十二事。動以經對。言之詳矣。逆臣董卓。蕩覆王室。典憲焚燎。靡有孑遺。開辟以來。莫或茲酷。今大駕東邁。巡省許都。拔出險難。其命惟新。臣累世受恩。榮祚豐衍。竊不自揆。貪少云補。輒撰具律本章句、尚書、舊事、廷尉板令、決事比例、司徒都目、五曹詔書及春秋斷獄。凡二百五十篇。獨去復重。為之節文。又集駮議三十篇。以類相從。凡八十二事。其見漢書二十五漢記四。皆刪敘潤色。以全本體。其二十六博採古今　瑋之士。文章煥炳。德義可觀。其二十七臣所創造。豈繫自謂。必合道衷。心焉憤邑。聊以藉手。昔鄭人以乾鼠為璞。鬻之于周宋愚夫亦寶燕石。緹緁十重。夫睹之者掩口盧胡而笑。斯文之族。無乃類旃。左氏實云。雖有姬姜絲麻。不棄憔悴菅蒯。蓋所以代匱也。是用敢露頑才。廁于明哲之末。雖未足綱紀國體。宣洽時雍。庶幾觀察。增闡聖聽。惟因萬機之餘暇。游意省覽焉。（後漢應劭傳。晉書刑法志。） \\n 駮韓卓募兵鮮卑議 \\n 鮮卑隔在漠北。犬羊為群。無君長之帥。盧落之居。而天性貪暴。不拘信義。故數犯障塞。且無寍歲。吏民創禁。不與交關。唯至。互市。乃來靡服。苟欲中國珍貨。非為畏威懷德。計獲事足。旋踵為害。是以朝家外而不內。蓋為此也。往者匈奴反叛。度遼將軍馬續烏桓校尉王元發鮮卑五千餘騎。又威武太守趙沖亦率鮮卑。征討叛羌。斬獲醜虜。既不足言。而鮮卑越溢。多為不法。裁以軍令。則忿戾作亂。制御小緩。則陵掠殘害。劫居人。鈔商旅。噉人牛羊。略人兵馬。得賞既多。不肯去。復欲以物買鐵。邊將不聽。便取縑帛。聚欲燒之。邊將恐怖。畏其反叛。辭謝撫順。無故拒違。今狡寇未殄。而羌為巨害。如或致悔。其可追乎。臣愚以為可募隴西羌胡守善不叛者。簡其精勇。多其牢賞。太守李參。沈靜有謀。必能獎厲。得其死力。當思漸消之略。不可倉卒望也。（後漢應劭傳。又略見蓺文類聚六十六引漢名臣奏。） \\n 應劭　十 \\n 鮮卑胡市義 \\n 太尉屬應劭等議。以為鮮卑隔在漠北。犬羊為群。無君長帥廬落之居。又其天性。貪而無信。故自漢興于茲。數犯障塞。且無寍歲。吏民創禁。不與交關。唯至胡市。乃成靡服。非畏威懷德。實玩中國珍異之故耳。（蓺文類聚六十五引漢名臣奏。） \\n 追駮尚書陳忠活尹次史玉議 \\n 尚書稱天秩有禮。五服五章哉。天討有罪。五刑五用哉。而孫卿亦云。凡制刑之本。將以禁暴惡。且懲其末也。凡爵列官秩。賞慶刑威。皆以類相從。使當其實也。若德不副位。能不稱官。賞不酬功。刑不應罪。不祥莫大焉。殺人者死。傷人者刑。此百王之定制。有法之成科。高祖入關。雖尚約法。然殺人者死。亦無寬降。夫時化則刑重。時亂則刑輕。書曰。刑罰時輕時重。此之謂也。今次玉公以清時。釋其私憾。阻兵安忍。僵屍道路。朝恩在寬。幸至冬獄。而初軍愚狷。妄自投斃。昔召忽親死子糾之難。而孔子曰。經于溝瀆。人莫之知。朝氏之父。非錯刻峻。遂能自隕其命。班固亦云。不如趙母指括以全其宗。傳曰。僕妾感慨而致死者。非能義勇。顧無慮耳。夫刑罰威獄。以類天之震燿殺戮也。溫慈和惠。以放天之生殖長育也。是故春一草枯則為災。秋一木華亦為異。今殺無罪之初軍。而活當死之次玉。其為枯華。不亦然乎。陳忠不詳制刑之本。而信一時之仁。遂廣引八議求生之端。夫親故賢能功貴勤賓豈有次玉。當罪之科哉若乃小大以情。原心定罪。此為求生。非謂代死。可以生也。敗法亂政。悔其可追。（後漢應劭傳。） \\n 應劭　十一 \\n 舊名諱議 \\n 周穆王名滿。晉厲公名州滿。是同名不諱。（春秋成十年正義。　案。集解及成十八年經作州蒲。蓋六朝本相承寫誤。） \\n 營陵令到官移書中約吏民 \\n 到聞此俗。舊多淫祀。靡財妨農。長亂積惑。其侈可忿。其愚可愍。昔仲尼不許子路之禱。晉悼不解桑林之崇。死生有命。吉凶由人。哀哉黔黎。漸染堂謬。豈樂也哉。莫之徵耳。今條下禁。申約吏民。為陳利害。其有犯者。便收朝廷。若私遺脫。彌彌不紀。主者髡截。歎無及已。城陽景王。縣甚尊之。惟王弱冠。內侍帷幄。呂恣氏恣睢。將危漢室。獨見先識。權發酒令。抑雅[雅當作邪]扶正。忠義洪毅。其歆禋祀。禮亦宜之。至于駕乘。烹殺介優。男女雜錯。是何謂也。三邊分挐。師老器弊。朝廷旰食。百姓囂然。禮興在有。年饑則損。自今聽歲再祀。備物而已。得殺牛。遠迎他倡。賦會宗落。造設紛華。方廉察之。明為身計。而復儹失。罰與上同。明除見處。勿後中覺。（風俗通九。） \\n 風俗通義序 \\n 昔仲尼沒而微言闕。七十子喪而大義乖。重遭戰國。約從連橫。好惡殊心。真偽紛爭。故春秋分為五。詩分為四。易有數家之傳。並以諸子百家之言。紛然殽亂。莫知所從。漢興。儒者競（一本作興。）復。比誼會意。為之章句。家有五六。皆析文便辭。彌以馳遠。綴文之士。雜襲龍鱗。訓注說難。轉相陵高。積如丘山。可謂繁富者矣。而至于俗間行語。眾所共傳。積非習貫。莫能原察。今至室大壞。九州幅裂。亂靡有定。生民無幾。私懼後進。益以迷昧。聊以不才。舉爾所知。方以類聚。凡三十一卷。謂之風俗通義。言通于流俗之過謬。而事該之于義理也。風者。天氣有寒煖。地形有險易。水泉有美惡。草木有剛柔也。俗者。含血之類。像之而生。故言語歌謳。異聲鼓舞。動作殊形。或直或邪。或善或淫也。聖人作而均齊之。咸歸于正。聖人廢則還其本俗。尚書。天子巡狩。至于岱宗。覲諸侯。見百年。命大師陳詩。以觀民風 \\n 應劭　十二 \\n 俗。孝經曰。移風易俗。莫善于樂。傳曰。百里不同風。千里不同俗。戶異政。人殊服。由此言之。為政之要。辯風正俗。最其上也。周秦常以歲八月遣輶軒之使。采異代方言。還奏籍之。藏于秘室。及嬴氏之亡。遺脫漏棄。無見之者。蜀人嚴君平有千餘言。林閭翁孺才有梗概之法。揚雄好之。天下孝廉。衛座交劊。周章質問。以次注續。二十七年。爾乃至[至當作治]正。凡九千字。其所發明。猶未若爾雅之閎麗也。張竦以為懸諸日月不刊之書。予實頑闇。無能述演。豈敢比隆于斯人哉。顧惟述作之功。故聊光啟之耳。昔客為齊王書者。王問畫孰最難。孰最易。曰。犬馬最難。鬼魅最易。犬馬旦幕在人之前。不類不可。類之故難。鬼魅無形。無形者不見。不見故易。今俗語雖云浮淺。然賢愚所共咨論。有似犬馬。其為難矣。并綜事宜于今者。孔子稱幸苟有過。人必知之。俾諸明哲。幸詳覽下焉。（風俗通元刻本。） \\n  \\n 　 \\n  \\n   \\n  "}
{"章节": "全後漢文卷三十四", "正文": "　 \\n 全後漢文卷三十四 \\n 　 \\n  \\n 烏程嚴可均校輯 \\n 應劭二 \\n 漢官儀上 \\n 太傅。古官也。周成王時康叔為之。高后元年初用王陵。金印紫綬。八年省。哀帝元壽二年復置。位在三公上。世祖中興。特遣使者備禮。徵故密令卓茂。策曰。（案。北堂書鈔引作卓茂甲申策書。）前密令桌茂。束身自修。執節純固。（案。北堂書鈔引有前密令下十三字。無下文夫士二字。又束身作束髮。）夫士誠能為人所不能為。名冠天下。當受天下重賞。故武王誅紂。封比干之墓。表商容之閭。今以茂為太傳。（案。文選任彥升為范尚書讓吏部封侯表注引作特擢盛德南陽卓茂為太傅。）封宣德侯。（北堂書鈔設官部。蓺文類聚職官部。太平御覽職官部。　案。此條引俱作應劭漢官。唯文選注引作漢官儀。下文凡言漢官者。上皆有應劭二字。） \\n 傅者。覆也。（續漢百官志一補注。） \\n 應劭　一 \\n 明帝甲辰策書曰。高密侯鄧禹。元功之首。其以禹為太傅。（北堂書鈔設官部。　案。此條引作漢官。） \\n 和帝丁酉策書曰。故太尉鄧彪。元功之族。三讓彌高。海內歸仁。為群賢首。其以彪為太傅。（案。北堂書鈔。初學記。蓺文類聚俱引作太尉。）錄尚書事。百官總巳以聽。庶得專位內之事。（北堂書鈔設官部。初學記職官部。蓺文類聚職官部。太平御覽職官部兩引。） \\n 殤帝策曰。張禹三世在位。黃髮罔愆。忠孝彌篤。其以禹為太傅。錄尚書事。百官總已以聽。（北堂書鈔設官部兩引。） \\n 沖帝丁酉策書曰。舅氏輔翼股肱。三公國之楨幹。朝廷取正。以成斷金。太尉趙峻。三世常典機衡。（案。太平御覽引作樞衡。）有匪石不二之心。大司農李固。公族之苗。忠直不回。有史魚之風。今以峻為太傅。固為太尉。與大將軍冀參錄尚書事。（北堂書鈔設官部兩引。初學記職官部。蓺文類聚職官部兩引。太平御覽職官部兩引。） \\n 靈帝策書曰。故太尉陳蕃。忠亮蹇諤。有不吐茹之節。司徒胡廣。惇德允元。五世從政。今以蕃為太傳。與廣參錄尚書事。（蓺文類聚職官部。太平御覽職官部。） \\n 太師。太傅。太保。皆古官也。（初學記職官部。） \\n 太師。古官也。平帝元年孔光以太傅見授。詔太師無朝。十日一賜餐。賜靈壽杖。省中施坐置几。太師入省中用杖。自是而□。（續漢百官志志一補注。　案。三公。太師在太傅前。後漢省大師大保。唯置太傅。今改列于後。　又案。此條末□。今本作闕字。乃校者所記。而後來誤入正文也。今訂正。） \\n 孝平皇帝元始元年。太后詔曰。太師光。今年老有疾。俊乂大臣。惟國之重。書曰。無遺老成。國之將興。尊師重傅。其令太師無朝。十日一賜餐。賜以靈壽杖。黃門令為太師于省中施坐置几。太師入省用杖焉。（北堂書鈔設官部。初學記職官部。太平御覽職官部。） \\n 平帝元始元年孔光以太師見授。太后詔曰。太師先聖之後。道術通明。（案。北堂書鈔又引作先師之子。德行純淑。）宜居四輔職。訓導帝躬。（北堂書鈔設官部。初學記職官部。） \\n 應劭　二 \\n 太保。古官也。保養也。（北堂書鈔設官部。蓺文類聚職官部。太平御覽職官部。） \\n 太尉。秦官也。武帝更名大司馬。（後漢書光武紀注。　案。通典職官云。應劭漢官謂太尉為周官。非也。與此異。） \\n 武帝元狩四年置大司馬。以冠將軍之號。而無印綬。（北堂書鈔設官部。） \\n 元狩六年罷太尉。法周制置司馬。時議者以為漢軍有官侯千人司馬。故加大為司馬。所以則異大小司馬之號。（續漢百官志一補注。） \\n 三司之職。司馬主兵。漢承秦曰太尉。武帝改曰大司馬。無印綬。官兼加而已。世祖改曰太尉。（太平御覽職官部。　案。引作漢官序。） \\n 張衡云。（案。太平御覽引作河閒相張衡說。）明帝更司馬司空府。欲復更太尉府。（案。太平御覽引作明帝以為司徒司空府已榮。欲更治太尉府。）時公南陽趙熹也。（案。太平御覽引有南陽二字。）酉曹椽安眾鄭均。素好名節。以為朝廷新造北宮。整飭官寺。旱魃為虐。民不堪命。曾無殷湯六事周宣雲漢之辭。今府本館陶公主第舍。員職既少。自足相容。熹表陳之。即聽許。其冬。臨辟雍。歷二府。見皆壯麗。而太尉府獨卑陋。顯宗東顧歎息曰。椎牛縱酒。勿令乞見為宰。時憲[憲當作　]子世為侍中驂乘。歸具白之。　以為恨。頻譴責均。均自劾去。道發病亡。（續漢百官志一補注。太平御覽職官部。） \\n 章帝詔曰。司空牟融。典職六年。勤　不怠。其以融為太尉。錄尚書事。（北堂書鈔設官部。蓺文類聚職官部兩引。太平御覽職官部兩引。） \\n 殤帝策書曰。司徒徐防。以臺閣機密。施政牧守。其以防為太尉。錄尚書事。百官總巳以聽。（蓺文類聚職官部。） \\n 太尉司徒司空長史。秩比千石。號為毗佐三台。助成鼎味。（太平御覽職官部。） \\n 東西曹掾比四百石。餘掾比三百石。賊曹主盜賊之事。（後漢書銚期傅注。） \\n 決曹主罪法事。（後漢書王霸傳。） \\n 官騎二十二人。（續漢百官志一補注。） \\n 應劭　三 \\n 王莽時議。以漢無司徒官。故定三公之號。曰大司馬大司徒、大司空。世祖即位。因而不改。（續漢百官志一補注。） \\n 漢儀曰。司徒府與蒼龍闕對。厭于尊者。不敢號府。應劭曰。此不然。丞相舊位。在長安時。有四出門。隨時聽事。明帝東京。本欲依之。迫于太尉司空。但為東西門耳。每國有大議。天子車駕。親幸其殿。（百官志一補注。通典職官。　案。應劭曰以下是漢官儀之文。） \\n 相國丞相。皆六國時官。（通典職官。） \\n 丞相有疾。御史大夫三日一問起居。百官亦如之。（案。蓺文類聚引作百條亦然。） \\n 朝廷遣中使太醫高手。膳羞絡繹。及瘳視事。尚書令若光祿大夫。賜以養牛上尊酒。（蓺文類聚職官部。太平御覽職官部。） \\n 丞相見免。乘騩馬自府歸。（說文繫傅十九。） \\n 武帝置丞相司直。元壽二年改丞相為大司徒。司直仍舊。今省。（後漢書光武紀注。） \\n 司徒府掾屬三十一人。秩千石。令史及御屬三十六人。（後漢書光武紀注。　梁冀傳注。） \\n 綏和元年罷御史大夫官。法周制初置司空。議者又以縣道官獄司空。故覆加大為大司空。亦所以別大小之文。（續漢百官志一補注。） \\n 御史大夫、尚書令、司隸校尉、皆專席。號三獨坐。（後漢書王常傳注。） \\n 大司空朱博秦。高皇帝置御史大夫。位次丞相。（北堂書鈔設官部。） \\n 司空騎吏以下皁就　。因秦水行。今漢家火行。宜總絳　。（太平御覽服章部。） \\n 三公聽採長史臧否。人所疾苦。還條秦之。是為舉謠言也。頃者舉謠言屬令史。都會殿上。主者大言州郡行狀云何。善者同聲稱之。不善者默爾銜枚。（後漢書蔡邕傳注。范滂傳注。） \\n 今司徒太尉下書州郡。文皆稱公。蓋倉頡作書。自環者謂之私。背私者謂之公。（案。通典職官經下有韓子曰背私曰公七字。）春秋九命作宰。天子御坐即起。其興（案。其興當作輿。見通典。）為下。凡拜。天子臨軒。六百石以 \\n 應劭　四 \\n 上悉會。直事卿贊。御史授。（案。當脫印綬二字。見通典。）公三讓。然後乃受之。漢禮儀曰。天子稱尊號曰皇帝。言曰制。補制言曰詔。稱民有言有辭曰陛下。今皆施行。詩云。肅肅王命。仲山甫將之。邦國若不。仲山甫明之。詔令之義。三公三人以承君。蓋由鼎有足。故易曰鼎象也。（北堂書鈔設官部。案。通典職官引作鼎足三者。三光也。） \\n 群臣上書。公卿校尉諸將不言姓。凡制書皆稱璽封。尚書令重封。惟赦贖令司徒印。露布州郡也。（後漢書鮑昱傳注。） \\n 世祖詔。（案。北堂書鈔引作中興甲寅詔書。）方今選舉。賢佞朱紫錯用。丞相故事。四科取士。一曰德行高妙。志節清白。二曰學通行修。經中博士。三曰明達法令。足以決疑。能案章覆問。文中御史。四曰剛毅多略。遭事不惑。明足以決。才任三輔令。皆有孝悌廉公之行。自今以後。審四科辟召。及刺史二千石察茂才尢異孝廉之吏。務盡實覈選。擇英俊賢。行廉潔平。端于縣邑。務授試以職。有非其人。臨計過署。不便習官事。書疏不端正。不如詔書。有司奏罪名。並正舉者。又舊河隄謁者。世祖改以三府掾屬為謁者領之。遷超御史中丞刺史。或為小郡監察。黎陽謁者。世祖以幽并州兵驕[驕當作騎]定天下。（案。後漢書竇憲傳注引作光武中興。又定上有克字。）故于黎陽立營。以謁者監之。兵騎千人。復除甚重。謁者任輕。多放情態。順帝改用公解府掾有清名威重者。遷起[起當作超]牧守焉。（續漢百官志一補注。北堂書鈔設官部。　案。後漢書和帝紀注。太平御覽治道部。引作建初八年十二月己未詔書。文略同。唯無河隄謁者以下一段。） \\n 三公府有長史一人。（後漢書梁冀傳注。） \\n 將軍。周官也。趙王以李牧為將軍破秦。始受大名。王翦灌嬰並為之。（北堂書鈔設官部。） \\n 將軍。周官也。漢興。置大將軍。位丞相上。（北堂書鈔設官部。） \\n 和帝以竇憲為大將軍。乃冠三公。（太平御覽職官部。） \\n 梁冀為大將軍。以三世姻媾援立之功。公卿希旨。上比周霍。舉高第茂才官屬。皆倍餘府。（太平御覽職官部。） \\n 應劭　五 \\n 鼓吹二十人。非常員。舍人十人。（續漢百官志一補注。通典職官。） \\n 鼓吹為國盤娛。禦侮爪牙。（北堂書鈔儀飾部。） \\n 漢興。置驃騎將軍。位次丞相。是以漢百官志云。驃騎將軍秩軍秩與大將軍同。（北堂書鈔設官部。太平御覽職官部。） \\n 章帝以元舅馬防為車騎將軍。服銀印青綬。位在卿上。絕席。（續漢輿服志下補注。北堂書鈔設官部。太平御覽職官部。） \\n 和帝以竇憲為車騎將軍。賜金印紫綬。位次司空。（續漢輿服志下補注。北堂書鈔設官部。） \\n 武帝西征西夷。有前後左右將軍。為國爪牙。所以揚示威靈。折衝萬里。（北堂書鈔設官部。） \\n 度遼將軍。孝武皇帝初用范明友。明帝十八年（案。當云八年以中郎將吳常。見明帝紀。）行度遼將軍事。安帝元初元年置真。銀印青綬。秩二千石。長史司馬六百石。（續漢百官志一補注。） \\n 度遼將軍屯五原曼柏縣。（後漢書安帝紀注。） \\n 將軍掾屬二十九人。中大夫無員。令史四十一人。（後漢書東平憲王傳注。） \\n 太常古官。書曰伯夷。典朕三禮。帝曰咨伯。汝作秩宗。百官公卿表云。太常古官。云伯夷也。（北堂書鈔設官部。） \\n 太常。古官也。書曰伯夷。欲令國家盛大。社稷常存。故稱太常。以列侯為之。重宗廟也。（後漢書光武紀注。北堂書[書下脫鈔字]設官部。） \\n 北海周澤為太常。齋有疾。其妻憐其年老被病。窺內問之。澤大怒。以為干齋。掾吏叩頭爭之。不聽。遂取送詔獄。並自劾謝。議者非其激發不實。諺曰。居世不諧為太常妻。一歲三百六十日。三百五十九日齋。一日不齋醉如泥。既作事。復低迷。（初學記職官部。蓺文類聚職官部。太平御覽職官部。） \\n 卿。彰也明也。言當背邪向正。彰有道德。（北堂書鈔設官部） \\n 應劭　六 \\n 太史令屬太常。（漢張衡傳注引有此二字。）秩六百石。掌天時星厤。凡歲奏新年厤。凡國祭祀喪娶之事。奏良曰。國有瑞應災異。掌記之。（後漢書張衡傳注。太平御覽職官部。　案。太平御覽引作應劭曰。） \\n 太史令秩六百石。望郎三十人。掌故三十人。昔在顓頊。南正重司天。火正黎司地。唐虞之際。分命羲和厤象。日月星辰。敬授民時。至于夏后。殷周世序其官。皆精研術數。窮神知化。當春秋時。魯有梓慎。晉有卜偃。宋有子韋。鄭有裨寵。觀乎天文。以察時變。其言屢中。有備無害。漢興。甘石、唐都、司馬父子。抑亦次焉。末塗偷進。苟忝茲階。既闇侯望。競飭邪偽。以凶為吉。莫之懲糾。（太平御覽職官部。案。引應劭曰。） \\n 張溫字伯慎。穰人也。封元鄉侯。太史奏言。有大臣誅死。董卓取溫。笞殺于市而厭之。（後漢書竇武傳注。） \\n 博士。秦官也。博者通博古今。士者辨于然否。（案。蓺文類聚太平御覽引有博者以下十二字。）孝武建元五年（案朱浮傳注引作武帝無年字）初置五經博士。秩六百石。（案。太平御覽引有此四字。）後增至十四人。太常差次有聰明威重者一人為祭酒。總領綱紀。其舉狀曰。生事愛敬。喪沒如禮。通易、尚書、孝經、論語。兼綜載籍。窮微闡奧。隱居樂道。不求聞達。身無金痍痼　疾。世六屬不與妖惡交通。王侯賞賜。行應四科。經任博士。下言某官某甲保舉。（後漢書朱浮傅注。蓺文類聚職官部。太平御覽職官部。） \\n 光武中興。恢宏稽古。易有施孟、梁邱賀、京房。書有歐陽和伯、夏侯勝、建。詩有申公、轅固、韓嬰。春秋有嚴彭祖顏安樂。禮有戴德、戴勝。凡十四博士。太常差選有聰明威重一人為祭酒。總領綱紀也。（後漢書徐防傳注。） \\n 漢置博士祭酒一人。秩六百石。（唐六典二十一。） \\n 文帝博士七十餘人為待詔。博士朝服元端。章甫冠。（唐六典二十一。） \\n 博士入平尚書。出部刺史。諸侯相次。轉諫大夫。（北堂書鈔設官部。） \\n 博士限年五十以上。（後漢書楊仁傳注。） \\n 應劭　七 \\n 秘書監一人。秩六百石。（後漢書桓帝紀注。唐六典十。） \\n 大予樂令一人。秩六百石。（後漢書明帝紀注。） \\n 置陵園令食監各一人。秩皆六百石。（後漢書皇后紀注。） \\n 憲陵園丞秩三百石。陽陵令秩六百石。（後漢書段熲傳注。） \\n 丞皆選孝廉郎年少薄伐者。遷補府長史都官令候司馬。（續漢百官志一補注。） \\n 光。明也。祿、爵也。勳。功也。言光六[六當作祿]典郎謁諸虎賁羽林。舉不安得。賞不失勞。故曰光祿勳。（太平御覽職官部。） \\n 光祿勳有南北廬主事。三署主事。（案。後漢書張霸傳注光祿勳主事。見漢官儀。） \\n 于諸郎之中。察茂才高第者為之。秩四百石。次補尚書郎。出宰百里。（唐六典一。） \\n 光祿有主簿。（唐六典十五。） \\n 光祿舉敦厚質樸、遜讓、節儉。此為四行。（後漢書吳祐傳注。范滂傳注。） \\n 五官中郎將。秦官也。秩比二千石。三署郎屬焉。（太平御覽職官部。） \\n 五官左右中郎將秦官也。秩比二千石。皆主更直。執戟宿衛。（北堂書鈔設官部） \\n 郎中令。屬官有五官中郎將。左右中郎將。曰三署。中各有中郎、議郎、侍郎、郎中。皆無員。外多至千人。主執越衛宮陛。及諸虎賁羽林。郎皆屬焉。謂之郎中令者。言領諸郎而為之長。（初學記職官部。案。續漢志無郎中令。） \\n 三署謂五官署也。左右署各置中郎將以司之。郡國舉孝廉以補三署郎。年五十以上屬五官。其次分在左右署。凡有中郎、議郎、侍郎郎中、四等。無員。（後漢書和帝紀注。） \\n 建武二十四年。遣中郎將段郴迎單于于五原塞。（北堂書鈔設官部。） \\n 應劭　八 \\n 虎賁中郎將。古官也。書稱武王伐紂。戎車三百兩。虎賁八百人。擒紂于牧之野。言其猛怒如虎之奔赴也。孝武建元三年初置期門。（案。順帝紀注引有孝武以下十字。北堂書鈔引作孝武皇帝初置期門。）平帝元始元年更名虎賁郎。（案。白帖七十五引更名虎賁中郎將。）古有勇者孟賁。改奔為賁。中郎將冠兩鶡尾。（案。太平御覽服章部引冠下有插字。）鶡。鷙鳥中之果勁者也。每所攫撮。應爪摧碎。闕不死不止。（案。北堂書鈔引有闕下五字。）鶡尾。上黨所貢也。（後漢書順帝紀注。北堂書鈔設官部。初學記服食部。太平御覽職官部。服章部。） \\n 虎賁中郎將衣紗穀禪衣。虎錦褲。餘郎亦然。（漢書江充傳注北堂書鈔衣冠部兩引。初學記寶器部。太平御覽服章部兩引。布帛部。） \\n 虎賁千五百人。戴鶡尾。屬虎賁中郎將。（後漢書光武紀注。） \\n 武帝太初元年初置建章營騎。後更名羽林。以天有羽林之星。故取名焉。又取從軍死事之子孫。養羽林官。教以玉兵。號曰羽林孤兒。光武中興。以征伐之士勞苦者為之。故曰羽林士。（後漢書順帝紀注。） \\n 羽林者。言其為國羽翼。如林盛也。皆冠鶡冠。一名為嚴郎。言其侮禦嚴厲。其後簡取五營高才。列為左右監。羽林父死子繼。與虎賁同。（廣韻九慶注。太平御覽職官部。） \\n 羽林郎出補三百石丞尉。自占丞尉。小縣丞尉三百石。其次四百石。比秩為真。皆所以優之。（後漢書和帝紀注。） \\n 羽林左監主羽林八百人。右監主九百人。（後漢書安帝紀注。） \\n 羽林左騎秩六百石。領羽林。屬光祿勳。（後漢書曹　傳注。） \\n 光祿大夫秩比二千石。不言屬光祿熏。（案。蓺文類取引有引六字。）光祿勳門外特施行馬。以旌刖之。（蓺文類聚職官部。白帖七十五。） \\n 成帝時。王延世以校尉領河隄。語曰。（案。語當作詔。）東郡決河。流漂二州。校尉延世。隄防立塞。改為河平元年。惟延世長于計策。功費約省。以延世為光祿大夫。秩二千石。（北堂書鈔設官部。） \\n 天子二十七大夫。職在言議。毗亮九卿。無員。多至數十人。（北堂書鈔設官部。） \\n 應劭　九 \\n 豋高能作賦。可以為大夫。感物造端。才知深美。可與國事。故舉為列大夫。古者諸侯卿大夫交接鄰國。以微言相感。當揖讓之時。必稱時（案。時當作詩。）以喻其志。別賢不肖而觀盛衰焉。（北堂書鈔設官部。） \\n 議郎。郎中。秦官也。議郎秩比六百石。特徵賢良方正敦朴有道。第公府掾試博士者拜郎中。（北堂書鈔設官部。） \\n 議郎十二人。秩比六百石。不屬署。不直事侍御史。遷補博士諸侯王郎中令。（北堂書鈔設官部。） \\n 謁者僕射。泰官也。僕。主也。古者重武事。每官必有主射以督課之。（後漢書光武紀注。北堂書鈔設官部。） \\n 孝明皇帝丁酉詔書曰。謁者堯之尊官。所以試舜于四門。（北堂書鈔設官部。） \\n 明帝詔書。昔燕太子使荊軻劫始皇。變起兩楹之閒。其後謁者之引客。持匕首劍刺腋。高祖偃武行文。故易之以版。（北堂書鈔設官部。） \\n 謁者皆著緗績大冠。白絹單衣。（北堂書鈔衣冠部。太平御覽服章部。） \\n 謁者三十人。秩四百石。掌報章奏事。及喪弔祭享。（北堂書鈔設官部。） \\n 謁者三十五人。以郎中秩滿歲稱給事。未滿歲稱灌謁者。（後漢書雷義傳注。） \\n 舊河隄謁者居之。（水經注濟水。） \\n 公車司馬令。周官也。秩六百石。冠一梁。掌殿司馬門。夜徼宮中。天下上事及闕下。（案。和帝紀注引作諸上書詣闕下者。皆集奏之。）凡所徵召。皆總領之。李郃以公車司馬入為侍中。（漢書百官公卿表注。後漢書光武紀注。和帝紀注。三輔黃圖二。北堂書鈔設官部。太平御覽職官部。） \\n 北宮衛士令一人。秩六百石。（後漢書譙元傳注。） \\n 凡居宮中。皆施籍于掖門。案姓名。當入者。本官為封棨。傳審印信。然後　受之。（後漢書竇武傳注。） \\n 崇賢門內德陽殿。（後漢書順帝紀注。） \\n 應劭　十 \\n 未央、大廄、長樂、承華等廄令（案。文選東京賦注引漢有承華廄。）皆秩六百石。（後漢書和帝紀注。三輔黃圖六。） \\n 牧師諸苑三十六所。分置西北邊。分養馬三十萬頭。（後漢書百官公卿表注。後漢書和帝紀注。） \\n 廷尉丙案上御史臺。（通典職官。） \\n 光武時有以疑獄見廷尉曹史張禹。所問輒對。處當詳理。于是冊免廷尉。以禹代之。雖越次而授。料足以厲其臣節也。（通典職官。太平御覽職官部。） \\n 秦置典客。掌諸侯及歸義蠻夷。漢因之。景帝更名大行令。武帝改曰大鴻臚。（初學記職官部。） \\n 鴻臚。景帝置。（北堂書鈔設官部。） \\n 皇帝延諸侯王賓王諸侯。皆屬大鴻臚。故其薨。秦其跡。賜與謚及哀策誄文。（通典職官。） \\n 昔唐虞賓于四門。此則禮賓之制。鴻臚之任亦同。（初學記職官部。） \\n 宗正卿秩中二千石。（後漢書安帝紀注。） \\n 長公主傅一人。私府長一人。食官一人。永巷長一人。家令一人。秩皆六百石。各有員吏。而鄉公主傅一人。秩六百石。僕一人。六百石。家乘一人。三百石。（後漢書皇后紀注。） \\n 長公主官屬。傅一人。員吏五人。騶僕射五人。私府食官永巷長令各一人。（後漢書鄧晨傳注。） \\n 大司農。古官也。唐虞。分命羲和四子。敬授民時。高祖受命。懲秦之弊。與民休息。逮至文景。國家無事。家給人足。京師之錢。累一日巨萬。貫朽而不可校。太倉之栗。陳陳相因。充溢露積。腐敗而不可食。（北堂書鈔設官部。蓺文類聚職官部。太平御覽職官部。） \\n 初。秦置治粟內史。掌穀貨。漢因之。景帝更名大農令。武帝更名大司農。王莽改曰羲和。又改為納言。東漢復曰大司農。（初學記職官部。白帖七十五。）丞二千石。（續漢百官志一補注。　案。此　引作應劭漢官秩。） \\n 應劭　十一 \\n 平準令一人。秩六百石。（後漢書靈帝紀注。） \\n 廩犧令人。秩六百石。（後漢書和帝紀注。董鈞傳注。） \\n 少府掌山澤陂池之稅。名曰禁錢。以給私養。自別為藏。少者小也。故稱少府。秩中二千石。大用由司農。小用由少府。故曰小藏。（北堂書鈔設官部。） \\n 少者小也。小故稱少府。王者以租稅為公用。山澤陂池之稅。以供王之私用。古皆作小府。（續漢百官志一補注。　案。引作漢官。太平御覽職官部引漢官。宰尹下曰少府。言別為少藏。故曰少府。） \\n 田租芻　。以給經用凶年山澤魚鹽市稅。少府以給私用。（續漢百官志二補注。） \\n 太醫令。周官也。兩梁冠。秩千石。丞三百石。（北堂書鈔設官部。太平御覽職官部。） \\n 太醫令一人。秩六百石。（後漢書安帝紀注。） \\n 太官令兩梁冠。秩千石。丞四人。郡孝廉年五十。清修聰明者。光祿上名。迺召拜。比秩四百石。三歲為令。以供養勞苦遷。（案此下當有闕文。）左丞有湯官丞。（案。當云有左丞有湯官丞。）當諸甘配。（案。當云有甘承掌諸甘肥。皆見續漢書志及補注。）有　丞。掌果瓜菜茹薪炭。 \\n 太官令秩一千石。桓帝延熹元年。使太官令得補二千石。置四丞。（唐六典十五。） \\n 太官。主膳羞也。（後漢書皇后紀注。　案。此武紀注引口實。膳羞之事也。） \\n 太官丞官也。在外掌果爪果茹。（太平御覽菜茹部。） \\n 太官。右監丞秩比六百石。（後漢書桓帝紀注。） \\n 守官令一人。秩六百石。（後漢書桓帝紀注。） \\n （鴻德。）苑令一人。秩六百石。（後漢書桓帝紀注。　案鴻德二字。從桓帝紀注。以小字別之。下凡倣此。） \\n 侍中。周官也。（案。太平御覽引連下金蟬一段。）侍中便蕃左右。與帝升降。卒思。（案。北堂書鈔引作切問。）近對。拾遺補闕。百寮之中。莫密于茲。（北堂書鈔設官部。初學記職官部。蓺文類聚職官部。白帖七十一。太平御覽職官部。） \\n 應劭　十二 \\n 侍中金蟬左貂。（案。蓺文類聚引作有紹。誤。）金取堅剛。百鍊不耗。蟬居高食。（案。晉書與服志引作飲清。）目在腋下。（案。續漢志補注引作口在腋下。）貂內勁悍。而外溫潤。（案。晉書與服志引溫潤作柔縟。）蟬不見傳記者因特論義。（案。者上當有說字。論當作生。依續漢志補注引。）予覽戰國策。乃知趙武靈王胡服也。其後秦始皇破趙。得其冠。以賜侍中。高祖滅秦。亦復如之。孝桓末。（案。北堂書鈔有孝桓二字。）侍中皇權參乘。問貂蟬何法。不知其說。復問地震。云不為災。還宮左遷議郎。（續漢志與服下補注。晉書與服志。北堂書鈔設官部。初學記職官部。器物部。蓺文類聚職官部。太平御覽職官部。服章部。） \\n 侍中冠武弁大冠。亦曰惠文冠。加金璫。附蟬為文。貂尾為飾。謂之貂蟬。（初學記職官部。） \\n 侍中左蟬右貂。本秦丞相史。往來殿中。故謂之侍中。分掌乘輿服物。下至褒器虎子之屬。武帝時孔安國為侍中。以其儒者。特聽掌御坐唾壺。朝廷榮之。至東京時屬少府。京無員。駕出則一人負傳。 \\n 國璽。操斬蛇。劍乘。（案。乘上當有參字。見通典。）　中官俱止禁中（案。　通典當作與。見通典。　後漢書獻帝紀注。太平御覽職官部。） \\n 侍中秩千石。（初學記職官部。太平御覽職官部。　案唐六典八引作秩比二千石。續漢百官志三補注引漢官秩千石。） \\n 侍中殿下稱制。出則參乘。佩璽抱劍。（北堂書鈔設官部。文選恩倖傳論注。太平御覽職官部。） \\n 漢成帝取明經者充侍中。使辟百官公卿。參議可正為止殿。行則負璽。舊高取一人為僕射。後改為祭酒。（北堂書鈔設官部。） \\n 史丹為侍中。元帝寢疾。丹以親密近臣得侍疾。候上閒獨寢時。丹直入臥內。頓首伏青蒲上。（初學記職官部。太平御覽職官部。） \\n 桓帝時。侍中迺存（蓺文類聚作刁存。野客叢書二十五作刁協。案刁存是也。刁協晉人。誤。）年老口臭。上出雞舌香與含之。雞舌香頗小辛螫。不敢咀咽。自嫌有過。得賜毒藥。歸舍辭決。欲就便宜。家人哀泣。不知其故。賴寮友諸賢。聞其　失。求祝其藥。出在口香。咸嗤笑之。更為吞食。其意遂解。存鄙儒。蔽于此耳。（北堂書鈔設官部。初學記職官部。蓺文類聚人部。太平御覽人事部。職官部。香部。） \\n 應劭　十三 \\n 侍中。周官號曰常伯。選于諸伯。言其道德可常尊也。（文選陳太邱碑注。） \\n 侍中。周成王常伯任侍中。殿下稱制。出即陪乘。佩璽抱劍。（文選東京賦注。藉田賦注。安陸王碑注。） \\n 漢官表曰。凡侍中左右曹諸吏散騎中常侍。皆加官也。（通典職官。） \\n 漢因秦置侍中舍人。（北堂書鈔設官部。） \\n 中常侍。秦官也。漢興。或用士人。銀璫左貂。光武以後專任宦者。右貂金璫。（後漢書朱穆傳注。太平御覽服章部。） \\n 給事黃門侍郎六百石。無員。掌侍從左右。給事中。使闕通中外。（後漢書獻帝紀注。） \\n 給事黃門侍郎（案。北堂書鈔文選注引無黃門二字。下同。）位次侍中。侍從左右。關通內外。給事于中。故曰給事（案。太平御覽引下有中字。）黃門侍郎。獻帝置六員。（北堂書鈔設官部。文選恩倖傳論注。太平御覽職官部。） \\n 黃門侍郎每日暮。向青瑣門拜。謂之夕郎。（後漢書獻帝紀注。） \\n 給事中。秦官也。漢因之。無常員。皆為加官。（初學記職官部。） \\n 漢武元鼎三年。初置散騎。俱掌問應對。世祖省之。案漢初有散騎侍郎。掌侍省。皆為騎郎。貲滿五萬為常侍郎。張釋之以貲為常侍。蓋此官也。（北堂書鈔設官部。） \\n 秦及前漢置散騎中常侍各一人。散騎騎馬。並乘輿車。獻可替否。（北堂書鈔設官部。蓺文類聚職官部。白帖七十三。太平御覽職官部。初學記職官部。） \\n 秦置散騎。又置中常侍。漢因之。兼用士人。無員。多以為加官。（初學記職官部。） \\n 黃門令秩六百石。（後漢書皇后紀注。） \\n 黃門有畫室署玉堂署。各有長一人。（初學記職官部。太平御覽職官部。） \\n 黃門冗從僕射一人。秩六百石。（後漢書桓帝紀注。） \\n 黃門鼓吹百四十五人。（後漢書安帝紀注。） \\n 暴室在掖庭內。丞二人。主宮中婦人疾病者。其皇后貴人有罪。亦就此室也。（後漢書皇后紀注。） \\n 應劭　十四 \\n （永巷）令一人。宦者為之。秩六百石。掌宮婢侍使。（後漢書靈帝紀注。） \\n 濯龍監六百石。（續漢百官志三補注。　案。此條本引作應劭漢官秩。） \\n 中黃藏府。掌中幣帛金銀諸貨物也。（後漢書桓帝紀注。　案。續漢志。中藏府令一人。六百石。本注曰。掌中幣帛金銀諸貨物。此衍黃字。） \\n 內者署名。令一人。秩六百石。屬少府。（後漢書梁商傳注。） \\n 內者主帷帳。（後漢書皇后紀注。） \\n 朔平署司馬一人。（後漢書桓帝紀注。　案。朔平署不見于續漢志。） \\n 尚書令主贊奏。總典世綱。無所不統。秩千石。故公為之。朝會不陛奏事。增秩二千石。天子所服五時衣賜尚書令。其三公列卿將五營校尉行複道中。遇尚書僕射左右丞。皆迴車豫避（案。初學記職官部又引尚書官出。百官寮皆迴車避也。）衛士傳不得紆臺官。臺官過。乃得云。（唐六典一。太平御覽職官部。） \\n 尚書令侍中。上東西寺及侍中寺。（初學記職官部。） \\n 尚書令。秦官。銅印墨綬。（案。初學記一引作漢初並用士人為尚書令。秩二千石。與此異。又案墨當作青。見通典障官與後漢書輿服志合。）後朝會。（案。唐六典引有此三字。）與司隸校尉御史大夫中丞（案。唐六典太平御覽引無大夫二字。（皆專席坐。京師號曰三獨坐。言其尊重如此。（唐六典一。初學記職官部兩引。蓺文類聚職官部。太平御覽職官部。） \\n 漢舊置中書官。領尚書事。（北堂書鈔設官部。） \\n 僕射秩六百石。公為之。加至二千石。（唐六典一。） \\n 獻帝建安四年始置左右僕射。以執金吾營郃為左僕射。衛臻為右僕。射。（文選王文憲集序注。） \\n 尚書。虞官也。書曰。龍作納言。朕命為允。（案。蓺文類聚白帖引俱有此四字。）詩曰。惟仲山甫。王之喉舌。宣王以中興。秦改稱尚書。漢亦尊此官。典機密也。（北堂書鈔設官部。蓺文類聚職官部。太平御覽職官部。） \\n 漢明帝詔曰。尚書蓋古之納言。出納朕命。機事不密則害成。可不慎歟。（北堂書鈔設官部。蓺文類聚職官部。太平御覽職官部。） \\n 應劭　十五 \\n 尚書四員。武帝置。成帝加一為五。有侍曹尚書。主丞相御史事。二千石尚書。主刺史二千石事。戶曹尚書。主人庶上書事。主客尚書。主外國四夷事。成帝加三公尚書。王斷獄事。（後漢書光武紀注。） \\n 尚書秩五百石。次補二千石。（唐六典一。） \\n 初。秦代少府遣吏四一在殿中。主發書。故號尚書。尚猶主也。漢因秦置之。故尚書為中臺。謁者為外臺。御史為憲臺。謂之三臺。（初學記職官部。文選潘正叔贈王元貺詩注。袁紹檄豫州注。） \\n 尚書左丞右丞秩各四百。遷刺史。（太平御職官部。） \\n 尚書令左丞總領綱紀。無所不統。僕射右丞掌廩假錢穀。（唐六典一。） \\n 左右丞。久次郎補也。（北堂書鈔設官部。　案。引作侍臣上注。） \\n 左右曹受尚書事。前世文士以中書在右。因謂中書為右曹。又稱西掖。（初學記職官部兩引。太平御覽職官部。） \\n 尚書郎四人。一人主匈奴單于營部。一人主羌夷吏民。一人主（案吏民二字當在此下。見通典。）天下戶口土田墾作。一人主錢帛貢獻委輸。（北堂書鈔設官部。太平御覽職官部。） \\n 尚書郎初從三署郎選。詣尚書臺試。每一郎缺。則試五人。先試箋奏。初入臺。稱郎中。滿歲稱侍郎。（初學記職官部。） \\n 尚書郎初上詣臺。稱守尚書郎。滿歲稱尚書郎中。三年稱侍郎。（太平御覽職官部。） \\n 郎以孝廉年未五十。先試牋奏。初上稱郎中。滿歲為侍郎。（北堂書鈔設官部。） \\n 尚書郎初入臺為郎中。滿歲稱為侍郎。五歲遷太尉也。（北堂書鈔設官部。） \\n 能通蒼頡史篇。（案。通典引作史籍。）補蘭臺令史。滿歲補尚書令史。滿歲　為尚書郎。出亦與郎同。宰百里。郎與令史分職受書。令史見。僕射尚書。執板拜。見丞郎。執板揖。（唐六典一。通典職官。太平御覽職官部。） \\n 應劭　十六 \\n 尚書郎見左右丞。對揖無敬。（北堂書鈔禮儀部。） \\n 丞郎見令僕射。執板拜。朝賀對揖。丞郎見尚書。執板對揖。稱曰明時。（案。當云執板揖。無對字。見通典。）郎見左右丞對揖。呼曰左右君。（唐六典一。初學記職官部。） \\n 尚書郎方作文書起草。夜更直五日于建禮門內。（初學記職官部。白帖七十二。太平御覽職官部。） \\n 尚書郎給青縑白綾被。以錦被帷帳氈褥通中枕。太官供食。湯官供　餌五熟果實。下天子一等。給尚書史二人。女侍史二人。（案。初學記引作入直臺廨中。給女侍史二人。）皆選端正。從直女侍執香爐燒從入臺護衣。奏事明光殿省。皆胡紛塗。畫古賢人列女。郎握蘭含香。趨走丹墀奏事。黃門郎與對揖。天子五時賜服。（案。北堂書鈔引作賜珥赤管大筆一雙。分墨一丸。）若郎處曹二年。賜遷二千石刺史。（北堂書鈔設官部。初學記職官部。太平御覽職官部。） \\n 尚書郎奏事明光殿省中。皆胡粉塗壁。其邊以丹漆地。故曰丹墀。尚書郎含雞舌香。伏其下奏事。黃門侍郎對揖跪受。（太平御覽職官部。　案。引作漢官。） \\n 尚書令僕丞郎月給赤管大筆一雙。篆題曰北工作。（案。太平御覽引作一宮工作。無下文十一字。）楷于頭上。象牙寸半著筆下。（蓺文類聚雜文部。太平御覽文部。） \\n 尚書令僕丞郎月賜渝麋大墨一枚。小墨一枚。（初學記文部。） \\n 曹郎二人。掌天下歲盡集課。有尚書曹郎。有考功郎中一人。（唐六典二。） \\n 武帝時。館陶公主為子乞郎不許。賜錢千萬。上曰。夫郎。上應列宿。出居百里。使非其人。民受其傷。故時稱明慎之至也。（北堂書鈔設官部。） \\n 漢制。八座丞郎初拜。並集都座交禮。遷又解交。（唐六典二。初學記職官部。太平御覽職官部。） \\n 周禮有典瑞掌節之士。蓋所以宣命重威。為國信者也。（北堂書鈔設官部。） \\n 御史中丞二人。本御史大夫之丞。其一別在殿中。兼典蘭臺秘書。外督部刺史。內領侍御史。受公卿章奏。糾察百寮。（後漢書周紆傳注。初學記職官部。太平御覽職官部。　案。周紆傳注所引寮作司。） \\n 應劭　十七 \\n 御史。秦官也。案周有御史。掌邦國都鄙及萬民之治令。以贊冢宰。（北堂書鈔設官部。太平御覽職官部。　案。引皆曰漢官儀恃臣下曰。蓋其篇名也。） \\n 侍御史。周官也。為柱下史。冠法冠。一曰柱後。以鐵為之。或說古有獬豸獸。觸邪佞。故執憲者以其角形為冠耳。余覽奏事云。（案。奏當作秦見通典。）始皇滅楚。以其君冠賜御史。漢興襲秦。因而不改。（後漢書何傳注。初學記職官部。服食部。太平御覽職官部。服章部。） \\n 柱史以鐵為冠。張武曰。當以柱史惠文冠治之。（錦繡萬花谷十一。） \\n 柱後冠。左傳南冠而縶。則楚冠也。秦滅楚。以其冠賜近臣御史服之。即今獬豸冠也。古有獬薦獸。（案。此豸薦二字皆當作　。）觸不直者。故執憲以其形用為冠。令觸人也。（左氏正義。成公九年。） \\n 柱下史。老聃為之。秦改為御史。柱下史一名柱後史。謂冠以鐵為柱。言其審。（案。當有固字。）不橈也。（北堂書鈔設官。） \\n 侍御史出督州郡賦稅運漕軍糧。侍御史至後漢。復有護慒都尉官。建武七年省。（通典職官。） \\n 老子為周柱下史。張蒼秦時為御史。主柱下方書。侍御史之任也。（初學記職官部。） \\n 治書侍御史。宣帝嘗幸宣室。齋居而決獄事。令侍御史二人治書。後置。秩六百石。印綬與符璽郎共。平治廷尉奏事。（北堂書鈔設官部。） \\n 蘭臺令史六人。秩百石。掌書劾奏。（後漢書班固傳注。　案。續漢志。蘭臺令史。秩六百石。） \\n 執金吾比二千石。丞六百石。（續漢百官志四補注。　案。此條引作漢官秩。） \\n 執金吾典執金革。以禦非常。（北堂書鈔設官部。） \\n 吾。禦也。掌執金革。以禦非常。緹騎二百（案。當有人字。）五十人。（案。當作五百二十人。見續漢書志補通典。此五百者。伍伯也。）輿馬導從。充滿于路。世祖微時歎曰。仕宦當作執金吾是也。（續漢百官志四補注。太平御覽職官部。　案。引作漢官。太平御覽又作宰尹下。） \\n 執金吾屬官府武庫令丞。（案。府當作有。見續漢書志補注。）從騎二百人。（案。後漢書竇憲傳注張酺傳注引作緹騎。）持越五百二十人。輿服導從。光滿道路。群僚之中。斯最壯矣。中興以來。但專徼循。不預國政。（北堂書鈔設官部。） \\n 應劭　十八 \\n 執金吾。車駕出。從六百騎。走六千二百人也。（北堂書鈔設官部。） \\n 靜室令。式道候。秦官也。靜宮令。車駕出。在前驅。靜清所徼。車逆日。以示重慎也。式道左右凡三。惟車駕出迎。式道持麾王客。行之乃閉。（北堂書鈔設官部。　案。續漢志執金吾下本注云。本有式道左右中候三人。六百石。車駕出。掌在前清道。還持麾至宮門。宮門乃開云云。此所引多訛。當依彼訂。） \\n  \\n 　 \\n  \\n   \\n  "}
{"章节": "全後漢文卷三十五", "正文": "　 \\n 全後漢文卷三十五 \\n 　 \\n  \\n 烏程嚴可均校輯 \\n 應劭三 \\n 漢官儀下 \\n 太子太傅。日就月將。琢磨玉質。方太子有玉之質。琢磨以道也。（文選陵士衡侍宴宣猷堂詩注。劉越石勸進表注。王元長曲水詩序注。太平御覽職官詔。） \\n 詹事秦官也。詹省也給也。秩二千石。（廣韻二十四鹽注。蓺文類聚職官部。白帖七十一。太平御覽職官部。） \\n 帝祖母為太皇太后。其所居者長信宮。（文選齊敬皇后哀策文注。） \\n 帝祖母稱長信宮。帝母稱長樂宮。故有長樂少府長信少府。長信少府及職吏。皆宦者為之。（後漢書皇后紀注。） \\n 永樂太僕。用中人為之。（後漢書皇后紀注。） \\n 太子舍人。王家郎中。（案。侯霸傳注引王家郎中作選良家子孫與續漢志補注引漢官同。　又案。通典云。比郎中選良家子孫。續漢書志云。更直宿衛如三署郎中。此有訛脫。）並秩二百石。無員。（後漢書靈帝紀注。侯霸傳注。） \\n 應劭　一 \\n 皇太子五日一至臺。因坐東廂。省視膳食。以法制敕大官尚食宰吏。非其朝日。使僕中允請問。明不媟黷。所以廣敬也。太子僕一人。秩千石。中充一人。四百石。主門衛徼巡。（後漢書班彪傳。） \\n 安帝時。太子謁廟。門大夫乘從。兩梁冠。（通典職官。） \\n 門大夫選四府掾屬。（通典職官。） \\n 將作大匠。世祖中興以謁者領其官。章帝建初元年乃置真。位次河南尹。永元七年。（案。續漢志補注引漢官作永元十年。）大匠應慎上言。百郡計吏。觀國之光。而舍逆旅崎嶇私館。責篚之物。配溼曝震。昔晉國霸之盟主耳。諸侯于隸人。鄭子產以為大譏。況今四海之大。而可無乎。和帝嘉納之。即創業焉。（續漢志補注。蓺文類聚職官部。太平御覽職官部。） \\n 左授署屬將作大匠。（後漢書皇甫規傳注。） \\n 洛陽十二門。東面三門。最北名上東門。次南曰中東門。每門校尉一人。秩二千石。司馬一人。秩千石。候一人。秩六百石。（後漢書張湛注。張奮傳注。） \\n 平城門為宮門。不置候。置屯司馬。秩二千石。（續漢百官志四補注。　案。此條引作漢官秩。） \\n 十二門皆有亭。（後漢書皇后紀注。） \\n 上西門所以不純白者。漢家　于戍。（案。續漢志補注引作漢家初戍古。）故以丹漆鏤之。（續漢志補注。太平寰宇記河南道。　案。續漢志補注引作故丹縷之。）開陽門始成。未有名。夜（案。續漢志補注引夜作宿昔。）有一柱來止樓上。琅邪開陽縣上言。縣南城門一柱飛去。光武皇帝使來識視之。良是。（案。續漢志補注引良是作悵然。）遂堅縛之。因刻記其年月。以名門焉。（後漢書循吏傳注續漢百官志四補注。水經注穀水太平寰宇記。河南道兩引。文選懷舊賦注。太平御覽居處部。） \\n 屯騎、越騎、步兵、射聲各領士七百人。長水領士七千三百六十七人。（後漢書安帝紀注。） \\n 驍騎。漢官也。武帝以李廣為之。後世祖建武九年始改屯騎。（北堂書鈔設官部。） \\n 應劭　二 \\n 越騎司馬一人。秩千石。（後漢書鄭眾傳注。） \\n （步兵校尉）比二千石。掌宿衛兵。屬北軍中候。（後漢書皇后紀注。） \\n 司隸校尉部河南、內、（案。內上當有河字。）右扶風、左馮翊、京兆、河東、宏農、七郡（案。後漢書魯恭傳注引作董頜京師及三輔三河宏農。段熲傳注。引作部何南洛陽。管三輔三河宏農七部。）于河南洛陽。故謂東京為司隸。（後漢書光武紀注。） \\n 司隸校尉。征和中陽石子孫敬聲（案。子當作公。）巫蠱之獄。乃依周禮置悚隸校尉。持節都督大姦猾事。復置其司。今董領京師三輔三河宏農者。（北堂書鈔設官部。） \\n 司隸校尉糾皇太子三公以下。及旁州郡國無不統。陛下見諸卿。皆獨席。（太平御覽職官部。） \\n 司隸校尉初置。唯實領[實領當作寬饒]王章鮑宣糾上檢下。嚴刑必斷。貴戚憚之。京師政清。（北堂書鈔設官部。） \\n 司隸都官從事。主洛陽百官朝會。與三府掾同。（後漢書竇武傳注。北堂書鈔設官部。　案。北堂書鈔引作掌洛陽中百姓。） \\n 司隸功曹從事。即治中也。（後漢書傅燮傳注。太平御覽職官部。） \\n 別駕秩百石。同諸郡從事。（北堂書鈔設官部。） \\n 河南尹所治。周地也。洛陽本周城。（案。周城當作成周。）周之衰微。分為西周。（案。西上當有東字。東周洛陽。西周河南。）秦兼天下。置三川守。河雒伊也。（案。蓺文類聚引作河雒伊作洛陽伊。誤。）漢更名河南。孝武皇帝增曰太守。世祖中興。徒都雒陽。改號為尹。尹正也。詩曰。赫赫師尹。（蓺文類聚地部職官部。太平御覽職官部。） \\n 尹。正也。郡府聽事壁諸尹畫贊。肇自建武訖于陽嘉。注其清濁進退。所謂不隱過。不虛譽。甚得述事之實。後人是瞻。是以勸懼。雖春秋采亳毛之善。貶纖介之惡。不避王公。無以過此。尢著明也。（續漢郡國志一補注。） \\n 仁恕掾正獄。屬河南尹。（後漢書魯恭傳注。） \\n 應劭　三 \\n 周監二代曰伯。漢興。海內未守。令刺史舉州事。（北堂書鈔設官部。） \\n 孝武皇帝南平百越。北攘夷狄。置交阯朔方之州。復徐梁之地。改雍曰梁。改梁曰益。凡十三州。所以交朔獨不稱州。明示帝王。未必相襲。始開北方。遂交南方。為子孫基阯也。（後漢書光武紀注。太平御覽職官部。） \\n 孝武元封四年。始御史丞相之遷。部刺史二三人乘驛奏事。（北堂書鈔設官部。） \\n 朱博言。刺史督察郡國。從來故事。居九歲。（案。居下當有部字。）為守相。（北堂書鈔設官部。） \\n 翟方進奏。刺史位下大夫。而臨二千石。輕重失次。請罷署牧。（案。署當作置。見通典所載何武與翟方進奏。）秩二千石者也。（北堂書鈔設官部。） \\n 元帝時。丞相于定國條州大小。為設吏員治中別駕諸部從事。秩皆百石。同諸郡從事。（北堂書鈔設官部。設平[設平之設當作太]御覽職官部。） \\n 秦用李斯議。分天下為三十六郡。凡郡。或以列國。陳、魯、齊、吳是也。或以舊邑。長沙丹陽是也。或以列國陳[列國當作山陵太]山山陽是也。或以川源。西河河東是也。或以所出。金城。城下有。金鈔酒泉。泉味如酒。（案。初學記州郡部。蓺文類聚水部太平御覽地部引酒泉城下有金泉。泉味如酒。故曰酒泉。）豫章。章樹生庭中。（案。水經注贛水太平御覽水部俱引此句。鴈門。鴈之所育是也。或以號令。禹合諸侯大計東冶之山。會稽是也。（水經注河水。太平御覽州郡部。） \\n 京兆。絕高曰京。京。大也。十億曰兆。欲令帝都殷盈也。左輔右弼。蕃翊承風也。張掖。始開垂張臂掖也。（太平御覽州郡部。　案。後漢書明帝紀注引張國臂掖。故曰張掖。） \\n 馮輔蕃翊。故以為名。（太平御覽州郡部。） \\n 宏。大也。所以廣大農業也。（太平御覽州郡部。） \\n 濟南、樂安、齊國、東萊、平原、北海、六郡。青州所管也。青州在齊國臨淄。（後漢書史弼傳注。） \\n 荊州管長沙、零陵、桂陽、南陽、江陵。（案。陵當作夏。）武陵南郡。（案。續漢書志荊州郡七。此上是也。下章陵乃南陽縣。中有脫文。）章陵（後漢書劉表傳注。） \\n 應劭　四 \\n 大府秩二千石。丞一人。邊郡稱長史。皆六百石。丞者丞也。長史。眾史之長。（北堂書鈔設官部。） \\n 都尉。秦官也。本名郡尉。掌左太守。典其武職。秩比二千石。孝景時更名都尉。（後漢書彭修傳。） \\n 秦郡有尉一人。典兵禁。補盜賊。（案。補當作備。見續漢書志。）景帝更名都尉。建武十年省。惟邊郡置都尉及屬國都尉。（後漢書桓帝紀注。） \\n 京兆虎牙扶風都尉。（案。耿恭傳注引有郡比二千石五字。）以涼州近羌數犯三輔。將兵衛護園陵。扶風都尉居雍縣。故俗人稱雍營焉。（後漢書安帝紀注。耿恭傳注。竇憲傳注。南匈奴傳注。） \\n 蓋天生五材。民並用之。廢一不可。誰能去兵。兵之設尚矣。易稱弦木為弧。剡木為矢。孤矢之利。以威天下。春秋三時務農。一時講武。詩美公劉。匪居匪康。入耕出戰。乃裹餱糧。干戈戚揚。四方莫當。自郡國罷材官騎士之後。官無警備。實啟寇心。一方有難。三面救之。發興雷震。煙蒸電激。一切取辨。黔首囂然。不及講其射御。用其戒誓。一旦驅之。以即強敵。猶鳭鵲捕鷹鸇。豚羊弋豺虎。是以每戰常負。王旅[王旅下脫不振二字]張角懷挾妖偽。遐邇搖蕩。八州並發。煙炎絳天。牧守梟裂。流血成川。爾乃遠徵三邊。殊俗之兵。非我族類。忿鷙縱橫。多僵良善。以為已功。財貨糞土。哀夫民氓遷流之咎。見出在茲。不教而戰。是謂棄之。跡其禍敗。豈虛也哉。春秋家不藏甲。所以一國威抑私力也。今雖四海殘壞。王命未洽。折衝壓難。若指于掌。故置右扶風。（案。此下當脫文。　續漢志百官五補注。） \\n 世祖中興。海內人民。可得而數。裁十二三。邊陲蕭條。靡有孑遺。鄣塞破壞。亭隊絕滅。建武二十一年。始遣中郎將馬援謁者分築烽候。堡壁稍興。立郡縣十餘萬戶。（案。二字有訛。）或空置太守令長。招還人民。上笑曰。今邊無人而設長吏。治之難如春秋素王矣。乃建立三營。屯田殖穀。弛刑謫徒以充實之。（續漢郡國志五補注。） \\n 應劭　五 \\n 高祖命天下郡國選能引關蹶張材力武猛者。以為輕車騎士材官樓船。常以立秋後講詣課試。各有員數。平地用車騎。山阻用材官。水泉用樓船。（後漢書光武紀注。） \\n 民年二十三為正。一歲以為衛士。一歲為材官。騎士習射御騎馳戰陣。八月。太守都尉令長相丞尉會都試。課殿最。水家為樓船。亦習戰射行船。過[過當作邊]郡太守各將萬騎行鄣塞。烽火追虜。置長史一人。丞二人。治兵民。當兵行。長領置部尉千人。司馬候農都尉皆不治兵。不給衛士。材官樓船年五十六。老衰。乃得免為民就田。應合選為亭長。亭長課徼巡。尉皆習設備五兵。五兵、弓弩、戟楯、刀劍、甲鎧。鼓吏赤幘行滕。帶劍偑刀。持楯被甲。設矛戟。習射。設十里一亭。亭長亭候。五里一郵。郵閒相去二里半。司姦盜。亭長持二尺版。以劾賊。索繩以執。（續漢百官志五補注。案。此條亦見漢舊儀。） \\n 督郵功曹。郡之極位。（後漢書張酺傳注。） \\n 孝廉。古之貢士。耆儒甲科之謂也。（北堂書鈔設官部。） \\n 孝廉年未五十。先試箋奏。初上試之以事。非試之以誦也。（北堂書鈔設官部。） \\n 孝武元封四年詔曰。上士貢名。茂才是也。（北堂書鈔設官部。） \\n 元朔元年詔二千石。舉孝廉。以化風俗。（北堂書鈔設官部。） \\n 元朔元年詔曰。深詔執事。興孝廉。成風俗。紹聖緒。（北堂書鈔設官部。） \\n 和帝詔曰。大郡口五十萬。舉孝廉二人。（北堂書鈔設官部。） \\n 前書百官表云。萬戶以上為令。萬戶以下為長。三始孝武皇帝所開。縣戶數百。而或為令。荊揚江南七郡。惟有臨湘、南昌、吳三令爾。及南陽穰中。土沃稠。四五萬戶而為長。桓帝時。以江南陽安為女公主邑。改號為令。主薨。復復其故。若此為繫其本。俗說令長以水土為之。及秩高下。皆無明文。班固通儒。述一代之書。斯近其真。（續漢百官志五補注。） \\n 應劭　六 \\n 明帝臨觀。見洛陽令車騎。意河南尹。及至而非。尢其太盛。敕去軒綏。時偃師長治有能名。以事詣臺。因取賜之。下縣遂以為故事。（通典職官。太平御覽職官部。） \\n 大縣。丞左右尉。所謂命卿三人。小縣。一尉一丞。命卿二人。（續漢百官志五補注。太平御覽職官部。） \\n 北邊郡庫。官之兵器所藏。故置令。（漢書成帝紀注。河閒獻王傳如淳注。） \\n 使匈奴中郎將。擁節。秩比二千石。（後漢書光武紀注。） \\n 使匈奴中郎將。屯西河美稷縣。（後漢書光武紀注。） \\n 擁節。屯中步南。設官府掾史。單于歲遣侍子來朝。謁者常迭迎焉。得賂弓、馬、氈罽。他物百餘萬。謁者事訖還。具表付帑藏。詔書敕自受。（續漢百官志五補注。） \\n 護烏桓校尉。孝武帝時烏桓屬漢。始于幽州置之。擁節監領。秩比二千石。（太平御覽職官部。） \\n 烏桓校尉屯上谷密縣。（後漢書張奐傳注。） \\n 擁節長史一人。司馬二人。皆六百石。並領鮮卑客賜質子。歲時胡市馬。（續漢百官志五補注。　案。此屬烏桓校尉。） \\n 護羌校尉。武帝置。秩比二千石。持節以護西羌。王莽亂。遂罷。時班彪議。宜復其官。以理冤結。帝從之。以牛邯為護羌校都尉于隴西令居縣。（後漢書光武紀注。） \\n 擁節長史司馬二人。皆六百石。（續漢百官志補注。　案此屬護羌校尉。史字下亦當有一人二字。）戊己。中央鎮撫四方。又閒渠播種。以為厭勝。故稱戊己焉。（後漢書明帝紀注。西域傳注。　案。戊巳校尉不見于續漢志。） \\n 西域都護。武皇帝始開通西域三十六國。其後稍分至五十餘國。置使者校尉以領護之。宣帝神雀三年改曰都護。秩二千石。平帝時省都護。令戊巳都護領之。（太平御覽職官部。） \\n 應劭　七 \\n 馬曰羈。牛曰縻。言制四夷。如牛馬之受羈縻。（史記司馬相如列傳索隱。文選難蜀父老注。） \\n 諸侯功德優盛。朝廷所敬異者。賜位特進。在三公下。其次朝廷。（案。廷當作侯。）在九卿下。其次侍祠侯。其次下士小國侯。（案。續漢書志無此句。似當云無土關內侯。）以肺腑親公主子孫。奉墳墓于京師。亦隨時朝見。是為隈諸侯。（案。隈。當作猥。　後漢書和帝紀注。鄧禹傳注。） \\n 皇后父兄。率為特進侯。朝會位次三公。故章帝啟馬太后曰。漢典。舅氏之封侯。猶皇子之為王。其功臣四姓為朝侯侍祠侯。皆在卿校下。（通典職官。） \\n 天子建侯。上法四七。（後漢書劉瑜傳注。） \\n 伯使。主為諸侯官驅。使避路于道陌中。故言伯使。（通典職官引云漢官中有伯使云云。） \\n 太保俸月三百五十斛。（唐六典一。） \\n 中二千石俸月百八十斛。（史記外戚世家索隱。） \\n 二千石其俸月百二十斛。（史記外戚世家索隱。） \\n 斗食月俸一十斛。佐史月俸八斛。（漢書百官公卿表注。通典職官。　案。引皆作漢官名秩簿。） \\n 張敞蕭望之言曰。夫倉廩實而知禮節。衣食足而知榮辱。今小吏俸率不足。常有憂父母妻子之心。雖欲潔身為廉。其勢不能。請以什率增天下吏俸。宣帝乃益天下吏俸什二。（通典職官。） \\n 范遷字子閭。沛人也。（後漢書明帝紀注。牟融傳注。　案。凡引人名。皆舉其官。今不能知者。總附于此。） \\n 王敏字叔公。并州隰城人也。（後漢書明帝紀注。） \\n 尹睦字伯師。河南鞏州人也。（後漢書和帝紀注。張酺傳注。） \\n 梁鮪字伯元。河東平陽人也。（後漢書殤帝紀注。魯恭傳注。） \\n 周章字次叔。荊州隨縣人也。（後漢書安帝紀注。） \\n 李修字伯游。豫州襄城人也。（後漢書安帝紀注。虞詡傳注。李膺傳注） \\n 劉授字孟春。徐州武原人也。（後漢書安帝紀注。楊震傳注。） \\n 應劭　八 \\n 呂蓋字尹上。范陵人也。（後漢書恭[恭上脫魯字]傳注。） \\n 許訓字季師。平與人也。（後漢書劉寬傳注。） \\n 宋俱字伯儷。（後漢書宗均傳注。） \\n 陶敦字文理。京兆人也。（後漢書虞詡傳注。） \\n 劉矩字叔方。（後漢書皇甫規傳注。） \\n 尹訟字公孫。鞏人也。（後漢書段熲傳注。） \\n 樊陵字德雲。（後漢書李膺傳注。） \\n 劉宏字子高。安眾人也。（後漢書董卓傳注。） \\n  \\n 　 \\n  \\n   \\n  "}
{"章节": "全後漢文卷三十六", "正文": "　 \\n 全後漢文卷三十六 \\n 　 \\n  \\n 烏程嚴坷均校輯 \\n 應劭四 \\n 風俗通義。（案。風俗通義三十卷。見存十卷不錄。錄其佚文為六卷。） \\n 易說天先春而後秋。地先生而後凋。日月先光而後幽。是以王者則之。亦先教而後刑。三皇結繩。五帝畫象。三王肉刑。五霸黠巧。（二字疑。）此言步驟稍有優劣也。（御覽七十七。） \\n 傳曰。后稷冬墾田。流汗而種。田不生者。人力非不至。天時不與。（御覽三百八十七。） \\n 俗說天地開闢。未有人民。女媧博黃土作人。務劇。力不暇供。（力一作劣。）乃引繩于泥中。舉以為人。故富貴者黃土人。貧賤凡庸者。緪人也。（御覽七十八。又三百六十。） \\n 上古之時。艸居露宿。冬則山南。夏則山北。（意林。） \\n 應劭　一 \\n 大禹闕（疑）百品之羞而菲庖廚。殷湯寐寢黃屋。駕而乘露輿。（御覽四百三十一。） \\n 孝文身履革　而衣弋綈。（御覽六百九十七。）秦政并吞六國。苞宇宙之宏敞。（文選齊敬皇后哀策文注。） \\n 秦相趙高。指鹿為馬。束蒲為脯。二世不覺。（文選西征賦注。） \\n 不舉併生三子。俗說生子至于三。似六畜。言其妨父母。故不舉之也。謹案春秋國語。越王句踐令民生二子者與之餼。生三子者與之乳母。三子力不能獨養。故與乳母。所以人民繁息。卒滅紿吳。雪會稽之恥。行霸于中國也。古陸終氏取婦鬼方。謂之女嬇。是生六子。皆為諸侯。今人多生三子。子翻成長。父母完安。豈有天所孕育。而害其父母兄弟者哉。（意林。御覽三百六十一。） \\n 不舉寤生子。俗說兒墮地便能開目視者。謂之寤生。舉寤生子妨父母。謹案春秋左氏傳。鄭武公取于申曰武姜。生莊公及共叔段。莊公寤生。驚姜氏。因名寤生。武公老終天年。姜氏亦然。安有妨其父母乎。（御覽三百六十一。） \\n 不舉父同月子。俗云妨父也。謹案左氏傳。桓公之子與父同月生。因名子同。漢明帝亦與光武同月生。（意林。御覽三百六十一。） \\n 不舉生鬢鬚子。俗說人十四五乃當生鬢鬚。今生而有之。妨害父母也。謹案周書。靈王生而有髭。王甚神聖。亦克修其職。諸侯服享。二世休和。安在其有害乎。（御覽三百七十四。） \\n 不宜歸生。俗云令人衰。案婦人好以女易他男。故不許歸。（意林。） \\n 宅不西益。俗說西者為上。上益宅者。妨家長也。原其所以西上者。禮記。南向北向。西方為上。爾雅曰。西南隅謂之隩。尊長之處也。不西益者。難（一作恐。）動搖之耳。審西益有害。增廣三面。豈能獨吉乎。（蓺文類聚六十四。御覽一百八十。） \\n 應劭　二 \\n 無恙。俗說恙病也。凡人相見及通書問。皆曰無恙。謹案易傳。上古之世。艸居露宿。恙噬人蟲也。善食人心。故俗相勞問者云無恙。非為病也。（匡謬正俗八。蓺文類聚七十五。史記刺客傳索隱。意林。御覽三百七十六。又七百三十九。） \\n 菟髕。俗說臘正旦（一作祖。）食得菟髕者。名之曰幸。賞以寒酒。幸者善祥。令人吉利也。或說食菟髕者。令人面免生髕。露見醜惡。今覺得之。嘉不為已疾也。謹案尚書。夏禹始作肉刑。則天象而慎其過。故穿窬盜竊者髕。髕者。去膝蓋骨也。（髕者去膝蓋五字舊脫。依漢書武帝紀注補之。語方完。）逮至暴秦。亂獄糾紛。烹俎車裂。（車裂下一有抽脅二字。）黔首窮愁。飲泣永歎。凡人食得菟髕。以為佳瑞。物類相感。冀全已之髕也。（蓺文類聚五。初學記二十九。御覽三十三。又六百四十八。又九百七十。） \\n 俗說臨日月薄蝕而飲。令人蝕口。謹案。日。太陽之精。尹之象也。日有蝕之。天子不舉樂。里語。不救蝕者。出行遇雨。恐有安坐飲食。重慎也。（御覽八百四十九） \\n 俗說雷不作醬。雷聲發。不作醬。何也。令人腹內雷鳴也。謹案。子路感雷精而生。尚剛好勇。死。衛人醢之。孔子覆醢。每聞雷。心惻怛耳。（北堂書鈔百四十六。御覽八百六十五。） \\n 堪輿書云。上朔會客。必斗爭。劉君陽為南陽牧。嘗上朔設盛饌。了無斗者。（御覽八百四十九。） \\n 俗云。五月到官。至免（似死字。或老字。）不遷。今年有茂才除蕭令。五月到官。破日入舍。視事五月。四府所表。遷武陵令。余為營陵令。余為營陵倒。正觸大歲。主簿令余東北上。余不從。在事五月。遷太山守。（意林。） \\n 俗說二人共澡手。令人斗爭。良無異器共當澡者。其祝曰。人相愛。狗相齧。言狗斗時。洒之以水。便自解也。（御覽四百九十六。） \\n 坐不移樽。俗說凡宴飲者。移轉樽酒。令人斗爭。（一作訟諍。御覽四百九十六。又七百六十一。） \\n 俗說帷帳不可作衣。令人病癘。（書鈔百三十二。御覽七百。） \\n 俗說臥枕戶砌。鬼陷其頭。令人病顛。（御覽七百三十九。） \\n 應劭　三 \\n 五月蓋屋。令人頭禿。（初學記四。御覽三十一。） \\n 諸郭皆諱禿。（顏氏家訓書證篇下。云當是前代人有姓郭而病禿者。） \\n 雞伏鴨卵。雛成入水。雞母隨岸呼之。雛出而隨母。鴨雞異類。能相隨也。（御覽九百十八。） \\n 呼雞曰朱朱。俗說雞本朱公。（一作朱氏翁。）化而為之。今呼雞。皆朱朱也。謹案說文解字。喌。二口為讙。艸其聲也。讀若祝。祝者。誘致禽畜和順之意。喌與朱音相似耳。（初學記三十。御覽九百十八。） \\n 呼虎為李耳。俗說虎本南郡中廬李氏公所化。為呼李耳因喜。呼班便怒。（御覽八百九十一。） \\n 肅肅蝦暯掉尾。俗說蝦蟆一跳八尺。再跳丈六。從春至冬。袒裸相逐。無它所作。掉尾肅肅。謹案。蝦蟆既處水中。其尾又短。正使能掉之。豈能肅肅乎。原其所以。當其言夏馬。夏馬患蠅蚋。掉尾振擊。（一作轚之。）常肅肅也。蝦蟆夏馬音相似。（蓺文類聚九十三。御覽八百四十九。） \\n 戶律。漢中、巴蜀、廣漢自擇伏日。俗說漢中巴蜀、廣漢上地溫蝫。艸木早生晚枯。氣異中國。夷狄畜之。故令自擇伏日也。謹案漢書。高帝分四郡之眾。用良平之策。還定三秦。席卷天下。蓋君子所因者本也。諸公定封。加以金帛。重復寵異。令自擇伏日。不同于風俗也。（蓺文類聚五。御覽三十一。） \\n 赤春。俗說赤春從人假貸。皆自乏之時。謹案詩曰。春日載陽。有鳴鶬鶊。月令。衣青衣。服蒼玉。又爾雅。春曰青陽。凡三春時。不得服赤也。今里語曰。相斥角牛。原其所以。言牛不當斥角。春不當從人求索也。斥與赤音相似。（御覽二十。） \\n 夏至著五綵。辟兵。題曰游光厲鬼。知其名者無溫疾。五綵。辟五兵也。案人取新斷織繫戶。亦此類也。謹案。織取新斷二三寸帛。綴著衣衿。以已織維（疑縑。）告成于諸姑也。後世彌文。易以五綵。又永建中。京師大疫。云厲鬼字野重游光。亦但流言。無指見之者。其後歲歲有病。人情愁怖。復增題之。冀以脫禍。今家人織新縑。皆取著後縑絹二寸許繫戶上。此其驗（一作義。）也。（御覽二十三。又八百十四。） \\n 應劭　四 \\n 五月五日賜五色續命絲。（一作縷。）俗說以益人命。（蓺文類聚四。初學記四。御覽八百十四。） \\n 五月五日以五綵絲繫臂者。辟兵及鬼。令人不病溫。又曰亦因屈原。（蓺文類聚四。初學記四。御覽三十一。） \\n 五月五日集五色繒。辟兵。余問服君。服君曰。青赤白黑。以為四方。黃為中央。襞方綴于胸前。以示婦人蠶（一作訖。）功也。織麥　懸于門。以示農工成。傳。（即轉字。）聲以襞為辟兵耳。（御覽三十一。注云。　。麥莖也。） \\n 織女七夕當渡河。使鵲為橋。（歲華紀麗。） \\n 俗說高祖與項羽（一作籍。）戰敗于京索閒。遁叢薄中。羽追求之。時鳩正鳴其上。追者以為必無人。（一作追者不疑。一云追者以鳥在無人。）遂得脫。及即位。異此鳥。故作鳩杖。以賜老人也。謹案。少皞五鳩。鳩民者。聚民也。周禮。羅氏獻。鳩養老。漢無羅氏。故作鳩杖以扶老。（水經注七。蓺文類聚九十二。御覽七百十。又九百二十一。太平寰宇記五十二。） \\n 禹入裸國。欣起而解裳。俗說禹治洪水。乃播入裸國。君子入俗。不改其恆。于是欣然而解裳也。原其以。當言皆裳。裸國。今吳郡是也。被髮文身。裸以為飾。蓋正朔所不及也。猥見大聖之君。悅禹文德。欣然皆著衣裳矣。（御覽六百九十。） \\n 眾口鑠金。俗說有美金于此。眾人咸共詆訾。言其不純。賣金者欲其售。因取鍛燒。以見真。此所謂眾口鑠金。（御覽八百十一。） \\n 眾心成城。俗說眾人同心者。可共築起一城。同心共飲。雒陽酒可盡也。（蓺文類聚六十三。） \\n 錢刀。俗說害中有利。利旁有刀。言人治下率多得錢財者。必有刀劍之禍也。（御覽八百三十六。） \\n 燒穰殺瓠。俗說家人燒黍穰。則使田中瓠枯死也。（御覽九百七十九。） \\n 應劭　五 \\n 城門失火。禍及池中魚。俗說池中魚。（中續曰仲。）人姓字。居近城。城門失火。延及其家。仲魚燒死。謹案百家書。宋城門失火。因汲取池中水以沃灌之。池中空竭。魚悉露見。（一作死。）但就取（一作把。）之。喻惡之滋。并中傷良謹（一作善類。）也。（蓺文類聚八十。又九十六。意林。御覽八百七十。又九百三十五。通鑑注梁紀十六。） \\n 兩袒。俗說齊人有女。二人求之。東家子醜而富。西家子好而貧。父母疑不能決。問其女定所欲適。難指斥言者。偏袒令我知之。女便兩袒。問其故。云欲東家食。西家宿。此為兩袒者也。（蓺文類聚四十。御覽三百八十二引云。齊有一女。二家求之。其家語其女曰。汝欲東家則左袒。欲西家則右袒。其女兩袒。父母問其故。對曰。願東家食而西家息。以東家富而醜。西家貧而美也。） \\n 夜糴。俗說市買者當清旦而行。日中交易所有。夕時便罷。今乃夜糴穀。明其癡騃不足也。凡靳不施惠者曰夜糴。（御覽四百九十。又七百三十九。又八百二十八。多未一句。） \\n 徒不上墓。俗說新遭刑罪原解者。不可以上墓祠祀。令人死亡。謹案孝經。身體髮膚。受之父母。曾子病困。啟手足以歸全也。遭刑者髡首剔髮。身被加笞。新出狴犴。臭穢不潔。凡祭祀者。孝子致齋。貴馨香如親存時也。見子被刑。心有惻愴。緣生事死。恐神明不歆。家（疑誤或是故字。）當不（疑　）上墓耳。（御覽六百四十二。） \\n 俗說亡人魂氣飛揚。故作魌頭以存之。言頭體魌魌然盛大也。或謂魌頭為觸壙。殊方語也。（御覽五百五十二。） \\n 墓上樹柏。路頭石虎。周禮。方相氏入壙敺魍象。魍象好倒亡者肝腦。人家不能常令方相立于墓側。以禁禦之。而魍象畏虎與柏。（御覽九百五十四。） \\n 俗說齊人有空車行。魯人有負釜者。便持釜置車中。行三（一作二。）百里。臨別取釜。各不相問為誰。亦不謝。後車者（一作家。）繫獄當死。釜主竟往篡之。（一作募人取之。訛。）穿壁未達。曰極哉。（一無此三字。）車者怒。不肯出。釜主慚。欲與俱死。明日主者以事白齊君。齊君義而原之。（御覽四百二十一。又七百五十七。） \\n 應劭　六 \\n 案劉向別錄。讎校。一人讀書。校其上下。得謬誤。為校。一人持本。一人讀書。若怨家相對。為讎。（文選魏都賦注。） \\n 殺青書可繕寫。謹案劉向別錄曰。殺青者。直治竹作簡書之耳。新竹有汗。善朽蠹。凡作簡者。皆于火上炙乾之。陳楚閒謂之汗。汗者。去其汗也。吳越曰殺。殺亦治也。劉向為孝成皇帝與校書籍二十餘年。皆先書竹。為易刊定。可繕寫者。以上素也。由是言之。殺青者竹。斯為明矣。今東觀書竹素也。（初學記二十八。御覽六百六。文選張景陽雜詩注。） \\n 光武中興以來。五曹詔書題鄉亭壁。歲補正。多有闕誤。永建中。兗州刺史過翔（廣韻八戈作過相。）箋撰卷別。改著板上。一勞而久逸。（御覽五百九十三。） \\n 俗說有功德賜金者。皆黃金也。廑案孫子兵書。日費千金。百萬錢也。陳平諫（即閒字。古通用。）楚千金。贈（一作惕。）二疏五十斤。並黃金也。或云。一金。亦是一萬錢也。（意林。御覽六百三十三。） \\n 鹹如炭。俗說鹹亦與熱正等。炭火不可以入口。人食得大鹹。亦吐之。謹案東海胊人曉知鹽法者云。欖[欖當作攪]鹽木多日。每燋黑如炭。非謂灶中火炭也。（御覽八百六十五。） \\n 酢如蓂莢。謹案孝經說。古太平蓂莢生階。其味酸。王者取之以調味。後以醯醢代之。（御覽八百六十六。又八百七十三。） \\n 俗說顛馬啖賓客。宴食已闕。主意未盡。欲復飲酒。餘無施。　（一作便。）出脯鮓椒薑鹽鼓。言其速疾如顛馬之傳命。（書鈔百四十二。御覽八百四十九。） \\n 案方言。豚。豬子也。今人相罵曰孤豚之子。是也。（文選荅客難注。） \\n 馬一匹。俗說相馬比君子。與人相匹。或曰馬夜行。目明照前四丈。故曰一匹。俗說度馬縱橫。適得一匹。或說馬死賣得一匹帛。或云。春秋左氏說。諸侯相贈。乘馬束帛。束帛為匹。與馬相匹耳。（蓺文類聚九十三。御覽八百九十七。） \\n 應劭　七 \\n 車一兩。謂兩兩相與為體也。原其所以言者。箱轅及輪。兩兩而耦。故稱兩耳。（蓺文類聚七十一。御覽七百七十三。又七百七十六。通鑑注漢紀三十三。） \\n 鹿車。窄小裁容一鹿也。或云樂車。乘牛馬者。剉斬飲飼達曙。今乘此。雖為勞極。然入傳舍。偃臥無憂。故曰樂車。無牛馬而能行者。獨一人所致耳。（御覽七百七十五。後漢書趙熹傳注。通鑑注。晉紀二十。） \\n 俗說大餓不在（一有一字。）車飯。謂正得一車飯。不復活也。或曰。輔車上飯。小小不足濟也。案吳郡名泍杯為　。（字見方言廣雅。曹憲音又章反。）言大餓人得一　飯。無所益也。寍相六。不守熟。案蒸飯要泥。（疑當從說文作氣流。）謂之餾。音與六相似也。（御覽四百八十六。又入百五十） \\n 疲馬不能度繩。俗馬嬴不能度繩索。或云不能度種菜畦塍也。謹案齊有繩水。裁廣三四步。言馬之疲。乃不能度此水耳。（蓺文類聚九十三。御覽八百九十七。） \\n 殺君馬者路旁兒也。俗廉長吏食重祿。芻　豐美。馬肥希出。路旁小兒觀之。郤驚致死。案長吏馬肥。觀者快之。乘者喜其言。（御覽作觀者快馬之走驟也。騎者云云。今從類聚。）馳驅不已。至于瘠死。（蓺文類聚九十三。御覽八百九十七。） \\n 賣牛勿握角。令不售。案恐觸人。人不敢取也。（御覽八百九十七。） \\n  \\n 　 \\n  \\n   \\n  "}
{"章节": "全後漢文卷三十七", "正文": "　 \\n 全後漢文卷三十七 \\n 　 \\n  \\n 烏程嚴可均校輯 \\n 應劭五 \\n 風俗通義二 \\n 周禮。五黨為州。　。疇也。　有長。使之相周足（一作是。）也。（蓺文類聚六。御覽百五十七。） \\n 周制。天子方千里。分為百縣。縣有四郡。郡者。群也。故左氏傳曰。上大夫受縣。下大夫受郡。至秦始皇。初置三十六郡。以監縣。縣。平也。（意林。史記秦始皇本紀正義。蓺文類聚六。御覽百五十七。） \\n 周禮。百里曰同。所以獎王室協風俗。總名為縣。縣。玄也有首也。從系倒首。舉首易偏矣。言當玄靜。平徭役也。（水經注二。御覽百五十七。） \\n 周禮。五家為鄰。四鄰為里。春秋國語。五家為軌。十軌為里。里者。止也。里有司。司五十家。共居止。同事春秋。通其所也。（續漢書百官志注。廣韻六止。御覽百五十七。） \\n 應劭　一 \\n 國家制度。大率十里一鄉。（續漢書百官志注。） \\n 謹案春秋國語。疆有寓望。謂今亭也。民所安定也。亭有樓。從高省丁聲也。漢家因秦。大率十里一亭。亭。留也。今語有亭待。蓋行旅宿食之所館也。亭亦平也。訟諍吏留辨處。勿失其正也。亭吏舊名負弩。改為亭長。或謂亭父。（御覽百九十四。續漢書百官志注。） \\n 中人城北四十里有左人亭。鮮虞故邑。（御覽百六十一。） \\n 鯀作城郭。城。盛也。從土成聲。郭。大也。（意林水經注二。） \\n 郭亦謂之郛者。亦大也。（初學記二十四。御覽百九十三。） \\n 論語。夫子宮牆數仞。禮記。季武子入宮。不敢器。由是言之。宮室一也。秦漢以來。尊者以宮為常號。下乃避之云室耳。弟子職曰。室中握手。論語曰。譬如宮牆。由此言之。宮其外。室其內也。（御覽百七十四。） \\n 魯昭公設兩觀于門。是謂之闕。從門　聲。（水經注十六。） \\n 殿堂象東井形。刻作荷蔆。荷蔆。水物也。所以厭火。（蓺文類聚六十三。初學記七。廣韻三十二霰。御覽百七十五。又百八十八。） \\n 屋。止也。（廣韻一屋。） \\n 案天子有外屏。令臣下氣息。（意林。） \\n 屏。卿大夫以帷。士以簾。稍有弟（古第字。以自鄣蔽也。示臣臨見。自整屏風處也。（廣韻四十靜。御覽百八十五。） \\n 門戶鋪首。謹案百家書云。公輸般見水上蠡。（音螺。）謂之曰。開汝匣。（一作頭。）見汝形。蠡適出頭。般以足畫圖之。蠡引閉其戶。終不可得開。般遂施。（一作設。）之門戶。欲使閉藏當如此。周密也。（蓺文類聚七十四。御覽百八十八。又七百五十。） \\n 鑰施懸魚。魚翳伏淵源。（疑深淵。）欲令楗閉如此。（御覽百八十四。） \\n 府。聚也。公卿牧守。道德之所聚也。（廣韻九麌。通鑑注漢紀七。眾經音義才作公卿牧守。文書財賄所聚也。） \\n 應劭　二 \\n 廷。正也。言縣廷郡廷朝廷。皆取平均正直也。（後漢郭太傳注。通鑑注周紀二。） \\n 寺。司也。諸官府所止皆曰寺。（後漢光武紀注。通鑑注漢紀三十五。）寺者。嗣也。理事之吏。嗣續于其中也。（後漢和帝紀注。通鑑注漢紀三十五。）今尚書侍御史謁者所止皆曰寺。（文選吳都賦注。又劉楨贈徐幹詩注。又應瑒岑文瑜書法。） \\n 京師有長壽街、萬歲街、士馬。（疑脫一街字。）若此非一。街者攜也離也。四出（一作通。）之路。攜離而別也。（御覽百九十五。廣韻十三佳。） \\n 閈。城外郭內里門也。（御覽百八十二。） \\n 市。恃也。養贍老少。（一作言交易而退。）恃以不匱也。亦謂之市井。俗說市井。謂至市鬻賣者。當于井上洗濯其物。香潔。及自嚴飾。乃到市也。（一作洗濯令鮮潔。然後市。）謹案春秋井田記。人年三十。受田百畝。以食五口。五口為一戶。父母妻子也。公田十畝。廬舍五畝。成田一頃十五畝。八家而九頃二十畝。共為一井。廬舍在內。貴人也。公田次之。重公也。私田在外。賤私也。井田之義。一曰無泄地氣。二曰無費一家。三曰同風俗。四曰合巧拙。五曰通財貨。因井為市。交易而退。故稱市井也。（詩陳風正義。後漢劉寵傳注。初學記二十四。御覽百九十一。又八百二十七。） \\n 漢改郵為置。置者。度其遠近之閒置之也。（後漢書郭太傳注。）今吏郵書掾府督郵職掌此。（續漢書輿服志注。） \\n 傳舍。案諸侯及使者有傳信。乃得舍于傳耳。（意林無諸侯及三字。）今刺史行部車號傳車從事督郵。（文選范雲贈張徐州詩注。又任昉哭范僕射詩注。） \\n 南北曰阡。東西曰陌。河南以東西為阡。南北為陌。（史記秦木紀索隱。意林。初學記二十四。文選藉田賦注。御覽百九十五。困學紀聞十六。） \\n 里語云。越陌阡。更為客主。（文選魏武帝短歌行注。） \\n 薨。（與苑同。）蘊也。言薪蒸所蘊積也。（意林。初學記二十四。御覽百九十六。） \\n 囿者。畜魚鱉之處也。囿猶有也。（御覽百九十六。） \\n 園。援也。從□袁聲。四皓園公。亦本園者。（御覽八百二十四。） \\n 圃補也。從□甫聲。（同上。） \\n 應劭　三 \\n 井。法也節也。言法制居人。令節其飲食。無窮竭也。（初學記七。御覽百八十九。） \\n 孫子云。金城湯池而無粟者太公墨翟不能守之。（意林。） \\n 海。一云朝夕池。（初學記六下云。一云天池。亦云大壑巨壑。出老子及風俗通。） \\n 丞者。承也。相者。助也。（蓺文類聚四十五。） \\n 漢武帝諱徹。改曰通侯。或曰列侯。秦時六國未平。將帥皆家關中。故稱關內侯。通侯。言其功大。通于王室。列者。言其功德列著。乃饗爵也。（御覽百九十八。） \\n 牧守長不宜數易。案尚書有考績。孔子曰。如有用我者。期月而已。三年有成。鄭子產從政三年。民乃歌之。聖賢尚須漸進。況中才乎。數易豈不紛錯道路也。（意林。） \\n 尚書御史臺皆以官倉頭為史。主賦舍。凡守其門戶。（續漢百官志注。） \\n 有秩。則田閒大夫。言其官裁有秩耳。（續漢百官志注。通鑑注周紀五。） \\n 嗇者。省也夫賦也。言消息百姓。均其役賦。（續漢百官志注。） \\n 古制本無奴婢。奴婢皆是犯事者。或原之。奴。者劣。婢者卑陋。（意林。）臧者。被臧罪沒入為官奴婢。獲者逃亡獲得為奴婢也。（蓺文類聚三十五。初學記三十九。） \\n 易云。利見大人。大人與聖人。其義一也。（意林。） \\n 論語云。君子上達。臧孫紇曰。後有達者。將在孔丘乎。（同上。） \\n 儒者。區也。言其區別古今。居則翫聖哲之詞。動則行典籍之道。援先王之制。立當時之事。綱紀國體。原本要化。此通儒也。若能納而不能出。能言而不能行。講誦而已。無能往來。此俗儒也。（後漢杜林傳注。又賈逵傳注。） \\n 章帝時。以賈逵為通儒。時人語曰。問事不休賈長頭。（意林。） \\n 禮云。群居五人。長者必異席。今呼權貴作長者。非也。（同上。） \\n 管子云。先生施教。弟子則之。非知古之道。是師者之稱。（此二語疑有訛。大意謂古者以先生為師之稱也。）諸生。弟子。學者非一。故曰諸。先生者。當如醒。學者譬如醉。言生俱醉。獨有醒者。（同上。） \\n 應劭　四 \\n 祭酒。禮云。飲酒必祭。尊其先也。孫卿在齊。最是老師。（道藏本作師老。誤。）故三稱祭酒。（同上。） \\n 士。詩云。殷士膚敏。髦士俊秀。雅士博達。列士有不易之分。處士隱居放言。（同上。文選曹子建雜詩注引烈士者有不易之分。又鸚鵡賦注引處士者。隱居放言也。） \\n 易曰。師貞。丈人吉。非徒尊老。須德行先人也。傳云。杖德莫如信。言其恩德可信杖也。（同上。） \\n 禮云。十尺曰丈。成人之長也。夫者。膚也。言其智膚敏宏教也。故曰丈夫。（同上。） \\n 論語云。匹夫匹婦。傳云。一晝一夜成一日。一男一女成一室。案古人男女作衣用二匹。今人單衣。故言匹夫。（同上。） \\n 夫人當龍變起。不繫鄉里。若止繫風俗。見善不徙。故謂之俗人。（同上。） \\n 禮言簡不肖。案生子鄙陋。不似父母。曰不肖。今人謙辭。亦曰不肖。（同上。文選報任少卿書注。生子不似父母者曰不肖。） \\n 方言。人不事事而放蕩。謂之無賴。不可恃賴也。猶高祖謂太上皇云。大人以臣無賴也。（同上。） \\n 采女。案采者。擇也。以歲八月雒陽民。遣中大夫與掖廷丞相工。閱視童女。年十三以上。二十以下。長壯妖潔。有法相者。載入後宮。（文選皇后紀論注。） \\n 漢以八月算人。后家以金帛賂遺主者。以求入也。（後漢皇后紀論注。） \\n 列侯尚公主。國人尚翁主。以妻制夫。陽屈于陰爾。（初學記十。御覽百五十四。） \\n 易稱帝乙歸妹。以祉元吉。婦人謂嫁娶之禮曰歸。歸其妹于諸侯。亨終吉也。（初學記十。） \\n 延熹中。中常侍單超、左悺、徐璜、具瑗、唐衡在帝左右。縱其姦慝。時之為之語曰。左迴天。徐轉日。具獨坐。唐應聲。言其信用甚于轉圜也。（御覽三百九十三。又四百九十六。） \\n 應劭　五 \\n 禮。臣子無爵謚君父之義也。故群臣累其功美。葬日遣太尉于南郊告天而謚之。（後漢明帝紀注。） \\n 天子（一作皇帝。）新崩。未有（一有定字。）謚。故且稱（一作總其名曰。）大行皇帝。（後漢安帝紀注。文選元皇后哀策文注。又通典。七十九作前帝謚未定。臣子稱大行。以別嗣主。） \\n 宮車晏駕。謹案史記曰。王稽謂范睢曰。夫事有不可知者。有不可奈何者。一旦宮車晏駕。是事不可知也。君雖恨千臣。是無可奈何。謂秦昭王以天年終也。昔周康王一旦晏起。詩人以為深刺。天子當夜寢早作。身省萬機。如今（一作今忽。）崩殞。則為晏駕矣。（文選竟陵王行狀注。又恨賦注。） \\n 梓宮者。禮。天子以梓器。宮者。存時所居。緣生事亡。因以為名。凡人呼棺。（呼一作之。）亦為宮也。（後漢明帝紀注。文選齊敬皇后哀策文注。御覽五百五十。） \\n 葬之郭北北首。求諸幽之道。（文選詠懷詩注。） \\n 案秦昭王太后始臨朝也。（意林。） \\n 十月謂之應鍾何。應者。應也。鍾者。動也。言萬物應陽而動。不藏也。（御覽二十七。） \\n 十二月律謂之大呂何。大者太也。旅。拒也。言陽氣欲出。陰不許也。呂之言拒也。依即（疑抑。）拒難之也。（御覽二十七。） \\n 月與星並無光。日照之。乃光耳。如以鏡光照日。則影見壁。月初見西方。月望後光見東北一照也。（御覽六。） \\n 吳牛望月則喘。彼之苦于日。見月。怖。亦喘之矣。（御覽四。） \\n 風或清明來久長。不搖樹木枝葉離地三二丈者。此有龍德在其下。風或清明不及二三尺者。此君子之風也。（蓺文類聚一。御覽九。） \\n 猛風曰颲。涼風曰瀏。微風曰飉。小風曰颼。小風從孔來　。（初學記一。御覽九。） \\n 積冰曰凌。肚冰曰凍。冰流曰澌。冰解曰泮。（初學記七。御覽六十八。） \\n 應劭　六 \\n 醬成于鹽。而鹹于鹽。夫物之變。有時而重。（蓺文類聚七十二。御覽八百六十五。） \\n 五月有落梅風。江淮以為信風。又其霖霪。號為梅雨。沾衣服皆敗黦。（御覽九百七十。） \\n 夫火者。南方陽。光輝為明。聖人嚮之而治。取其象也。（初學記二十五。） \\n 言人清高。如冰之潔。（文選漢高祖功臣頌注。） \\n 南陽酈縣有甘谷。谷中水甘美。云其山上大有菊華。水從山上流下。得其滋液。谷中三十餘家。不復穿井。仰飲此水。上壽者百二三十。中者百餘歲。七八十者名之為夭。菊華輕身益氣。令人堅強故也。司空王　、太尉劉寬、太傅袁隗、為南陽太守。聞有此事。令酈縣月送水三十斛。用之飲食。諸公多患風眩。皆得瘳。（一作用飲食澡浴。終然無益。蓺文類聚八十一。初學記二十七。御覽五十四。又九百十六。） \\n 案明帝起居注。上東巡泰山。到滎陽。有鳥飛鳴乘輿上。虎賁王吉射中之。作辭曰。烏鳥啞啞。引弓射。洞左腋。陛下壽萬歲。臣為二千石。帝賜錢二百萬。令亭壁悉畫為烏也。（初學記三十。御覽七百三十六。又九百二十。） \\n 梧桐生于嶧山陽巖石之上。采東南孫枝為琴。聲甚雅。（御覽九百五十九。） \\n 柘材為弓。彈而放快。（御覽九百五十八。） \\n 橙皮可以為醬虀。（御覽九百七十一。） \\n 菖蒲放花。人得食之。長年。（御覽九百九十九。） \\n 謹案詩曰。手如柔荑。荑者。茅始熟中穰也。既白且滑。（御覽九百九十六。） \\n 蓬生麻中。不扶自植。（蓺文類聚八十五。御覽九百九十五。） \\n 桑車榆轂。聞聲（疑脫知字。）之。（蓺文類聚八十八。） \\n 舟漂汎似散蓮花。（北堂書鈔未刪改本一百三十七。） \\n 荊鱉令死。尸隨水上。荊人求之。不得也。鱉令至岷山下。已復生。起見蜀望帝。帝使鱉令鑿巫山。然後蜀得陸處。望帝自以德不如。以國禪與鱉令。為蜀王。號曰開明。（御覽五十六。） \\n 應劭　七 \\n 秦昭王遣李冰為蜀郡太守。開成都兩江。溉田萬頃。江水有神。歲取童女二人以為婦。不然為水災。主者白出錢百萬以行聘。冰曰。不須。吾自有女。到時裝飾其女。當以沈江水。徑至神祠。上神坐。舉酒酹曰。今得傅九族。江君大神。當見尊顏。相進酒。冰先投杯。但澹澹不耗。冰厲聲曰。江君相輕。當相伐耳。拔劍。忽然不見。良久有兩蒼牛斗于岸旁。有閒。冰還。流汗謂官屬曰。吾斗疲極。當相助也。若欲知我。南向腰中正白者我綬也。主簿乃刺殺北面者。江神遂死。蜀人慕其氣決。凡壯健者。因名（一作名之。一作名子曰。）冰兒。（水經注三十三。蓺文類聚九十四。史記河渠書正義。御覽二　百六十一。又六百八十二。又八百九十九。） \\n 潁川張欽孟孝。吳楚反。與亞夫常為前鋒。陷陳潰圍。傍人觀曰。壯哉此君。欽聞自氄。遂死軍。（御覽三百八十六。） \\n 張仲春。武帝時人也。善雅歌。與李延年同時。每奏新歌。莫不稱善。然不知休息。終至于敗亡。以諭人之進退。當有節奏。（御覽五百七十二。） \\n 汝南周勃辟太尉清詔。使荊州。（後漢第五種傳注。） \\n 袁湯時年八十六。有子十二人。（後漢袁安傳注。） \\n 光祿華肸上戴就為主事。（後漢獨行傳注。） \\n 太山巖石松樹。鬱鬱蒼蒼如雲中。（文選謝脁之宣城詩注。） \\n 謹案自郊貙膢。春秋饗射。天子射麑掩雉。獻諸宗廟。扶陽發滯養老致敬。化之至也。（御覽三十三。） \\n 謹案禮。臣有大喪。三年不呼其門。（御覽五百四十六。） \\n 武帝廣開獻書之路。立五經博士。開弟子員。設科射策。勸以官祿。訖于元始。百有餘年。書積如丘山。傳業浸眾。枝葉繁滋。經說百萬言。蓋祿利之路然也。（御覽六百八。） \\n 光武車駕徙都洛陽。載素簡紙經凡二千兩。董卓盪覆王室。天子西移。中外倉卒。所載書七十車。于道遇雨。分半投棄。卓又燒　觀閣。經籍盡作灰燼。（御覽云。即于處燒熸。麋為灰穢。）所有餘者。或作囊帳。先王之道。幾煙滅矣。（意林。御覽六百十九。） \\n 應劭　八 \\n 今宴飲大會。皆先黍膗。（北堂書鈔一百四十四。御覽八百五十。） \\n 昭帝時。大官上食。羹中有髮。切中有土。令丞坐不謹敬。皆論死。（御覽八百六十一。） \\n 牛乃耕農之本。百姓所仰。為用最大。國家之為強弱也。建武之初。軍役亟動。牛亦損耗。農業頗廢。米石萬錢。天愛斯民。扶助聖主。事有徵應。于是旅穀彌望。野繭被山。（蓺文類聚八十五。御覽八百三十七。） \\n 鈴柄施懸魚者。魚者。欲君臣沈靜如魚之入水。不可復得聞見耳。（御覽三百三十八。） \\n 彭祖壽年八百歲。猶恨唾遠。（御覽三百八十七。） \\n 趙王好大眉。人閒半額。（一本人作民。閒作　。）楚王好廣領。國人沒頸。齊王好細腰。後宮有餓死者。（御覽三百八十九。又四百九十六。） \\n 東海王景興議曰。晏平仲以齊君奢。故澣其朝冠。振其鹿裘。（御覽八百二十六。） \\n 吳王夫差大敗齊于艾陵。還誅子胥。取其身流之江。擢其目東門。曰。使汝視越之入吳也。（匡謬正俗八。） \\n 潁川黃子廉者。每飲馬。投錢于水中。（御覽四百二十六。又八百三十六。　案。愆禮卷載太原郝子廉事絕柑類。此云潁川黃子廉。唯姓不同耳。豈本一事而傳者異與。） \\n 汝南陳伯敬。行必矩步。坐必儼然。目有所見。不食其肉。（書鈔二百四十五。御覽三百九十三又八百六十二。） \\n 伯魚之生。適有饋孔子魚者。喜以為瑞。故名魯。字伯魚。（御覽九百三十五。） \\n 丁壯小犢。跳梁弄角。飲水數石。生芻十束。當風路（露通）夜。至死不曲。（御覽八百九十九。） \\n 俗云亂如蘊者。糞除不潔艸介。集眾（疑）火就燒之。謂之蘊。言其煙氣縕縕。取其希有淆亂。（御覽八百七十一。） \\n 鎌刀自（疑刈。）葵。積芻蕘之效。（御覽七百六十四。） \\n 案里語。厚哉鮑管。探腸案腹不清。（淨同。）然尚不盥。（蓋言不以不潔為嫌也。）何其財而生喜怒也。（御覽三百九十五。） \\n 應劭　九 \\n 刻葦傷盜為槍。（御覽三百五十四。） \\n 耳珠曰璫。（書鈔百三十五。御覽七百十八。） \\n 火斗曰尉。（廣韻八未。） \\n 織毛褥謂之　瑜。（廣韻十虞。） \\n 丸毛謂之踘。（御覽七百五十四。以上四條。疑出服虔通俗文。） \\n 笈。學士所以負書箱。如冠籍箱也。（御覽七百十一題云風俗記。） \\n 顏色厚取顧眄所以親密。（文選嵇叔夜贈秀才入軍詩注。） \\n 汝南主簿應劭議。宜為舊君諱。論者皆互有異同。（三國吳志七注云。事在風俗通。）彭城孝廉張子矯議云。若君臣不得相襲作名。周穆王諱滿。至定王時有王孫滿。厲王諱胡。莊王之子名胡。（意林。） \\n 謹案律者。法也。皋陶謨虞始造律。蕭何成以九章。此關諸（二字疑書鈔四十五無。）百王不易之道也。時所制曰令。漢書著于甲令。夫吏者。治也。當先自正。然後正人。故文書下如律令。言當履繩墨。動不失律令也。（文選陳琳檄豫州文注。蓺文類聚五十四。御覽六百三十八作故承憲履繩。動不失律令也。） \\n  \\n 　 \\n  \\n   \\n  "}
{"章节": "全後漢文卷三十八", "正文": "　 \\n 全後漢文卷三十八 \\n 　 \\n  \\n 烏程嚴可均校輯 \\n 應劭六 \\n 風俗通義三 \\n 易。噬嗑為獄。十月之卦。從犬言聲。二犬亦所以守也。（意林云。獄字二犬守言。無情狀犬亦得之。與此所引小異。）廷者。陽也。陽尚生長。獄者。陰也。陰主刑殺。故獄皆在廷北。順其位。詩云。宜犴宜獄。犴。司空也。周禮。凡萬民之有罪過未離于法者。桎梏以上。坐諸嘉石。役諸司空。令平易道路也。（御覽六百四十三。） \\n 周禮。三王始作獄。夏曰夏臺。言不害人。若游觀之臺。桀拘湯是也。殷曰　里。言不害人。若于閭里。紂拘文王是也。周曰囹圄。圄。令。圄。舉也。言令人幽閉思愆。改惡為善。因原之也。今縣官錄囚。皆舉也。（意林。御覽六百四十三。） \\n 應劭　一 \\n 自辛為　。令其辛苦憂之也。秦皇謂　字似皇。故改為罪。（意林。御覽六百四十一。） \\n 囚。遒也。言辭窮情得。以罪誅遒也。禮。罪人寘諸圜土。故囚罪人。置諸圓土。故囚字為口中人。此其象也。（意林。初學記二十。御覽六百四十二。） \\n 械。戒也。所以警戒。使為善也。桎。實也。言其下垂至地。然後吐情首實（御覽六百四十二。） \\n 頃者廷尉多牆面而苟充茲位。治書侍御史不復平議。讞當糾紛。豈一事哉。里語曰。縣官漫漫。冤（意林作怨。）死者半。（御覽二百二十六。又四百九十六。） \\n 昔在清平之世。使明恕君子哀矜折獄。尚有怨言。況在今時耶。（意林上承里語三句。） \\n 百里奚為秦相。堂上作樂。所賃澣婦自言知音。呼之。搏髀援琴。撫絃而歌者三。其一曰。百里奚。五羊皮。憶別時。烹伏雌。炊扊　。今日富貴忘我為。其二曰。百里奚。初娶我時五羊皮。臨當別時烹乳雞。今適富貴忘我。其三曰。百里奚。百里奚。母已死。葬南谿。墳以瓦。覆以柴。春黃藜。搤伏雞。西入秦。五羖皮。今日富貴捐我為。問之乃其故妻。還為夫婦也。（樂府解題。書鈔百二十八御覽五百七十二。） \\n 司農黃昌為蜀郡太守。得所失婦。便為正室。使後婦下之。（通典禮四十九。虞眕議引。又八十九。） \\n 河南平陰（一作南陽。無平陰字。）龐儉。本魏郡鄴人。遭倉卒之世。失亡其父。時儉三歲。弟纔繈抱耳。流轉客居廬里中。鑿井得錢千餘萬。遂溫富。儉作府吏。躬親家事。行求老蒼。頭謹信屬任者。年六十餘。置[置當作直]二萬錢。使主牛馬耕種。有賓婚大會。母在堂上。酒酣。陳樂歌笑。奴在灶下助廚。竊言。堂上母。我婦也。客罷。婢語次。說老奴無狀。為妄語。所說不可道也。竊詰其由。母謂婢。試問其形狀。奴曰。家居鄴時。在富樂里穵西。婦艾氏女。字阿橫。大兒字阿嶷。小兒曰越子。時為縣吏。為人所略賣。阿橫右足也有黑子。右腋下赤誌如半櫛。母曰。是汝公也。因下堂相對啼泣。兒婦前為汝公拜。即洗浴身見衣被。遂為夫婦如初。儉子歷二千石刺史七八人。時人為之語曰。廬里諸龐。鑿井得銅。買奴得公。子孫羞之。言我先人初居廬里者。兄弟二人。家買奴。得公爾。（蓺文類聚三十五。御覽百八十九。又四百七十二。又五百。又八百三十九。） \\n 應劭　二 \\n 蜀郡任嘉。年三四歲時。父騰。為諸生。于漢中就師。有盜賊。道路斷絕。蜀亦覆沒。轉客長沙。為州郡吏。後嘉為長沙太守。騰為奏曹掾。默知嘉實其子也。嘉母語次謂嘉曰。奏曹任掾。則汝父也。但差老耳。嘉曰。天下豈獨蜀有一任。夫人何以老更生邪意。母曰。咄。我守養汝。數十年無嫌譏。豈以垂沒。更失計哉。顧實真父。不可棄捐。後嘉問掾。聲音何類太守。何州里邪。掾曰。本犍為武陽人。蓬轉流宕到此。母察審諦。又識左車（一作耳。）前贅。因出抱持。對之流涕。嘉自拔榻。歔欷哽咽。（御覽二百五十九。） \\n 陳留太守泰山吳文章。少孤。遭憂衰之世。與史伯武相失。別二十年後。相會下邳市中。爭計共斗。伯武毆文章。文章欲報擊之。心中悽愴。手不能舉。大自怪也。因投杖于地。觀者咸笑之。更相借問。乃親兄也。相持涕泣。觀者復曰。兄校弟不得報兄。向者所笑。乃其義也。（御覽五百十六又八百二十七。） \\n 汝南周霸。字翁仲。為太尉掾。婦于乳舍生女。自毒無男。時屠婦比臥得男。因相與私貨易。裨錢數萬。後翁仲為北海相。吏周光能見鬼。署為主簿。使還致敬于本郡縣。因告光曰。事訖。臘日可與小兒俱上　。去家經十三年。不躬烝嘗。主簿微察知。相先君寍息。會同飲食。忻娛否。往到于　上。郎君沃酹。主簿俛伏在後。但見屠者弊衣蠡結。（即螺髻踞神坐。持刀割肉。有五時衣帶青墨綬數人。彷徨陰堂東西廂。不敢來前。光怪其故。還至。引見。問之。乞屏左右。起造于膝前。白事狀如此。翁仲曰。主簿出。勿言。因持劍上堂。問嫗。女何以養此子。嫗大怒曰。君常言兒體質聲氣喜學似我。老公欲死。為作狂語。翁仲具告之曰。祀祭如此。不具服。子母立截。嫗辭窮情竭。泣涕具陳其故。時子年已十八。呼與辭決。曰。凡有子者。欲以承先祖。先祖不享血食。無可奈何。自以衣裘僮僕車馬迎取其女。女嫁為賣餅子婦。後適安平李文思。文思官至南陽太守。翁仲使養從弟子熙。為高邑令。神不歆非類明矣。安得養他人子乎。（意林。御覽三百六十一。又八百八十三。） \\n 應劭　三 \\n 將作大匠陳國公孫志節有蒼頭地餘。年十七。情性聰慧。儀狀端正。工書疏。志節為戶曹史。令地餘歸取資用。因持車馬亡去。到丹陽。自云姓王名斌。字文高。遂留為諸曹史。志節拜揚州刺史。郡選曹。衣冠子弟皆出斌下。乃用之。斌乞屏左右。叩頭涕　曰。斌即明使君地餘也。斌後為蒼梧太守。（蓺文類聚三十五。初學記十九。御覽五百。） \\n 楊範。字文端。齊人。齊宋之辭。母在賊中。採棋。藏于地。夜取之進母。如是非一。忽于地中得米十斛。上有字云。米十斛。賜孝子楊範。以資給母。（御覽四百十一。） \\n 汝南王叔漢。父子方。出游二十餘年不還。叔漢作尚書郎。有人告子方死于汝南。即遣兄伯三往迎喪。叔漢即發哀。詔書賻錢二十萬。既而子方從蒼梧還。叔漢詣闕。乞納賻錢。受虛妄罪。靈帝詔將相大夫會議之。博士任敏議云。凡人中壽七十。視父同儕亡。可製服也。子方在遠。人指其處。不可驗也。罪不可加焉。詔書還錢。復本官。（意林。） \\n 濟北李登為從事史。病。得假歸家。延期。後被召。登自嫌不甚鸁瘦。謂雙生弟寍曰。我兄弟相似。人不能別。汝差類病者。代我至府。寍曰。府君太嚴。得毋不可。登曰。我新吏耳。無能識者。我自行見主。必死。寍詣府。主不辨。後為人所言。事發覺。遂殺登。（御覽六百三十四。） \\n 陳留（一作陳國。）張伯喈。（一作階。）弟仲喈。婦炊于灶下。至井上謂伯喈曰。我今日妝寍好不。伯喈曰。我伯喈也。婦大慚愧。其夕時伯喈到更衣。婦復牽伯喈（一作婦復遂牽其背。）曰。似旦大誤。謂伯喈為卿。荅曰。我故伯喈也。蓋親密莫過夫婦。然尚如此。況于初未相見。而責先識之乎。（御覽三百九十六。又四百九十二。蓺文類聚三十二云。有張伯偕仲偕。兄弟形貌絕相類。仲偕妻新妝竟。忽伯偕至。乃戲問曰。今日妝飾好否。伯偕應之曰。我伯偕也。妻乃趨避之。須腴又見伯偕。猶以為仲偕。告云。向大錯誤。伯偕曰。我故伯偕也。） \\n 應劭　四 \\n 陳留有富室公。年九十無子。取田家女為妾。一交接即氣絕。後生得男。其女誣其淫泆有兒。曰。我父死時年尊。何一夕便有子。爭財數年不能決。丞相邴吉出上殿決獄云。吾聞老公子不耐寒。又無影。時歲八月。取同歲小兒俱解衣裸之。此兒獨言寒。復令並行日中。獨無影。大小歎息。因以財與兒。（一作因與其財。意林。御覽三百八十八。百三十六。） \\n 沛郡有富家公。資二千餘萬。小婦子年裁數歲。頃失其母。又無親近。其大婦女甚不賢。公病困。思念惡婿爭其財。兒判不全。因呼族人為遺令云。悉以財屬女。便遺一劍與兒。年十五。以還付之。其後兒大。姊不肯與劍。男乃詣郡自言求劍。謹案時太守。大司空何武也。得其辭。因錄女及婿。省其手書。顧謂掾史曰。女性強梁。婿復貪鄙。其父畏賊害其兒。又計小兒正得此財。不能全護。故且俾與女。內實寄之耳。不當以劍與之乎。夫劍者。亦所以決斷也。限年十五者。智力足以自活。度此女婿必不復還其劍。當聞縣官。縣官或能證察。得以見伸展也。凡庸何能思（一作用。）慮強遠如是哉。悉奪取財以與子。曰。弊女惡婿。溫飽十五歲。亦以幸矣。于是論者乃服。謂武原情度事得其理。（御覽六百三十九。又八百三十六。） \\n 南郡讞女子何侍。為許遠妻。侍父何陽。素酗酒。從遠假求。不悉如意。陽數罵詈。遠謂侍。汝公（一作翁下同。）復罵者。吾必揣之。侍曰。類作夫妻。奈何相辱。揣我公者。搏若母矣。其後陽復罵遠。遠遂揣之。侍因上搏姑耳。再三下。司徒鮑宣決事曰。夫妻。（當作婦。）所以養姑者也。今遠自辱其父。非姑所使。君子之于凡庸。尚不遷怒。況所尊重乎。當減死論。（御覽六百四十。） \\n 應劭　五 \\n 陳留有趙祐者。酒後自相署。或鞶亭長督郵。祐復于外騎馬。將絳幡。云我使者也。司徒鮑宣決獄云。騎馬將幡。起于戲耳。無它惡意。（御覽六百四十六。） \\n 汝南張妙會杜士。士家娶婦。酒後相戲。張妙縛杜士。捶二十下。又懸足指。士遂至死。鮑昱決事云。酒後相戲。原其本心。無賊害之意。宜減死。（意林。御覽八百四十六。） \\n 臨淮有一人。持一匹縑。到市賣之。道遇雨被戴。後人求共庇陰。因與一頭之地。雨霽當別。因共爭斗。各云我縑。詣府自言。太守丞相薛宣劾實。兩人莫肯首服。宣曰。縑直數百錢耳。何足紛紛自致縣官。呼騎吏中斷縑。各與半。使追聽之。後人曰受恩。前撮之。縑主稱怨。（意林作冤。）不已。宣曰。然。固知當爾也。因詰責之。具服。俾悉還本主。（意林。御覽四百九十六。又六百三十九。又八百十八。） \\n 汝南陳公思為五官掾。王子祐為兵曹。行會食下亭。子祐曾以縣官事考殺公思叔父斌。斌無子。公思欲為報仇。不能得。卒見子祐。不勝憤怒。使格殺之。還府歸死。時太守傅胡廣。以為陳公思追念叔父。仁勇憤發。手刃仇敵。自歸司敗。便原遣之。（御覽四百八十二。） \\n 潁川有富室兄弟同居。兩婦皆懷任（一作孕。）數月長婦胎傷。因閉匿之。產期至。同到乳舍。弟婦生男。夜因盜取之。爭訟三年。州郡（一作縣。）不能決。丞相黃霸出坐殿前。令卒抱兒。去兩婦各十餘步。叱婦曰。（一無曰字。）自往取之。長婦抱兒甚急。兒大啼叫。弟婦恐相害之。因乃放與。而心甚自悽愴。長婦甚喜。霸曰。此弟婦子也。責問大婦。乃伏。（意林。御覽三百六十一。又六百三十九。） \\n 平原郡讞胡譚。取周碧為妻。譚陰陽不屬。令碧與李芳張少姦通。冀得其子。（蓺文類聚三十五。） \\n 巴郡宋遷。母名靜。往阿奴家飲酒。遷母坐上失氣。奴謂遷曰。汝母在坐上何無宜適。遷曰。腸痛誤耳。人各有氣。豈止我母。遷罵奴。奴乃持木枕擊遷。遂死。（御覽八百四十六。） \\n 應劭　六 \\n 扶風蘇不韋。父為司隸李暠所逮。暠遷司農。不韋穿府北垣。徑上聽事。斫暠臥具。暠一宿數遷。（御覽七百八。） \\n 王制云。東方曰夷。夷者。抵也。言仁而好生。萬物柢地而出。（後漢東夷傳文。注云見風俗通。） \\n 羌。本西戎卑賤者也。主牧羊。故羌字從羊。人因以為號。無君臣上下。健者為豪。不能相一。種刖部分。強者陵弱。轉相抄盜。男子戰死以為吉。病終者送之凶。（御覽七百九十四。） \\n 氐。言抵冒貪饕。至死好利。樂在谿[谿上脫山字]。本西南夷又[又當作之]別種。號曰白馬。孝武帝遣中郎將郭昌等引兵征之。降。復以為武都郡。（御覽七百九十四。） \\n 貊者。謹案春秋傳。大貊小貊。貊。略也薄也。不知送往勞來。無宗廟粢盛。賦斂薄也。（御覽七百八十。） \\n 胡者。謹案漢書。山戎之別種。又胡者。互也。言其被髮左衽。言語贄幣。事殊互也。（御覽七百九十九。）殷時曰獯粥。改曰匈奴。（史記匈奴傳索隱。） \\n 昔高辛氏有犬戎之寇。帝患其侵暴。而征伐不剋。乃方募天下。有能得犬戎之將吳將軍頭者。購黃金千鎰。邑萬家。又妻以少女。時帝有畜狗。其毛五采。名曰槃瓠。下令之後。槃瓠遂銜人頭造闕下。群臣怪而診之。乃吳將軍首也。帝大喜而計槃瓠不可妻之以女。又無封爵之道。議欲有報而未知所宜。女聞之。以為帝皇下令。不可違信。因請行。帝不得已乃以女配槃瓠。槃瓠得女。負而走。入南山。止石室中。所處險絕。人跡不至。于是女解去衣裳。為僕鑒之結。著獨力之衣。帝悲思之。遣使尋求。輒遇風雨震晦。使者不得進。經三年。生子一十二人。六男六女。槃瓠死後。因自相夫妻。織績木皮染以草實。好五色衣服。製裁皆有尾形。其母後歸。以狀白帝。于是使迎致諸子。衣服斑蘭。語言侏離。好入山壑。不樂平曠。帝順其意。賜以名山廣澤。其後滋蔓。號曰蠻夷。外癡內轅。安土樂舊。以先父有功。母帝之女。田作賈販。無關梁符傳租稅之賦。有邑君長皆賜印綬。冠用獺皮。名渠師曰精夫。相呼為姎徒。（後漢南蠻傳。文注云。以土並見風俗通。） \\n 應劭　七 \\n 哀牢夷者。其先有婦人名沙壹。居于牢山。嘗捕魚水中。觸沈木。若有感。因懷妊十月。產子男十人。後沈木化為龍。出水上。沙壹忽聞龍語曰。若為我生子。今悉何在。九子見龍驚走。獨小子不能去。背龍而坐。龍因舐之。其母鳥語。謂背為九。謂坐為隆。因名子曰九隆。及後長大。諸兄以九隆能為父所舐而黠。遂共推以為王。後牢山下有一夫一婦。復生十女子。九隆兄弟皆娶以為妻。後漸相滋長。種人皆刻畫其身象龍文。衣背著尾。（後漢西南夷文。注云。已上並見風俗通。） \\n 巴上有賨人剽勇。高帝為漢王時。閬中人范目說高祖。募取賨人定三秦。封目為閬中慈。鳧鄉侯。并復除目所發賨人盧、朴、沓、鄂、度、夕、襲七姓。不供租賦。閬中有渝水。賨人左右居。銳氣善舞。高祖樂其猛銳。數觀其舞。後令樂府習之。（文選蜀都賦注。） \\n 槃瓠之後。輸布一匹二丈。是謂賨布。廩君之巴氏。出嫁布八丈。（文選魏都賦注。） \\n 廩君乘土船。下至夷城石岸曲。水亦曲。廩君望之如穴狀。曰。我既道穴中。又入此。奈何。石岸為崩。廣三丈餘。陛級之。廩君行至上岸。上岸有平石。廣長五丈。休其上投算計。算處皆有石。因立城其旁。（北堂書鈔百五十八。） \\n 秦始皇遣蒙恬築長城。徒士犯罪。依鮮卑山。後遂繁息。今皆髡頭衣赭。亡徒之明效也。（御覽六百四十九。） \\n 東方曰夷。東方仁好生。萬物觝觸地而出。夷者。觝也。其類有九。　南方曰蠻。君臣同川而浴。極為簡慢。蠻者。慢也。其類有八。　西方曰戎。斬伐殺生。不得其中。戎者。兇也。其類有六。　北方曰狄。父子嫂叔同穴無別。狄者。辟也。其行邪辟。其類有五。（通鑑注漢紀二十五。） \\n 應劭　八 \\n 章聲 \\n 相。拊也。所以輔相于樂。奏樂之時先擊相。（御覽五百八十四。） \\n 雅。形如漆筩。有椎。禮云。訊疾以雅。是也。（同上。） \\n 論數（御覽引風俗通論數曰。踦者。奇也。論數當是篇名。） \\n 十十謂之百。十百謂之千。十千謂之萬。十萬謂之億。十億謂之兆。十兆謂之經。十經謂之垓。十垓謂之秭。（本訛捕下同。　案。孫子算經改。但下云京生秭。秭生垓。又不同。）十秭謂之選。十選謂之載。十載謂之極。有物有事者。紀于此矣。過此往者。則其數可紀。其名未之或聞也。夫數。一為特侯。（疑）奇隻。（句）二為再偶兩雙。（句）三為參。四為乘。（御覽七百五十。） \\n 千生成發。萬生億。億生兆。兆生京。京生秭。秭生垓。垓生壤。壤生溝。溝生澗。澗生正。正生載。載。地不能載也。（廣韻五旨。） \\n 步始于足。足率長十寸。十寸則尺。一躍三尺。法天地人。再躍則步。（文選四子講德論注。） \\n 踦者。奇也。履舄之一也。（御覽六百九十七。） \\n 斛者。角也。庾三斛四斗。秉二十四斛。（御覽八百三十。） \\n  \\n 　 \\n  \\n   \\n  "}
{"章节": "全後漢文卷三十九", "正文": "　 \\n 全後漢文卷三十九 \\n 　 \\n  \\n 烏程嚴可均校輯 \\n 應劭七 \\n 風俗通義四 \\n 氏姓上（廣韻十二齊引氏姓篇史記荀卿傳集解引應劭氏姓。因學紀聞引宋景文說云姓氏篇。今從群書摘出。以四聲編次為二卷。） \\n 萬類之中。惟人為貴。春秋左氏傳。官有世功。則有官族。邑亦如之。公羊譏衛滅邢。論語貶昭公娶于吳。諱同姓也。蓋姓有九。或氏于號。或氏于謚。或氏于爵。或氏于國。或氏于官。或氏于字。或氏于居。或氏于事。或氏于職。以號。唐、虞、夏、殷也。以謚。戴、武、宣、穆也。以爵。王、公、侯、伯也。以國。齊、（一作曹。）魯、宋、衛也。以官。司馬、司徒、司寇、司空、司城也。以字。伯、仲、叔、季也。以居。城、郭、園、池也。以事、巫、卜、陶、匠也。以職。三烏、五鹿青牛、白馬也。（御覽三百六十二。廣韻引氏姓篇序云。凡氏之興九事。一氏于號。唐、虞、夏、殷、是也。四氏于國。齊、魯、宋、衛是也。又云。凡氏于謚、戴、武、宣、穆是也。凡氏于字。伯、仲、叔、季是也。又云于事、巫、卜、陶、匠是也。氏于居者。城、郭、園、池是也。氏于職焉。三烏、五鹿是也。北史高構傳引風俗通。性有九種。或氏于爵。或氏所居。） \\n 應劭　一 \\n 僮氏。漢有交阯刺史僮尹。（廣韻一束。通鑑注漢紀五十四。） \\n 中氏。漢有少府卿中京。（廣韻一東。） \\n 蒙氏。東蒙主以蒙山為氏。秦有將軍蒙驁。驁生武。武生恬。皆仕秦。（通志氏族略。） \\n 農氏。神農之後。（廣韻二冬。） \\n 重氏。顓帝重黎之後。少昊時。重為南正。司天之事。黎為北正。司地之事。（通志氏族略。） \\n 為氏。漢有南郡太守為昆。（廣韻五支。容齋五筆。） \\n 隨氏。隨侯之後。漢有博士隨何。（廣韻五支。） \\n 羲氏。堯卿羲仲之後。 \\n 池氏。漢有中牟令池瑗。（俱同上。） \\n 移氏。齊公子雍食采于移。其後氏焉。（後漢楊震傳注。路史國名紀。通鑑注漢經四十二。）漢有恆農太守移良。（廣韻五支。容齋五筆。） \\n 卑氏。鄭大夫卑諶之後。漢有北平太守卑躬。（後漢皇后紀虞美人注。容齊　五筆。） \\n 離氏。離婁。孟子門人。漠有中庶子離常之。（通志氏族略。） \\n 訾氏。帝嚳妃。訾娵氏女。 \\n 皮氏。周卿士樊仲皮之後。漢有皮尚。（俱同上。） \\n 邳氏。奚仲為夏車正。自嶭封邳。其後為氏。漢有信都邳彤。（廣韻六脂。通志氏族略。通鑑注漢紀三十一。） \\n 纍氏。纍祖之後。（通志氏族略。） \\n 資氏。資成。陳留人。 \\n 師氏。師。樂人瞽者之稱。晉有師曠。魯有師乙。鄭有師悝、師觸、師蠲、師成。 \\n 尸氏。其先封尸鄉。因以為氏。齊相有尸臣。 \\n 應劭　二 \\n 旗氏。齊卿公孫　之孫。欒施字子旗。子孫以王父字為氏。（俱同上。） \\n 非氏。非子伯益之後。（廣韻八微。） \\n 威氏。齊威王之後。以田氏始王。故其後以為氏。（廣韻八微。通志氏族略。） \\n 肥氏。漢有肥韶。英布將肥赫。（通志氏族略。　案。肥赫即下條之賁赫。） \\n 賁氏。秦非子之後。（通志氏族略。）漢有賁赫。（晉書音義。） \\n 魚氏。宋桓公子目夷字子魚。賢而有謀。子孫以字為族。（廣韻九魚。通志氏族略。通鑑注晉紀二十云。宋公子魚之後。以王父字為氏。） \\n 余氏。秦由余之後。（廣韻九魚。通志氏族略。通鑑注唐紀七十三。） \\n 諸氏。漢有雒陽令諸於。（廣韻九魚。容齋五筆。） \\n 儲氏。齊大夫儲子之後。（後漢鮑永傳注。） \\n 沮氏。黃帝時史官沮誦之後。（後漢獻帝紀注。） \\n 巫氏。商有巫咸巫賢。漢有冀州刺史巫捷。（廣韻十虞。通志氏族略。） \\n 須氏。太昊之後。史記。魏有須賈。（廣韻十虞。通鑑注周紀五。） \\n 蒲氏。漢有詹事蒲昌。（廣韻十一摸。） \\n 壺氏。漢有諫議大夫壺遂。（同上。） \\n 塗氏。塗山氏之後。漢有諫議大夫塗惲。（後漢賈逵傳注。廣韻十一摸。通志氏族略。） \\n 黎氏。九黎之後。（通志氏族略。） \\n 鞮氏。晉銅鞮伯華之後。 \\n 稽氏。稽黃。秦臥人也。（俱同上。） \\n 洼氏。漢有大鴻臚洼丹。洼音圭。（後漢儒林傳注。廣韻十二齊。） \\n 枚氏。六國有賢人枚被。（通鑑注漢紀九。） \\n 裴氏。伯益之後。（後漢桓帝紀注。） \\n 臺氏。金天氏裔孫曰臺駘。其後氏焉。（後漢獻帝紀注。） \\n 哀氏。魯哀公之後。因謚以為姓。（後漢劉聖公傳注。） \\n 來氏。楚有來英。（通志氏族略。） \\n 真氏。漢有太尉真祐。（廣韻十七真。通志氏族略。） \\n 應劭　三 \\n 神氏。神農之後。漢有騎都尉神曜。（廣韻十七真。） \\n 頻氏。漢有酒泉太守頻　。（廣韻十七真。容齋五筆。通志氏族略。） \\n 倫氏。黃帝樂人伶倫氏之後。（廣韻十八諄。通志氏族略。） \\n 鈞氏。楚大夫元鈞之後。漢有侍中鈞喜。（廣韻十八諄。通志氏族略。作御史鈞喜。） \\n 春氏。楚相黃歇春申君之後。（通志氏族略。） \\n 文氏。周文王支庶。以謚為氏。越大夫文種。 \\n 芬氏。晉大夫芬賢。 \\n 勤氏。魯有大夫勤成。（俱同上。） \\n 垣。秦邑也。因以為姓。秦始皇有將垣齮。（後漢公孫述傳注。　案。今本史記作桓齮。） \\n 尊氏。尊盧氏之後。（廣韻二十三魂。） \\n 賁氏。魯有賁浦。（通志氏族略。通鑑注漢紀四。） \\n 恩氏。陳大夫成仲不恩之後。（廣韻二十四痕。） \\n 丹氏。晉有大夫丹木。（廣韻二十五寒。） \\n 安氏。漢有安成。為太守。（廣韻二十五寒。通志氏族略。通鑑注晉紀二十八。） \\n 莞蘇。楚大夫。見呂氏春秋。漢有莞路。為御史中丞。（宋景文公筆記。　案。莞路見漢書儒林顏安樂傳中。宋所見本是艸下完。故引為證蕭該音九又音官。與師古云。亦管字異。但呂氏春秋長見篇作莧譆。莧或莞字之誤歟。莞蘇見。新序。一作筦蘇。） \\n 冠氏。古賢者鶡冠氏之第。（廣韻二十六桓。通志氏族略。） \\n 瞞氏。荊蠻之後。本姓蠻。其枝裔隨音變改為瞞氏。（廣韻二十六桓。） \\n 關氏。關令尹喜之後。（廣韻二十七剛。通志氏族略。通鑑注漢紀二十八。） \\n 班氏。楚令尹斗班之後。（廣韻二十七剛。） \\n 山氏。列山氏之後。晉有大夫山祈。漢有武都太守山昱。（通志氏族略。） \\n 弦氏。弦子後。（廣韻一先。） \\n 玄氏。玄都。古諸侯國也。子孫以國為氏。（通志氏族略。通鑑注晉紀二十二。） \\n 縣氏。縣成父。孔子門人。漢有甘陵相縣芝。（通志氏族略。） \\n 虔氏。黃帝之後。莊子有虔天根。（同上。路史云虔氏出黃帝。） \\n 應劭　四 \\n 宣氏。宋宣公之後。（通志氏族略。） \\n 圈氏。楚鬻熊之後。（同上。） \\n 騫氏。仲尼弟子閔子騫之後。（廣韻二仙。通志氏族略。） \\n 蕭氏。宋樂叔以討南宮萬立御說之功受封于蕭。列附庸之國。漢相國蕭何。即其後氏也。（廣韻三蕭。） \\n 刁（音雕。）氏。齊大夫豎刁之後。戰國時有刁勃。漢有刁閒。齊人。以富聞。子孫居勃海。（廣韻三蕭。通志氏族略。） \\n 毛氏。毛伯。文王子也。見左傳。漢有毛樗之。為壽張令。（宋景文公筆記。） \\n 聊氏。聊蒼。為漢侍中。著子書。（廣韻三蕭。通志氏族略云。漢侍中聊倉著書號聊子。） \\n 氏。衛大夫史　之後。漢有　錯。（廣韻四宵。通鑑注漢紀七。） \\n 饒氏。漢有饒斌。為漁陽太守。（廣韻四宵。） \\n 苗氏。楚大夫伯芬之後。賁皇奔晉。食采于苗。因而氏焉。（廣韻四宵。通鑑注漢紀二十九。） \\n 徭（廣韻作　。）氏。東越王徭。句踐之後。其後以徭為姓。（後漢岑彭傳注。） \\n 僑氏。黃帝孫僑極之後。（通志氏族略。） \\n 皋氏。漢有司徒長史皋誨。（同上。） \\n 阿氏。阿衡。伊尹號。其後氏焉。（廣韻七歌。通志氏族略。） \\n 朝那。東夷也。其後單姓那氏。（通志氏族略。） \\n 過國。夏諸侯。後因為氏。漢有兗州刺史過栩。（廣韻八戈。） \\n 麻氏。齊大夫麻嬰之後。漢有麻達。注論語。（廣韻九麻。路史國各紀。通鐪注晉紀十七。）又有麻光。為御史大夫。（通志氏族略。） \\n 家氏。漢有家羨。為劇令。（廣韻九麻。） \\n 牙氏。周大司徒君牙之後。（廣韻九麻。通志氏族略。） \\n 嘗氏。齊孟嘗君之後。（廣韻十陽。） \\n 匡。魯邑也。句須為之宰。其後氏焉。漢有匡衡。（廣韻十陽。通鑑注漢紀二十。） \\n 芳氏。漢有幽州刺史芳乘。（乘一作垂。廣韻十陽。通志氏族略。通鑑注漢紀三十三。） \\n 應劭　五 \\n 方氏。方雷氏之後。（通志氏族略。） \\n 穰氏。田穰苴。諸田之族。穰所食之邑。因以氏焉。（同上。） \\n 襄氏。楚大夫襄老之後。（後漢襄楷傳注。） \\n 疆氏。晉有大夫疆劍。漢有疆華。（通鑑注漢紀三十二。） \\n 昌氏。黃帝子昌意之後。（通志氏族略。） \\n 堂。楚邑。大夫五尚為之。（五即伍字。）其後氏焉。（廣韻十一唐。） \\n 蒼氏。入凱蒼舒之後。漢有江夏太守蒼英。子孫遂為江夏人。（通志氏族略。） \\n 皇氏。三皇之後。因氏焉。左傳。鄭大夫皇頡皇辰。宋有皇氏為上卿。本昱父充石之後。以字為氏。漢有琅邪相皇運。（同上。） \\n 橫氏韓王子成。號橫陽君。其後（一作子孫。）為氏。（廣韻十二庚。通志氏族略。） \\n 京氏。鄭武公子段封于京。號京城大叔。其後氏焉。漢有京房。（廣韻十二庚。通鑑注漢紀二十。） \\n 卿氏。趙相虞卿之後。（廣韻十二庚。）戰國有卿秦。為魏將。或云項羽將卿子冠軍宋義之後。（通志氏族略。） \\n 甥氏。晉大夫呂甥之後。（廣韻十二庚。） \\n 行氏。漢有行祐。為趙相。（後漢光武紀注。） \\n 衡氏。伊尹為湯阿衡。子孫以衡為氏。一云魯公子衡之後。以王父字為氏。（通志氏族略。廣韻十二庚引云。阿衡伊尹之後。又公衡魯公子。後及氏焉。） \\n 荊氏。漢有九江太守荊修。（容齋五筆。） \\n 營氏。周成王卿士營伯之後。漢有京兆尹營郃。（廣韻十四清。通志氏族略。） \\n 嬰氏。晉大夫季嬰之後。（廣韻十四清。通志作趙嬰齊。） \\n 靈氏。齊靈公之後。或云宋公子靈圍龜之後。晉有餓者靈輒。（廣韻十五清。） \\n 冥氏。漢有冥都。為丞相史。（同上。本脫史字今攷增。） \\n 瓶氏。漢有太子少傳瓶守。（同上。） \\n 應劭　六 \\n 泠氏。黃帝時典樂泠倫之後。（通志氏族略。） \\n 恆氏。楚大夫恆思公之後。漢有東安長恆裴。子孫因居之。 \\n 弘氏。衛大夫弘演之後。漢有宦者弘恭。為中書令。 \\n 乘氏。楚大夫子乘之後。以王父字為氏。（俱同上。） \\n 牛氏。漢有牛崇。為隴西主簿。馬文淵為太守。羊喜為功曹。涼部云。三牲備具。（廣韻十八尢。） \\n 犨氏。晉大夫郤犨之後。（同上。） \\n 丘氏。魯左丘明之後。又齊太公封于營丘。支孫以地為氏。世居扶風。漢未丘俊持節江淮。屬王莽篡位。遂留江左。居吳興也。（廣韻十八尢。通鑑注魏紀十。又隋紀四。） \\n 謀氏。周卿士祭公謀父之後。（廣韻十八尢。通志氏族略。） \\n 牟子國祝融之後。後因氏焉。漢有太尉牟融。（廣韻十八尢。通志氏族略。通鑑注漢紀三十七。） \\n 州氏。晉有州　州賓。其先食采于州。因以為氏。（通志氏族略。通鑑注魏紀七。） \\n 疇氏。摰疇。古之諸侯。後有摰疇氏、摰氏、疇氏。（路史國名紀。） \\n 由余。秦相也。見史記漢有由章。至長沙太傅。（宋景文公筆記。） \\n 猷氏。衛有猷康。（通志氏族略。） \\n 區氏。歐冶子之後。轉為區氏。王莽時有郎中區博。 \\n 婁氏。邪婁之國。子孫或以婁為氏。或以邾婁為氏。（俱同上。） \\n 林氏。林放之後。（廣韻二十一侵。） \\n 箴氏。衛大夫箴莊子。（同上。） \\n 陰氏。陰康氏之後。周有陰不佞。（通志氏族略。）管修自齊適楚。為陰大夫其後氏焉。（廣韻二十一侵。通鑑注漢紀三十二。） \\n 岑氏。古岑子國之後。漢有岑彭。（廣韻二十一侵。） \\n 堪氏。八元仲堪之後。（廣韻二十二覃。） \\n 聃氏。周文王第十子聃季載之後。（通志氏族略。） \\n 應劭　七 \\n 奄氏。奄。國號。即商奄也。魯地。衛祝佗曰。因商奄之民以命伯禽。今兗州有奄城。秦大夫奄息其後也。 \\n 兼氏。衛公子兼之後。（俱同上。） \\n 委氏。漢太原太守委進。（廣韻四紙。） \\n 李氏。李伯陽之後。（廣韻六止。） \\n 俟氏。有俟子。古賢人。著書。（同上。通志云。六國賢人。） \\n 幾氏。宋大夫仲幾之後。以王。父字為氏。（通志氏族略。） \\n 禹氏。禹支庶以為氏。（路史夏后紀下。） \\n 處氏。史記。趙有辨士處子。故有處姓也。（後漢酷吏李章傳注。）漢有北海相處興。（廣韻八語。容齋五筆。作北海太守。　安。李章傳注作太守處興。） \\n 旅氏。周大夫子旅之後。漢高功臣昌平侯旅卿傳封六代。（通志氏族略。） \\n 所氏。宋大夫華所事之後。（困學紀聞七。通志氏族略引作所華。）漢有諫議大夫所忠。（史記司馬相如傳正義。後漢芻行劉茂傳注。） \\n 甫氏。甫侯之後。（廣韻九麌。） \\n 府氏。漢有司徒掾府悝。（同上。通志氏族略。） \\n 武氏。宋武公之後。漢有武臣。（廣韻九麌。） \\n 虎氏。漢有合浦太守虎旗。其先八元伯虎之後。（廣韻十姥。容齋五筆。） \\n 扈氏。趙有扈輒。（廣韻十姥。） \\n 古氏。周有古公亶父。其後氏焉。（後漢東平王蒼傳注。通志氏族略。） \\n 邸氏。漢有上郡太守邸杜。（廣韻十一薺。容齋五筆。通志杜作社。） \\n 采氏。漢有度遼將軍采皓。（廣韻十五海。） \\n 蹇氏。漢有蹇蘭。為交趾刺史。（通志氏族略。） \\n 滿氏。荊蠻有瞞氏。間舛變為滿。漢有滿昌。（廣韻二十四緩。通志氏族略。通鑑注漢紀二十六。） \\n 管夷吾。齊桓佐也。見論語。漢有管虢。為西河太守。（宋景文公筆記。） \\n 顯氏。顯甫為周卿。（廣韻二十七銑。） \\n 應劭　八 \\n 典氏。漢有校尉典韋。（通志氏族略。） \\n 衍氏。宋微仲衍之後。（同上。） \\n 矯氏。晉大夫矯父之後。（後漢逸民矯慎傳注。） \\n 昊氏。昊英氏之後。一云少昊之後。（通志氏族略。） \\n 老氏。顓帝子老童之後。（同上。） \\n 蔣氏。周公之裔。（廣韻三十六養。） \\n 廣氏。廣成子之後。（通志氏族略。） \\n 丙氏。齊有大夫丙歜。（廣韻三十八梗。） \\n 靖氏。單靖公之後。以謚為氏。一云齊田氏之族。靖郭君之後。（廣韻四十靜。通志氏族略。） \\n 有氏。有巢氏之後。仲尼弟子有若。魯人。漢有有祿。（通志氏族略。） \\n 糗氏。漢有糗宗。為嬴長。（廣韻四十四有。通志氏族略。） \\n 壽氏。吳王壽夢之後。壽于姚。吳大夫。（後漢方衡傳注。通志氏族略。通鑑注宋紀十二云。又有大夫壽越。） \\n 耦氏。宋卿華耦之後。漢有侍中耦嘉。（廣韻四十五厚。通志氏族略。） \\n  \\n 　 \\n  \\n   \\n  "}
{"章节": "全後漢文卷四十", "正文": "　 \\n 全後漢文卷四十 \\n 　 \\n  \\n 烏程嚴可均校輯 \\n 應劭八 \\n 風俗通義五 \\n 氏姓下 \\n 仲氏。湯左相有仲虺。（廣韻一送。上文見前。） \\n 用氏。古有用國。見毛詩。在高唐。乃用地。故有用姓。漢有高唐令用虯。（路史國名紀。容齊五筆。通志氏族略。） \\n 雍氏。文王子雍伯之後。（廣韻三用。） \\n 被氏。漢有牂柯太守被條。（通志氏族略。） \\n 備氏。宋封人備之後。（廣韻六至。） \\n 利氏。漢有利乾。為中山相。（同上。） \\n 摰氏。摰疇。古諸侯國也。周有摰荒。或言帝嚳之後。（通志氏族略。） \\n 應劭　一 \\n 遂。虞後。商人寘之遂。（路史國名紀。） \\n 懿氏。齊懿公之後。（通志氏族略。） \\n 肆氏。宋大夫肆臣之後。（同上。） \\n 食我。韓公子也。見戰國策。漢有食子公為博士。食音嗣。（宋景文公筆記。廣韻二十四職引云。漢有博士食于公。河內人。通志作食子通。河南人。） \\n 嗣氏。衛嗣君後。（廣韻七志。） \\n 忌氏。周公忌父之後。（廣韻七志。通志氏族略。） \\n 貴氏。陸終之後。漢有貴遷。為廬江太守。（廣韻八未。容齊五筆。通志氏族略。） \\n 既氏。吳夫　王之後。因避仇改為既氏。漢有長安長既良。（通志氏族略。） \\n 遇氏。漢有遇沖。為河內太守。（廣韻十遇。容齊五筆。通志氏族略。） \\n 鑄氏。鑄國。堯後。（通志氏族略。） \\n 露氏。漢有上黨郡尉露平。（廣韻十一暮。通志氏族略。） \\n 庫氏。古守庫大夫之後。以官為氏。漢有輔義侯庫鈞。（廣韻十一暮。） \\n 布氏。趙有布子。善相馬。（通志氏族略。） \\n 桂氏。漢有揚州刺史桂褒。（同上。） \\n 昋氏。（音桂。）彭城昋景以為計掾。（晉書謝玄傳音義。） \\n 世氏。戰國時有秦大夫世鈞。（廣韻十三祭。） \\n 厲氏。齊厲公之後。漢有魏郡太守美陽侯厲溫。（通志氏族略。） \\n 艾氏。龐儉母艾氏。（廣韻十四泰。通鑑注晉紀二十四。） \\n 賴氏。漢有交阯太守賴光。（廣韻十四泰。容齊五筆。通鑑注漢紀五十八。） \\n 大氏。大庭氏之後。（通志氏族略。） \\n 蒯氏。晉大夫蒯得之後。（同上。） \\n 載氏。姬姓之後。（廣韻十九代。路史國名紀。） \\n 信氏。魏公子信陵君之後。（通志氏族略。） \\n 胤氏。夏時侯國。子孫氏焉。（路史國名紀。通志氏族略。） \\n 慎氏。慎到為韓大夫。著慎子三十篇。（通志氏族略。） \\n 應劭　二 \\n 獻氏。晉獻公之後。戰國時有秦大夫獻則。（廣韻二十五願。通志氏族略。） \\n 建氏。楚太子建之後。（通志氏族略。） \\n 段氏。段干木之後。（廣韻二十九換。）姓段。名干木。（路史國名紀。齊東野語云。恐或失之。） \\n 灌氏。斟灌氏之後。（通鑑注漢紀一。） \\n 諫氏。周禮有司諫氏。因以為氏。漢有治書侍史諫忠。（廣韻三十諫。通志氏族略。） \\n 賤氏。漢有右北平太守賤瓊。（廣韻三十三線。容齋五筆。通志氏族略。） \\n 孝氏。齊孝公之後。（通志氏族略。） \\n 豹氏。八元叔豹之後。（同上。） \\n 到氏。漢有東平太守到質。（容齊五筆。） \\n 暴氏。暴辛公。周諸侯也。秦有將軍暴鳶。（作薦。誤。今改正。）漢御史大夫暴勝之。（通志氏族略。） \\n 播氏。播　武。商末賢人。 \\n 氏。新鄭人。揚在縣西二十五里。（　音嗄。） \\n 匠氏。古有匠石。 \\n 望氏。齊太公望之後。（俱同上。） \\n 伉氏。漢有伉喜。為漢中大夫。（廣韻四十二宕。後漢桓帝紀注引云。抗氏衛大夫三抗之後。漢有抗喜為漢中太守。則字當從手旁。大夫亦當為太守也。） \\n 曠氏。師曠之後。（通志氏族略。） \\n 敬氏。陳敬仲之後。（廣韻四十三映。通鑑注隋紀六。） \\n 令氏。楚令尹子文之後。（通鑑注漢紀七。史記孝文本紀索隱。） \\n 救氏。漢有諫議大夫救仁。（廣韻四十九宥。通志仁作乂。） \\n 晝氏。齊大夫食邑于晝。後因氏焉。（路史國名紀。通志氏族略。廣韻云。晝邑大夫之後。） \\n 廖氏。古有廖叔安。左傳作飂。蓋其後也。漢有廖覲。為鉅鹿太守。（通志氏族略。通鑑注漢紀三十。） \\n 竇氏。夏后相遭有窮氏之難。其妃方娠。逃出自竇。而生少康。其後氏焉。（廣韻五十候。通鑑注漢紀五。） \\n 應劭　三 \\n 監氏。衛康叔為連屬之監。其後氏焉。（廣韻五十九鑑。通志氏族略。） \\n 鹿氏。漢有巴郡太守鹿旗。（廣韻一屋。容齊五筆。通鑑注晉紀二十。） \\n 沐氏。漢有東平太守沐寵。（廣韻一屋。容齊五筆。通鑑注漢紀四十六。） \\n 鞠氏。漢有尚書令平原鞠譚。（廣韻一屋。）或為麴氏。音之訛也。（通志氏族略。） \\n 宿氏。漢有雁門太守宿詳。（廣韻一屋。容齊五筆。通鑑注魏紀四。） \\n 牧氏。漢有越嶲太守牧稂。（廣韻一屋。） \\n 鄐氏。漢有東海太守鄐熙。（容齊五筆。） \\n 祿氏。紂子武庚。字祿父。其後以字為氏。（通志氏族略。） \\n 沃氏。太甲子沃丁之後。（廣韻二沃。通志氏族略。） \\n 督氏。宋大夫華父督之後。晉有督戎。漢有五原太守督瓚。（瓚一作　廣韻二 \\n 沃。容齊五筆。通志氏族略。） \\n 僕氏。漢有渾梁侯僕多。（廣韻二沃。） \\n 蓐氏。蓐收之後。（路史國名紀。通志氏族略。） \\n 逯。秦邑也。其大夫氏焉。（後漢郅惲傳。）漢有大司空逯並。（廣韻三燭。通志空作馬。） \\n 濯氏。濯輯之後。（廣韻四覺。） \\n 郅氏。郅。商時侯國也。見毛詩。漢有濟南太守郅都。（路史國名紀。通志氏族略。通鑑注漢紀八。） \\n 述氏。魯大夫仲述之後。（廣韻六術。） \\n 謁氏。古有謁者官。因以為氏。漢有汝南太守謁渙。（一作瓊。）又張湯小吏謁居。（廣韻十月。容齊五筆。通志氏族略。） \\n 闕氏。承闕黨童子之後。縱橫家有闕子著書。（後漢獻帝紀注。通鑑注漢紀五十二。）漢有荊州刺史闕翊。（通志氏族略。） \\n 勃氏。宋左師勃之後也。晉有寺人勃鞮。（通志氏族略。） \\n 葛氏。葛天氏之裔。（同上。） \\n 滑氏。漢有詹事滑典。（廣韻十四黠。） \\n 頡氏。蒼頡。古之賢人。（通志氏族略。）頡衛。古之賢者。（廣韻十六屑。） \\n 應劭　四 \\n 鐸氏。漢有廷尉鐸政。（通志氏族略。） \\n 幕氏。舜祖幕之後。 \\n 落氏皋落氏。翟國也。此赤翟別種。（俱同上。） \\n 作氏。周公之子胙侯。子孫因避地改焉。漢有涿郡太守作顯。（通志氏族略。容齊五筆。） \\n 博氏。漢有博子勞。善相馬。（通志氏族略。廣韻云。古有博縈。） \\n 薄氏。衛賢臣薄疑。漢高帝薄夫人。生文帝。夫人弟昭。封軹侯。官至車騎將軍。子戎奴嗣。（通志氏族略。通鑑注周紀四。） \\n 柏氏。柏皇氏之裔。（通志氏族略。） \\n 笮氏。楚有笮倫。（通鑑注漢紀六十一。） \\n 獲氏。宋大夫猛獲之後。（通志氏族略。） \\n 昔氏。周大夫封昔因氏焉。漢有昔登為烏傷令。（路史國名紀。容齊五筆。通志氏族略。） \\n 赤氏。帝嚳師赤松子之後。（通志氏族略。） \\n 析氏。齊大夫析歸父。（廣韻十三錫。） \\n 職氏。漢有山陽令職洪。（廣韻二十四職。容齊五筆。） \\n 嗇氏。古嗇氏。子孫因氏焉。（通志氏族略。） \\n 即氏。漢有單父令即賣。（廣韻二十四職。容齊五筆。通志賣作費。）其先食采即墨。因以命氏。（通志氏族略。） \\n 習氏。習。國名。漢有習響。為陳相。（通志氏族略。通鑑注魏紀四。） \\n 集氏。漢有外黃令集一。（廣韻二十六緝。容齊五筆。通鑑注魏紀九。集作習。疑彼誤。） \\n 汲氏。衛宣公太子伋之後。居汲。因以為氏。（通志氏族略。） \\n 葉氏。楚沈尹戌生諸梁。食采于葉。因氏焉。 \\n 捷氏。邾公子捷菑之後。漢蓺文志有捷子二篇。六國時人。 \\n 輒氏。衛出公輒之後。漢有輒終古。 \\n 莢氏。莢成僖子晉大夫。見世本。 \\n 甲氏。大甲之後。一云鄭大夫石甲之後。（俱同上。） \\n 應劭　五 \\n 鄴氏。漢有梁令鄴風。（廣韻三十三業。） \\n 東郭氏。東郭牙。齊大夫。咸陽其後也。（史記平準書索隱。） \\n 東陵氏。東陵侯邵平。子孫氏焉。（通志氏族略。） \\n 東方氏。伏羲之後。帝出于震。位東方。子孫因氏焉。（通志氏族略。能改齊漫錄。通鑑注漢紀九。）平原厭次漢太中大夫東方朔。（能改齋漫錄。） \\n 公乘。姓也。（晉書音義。） \\n 公賓。九也。魯大夫公賓庚之後。（後漢劉聖公傳。通鑑注漢紀十一。） \\n 公族氏。晉成公立嫡子為公族大夫。韓無忌號公族穆子。（後漢黨錮傳注。） \\n 公玉氏。齊涽王臣有公玉冉。其後也。（史記封禪書[封禪書當作孝武紀]索隱。） \\n 中壘氏。劉向為中壘校尉。支孫氏焉。（通志氏族略。） \\n 終黎氏。（史記秦本紀集解。） \\n 終古氏。終古。紂內史也。因氏焉。（通志氏族略。） \\n 龍丘氏。漢有高士龍丘萇。（同上。） \\n 司寇氏。蘇忿生為琥王司寇。後以官為氏。禮記。司寇惠子魯大夫。（廣韻五十候。通志氏族略。） \\n 司鴻氏。古有司鴻苟著書。漢中大夫司鴻儀。（通志氏族略。） \\n 鴟夷氏。本范蠡也。 \\n 綦母氏。漢有廷尉綦母參。（俱同上。） \\n 期思氏。漢有中郎威王弼。出自楚威王後。（廣韻十陽。） \\n 諸葛氏。葛嬰為陳涉將軍。有功而誅。孝文帝追錄。封其孫諸縣侯。因并氏焉。（吳志諸葛瑾傳注。通志氏族略。通鑑注漢紀二十。） \\n 渠丘氏。晉有渠丘公。（路史國名紀。晉疑莒之訛。） \\n 於陵氏。陳仲子。齊世家。辭爵灌園于於陵。因氏焉。（通志氏族略。） \\n 夫餘氏。吳公子夫　奔楚。餘（一作其。）子在吳。（一作國。）以夫餘為氏。（廣韻九魚。通志氏族略。） \\n 應劭　六 \\n 毌車氏。樂安毌車伯奇為下邳相。有主簿步邵南。時人稱毌車府君步主簿。（廣韻十虞。） \\n 胡毌氏。本陳胡公之後也。公子完奔齊。遂有齊國。齊宣王母弟別分毌鄉。遠本胡公。近取毌邑。故曰胡毌氏也。（後漢獻帝紀注。通鑑注漢紀四十八。） \\n 西鄉氏。宋大夫西鄉錯之後。（通志氏族略。路史高辛紀下注。） \\n 申徒氏。隨音改為申屠氏。申徒狄。夏賢人也。湯以天下授之。恥以不義聞已。自投于河。莊子。申徒兀者。鄭人也。漢有平西將軍申徒建。（通志氏族略。）勝屠。即申徒也。（史記酷吏傳索隱。） \\n 新垣氏。魏將新垣衍。畢公高之後。漢書。文帝時。新垣平善望氣。（通志氏族略。） \\n 淳于。小國也。桓五年不復其國。子孫以國為氏。（同上。） \\n 聞人氏。少正卯。魯之聞人也。其後氏焉。（後漢靈帝紀注。通志氏族略。通鑑注漢紀四十八。） \\n 軒轅氏。軒轅。即黃帝也。姓公孫。或言姓姬。（通志氏族略。） \\n 盆成氏。盆成括仕齊。孟軻知其必死。其子逃難。改氏成焉。（廣韻二十三魂。） \\n 牟子。古賢者。著書。（廣韻二十四痕。） \\n 邯鄲氏。因國為姓。漢有衛尉邯鄲義。（廣韻二十五寒。） \\n 鮮于氏。武王封箕子于朝鮮。其子食采于朝鮮。因氏焉。（後漢第五倫傳注。　案。能鑑注引姓譜云。武王封箕子于朝鮮。支子仲食采于于。因以鮮于為氏。此稱食采朝鮮。疑訛。） \\n 高堂氏。齊卿高敬仲食采于高堂。因氏焉。（通志氏族略。通鑑注魏紀五。） \\n 陽成氏。陽成胥渠。（舊作梁。訛。）晉隱士也。漢有諫議大夫陽成公衡。（通志氏族略。） \\n 將作氏。漢官有將作少府。因官為氏。 \\n 王人氏。王人子突之後。因氏焉。漢有安平太守王人宰公。 \\n 王史氏。周先王太史。號王史氏。（俱同上。） \\n 棠谿氏。吳夫　王莽楚。封棠谿。因以為氏。（後漢延篤傳注。） \\n 青烏氏。漢有青烏子。善數術。（廣韻十五青。） \\n 應劭　七 \\n 青陽氏。青陽。黃帝子也。始得姓焉。（通志氏族略。） \\n 丁若氏。齊丁公子懿伯食采于若。因氏焉。（同上。） \\n 周生。姓也。（後漢馮衎傳注。） \\n 投壺氏。晉中行穆子相投壺。因以氏焉。（廣韻十九侯。） \\n 侯史氏。董狐為晉侯史官。因氏焉。（通志氏族略。） \\n 斟灌氏。夏諸侯也。子孫氏焉。 \\n 三烏氏。有三烏大夫。因氏焉。 \\n 澹臺氏。澹臺滅明字子羽。武城人。漢有博士澹臺恭。 \\n 子仲氏。魯宣公子仲之後。 \\n 子獻氏。齊大夫子獻之後也。楚文王時。子獻遼為大夫。（俱上同。） \\n 鬼谷氏。鬼谷先生。六國時縱橫家。（通鑑注周紀二。） \\n 武紿氏。漢武強侯王梁。其後因封為氏。（廣韻九麌。） \\n 武成氏。趙平原君勝封武成君。因氏焉。（通志氏族略。） \\n 五鹿氏。五鹿。衛邑也。晉公子重耳封舅犯于五鹿。支孫氏焉。漢有少府五鹿充宗。 \\n 五王氏。齊自威宣涽、襄至建五王。因以為氏。 \\n 古成氏。苦成之後。後隨間改焉。漢有廣漢都尉古成雲。（俱同上。） \\n 混沌氏。少昊之良佐。漢有屯莫如。為常山太守。（宋景文公筆記。蕭該漢書音義。困學紀聞十二。） \\n 浩羊氏。齊大夫浩羊嘉。（通志氏族略。） \\n 社南氏。其先齊倡。徙居社南。因以為氏。（廣韻三十五馬。） \\n 社北氏。與社南皆齊倡。（通志氏族略。） \\n 義渠氏。狄國為秦所滅。因氏焉。 \\n 御龍氏。陶唐氏之後。有劉累學擾龍。事夏孔甲。賜氏曰御龍氏。 \\n 庫成氏。本苦成。方言音變為庫城。（俱同上。） \\n 帝疇氏。（路史四。） \\n 應劭　八 \\n 第八氏。亦齊諸田之後。田廣弟田英為第八門。因氏焉。王莽時有講學大夫第八矯。（通志氏族略。　案。後漢第五倫傳云。其先齊諸田。徙園陵者多。故以次第為氏。） \\n 內史氏。周內史叔興之後也。周又有內史過。（通志氏族略。） \\n 信都氏。張敖尚漢魯元公主。封于信都。因氏焉。 \\n 謝丘氏。周宣王支子。食采謝丘。 \\n 祝其氏。宋戴公之子公子祝其為大司寇。因氏焉。漢有清河都尉祝其承先。（俱同上。） \\n 牧師氏。（廣韻六脂。） \\n 窒中姓。（史記高祖功臣表索隱。） \\n 屈侯氏。魏賢人屈侯鮒。漢有郎中令屈侯豫。（通志氏族略。路史注。） \\n 褐冠氏賨人。以褐冠為姓。褐冠子著書。（通志氏族略。） \\n 列僊氏。（路史四。） \\n 櫟陽氏。漢景丹封櫟陽侯。丹曾孫分避亂棉線陽。因封為氏焉。（通志氏族略。） \\n 白馬氏。微子乘白馬朝周。因氏焉。 \\n 白象氏。白象先生。古隱者。 \\n 白鹿氏。白鹿先生。古賢人。著書。 \\n 柏成氏。柏成子高。堯時諸侯也。 \\n 百里氏。秦大夫百里奚之後。其先虞人。家于百里。因氏焉。 \\n 息夫氏。息公子邊為大夫。因氏焉。漢有光祿大夫息夫　。 \\n 墨夷氏。宋大夫有墨夷須墨夷皋。（俱同上。） \\n  \\n 　 \\n  \\n   \\n  "}
{"章节": "全後漢文卷四十一", "正文": "　 \\n 全後漢文卷四十一 \\n 　 \\n  \\n 烏程嚴可均校輯 \\n 應劭九 \\n 風俗通義六 \\n 災異（續漢五行志。故太山太守應劭、給事中董巴、散騎常侍譙周並撰建武以來災異。故知當有災異一篇。） \\n 順帝之末。京師謠曰。直如弦。（如一作於。）死道邊。曲如鉤。反（一作乃。）封侯。（文選袁淑白馬篇注。御覽七百六十七。） \\n 桓帝元嘉中。京師婦人作愁眉、啼妝、墮馬髻、折腰步、齲齒笑。愁眉者。細而曲折。啼妝者。薄拭目下若啼痕。墮馬髻者。側在一邊。折腰步者。足不任體。齲齒笑者。若齒痛不忻忻。始自梁冀家所為。京師翕然皆放效之。天戒若曰將捕冀。婦女憂愁。踧眉將啼也。（後漢梁冀傳注。御覽三百六十五。又四百八十八。　錢案。天戒以下語意未完。續五行志云。天戒若曰兵馬將往收捕。婦女憂愁。踧眉啼泣。吏座掣頓。折其腰脊。令髻欹斜。雖強笑語。無復氣味也。） \\n 應劭　一 \\n 延熹中。京師長者皆著木屐。婦女始嫁。至作漆畫屐。五采為系。謹案黨事始發。傳詣黃門北寺。臨時惶恐。不能信天任命。多有逃亡不就考者。九族拘繫。及所過歷。長幼婦女。皆被桎梏。應木屐像矣。（御覽六百四十四。又六百九十八。） \\n 桓帝初。京師童謠曰。車班班。入河閒。言徵靈帝者。輪班擁節。入河閒也。（續漢書五行志注。） \\n 京師謠歌曰。烏臘烏臘。案逆臣董卓。滔天虐民。窮凶極惡。關東舉兵。欲共誅之。轉相顧望。莫肯先進。處處停兵數十萬。若烏臘蟲相隨。橫取之矣。 \\n 中平中。京師歌董逃。董卓以董逃之歌。主為已發。大禁絕之。死者千數。（俱同上。） \\n 孝靈帝建寍中。京師長者皆以葦辟（疑　。）方笥為妝。其時有識者竊言。葦方笥。郡國讞篋也。今珍用之天下皆當有罪。讞于理官也。後黨錮皆讞廷尉。人名悉入葦方笥中。斯為驗矣。（書鈔百三十五。御覽七百十一。） \\n 靈帝時。京師賓婚嘉會。皆作魁　。酒酣之後。續以挽歌。魁　。喪家之樂。挽歌。執紼相偶和之者。天戒若曰。國家當急殄悴。諸貴樂皆死亡也。自靈帝崩後。京師壞滅。戶有兼屍。蟲而相食。魁　挽歌。斯之效乎。（續漢書五行志注。） \\n 靈帝數以車騎將軍過拜孽臣內孽。又贈亡人。顯號加于頑凶。印綬汙于腐屍。昔辛有睹被髮之祥。知其為戎。今假號雲集。不亦宜乎。（同上。） \\n 靈帝于西園宮中。駕四白驢。躬自操轡。馳驅周旋。以為大樂。于是公卿貴戚轉相倣。至乘軒以為騎從。價與馬齊。凡人相罵曰死驢。醜惡之稱也。董卓陵虐王室。執政皆死。驢者服重致遠。上下山谷。野人之所用耳。何有帝王君子而驂駕之者乎。天意若曰。國有大亂。賢愚倒植。凡執政者。皆如驢也。（御覽九百一。） \\n 應劭　二 \\n 靈帝好胡服、胡帳、胡床。京師皆競為之。後董卓擁胡兵。掠宮掖。（御覽六百九十九。又七百六。） \\n 光和元年。司徒長史馮巡馬生胡子。問養馬胡蒼頭。乃姦此馬以生子。（續漢書五行志注。） \\n 光和中。雒陽男子夜龍從兄陽求臘錢。龍假取繁數。頗厭患之。陽與錢千。龍意不滿。欲破陽家。因持弓矢射玄武東闕。三發。吏士呵縛。首服。因是遣中常侍、尚書、御史中丞、直事御史、謁者、衛尉、司隸河南尹、雒陽令、悉會發所。劭時為太尉議曹掾。白公鄧盛。夫禮設闕觀。所以飾門。章于至尊。懸諸象魏。示民禮法也。故車過者下。步過者趨。今龍乃敢射闕意慢事醜。次于大逆。宜遣主者參問變狀。公曰。府不主盜賊。當與諸府相候。劭曰。丞相邴吉。以為道路死傷。既往之事。京兆長安。職所寵逐。而住車問牛喘吐舌者。豈輕人而貴畜哉。頗念陰陽不和。必有所害。掾史爾乃悅服。漢書嘉其達大體。今龍所犯然。中外奔波。邴吉防患太豫。況于已形昭晰者哉。明公既處宰相大任。加掌兵戎之職。凡在荒裔。謂之大事。何有近日下。而致逆節之萌者。孔子攝魯司冠。非常卿也。折僭溢之端。消纖介之漸。從政三月。惡人走境。邑門不闔。（一作閉。）外收強齊侵地。內虧三桓之威。區區小國。尚于趣舍。大漢之朝。焉可無乎。明公恬然謂非已。（已下當脫一字。）詩云。儀刑文王。萬國作孚。當為人制法。何必取法于人。于是公意大悟。遣令史謝申以鈴下規。應掾自行之。還其條奏。時靈帝詔報。惡惡止其身。龍以重論之。陽不坐。其後車騎將軍何苗與兄大將軍進部兵相攻擊。戰于闕下。苗死兵敗。殺數千人。龍者陽類。君之象也。夜者。不明之應也。此其象也。（同上。） \\n 熹平二年六月。雒陽民訛言。虎賁寺東壁中有黃人。形客鬚眉良是。觀者數萬。省內悉出。劭時為郎。故往視之。何在其有人也。走漏汙處。膩赭流漉。壁有他剝數寸曲折耳。謹案季夏土黃。中行用事。又在壁中。壁亦土也。以見于虎賁寺者。虎賁國之祕兵。扞難禦侮。必示于東。東者動也。言當出師。行將天下搖動也。天之以類告人。甚于影響也。（同上。） \\n 應劭　三 \\n 光和四年四月。南宮中黃門寺有一男子。長九尺。服白衣。中黃門解步呵問。汝何等人。白衣妄入宮掖曰。我梁伯。夏後。天使我為天子。步欲前收取。因忽不見。謹案尚書春秋左傳曰。伯益佐禹治水。封于梁。飂叔安有裔子曰董父。實甚好龍。龍多歸之。帝舜嘉之。賜姓董氏。董氏之祖。與梁同焉。到光熹元年。董卓自外入。因閒乘釁。廢帝穀后。百官總已。號令自由。殺戮決前。威重于主。梁本安定。而卓隴西人。俱涼州也。天戒若曰。卓不當專制奪矯。如白衣無宜蘭入宮也。白衣見黃門寺。（一云白衣見中黃門寺曹騰之家。）及卓之末。中黃門誅滅之際。事類如此。可謂無乎。（同上。） \\n 靈帝之末。禮樂崩壞。賞刑失中。毀譽無驗。競飾偽服。以盪典制。遠近翕然。咸名後生放聲者為時人。（放聲二字疑訛。）有識者竊言。舊曰世人。次曰俗人。今更曰時人。此天促其期也。其閒無幾。天下大壞也。（同上。） \\n 熹平中有兩樗。一宿長丈餘。作人狀。頭目宛然。（御覽九百五十九。） \\n 夏禹廟中有梅梁。忽一春（本有而字。）生枝葉。（御覽九百七十。） \\n 靈帝光行七年。（五行志作中平元年。）陳留濟陰諸郡。西及成皋陽武。城郭路邊。艸生作人狀。操持矛弩。牛馬萬狀備具。（五行志注有非但彷彿類良熟然也二句。）後關東義兵先起于宋衛之郊。東郡太守橋瑁。負眾怙亂。陵蔑同盟。忿嫉同類。以殞厥命。陳留濟陰迎助。謂為離德。棄好即戎。吏民殲殘。艸娛之異。豈不或信。（續漢書五行志注。御覽九百九十四。） \\n 中平中。懷陵上有雀萬餘。亂斗殺。頭懸著樹也。（御覽九百二十二。） \\n  \\n 　 \\n  \\n   \\n  "}
{"章节": "全後漢文卷四十二", "正文": "　 \\n 全後漢文卷四十二 \\n 　 \\n  \\n 烏程嚴可均校輯 \\n 應瑒 \\n 瑒字德槤。劭弟珣之子。曹公辟為丞相掾。轉平原侯庶子。後為五官將文學。有集五卷。 \\n 愁霖賦 \\n 聽屯雷之恆音兮。聞左右之歎聲。情慘憒而含欷兮。起披衣而遊庭。三辰幽而重關。蒼曜隱而無形。雲曖曖而周馳。雨濛濛而霧零。排房帳而北入。振蓋服之沾衣。還空床而寢息。夢白日之餘暉。惕中寤而不效兮。意悽悷而增悲。（蓺文類聚二。） \\n 應瑒　一 \\n 靈河賦 \\n 咨靈川之遐原兮。于崙崑之神丘。凌增城之陰隅兮。賴后土之潛流。銜積石之重險兮。披山麓而溢浮。厥龍黃而南邁兮。紆鴻體而因流。涉津洛之阪泉兮。（蓺文類聚洛作路。阪作峻。）播九道乎中州。汾澒涌而騰騖兮。恆文亹亹而徂征。肇乘高而迅逝兮。陽侯怖而振驚。有漢中葉。金隄隤而瓠子傾。興萬乘而親務。董群后而來營。下淇園之豐篠。投玉譬而沈星。若夫長极峻檟。茂栝芬橿扶流灌列。映水蔭防。隆條動而暢清風。白日顯而曜殊光。（水經河水注五。蓺文類聚八。初學記六。） \\n 龍　白鯉。越艇蜀舲。泝游覆水。帆柁如林。（北堂書鈔未改本一百三十七。一百三十八。） \\n 正情賦 \\n 夫何媛女之殊麗兮。咨瘟惠而明哲。應靈和以挺質。體蘭茂而瓊潔。方往載其鮮雙。曜來今而無列。發朝陽之鴻暉。流精睇而傾泄。既榮麗而冠時。援申女而比節。余心嘉夫淑美。願結歡而靡因。承窈窕之芳美。情踊躍乎若人。魂翩翩而夕遊。甘同夢而交神。晝彷徨于路側。宵耿耿而達晨。清風厲于玄序。涼于中唐。聽雲鴈之翰鳴。察列宿華煇。南星晃而電隕。偏雄肅而特飛。冀騰言以俯首。嗟激迅而難追。傷往禽之無隅。悼流光之不歸。愍伏辰之方逝。哀吾願之多違。步便旋以永思。有憀慄而傷悲。還幽室以假寐。固展轉而不安。神眇眇以潛翔。恆存遊乎所觀。仰崇夏而長息。動哀響而餘歎。氣浮踊而雲館。腸一夕而九煩。（蓺文類聚十八。） \\n 思在前為明鏡。哀既往于替□。（北堂書鈔一百三十六。） \\n 撰征賦 \\n 奮皇佐之豐烈。將親戎乎幽鄰。飛龍旗以雲曜。披廣路而北巡。崇殿鬱其嵯峨。華宇爛而舒光。摛雲藻之雕飾。流輝采之渾黃。辭曰。烈烈征師。尋遐庭兮。悠悠萬里。臨長城兮。周賢郡邑。思既盈兮。嘉想前哲。遺風聲兮。（蓺文類聚五十九。） \\n 西征賳 \\n 鸞衝東指。弭節蓬澤。（水經二十二渠水注。） \\n 應瑒　二 \\n 西狩賦 \\n 伊炎漢之建安。飛龍躍乎天衢。皇宰弈而陶運。樹匡翼而大摹。盪無妄之氛穢。揚威靈乎八區。開九土之舊跡。暨聲教于海隅。時霜凄而淹野。寒風而川逝。草木紛而搖蕩。鷙鳥別而高厲。既乃揀吉日。練嘉辰。清風矢戒。屏翳收塵。于是魏公乃乘彫略。駟飛黃。擁簫鉦。建九幢。按轡清途。颯沓風翔。屬車轇轕。羽騎騰驤。（二句從北堂書鈔十四補。（于是圍網周合。雷鼓天震。千乘長羅。萬表星陳。雙翼伉旌。八校祖分。長燧電舉。高煙蔽雲。爾乃徒輿並興。方軌連質。驚　四駭。衝禽驚溢。騁獸塞野。飛鳥蔽日。爾乃赴玄谷。陵崇巒。俯掣奔猴。仰捷飛猿。雲幕被于廣野。京燎照乎平原。醴炰充給。洪施普宣。（蓺文類聚六十六。） \\n 馳射賦 \\n 于是陽春嘉日。講肆餘暇。將逍遙于郊野。聊娛遊于騁射。延賓鞠旅。星言夙駕。樹應鞞于路左。建丹旗于表路。群駿籠茸于衡首。咸皆腰褭與飛菟。隴修勒而容與。並軒翥而厲怒。（二句據御覽三百五十八補。）爾乃結翻侔。齊倫匹。良樂授馬。孫臏調駟。籌筭克明。班次均壹。左攬繁弱。右接湛衛。控滿流睇。應弦飛碎。旝動鼓震。譟聲雷潰。重破累　。流景倏忽。紛紜絡驛。次授二八。放鞚長騁。（御覽三百五十八作鞚門。）神足奔越。終節三驅。矢不虛發。進截飛鳥。顧摧月支。須紆六鈞。口彎七規。觀者并氣息而傾竦。咸側企而騰移。爾乃縈迴盤厲。按節和旋。翩翩神厲。體若飛仙。弈弈騂牡。既佶且閑。揚驪沛艾。蠖略相連。（蓺文類聚六十八。御覽三百五十八引兩條。） \\n 節飾齊明。（文選赭白馬賦注。） \\n 校獵賦 \\n 乃命有司。巡士周尋。二虞萊野。三扈表禽。北彌大陸。南厲黃涔。（初學紀二十二兩引。） \\n 應瑒　三 \\n 神女賦 \\n 騰玄眸而睋青陽。離朱脣而耀雙輔。紅顏曄而和妍。時調聲以笑語。（御覽三百八十一。） \\n 車渠椀賦 \\n 惟茲椀之珍瑋。誕靈岳而奇生。扇不周之之芳烈。浸瓊露以潤形。蔭碧條以納曜。吸朝霞而發榮。紛元黃以肜裔。曄豹變而龍華。象蜿虹之輔體。中含曜乎雲波。若其眾然鱗聚。卓度詭常。絪縕雜錯。乍圓乍方。蔚術繁興。散列成章。揚丹流縹。碧玉飛黃。華氣承郎。內外齊光。（蓺文類聚七十三。） \\n 車渠椀賦 \\n 惟茲椀之珍瑋，誕靈岳而奇生。扇不周之芳烈，浸瓊露以潤形。蔭碧條以納曜，噏朝霞而發榮。紛玄黃以肜裔，曄豹變而龍華。象蜿虹之輔體，中含曜乎雲波。若其衆色鱗聚，卓度詭常。絪縕雜錯，乍圓乍方。蔚術繁興，散列成章。揚丹流縹，碧玉飛黃。華氣承朗，內外齊光。 \\n 竦迷迭賦 \\n 列中堂之嚴宇。跨陛而駢羅。建茂莖以竦立。擢脩榦而成阿。燭白日之災陰。承翠碧之繁柯。朝敷條以誕節。夕結秀而垂華。振繼枝之翠粲。動採葉之莓莓。舒芳香之酷烈。乘清風以徘徊。（蓺文類聚八十一。御覽九百八十二。） \\n 楊柳賦 \\n 赴陽春之和節。植織柳以承涼。攄豐節而廣布。紛鬱勃以敷陽。三春倏其奄過。景日赫其垂光。振鴻條而遠壽。迴雲蓋于中唐。（蓺文類聚八十九。） \\n 鸚鵡賦 \\n 何翩翩之麗鳥。表眾豔之殊色。被光耀之鮮羽。流玄黃之華飾。苞明哲之弘慮。從陰陽之消息。秋風厲而潛形。蒼神發而動翼。（蓺文類聚九十一。） \\n 驥賦 \\n 良驥之不遇兮。何屯否之弘多。抱天飛之神號兮。悲當世之莫知。赴玄谷之漸塗兮。陟高岡之峻崖。懼僕夫之嚴策兮。載悚慄而奔馳。懷殊姿而困遇兮。願遠跡而自舒。思奮行而驤首兮。叩之紛拏。牽繁轡而增制兮。心慉結而槃紆。涉通逵而方舉兮。迫輿僕之我拘。抱精誠而不暢兮。鬱神足而不攄。思　翁于西土兮。望伯氏于東隅。願浮于軒于千里兮。曜華軛乎天衢。瞻前軌而促節兮。顧後乘而踟躕。展心力于知己兮。甘邁遠而忘劬。哀二折之殊世兮。時不遘乎良造。制銜轡于常御兮。安獲騁于遐道。（蓺文類聚九十三。） \\n 應瑒　四 \\n 表 \\n 長戟百萬。胡馬千群。（御覽三百五十三。） \\n 報龐惠恭書 \\n 夫蕭艾之歌。發于信宿。子衿之思。起于嗣音。況實三載。能不有懷。雖萱草樹背。皋蘇在側。悒憤不逞。秪以增毒。朝隱之官。賓不往來。喬木之下。曠無休息。抱勞而已。足下剖符南面。振威千里。行人子羽。朝夕相繼。曾不枉咫尺之路。問蓬室之舊。過意賜書。辭不半紙。慰藉輕于繒縞。譏望重于丘山。是角弓之詩所以為刺也。值鷺羽于苑丘。騁駿足于株林。發明月之輝光。照妖人之窈窕。斯亦所以眩耳目之觀聽。亡身命于知友者也。（蓺文類聚二十二。） \\n 釋賓 \\n 聖人不違時而遯跡。賢者不背俗而遺功。（文選七命注。） \\n 九有威夷。始失其政（文選袁宏三國名臣序贊注。） \\n 子猶不能騰雲閣。攀天衢。（文選劉峻廣絕交論注。） \\n 文質論 \\n 蓋皇穹肇載。陰陽初分。日月運其光。列宿曜于[曜于之于當作其]文。百穀麗于土。芳華茂于春。是以聖人合德天地。稟氣淳靈。仰觀象于玄表。俯察式于群形。窮神知化。萬物是經。故否泰易趍。道無攸一。二政代序。有文有質。若乃陶唐建國。成周革命。九官咸乂。濟濟休令。火龍業黼黻。暐靴于廓廟。　冕旂旒。　弈乎朝廷。冠德百三。莫參其政。是以仲尼歎煥乎之文。從郁郁之盛也。夫質者端一。玄靜儉嗇。潛化利用。承清泰。御平業。循軌量。守成法。至乎應天順民。撥亂夷世。摛藻奮權。赫奕丕烈。紀禪協律。禮儀煥別。 \\n 應瑒　五 \\n 覽墳丘于皇代。建不刊之洪制。顯宣尼之典教。採微方言之所弊。若乃和氏之明璧。輕穀之　裳。必將遊玩于左右。振飾于宮房。豈爭牢偽之勢。金布之剛乎。且少言辭者。孟僖所以荅郊勞也。寡智見者。慶氏所以困相鼠也。今子棄五典之文。闇禮智之大。信管望之小。尋老氏之蔽。所謂循軌常趍。未能釋連環之結也。且高帝龍飛豐沛。虎據秦楚。唯德是建。唯賢是與。陸酈摛其文辯。良平奮其權諝。蕭何創其章律。叔孫定其庠序。周樊展其忠教。韓彭列其威武。明達天下者非一士之術。營宮廟者非一匠之矩也。逮自高后亂德。損我宗劉。失虛軫其慮。辟強釋其憂。曲逆規其模。酈友詐其遊。襲據北軍。實賴其疇。冢嗣之不替。實四老之由也。夫諫則無議以陳。問則服汗沾濡。豈若陳平敏對。叔孫據書。言辨國典。辭定皇居。然後知質者之不足。文者之有餘。（蓺文類聚二十二。） \\n 奕勢 \\n 蓋棋奕之制。所由來尚矣。有像軍戎戰陣之紀。旌旗既列。權慮蜂起。絡繹雨集。魚鱗鴈峙。奮維闡翼。固衛邊鄙。寇動北疊。備在南尾。（二語從御覽補。）或飾遁偽旋。卓轢軿列。嬴帥延敵。一乘虛絕。歸不得合。兩見擒滅。淮陰之謨。拔旗之勢也。或匡設無常。尋變應危。寇動北壘。備在南麾。中棋既捷。四表自虧。亞夫之智。耿弇之奇也。或假道四布。周爰繁昌。雲合星羅。侵逼郊場。帥弱眾寡。臨據孤亡。披掃彊禦。廣略土疆。昆陽之威。官渡之方也。挑誘既戰。見欺端對。紛拏相救。不量進退。群聚俱隕。力行唐突。瞋目恚憤。覆局崩潰。項將之咎。楚懷之悖也。時或失謬。收奔攝北。還自保固。完聚補塞。見可而進。先負後剋。燕昭之賢。齊項之德也。長驅馳逐。見利忘害。輕敵寡備。所喪彌大。臨疑猶豫。算慮不詳。苟貪少獲。不知所亡。當斷不斷。還為所謀。項羽之失。吳王之尢也。持棋相守。莫敢先動。由楚漢之兵。相拒索鞏也。（蓺文類聚七十四。御覽七百五十三。） \\n 應瑒　六 \\n 黃香 \\n 香字文彊。江夏安陸人。建初中除郎中。元和中拜尚書郎。永元中進左丞。累遷尚書令。延光初出為魏郡太守。後坐事免。有集二卷。 \\n 九宮賦 \\n 伊黃靈之典度。存乎文昌之會宮。翳華蓋之葳蕤。依上帝以隆崇。握璇璣而布政。總四七而持綱。和日月之光曜。均節度以運行。序列宿之煥爛。咸垂景以煌煌。歷天陰之晦暗。陽玉石以炳明。鏡大道之浩廣。泑沈漭以扎坱。眄旭歷而銳鋃。廓以閱閬。即蹴縮以　檽。坎蜓援以　楊。騮　以差嬴。磋皓皜以駿樂。銀拂律以順游。徑閨闥（蓺文類聚作閶闔。）而出玉房。謁五嶽而朝六宗。對祝融而督勾芒。蕩翊翊而敝降。聊優游以尚陽。蹠崑崙而蹈碣石。跪厎柱而跨大行。肘熊耳而據桐柏。介嶓冢而持外方。浣彭蠡而洗北海。淬五湖而漱華池。粉白沙而嚵定容。卷南越以騰歷。連明月以為懸。剝駭雞以為釵。繞續組而攝雲鬱。垂獨璽而服離　。戴　岌而帶繚繞。曳陶匏以委蛇。乘根車而駕神馬。驂　駽而俠窮奇。使織女驂乘王良為之御。三台執兵而奉引。軒轅駏驉而先驅。招搖豐隆騎師子而俠轂。各先後以為雲車。左青龍而右觜觿。前七星而後騰蛇。徵太一而聚群神。熒惑而叱太白。東井輟　而播灑。彗勃佛仿以捎擊。四徼塵于干道。絕引者而驚　。蚩尢之倫玢璘而要班爛。垂金干而揵雄戟。操巨　之礉弩。齊佩機而鳴廓。狼狐彀張而外饗。枉矢持芒以岝崿。迅衝風而突飛電。振雲嵱岫而土崆山。巃狡猾而蹴踐。蛚走札揭而獠桔梗。櫟略玃而突列。蛸橋律屈而卻梁。黨巷溏而觸螟蜓。抶而扑雷公。摽撇缺而拂勃決。奮雲旗而椎鴻鐘。聲淳淪以純侖。四海澹而祏地梁。碎太山而刺嵩。吸江河而嘬九江。登嶕嶢之釐臺。闕天門而閃帝宮。享嘉命而延壽。樂斯客之無窮。（古文苑。蓺文類聚七十八。） \\n 黃香　七 \\n 讓東郡太守疏 \\n 臣江淮孤賤。愚矇小生。經學行能。無可算錄。遭值太平。先人餘福。得以弱冠。特蒙徵用。連階累任。遂極臺閣。訖無纖介稱報恩效死。誠不意悟。卒被非望。顯拜近郡。尊位千里。臣聞量能授官。則職無廢事。因勞施爵。則賢愚得宜。臣香小醜。少為諸生。典郡從政。固非所堪。誠恐矇頑。孤忝聖恩。又惟機密端首。至為尊要。復非臣香。所當久奉。承詔驚惶。不知所裁。臣香年在方剛。適可驅使。願乞餘恩。留備　官。賜以督責小職。任之宮臺煩事。以畢臣香螻蟻小志。誠瞑目至願。士灰極榮。（後漢黃香傳。） \\n 留為尚書令上疏 \\n 以錐刀小用。蒙見宿留。（文選曹植求通親親表注引東觀漢記。） \\n 樂承王萇罪議 \\n 自非聖人。不能無遇。故王太子生。為立賢師傅以訓導之。是以目不見惡。耳不聞非。能保其社稷。高明令終。萇少長藩國。內無過庭之訓。外無師傅之道。血氣方剛。卒受榮爵。幾微生過。遂陷不義。臣聞周官議親。惷愚見赦。萇不殺無辜。以譴河為非。無赫赫大惡。可裁削奪。損其租賦。令得改過自新。革心向道。（後漢樂成王黨傳注。引袁宏紀。尚書侍郎冷宏議云云。又引黃香集。香與宏共奏。此香之辭也。） \\n 天子冠頌 \\n 惟永元之盛代。聖皇德之茂純。躬烝烝之至孝。崇敬順以奉天。以三載之孟春。建定寅月之上旬。皇帝將加玄冕。簡甲子之元辰。厥日王于太皞。厥時葉于百神。皇輿幸夫金根。六玄　之連蜷。建螭龍以為旂。鳴節路之和鑾。既臻廟以成禮。乃迴軫而反宮。正朝服以享燕。撞大蔟之庭鐘。祚蕃屏而鼎輔。暨夷蠻之君王。咸進酌于金罍。獻萬壽之玉觴。（通典五十六。初學記十四。御覽五百四十。） \\n 黃香　八 \\n 屏風銘 \\n 古典務農。刻鏤傷民。忠在竭飾。義在修身。（書鈔一百三十二。御覽五百九十七。） \\n 黃瓊 \\n 瓊字世英。香子。初以父任除太子舍人。不就。後五府俱辟。不應永建中徵拜議郎。選尚書僕射。進尚書令。出為魏郡太守。建和初遷太常。元嘉初代胡廣為司空。免。復為太僕。永興初代吳雄為司徒。尋代胡廣為太尉。延熹初坐忤梁冀免。復為大司農。冀誅。復為太尉。封邟鄉侯。免。復為司空。免。七年卒。年七十九。贈車騎將軍。謚曰忠侯。 \\n 因災異上疏薦黃錯任棠 \\n 閒者以來。卦位錯謬。寒燠相千。蒙氣數興。日闇月散。原之天意。殆不虛然。陛下宜開石室。案河洛。外命史官。悉條上永建以前至漢初災異。與永建以後訖于今日。孰為多少。又使近臣儒者。參考政事。數見公卿。察問得失。諸無功德者。宜皆斥黜。臣前頗陳災眚。并薦光祿大夫樊英、太中大夫嶭包、及會稽賀純、廣漢楊厚。未蒙御省。伏見處士巴郡黃錯漢陽任棠。年皆耆耋。有作者七人之志。宜更見引致。助崇大化。（後漢黃瓊傳。） \\n 因大旱復上疏 \\n 昔魯僖遇旱。以六事自讓。躬節儉。閉女謁。放讒佞者十三人。誅稅民受貨者九人。退舍南郊。天立大雨。今亦宜顧省政事。有所損闕。務存質儉。以易民聽。尚方御府。息除煩費。明敕近臣。使遵法度。如有不移。示以好惡。數見公卿。引納儒士。方以政化。使陳得失。又囚徒尚積。多致死亡。亦足以感傷和氣。招降災旱。若改敝從善。擇用嘉謀。則災消福至矣。（後漢黃瓊傳。） \\n 黃瓊　九 \\n 上疏請行藉田禮 \\n 自古聖帝哲王。莫不敬恭明祀。增致福祥。故必躬郊廟之禮。親藉田之勤。以先群萌。率勸農功。昔周宣王不籍千畝。虢文公以為大譏。卒有姜戎之難。終損中興之名。竊見陛下遵稽古之鴻業。體虔肅以應天。順時奉元。懷柔百神。朝夕觸塵埃于道路。晝暮聆庶政以卹人。雖詩詠成湯之不迨遑。書美文王之不暇倒。誠不能加。今廟祀適闋。而祈穀絜齋之事。近在明日。臣恐左右之心。不欲屢動聖躬。以為親耕之禮。可得而廢。臣聞先王制典。藉田有日。司徒咸戒。司空除壇。先時五日。有協風之塵。甘澤不集。寒涼尚結。迎春東郊。既不躬親先農之禮。所宜自勉。以逆和氣。以致時風。易曰。君子自強不息。斯其道也。伏願陛下率群后。冕旒三推。則和澤滂流。蒼生有賴。（後漢黃瓊傳。又見遠宏後漢紀十九。又御覽五百三十二引漢各臣奏。又五百三十七。） \\n 疾篤上疏 \\n 臣聞天者務剛其氣。君者務彊其政。是以王者處高自持。不可不安。履危任力。不可不據。夫自持不安則顛。任力不據則危。故聖人升高據上。則以德義為首。涉危蹈傾。則以賢者為力。（袁宏紀作財以忠賢為助。）唐堯以德化為冠冕。以稷存為筋力。高而益崇。動而愈據。此先聖所以長守萬國。保其社稷者也。昔高皇帝應天順民。奮劍而王。埽除秦項。革命創制。降德流祚。至干哀平。而帝道不綱。秕政日亂。遂使姦佞擅朝。外戚專恣。所冠不以仁義為冕。所蹈不以賢佐為力。終至顛蹶。滅絕漢祚。天維陵弛。民鬼慘愴。賴皇乾眷命。災德復輝。光武以聖武天挺。繼統興業。創基冰泮之上。立足枳棘之木。擢賢于眾愚之中。畫功于無形之世。崇禮義于交爭。循道化于亂離。是自歷高而不傾。任力危而不跌。興復洪祚。開建中興。光被八極。垂名無窮。至于中葉。盛業漸衰。陛下初從藩國。爰升帝位。天下拭目。謂見太平。而即位以來。未有勝政。諸梁秉權。豎宦充朝。重封累職。傾動朝廷。卿校牧守之 \\n 黃瓊　十 \\n 選。皆出其門。羽毛、齒革、明珠、南金之寶。殷滿其室。富擬王府。勢回天地。言之者必族。附之者必榮。忠臣懼死而杜中[中當作口]。萬夫怖禍而木舌。塞陛下耳目之明。更為聾瞽之主。故太尉李固杜喬。忠以直言。德以輔政。念國忘身。隕歿為報。而坐陳國議。遂見殘滅。賢愚切痛。海內傷懼。又前白馬令李雲。指言宦官罪穢宜誅。皆因眾人之心。以救積薪之敝。弘農杜眾。知雲所言宜行。懼雲以忠獲罪。故上書陳理之。乞同日而死。所以感悟國家。庶雲獲免。而雲既不辜。眾又并坐。天下尤痛。益以怨結。故朝野之人。以忠為諱。昔趙殺鳴犢。孔子臨河而反。夫覆巢破卵。則鳳皇不翔。刳牲夭胎。則麒麟不臻。誠物類相感。理使其然。尚書周永。昔為沛令。素事梁冀。幸其威勢。坐事當罪。越拜令職。見冀將衰。乃陽毀示忠。遂因姦計。亦取封侯。又黃門協邪。群輩相黨。自冀興盛。腹背相親。朝夕圖謀。共搆姦軌。臨冀當誅。無可設巧。復記其惡。以要爵賞。陛下不加清澂。審別真偽。復與忠臣尚書令尹勳等（已上六字從袁宏紀補。）並時顯封。使朱紫共色。粉墨雜蹂。所謂抵金玉于沙礫。碎珪璧于泥塗。四方聞之。莫不憤歎。（袁宏紀作叩心。）傷陛下失賞于見誣。虧爵于姦臣。（二語從袁宏紀補。）昔曾子大孝。慈母投杼。伯奇至賢。終于流放。夫讒諛所舉。無高而不可升。阿黨相抑。（阿黨二字從袁宏紀補。）無深不可淪。可不察歟。陛下年在方剛。聖慮未衰。願還既誤之封。折后族之勢。夫懷寶者須世。抱璞者待時。陛下誠能行臣所陳。則懷寶抱璞之徒。特將竭力致身。以趨聖世。（以上五十七字從袁宏紀補。）臣至頑駑。世荷國恩。身輕位重。勤不補過。然懼于永歿。負釁益深。敢以垂絕之日。陳不諱之言。庶有萬分。無恨三泉。（後漢黃瓊傳。又見袁宏後漢紀二十二。有刪節。亦有多出語。） \\n 上言舉吏宜覆試 \\n 覆試之作。將以澄洗清濁。覈實虛濫。不宜改革。（後漢黃瓊傳。） \\n 黃瓊　十一 \\n 封梁冀議 \\n 冀前已親迎之勞。增邑三千。又其子胤。亦加封賞。昔周公輔相成王。制禮作樂。化致太平。是以天[天當作大]啟士宇。錫以山川。開地七百。郊禮天地。行天子禮。此百世未有。唯周公宜之耳。今詣侯以戶邑為制。不以里數為限。蕭何識高祖于泗水。霍光定傾危以興國。皆益戶增封。以顯其功。冀可比鄧禹。合食四縣。賞賜之差。同于霍光。使天下知賞必當功。爵不越德。（袁宏後漢紀二十一。後漢黃瓊傳。少五語。） \\n 黃琬 \\n 琬字子　。瓊孫。永興初以公孫拜童子郎不就。後為五官中郎將。黨事起。禁錮幾二十年。光和末徵拜議郎。擢青州刺史。遷侍中。中平初出為右扶風。徵拜將作大匠。歷少府太僕。出為豫州牧。封關內侯。董卓秉政。徵拜司徒。遷太尉。更封陽泉卿侯。免後為光祿大夫。及徙西都。轉司隸校尉。與王充謀誅卓。卓將李傕等破長安。被收。死獄中。 \\n 奏論樊稜許相 \\n 太尉樊稜。司徒許相。皆竊位懷祿。苟進無恥。終無匡救之益。必有覆公折足之患。宜皆罷遣。以清治路。軍費雖急。禮義廉恥。國之大本也。苟非其選。飛隼在墉。為國生事。此猶負石救溺。不可不察。（袁宏後漢紀二十七。初平三年。又見北堂書鈔影宋本二百六十引張方楚國先賢傳。） \\n 駮遷都長安議 \\n 昔周公營洛邑以寍姬。光武卜東都以隆漢。天之所啟。神之所安。大業既定。豈宜妄有遷動。以虧四海之望。（後漢黃琬傳。） \\n  \\n 　 \\n  \\n   \\n  "}
{"章节": "全後漢文卷四十三", "正文": "　 \\n 全後漢文卷四十三 \\n 　 \\n  \\n 烏程嚴可均校輯 \\n 傅毅 \\n 毅字武仲。扶風茂陵人。建初中為蘭臺令史。拜郎中。與班固賈逵共典校秘書。車騎將軍馬防請為軍司馬。及馬氏敗。坐免。永元初。車騎將軍竇憲請為記室。憲遷大將軍。以為司馬。有集五卷。 \\n 洛都賦 \\n 惟漢元之運會。世社受命而弭亂。體神武之聖姿。握天人之契贊。揮電旗于四野。拂宇宙之殘難。受皇號于高邑。修茲都之城館。尋歷代之規兆。仍險塞之自然。被崑崙之洪流。據伊洛之雙川。挾成皋之巖阻。扶二崤之崇山。砥柱回波綴于後。三塗太室結于前。鎮以嵩高喬嶽。峻極于天。分畫經緯。開正塗軌。序立廟祧。面朝後市。歎息起氛霧。奮袂生風雨。覽正殿之體制。承日月 \\n 傅毅　一 \\n 之皓精。騁流星于突陋。追歸鴈于軒軨。帶螭龍之疏鏤。垂菡萏之　榮。願濯龍之臺觀。望永安之園藪。渟清沼以汎舟。浮翠虯與玄武。桑宮繭館。區制有規。后帥九嬪。躬敕工女。近則明堂辟雍。靈臺之列。宗祀揚化。雲物是察。其後則有長岡亡阜。屬以首山。通谷岌岢。石瀨寒泉。于是乖興鳴和。按節發軔。列翠蓋。方龍輈。被五路之時副。　三辰之旗斿。傅說作僕。羲和奉時。千乘雷駭。萬騎星鋪。絡繹相屬。揮沬揚鏣。群仙列于中庭。發魚龍之巨偉。羨門拊鼓。偓佺操麾。講武農隙。校獵因田。弋高冥之獨鵠。連軒翥之雙　。（二語從文選陸機齊謳行注補。）搜幽林以集禽。激通川以篽獸。跨乘黃。射遊麋。弦不虛控。目不徒睎。解腋分心。應箭殪夷。然後弭節容與。淥水之濱。垂芳餌于清流。出漩瀨之潛鱗。（蓺文類聚六十一。又初學記二十四引三條。） \\n 反都賦 \\n 因龍門以暢化。開伊闕以達聰。（水經伊水注。） \\n 舞賦（並序） \\n 楚襄王既遊雲夢。使宋玉賦高唐之事。將置酒宴飲。謂宋玉曰。寡人欲觴群臣。何以娛之。玉曰。臣聞歌以詠言。無以盡意。是以論其詩。不如聽其聲。聽其聲。不如察其形。激楚結風。陽阿之舞。材人之窮觀。天下之至妙。噫。可以進乎。王曰。如其鄭何。玉曰。小大殊用。鄭野[野當作雅]異宜。弛張之度。聖哲所施。是以樂記干戚之容。雅美蹲蹲之舞。禮設三爵之制。頌有醉歸之歌。夫咸池六英。所以陳清廟協神人也。鄭衛之樂。所以娛密坐接歡欣也。餘日怡蕩。非以風民也。其何害哉。王曰。試為寡人賦之。玉曰唯唯。 \\n 夫何皎皎之閒夜兮。明月爛以施光。朱火曄其延起兮。燿華屋而　洞房。黼帳袪而結組兮。鋪首炳以焜煌。陳茵席而設坐兮。溢金罍而列玉觴。騰觙爵之斟酌兮。漫既醉其樂康。嚴顏和而怡懌兮。幽情形而外揚。文人不能懷其藻兮。 \\n 傅毅　二 \\n 武毅不能隱其剛。簡惰跳踃。般紛挐兮。淵塞沈蕩。改恆常兮。于是鄭女出進。二八徐侍。姣服極麗。姁媮致態。貌嫽妙以妖蠱兮。紅顏曄其揚華。眉連娟以增繞兮。目流睇而橫波。珠翠的礫而炤燿兮。華　飛髾而雜纖羅。顧形影。自整裝。順微風。揮若芳。動朱脣。紆清陽。亢音高歌。為樂之方。歌曰。攄予意以弘觀兮。繹精靈之所束。弛緊急之絃張兮。慢末事之骯曲。舒恢炱之廣度兮。　細體之苛縟。嘉關睢之不淫兮。哀蟋蟀之局促。啟泰貞之否隔兮。超遺物而度俗。揚激徵。騁清角。贊舞操。奏均曲。形態和。神意協。從容得。志不劫。于是躡節鼓陳。舒意自廣。遊心無垠。遠思長想。其始興也。若俯若仰。若來若往。雍容惆悵。不可為象。其少進也。若　若行。若竦若傾。兀動赴度。指顧應聲。羅衣從風。長袖交橫。駱驛飛散。颯擖合并。鶣　燕居。拉　鵠驚。綽約閒靡。機迅體輕。姿絕倫之妙態。懷愨素之絜清。脩儀操以顯志兮。獨馳思乎杳冥。在山峨峨。在水湯湯。與志遷化。容不虛生。明詩表指。嘳息激昂。氣若浮雲。志若秋霜。觀者增歎。諸工莫當。于是合場遞進。按次而俟。埒材角妙。夸容乃理。軼態橫出。瑰姿譎起。眄般鼓則騰清眸。吐哇咬則發皓齒。摘齊行列。經營切儗。彷佛神動。迴翔竦峙。擊不致筴。蹈不頓趾。冀爾悠往。闇復輟已。及至迴身還入。迫于急節。浮騰累跪。跗蹋摩跌。紆形赴遠。漼似摧折。纖穀蛾飛。紛猋若絕。超　鳥集。縱弛殟歿。蜲蛇姌嫋。雲轉飄曶。體如遊龍。神如素蜺。黎收而拜。曲度究畢。遷延微笑。退復次列。觀者稱麗。莫不怡悅。于是歡洽宴夜。命遣諸客。擾躟就駕。僕夫正策。車騎並狎。巃嵷逼迫。良駿逸足。蹌捍陵越。龍驤橫舉。揚鏕飛沫。馬材不同。各相傾奪。或有踰埃赴轍。霆駭電滅。蹠地遠群。闇跳獨絕。或有宛足鬱怒。般桓不發。後往先至。遂為逐末。或有矜容愛儀。洋洋習習。遲速承意。控御緩急。車音若協。騖驟相及。駱漠而歸。雲散城邑。天王燕胥。樂而不泆。娛神遺老。永年之術。優哉游哉。聊以永日。（文選。蓺文類聚四十三。初學記十五。古文苑以為宋玉作。） \\n 傅毅　三 \\n 雅琴賦 \\n 歷嵩岑而將降。睹鴻梧于幽阻。高百仞而不枉。對修條以特處。蹈通涯而將圖。遊茲梧之所宜。蓋琴之麗樸。乃升伐其孫枝。命離婁使布繩。施公輸之剞劂。遂彫琢而成器。揆神農之初制。盡聲變之奧妙。抒心志之鬱滯。（蓺文類聚四十四。初學記十六。　案。喬世寍汪士賢等以此賦入蔡邕集。誤也。） \\n 絕激哇之淫。（文選東京賦注。） \\n 時促均而增徽。接角徵而控商。（文選琴賦注。） \\n 明仁義以厲已。故永御而密親。（文選琴賦注。） \\n 扇賦 \\n 背和璦于青春。踐朱夏之赫戲。搖輕箑以致涼。爰自尊以暨卑。織（一作　。）竹廓素。或規或矩。（書鈔一百三十四。） \\n 與荊文姜書 \\n 雖死之日。猶生之年。（文選曹植求自試表注。） \\n 七激 \\n 徒華公子託病幽處。游心于玄妙。清思乎黃老。于是玄通子聞而往屬曰。僕聞君子當世而光跡。因時以舒志。必將銘勒功勳。懸著隆高。今公子削跡藏體。當年陸沈。變度易趣。違拂雅心。挾六經之指。守偏塞之術。意亦有所蔽與。何圖身之謬也。僕將為公子論天下之致妙。列耳目之通好。原情心之性理。綜道德之彌奧。豈欲聞之乎。公子曰。僕雖不敏。固願聞之。 \\n 玄通子曰。洪梧幽生。生于遐巟。陽春後榮。涉秋先彫。晨　飛礫。孫禽相求。積雪涐涐。中夏不流。于是乃使夫遊官失勢窮擯之士。泳溺水。越災火。窮林薄。歷隱深。三秋乃獲。斷之高岑。梓匠　度。擬以斧斤。然後背洞壑。臨絕谿。聽迅波。望層崖。太師奏操。榮期清歌。歌曰。陟景山兮採芳苓。哀 \\n 傅毅　四 \\n 不慘傷。樂不流聲。彈羽躍水。叩角奮榮。沈微玄穆。感物悟靈。此亦天下之妙音也。子能強起而聽之乎。 \\n 玄通子曰。單極滋味。嘉旨之膳。常珍。庶羞異饌。鳧鴻（一作鶬。）之羹。粉梁之飯。（書鈔一百四十四引兩條。）涔養之魚。膾其鯉魴。分亳之割。纖如髮芒。散如絕穀。積如委紅。芳甘百品。並仰累重。異珍殊味。厥和不同。（書鈔一百四十二。）既食日晏。乃進夫雍州之梨。出于麗陰。下生芷隰。上託桂林。甘露潤其葉。醴泉漸其根。脆不抗齒。在口流液。握之摧沮。批之離坼。可以解煩悁。悅心意。子能趣而食之乎。 \\n 玄通子曰。驥騄之乘。龍驤超攄。騰虛鳥踊。莫能執御。于是乃使王良理轡。操以術教。踐路促節。機登　驅。前不可先。後不可追。踰埃絕影。倏忽若飛。日不轉曜。窮遠旋歸。此蓋天下之駿馬。子能強起而乖之乎。 \\n 玄通子曰。三時既逝。季冬暮歲。玄冥終統。庶卉零悴。王在靈囿。講戎簡旅。于是駟驥騄。乘輕軒。麾旄旗。鳴八鸞。陳眾車于廣隰。散列騎乎平原。屬罘網以彌野。連罻羅以營山。部曲周匝。風動雲旋。合　促陣。禽獸駭殫。仆不暇起。窮不及旋。擊不待刃。骨解肉離。摧牙碎首。分其文皮。流血丹野。羽毛翳日。于是下　皋。臨流泉。觀通谷。望景山。酌旨酒。割芳鮮。此天下之致娛也。子能強起而觀之乎。 \\n 玄通子曰。當館侈飾。洞房華屋。楹桷彫藻。文以朱綠。曾臺百仞。臨望博見。俯視雲霧。騁目窮觀。園藪平夷。沼池漫衍。禽獸群交。芳草華蔓。于是賓友所歡。近覽從容。詹公沈餌。蒲且飛紅。綸不虛出。矢不徒降。投鉤必獲。控弦加雙。俯盡深潛。仰殫輕翼。日移怠倦。然後讌息。列觴酌醴。妖靡侍側。被華文。曳綾穀。弭隨珠。珮琚玉。紅顏呈素。峨眉不畫。脣不施朱。髮不加澤。升龍舟。浮華池。紆帷翳而永望。鏡形影于玄流。偏滔滔以南北。似漢女之神遊。笑比目之雙躍。樂偏禽之匹嬉。此亦天下之歡也。子能強起而與之遊乎。 \\n 傅毅　五 \\n 玄通子曰。漢之盛世。存乎永平。太和協暢。萬機穆清。于是群俊學士。雲集辟雍。含詠聖術。文質發曚。達羲農之妙旨。照虞夏之典墳。遵孔氏之憲則。投顏閔之高跡。推義窮類。靡不博觀。光潤嘉美。世宗其言。公子瞿然而興曰。至乎。主得聖道。天基允臧。明哲用思。君子所常。自知沈溺。久蔽不悟。請誦斯語。仰子法度。（蓺文類聚五十七。） \\n 迎歸雲。　游風。（文選思玄賦注。潘岳懷舊賦注。潘正叔迎大駕詩注。） \\n 無物可樂。顧望懷愁。（文選洛神賦注。） \\n 闇君逐臣。頑父放子。（文選陸機君子行注。） \\n 排挫禮學。譏譴世偽。（文選鷦鷯賦注。） \\n 顯宗頌（並上表） \\n 體天統物。濟寍兆民。（文選曹植責躬詩注引傅毅上明帝頌表。） \\n 蕩蕩川瀆。既瀾且清。（文選張華勵志詩注引傅毅顯宗頌。　案。後漢傅毅傳。毅追美孝明皇帝功德最盛。而廟頌未立。乃依清廟作顯宗頌十篇奏之。） \\n 竇將軍北征頌 \\n 逮漢祖之龍興。荷天符而用師。曜神武于幽冀。遇白登之重闈[闈當作圍]。何獯鬻之桀虐。自弛放而不羈。哀昏戾習性。阻廣漢之荒垂。命竇侯之征討。躡衛霍之遺風。奉聖皇之明策。奮無前之嚴鋒。採伊吾之城壁。蹈天山而遙降。曝名烈于禹跡。奉旗鼓而來旋。聖上嘉而　寵。典禁旅之戎兵。內雍容以詢謨。外折衝于無形。惟倜儻以弘遠。委精慮于明廷。（蓺文類聚五十九。） \\n 西征賦 \\n 慍昆夷之匪協。咸矯□于戎事。干戈動而復[復當作後]戢。天將祚而隆化。（御覽三百五十一。） \\n 扇銘 \\n 翩翩素圓。清風載揚。君子玉體。賴以寍康。冬則龍潛。夏則鳳舉。知進能退。隨時出處。（北堂書鈔一百三十四。） \\n 傅毅　六 \\n 明帝誄 \\n 惟此永平。其德不回。恢廓鴻績。遐方是懷。明明肅肅。四國順威。赫赫盛漢。功德巍巍。躬履聖德。以臨萬國。仁風弘惠。雲布雨集。武伏蚩尢。文騰孔墨。下制九州。上係皇極。豐美中世。垂華億載。冠堯佩舜。踐履五代。三雍既洽。帝道繼備。七經宣暢。孔業淑著。明德慎罰。尊上師傅。薄刑厚賞。惠慈仁恕。明並日月。無有偏照。譬如北辰。與天同曜。發號施令。萬國震懼。庠序設陳。禮樂宣布。璇璣所建。靡不奄有。貢篚納賦。如歸父母。正朔永昌。冠帶儋耳。四方共貫。八極同軌。（蓺文類聚十二。） \\n 北海王誄 \\n 永平六年。北海靜王薨。于是境內市不交易。塗無征旅。農不脩畝。室無女工。感相[相當作傷]慘怛。若喪厥親。俯哭后土。仰愬皇旻。于是群英烈俊。靜思勒銘。惟王勳德。是昭是明。存隆其實。光曜其聲。終始之際。千斯為榮。乃作誄曰。 \\n 覽視昔初。若論往代。有國有家。篇籍攸載。貴　不驕。滿罔不溢。莫能履道。聲色已卒。惟王建國。作此蕃弼。撫綏方域。承翼京室。對揚休嘉。光昭其則。溫恭朝夕。敦循伊德。（蓺文類聚四十五作傅龍。誤。古文苑作傅毅。） \\n 劉廣世 \\n 廣世。爵理[理當作里]未詳。（案。傅玄七謨序。劉廣世在傅毅後崔駰前。知是章和時人。） \\n 七興 \\n 子康子有疾。王先生往焉。曰。駿駔之馬。慉不征路。其荷衡也。曜似驚禽。其即行也。翬若游鷹。飆駭風逝。電發波騰。影不及形。塵不暇興。（蓺文類聚五十七。文選七命注。） \\n 季南碑 \\n 棲景曜于衡門。（文選謝希逸宣貴妃誄注。） \\n 劉廣世　張霸　殷彤　孟雪七 \\n 張霸 \\n 霸字伯饒。蜀郡成都人。師其樊儵。舉孝廉。為光祿主事。稍遷。永元中拜會稽太守。以病自免。後徵。四遷為侍中。卒年七十。翟酺與門人議謚曰憲文。一曰謚文父。 \\n 遺敕諸子 \\n 昔延州使齊。子死嬴博。因坎路側。遂以葬焉。今蜀道阻遠。不宜歸塋。可止此葬。足藏齒髮而已。務遵速朽。副我本心。人生一世。但當畏敬于人。若不善加已。直為受之。（後漢張霸傳。） \\n 殷彤 \\n 彤。元和初為待詔候鍾律。 \\n 上言召嚴崇子宣 \\n 官無曉六十律以準調音者。故待詔嚴崇。具以準法教子男宣。宣通習。願召宣補學官。主調樂器。（續漢律厤志上。又宋書厤志一。崇作嵩。） \\n 孟雲 \\n 雲。元和初為武歲太守。 \\n 上言與北虜互市 \\n 北單于復願與吏人合市。（後漢南匈奴傳。） \\n 上言宜還北虜生口 \\n 北虜以前既和親。而南部復往鈔掠。北單于謂漢欺之。謀欲犯塞。謂宜還南所掠生口。以慰安其意。（後漢南匈奴傳。又見袁安傳。有刪節。） \\n 賈宗 \\n 宗。元和中為胡水校尉。 \\n 因災旱上言 \\n 斷獄不盡三冬。故陰氣微弱。陽氣發泄。招致災旱。事在于此。（後漢陳寵傳。又通典一百六十六。） \\n 張林 \\n 林。元和中為真定令。以竇憲薦擢拜尚書。 \\n 賈宗　張林　何敞　八 \\n 上言宜均輸 \\n 穀所以貴。由錢賤故也。可盡封錢。一取布帛為租。以通天下之用。又鹽。食之急者。雖貴。人不得不須。官可自鬻。又宜因征[征字衍]交阯益州上計[計下脫吏字]往來市珍貨。收采其利。武帝時所謂均輸者也。（後漢朱暉傳。） \\n 何敞 \\n 敞字文高。扶風平陵人。元和中辟太尉宋由府。永元初以高第拜侍御史。遷尚書。出為濟南王太傅。遷汝南太守。免。复徵。三遷至五官中郎將。元興初免。 \\n 族斬龔壽表 \\n 壽常律殺人。不至族。然壽為惡。隱密經年。王法自所不免。令鬼神訴者。千載無一。請皆斬之。以明鬼靈。以助陰教。（搜神記。　敞為交阯刺史。行部。宿蒼梧鵠奔亭。有女鬼自稱蘇娥。前年以財色為亭長龔壽所枉殺。及其婢俱埋壽樓下。敞捕壽考實。并父母兄弟繫獄。上表。） \\n 上封事言諸竇 \\n 夫忠臣憂世犯主。嚴顏譏刺貴臣。至以殺身滅家。而猶為之者。何邪。君臣義重。有不得已也。臣伏見往事。國之危亂。家之將凶。皆有所由。較然易知。昔鄭武公之幸叔段。衛莊公之寵州吁。愛而不教。終至凶戾。由是觀之。愛子若此。猶飢而食之以毒。適所以害之也。伏見大將軍竇憲。始遭大憂。公卿比奏。欲令典幹國事。憲深執謙退。固辭盛位。墾墾勤勤。言以深至。天下聞之。莫不悅喜。今踰年無幾。大禮未終。卒然中改。史弟專朝。憲秉三軍之重。篤景總宮衛之權。而虐用百姓。奢侈僭偪。誅戮無罪。肆心自快。今者論議洶洶。咸謂叔段州吁。復生于漢。臣觀公卿。懷持兩端。不肯極言者。以為憲等若有匪懈之志。則已受吉甫褒申伯之功。如憲等陷于罪辜。則自取陳平周勃順呂后之權。終不以憲等吉凶為憂也。臣敞區區。（遠宏紀作臣前連上便宜。承陳得失。非為嫉妒憲等也。）誠欲計策兩安。絕其綿綿。塞其涓涓。上不欲令皇太后損文母之號。陛下有誓泉之譏。下使憲等得長保其福祐。然臧獲 \\n 何敞　九 \\n 之謀。上安主父。下存主母。猶不免于嚴怒。（袁宏紀此下有況臣微末。敢竭賜忠哉。）臣伏惟累祖蒙恩。至臣八世。復以愚陋。旬年之閒。歷顯位。備機近。每念厚德。忽然忘生。雖知言必夷滅。而冒死自盡者。誠不忍目見其禍。而懷默苟全。駙馬都尉　。雖在弱冠。有不隱之忠。比請退身。願抑家權。可與驂謀。聽順其意。誠宗廟至計。竇氏之福。（袁宏紀作誠不忍目見禍至。故敢書寫肝膽。舒度愚情。駙馬都尉　。忠孝愛主。最自修整。聞　比自申陳。願損抑家權。退身避賢。宜順其意。斯誠宗廟之至計。竇氏之大福也。後漢何敞傳。又見袁宏後漢紀十三。有刪節。） \\n 上疏諫為竇篤竇景起邸第 \\n 臣聞匈奴之為桀逆久矣。平城之圍。嫚書之恥。此二辱者。臣子所為捐軀而必死。高祖呂后。忍辱還忿。舍而不誅。伏惟皇太后秉文母之操。陛下履晏晏之姿。匈奴無逆節之罪。漢朝無可慚之恥。而盛春東作。興動大役。元元怨恨。感[感當作咸]懷不悅。而猥復為衛尉篤奉車都尉景繕修館第。彌街絕里。臣雖斗筲之人。誠竊懷怪。以為篤景親近貴臣。當為百僚表儀。今眾軍在道。朝廷焦脣。百姓愁苦。懸官無用。而據[據當作遽]起大第。崇飾玩好。非所以垂令德示無窮也。宜且罷工匠。專憂北邊。恤人之困。（後漢何敞傳。） \\n 理郅壽疏 \\n 臣聞聖王闢四門。開四聰。廷直言之路。下不諱之詔。立敢諫之旗。聽歌謠于路。（袁宏紀作猶恐下情不達。復聽歌謠。）爭臣七人。以自鋻照。考知政理。違失人心。輒改更之。故天人並應。傳福無窮。臣伏見尚書僕射郅壽。坐于臺上。與諸尚書論擊匈奴。言議過差。及上書請買公田。遂繫獄考劾大不敬。臣愚以為壽機密近臣。匡救為職。若懷默不言。（袁宏紀作若朝廷有失。默而不言。悖義背恩。）其罪當誅。今壽違眾正議。以安宗廟。豈其私邪。（遠宏紀作欲以安宗廟為國永福也。豈有私心。）又臺閣平事。分爭可否。雖唐虞之隆。三代之盛。猶謂諤諤以昌。不以誹謗為罪。請買公田。人情細過。可裁隱忍。壽若被誅。臣恐天下國家以為[國家以為當作以為國家]橫罪忠直。（袁宏紀作如壽被誅。臣恐天下以壽忠直之故。橫加誹謗之誅。）賊傷和氣。 \\n 何敞　十 \\n 忤逆陰陽。（袁宏紀此下有此誠不可四字。）臣所以敢犯嚴威。不避夷滅。觸死瞽言。非為壽也。忠臣盡節。以死為歸。臣雖不知壽。度其甘心安之。誠不欲聖朝行誹謗之誅。以傷塞晏之化。杜塞忠直。垂譏無窮。臣敞謬豫機密。言所不宜。罪名明白。當填牢獄。先壽僵仆。萬死有餘。（後漢郅惲附傳。又略見袁宏後漢紀十二。） \\n 上疏諫濟南王康 \\n 蓋聞諸侯之義。以制節謹度為忠。然後能保其社稷。和其民人。昔管仲相齊。九合之功。而孔子譏其器小。以奢侈逼上。不知禮也。今大王以骨肉之親。享蕃國之尊。當率先天下。以為化首。施張政令。明其典法。出入進止。宜有期度。輿馬臺隸。應為科品。今國家制度。王侯車馬服章。事有其科。不可越也。而今奴婢廄馬。皆有千餘。增無用之口。以自蠶食。宮婢閉隔。失其天性。感辭和氣。又多起內第。觸犯防禁。費以巨萬。而功猶未半。夫文繁者質荒。木勝者人亡。經傳所載。皆非所以奉禮承上。傳福無窮者也。且君國者。以道德仁義為營。豈飾宮室充實廄馬為尊哉。楚作章華以凶。吳興姑蘇而滅。景公千駟。民無稱焉。其效也。如大王王數游譖第。出入無節。或涉晨夜。又非所以遠防未然。臨深履薄。垂示後嗣之法也。願大王修恭儉。遵古制。以法自治。以禮率下。省奴婢之口。滅[滅當減]乘馬之數。斥私田之富。節游觀之宴。以禮起居。則敞乃敢安心自保。藥酒苦于口而利于病。至言逆于耳而便于行。惟大王深察愚言。（袁宏後漢紀十四。又見後漢濟南王康傳。） \\n 奏記宋由 \\n 敞聞事君之義。進思盡忠。退思補過。歷觀世主時臣。無不各欲為化。垂之無窮。然而平和之政。萬無一者。蓋以聖主賢臣。不能相遭故也。今國家秉聰明之弘道。明公履晏晏之純德。君臣相合。天下翕然。治平之化。有望于今。孔子曰。如有用我者。三年有成。今明公視事。出入再期。宜當克已。以酬四海 \\n 何敞　十一 \\n 之心。禮。一穀不升。則損服徹膳。天下不足。若已使然。而比年水旱。人不收穫。涼州緣邊。家被凶害。男子疲于戰陳。妻女勞于轉運。老幼孤寡。歎息相依。又中州內郡。公私屈竭。此實損膳節用之時。國恩覆載。賞賚過度。但聞臘賜。自郎官以上。公卿王侯以下。至于空竭帑藏。損耗國資。尋公家之用。皆百姓之力。明君賜賚。宜有品制。忠臣受賞。亦應有度。是以夏禹玄圭。周公束帛。今明公位尊任重。責深負大。上當匡正綱紀。下當濟安元元。豈但空空無違而已哉。宜先正已。以率群下。還所得賜。因陳得失。奏王侯就國。除苑囿之禁。節省浮費。賬卹窮孤。則恩澤下暢。黎庶悅豫。上天聰明。必有立應。使百姓歌誦。史官紀德。豈但子文逃祿公儀退食之比哉。（後漢何敞傳。） \\n 又說宋由 \\n 劉暢宗室肺腑。茅土藩臣。來弔大憂。上書須報。親在武衛。致此殘酷。奉憲之吏。莫適計[計當作討]捕。蹝跡不顯主名不立。敞備數股肱。職典賊曹。故欲親至發所。以糾其變。而二府以為故事。三公不與賊盜。昔陳平生于征戰之世。猶知宰相之分。云外鎮四夷。內撫諸侯。使卿大夫各得其宜。今二府執事。不深惟大義。惑于所聞。公縱姦慝。莫以為咎。惟明公運獨見之明。昭然勿疑。敞不勝所見。請獨奏案。（後漢何敞傳。） \\n 任尚 \\n 尚。章和末為鄧訓護羌府長史。永元中。大將軍竇憲出屯涼州。請為司馬。遷戊已校尉。代班超為西域都護。坐罪免。起為烏桓校尉。永初初為征西校尉。封樂亭侯。元初初為中郎將。坐斷盜軍糧徵詣廷尉。棄市。 \\n 與班超書 \\n 君侯在外國三十餘年。而小人猥承君後。任重慮淺。宜有以誨之。（袁宏後漢紀十四。永元十三年。以校尉任尚代超。尚與超書。 \\n  \\n 　 \\n  \\n   \\n  "}
{"章节": "全後漢文卷四十四", "正文": "　 \\n 全後漢文卷四十四 \\n 　 \\n  \\n 烏程嚴可均校輯 \\n 崔駰 \\n 駰字亭伯。涿郡安平人。莽建新大尹篆孫。少游太學。與班固傳毅齊名。和帝初。車騎將軍竇憲辟為府掾。進主簿。察高第。出為長岑長。不之官而歸。有集十卷。 \\n 大將軍西征賦（並序） \\n 主簿駰言。遇聞昔在上世。義兵所克。工歌其詩。具陳其頌。書之庸器。列在明堂。所以顯武功也。 \\n 于是襲孟秋而西征。跨雍梁而遠蹝。陟隴阻之峻城。升天梯以高翔。旗旐翼如游風。羽毛紛其覆雲。金光皓以奪日。武鼓鏗而雷震。（蓺文類聚五十九。） \\n 崔駰　一 \\n 反都賦（並序） \\n 漢厤中絕。京師為墟。光武受命。始遷洛都。客有陳西土之富。云洛邑褊小。故略陳禍敗之機。不在險也。 \\n 建武龍興。奮旅西驅。虜赤眉。計高胡。斬銅馬。破骨都。收翡翠之駕。據天下之圖。上帝受命。將昭其烈。潛龍初九。真人乃發。上貫紫宮。徘徊天闕。握狼狐。蹈驂伐。陶以乾坤。始分日月。觀三代之餘烈。察殷夏之遺風。昔崤函之固。即周洛之中。興四郊。建三雍。禪梁父。封岱宗。（蓺文類聚六十一。） \\n 大將軍臨洛觀賦 \\n 演曲洛而立觀。營高壤而作廬。處崇顯以閒敞。超絕鄰而特居。列阿閣以環匝。玥高臺而起樓。步輦道以周流。臨軒檻以觀魚。于是迎夏之首。末春之垂。桃枝夭天。揚柳猗猗。既乃日垂西陽。中曜內光。　銜縱策。逸如奔颺。（蓺文類聚六十三。御覽二十。） \\n 武賦 \\n 假皇天兮簡帝心。（文選赭白馬賦注。又褚淵碑注。） \\n 章帝謚議 \\n 臣聞號者功之表。謚者行之跡。據德錄功。各當其實。孝經曰。天地明察。神明童矣。（張溥本神明章矣止。）虞書數堯之德曰。平章百姓。言天之常德也。詩曰。彫琢其章。金玉其相。亹亹文王。網紀四方。又曰。倬彼雲漢。為章于天。噲文王聖德有金玉之質。猶雲漢之在天也。舉表折義。四方德附矣。易曰。先天而天不違。後天而奉天時。臣遇以為宜止尊號曰章。（御覽五百六十二。） \\n 奏記竇憲 \\n 珥筆持牘。拜謁曹下。（文選潘岳為賈長淵贈陸機詩注。） \\n 崔駰　二 \\n 與竇憲牋 \\n 主簿崔駰言。今旦漢陽太守稜率吏卒數十人。皆臂鷹牽狗。（御覽作犬）陳于道側。云欲上幕府。駰聞傳曰。禽獸之皮。不足以備器用。其肉不可以將獻養。則公不舉焉。禮。公侯非糜兕[糜兕當作兕靡]射。且以服猛。為民除害。因以登臨器械也。故晉唐叔射兕于徒林。以為大甲。夫鷹犬所獲。不過雉免。而有歷險阻之難。斯乃細人匹夫之事。非王公大人所為要資也。駰幸得充下館。序在眾賢後乘。是以竭其惓惓。敢進一言。（又[注文又字上應有後漢崔駰傳注六字]御覽九百二十六引後漢書。） \\n 君侯以野幕為府。前世封青故事也。（書鈔一百三十二。） \\n 將軍窮絕天阻。萬里長途。(書鈔一百一十四。) \\n 獻書誡竇憲.(蓺文類聚題作與竇憲書。) \\n 獻書誡竇憲（蓺文類聚題作與竇憲書。） \\n 駰聞交淺而言深者遇也。在賤而望貴者惑也。未信而納忠者謗也。三者皆所不宜。而或蹈之者。效其區區憤盈。而不能已也。竊見足下體淳淑之姿。躬高明之量。意美志厲。有上賢之風。駰幸得充下館。列後陳。是以竭其拳拳。敢進一言。傳曰。生而富者驕。生而貴者傲。生富貴而能不驕傲者。未之有也。今寵祿初隆。百僚觀行。當堯舜之盛世。處光華之顯時。豈可不庶幾夙夜。以永眾譽。弘申伯之美。致周邵之事乎。語曰。不患無位。患所以立。昔馮野王以外戚居位。稱為賢臣。近陰衛尉克已復禮。終受多福。郯氏之宗。非不尊也。陽侯之族。非不盛也。重侯累將。建天樞。執斗柄。其所以獲譏于時。垂愆于後者何也。蓋在滿而不挹。位有餘而仁不足也。漢興以後。迄于哀平。外家二十。保族全身。四人而已。書曰。鋻于有殷。可不慎哉。竇氏之興。肇自孝文。二君以淳淑守道。成名先日。安豐以佐命著德。顯自中興。內以忠誠自固。外以法度自守。卒享祚國。垂祉于今。夫謙德之光。周易所美。滿溢之位。道家所戒。故君子福大而愈懼。爵隆而愈恭。遠察近覽。俯仰有則。銘諸几杖。刻諸盤杅。矜矜業業。無殆無荒。如此。則百福是荷。慶流無窮矣。（後漢崔駰傳。又見蓺文類聚二十三。）往者[往者以下一段應入達旨篇]揚雄設言。客有難玄之尚白。應以戰國之士。若范。蔡鄒衍。乘釁相傾。誑曜諸侯。以于濁世之寵。或人亦有睹我之澹泊。故比方昔問以難余。余略依前訓以報焉。（蓺文類聚二十五。） \\n 崔駰　三 \\n 達旨 \\n 或說已曰。易稱備物致用。可觀而有所合。故能扶陽而出。順陰而入。春發其華。銤收其實。有始有極。爰登其質。今子韞櫝六經。服膺道術。歷世而游。高談有日。俯銘深于重淵。仰探遠乎九乾。窮至頤[頤當作賾]于幽微。測潛隱之無源。然下不步卿相之廷。上不登王公之門。進不黨以讚已。退不黷于庸人。獨師友道德。合符曩真。抱景特立。與土不群。蓋高樹靡陰。獨木水林。隨時之宜。道貴從凡。于時太上運天德以君世。憲王僚而布官。臨雍泮以恢儒。疏軒冕以崇賢。率惇德以厲忠孝。揚茂化以砥仁義。選利器于良材。求鏌　以明智。不以此時攀台階。闚紫闥。據高軒。望朱闕。夫欲千里而咫尺未發。猶逸禽之赴深林。　蚋之趣大沛。胡為嘿嘿而久沈滯也。荅曰。有是言乎。子苟欲勉我以世路。不知其跌而失吾之度也。古者陰陽始分。天地初制。皇綱云緒。帝紀乃設。傳序厤數。三代興滅。昔大庭尚矣。赫胥罔識。淳樸散離。人物錯乖。高辛攸降。厥趣各違。道無常稽。與時張弛。失仁為非。得義為是。君子通變。各審所履。故士或掩目而淵潛。或盥耳而山棲。或草耕而僅飽。或木茹而長飢。或重聘而不來。或履黜而不去。或冒　以干進。或望色而斯舉。或以役夫發夢于王公。或以漁父見兆于元龜。若夫紛繷塞路。凶虐播流。人有昏墊之　。主有疇咨之憂。條垂藟　。上下相求。于是乎賢人授手。援世之災。跋涉赴俗。急斯時也。昔堯含慼而皋陶謨。高祖歎而子房慮。禍不散而曹絳奮。結不解而陳平權。及其策合道從。克亂弭衝。乃將鏤玄珪。冊顯功。銘昆吾之冶。勒景襄之鍾。與其有事。則褰裳濡足。冠挂不顧。人溺不拯。則非仁也。當其無事。則躐纓（御覽六百八十六作攝　。）整襟。規矩其步。德讓不修。則非忠也。是以險則救俗。平則守禮。舉以公心。不私其體。今聖上之育斯民也。樸以皇質。雕以唐文。六合怡怡。比屋為仁。壹天下之眾異。齊品 \\n 崔駰　四 \\n 類之萬殊。參差同量。坏冶一陶。群生得理。庶績其凝。家家有以和樂。人人有以自優。威械藏而俎豆布。六典陳而九刑厝。濟茲兆庶。出于平易之路。雖有力收[收當作牧]之略。尚父之厲。伊皋不論。奚事范蔡。夫廣廈成而茂木暢。遠求存而良馬縶。陰事終而水宿藏。場功畢而大火入。方斯之際。處士山績。學者川流。衣裳被宇。冠蓋雲浮。譬猶衡陽之林。岱陰之麓。伐尋抱不為之稀。蓺拱把不為之數。攸攸罔極。亦各有得。彼采其華。我收其實。舍之則藏。已所學也。故進動以道。則不辭執珪而秉柱國。復靜以禮。則甘糟糖而安藜藿。夫君子非不欲仕也。恥夸毗以求舉。非不欲室也。惡登牆而摟處。叫呼衒鬻。縣旌自表。非隨和之竇也。暴智燿世。因以干祿。非仲尼之道也。游不論黨。苟以徇己。汗血競時。利合而友。子笑我之沈滯。吾亦病子屑屑而不巳也。先人有則而我弗虧。行有枉徑而我弗隨。臧否在予。唯世所議。固將因天質之自然。誦上哲之高訓。詠太平之清風。行天下之至順。懼吾躬之穢德。勤百畝之不耘。縶余馬以安行。俟性命之所存。昔孔子起威于夾谷。晏嬰發勇于崔杼。曹劌舉節于柯盟。卞嚴克捷于彊禦。范劙錯勢于會稽。伍員樹功于柏舉。魯連辯言以退燕。包胥單辭而存楚。唐且華顛以秦。甘羅童牙而報趙。原衰見謙于壺飧。宣孟收德于束脯。吳札結信于丘木。展季效貞于門女。顏回明仁于度穀。程嬰顯義于趙武。僕誠不能編德于數者。竊慕古人之所序。（後漢崔駰傳。又略見蓺文類聚二十五。） \\n 博徒論 \\n 博徒見農夫戴笠持耨。以芸蓼荼。面色驪黑。手足胼胝。膚如桑朴。足如熊蹄。蒲望隴畝。汗出調泥。乃謂曰。子觸熱耕芸。背上生鹽。脛如燒椽。皮如領革。錐不能穿。行步狼跋。蹄戾脛酸。謂子草木。支體屈伸。謂子禽獸。形容似人。何受命之薄。稟性不純。（御覽三百八十二。） \\n 崔駰　五 \\n 紫辱素齒。雪白玉暉。（御覽三百六十八。） \\n 燕臛羊殘。炙雁煮鳧。（書鈔一百四十二。文選七命注。御覽八百六十一。）雞寒狗熱。（書鈔一百四十五作寒雞熱狗。）重案滿俎。（書鈔一百四十二。） \\n 適逢長吏。膏衛東顯。撫綏下車。但到酒罏爛燂。（同上。） \\n 江陽之鹽。（書鈔一百四十六。） \\n 明帝頌 \\n 帝乃負庚。執冑覆珪。運斗枸以酬釀造。酌酒旗之玉　。（蓺文類聚七十三。） \\n 四巡頌（並上表） \\n 臣聞陽氣發而鶬庚鳴。秋風厲而蟋蟀吟。氣之動也。唐虞之世。樵夫收[收當作牧]豎。擊轅中韶。感于和也。臣不知手足之動音聲。敢獻頌云。 \\n 西巡頌 \\n 惟永平三年八月已丑。行幸河東。志曰。君舉必書。是故工歌其詩。史立春秋。若夫聲管不發。雅頌罔記。（御覽五百三十七。） \\n 惟秋稼既登。上將省斂。平秩西成。巡畿于西郊。因斯萬物。凝德綏俗。昔既春游。今乃秋豫。（初學記十三。） \\n 南巡頌 \\n 建初九年。秋穀始登。猶期加時。舉先王之大禮。假于章陵。遂南巡楚路。臨江川以望衡山。顧九疑。歎虞舜之風。是時庶緉咸熙。罔可黷陟。（御覽五百三十七。） \\n 崔駰　六 \\n 東巡頌 \\n 伊漢中興三葉。於皇維烈。允迪厥倫。纘王命。徹漢勳。矩坤度以範物。規乾則以陶鈞。于是考上帝以質中。總列宿于北辰。開太微。敞紫庭。延儒林。以咨詢岱嶽之事。于是典司耆耇。載華抱實。逌爾而造曰。盛乎大漢。既重雍而襲熙。世增其德。唯斯嶽禮。久而不修。此神人之所麋幸。海內之所想思。頌有喬山之征。典有租嶽之巡。時邁其邦。民斯攸勤。不亦宜哉。乃命太僕。訓六騶。閑路馬。戒師徒。于是乘輿登天靈之威路。駕太一之象車。升九龍之華旗。建翠霓之旌旄。三軍霆激。羽騎火烈。天動雷震。隱隱轔轔。躬東作之上務。始八正于南行。裒胡耇之元老。賞孝行之畯農。（初學記十三引兩條。蓺文類聚三十九。御覽三百四十。又五百三十七。） \\n 北巡頌 \\n 元和二年正月。上既畢郊祀之事。乃東巡出于河內。納青兗之郊。迴冀州。禮北嶽。登中山。天帝觀神農。將省陽穀。相天功。巡東作。聖澤流浹。黎元被德。嘉瑞並集。乃作頌。（初學記十三。御覽五百三十七。） \\n 禋享祈。歆嘗百神。爰始賦政。授務于人。（初學記十三。） \\n 雍容清　。謐爾無虞。垂拱穆穆。神行化馳。（初學記十三。） \\n 四捁墟頌 \\n 駟馬高蓋。其憂方大。（書鈔一百三十二。） \\n 北征頌 \\n 人事兮皇恩得。金精揚兮水靈伏。順天機兮把刑德。戈所指兮罔不剋。（御覽三百四十一。） \\n 杖頌 \\n 植根荄于湘浦。承雷夏之洪澤。寓流雲而詒我。合天生乎裁剝。用以為杖。飾以犀角。玉母扶持。永保百福。壽如西老。子孫千億。（書鈔一百三十一。） \\n 七依 \\n 客曰。乃導玄山之梁。不周之稻。萬　百陶。精細如蟻。礱以絺綌。砥以柔韋。雍人調膳。展選百味。（二語從文選曹植求自試表注補。）駕夫遺風之乘。遊騏之騑。適靡四海。摝珍□□。洞庭之鮒。灌水之鰩。丹山鳳卵。粵澤龍胎。炊以□棫之薪。□□□□□□。滋以陽撲之薑。蔌以壽木之華。鹺以大夏之鹽。酢以越裳之梅。□中黿□。膳史信羹。甘酸得適。齊和有方。木酷昌俎。鬯酒蘇漿。成湯不及見。桓公所未嘗。（蓺文類聚五十七。書鈔一百四十二引七條。一百四十四引三條。） \\n 崔駰　七 \\n 夏屋籧籧（文選魯靈光殿賦注） \\n 反宇垂阿。洞門金匍。丹柱雕楹。飛閣層樓。于是置酒乎讌遊之堂。張樂乎長娛之臺。酒酣樂中。美人進□□□□以承宴。調歡欣以解容。迴顧百萬。一笑千金。振飛穀以舞長袖。裊細腰以務抑揚。紛以曖曖。昭灼爍而復明。（二語從初學記十五補。）當此之時。孔子傾于阿谷。柳下忽而更婚。老聃遺其虛靜。揚雄失其太玄。此天下之逸豫。宴樂之至盤也。公子豈能興乎。（蓺文類聚五十七。） \\n 客曰。彭蠡之鳥。萬萬而群。荊山之獸。億億而屯。雲合風散。隱隱震震。乃命長狄使驅獸。夷羿作虞人。服飛免之中乘。騁華騠之驂輪。蹠虛騰雲。乘風度津。（四語從文選赭日馬賦注補。）騰句喙以追飛。騁韓盧以逐奔。弓彈交錯。把孤控弦。彎繁弱。鼓千鈞。死獸藉藉。聚胔如山。選取上鮮。獻之庖人。（靮文類聚五十七。） \\n 爰有洞庭之椅桐。依峻岸而旁生。（初學記二十八。） \\n 絃以山柘之絲。飾以和氏之璧。（書鈔一百九。） \\n 升龍于天者雲也。（文選七啟注。） \\n 霈若膏雨之潤良苗。（文選王粲從軍詩注。） \\n 駰既作七依。而假非有先生之言曰。鳴呼。揚雄有言。童子雕蟲篆刻。俄而曰。壯夫不為也。孔子疾小言破道。斯文之族。豈不謂義不足而辯有餘者乎。賦者將以諷。吾恐其不免于勸也。（蓺文類聚五十七。） \\n 大尉箴 \\n 天官冢宰。庶寮之率。師錫有帝。命虞作尉。爰葉台極。爰平國域。制軍詰禁。王旅惟式。九州用綏。群公咸治。干戈載戢。宿纏其紀。上之云據。下之云戴。苟非其人。斁我帝載。昔周人思文公。而召南詠甘棠。昆夷隆夏。伊摯盛商。季世頗僻。禮用不匡。無曰和強。莫余敢喪。無曰我大。輕戰好殺。紂師百萬。卒以不艾。宰臣司馬。敢告在際。（蓺文類聚四十六。初學記十一。古文苑。） \\n 崔駰　八 \\n 司徒箴 \\n 天鋻在下。仁德是興。乃立司徒。亂茲黎蒸。芒芒庶域。率土祁祁。人具爾瞻。四方是維。乾乾夕惕。靡怠靡違。恪恭爾職。以勤王機。敬敷五教。九德咸事。嗇民用章。黔甿是富。無曰余悖。忘于爾輔。無曰余聖。以忽執政。匪用其良。乃荒厥命。庶績不怡。疚于爾祿。豐有折肱。而鼎覆其餗。書歌股肱。詩刺南山。尹氏不堪。國度斯　。徒臣司眾。敢告執藩。（蓺文類聚四十七。初學記十一。） \\n 司空箴 \\n 普彼坤靈。侔天作則。分制五服。畫為萬國。乃立地官。空惟是職。茫茫九州。都鄙盈區。綱以群牧。綴以方侯。列列雋又。翼翼王臣。臣當其官。官宜其人。九一之政。七賦以均。昔在季葉。班祿遺賢。掊克充朝。而象恭滔天。匪力斯人。匪政斯敕。流貨市寵。而苞苴是鬻。王路斯荒。孰不傾覆。空臣斯土。敢告在側。（初學記十一。　案。蓺文類聚四十七。以為揚雄作。） \\n 尚書箴 \\n 龍作納言。帝命惟允。山甫翼周。實司侯吻。赫赫禁臺。萬邦所庭。無曰我平。而慢爾衡。無曰我審。而怠爾明。四岳阿鯀。績用不成。虞登入顗。五教聿清。舉以無私。乃忝服榮。正真是與。伊道之經。先人匪懈。永世流聲。君子下問。敢告侍庭。（古文苑。　案。初學記十一以為繁欽作。） \\n 崔駰　九 \\n 太常箴 \\n 翼翼太常。實為宗伯。穆穆靈祇。寢廟奕奕。稱秩元祀。班于群神。我祀既祇。我粢孔蠲。匪愆匪忒。公尸攸宜。弗祈弗求。惟德之報。不矯不誣。庶無罪悔。昔在成湯。葛為不弔。棄禮慢祖。夔子不祀。楚師是虜。魯人躋僖。臧文不悟。文隳太室。桓納郜賂。災降二宮。用誥不祧。故聖人在位。無曰我貴。慢行繁祭。（古文苑多此十四句。）無曰我材。輕身恃筮。東鄰之犧牛。不如西粼之麥魚。秦殞望夷。隱斃鍾巫。常臣司宗。敢告執事。（初學記十二。　案。蓺文類聚四十九以為楊雄。古文苑作崔駰注云。一作楊雄。） \\n 大理箴 \\n 邈矣皋陶。翊唐作士。設為犴狴。九州弁理。如石之平。如淵之清。三槐九棘。以賢以德。罪人斯殛。凶族斯迸。熙乂帝載。旁施作明。昔在仲尼。哀矜聖人。子罕禮刑。衛人釋艱。釋之其忠。勳亮孝文。于公　寡。定國廣門。敻哉邈矣。舊訓不遵。主慢臣驕。虐用其民。賞以崇欲。刑以肆忿。紂作炮烙。周人滅殷。商用淫刑。湯誓其軍。衛鞅酷烈。卒殞于秦。不疑知害。禍不及身。嗟茲大理。慎于爾官。賞不可不思。斷不可不虔。或有忠而被害。或有孝而見殘。吳沈伍胥。殷剖比干。莫遂爾情。是截是刑。無遂爾志。以速以亟。天鋻在顏。無細不錄。福善禍惡。其效甚速。理臣司律。敢告執獄。（初學記十二。引漢崔德正大理箴。未詳德正為誰。古文苑作崔駰。今據之。） \\n 河南尹箴 \\n 茫茫天區。畫冀為京。商邑翼翼。四方是營。（御覽作四方之經。）爰作卿士。以尹皇州。風化攸興。萬國承流。（御覽有此四句。）唐虞商周。河洛是居。或三[或三當作成王]郟鄏。以處鶉墟。諸夏勁強。是從是橫。徹我牆屋。而師尹不匡。霸奪其權。宗器以分。圖耤遷齊。九鼎入秦。（蓺文類聚六。又御覽二百五十二作揚雄。誤西漢無河南尹。） \\n 酒箴 \\n 豐侯沈酒。荷罌負缶。自戮于世。圖形戒後。（御覽七百六十二。　案。北堂書鈔一百四十八作崔實酒箴。與此小異。） \\n 車左銘 \\n 虞夏作車。取象機衡。君子建左。法天之陽。正位受綏。車不內顧。塵不出軌。鸞以節步。彼言不疾。彼指不躬。元覽于道。永思厥中。（蓺文類聚七十一。文選張衡東京賦注。御覽七百七十三。） \\n 崔駰　十 \\n 車右銘 \\n 擇御卜右。采德用良。詢納耆老。于我是匡。惟賢是師。惟道是式。箴闕旅賁。內顧自敕。匪望其度。匪愆其則。越戒敦儉。禮以華國。（蓺文類聚七十一。初學記二十五。御覽七百七十三。） \\n 車後銘 \\n 敬其在路。體貌斯恭。望銜顧穀。允慎茲容。無或好失。匪盤于遊。顧省厥遺。虎尾斯求。昭德塞違。抑盈以無。雖有三晉。咸然若虛。（蓺文類聚七十一。御覽七百七十四。） \\n 仲山父鼎銘 \\n 鼎耳革。其行塞。雉膏不食。方雨虧悔。終吉有福。足勝其任。公餗乃珍。于高斯危。在滿戒溢。可以永年。天之大律。（蓺文類聚七十三。） \\n 樽銘 \\n 惟歲之元。朝賀奉樽。金罍犧象。嘉禮具存。獻酬交錯。萬國咸歡。（蓺文類聚七十三。） \\n 冬至襪銘 \\n 機衡建子。萬物含滋。黃鍾育有化。以養元基。陽升于下。日永于天。長履景福。至于億年。皇靈既祐。祉祿來臻。本枝百世。子子孫孫。（蓺文類聚七十。初學記四。　案。初學記又云。崔駰襪銘。有建子之月。助養元氣之事。） \\n 六安枕銘 \\n 枕有規矩。恭壹其德。永元（御覽作承先。）寍躬。終始不忒。六安在床。匪邪匪仄。（北堂書鈔一百三十四。又御覽七百七少末二語。載本注云。六安言六面也。） \\n 刀劍銘 \\n 歐冶運巧。鑄鋒成鍔。麟角鳳體。玉飾金錯。 \\n 龍淵太阿。干將莫邪。帶以自禦。燁燁吐花。 \\n 刻漏銘 \\n 天德順動。人以立信。乃作斯策。以咸渥潤。封傳今覽。爰暨四極。 \\n 崔駰　十一 \\n 縫銘 \\n 惟歲之始。承天嘉德。皇靈願國。絲緩充贄以朝迪。（御覽八百三十。） \\n 扇銘 \\n 翾翾此扇。輔相君子。屈伸施張。時至時否。勳搖清風。以禦災暑。（書鈔一百三十四。） \\n 有圓者扇。庭此秀儀。晞露散霾。擬日定規。郎姿玉暢。惠風時披。 \\n 婚禮結言 \\n 乾坤其德。恆久不已。爰定天綱。夫婦作始。乃降英媛。有淑其儀。姬姜是侔。比則姚媯。（蓺文類聚。） \\n 載納嘉摯。內結鞶褵。委禽酋雁。配以鹿皮。（初學記十四。） \\n  \\n 　 \\n  \\n   \\n  "}
{"章节": "全後漢文卷四十五", "正文": "　 \\n 全後漢文卷四十五 \\n 　 \\n  \\n 烏程嚴可均校輯 \\n 崔瑗 \\n 瑗字子玉。駰子。年四十。始為郡吏。坐事繫東郡發干獄。釋歸。辟度遼將軍鄧騭府。騭誅坐免。復辟車騎將軍閻顯府。順帝初顯誅。又坐免。後舉秀才。除汲令。漢安初遷濟北相。被劾。徵詣廷尉免。有集六卷。 \\n 上言察舉孝廉 \\n 臣聞孝廉皆限年。三十乃得察舉。恐失賢才之士也。（引崔氏家傳。） \\n 與葛元甫書（葛龔字元甫。） \\n 今遣奉書錢千為贄。并送許子十卷。貧不及素。但以紙耳。（北堂書鈔一百四。蓺文類聚三十一。） \\n 僕在河北。少他負罰。以盜賊少。（書鈔三十六。） \\n 崔瑗　一 \\n 雜帖 \\n 賢女委頓積治。此為憂懸燋心。今已極佳。足下勿復憂念。其信來數。附書知聞。以解其憂。（淳化閣帖二。） \\n 敕妻子 \\n 吾并日而食。以供賓客。而反以獲譏。士大夫不足養如此。後勿過菜具。無為諸子所蚩。（後漢崔瑗傳注引華嶠後漢書。） \\n 遣令子實 \\n 夫人稟天地之氣以生。及其終也。歸精于天。還骨于地。何地不可藏彤骸。勿歸卿里。其賵贈之物。羊豕之奠。一不得受。（後漢崔瑗傳。） \\n 七蘇 \\n 加以脂紛。潤以滋澤。（書鈔一百三十五。） \\n 南陽文學頌 \\n 昔聖人制禮作樂也。將以統天理物。經國序民。立均出度。因其利而利之。俾不失其性也。故觀禮則體敬。聽樂則心和。然後知反其性而正其身焉。取律于天以和聲。采言于聖以成謀。以和邦國。以應諧萬民。以序賓旅。以悅遠人。其觀威儀省禍福也。出言視聽。于是乎取之。 \\n 民生如何。導以禮樂。乃修禮官。奮其羽籥。我國既淳。我俗既敦。神樂民別。嘉生乃繁。無言不酬。其德宜光。先民既沒。賴茲舊章。我禮既經。我樂既馨。三事不敘。莫識其形。（蓺文類聚三十八。御覽五百三十四。） \\n 敘箴 \\n 昔揚子雲讀春秋傳虞人箴而善之。于是作為九州及二十五官箴規匡救。言君德之所宜。斯乃體國之宗也。（御覽五百八十八引崔漢敘箴。當是崔瑗之誤。） \\n 崔瑗　二 \\n 尚書箴 \\n 皇皇聖哲。允敕百工。命作齋慄。龍為納言。是機是密。出入朕命。王之喉舌。獻善宣美。而讒說是折。我視云明。我聽云聰。載夙載夜。惟允惟恭。故君子在室。出言如風。動于民人。渙其大號。而萬國平信。春秋譏漏言。易稱不密則失臣。兌吉其和。巽吝其頻。書稱其明。申申其鄰。昔秦尚權詐。官非其人。符璽竊發。而扶蘇隕身。一姦愆命。七廟為墟。威福同門。床上為辜。書臣司命。敢告侍隅。（古文苑。蓺文類聚四十八作揚雄。） \\n 博士箴 \\n 洋洋三代。典禮是修。畫為辟雍。國有學校。侯有泮宮。各有攸教。德用不陵。昔在文王。經啟其軌。勖于德音。而思皇多士。多士作楨。惟周以寍。國人興讓。虞芮質成。公劉挹行潦。而濁亂斯清。官操其業。士執其經。昔聖人之綏俗。莫善于施化。故孔子觀夫太學。而知為王之易易。大舜南面無為而衽席平。還師階級之閒三苗以懷。秦作無道。斬決天紀。漫彼王跡。而坑夫術士。詩書是泯。家言是守。俎豆不陳。而顛其社稷。故仲尼不對問陳而胡簋是遵。原伯非學而閔子知周之不振。儒臣司典。敢告在賓。（古文苑。　案。蓺文類聚四十六作揚雄。） \\n 東觀箴 \\n 洋洋東觀。古之史官。三墳五典。靡義不貫。左書君行。右記其言。辛尹顧方。文武明宣。倚相見寶。荊國以安。何以季代。咆哮不虔。在強奮矯。戮彼逢干。衛巫蠱[蠱當作監]謗。國莫敢言。狐突見斥。淖齒見殘。焚文坑儒。嬴反為漢。巫蠱之毒。殘者數萬。吁嗟後王。曷不斯鋻。是以明哲先識。擇木而處。夏終殷摯。周聃晉黍。或笑或泣。抱籍遁走。三葉靖公。果喪厥緒。宗廟隨夷。遠之荊楚。麥秀之歌。億載不腐。史臣司蓺。敢告侍後。（初學記十二。古文苑。） \\n 關都尉箴 \\n 茫茫九州。據為關津。唐堯積德。三代修仁。越季不執。爰失厥人。聖賢不用。頑囂是親。漢潰武關。項破函谷。秦王子嬰。縊為禽僕。尉臣司關。敢告並轂。（初學記七。古文苑。） \\n 崔瑗　三 \\n 河隄謁者箴 \\n 伊昔鴻泉。浩浩滔天。有夏作空。爰奠山川。導河積石。鑿于龍門。疏為砥柱。率彼河滸。大陸既礙。播于北野。濟漯咸順。沂泗從流。江淮湯湯。而冀宅乃州。澹苗濺濺。東歸于海。九野孔安。四隩不殆。爰及周衰。夏績陵遲。導非其導。堙非其堙。八野填淤。水高民居。溢溢滂汨。屢決金隄。瓠子潺湲。宣房作歌。使臣司水。敢告執河。（古文苑。） \\n 郡太守箴 \\n 有嬴驅除。焚典紀舊。蕩滅蕃畿。罷侯置守。秦發閭左。陳涉奮威。楚築乾谿。靈王不歸。征遐由近。可不肅祗。守臣司境。敢告執機。（古文苑。） \\n 北軍中候箴 \\n 赫赫將帥。典總虎臣。鷹揚旅武。闞然奮震。贅衣近侍。常伯之人。怒如熊力。角焉任□。操兵左右。百夫衛賓。昔在高祖。草創伊神。鴻門之會。職多未陳。或有劍舞。賴有傾身。孔丘歷階。文武定申。以人士拜。齊無其臣。秦政東遊。大盜輩群。期門不設施巧。銳騎在不脩員。故圖遠秉機。事有殷勤。殷勤在親。親無常人。忽情懈怠。禂慢及君。憲臣司武。敢告執軍。（古文苑。） \\n 司隸校尉箴 \\n 煌煌古制。分劃五服。冀冀封畿。四方之極。牧監匡設。是謂王國。大漢通變。崇弘簡易。吞舟之網。以濟難阨。自時厥後。或慢或遲。繡衣四出。禍起宮闈。江充作亂。辱于戾園。率隸掘蠱。以詰其姦。既定既寍。爰遂其官。俾督京甸。時惟鷹鸇。必正必式。國之司直。乃回乃邪。實為譏慝。毀干貞賢。悔其何及。昔唐虞晏晏。庶續以熙。嬴氏慘慘。怨毒用滋。是故履上位者。無云我貴。苟任激訐。平陽玄默。以式百辟。畫一之歌。豈猶遐逖。使臣司隸。敢告執殺。（古文苑。） \\n 崔瑗　四 \\n 中壘校尉箴 \\n 堂堂皇帝。設為壘壁。（後漢光武紀上注。） \\n 侍中箴（見古文苑。今據初學記十二以為胡廣作。故不復錄。） \\n 座右銘 \\n 無道人之短。無說已之長。施人慎勿念。受施慎勿忘。世譽不足慕。唯仁為紀綱。隱身而後動。謗議庸何傷。無使名過實。守愚聖所臧。柔弱生之徒。老氏誡剛強。在涅貴不緇。曖曖內含光。硜硜鄙夫介。悠悠故難量。慎言節飲食。知足勝不祥。行之苟有恆。久久自芬芳。（文選。蓺文類聚二十三。） \\n 竇大將軍鼎銘 \\n 大禹鑄鼎。象物百神。饗帝養賢。命錫宗臣。三距金鉉。公德配焉。雉膏之善。咸在擇人。惟王建國。分之开器。鼎為元竇。君臣享位。足勝其任。鬻保寶器。持盈若沖。滿而不溢。黃耳不革。玉鉉終吉。禹鏤其鼎。湯刻其盤。紀功申戒。胎則後人。（蓺文類聚七十三。） \\n 遺葛龔珮錦 \\n 禹湯罪己。仲尼多誨。盤盂有銘。几杖有誡。天為剛德。猶不干時。君子妄怒。厥亦生災。晉厲好虐。欒書作亂。荀瑤峻戾。韓魏致難。慷慨憤激。動腸傷氣。久生百疾。歷年不遂。俯覽斯珮。柔韋是貴。（蓺文類聚六十七。） \\n 三珠釵銘 \\n 元正上日。百福孔靈。　髮如雲。乃象眾星。三珠橫釵。攝髮鑽瑩。（北堂書鈔一百三十六。蓺文類聚七十。御覽七百十八。） \\n 杖銘 \\n 乘危履險。非杖不行。年老力竭。非杖不彊。諸蔗雖美。殆不可杖。佞人悅己。亦不可相。（書鈔一百三十三。御覽七百十。　案。蓺文類聚六十九作劉向杖銘。御覽九百七十四作馮植竹杖銘。馮植不知何許人。） \\n 崔瑗　五 \\n 柏枕銘 \\n 元首之尊。為乾之精。詒我良材。玄冬丙榮。是用為枕。爰勒直銘。（北堂書鈔一百三十四。） \\n 和帝誄 \\n 玄景寑曜。雲物見徵。馮相考妖。遂當帝躬。三載四海。遏密八音。如喪考妣。擗踴號吟。大隧既啟。乃徂玄宮。永背神器。升遐皇穹。長夜冥冥。曷云其窮。（蓺文類聚十二。） \\n 竇貴人誄 \\n 若夫貴人。天地之所留神。造化之所慇懃。華光曜乎日月。才志出乎浮雲。然猶退讓。未嘗專寵。樂慶雲之普覆。悼時雨之不廣。憂國念主。不敢怠遑。嗚呼哀哉。惟以永傷。 \\n 重日。積善之家福慶長。修[修以下脫身字]以壽道之常。（此句有脫字。）聖人之言義不虛。修身獲報效莫疏。令問不忘身猶存。貴人雖沒遺德尊。著于金石垂後昆。（蓺文類聚十五。） \\n 司農卿鮑德誄 \\n 迺司大事。掌是六府。三事九功。迺修迺聚。（初學記十二。） \\n 汲縣太公廟碑 \\n 太公望者。河內汲人也。縣民故會稽太守杜宣白令崔瑗曰。太公本生于汲。舊居猶存。君與高國。同宗太公。載在經傳。今臨此國。宜正其位。以明尊祖之義。于是國老王喜、廷椽鄭篤、功曹卻勤等咸曰宜之。遂立壇祀。為之位主。（水經清水注。汲縣城東門北側有太公廟。廟前有碑云。） \\n 河間相張平子碑 \\n 河間相張君。南陽西鄂人。諱衡。字平子。其先出自張老。為晉大夫。納規趙武。而反其侈。書傳美之。君天姿濬哲。敏而好學。如川之逝。不舍晝夜。是以道德漫流。文章雲浮。數術窮天地。制作侔造化。　辭麗說。奇技（隋天文志上葛洪引作高才。）偉藝。磊落煥炳。與神合契。然而體性溫良。聲氣芬芳。仁愛篤密。與世無傷。可謂淑人君子者矣。初舉孝廉。為尚書侍郎。遷太史令。實掌重黎厤紀之度。亦能焞燿敦大。天明地德。光照有漢。遷公車司馬令侍中。遂相河閒。政以禮成。民是用思。遭命不永。闇忽　徂。朝失良臣。民隕令君。天泯斯道。世喪斯文。凡百君子。靡不傷焉。乃銘斯表。以旌厥問。其辭曰。 \\n 崔瑗　六 \\n 于惟張君。資質懿豐。德茂材羨。高明顯融。焉所不學。亦何不師。盈科而逝。成章乃達。一物不知。實以為恥。聞一善言。不勝其喜。包羅品類。稟授無形。酌焉不竭。沖而復盈。廩廩其庶。亹亹其幾。膺數命世。紹聖作師。苟華必實。令德惟恭。柔喜伊則。孝友祗容。允出在茲。維帝念功。往才女諧。化洽民雝。愍天不弔。降此咎兇。哲人其萎。罔不時恫。紀于銘勒。永終譽兮。死而不配。芳烈著兮。（古文苑。　案。後漢張衡傳。數術窮天地。制作侔造化。注云。瑗撰平子碑文也。） \\n 胡公碑 \\n 唯我末臣。頑蔽無聞。（文選赭白馬賦注。　案。胡廣碑有。全文。見蔡邕集。蓺文類聚四十六。亦以為蔡邕作。或是崔蔡雨集皆載此碑耳。崔先胡廣死三十年。不得為胡作碑。必誤也。） \\n 草書勢（勢一作體。） \\n 書契之興。始自頡皇。寫彼鳥跡。以定文章。爰暨末葉。典籍彌繁。人之多僻。政之多權。官事荒蕪。勦其墨翰。惟作佐隸。舊字是刪。草書之法。蓋先簡略。應時諭旨。周于卒迫。兼功并用。愛日省力。純儉之變。豈必古式。觀其法象。俯仰有儀。方不中矩。圓不副規。抑左揚右。望之若欹。竦企鳥跱。志在飛移。狡獸暴駭。將奔未馳。或黜點染。狀似連珠。絕而不離。蓄怒怫鬱。放逸生奇。或淩遽而惴慄。若據搞而臨危。傍點邪附。似螳蜋而抱枝。絕筆收勢。餘綖虯結。若山蜂施毒。看隙緣巇。騰蛇赴穴。頭沒尾垂。是故遠而望之。漼焉若注岸崩涯。就而察之。即一畫不可移。纖微要妙。臨事從宜。略舉大較。彷彿若斯。（晉書衛恆傳。又初學記二十一引兩條。） \\n 崔琦　七 \\n 崔琦 \\n 琦字子瑋。瑗族人。永和初舉孝廉為郎。為梁冀所怒。後除臨濟長。不敢之職。冀遣刺客要之。得脫走。尋見殺。有集一卷。 \\n 七蠲 \\n 寒門邱子有疾。玄野子謂之曰。藍沼清池。素波朱瀾。金鉤芳餌。纖繳華竿。　沈魚浮。薦以香蘭。幽室洞房。絕檻垂軒。紫閣青臺。（御覽一百八十四作青室。）綺錯相連。結實布葉。與波邪傾。從風離合。澹淡交井。紫帶黃葩。翳水吐榮。紅顏溢坐。美目盈堂。姿喻春華。操越秋霜。從容微眄。流曜吐芳。巧笑在側。顧盼傾城。 \\n 玄野子曰。爰有梧桐。產乎玄谿。傳根朽壤。託陰（初學記二十八御覽九百五十六作託險。）生危。激水澡其下。孤鳥集其枝。罔雙偶而特立。獨飄颻而單離。匠石摧肩。公輸折首。目眩肌戰。制以為琴。子野調操。錘期聽音。子能聽之乎。（蓺文類聚五十七。） \\n 暫唱卻轉。時唸齊謳。窮樂極懽。濡首相煦。（初學記十五。） \\n 再奏致哀風。（文選王康琚反招隱詩注。） \\n 三王行化。夷叔隱己。（文選劉峻辨命諭注。） \\n 翻然鳳舉。軒爾龍騰。（文選曹植王仲宣誄注。） \\n 于期江睪。實產橘柚。紫葉玄實。綠裏朱莖。孟冬之月。于時可食。撫以玉手。永用華飾。（御覽九百六十六。又九百七十三。） \\n 四皓頌（序） \\n 昔有南山四皓者。蓋冉里先生、綺里季、夏黃公、東園公是也。秦世道滅德消。坑黜儒術。于是乃退而作歌曰。漠漠商洛。深谷逶迤。曄曄紫芝。可以療飢。皇虞邈遠。吾將安歸。駰馬高蓋。其憂甚大。富貴而畏人。不如貧賤而輕世。（梅鼎　東漢文紀引書鈔。檢書鈔無。） \\n 崔琦　八 \\n 外戚箴 \\n 赫赫外戚。華寵煌煌。昔在帝舜。德隆英皇。周興三母。有莘崇湯。宣王晏起。姜后脫簪。齊桓好樂。衛姬不音。皆輔主以禮。扶君以仁。達才進善。以義濟身。爰暨末葉。漸已頹虧。貫魚不敘。九御差池。晉國之難。禍起于麗。惟家之索。牝雞之蜄。專權擅愛。顯己蔽人。陵長閒舊。圮剝至親。並后匹嫡。淫女斃陳。匪賢是上。番為司徒。荷爵負乘。采食名都。詩人是刺。德用不憮。暴辛惑婦。拒諫自孤。蝠蛇其心。從毒不辜。諸父是殺。孕子是刳。天怒地忿。人謀鬼圖。圍子昧爽。身首分離。初為天子。後為人螭。非但耽色。母后尢然。不相率以禮。而競獎以權。先笑後號。卒以辱殘。家國泯絕。宗廟燒熜。末嬉喪夏。褒姒斃周。妲己亡殷。趙靈沙丘。戚姬人豕。呂宗以敗。陳后作巫。卒死于外。霍欲鴆子。身乃罹廢。故曰無謂我貴。天將爾搉。無恃常好。色有歇微。無怙常幸。爰有陵遲。無日我能。天人爾違。患生不德。福有慎機。日不常中。月盈有虧。履道者固。仗勢者危。微臣司戚。敢告在斯。（後漢崔琦傳。） \\n 崔寔一 \\n 寔字子真。一名台。字元始。瑗子。桓帝初舉至孝獨行。除為郎。後辟太尉袁湯府大將軍梁冀府。並不應。尋以薦召拜議郎。遷梁冀府司馬。與邊詔延篤等著作東觀。出為五原太守。以病徵。拜議郎。梁冀誅。坐免官禁錮。後拜遼東太守。母憂服竟。召拜尚書。以疾免。有政論五卷。四民月令一卷。集二卷。 \\n 大赦賦 \\n 惟漢之十一年四月赦。滌惡棄穢。與海內更始。亹亹乎恩隆平之進也。寔就而賦焉。以為五帝異制。三王殊事。然其承天據地。興設法制。一也。陛下以苞天之大。承前聖之跡。朝乾乾于萬機。夕虔敬以厲惕。然猶痛刑之未錯。厥將大赦。所以創太平之跡。旌頌聲之期。新邦家而更始。垂祉美乎將來。此誠不可奪也。方將披玄雲。照景星。獲嘉禾于疆畝。數蓂莢于階庭。捫麒麟之肉角。聆鳳皇之和嗚。農夫歡于時雨。女工樂于機聲。雖皇羲之神化。尚何斯之太寍。（蓺文類聚五十二。初學記二十。） \\n 崔寔　九 \\n 答譏 \\n 客有譏夫人之享天爵而應睿哲也。必將振民毓德。弭難濟時。故或階媵以納說。或桎梏而不辭。或擊角以自衒。或養老以待期。及其規合策從。勳績克章。撥亂夷險。九合一匡。聖人大竇。唯斯為光。今子遊精太清。潛思九玄。勵節縹霄。抗志浮雲。口願甘而嘗苦。身樂逸而長勤。志求貴而永卑。情好富而困貧。慕容名而失厚。思慮勞乎形神。答曰。子徒休彼繡衣。不知嘉遁之獨肥也。且麟隱于遐荒。不紆機　之路。鳳凰翔于寥廓。故節高而可慕。李斯奮激。果失其度。胥種遂功。身乃無處。觀夫人之進趨也。不揣己而干祿。不揆時而要會。或遭否而不遇。或智小而謀大。纖芒亳末。禍亟無外。榮速激電。辱必彌世。故曰愛餌銜鉤。悔在鸞刀。披文食豢。乃啟其毛。若夫守恬履靜。澹爾無注。沈　濬壑。棲息高丘。雖無炎災之樂。亦無灼灼之憂。余竊嘉茲。庶遵厥猷。（蓺文類聚二十五。） \\n 諫讕大夫箴 \\n 於昭上帝。迪茲既哲。匪于水鋻。惟人是察。處有誦訓。出則（古文苑作有。）旅賁。木鐸之求。爰納遒人。各有攸訊。政以不紛。昔在大禹。拜承昌言。癸辛暴戾。虐及于天。逮于周厲。慢德不蠲。煦煦胥讒。人謗乃作。不顧厥愆。是討是格。庶類不堪。流之彘宅。防人之口。譬諸防川。豈不速止。潰乃潺湲。潺湲尚塞。言擁為賊。默默之患。用顛厥國。諫臣司讕。敢告執（古文苑作有。）翼。（初學記十二。古文苑。） \\n 太醫令箴 \\n 動不肆勤。靜不實[實當作宴]逸。有疾歸太[太當作天]。醫無能恤。晉平好內。四時是一。非鬼非食。惑以自失。雖有秦和。焉所施術。太上防疾。其疾[其疾之疾當作次]萌芽。腠理不觸[觸當作蠲]。骨髓奈何。（御覽二百二十九。） \\n  \\n 　 \\n  \\n   \\n  "}
{"章节": "全後漢文卷四十六", "正文": "　 \\n 全後漢文卷四十六 \\n 　 \\n  \\n 烏程嚴可均校輯 \\n 崔寔二 \\n 政論 \\n 謹案。隋志法家。正論五卷。漢大尚書崔寔撰。舊唐志政論五卷。意林亦五卷。新唐志作六卷。各書引見。或作政論。或作正論。又作本論。止是一書。寔字子真。一名台。字元始。涿郡安平人。高祖篆。祖駰。父瑗。范史皆傳。寔好典籍。桓帝初為郎。後拜議郎。與邊韶延篤等著作東觀。出為五原太守。徵拜議郎。復與諸儒博士集定五經。拜遼東太守。母卒歸葬。服竟。召拜尚書。以世方阻亂。稱疾不視事。免歸。建寍中卒。寔明于政體。吏才有餘。論當世便事數十條。指切時要。言辨而确。范史論日。寔之政論。言當世理亂。雖　錯之徒。不能過也。其書成于守遼東後。故有僕前為 \\n 崔寔　一 \\n 五原太守及今遼東耕犁云云。本傳繫于桓帝初除為郎時。未得其實。其本北宋時已佚失。故崇文總目不著錄。郡齋讀書志直齋書錄解題亦無之。通志略載有六卷。虛列書名。不足據。今從群書治要寫出七篇。從本傳及通典各寫出一篇。凡九篇。略依意林次第之。刺取各書引見。校補訛脫。定著一卷。其畸零短段三十事不能成篇者。載于卷末。治要專取精實。而腴語美詞。芟除淨盡。然于當時積弊。巳臚列無遺。治亂興亡。古今一軌。本傳引仲長統日。凡為人主。宜寫一通。置之坐側。誠哉是言也。嘉慶十九年龍集甲戌六月十五日。 \\n 自堯舜之帝。湯武之王。皆賴明哲之佐。博物之臣。故皋陶陳謨而唐虞以興。伊箕作訓而殷周用（蓺文類聚五十二作目。）隆。及繼體之君。欲立中興之功者。曷嘗不賴賢哲之謀乎。凡天下之所以不治者。常由世主承平日久。俗漸弊而不寤。政寖衰而不改。習亂安危。逸（本傳作怢。）不自睹。或荒耽嗜欲。不恤萬機。或耳蔽箴誨。厭偽忽真。或猶豫岐路。莫適所從。或見信之佐。括囊守祿。或疏遠之臣。言以賤廢。是以王綱縱弛于上。智士鬱伊于下。悲夫。且守文之君。繼陵遲之緒。譬諸乘弊車矣。當（意林作若能。）求巧工。使輯（意林作葺。）治之。折則接之。緩則楔（本作契。從意林改。）之。補琢換易。可復為新。新新不巳。用之無竊。若遂不治。因而乘之。摧拉捌裂。亦無可奈何矣。若武丁之獲傳說。宣王之得申甫。是則其巧工也。今朝廷以聖哲之姿。龍飛天衢。大臣輔政。將成斷金。誠宜有以滿天下之望。稱兆民之心。年穀豐稔。風俗未乂。（此二語上下疑有刪節。）夫同風俗者。國之脈診（御覽三百七十五作胗。）也。年穀如其肥膚。肥膚雖和。而脈（年穀下十三字從御覽補。）不和。誠未足為休。書曰。雖休勿休。況不休而可休乎。自漢興以來。三百五十餘歲矣。政令垢翫。上下怠懈。風俗彫敝。人庶巧偽。百姓囂然。咸復思中興之救矣。（自漢興下四十字從本傳補。）且濟時拯世之術。豈必體堯蹈舜。然後乃治哉。期于補綻決壞。枝柱邪傾。隨形裁割。取時君所能 \\n 崔寔　二 \\n 行。要措斯世于安寍之域而已。故聖人執權。遭時定制。步驟之差。各有云施。（本傳作設。）不強以不能。背所急（本傳作背急切。）而慕所聞也。昔孝武皇帝策書曰。三代不同法。所由殊路。而建德一也。蓋孔子對葉公以來遠。哀公以臨民。景公以節禮。非其不同。所急異務也。是以受命之君。每輒創制。中興之主。亦匡時失。昔盤庾愍殷。遷都易民。周穆有闕。甫侯正刑。（是以受命下三十五字從本傳補。）然疾（疑有誤。本傳及蓺文類聚五十二。無此二字。）俗人拘文牽古。不達權制。奇瑋（本傳蓺文類聚作偉。）所聞。簡忽所見。策不見珍。計不見信。夫人既不知善之為善。又將不知不善之為不善。烏足（本傳蓺文類聚作可。）與論國家之大事哉。故每有言事。頗合聖聽者。或下群臣。令集議之。雖有可采。輒見掎奪。何者。其頑士闇于時權。安習所見。殆不知樂成。況可與慮始乎。心閃意舛。不知所云。則苟云率由舊章而已。其達者或矜名嫉（本傳作妒。）能。恥善策不從巳出。則舞筆奮辭。以破其義。寡不勝眾。遂見屏（本傳作擯。）棄。雖稷契復存。由（本傳作猶。）將困焉。斯賈生之所以排于絳灌。弔屈子以攎其幽憤者也。（舊作以舒憤者也。從本傳改補。）夫以文帝之明。賈生之賢。絳灌之忠。而有此患。況其餘哉。況其餘哉。且世主莫不願得尼軻之倫以為輔佐。卒然獲之。未必珍也。自非題牓其面曰。魯孔丘鄒孟軻。殆必不見敬信。何以明其然也。此二者善已存于上矣。當時皆見薄賤。而莫能任用。困厄削逐。待放不追。勞辱勤瘁。為豎子所議笑。其故獲也。夫淳淑（意林作貞一。）之士。固不曲道以媚時。不詭行以邀名。恥鄉原之譽。絕比周之黨。（絕字從意林補。）必待題其面曰魯仲尼鄒孟軻。不可得也。（必待下十六字從意林補。）而世主凡君。明不能別異量之士。而適足受譖潤之愬。前君既失之于古。後君又蹈之于今。是以命世之士。常抑于當時。而見思于後人。（意林作無不見思于後日。）以往揆來。亦何容易。向使賢不肖相去。如泰山之與蟻垤。策謀得失相覺。如日月之與螢火。雖頑囂之人。猶能察焉。常患賢佞難別。是非倒紛。始相去如毫氂。而禍福差以千里。故聖君明主其猶慎之。（群書治要。） \\n 崔寔　三 \\n 圖王不成。弊猶足霸。圖霸不成。弊將如何。（意林。） \\n 故宜量力度德。春秋之義。（此二語袁宏紀二十一作春秋之義。量力而舉。度德而行。）今既不能純法八世。故宜參以霸政。則宜重賞深罰以御之。明著法術以檢之。自非上德。嚴之則理。寬之則亂。何以明其然也。近孝宣皇帝明于君人之道。審于為政之理。故嚴刑峻法。破姦軌之膽。海內肅清。天下密如。（蓺文類聚五十二作謐如。）嘉瑞並集。屢獲豐年。（嘉瑞下八字從蓺文類聚補。）薦勳祖廟。享號中宗。算計見效。優于孝文。元帝即位。多（蓺文類聚作果。）行寬政。卒以墮損。威權始奪。遂為漢室基禍之主。治國之道。得失之理。于是可以鋻矣。（本傳作政道得失。于斯可監。從蓺文類聚改補。）昔孔子作春秋。褒齊桓。懿晉文。歎管仲之功。夫豈不美文武之道哉。誠達權救弊之理也。故聖人龍與世推移。而俗士苦不知變。以為結繩之約。可復理亂秦之緒。干戚之舞。足以解平城之圍。夫熊經鳥伸。雖延厤之術。非傷塞之理。呼吸吐納。雖度紀之道。非續骨之膏。蓋為國之道。有似理身。平則致養。疾則攻政。夫刑罰者。治亂之藥石也。德教者。興平之梁肉也。夫以德教除殘。是以梁肉理疾也。以刑罰理平。是以藥石供養也。方今承百王之敝。值厄連之會。自數世以來。政多恩貸。馭委其轡。馬駘其銜。四牡橫奔。皇路險傾。方將拑勒鞬　以救之。豈蝦鳴和鑾清節奏從容平路（此四字從袁宏二十一補。）哉。昔高祖令蕭何作九章之律。有夷三族之令。（御覽六百四十八作高帝作九章之律。高后深三族之罪。）黥劓斬趾。斷舌梟首。故謂之具五刑。文帝雖除肉刑。當劓者笞三百。當斬左趾者笞五百。當斬右趾者棄市。右趾者既損其命。鞭撻者往往至死。雖有輕刑之名。其實殺也。當此之時。民皆思復肉刑。至景帝元年。乃下詔曰。加笞與重罪無異。幸而不死。不可為民。乃定減笞輕捶。自是之後。笞者得全。以此言之。文帝乃重刑。非輕之也。以嚴致平。非以寬致平也。世有所變。何獨拘前。（世有下八字從御覽六百四十八補。）必欲行若言。當大定其本。使人主師五帝而式三王。盪亡秦之俗。遵先聖之風。棄苟全之政。蹈稽古之蹤。復五等之爵。立井田之制。然後選稷契為佐。伊呂為輔。樂作而鳳皇儀。擊石而百獸舞。若不然。則多為累而已。（本傳。） \\n 崔寔　四 \\n 夫人之情。莫不樂富貴榮華。美服麗飾。鏗鏘眩燿。芬芳嘉味者也。晝則思之。夜則夢焉。唯斯之務。無須臾不存于心。猶急水之歸下。（有脫文。）川[川上脫下字]之赴壑。不厚為之制度。則皆侯服王食。僭至尊。踰天制矣。是故先王之御世也。必明法度以閉民欲。崇隄防以禦水害。法度替而民散亂。隄防墮而水泛溢。頃者法度頗不稽古。而舊號網漏吞舟。故庸夫設藻梲之飾。匹豎享方丈之饌。下僭其上。尊卑無別。如使雞鶩蛇頸龜身。五色紛麗。亦可貴放[放當作於]鳳乎。（如使下十八字從御覽九百十九補。）禮壞而莫救。法墮而不恆。斯蓋有識之士所為於邑而增歎者也。律令雖有輿服制度。然斷之不自其源。禁之又不密。而欲絕之為實（有脫誤。）璘璣（御覽七百作珠璣。）玩飾匿于懷袖。文繡弊于簾幃也。（而欲下二十一字。從北堂書鈔未改本百三十二御覽七百補。）今使列肆賣侈功。商賈鬻僭服。百工作淫器。民見可欲。不能不買。賈人之列。戶蹈僭侈矣。故王政一傾。普天率土。莫不奢僭者。非家至人告。乃時勢驅之使然。此則天下之患一也。且世奢服僭。則無用之器貴。本務之業賤矣。農桑勤而利薄。工商逸而入厚。（意林作利厚。）故農夫輟耒而彫鏤。工女投杼而刺繡。（本作刺文。從意林改。）躬耤者少。末作者眾。生土雖皆墾乂。而地功不致。苟無力穡。焉得有年。財鬱蓄而不盡出。百姓窮匱而為姦冠。是以倉廩空而囹圉實。一穀不登。則饑餒流死。上下相匱[相匱之相當作俱]。無以相濟。國以民為根。民以穀為命。命盡則根拔。根拔則本顛。此最國家之毒憂。可為熱心者也。斯則天下之患二也。法度既墮。輿服無限。婢妾皆戴瑱揥之飾。織文之衣。乃送終之家。亦大無法度。（大字從御覽五百五十五補。）至用默梓黃腸。多藏竇貨。饗牛作倡。高墳大寢。是可忍也。孰 \\n 崔寔　五 \\n 不可忍。而俗人多之。咸曰健子。天下跂慕。恥不相逮。念親將終。無以奉遣。乃約其供養。豫修亡歿之備。（有脫文。）老親之飢塞。以事淫法（疑作大。）之華稱。竭家盡業。甘心而不恨。窮　既迫。起為盜賊。（起本作迫。從御覽五百五十五改。）拘執陷罪。為世大戮。痛乎此（引本作化。從御覽改。）俗之刑陷愚民也。且橘柚之貢。（蓺文類聚八十六御覽九百六十六作之實。九百七十三作之貢。）堯舜所不常御。（本作嘗御。從類聚八十六御覽九百七十三改。）山龍華蟲。帝王不以為　服。今之臣妾。皆餘黃甘而厭文繡者。蓋以萬數矣。其餘稱此。不可勝記。古者墓而不墳。文武之兆。與平地齊。今豪民之墳。已千坊矣。欲民不匱。誠亦難矣。是以天戚戚。人汲汲。外溺奢風。內憂窮竭。故在位者則犯王法以聚斂。愚民則冒罪戮以為健。俗之壤敗。乃至于斯。此天下之患三也。承三患之弊。繼荒頓之緒。而徒欲修舊修故。而無匡改。雖唐虞復存。無益于治亂也。昔聖王遠慮深思。患民情之難防。憂奢淫之害政。乃塞其源以絕其末。深其刑而重其罰。夫善堙川者必杜其源。善防姦者必絕其萌。昔子產相鄭。殊尊卑。異章服。而國用治。豈大漢之明主。曾不如小藩之陪臣。在修之與不耳。（群書治要。） \\n 易曰。言行。君子所以動天地也。仲尼曰。人而無信。不知其可。今官之接民。甚多違理。苟解面前。不顧先哲。作使百工。及從民市。輒設計加以誘來之。器成之後。更不與直。老弱凍餓。痛號道路。守關告哀。終不見省。歷年累歲。乃纔給之。又云逋直。請十與三。此逋直豈物主之罪邪。不自咎責。反復滅之。冤抑酷痛。足感和氣。既爾。復平弊敗之物與之。至有車輿故謁者冠。賣之則莫取。復之則不可。其餘雜物。略皆此輩。是以百姓創艾。咸以官為忌諱。遯逃鼠竄。莫肯應募。因乃捕之。劫以威勢。心苟不樂。則器械行沽。虛費財用。不周于事。故曰上為（意林作上行。）下效。然後謂之教。上下相效殆如此。將何以防之。罰則不恕。不罰則不治。是以風移于詐。俗易于欺。獄訟繁多。民好殘偽。為政如此。未睹其利。斯皆起于典藏之吏。不明為國之體。苟割脛以肥頭。不知脛弱。亦將顛仆也。禮譏聚斂之臣。詩曰貪人敗類。蓋傷之也。（群書治要。） \\n 崔寔　六 \\n 陳兵策于安平之世。譬令未病者服藥。（意林。） \\n 傳曰。工欲善其事。必先利其器。舊時永平建初之際。去戰攻未久。朝廷留意于武備。財用優饒。主者躬親。故官兵常牢勁精利。有（本作謝。從北堂書鈔未改本一百二十二。一百二十五。御覽三百三十九改。）蔡太僕之弩。及龍亭九年之劍。至今擅名天下。頃主者既不敕慎。而詔書又誤進入之賓。（賓字疑。）貪饕之吏。競約其財用。狡猾之工。復盜竊之。至以麻枲被弓弩。米粥雜漆。燒鎧鐵焠醢中。令脆易治。鎧孔又褊小不足容人。（治舊作冶。脫鎧字又脫不足容人四字。並從御覽三百五十六改補。）刀牟（疑當作矛。）悉鈍。故邊民敢斗健士。皆自作私兵。不肯用官器。凡漢所以能制胡者。徒擅鎧弩之利也。今銅鎧不堅。（今字從御覽補。）弩則不勁。永失所恃矣。且夫士之身。苟兵鈍甲耎。不可依怙。雖孟賁十莊。由有猶豫。推此論之。以小況大。使三軍器械皆可依阻。則膽勇勢盛。各有赴敵不旋之慮。若皆弊敗不定（疑當作足。）任用。亦競奮皆不避水火矣。三軍皆奮。則何敵不克。誠宜復申明巧工舊令。除進入之課。復故財用。雖頗為吏工所中。尚勝于自中也。苟以牢利任用為故。無問其他。月令曰。物刻工名。以覆其誠。功有不當。必行其罪。以窮其情。今雖刻名之。而賞罰不能。又數有赦贖。主者輕翫。無所懲畏。夫兵革國之大事。宜特留意。重其治罰。敢有巧詐輒行之輩。罪勿以赦贖除。則吏敬其職。工慎其業矣。（群書治要。） \\n 昔聖王之治天下。咸建諸侯以臨其民。國有常君。君有定臣。上下相安。政如一家。秦兼天下。罷侯置縣。于是君臣始有不親之舋矣。我文景患其如此。故令長視事至十餘年。居位或長子孫。永久則相習。上下無所竄情。加以心堅意專。安官樂職。圖累久長。而無苟且之政。吏民供奉。（北堂書鈔未改本七十八作養。）亦竭忠（北堂書鈔作誠。）盡節。而無壹切之計。故能君臣和睦。 \\n 崔寔　七 \\n 百姓康樂。苟有康樂之心充于中。則和氣應于外。是以災害不生。禍亂不作。自頃以來。政教稍改。重刑闕于大臣。而密網刻于下職。鼎輔不思在寬之德。牧牧守守逐之。各競摘微短。吹毛求疪。重案深詆。以中傷貞良長。吏或實清廉。心平行潔。內省不疚。不肯媚　。典禮不行于所屬。私敬無廢于府。（有脫誤。）州郡側目。以為負折。乃選巧文猾吏。向壁作條。誣覆闔門。攝捕妻子。人情恥令妻子就逮。則不迫自去。且人主莫不欲豹產之臣。然西門豹治鄴一年。民欲殺之。子產相鄭。初亦見詛。三載之後。德化乃洽。今長吏下車百日。無他異觀。則州郡　睨。待以惡意。滿歲寂漠。便見驅逐。正使豹產復在。方見怨詛。應時奔馳。何緣得成易歌之勛。垂不朽之名者哉。猶馮唐評文帝之不能用李牧矣。近漢世所謂良吏。黃侯召父之治都[都當作郡]。視事皆且十年。然後功業乃著。且以仲尼之聖。由曰三年有成。況凡庸之士。而責以造次之效哉。故夫卒成之政。必有橫暴酷烈之失。而世俗歸稱。謂之辨治。故絀己復進。棄已復用。橫遷超取。不由次第。是以殘猛之人。遂奮其毒。仁貴之士。劫俗為虐。本操雖異。驅出一揆。故朝廷不獲溫良之用。兆民不蒙寬惠之德。則百姓之命。委于酷吏之手。嗷嗷之怨。咎歸于上。夫民善之則畜。惡之則讎。讎滿天下。可不懼哉。是以有國有家者。甚畏其民。既畏其怨。又畏其罰。故養之如傷病。愛之如赤子。競競業業。懼以終始。恐失群臣之和。以墮先王之軌也。今朝廷雖屢下恩澤之詔。垂卹民之言。而法度制令。甚失養民之道。勞思而無功。華繁而實寡。必欲求利民之術。則宜沛然改法。有以安固長吏。原其小罪。闊略微過。取其大較惠下而已。昔唐虞之制。三載考績。三考黜陟。所以表善而簡惡。盡臣力也。漢法亦三年壹察治狀。舉孝廉尢異。宣帝時王成為膠東相。黃霸為潁川太守。皆且十年。但就增秩賜金。封關內侯。以次入為公卿。然後政化大行。勛垂竹帛。皆先帝舊法。所宜因循。及中興後。 \\n 崔寔　八 \\n 上官象為并州刺史。祭彤為遼東太守。視事各十八年。皆增秩中二千石。建初中。南陽陰意以詔除郎為饒陽令。視事二十三年。遷壽陽令又十八年。（建初下廾九字從北堂書鈔未改本七十八縣令門補。）近日所見。或一期之中。郡主易數二千石。雲櫌波轉。潰潰紛紛。吏民疑惑。不知所謂。及公卿尚書。亦復如此。且臺閣之職。尢宜簡習。帝時（帝上有脫字。）尚書。但厚加賞賜。希得外補。是以機事周密。莫有漏洩。昔舜命九官。自受終于文祖。以至陟方。五十年不聞復有改易。一人行之于古。以致時雍。文宣擬式。亦至隆平。若不克從。是羞效唐虞。而恥遵先帝也。（群書治要。） \\n 昔明王之統黎元。蓋濟其欲而為之節度者也。凡人情之所通好。則恕己而足之。因民有樂生之性。故分祿以頤其士。制盧井以養其萌。然後上下交足。厥心乃靜。人非食不活。衣食足然後可教以禮義。威以刑罰。苟其不足。慈親不能畜其子。況君能檢其臣乎。故古記曰。倉廩實而知禮節。衣食足而知榮辱。今所使分威權御民人理獄訟幹府庫者。皆群臣之所為。而其奉祿甚薄。仰不足以養父母。俯不足以活妻子。父母者。性所愛也。妻子者。性所親也。所愛所親。方將凍餒。雖冒刃求利。尚猶不避。況可令臨財御眾乎。是所謂渴馬守水。餓犬護肉。欲其不侵。亦不幾矣。夫事有不疑。勢有不然。蓋此之類。雖時有素富骨清者。未能百一。不可為天下通率。聖王知其如此。故重其祿以防其貪欲。使之取足于奉。不與百姓爭利。故其為士者。習推讓之風。恥言十五之計。而拔葵云織之義形矣。故三代之賦也。足以代其耕。故晏平仲。諸侯之大夫耳。祿足贍五百。斯非優衍之故耶。昔在暴秦。反道違聖。厚自封寵。虜遇臣下。漢興因循。未改其制。夫百里長吏。荷諸侯之任。而食監門之祿。請舉一隅。以率其餘。一月之祿。得粟二十斛錢二千。長吏雖欲崇約。猶當有從者一人。假令無奴。當復取客。客庸一月千芻。膏肉五百。薪炭鹽菜又五百。 \\n 崔寔　九 \\n 二人食粟六角。其餘財足給馬。豈能供冬夏衣被四時祠祀賓客斗酒之費乎。況復迎父母致妻子哉。不迎父母。則違定省。不致妻子。則繼嗣絕。迎之不足相贍。自非夷齊。孰能餓死。于是則有賣官鬻獄。盜賊主守之奸生矣。孝宣皇帝悼其如此。乃詔曰。吏不廉平。則治道衰。今小吏皆勤事而奉祿薄。欲其不侵漁百姓。難矣。其益吏奉百石以下什五。然尚儉隘。又不上逮古賦祿。雖不可悉遵。宜少增益。以賙其匱。使足代耤自供。以絕其內顧今奸之心。然後重其受取之罰。則吏內足于財。外憚嚴刑。人懷羔羊之潔。民無侵枉之性矣。昔周之衰也。大夫無祿。詩人刺之。暴秦之政。始建薄奉。亡新之亂。不與吏除。三亡之失。異世同術。我無所鋻。夏后及商。覆車之軌。宜以為戒。（群書治要。） \\n 大赦之造。乃聖王受命而興。討亂除殘。誅其鯨鯢。赦其臣民。漸梁化者耳。及戰國之時。犯罪者輒亡奔鄰國。遂赦之以誘還其逋逃之民。漢承秦制。遵而不越。孝文皇帝即位二十三年乃赦。示不廢舊章而已。近永平建初之際。亦六七年乃壹赦。亡命之子。（亡之二字本脫從御覽六百五十二補。）皆老于草野。窮困懲艾。比之于死。頃閒以來。歲且壹赦。百姓忸忕。輕為奸非。每迫春節。徼倖之會。犯惡尤多。近前年一期之中。大小四赦。諺曰。一歲再赦。奴兒喑噁。（御覽四百九十六又六百五十二作啞。）況不軌之民。孰不肆意。遂以赦為常俗。初斯望之。過期不至。亡命蓄積。群輩頓聚。為朝廷憂。如是則劫不得不赦。赦以趣姦。姦以趣赦。轉相驅踧。兩不得息。雖日赦之。亂甫繁耳。由坐飲多發消渴。而水更不得去口。其歸亦無終矣。又踐作[作當作祚]改元際。未嘗不赦。每其令曰。蕩滌舊惡。將與士大夫更始。是　已薄先。且違無改之義。非所以明孝抑邪之道也。昔莞子有云。赦者奔馬之委轡。不赦者痤疽之砭石。及匡衡吳漢。將相之雋。而皆建言不當數赦。今如欲尊先王之制。宜曠然更下大赦令。因明諭使知永不復赦。則群下震慄。莫輕犯罪。縱不能然。宜十歲以上。乃時壹赦。（群書治要。） \\n 崔寔　十 \\n 昔者聖王立井田之制。（通典但有昔聖人三字。從御覽八百二十一補。）分口耕（御覽無耕字。）耦地。各相副適。使人飢飽不　。（通典作變。從御覽改。）勞逸齊均。富者不足僭差。貧者無所企慕。始暴秦隳壞法度。制人之財。既無紀綱。而乃尊槳并兼之人。烏氏以牧豎致財。寵比諸侯。寡婦清以攻丹殖業。禮以國賓。于是巧猾之萌。遂肆其意。上家累鉅億之貲。戶地侔封君之士。行苞苴以亂執政。養劍客以威黔首。專殺不辜。號無市死之子。生死之奉。多擬人主。故下戶踦　。無所跱足。乃父子低首。媽事富人。躬帥妻孥。為之服役。故富者席餘而日織。貧者躡短而歲踧。歷代為虜。猶不贍于衣食。生有終身之勤。死有暴骨之憂。歲小不登。流離溝壑。嫁妻賣子。其所以傷心腐藏。失生人之樂者。蓋不可勝陳。故古有移人通財。以贍蒸黎。今青徐兗冀。人稠土狹。不足相供。而三輔左右。及涼幽州內附近郡。皆土曠人稀。厥田宜稼。悉不肯墾發。（發字從通考二補。）小人之情。安士重遷。寍就飢餒。無適樂士之慮。故人之為言瞑也。謂瞑瞑無所知。猶群羊聚畜。須主者牧養處置。置之茂草。則肥澤繁息。置之磽鹵。則零丁耗減。是以景帝六年詔郡國。令人得去磽狹就寬肥。至武帝遂徙關東貧人于隴西、北地、西河、上郡。會稽。凡七十二萬五千口。後加徙猾吏于關內。今宜復遵故事。徙貧人不能自業者于寬地。此亦開草闢土振人之術也。（通典一。） \\n 戰國海內十二分。魏州有史起引漳水灌鄴。民以興歌。蜀郡李水鑿離堆通三江。益部至今賴之。秦開鄭國。漢作白溝。而關中號為陸海。（御覽七十五。） \\n 武帝以趙過為搜栗都尉。（御覽八百二十二引作宣帝使蔡登。無為搜粟都尉五字。八百二十三引與此同。疑非兩人。今合并為一事。）教民耕殖。其法三犁共一牛。一人將之下種。挽　皆取備焉。日種一頃。至今三輔猶賴其利。今遼東耕犁。轅長四尺。回轉相妨。既用兩牛。兩人牽之。一人將耕。一人下種。二人挽　。凡用二牛六人。一日纔種二十五畝。其懸絕如此。（齊民要術一。御覽八百二十二。又八百二十三。） \\n 崔寔　十一 \\n 夏扈趣耘鋤。（即竊脂。亦吁穫穀。事類夏賦注。） \\n 僕前為五原太守。土地不知緝績。（一作織。）冬至積草。伏臥其中。若見吏以草纏身。令人酸鼻。吾乃賣儲峙。得二十餘萬。詣鴈門廣武迎織師。使巧手作機及（一作乃。）紡。以教民織。具以上聞。（御覽二十七。又八百二十六。） \\n 昔人有慕讓財之名。推田業與弟。俄而貧乏。反以威力就弟強貸。此不當也。（意林。） \\n 舉彌天之網。以羅海內之士。（文選曹植與楊德祖書注引作崔寔本論疑。是篇名。或轉寫誤也。士字選注作雄。）同類翕集而蟻附。計士頻踧而脅從。黨成于下。君孤于上。（意林。） \\n 馬不素養。難以追遠。士不素簡。雖以趨急。（意林。） \\n 葉公之好攘羊。雖可發姦。君子不貴也。（意林。） \\n 國不信道。亡可待也。（意林。御覽四百三。） \\n 無賞罰之君。而欲世之治。（北堂書鈔一百三十六作無賞罰。是無君。苟欲治之。）是猶不蓄梳櫛。（書鈔作批。）而欲髮之治。不可得也。（意林。御覽七百十四。） \\n 術家曰。冬榮者。春必殺。（意林。） \\n 今典州郡者。自違詔書。縱意出入。每詔書所欲禁絕。雖重懇惻。罵詈極筆。由復廢舍。終無悛意。故時里曰。州郡記。（御覽十三作州縣符。後皆作州縣記。）如霹厤。得詔書。但挂壁。永平中。詔禁吏卒不得繫馬宮外樹。為傷害其枝葉。又詔令雒陽幘工作幘。皆二尺五寸圍。人頭有大小。不可同度。此詔不可不從[不從之不字衍]也。（初學記二十四。意林。御覽十三。又四百九十六。又五百九十三。） \\n 洗濯民心。湔浣浮俗。（意林。） \\n 永寍詔曰。鐘鳴漏盡。洛陽城中。不得有行者。（文選鮑明遠放歌行注。） \\n 詔書。故事三公辟召。以四科取士。一曰德行高妙。志節清白。二曰學通行修。經中博士。三曰明曉法令。足以決疑。能案章覆問。四日剛毅多略。遭事不惑。才任三輔劇縣令。（文選永明九年策秀才文注。） \\n 崔寔　十二 \\n 且三公。天子之股肱。掾屬。則三公之喉舌。天子當恭己南面于三公。（當復有三公字。）亦委策掾屬。以荅天子。（北堂書鈔六十八。御覽二百九。） \\n 三府掾屬。位卑職重。及其取官。又多超卓。或期月而長州郡。或數年而至公卿。誠不（有脫文。）假非其人。其負牒而亡也。（北堂書鈔六十八。） \\n 秦兼天下。罷侯置縣。（北堂書鈔七十八。） \\n 舊制。萬戶以上。置大縣令。以青其能字人之力也。（北堂書鈔七十八。） \\n 孝宣帝方外安靜。單于稽顙來朝。百世不羈之虜也。（文選孫楚為石苞與孫皓書注引崔寔本論。） \\n 秦割六國之君。劓殺其民。于是赭衣塞路。有鼻者醜。故百姓鳥驚獸駭。不知所歸命。（文選廣絕交論注。御覽三百六十七。） \\n 且觀世人之相論也。徙以一面之交。定臧否之決。（文選三國名臣贊注引崔寔本論。） \\n 及其出也足以濟世寍民。（文選褚淵碑注。又陸機弔魏武文注。） \\n 秋厲而賞武臣。（御覽二十五。） \\n 大昊之世。設九庖之官。（御覽七十八。） \\n 搔癬之產。先笑而後愁。（御覽詁百九十一。） \\n 君以審令為明。臣以奉令為忠。故背制而行賞。謂之作福。背令而行罪。謂之作威。作威則人畏之。作福則人歸之。夫威福者。人主之神器也。譬之操莫邪。執其柄。則人莫敢抗。失其柄。則還見害也。（御覽六百三十八。） \\n 師曠曰。人骨發。猶木有曲直。曲者為榆。直者為檀。檀宜作輻。榆宜作轂。（御覽九百五十二。） \\n 小民髮如韭。剪復生。頭如雞。割復鳴。吏不必可畏。從來（疑當作民石。）必可輕。奈何欲望（有脫誤。）乎。（御覽九百七十六。） \\n 理世不得真賢。猶治病無真藥。當用人參。反得蘆菔根。（御覽九百八十。） \\n  \\n 　 \\n  \\n   \\n  "}
{"章节": "全後漢文卷四十七", "正文": "　 \\n 全後漢文卷四十七 \\n 　 \\n  \\n 烏程嚴可均校輯 \\n 崔寔三 \\n 四民月令 \\n 謹案。隋志農家。四人月令一卷。後漢大尚書崔寔撰。舊唐志同。新唐志作崔湜。誤。宋不著錄。近人任兆麟王謨。皆有輯本。編次不倫。且多罣漏。王本又誤以齊人月令謂即四民月令。而所采齊民要術。有今本所無者六事。其文不類。未知何據。余既輯崔寔政論一卷。因兼及此書。蒐錄遺佚。得二百許事。省并重複。逐月分章。為十二章。定著一卷。有注。疑即崔寔撰。徵用者或以注為正文。今加注字閒隔之。而王本所采齊民要術六事。附存俟考。又齊人月令一卷。唐孫思邈選。宋志在時令類。本今亡。並附于後。免與崔寔書混。夫農為邦本。食為民天。洪範八政。一曰食。孔子論政。先足 \\n 崔寔　一 \\n 食。自古及今。未有不知稼穡之　難。而能有國有家者也。惜古書流傳日少。漢志農九家。見于隋志者。僅氾勝之一家。見于新唐志者。僅尹都尉氾勝之二家。而多出漢志范子計然一家。至宋時著錄。乃起齊民要術。前此數家。絕無傳本。顧乃增收晚出空疏不適用之書。濫及茶蟹花石不急之務。殊非農家本意。同硯生洪頤暄始輯范子計然一卷氾勝之書二卷。及余所輯此書。雖皆殘缺。然而網羅散失舊聞。竊有力焉。數十百年後。此書存佚。余又不敢知。是在好古者之廣為傳布也。嘉慶甲戍歲十月。 \\n 正月之朔。是謂正旦。（一作正日。一作元日。白孔六帖四作正月一日是謂正日。）躬率妻孥。潔祀祖禰。及祀日。進酒降神畢。乃室家尊卑。無大無小。以次列于先祖之前。子婦曾孫。各上椒柏酒于家長。稱觴舉壽。欣欣如也。（齊民要術三。蓺文類聚七十二。又八十九。初學記四兩引。白孔六帖四。歲華紀麗一。御覽二十九。又九百五十八。）＜注正日進椒酒柏酒。椒是玉衡星精。服之令人身輕耐老。柏亦是仙藥。進酒次策。當從小起。＞以年少者為先。（初學記四。白孔六帖四。御覽二十九。）上辛日埽除韭畦中枯葉。（齊民要術三。）上除若十五日。合諸膏小草續命丸（案。五月作圓。疑此亦圓。傳寫變其文耳。）散法藥。農事未起。命成童已上入大學。學（本不重言學。依下句加。）五經。＜注謂十五已上至二十也。＞硯冰釋。命幼童入學。學篇章。＜注謂九歲已上十四已下也。篇章。謂六甲九九急就三倉之屬。＞命女工趣織布。典饋釀春酒。（齊民要術三。北堂書鈔一百四。蓺文類聚五十八。御覽六百五。事類硯賦注。）雨水中。（御覽三十七。）地氣上騰。土長冒橛。陳根可拔。急菑彊土黑壚之田。（齊民要術一。御覽三十七。）熼疇。＜注疇。麻田也。（齊民要術二。）可種瓜。＜注　種瓜宜用戊辰日。＞（齊民要術二。事類瓜賦注。）可種瓠。（齊民要術二。又三。）可種葵。（齊民要術三。御覽八百二十三。）可種　韭芥。（齊民要術三。）大小蔥、蒜、苜宿、及雜蒜。＜注亦種此二物。皆不如秋。＞（齊民要術三。）可種蓼。（齊民要術三。）可葅芋。（齊民要術二。）可作諸醬、肉醬、清醬。（齊民要術八。）正月自朔暨晦。可移諸檯竹、漆、桐、梓、松、柏雜木。唯有果實者。及望而止。過十五日。則果少實。（齊民要術四。）正月盡二月。可種春麥豍豆。（齊民要術二。）可剝樹枝。（齊民要術四。）自正月以終季夏。不可伐木。必生蠹蟲。＜注　或日。其月無壬日。以上旬伐之。雖春夏不蠹。猶有剖析開解之害。又犯時令。非急無伐。＞（齊民要術五。） \\n 崔寔　二 \\n 二月祠大社之日。薦韭卵千祖禰。（初學記三。御覽十九。）陰凍畢澤。可菑美田緩土及河渚水處。（齊民要術一。）順陽習射。以備不虞。春分中。雷乃發聲。先後各五日。寢別內外。＜注有不戒者。生子不備。＞蠶事未起。命縫人浣冬衣。徹複為袷。其有贏帛。遂供秋服。＜注凡浣故帛。用灰汁。則色黃而且肥。擣小豆為末。下絹簁投湯中以洗之。潔白而柔肕。勝皁莢矣。＞可糶粟、黍、大小豆、麻、麥子等。收薪炭。＜注炭聚之下碎末。勿令棄之。擣簁。以浙米泔溲之。更擣令熟。丸如雞子。以供烘罏御塞之用。輒得達曙。堅實耐久。踰炭十倍。＞（齊民要術三。）榆莢成及青。收乾以為旨蓄。＜注旨。美也。蓄。積也。司部收青小麥暴之。至冬以釀。滑香宜養老。詩云。我有旨蓄。亦以御冬也。＞色變白將落。可作。隨節早晚。勿失其適。（齊民要術五。蓺文類聚八十八。御覽九百五十六。）榆莢落時可種藍。（齊民要術五。）別小蔥。（齊民要術三。）采朮。（蓺文類聚八十一。）昏參夕。杏華盛。桑椹赤。可種大豆。可種胡麻。謂之上時。（齊民要術二。御覽九百八十九。）可種稹（本作植。依御覽八百三十九改。）禾。美田欲稠。薄田欲稀。（齊民要術一。）可種苴麻。（齊民要術二。御覽九百九十五。）＜注苴麻。麻之有蘊者。苧麻是也。一名黂。苴麻子黑。又實而重。可治作燭。＞不作麻。（齊民要術二。）可種瓜。（齊民要術二。）二月盡三月。可采土　根。（御覽九百九十八。）可掩樹枝。＜注可埋樹枝土中令生。二歲以上。可移種矣。＞（齊民要術四。） \\n ＜注孫叔放作期思陂。＞（御覽七十二。　案。此注無所屬月令。仲春無漉陂池。今據附于二月末。） \\n 三月三日。以及上除。可采艾及柳絮。＜注柳絮治瘡痛。＞（齊民要術三。蓺文類聚八十二。又八十九引注作柳絮可以愈瘡。初學記三。御覽九百五十七。又九百九十七。）清明節令蠶妾治蠶室。塗隙穴。具槌　箔籠。（齊民要術五。初學記三。）清明節後十日。封生薑。至四月立夏後。蠶大食。芽生。可種之。（齊民要術三。）是月也。杳華盛。（初學記三。又齊民要術盛作勝。）可菑（又作播。）白沙輕土之田。（齊民要術一。蓺文類聚八十七。御 \\n 崔寔　三 \\n 覽九百六十八。事類杏賦注。）可種稹禾。（齊民要術一。稹本作植。依御覽八百三十九改。御覽此上文作三月三日。據齊民要術。乃二月三月之誤也。）可種其麻。（齊民要術二。御覽九百九十五。）可種瓜。（齊民要術二。）可種胡麻。（齊民要術二。）可種黍穄。（此四字依注加。　案。齊民要術云。三月上旬種者為上時。四月上旬種者為中時。五月上旬種者為下時。）＜注□黍之穄熟者。一名穄也。＞（齊民要術二。）布谷鳴。收小蒜。（齊民要術三。）桃華盛。農人候時而種。（御覽九百六十七。事類桃賦注。）是月也。冬穀或盡。椹麥未熟。乃順陽布德。振贍窮乏。務施九族。自親者始。無或蘊財。忍人之窮。無或利名。罄家繼富。度入為出。處厥中焉。蠶晨尚閑。可利溝瀆。葺治牆屋。修門戶。警設守備。以禦春饑草竊之寇。是月盡夏至。煖氣將盛。日烈暵燥。利用漆油。作諸煎藥。可糶黍買布。（齊民要術三。）可采烏頭。（御覽九百九十。）可種粳稻。（御覽八百三十九作多種　稻。）美田欲稀。薄田欲稠。（齊民要術二。） \\n 四月立夏後。作鮦魚醬。（齊民要術八。）蠶入族。時雨降。可種黍禾。謂之上時。（齊民要術二。）可種胡麻（齊民要術二。）可種大小豆。美田欲稀。薄田欲稠。（齊民要術二。）可收蕪菁及介、葶藶、冬葵子。（齊民要術三。御覽八百二十三。）可作酢。（齊民要術八。酢即醋本字。）繭既入簇。趣繰。剖線。具機杼。敬經絡。草茂可燒灰。是月也。可作棗糒。以御（又作待。）賓客。（齊民要術三。北堂書鈔一百四十七。御覽八百六十。）可糴穬。（齊民要術作　依文選注改。）＜注大麥之無皮毛者日穬。＞（文選潘岳馬汧督誄注。）及大麥敝絮。（齊民要術三。） \\n 五月一日可作醢。（御覽八百六十六。）芒種節後。陽氣始虧。陰慝將萌。燰氣始盛。蟲蠹並興。乃弛角弓弩。解其微弦。張竹木弓弩。弛其弦。以灰藏旃裘毛毳之物。及箭羽。以竿挂油衣。勿辟藏。＜注暑溼相著也。＞是月五日。合止痢黃連圓霍亂圓。采思耳。（齊民要術三。）取蟾蜍。＜注可以合惡疽瘡藥。＞（齊民要術三。蓺文類聚四。御覽九百四十九。）取東行螻蛄。＜注螻蛄有刺。治去刺。治產婦難生衣不下。＞（齊民要術三。蓺文類聚四。）亦可作酢。（齊民要術八。）食粔籹。（御覽八百六十。）霖雨將降。儲米、穀、薪炭。以備道路陷滯不通。（齊民要術三。）可為醬。上旬　（楚校切。本又作炒。一切經音義卷一卷三卷十四卷十八皆云作炒。）豆。中庾煮 \\n 崔寔　四 \\n 之。以碎豆作末。都至六七月之交。分以藏瓜。可作魚醬。（齊民要術八。）可種胡麻。（齊民要術二。）可多作糒。以供家出入之糧。以待賓位。（齊民要術八。北堂書鈔一百四十七。）或菑麥田。（齊民要術一。五月六月云云。又二作五月一日蕃麥田。一曰乃六月之誤。蕃乃菑之誤也。）夏至先後各二日。可種黍。蟲食李者。黍貴也。（齊民要術一。）先後各五日。可種牡麻。＜注牡麻青白。有華無實。好肥理。兩頭銳而輕浮。一名為枲也。＞（齊民要術二。）是月也。陰陽爭。血氣散。夏至先後各十五日。薄滋味。勿多食肥醲。（齊民要術三。）距立秋。無食煮餅及水引（御覽作溲。）餅。（北堂書鈔一百四十四。齊民要術三。御覽八百六十。）＜注夏月水時。此二餅得水。即堅強難消。不幸便為宿食傷寒病矣。試以此二餅置水中。即可驗。唯酒引餅入水即爛矣。＞（齊民要術三。）可刈藍。（齊民要術五。）可糶大小豆胡麻。糴穬大小麥。收敝絮及布帛。至後糴麰　。置中甖密封。＜注使不蟲生。＞至冬可養馬。（齊民要術三。）可別種稻及藍。盡夏至後二十日止。（齊民要術三。） \\n 六月可菑麥田。（齊民要術一。）六日可收葵。（齊民要術三。御覽八百二十三。　案。故齊民要術作種。誤。）可作麴。＜注其麴　多少。與春酒麴同。但不中為春酒。喜動。以春酒麴作頤酒彌佳也。＞（齊民要術七。）初伏。薦麥瓜于祖禰。（文選潘岳在懷縣作詩注。初學記四。御覽三十一。又八百三十八。事類夏賦注。）命女工織縑練。＜注絹及紗穀之屬。＞可燒灰。染青紺雜色。（齊民要術三。）可種小蒜。（齊民要術三。）別大蔥。（齊民要術三。）種冬藍。＜注冬藍。木藍也。人日用藥也。＞（齊民要術五。）可蓄瓠。（齊民要術二。）中伏後可種冬葵。（齊民要術三。御覽八百二十三。）可收芥子。（齊民要術三。）可種蕪菁。＜注至十月。可收也。＞（齊民要術三。）大暑後六日。可藏瓜。（齊民要術九。） \\n 七月四日。命置麴室。具箔槌。取淨艾。六日饌治五穀磨具。（齊民要術三。）七日遂作麴。（齊民要術三。又七。初學記四。歲華紀麗三。御覽三十一。又八百五十三。）合藍（六帖四作藥。）丸及蜀漆丸。暴經書及及衣裳。（齊民要術三。北堂書鈔一百五十五。蓺文類聚四。初學記四。白孔六帖四。歲華紀麗三。御覽三十一。）＜注習俗然也。＞（御覽三十一。）作乾糗。采葸耳。（齊民要術三。）設酒脯時果。散香粉于筵上。祈請于河鼓織女。＜注言此二星神當會。守夜者咸懷私願。或云見天漢中有奕奕正白雲。＞如地 \\n 崔寔　五 \\n 河之波。輝輝有光曜五色。以此為徵。應見者便拜乞願。三年乃得。（蓺文類聚四。）藏韭菁。＜注菁韭耙出。＞（齊民要術三。）別種　。（齊民要術三。）可種蕪菁。（齊民要術三。）可種大小蒜。＜注夏蔥曰小。冬蔥曰大＞（齊民要術三。）可種芥。可種小蒜。（齊民要術三。）可種芥。（齊民要術三。）可種苜宿。（齊民要術三。）處暑中。向秋節。浣故製新。作捨薄以備始涼。糶大小麥豆。收縑練。（齊民要術三。）收柏實。（初學記二十八。御覽九百五十四。） \\n 八月暑退。命幼童入小學。如正月焉。清（本作涼。依初學記二十七歲華紀麗三御覽八百十八改。）風戒寒。趣織（作作練。初學記御覽作絹。依歲華紀麗改。）縑帛。染綵色。（齊民要術三。）＜注柘染色黃赤。人君所貴。＞（御覽九百五十八。）河東染御黃法。碓擣地黃根令孰。灰汁和之。攬[攬當作攪]令勻。搯取汁。別器盛。更擣滓。使板孰。又以灰汁和之。如薄粥。為入不渝釜中。煮生絹數回。轉使勻。舉看有盛水袋子。便是絹孰。抒出著盆中。尋繹舒張。少時拔出。淨振云滓。曬極乾。以別絹濾白淳汁和孰。抒出更就盆染之。急舒展令均。汁冷拔之出。暴乾則成矣。治釜不渝法。在醴酷條中。大率三升地黃。染得一匹御黃。多則好。作柴、桑薪、蒿灰等物。皆得用之。（齊民要術三。　案。河東以下。當是賈思勰所說。非崔寔本注。姑錄之。）擘絲治絮。製新浣故。及（北堂書鈔一百三十六。御覽六百九十七作制。）韋履賤好豫買。以備冬寒。刈萑葦芻茭。涼燥可上弩。繕治檠鋤。正縛鎧弦。遂以習射。弛竹木弓弧。糶種麥糴黍。（齊民要術三。）凡種大小麥。得白露節。可種薄田。秋分種中田。後十日種美田。唯穬早晚無常。（齊民要術二。）可種大蒜。（齊民要術三。）可種芥。（齊民要術三。）可種苜宿。（齊民要術三。）可種乾葵。（御覽八百二十三。）可斷瓠作菑瓠。瓠中白膚實以養豬致肥。其瓣則作燭致明。（齊民要術三。）采王不留行。（御覽九百九十二。）收韭菁。作擣齍。（齊民要術八收作取。御覽八百五十五。） \\n 九月九日。可采菊華。（蓺文類聚八十一。御覽九百九十六。）收枳實。（御覽九百九十二。）是月也。（本作九月。以意改復。）治場圃。塗困倉。修竇窖。繕五兵。習戰射。以備寒凍窮　之寇。存問九族孤寡老病不能自存者。分厚徹重。以救其寒。（齊民要術三。）藏茈薑蘘荷。＜注生薑謂之茈薑。＞作葵葅乾葵。其歲若溫。皆待十月。（齊民要術二。又三。又九。） \\n 崔寔　六 \\n 十月。培築垣牆。塞向墐戶。＜注北出牖。謂之向。＞（齊民要術三。）上辛命典饋漬麴。釀冬酒。作脯膜。以供臘祀。（齊民要術三。北堂書鈔一百四十五。初學記四。御覽三十三。）農事畢。命成童入大學。如正月焉。五穀（歲華紀麗作谷。）既登。家備儲蓄。（齊民要術作家儲畜積。文選注作家有儲　。六帖作家家儲蓄。依歲華紀麗御覽事類賦改。）乃順時令。（齊民要術三。文選藉田賦注。歲華紀麗四。白孔六帖三以為寔注。御覽二十七事類冬賦注。）敕喪紀。同宗有貧窶久喪不堪葬者。則糾合宗人。共與舉之。以親疏貧富為差。正心平斂。無相踰越。先自竭以率不隨。（齊民要術三。）先冰凍作涼餳。煮暴飴。（齊民要術三。又九。御覽八百五十二。）可析麻緝。績布縷。（齊民要術三。）作帛履（齊民要術三。帛作白。北堂書鈔一百三十六。御覽六百九十七。）不惜。＜注草履之賤者日不惜。＞（齊民要術三。）農語曰。河射角。堪夜作。犁星沒。水生骨。（馮惟訥古詩紀前集十。）賣縑帛敝絮。糴粟、豆、麻子。（齊民要術三。）平量五穀各一升。小罌盛。埋垣北牆陰下。冬至後五十日。發取量之。息最多者。歲所宜也。（齊民要術一。冬至下十八字本作餘法同上。據上文氾勝之書補。） \\n 冬十一月。（據此。知原書每月有春夏秋冬字。引者刪之。）陰陽爭。血氣散。冬至日先後各五日。寢別內外。（齊民要術三。）買白大[大當作犬]養之。以供祖禰。（齊民要術三。初學記三。）冬至之日薦黍羔。先薦玄冥。以及祖禰。其進酒肴。及謁賀君師耆老。如正旦。（初學記四。歲華紀麗四未句作一如元日。御覽二十八。）硯冰凍。命幼童入小學。讀孝經。論語篇章。（齊民要術三。北堂書鈔一百四。蓺文類聚五十八。御覽六百五。事類硯賦注。）可釀醢。糴　稻、粟、豆、麻子。（齊民要術三。）伐竹木。（齊民要術五。） \\n 十二月。請召宗族婚姻賓旅。講好和禮。以篤恩紀。休農息役。惠必下浹。遂合耦田器。養耕牛。選任田者。以俟農事之起。去豬　車骨。＜注後三歲。可合瘡膏藥。＞（齊民要術三。）及臘曰。（齊民要術二作日。三及御覽三十三作時。）祀祖。（齊民要術二。又三。皆脫祖字。御覽作祠祝。今依注改。）＜注祖者。道神也。黃帝之子曰累祖。好遠游。死道路。故祀以為道神。以求道路之福。＞（宋書厤志上。文選祖俴標目注。荊軻易水歌注。）炙　。（齊民要術三云。　一作　。御覽作蓬。當誤。說文　從疌。以　為古文及字。）＜注燒飲。治刺入肉中。及樹瓜田。（齊民要術三有中字。衍文。）四角去　蟲。（齊民要術二。又三。御覽三十三。）瓜蟲謂之　。＞（齊民要術二。云胡　反。）東門磔白雞頭。＜注可以合法藥。＞（齊民要術三。御覽九百十八。）臘明日更新。謂之小歲。進酒尊長。修賀君師。（北堂書鈔一百五十五。御覽三十三。又二十九。作過臘一日。是謂小歲。拜賀君親。）＜注進椒酒。從小起。＞（御覽二十九以為正文。今依正月定為注。） \\n 崔寔　七 \\n 附錄王謨本六事俟考 \\n 齊人呼寒食為冷節。以　為蒸餅檬。團棗附之。名曰棗糕。 \\n 五月五日。取蠅虎。杵碎拌豆。豆自踴躍。可以擊蠅。 \\n （七夕祈請牛女）見者便拜。而願乞富乞壽乞子。唯得乞一。不得兼求。（案。御覽三十一引周處風土記有此。） \\n 京師立秋。滿街賣楸葉。婦女兒童。皆剪成花樣戴之。形製不一。農語曰。蜻蛉鳴。衣裘成。蟋蟀鳴。懶婦驚。（案。鄭注月令引里語有此。） \\n 近古婦人。常以冬至日獻履　于舅姑。踐長至之義也。（案。初學記四御覽二十八引崔浩女儀有此。　已上六事。王謨輯四民月令云。見齊民要術。今檢。齊民要術無此文。不知何據。） \\n 附錄唐孫思邈齊人月令四事免與崔寔書混 \\n 凡立春日。（事類賦作立春之月。）食生菜不可過多。取迎新之意而已。乃進醬粥。以導和氣。（御覽二十。事類賦春。） \\n 春分不殺生。不弔疾。君子齋戒。衣夾衣。導引不食生冷。（御覽二十。） \\n 四月八日。不宜殺草木。始服生衣。宜進溫酒。服溫藥。是月也。無壞麛卵。無伐大樹。是月也。宜以夙興。（御覽二十二。） \\n 重陽之日。必以粒酒。登高眺迴。為時讌之游賞。以暢秋志。酒必采茱萸甘菊以泛之。既醉而還。（御覽三十二。事類賦秋。　案。王謨輯本以此前三事當四民月令誤也。重陽事王本漏落。） \\n  \\n 　 \\n  \\n   \\n  "}
{"章节": "全後漢文卷四十八", "正文": "　 \\n 全後漢文卷四十八 \\n 　 \\n  \\n 烏程嚴可均校輯 \\n 李郃 \\n 郃字孟節。漢中南鄭人。少遊太學。縣召署門侯吏。和帝時署郡戶曹史。舉孝廉。五遷不尚書令。永初中遷太常。元初四年代袁敞為司空。後坐事免。北鄉侯即位。代劉熹為司徒。順帝初免。卒年八十餘。 \\n 因天變上順帝書 \\n 臣聞天不言。縣象以示吉凶。挺災變異以為譴誡。昔齊桓公遭虹貫牛斗之變。納管仲之謀。令齊去婦。無近妃宮。桓公聽用。齊以大安。趙有尹史。見月生齒。齕畢大星。占有兵變。趙君曰。天下共一畢。知為何國也。下史于獄。其後公子牙謀弒君。血書端門。如史所言。乃月十三日。有客星氣象彗孛。歷天市、梗河、招搖、搶棓。十六日入紫客。迫北辰。十七日復過文昌泰陵。至天 \\n 李郃　一 \\n 船積天閒。稍微不見。客星一占日。魯星歷天市者為穀貴。梗河三星備非常。泰陵八星為凶喪。紫宮北辰為至尊。如占。恐宮盧之內有兵喪之變。千里之外有非常暴逆之憂。魯星不得。過歷尊宿。行度從疾。應非一端。恐復有如王阿母母子賤妾之欲居帝旁耗亂政事者者。誠令有之。宜當抑遠。饒足以財。王者權柄及爵祿。人天所重慎。誠非阿妾所宜千豫。天故挺變。明以示人。如不承慎。禍至變成。悔之靡及也。（續漢天文志中注補引李氏家書。時天有變氣李郃上書諫。　案。事在永建元年。） \\n 因日蝕地震上安帝書 \\n 陛下祗畏天威。懼天變。克己責躬。博方群下。咎皆在臣力小任重。招致咎徵。去年二月。京師地震。今月戊午日蝕。夫至尊莫過乎天。天之變莫大乎日蝕。地之戒莫重乎震動。今一歲之中。大異兩見。日蝕之變。既為尤深。地震之戒。搖宮最醜。日者陽精。君之象也。戊者土主。任在中宮。午者火德。漢之所承。地道安靜。法當由陽。今乃專恣。搖動宮闕。禍在蕭牆之內。臣恐宮中必有陰謀其陽。下圖基上。造為逆也。災變終不虛生。推原二異。日辰行度。甚為較明。譬猶指掌。宜察宮闕之內。如有所疑。急摧破其謀。無令得成。修政恐懼。以答天意。十月辛卯。日有蝕之。周家所忌。乃為亡徵。是時妃后用事。七子朝令。戊午之災。近相似類。宜貶退諸后兄弟群從內外之寵。求賢良。徵逸士。下德令。施恩惠。澤及山海。（續漢五行志六注補引李氏家書。同空李郃上書。　案。事在元初六年。） \\n 奏宜復祭六宗 \\n 案尚書肆類于上帝。禋于六宗。六宗者。上不及天。下不及地。傍不反四方。在六合之中。助陰陽化成萬物。漢初于甘泉汾陰祭天地亦禋六宗。至孝成之時。匡衡奏立南北郊祀。復祠六宗。及王莽謂六宗易六子也。建武都雒陽。制祀不道祭。六宗由是廢不血食。今宜復舊制度。（續漢祭祀志中注補引李氏家書。又見御覽五百二十八引李郃別傳。） \\n 李郃　二 \\n 李固 \\n 固字子堅。郃子。五察孝廉。益州再舉茂才。五府連辟。皆不應。陽嘉二年舉敦僕士。對策第一。拜議郎。出為廣漢雒令。不到官。梁商請為從事中郎。永和中拜荊州刺史。徙太山太守。入為將作大匠。漢安初遷大司農。沖帝即位。代趙峻為太尉。參錄尚書事。後議立清河王蒜忤梁冀指免。建和元年下獄死。 \\n 舉敦樸士對策 \\n 京房易傳曰。君將無道。害將及人去之深山全身厥災狼食人。陛下覺寤。比求隱滯。故狼災息。（續漢五行志一陽嘉元年十月中。望都蒲陰狼殺童兒九十七人。時李固對策引京房云云。） \\n 對策後復對 \\n 詔又特問當世之敝為政所宜固對曰。臣聞王者父天母地。寶有山川。王道得則陰陽和穆。政化乖則崩震為災。斯皆關之天心。效于成事者也。夫化以職成。官由能理。古之進者。有德有命今之進者。唯財與力。伏聞詔書。務求寬博。疾惡嚴暴而今長吏。多殺伐致聲名者。必加遷賞。其存寬和無黨授。者輒見斥逐。是以淳厚之風不宣。彫薄之俗未革。雖繁刑重禁。何能有益。前孝安皇帝變亂舊典。封爵阿母。因造妖孽。使樊豐之徒。乘權放恣。侵奪主威。改亂嫡嗣。至令聖躬狼狽。親遇其艱。既拔自困殆。龍興即位。天下喁喁。屬望風政。積敞之後。易致中興。誠當沛然思惟善道。而論者猶云。方今之事。復同于前。臣伏從山草。痛心傷臆。實以漢興以來。三百餘年。賢聖相繼。十有八主。豈無阿乳之恩。豈忘爵賞之寵。然上畏天威。俯案經典。知義不可。故不封也。今宋阿母雖有大功。勤謹之德。但加賞賜。足以酬其勞苦。至于裂士開國。實乖舊典。聞阿母體性謙虛。必有遜讓。陛下宜許其辭國之高。使成萬 \\n 李固　三 \\n 安之福。夫妃后之家。所以少完全者。豈天性當然。但以爵位尊顯。專總權柄。天道惡盈。不知自損。故至顛仆。先帝寵遇閻氏。位號太疾。故其受禍。曾不旋時。老子曰。其進銳。其退速也。今梁氏戚為椒房。禮所不臣。尊以高爵。尚可然也。而子弟群從。榮顯兼加。永平建初故事。殆不如此。宜令步兵校尉冀及諸侍中還居黃門之官。使權去外戚。政歸國家。豈不休乎。又詔書所以禁侍中尚書中臣子弟不得為吏察孝廉者。以其秉威權容請託故也。而中常侍在日月之側。聲勢振天下。子弟祿仕。曾無限極。雖外託謙默。不于州郡。而諂偽之徒。望風進舉。今可為設常禁。同之中臣。昔館陶公主為子求郎。明帝不許。賜錢千萬。所以輕厚賜重薄位者。為官人失才。害及百姓也。竊聞長水司馬武宣開陽城門侯羊迪等。無他功德。初拜便真。此雖小失。而漸壞舊章。先聖法度。所宜堅守。政教一跌。百年不復。詩云。上帝板板。下民卒癉。刺周王變祖法度。故使下民將盡病也。今陛下之有尚書。猶天之有北斗也。斗（蓺文類聚四十八引續漢書作北斗。）為天喉舌。尚書亦為陛下喉舌。斗斟酌元氣。運平四時。尚書出納王命。賦政四海。權尊勢重。責之所歸。若不平心。災眚必至。誠宜審擇其人。以毗聖政。今與陛下共理天下者。外則公卿尚書。內則常侍黃門。譬猶一門之內。一家之事。安則共其福慶。危則通其禍敗。刺史二千石。外統職事。內受法則。夫表曲者景必邪。源清者流必絜。猶叩樹本。百枝皆動也。周頌曰。薄言振之。莫不震疊。此言動之于內。而應于外者也。由此言之。本朝號令。豈可蹉跌。閒隙一開。則邪人動心。利競暫啟。則仁義道塞。刑罰不能復禁。化導以之寖壞。此天下之紀綱。當今之急務。陛下宜開石室。陳圖書。招會群儒。引問得失。指擿變象。以求天意。其言有中理。即時施行。顯拔其人。以表能者。則聖聽日有所聞。忠臣盡其所知。又宜罷退宦官。去其權重。裁置常侍二人方置[置當作直]有德者。省事左 \\n 李固　四 \\n 右。小黃門五人才智閑者。給事殿中。如此則論者厭塞。升平可致也。臣所以敢陳愚瞽。冒昧自聞者。儻或皇天欲令微臣覺悟陛下。陛下宜熟察臣言。憐赦臣死。（後漢李固傳。） \\n 愚以為天不言。以災異為譴告。政之治亂。主之得失。皆上帝所伺。而應以災祥者。王者父天母地。體具山川。今日蝕地動。山崩書晦。主將安立。物將安寄。昔京江[京江當作江京]之姦。禍及骨肉。至令陛下幽廢。親履艱難。天誘其衷。陛下龍興。海內莫不忻悅。實有沛然改圖。抑退權臣。詢救善政。以順天意。夜而得之。坐而待旦。今則不然。政令紛紜。以復倣蹈前軌矣。臣伏在草澤。痛心疾首。誠以陛下聖德應期。實當嘉會。反衰弊之政。弘中興之美。其功甚易。譬猶指掌。臣聞善罰不如善政。善賞不如善教。善教之道。宜從內起。昔周宣孝文。中興之主也。皆改華服。霈然易規。乃能移風易俗。反之于古。今封阿母。恩賞太過。常侍近臣。威權太重。臣案圖書。災異之發。亦以為然。今宜斥退邪佞。投之四裔。引納方直。令在左右。陛下親發德音。以招群俊。臨御座。見公卿。言有稱意。即時施行。顯拔其人。以旌忠善。則陛下日有所聞。忠臣日有所獻。君臣相體。上下交泰。阿保雖有大功。勤勞之恩。可賜以貨賄。傳之子孫。列士分爵。實非天意。漢興已來。賢君相繼。豈無保乳之養。非不寵貴之。然上畏天威。俯察經典。不可。故不封也。梁氏子弟群從。徵為列侯。永平建初故事。殆不如此。妃后之家。所以少有存全者。非天性皆然。但坐權寵太過。天道惡盈也。天有北斗。所以斟酌元氣。帝有尚書。所以出納王命。若賦役平均。則百姓以安。萬機不治。則天下以亂。今陛下所共治天下者。外則公卿尚書。內則常侍黃門。譬猶一門之內。一家之事。安則共其福。危則同其禍。由是觀之。權柄不可不慎。號令不可不詳。夫人君之有政。猶水之有隄防。隄防完全。雖遭雨水霖潦。不能為變政教一立。暫遭凶年。不足為憂。誠令隄防穿漏。萬夫同力。不復能救。政教一壞。賢智馳騖。不能復還。今隄防雖堅。漸有孔穴。譬之一人之身。本朝者。心腹也。州郡者。四支也。心腹痛。則四支不舉。故臣之所憂。在心腹之疾。非四支之患。臣以為堅隄防。務政教。先安心腹。釐理本朝。雖有寇賊水旱之變。不足介意也。臣今[臣今當作誠令]隄防壞陋。心腹有疾。雖無水旱之災。天下固不可不憂矣。臣父故司徒臣郃。受先帝厚恩。子孫不敢自比于餘隸。故敢依圖書。悉心以對。不敢虛造。（袁宏後漢紀十八。　案。此與後漢書。各有刪節。文亦互異。） \\n 李固　五 \\n 發喪對 \\n 帝雖幼少。猶天下之父。今日崩亡。人神感動。豈有臣子反共掩匿乎。昔秦皇亡於沙丘。胡亥趙高隱而不發。卒害扶蘇。以至亡國。近北鄉侯薨。閻后兄弟及江京等亦共掩秘。遂有孫程手刃之事。此天下大忌。不可之甚者也。（後漢李固傳。） \\n 上疏陳事 \\n 臣聞氣之清者為神。人之清者為賢。養身者以練神為寶。安國者以積賢為道。昔秦欲謀楚。王孫圉設壇西門。陳列名臣。秦使戄然。遂為寢兵。魏文侯師卜子夏。友田子方。軾段干木。故群俊競至。名過齊桓。秦人不敢闚兵于西河。斯蓋積賢人之符也。陛下撥亂龍飛。初登大位。聘南陽樊英、江夏黃瓊、廣漢楊厚、會稽賀純。策書嗟歎。待以大夫之位。是以巖穴幽人。智術之士。彈冠振衣。樂欲為用。四少欣然。歸服聖德。厚等在職。雖無奇卓。然夕惕孳孳。志在憂國。臣前在荊州。聞厚純等以病免歸。誠以悵然。為時惜之。一日朝會。見諸侍中並皆年少。無一宿儒大人可顧問者。誠可歎息。宜徵還厚等。以副群望。瓊久處議郎。已且十年。眾人皆怪始隆崇今更滯也。光祿大夫周舉。才謨高正。宜在常伯。訪以言議。侍中杜喬。學深行直。當世良臣。久託疾病。可敕令起。（後漢李固傳。又見袁宏後漢紀十九。有小異。） \\n 與吳雄上疏 \\n 八使所糾。宜急誅罰。選舉署置。可歸有司。（後漢李固傳。） \\n 李固　六 \\n 理种暠應承疏 \\n 臣伏聞討捕所傷。本非暠承之意。賞由縣吏懼法畏罪。迫逐深苦。致此不詳。比盜賊群起。處處未絕。暠承以首舉大姦。而相隨受罪。臣恐沮傷州縣糾發之意。更共飾匿。莫復盡心。（後漢种暠傳。） \\n 與劉宣上言 \\n 自頃選舉牧守。多非其人。至行無道。侵害百姓。又宜止槃遊。專心庶政。（後漢李固傳。） \\n 薦楊淮 \\n 楊淮累世服事臺閣。既閑練舊典。且有幹用。宜在機密。（□□□□引益部耆舊傳。固為太尉。薦淮。特拜尚書。） \\n 駮發荊揚兗豫卒赴日南議 \\n 若荊揚安穩無事。發其吏救之可也。今荊揚盜賊。槃結不散。武陵南郡。蠻夷未輯。長沙桂陽。數被徵發。如復擾。必更生患。其不可一也。又兗豫之人。卒被徵發。遠赴萬里。無有還期。恐十五萬戶。不得一士。詔書迫促。必至叛亡。其不可二也。南州水士溫暑。加有瘴氣。恐死亡者十四五。必道路奔散不能禁。其不可三也。遠涉萬里。士卒疲勞。比至嶺南。不復堪斗。其不可四也。軍行三十里為程。而去日南九千餘里。三百日乃到。計人稟五升。用米六十萬斛。尚不計將吏驢馬之食。但負甲自致。費便若此。其不可五也。設軍到所在。死亡必眾。既不足禦敵。當復更發。此為刻割心腹。以補四支。其不可六也。九真日南。相去千里。發其吏民。猶尚不堪。何況乃苦四州之卒。以赴萬里之艱哉。其不可七也。前中郎將尹就討益州叛羌。益州諺曰。虜來尚可。尹來殺我。後就徵還。以兵付刺史張喬。喬因其將吏。旬月之閒。破殄寇虜。此發將無益之效。州郡可任之驗也。宜更遷有勇略仁惠任將帥者。以為刺史太守。悉使其住交阯。今日南兵單無穀。守既不足。戰又不能。可一切徙其吏民。北依交阯。事靜之後。乃命歸本。還募蠻夷。使自相攻。轉輸金帛。以為其資。有能反閒致頭首者。許以封侯列土之賞。故并州刺史長沙祝良。性多勇決。又南陽張喬。前在益州。有破虜之功。皆可任用。昔太宗就加魏尚為雲中守。哀帝即拜龔舍為太山太守。宜即拜良等。便道之官。（袁宏後漢紀十八。後漢南蠻傳。） \\n 李固　七 \\n 沖帝山陵議 \\n 今處處寇賊。軍興用費加倍。新創憲陵。賦發非一。帝尚幼小。可超陵于憲陵塋內。依康陵制度。其于役費。三分減一。（後漢李固傳。） \\n 臨荊州辟文學教 \\n 欲采名珠。求之于蚌。欲得名士。求之文學。或割百蚌不得一珠。不可舍蚌求之于魚。或百文學不出奇士。不可舍文學求之于斗筲也。由是言之。蚌乃珠之所藏。文學亦士之場矣。（□□□□引長沙耆舊傳。） \\n 助展允婚教 \\n 告文學師。議曹史展允。篤學貧苦。慈孝推讓。年將知命。配匹未定。聞之愴然。甚閔哀之。夫冠娶仕進。非所以已。允親兄弟無意。亦朋友不好事之罪也。前遣師輔為允娶。云譚處士等各欲佐助。迄今未定出錢千率。先大夫天府內史守助佐幹及譚掾等。其欲議朋友少徵條名目。允貧也。禮宜從約。二三萬錢。足以成婚。（御覽五百四十一。） \\n 奏記梁商 \\n 春秋　儀父以開義路。貶無駭以閉利門。夫義路閉則利門開。利門開則義路閉也。前孝安皇帝內任伯榮樊豐之屬。外委周廣謝惲之徒。開門受賂。署用非次。天下紛然。怨聲滿道。朝廷初立。頗存清靜。未能數年。稍復墮損。左右黨進者日明遷拜。守死善道者滯涸窮路。而未有改敝立德之方。又即位以來。十有餘年。聖嗣未立。群睛繼望。可令中宮。博簡嬪媵。兼采微賤宜子之人。進御至尊。順助天意。若有皇子。母自乳養。無委保妾醫巫。以致飛燕之禍。明將軍望重位顯。當以天下為憂。崇尚謙省。垂則萬方。而新營祠堂。費功億 \\n 李固　八 \\n 計。非以昭明令德崇示清儉。自數年以來。災怪屢見。比無雨潤。而沈陰鬱泱。宮省之內。容有陰謀。孔子曰。智者見變思刑。愚者睹怪諱名。天道無親。可為祗畏。加近者月食既于端門之側。月者。大臣之體也。夫窮高則危。大滿則溢。月盈則缺。日中則移。凡此四者。自然之數也。天地之心。福謙忌盛。是以賢達功遂身退。全名養壽。無有怵迫之憂。誠令王綱一整。道行忠立。明公踵伯成之高。全不朽之譽。豈與此外戚凡輩耽榮好位者同日而論哉。固狂夫下愚。不達大體。竊感古人一飯之報。況受顧遇。而容不盡乎。（後漢李固傳。）今四海雲擾。背義趨利。父勸其子。兄勉其弟。皆先論價而後定位。夫致一賢。則國賴其功。招一惡。則天下被其害。數年以來。妖怪屢起。宮省之中。必有陰謀。將軍位尊勢重。誠令王政一整。必享不朽之福。（袁宏後漢紀十八。　案。即前篇約文。） \\n 奏記梁商理王龔 \\n 今旦聞下太尉王公敕令自實。未審其事深淺何如。王公束脩厲節。敦樂蓺文。不求苟得。不為苟行。但以堅貞之操。違俗失眾。橫為讒佞所構毀。眾人聞知。莫不歎慄。夫三公尊重。承天象極。未有詣理訢冤之義。纖微感慨。輒引分決。是以舊典不有大罪。不至重問。王公沈靜內明。不可加以非理。卒有它變。則朝廷獲害賢之名。群臣無救護之節矣。昔絳侯得罪。袁盎解其過。魏尚獲戾。馮唐訢其冤。時君善之。列在書傳。今將軍內倚至尊。外典國柄。言重信著。指撝無違。宜加表救。濟王公之艱難。語曰善人在患。饑不及餐。斯其時也。（後漢王龔傳。） \\n 湯問伊尹。公卿大夫其相何如。伊尹對曰。三公智通大道。應變不窮者也。其言足以調陰陽。正四時。節風雨。非在罪不遜位。（御覽二百六。） \\n 李固　九 \\n 議立嗣先與梁冀書 \\n 天下不幸。仍遭大憂。皇太后聖德當朝。攝統萬機。明將軍體履忠孝。憂存社稷。而頻年之閒。國祚三絕。今當立帝。天下重器。誠知太后垂心。將軍勞慮。議擇其人。務存聖明。然愚情眷眷。竊獨有懷。遠尋先世廢立舊儀。近見國家踐阼前事。未嘗不詢訪公卿。廣求群議。今上應天心。下合眾望。且永初以來。政事多謬。地震宮廟。彗星竟天。誠是將軍用情之日。傳曰。以天下與人易。為天下得人難。昔昌邑之立。邑昏亂日滋。霍光憂愧發憤。悔之折骨。自非博陸忠勇。延年奮發。大漢之祀。幾將傾矣。至憂至重。可不熟慮。悠悠萬事。唯此為大。國之興衰。在此一舉。（後漢李固傳。） \\n 遺黃瓊書 \\n 聞己度伊洛。近在萬歲亭。豈即事有漸。將順王命乎。蓋君子謂伯夷隘。柳下惠不恭。故傳曰。不夷不惠。可否之閒。蓋聖賢居身之所珍也。誠遂欲枕山棲谷。擬跡巢由。斯則可矣。若當輔政濟民。今其時也。自生民以來。善政少而亂俗多。必待堯舜之君。此為志士。終無時矣。常聞語曰。嶢嶢者易缺。皦皦者易汙。陽春之曲。和者必寡。盛名之下。其實難副。近魯陽樊君。被徵初至。朝廷設壇席。猶待神明。雖無大異。而言行所守。亦無所缺。而毀謗布流。應時折減者。豈非觀聽望深。聲名太盛乎。自頃徵聘之士胡元安、嶭孟嘗、朱仲昭、顧季鴻等。其功業皆無所採。是故俗論皆言處士純盜虛聲。願先先弘此遠謨。令眾人歎服。一雪此言耳。（後漢黃瓊傳。） \\n 與賓卿書 \\n 開廓大分。繆綢恩信。（文選盧子諄答魏子悌詩注。） \\n 臨終與胡廣趙戒書 \\n 固受國厚恩。是以竭其股肱。不顧死亡。志欲扶持王室。比隆文宣。何圖一朝。梁氏迷謬。公等曲從。以舌為凶。成事為敗乎。漢家衰微。從此始矣。公等受主厚祿。顛而不扶。傾覆大事。後之良史。豈有所私。固身已矣。于義得矣。夫復何言。（後漢李固傳。） \\n 李固　十 \\n 臨終敕子孫 \\n 素棺三寸。幅巾。殯殮于本郡墝埆之地。不得還墓塋。汙先兆域。（後漢李固傳注引謝承書。） \\n 李燮 \\n 燮字德公。固少子。桓帝末徵拜議郎。靈帝時拜安平相。復為議郎遷河南尹。 \\n 士書求加禮种岱 \\n 臣聞仁義。興則道德昌。道德昌則政化明。而萬姓寍。伏見故處士种岱淳和達理。耽悅詩書。富貴不能回其慮。萬物不能擾其心。稟命不永。奄然殂殞。若不槃桓難進。等輩皆已公卿矣。昔先賢既沒。有加贈之典。周禮盛德。有銘誄之文。而岱生無印綬之榮。卒無官謚之號。雖未建忠效用。而為聖恩所拔。遐邇具瞻。宜有異賞。（後漢种暠附傳。） \\n 安平王續復國議 \\n 續在國無政。為妖賊所虜。守藩不稱。損辱聖朝。不宜復國。（後漢李固傳。） \\n 書甄邵背帛 \\n 諂貴賣友。貪官埋母。（同上。　潁川甄邵。附梁冀。為鄴令。有同歲生得罪冀。亡奔邵。邵偽納。陰告冀捕殺之。邵當遷郡守。會母亡。埋屍馬屋。先受封。然後發喪。燮遇之途。投車溝中。笞捶亂下。大書帛于其背。乃表邵廢錮。） \\n 周磐 \\n 磐字堅伯。汝南安成人。永元初拜竭者。除任城長。遷陽夏令。徙重合。棄官歸。公府三辟有道。不應。建光元年卒。年七十三。 \\n 令二子 \\n 吾日者夢見先師東里先生。與我講于陰堂之奧。既而長歎。豈吾齒之盡乎。若命終之日。桐棺足以周身。外槨足以周棺。斂形懸封。濯衣幅巾。編二尺四雨簡。寫堯典一篇。并刀筆各一。以置棺前。示不忘聖道。（後漢周磐傳。） \\n 李燮　周磐　十一 \\n 杜崇 \\n 崇。永元中為中郎將。以激變南匈奴。徵下獄死。 \\n 上方備南單于 \\n 南單于安國。疏遠故胡。親近新降。欲殺左賢王師子及左臺且渠劉利等。又右部降者謀共迫脅安國。起兵背畔。請西河、上郡、安定、為之儆備。（後漢南匈奴傳。永元五年。中郎將杜崇與執金吾行度遼將軍事朱徽上言。又見袁宏後漢紀十三。有小異。） \\n 龐參 \\n 參字仲達。河南緱氏人。永元中仕郡。舉孝廉。拜左校令。坐法輸作若盧。永初初。于徒中召拜謁者。尋為漢陽太守。元初初遷護羌校尉。坐罪徵下獄。復為漢陽太守。順帝即位。遷度遼將軍。入為大鴻臚。永建四年代劉光為太尉。錄尚書事。陽嘉中免。復代施延為太尉。永和初以病免。 \\n 使子俊上安帝書 \\n 方今西州流民擾動。而徵發不絕。水潦不休。地力不復。重之以大軍。疲之以遠戍。農功消于轉運。資財竭于徵發。田疇不得墾闢。禾稼不得收入。搏手困窮。無望來秋。百姓力屈。不復堪命。臣愚以為萬里運糧。袁就羌戍[戍當作戎]。不若總兵養眾。以待其疲。車騎將軍騭。宜且振旅。留征西校尉任尚。使督涼州士民。轉居三輔。休徭役以助其時。止煩賦以益其財。令男得耕種。女得織紝。然後畜精銳。乘懈沮。出其不意。攻其不備。則邊人之仇報。奔北之　恥雪矣。（後龐參傳。） \\n 杜崇　龐參　十二 \\n 奏記鄧騭 \\n 比年羌寇。特因隴右。供徭賦役。為損日滋。官負人責。數十億萬。今復募發百姓。調取穀帛。衒賣什物。以應吏求。外傷羌虜。內困徵賦。遂乃千里轉糧。遠給武都。西郡塗路傾阻。難勞百端。疾行則鈔暴為害。遲進則穀食。稍損。運糧散于曠野。牛馬死于山澤。縣官不足。取貸于民。民己穹矣。將從誰求。名救金城。而實困三輔。三輔既困。還復為金城之禍矣。參前數言宜棄西域。乃為西州士大夫所笑。今苟貪不毛之地。營恤不使之民。暴軍伊吾之野。以慮三族之外。果破涼州。禍亂至今。夫拓境不寍。無益于彊。多田不耕。何救饑敝。故善為國者。務懷其內。不求外務[外下脫利字]富其民。不貪廣土。三輔山原曠遠。民庶稀疏。故縣丘城。可居者多。今宜徙邊郡不能自存者。人居諸陵。田戍故縣。孤城絕郡。以權徙之。轉運遠費。聚而近之。徭役煩數。休而息之。此善之善者也。（後漢龐參傳。） \\n 王堂 \\n 堂字敬伯。廣漢郪人。永元中舉光祿茂才。遷穀城令。永初中拜巴郡太守。遷右扶風。永建初入為將作大匠。坐事左轉議郎。復拜魯相。後遷汝南太守。以忤梁商袁湯免。卒年八十六。 \\n 汝南太守教掾吏 \\n 古人勞于求賢。逸于任使。故能化清于上。事緝于下。其憲章朝右。簡覈才職。委功曹陳蕃。匡政理務。拾遺補闕。任主簿應嗣。庶循名責實。察言觀效焉。（後漢王堂傳。） \\n 簡覈眾職委功曹。拾遺補闕主簿。仰恃明俊。古人有言。勞于求賢。逸于得士。太守不敢妄有符教。（御覽一百六十二引錘岏良吏傳。） \\n  \\n 　 \\n  \\n   \\n  "}
{"章节": "全後漢文卷四十九", "正文": "　 \\n 全後漢文卷四十九 \\n 　 \\n  \\n 烏程嚴可均校輯 \\n 呂蓋 \\n 蓋字君玉。一作君上。（和帝紀注作君王。魯恭傳注作君上。）宛陵人。永元中為光祿勳。代劉方為司徒。 \\n 奏劾張酺 \\n 酺位。居三司。知公門有儀。不屏氣鞠躬以須詔命。反作色大方言。怨讓使臣。不可以示四遠。（後漢張酺傳。永元十二年。） \\n 鄧騭 \\n 騭一作陟。字昭伯。南陽新野人。太傳禹孫。和熹皇后之兄。永元中辟大將軍竇憲府。除郎中。三遷為虎賁中郎將。延平初拜車騎將軍儀同三司。永初初封上蔡侯。固辭。尋拜大將軍。建光初封上蔡侯。位特進。為安帝乳母王聖所譖。免特進。徙封羅侯。不食而死。 \\n 呂蓋　鄧騭　一 \\n 上疏自陳 \\n 臣兄弟汙穢。無分可採。過以外戚。遭值明時。託日月之末光。被雲雨之渥澤。並統列位。光昭當世。不能宣贊風美。補助清化。誠慚誠懼。無以處心。陛下躬天然之姿。體仁聖之德。遭國不造。仍離大憂。開日月之明。運獨斷之慮。援立皇統。秦承大宗。聖策定于神心。休烈垂于不朽。本非臣等所能萬一。而猥推嘉美。並享大封。伏聞詔書。驚惶慚怖。追觀前世傾覆之誡。退自惟念。不寒而慄。臣等雖無逮及遠見之慮。猶有庶幾戒懼之情。常母子兄弟。內相敕厲。冀以端愨畏慎。一心奉戴。上全天恩。下完性命。刻骨定分。有死無二。終不敢橫受爵土。以增罪累。惶窘征營。昧死陳乞。（後漢鄧禹附傳。） \\n 鄧耽 \\n 耽。未詳。 \\n 郊祀賦 \\n 咨改元正。誕章厥新。豐恩羨溢。含唐孕殷。承皇極。稽天文。舒優遊。展弘仁。揚明光。宥罪人。群公卿尹。侯伯武臣。文林華省。奉贄厥珍。夷髦盧巴。來貢來賓。玉璧既卒。于斯萬年。穆穆皇王。克明厥德。應符蹈運。旅章厥福。昭假烈社。以孝以仁。自天降康。保定我民。（初學記十三。） \\n 伊皇母以延慈。（文選褚淵碑注。） \\n 許慎 \\n 慎字叔重。汝南召陵人。為郡功曹。永元中舉孝廉。為太尉南閣祭酒。後除洨長。有孝經古文說一卷。五經異義十卷。說文十五卷。淮南子注二十一卷。 \\n 鄧騭　許慎　二 \\n 說文解字敘 \\n 古者庖犧氏之王天下也。仰則觀象于天。進學則觀法于地。視鳥獸之文。與地之宜。近取諸身。遠取諸物。于是始作易八卦。以垂憲象。及神農氏結繩為治。而統其事。庶業其繁。節偽萌生。黃帝之史倉頡。見鳥獸號迒之跡。知分理之可相別異也。初造書契。百工以乂。萬品以察。蓋取諸夬。夬。揚于王庭。言文者宣教明化于王者朝廷君子所以施祿及下。居德則忌也。倉頡之初作書。蓋依類象形。故謂之文。其後形聲相益。即謂之字。文者。象物之本也。（本脫此句。依書序正義左傳宣十五年正義補。）字者。言孳乳而浸多也。著于竹帛謂之書。書者。如也。以迄五帝三王之世。改易殊體。封于泰山者。七十有二代。靡有同焉。周禮八歲入小學。保氏教國子。先以六書。一曰指事。指事者。視而可識。察而見意。（本作可見。依漢蓺文志改。識意協韻。）上下是也。二日象形。象形者。畫成其物。隨體詰訕。日月是也。三曰形聲。形聲者。以事為名。取譬相成。江河是也。四曰會意。會意者。比類合誼。以見指撝。武信是也。五曰轉注。轉注者。建類一首。同意相受。考老是也。六曰假借。假借者。本無其字。依聲託事。令長是也。及宣王太史籀箸大篆十五篇。與古文或異。至孔子書六經。左丘明述春秋傳。皆以古文。厥意可得而說也（也字依小徐本補。）其後諸侯力政。不統于王。惡禮樂之害己。而皆去其典籍。分為七國。田　異　。車涂異軌。律令異法。衣冠異制。言語異聲。文字異形。秦始皇帝初兼天下。丞相李斯乃奏同之。罷其不與秦文合者。斯作倉頡篇。中車府令趙高作爰歷篇。太史令胡母敬作博學篇。皆取史籀大篆。或頗省改。所謂小篆者也。是時秦燒滅經書。滌除舊典。大發隸卒。興役戍。官獄職務繁。初有隸書。以趣約易。而古文由此絕矣。自爾秦書有八體。一曰大篆。二曰小篆。三曰刻符。四曰蟲書。五曰摹印。六曰署書。七曰殳書。八曰隸書。漢興有艸書。尉律。學僮十七已上。始試諷書（本作籀書。依蓺文志封氏聞見記五經文字刪籀字。）九千字。乃得為史。（本作為吏。依漢蓺文志封氏聞見記改。）又以八體試之。郡移太史。并課最者。以為尚書史。書或不 \\n 許慎　三 \\n 正。輒舉劾之。今雖有尉律不課。小學不修。莫達其說久矣。孝宣皇帝（本脫皇帝二字。依小徐本補。下孝平皇帝放此。）時。召通倉頡讀者張敞從受之。涼州刺史杜業沛人爰禮講學大夫秦近亦能言之。孝平皇帝時。徵禮等百餘人。令說文字未央廷中以禮為小學元士。黃門侍郎楊雄采以作訓纂篇。凡倉頡已下十四篇。凡五千三百四十字。群書所載。略存之矣。及亡新居攝。使大司空甄豐等校文書之部。自以為應制作。頗改定古文。時有六書。一曰古文。孔子壁中書也。二曰奇字。即古文而異者也。三曰篆書。即小篆。秦始皇帝使下杜人程貌之所作也。四曰左書。（本佐書。依小徐本改。）即秦隸書。五曰繆篆。所以墓印也。六曰鳥蟲書。所以書幡信也。壁中書者。魯恭王壞孔子宅。而得禮記、尚書、春秋、論語、孝經、又北平侯張倉獻春秋左氏傳。郡國亦往往于山川得鼎开。其銘即前代之古文。皆自相似。雖頗（頗本作叵。依汗簡略敘改。）復見遠流。其詳可得略說也。而世人非訾。以為好奇者也。故詭更正文。鄉壁虛造不可如[如當作知]之書。變亂常行。以燿于世。諸生競逐。（逐字依小徐本補。）說字解經誼。稱秦之隸書為倉頡時書。云父子相傳。何可改易。乃猥曰馬頭人為長。人持十為斗。虫者屈中也。廷尉說律。至以字斷法。苛人受錢苛之字。止句也。若此者甚眾。皆不合孔氏古文。謬于史籀。俗儒　夫。翫其所習。蔽所希聞。不見通學。未嘗睹字例之條。舊勢而善野言。以其所知為祕妙。究洞聖人之微恉。又見倉頡篇中幼子承詔。因號古帝之所作也。其辭有神　之術焉。其迷悟不諭。豈不悖哉。書曰。予欲觀古人之象。言必遵修舊文。而不穿鑿。孔子曰。吾猶及史之闕文。今亡也天。蓋非其不知而不問。人用已私。是非無正。巧說衰辭。使天下學者疑。蓋文字者。經蓺之本。王政之始。前人所以垂後。後人所以識古。故曰本立而道生。知天下之至嘖而不可亂也。今敘篆文。合以古籀。博采通人。至于小大。信而有證。稽譔其說。將以理群類。解謬誤。曉學者。達神恉。分別部居。不杞雜廁。萬物咸睹。靡不兼載。厥誼不昭。爰明以諭。其偁易孟氏、書孔氏、詩毛氏、禮、周官、春秋左氏、論語、孝經。皆古文也。其于所不知。蓋闕如也。（宋本說文。） \\n 許慎　四 \\n 說文解字後敘 \\n 後敘曰。（本作敘曰依小徐本補後字。）此十四篇五百四十部。九千三百五十三文。重一千一百六十三。解說凡十三萬三千四百四十一字。其建首也。立一為耑。方以類聚。物以群分。同條群屬。共理相貫。雜而不越。據形系聯。引而申之。以究萬原。畢終于亥。知化窮冥。于時大漢。聖德熙明。承天稽唐。　崇殷中。遐邇被澤。渥衍沛滂。廣業甄微。學士知方。探嘖索隱。厥誼可傳。粵在永元。困頓之年。孟陬之月。朔日甲申。曾曾小子。祖自炎神。縉雲相黃。共承高辛。太岳佐夏。呂叔作藩。俾侯于許。世詐遺靈。自彼徂召。宅此汝瀕。竊卬景行。敢涉聖門。其弘如何。節彼南山。欲罷不能。既竭愚才。惜道之味。聞疑載疑。演贊其志。次列微辭。知此者稀。儻昭所尤。庶有達者。理而董之。（宋本說文。） \\n 許沖 \\n 沖。慎子。 \\n 上書進說 \\n 召陵萬歲里公乘草莽臣沖稽首再拜上書皇帝陛下。臣伏見陛下神明盛德。承遵聖業。上考度于天。下流化于民。先天而天不違。後天而奉天時。萬國咸寍。神人以和。猶復深惟五經之妙。皆為漢制。博采幽遠。竊理盡性。以至于命。先帝詔侍中騎都尉賈逵。修理舊文。殊蓺異術。王教一耑。苟有可以加于國者。靡不悉集。易曰。窮神知化。德之盛也。書曰。人之有能有為。使羞其行。而國其昌。臣父故太尉南閣祭酒慎。本從逵受古學。蓋聖人不空作。皆有依據。今五經之道。昭炳光明。而文字者。其本所由生。自周禮漢律。皆當學六書。貫通其意。恐巧說　辭。使學者疑。慎博問通人。考之于逵。作說文解字。六蓺群言之詁。皆通其意。而天地鬼神。山川艸木。鳥獸　蟲。雜物奇 \\n 許沖　舒承梵　五 \\n 怪。王制禮儀。世間人事。莫不畢載。凡十五卷十三萬三千四百四十一字。慎前以詔書校書東觀。教小黃門孟生李喜等。以文字未守。未奏上。今慎已病。遣臣齎詣闕。慎又學孝經孔氏古文說。古文孝經者。孝昭帝時魯國三老所獻。建武時給事中議郎衛宏所校。皆口傳。官無其說。謹撰具一篇并上。臣沖誠惶誠恐頓首頓首死罪死罪。臣稽首再拜以聞皇帝陛下。建光元年九月己卯朔二十日戊戌上。（說文本作已亥朔二十日戊午上。今依四分術推改。） \\n 舒承梵 \\n 承梵。永元中為太史令。 \\n 天度遠近對 \\n 案官所施漏法令甲第六常符漏品。孝宣皇帝三年十二月乙酉下。建武十年二月壬午詔書施行。漏刻以日長短為數。率日南北二度四分而增減一刻。一氣俱十五日。日去極各有多少。今官漏率九日移一刻。不隨日進退。夏厤漏隨日南北為長短。密近于官漏。分明可施行。（續漢律厤志中。） \\n 養奮 \\n 奮字叔高。鬱林人。永元六年舉覽良方正。（廣韻引孝子傳。有養奮。） \\n 賢良方正對策 \\n 策問陰陽不和。或水或旱。方正鬱林布衣養奮對曰。天有陰陽。陰陽有四時。四時有政令。春夏則子惠。布施寬仁。秋冬則剛猛。盛威行刑。賞罰殺生。各應其時。則陰陽和。四時調。風雨時。五穀升。今則不然。長吏多不奉行時令。為政舉事。干逆天氣。上不卹下。下不忠上。百姓困乏。而不卹哀。眾怨鬱積。故陰陽不和。風雨不時。災害緣類。水者陰盛。小人居位。依公營私。讒言誦上。雨漫溢者。五穀有不升。而賦稅不為減。百姓虛竭。家有愁心也。（續漢五行志三注補引廣州先賢傳。） \\n 佞邪以不正食祿饗所致。（續漢五行志三注補引奮對策。） \\n 養奮　鄭璩　張皓　六 \\n 當溫而寒。刑罰慘也。（續漢五行志三注補引袁山松書。） \\n 鄭璩 \\n 璩字平卿。 \\n 拜內史上疏 \\n 臣斗筲之小吏。擢在察視之官。職任過分。當糾邪矯枉。（東觀漢紀。） \\n 張皓 \\n 皓字叔明。楗為武陽人。留侯張良六世孫。永元中仕州郡。辟大將軍鄧騭府。五遷為尚書僕射。出為彭城相。永寍初徵拜廷尉。永建初代陶敦為司空。免。陽嘉初復為廷尉。卒年八十三。 \\n 上疏諫廢皇太子 \\n 昔賊臣江充。造構讒逆。至今[今當作令]戾園興兵。終及禍難。後壺三老一言。上乃學悟。雖追前失。悔之何逮。今皇太子春秋方始十歲。未見保傳九德之義。宜簡賢輔。就成聖質。（後漢張皓傳。安帝廢皇太子為濟陰王。皓與桓焉來歷廷爭之不能得退而上疏。書奏不省。） \\n 上疏諫誅趙騰 \\n 臣聞堯舜立敢諫之鼓。三王樹誹謗之木。春秋采善書惡。聖主不罪芻蕘。騰等雖干上犯法。所言本欲盡忠。正諫如當誅戮。天下杜口。塞諫爭之源。非所以昭德示後也。（後漢張皓傳。順帝時。清河趙騰上言災變。譏刺朝政。章下有司。以誹謗當伏重法。皓上疏諫。帝乃悟。） \\n 張綱 \\n 綱字文紀。皓子。永建中舉孝廉。不就。尋辟司徒府。以高第為侍御史。漢安初出為廣陵太守。拜光祿大夫。 \\n 上書諫縱宦官 \\n 詩曰。不愆不忘。率由舊章。尋大漢初隆。及中興之世。文明二帝。德化尢盛。觀其理為。易循易見。但恭儉守節。約身尚德而已。中官常侍。不過兩人。近倖賞賜。裁滿數金。惜費重人。故家給人足。夷狄聞中國優富。任信道德。所以姦謀自消。而和氣感應。而頃者以來。不遵舊典。無功小人。皆有官爵。富之驕之。而復害之。非愛人重器。承天順道者也。伏願陛下。少留聖思。割損左右。以奉天心。（後漢張綱傳。） \\n 張綱　高慎　七 \\n 上書劾梁冀 \\n 大將軍梁冀河南尹不疑。蒙外戚之援。荷國厚恩。以芻蕘之姿。安居阿保。不能敷揚五教。冀贊日月。而專為封豕長蛇。肆其貪饕。甘心好貨。縱恣無猒。多樹諂諛。以害忠良。誠天威所不赦。大辟所宜加也。謹條其無君之心。十五事于左。皆忠臣之所切齒也。（蜀志張冀傳注引續漢書。袁宏後漢紀十九。後漢張綱傳。） \\n 高慎 \\n 慎字孝甫。陳留人。永元中為陳國戶曹史。歷二縣令。遷東萊太守。 \\n 諫國相 \\n 諸侯射豕。天子射熊。八开六樽。禮數不同。昔季氏設朱干玉戚以舞大夏。左傳曰。唯名與器。不可以假人。奢僭之漸。不可聽也。（後漢陳敬王羨傳注引謝承書。） \\n 霍融 \\n 融。永元中待詔太史。 \\n 上言改定官漏刻 \\n 官漏刻率九日增減一刻。不與天相應。或時差至二刻半。不如夏厤漏刻。隨日南北為長短。（續漢律厤志。宋書厤志二。隋書天文志刻漏。） \\n 曹鳳 \\n 鳳。永元中為隃麋相。 \\n 霍融　曹鳳　法雄　唐羌　八 \\n 上言建復西海郡縣 \\n 西戎為害。前世所患。臣不能紀古。且以近事言之。自建武以來。其犯法者。常從燒當種起。所以然者。以其居大小榆谷。土地肥美。又近塞內。諸種易于為非。難以攻伐。南得鍾存。以廣其眾。北阻大河。因以為固。又有西海魚鹽之利。緣山濱水。以廣田畜。故能彊大。常雄諸種。恃其權勇。招誘羌胡。今者衰困。黨援壞沮。親屬離叛。餘勝兵者。不過數百。逃亡棲竄。遠依發羌。臣愚以為宜及此時建復西海郡縣。規固二榆。廣設屯田。隔塞羌胡交關之路。遏絕狂狡窺欲之源。又殖穀富邊。省委輸之役。國家可以無西方之憂。（後漢西羌傳。） \\n 法雄 \\n 雄字文彊。扶風郿人。和帝時仕郡功曹。辟太傳張禹府。除平氏長。遷宛陵令。安帝時為青州刺史。遷南郡太守。 \\n 移書南郡屬縣 \\n 凡虎狼之在山林。猶人之居城市。古者至化之世。猛獸不擾。皆由恩信寬澤。仁及飛走。太守雖不德。敢忘斯義。記到。其毀壞檻井。不得妄捕山林。（後漢法雄傳。） \\n 唐羌 \\n 羌字伯游。辟公府。補臨武長。 \\n 上書陳交阯獻龍眼荔支事狀 \\n 臣聞上不以滋味為德。下不以貢膳為功。故天子食太牢為尊。不以果實為珍。伏見交阯七郡獻生龍眼等。鳥驚風發。南州土地。惡蟲猛獸。不絕于路。至于觸犯死亡之害。死者不可復生。來者猶可救也。此二物升殿。未必延年益壽。（後漢和紀注引謝承書。） \\n 尚敏　蘇順　九 \\n 尚敏 \\n 敏。爵里未詳。 \\n 陳興廣學校疏 \\n 臣聞五經所以治學為人。五經不修。世道陵遲。學校不弘。則人名行不廣。故秦以坑儒而滅。漢以崇學而興。所以罔羅天下。統理陰陽。彌綸、治道而視民軌則也。光武中興。修繕太學。博士得具五人。五經各敘其義。故能化澤沾洽。天下和平。自頃以來。五經頗廢。後進之士。趣于文俗。宿儒舊學。無與傳業。由是欲吏繁熾。儒生寡少。其在京師。不務經學。競于人事。爭于貨賄。太學之中。不聞談論之聲。從橫之下。不睹講說之士。恐五經六蓺。浸以陵遲。儒林學肆。于是廢失。所以制御四夷者。以有道德仁義也。傳曰。王者之臣。其實師也。言其道德可師也。今百官伐閔。皆以通經為名。無一人能稱。孔子曰。無而為有。虛而為盈。難乎有恆矣。自今官人。宜令取經學者。公府孝廉皆應詔。則人心專一。風化可淳也。（袁宏後漢殤帝紀。） \\n 蘇順 \\n 順字孝山。洋兆霸陵人。和安閒以才學稱。後拜郎中。 \\n 歎懷賦 \\n 悲終風之隕籜。條枝梢以摧傷。桂敷榮而方盛。遭暮冬之隆霜。華霏霏之將實。中夭零而消亡。童烏濬其明哲。悲何壽之不將。嗟劉生之若茲。奄彌留而永喪。（蓺文類聚三十四。） \\n 和帝誄 \\n 天王徂登。率土奄傷。如何昊穹。奪我聖皇。恩德累代。乃作銘章。其辭曰。 \\n [　當作恭]惟大行。配天建德。陶元二化。風流萬國。立我烝民。宜此儀則。厥初生民。三五作剛。載籍之盛。著于虞唐。恭惟大行。爰同其光。自昔何為。欽明允塞。恭惟大行。天覆地載。無為而治。冠斯往代。往代崎嶇。諸夏擅命。爰茲發號。民樂其政。奄有萬國。民臣咸秩。大孝備矣。閟宮有侐。由昔姜嫄。祖妣之室。本枝百世。神契惟一。彌留不豫。道揚末命。勞謙有終。實惟其性。衣不制新。犀玉遠屏。履和而行。威稜上古。洪澤滂流。茂化沾溥。不　少留。民斯何怙。歔欷成雲。泣涕成雨。昊天不弔。喪我慈父。（蓺文類聚十二。） \\n 蘇順　史岑　十 \\n 陳公誄 \\n 化侔春風。澤配甘雨。（文選曹植上責躬詩表注。） \\n 賈逵誄 \\n 惟天行君。繼孔之跡。光明克哲。果論至賾。（初學記二十一。） \\n 史岑 \\n 岑字孝山。爵里未詳。（案。後漢王隆傳。初王恭末。沛國史岑。字子孝。莽以為謁者。文選出師頌注。考定有二史岑。字子孝者仕莽末。字孝山者當和熹之際。引流別集及集林載岑和熹鄧后頌并序為據。今從選注。編入和安帝閒。） \\n 出師頌 \\n 茫茫上天。降祚有漢。兆基開業。人神攸贊。五曜霄映。素靈夜歎。皇運來授。萬寶增煥。歷紀十二。天命中易。西零不順。東夷遘逆。乃命上將。授以雄戟。桓桓上將。實天所啟。允文允武。明詩悅禮。憲章百揆。為世作楷。昔在孟津。惟師尚父。素旄一麾。渾一區宇。蒼生更始。朔風變楚。薄伐獫狁。至于太原。詩人歌之。猶歎其艱。況我將軍。窮城極邊。鼓無停響。旗不蹔褰。澤霑遐荒。功銘鼎鉉。我出我師。于彼西疆天子饑我。路車乘黃言念伯舅恩深渭陽。介珪既削列壞酬勳。今我將軍啟土上郡。傳子傳孫顯顯令問。（文選。蓺類聚五十九。） \\n 楊倫 \\n 倫字仲理陳留東昏人。師事丁鴻。為郡文學掾。久之去職。元初中。郡禮請三府並辟。公車徵。皆不就。延光末徵博士。為清河王傳。免。永建中、拜侍中。免。陽嘉中徵拜太中大夫。大將軍梁商請為長史。出補常山王傳。病不之官。 \\n 上書案坐任喜舉主罪 \\n 臣聞春秋誅惡及本。本誅則惡消。振　持領。領正則毛理。今任嘉所坐狼籍。未受辜戮。猥以垢臭。政典大郡。自非案坐舉者。無以禁絕姦萌。往者湖陸令張疊、蕭令駟賢、徐州刺史劉福等。釁穢既章。咸优其誅。而豺狼之吏。至今不絕者。豈非本舉之主。不加之罪乎。昔齊威之霸。殺姦臣五人。并及舉者。以弭謗讟。當斷不斷。黃石所戒。夫聖王所以聽僮夫匹婦之言者。猶塵加嵩岱。露集淮海。雖未有益。不為損也。惟陛下留神省察。（後漢楊倫傳。） \\n 楊倫　十一 \\n 辭補常山王傅 \\n 有留死一尺。無北行一寸。刎頸不易。九裂不恨。匹夫所執。彊于三軍。固敢有辭。（後漢楊倫傳。） \\n  \\n 　 \\n  \\n   \\n  "}
{"章节": "全後漢文卷五十", "正文": "　 \\n 全後漢文卷五十 \\n 　 \\n  \\n 烏程嚴可均校輯 \\n 李尢 \\n 尢字伯仁。廣漢雒人。永元中召詣東觀。拜蘭臺令史。稍遷。安帝時為諫議大夫。順帝初遷樂安相。卒年八十三。有集五卷。 \\n 函谷關賦 \\n 惟皇漢之休烈兮。包八極以據中。混無外之盪盪兮。惟唐典之（一作以。）極崇。萬國喜而油洽兮。何天衢以流通。襟要約之險固兮。制關楗以擒非。其南則有蒼梧荔浦。離水謝沐。匯浦零中。以窮海陸。于北則有蕭居天井。壺口石陘。貴越代朔。以臨胡庭。緣邊邪指。陽會玉門。淩測龍堆。或置以口。于西則有隨隴武夷。白淼江零。沔漢阻曲。路由山泉。奮（一作舊。）水遼溢。連　（一作落。）是經。爾迺周覽以汎觀兮。　眾關以遊目。惟夸闊之顯（一作宏。）麗兮。羌莫盛乎（一作于。）函谷。施雕礱以作好。建峻敞之堅重。殊 \\n 李尢　一 \\n 中外以隔別。翼巍巍之高崇。命尉臣以執鑰。統群類之所從。嚴固守之猛厲。操戈鉞而普聰。蕃鎮造而惕息。侯伯過而震忡。惟函谷之初設險。前有姬之苗流。嘉尹喜之望氣。知真人之西游。爰物色以遮道。為著書而肯留。自周轍之東遷。秦虎視乎中州。文馳齊而懼追。譎雞鳴于狗偷。睢背魏而西逝。託衾衣以免搜。大漢承弊以建德。革厥舊而運修。準令宜以就制。因茲勢以立基。蓋可以詰非司邪。括執喉咽。季末荒戌。墮闕有年。天閔群黎。命我聖君。稽符皇乾。孔適河文。中興再受。二祖同勳。永平承緒。欽明奉循。上羅三關。下列九門。會萬國之玉帛。徠百蠻之貢琛。冠蓋紛其雲合。車馬動而雷奔。察言服以有譏。捐繻傳勿論。于以廓襟度于神聖。法易簡于乾坤。（蓺文類聚六。初學記七。古文苑。） \\n 玉女流眄而下視。（文選魯靈殿賦注。） \\n 盛夏臨溧而含霜焉。（文選七啟注。） \\n 辟雍賦 \\n 卓矣煌煌。永元之隆。含宏該要。周建大中。蓄純和之優渥兮。化盛溢而慈豐。（御覽五百三十四。） \\n 太學既崇。三宮既章。靈臺司天。群耀彌光。太室宗祀。布政國陽。辟芷巖巖。規圓矩方。階序牖闥。雙觀四張。流水湯湯。造舟為梁。神聖班德。由斯以匡。喜喜濟濟。春射秋饗。王公群后。卿士具集。攢羅鱗次。差池雜遝。延忠信之純一兮。列左右之貂璫。三后八蕃。師尹舉卿。加休慶德。稱壽上觴。戴甫垂畢。其儀蹌蹌。是以乾坤所周。八極所要。夷戎蠻羌。儋耳哀牢。重譯響應。抱珍來朝。南金大璐。玉象犀龜。（蓺文類聚三十八。初學記十三。） \\n 興雲動協。飛　風雨。（文選海賦注。） \\n 萬騎躨跜以攫拏。（文選魯靈光殿賦注。） \\n 李尢　二 \\n 德陽殿賦 \\n 白若炎唐。稽古作先。（文選魯靈光殿賦注。）開三階而參會。錯金銀于兩楹。入青陽而窺總章。歷戶牖之所經。連璧組之潤漫。雜虯文之蜿蜒。爾乃周閣迴　。峻樓臨門。朱闕巖巖。嵯峨概雲。青瑣禁門。廓廡冀冀。華蟲詭異。密采珍縟。達蘭林以西通。中方池而特立。果竹鬱茂以蓁蓁。鴻雁沛裔而來集。德陽之比。斯曰濯龍。葡萄安石。蔓延蒙籠。橘柚含桃。甘果成叢。文　曜水。光映煌煌。（蓺文類聚六十二。初學記二十八。御覽九百七十。） \\n 平樂觀賦 \\n 乃設平樂之顯觀。章秘瑋之奇珍。習禁武以講捷。厭不羈之遐鄰。徒觀平樂之制。鬱崔嵬以離婁。赫巖巖其崟嶺。紛電影以盤旴。彌平原之博敞。處金商之維陬。大廈累而鱗次。承岧嶢之翠樓。過洞房之轉闥。歷金環之華匍。南切洛濱。北陵倉山。龜池泱漭。果林榛榛。天馬沛艾。鬣尾布分。爾乃太和隆平。萬國肅清。殊方重譯。絕域造庭。四表交會。抱珍遠并。雜遝歸誼。集于春正。翫屈奇之神怪。顯逸才之捷武。百僚于時。各命所主。方曲既設。秘戲連敘。逍遙俯仰。節以鞀鼓。戲車高橦。馳騁百馬。連翩九仞。離合上下。或以馳騁。覆車顛倒。烏獲扛鼎。千鈞若羽。吞刃吐火。鷰躍鳥峙。陵高履索。踊躍旋舞。飛丸跳劍。沸渭回擾。巴渝隈一。踰肩相受。有仙駕雀。其形蚴虯。騎驢馳射。狐兔驚走。侏儒巨人。戲謔為耦。禽鹿六駮。白象朱首。魚龍曼延。山阜。龜螭蟾蜍。挈琴鼓缶。（蓺文類聚六十三。） \\n 東觀賦 \\n 臣雖頑鹵。慕小雅斯干歎詠之美。（文選劉楨贈五官中郎將詩注。）敷華實于雍堂。集幹質于東觀。東觀之蓺。孽孽洋洋。上承重閣。下屬周廊。步西蕃以徙倚。好綠樹之成行。歷東崖之敞座。蔽芾之甘棠。前望雲臺。後　德陽。道無隱而不顯。書無闕而不陳。覽三代而采宜。包郁郁之周文。（蓺文類聚六十三。） \\n 李尢　三 \\n 七款 \\n 奇宮閑館。迴庭洞門。井榦廣望。重閣相因。夏屋渠渠。嵯峨合連。前臨都街。後據流川。梁王青黎。（初學記作梁上青麗。）盧橘是生。白華綠葉。扶疏冬榮。與時代序。孰不墮零。黃景炫炫。眩林曜封。金衣朱裏。班理內充。滋味偉異。淫樂無窮。副以甘蔗。豐弘誕節。纖液玉津。旨于飴蜜。（蓺文類聚五十七。又初學記二十八引兩條。又御覽九百七十四。） \\n 鴻柿若瓜。（萬[萬當作御]覽九百七十一。） \\n 龍鼉水自。（文選蜀都賦注。） \\n 迴皇競集。（文選長苗賦注。） \\n 季秋未際。高風猋厲。（文選七命注。） \\n 神奔電驅。星流矢騖。則莫若益野騰駒也。（文選七命注。） \\n 懷戎頌。（華陽國志十中。） \\n 政事論。（華陽國志十中云七篇。） \\n 河銘 \\n 洋洋河水。赴宗于海。經自中州。龍圖所在。黃函白神。赤符以信。昔有周武。集會孟津。魚入王舟。乃往克殷。大漢承緒。懷附遐鄰。邦事來濟。各貢厥珍。（蓺文類聚八。又九引孟津銘。又水經河水一注。） \\n 洛銘 \\n 洛出熊耳。東流會集。夏禹導疏。經于洛邑。玄龜赤字。漢符是立。帝都通路。建國南鄉。萬乘終濟。造舟為梁。三都五州。貢篚萬方。廣視遠聽。審任賢良。元首昭明。庶類是康。（初學記六。） \\n 鴻池陂銘 \\n 鴻澤之陂。聖王所規。開源東注。出自城池。（水經穀水注。） \\n 漸臺中起。列館參差。（文選謝脁晚登三山望京邑詩注。） \\n 李尢　四 \\n 函谷關銘 \\n 函谷險要。襟帶喉咽。尹從李李。留作二篇。孟嘗離秦。奔騖東征。夜造稽疑。譎以雞鳴。范睢將入。自盛以橐。元鼎革移。錯之新安。舍彼西阻。東即高原。原墉重關。閒固不踰。簡易易從。與乾合符。（蓺文類聚六。） \\n 明堂銘 \\n 布政之室。上圓下方。體則天地。在國正陽。　闥四設。流水洋洋。順節行化。各居其房。春恤幼孤。夏進賢良。秋厲威武。冬謹關梁。（蓺文類聚三十八。御覽五百三十三。） \\n 太學銘 \\n 漢遵禮典。崇興六蓺。修周之理。埽秦之弊。褒建儒宮。廣置異記。開延學者。勸以爵位。（蓺文類聚三十八。） \\n 辟雍銘 \\n 惟王所建。方中圓外。清流四　。蕩滌濁穢。（御覽五百三十四。） \\n 東觀銘 \\n 周氏舊區。皇漢寔循。房闥內布。疏綺外陳。升降三除。貫啟七門。是謂東觀。書籍林淵。列侯弘雅。治掌蓺文。（蓺文類聚六十三。文選陸機贈顧彥先詩注。） \\n 永安宮銘 \\n 合歡黃堂。中和是遵。舊廬懷本。新果暢春。候臺集道。俾司星辰。豐業廣德。以協天人。萬福來助。嘉娛永欣。（蓺文類聚六十二。初學記三十四。） \\n 雲臺銘 \\n 周氏舊居。惟漢襲因。崇臺憎峻。上礙蒼雲。垂示億載。俾率舊章。人修（初學記作循。）其行。而國其昌。（蓺文類聚六十二。初學記二十四。） \\n 德陽殿銘 \\n 皇穹垂象。以示帝王。紫微之側。弘誕彌光。大漢體天。承以德陽。崇弘高麗。苞受萬方。內綜朝貢。外示遐荒。（蓺文類聚六十二。初學記二十四。） \\n 鞫城銘（文選注作鞫室銘。） \\n 圜鞫方牆。倣象陰陽。法月衝對。二六相當。建長立平。其例有常。不以親疏。不有阿私。端心平意。莫怨其非。鞫政由然。況乎執機。（蓺文類聚五十四。文選景福毆詩[詩當作賦]注。） \\n 李尢　五 \\n 京師城銘 \\n 天險匪登。地險丘陵。帝王設險。乾坤是承。（蓺文類聚六十三。初學記二十四。） \\n 高安館銘 \\n 巍巍高安。明聖是修。嶕嶢麗館。窗闥列周。增臺顯敞。禁室靜幽。長除臨起。檽檻相承。聖朝明察。同保休徵。（蓺文類聚六十三。文選蜀都賦注。七啟注。） \\n 平樂館銘 \\n 乃興平樂。弘敞麗光。層樓通閣。禁闥洞房。棼梁照曜。朱華飾當。騁武舒秘。以示幽荒。如榮普覆。然後來王。（蓺文類聚六十三。） \\n 上林苑銘 \\n 顯宗備禮。明慮弘深。（文選鮑照放歌行注。） \\n 闕銘 \\n 皇上尊嚴。萬姓載依。國都攸處。建設端闈。青檯雨觀。雙闕巍巍。（蓺文類聚六十二。） \\n 悉心聽省。乃無窮冤。（文選陸倕石闕銘注。） \\n 門銘 \\n 門之設張。為宅青會。納善閑邪。擊柝防害。（蓺文類聚六十三。初學記二十四。御覽一百八十三。） \\n 穀城門銘 \\n 穀門北中。位當于子。（御覽作丑。）太陰主刑。殺伐事首。（蓺文類聚六十三作穀伐為首。初學記二十四作為始。御覽一百八十三。　案。雒陽城十二門。今缺丑門一銘。） \\n 上東門銘 \\n 上東少陽。厥位在寅。條風動物。月值孟春。（後魏書李順附傳車騫釋情賦注。） \\n 中東門銘 \\n 中東處仲。月位當卯。倉庚有聲。鷹隼匿爪。除去桎梏。獄訟勿考。（蓺文類聚六十三。初學記二十四。御覽一百八十三。） \\n 李尢　六 \\n 旌門銘 \\n 旌門（續漢百官志四注補作耗門。）值季。位[位當作惠]月在辰。順陽布位。貧乏是振。（御覽一百八十三。） \\n 開陽門銘 \\n 開陽在孟。位月惟已。清門冠節。太陽進起。（蓺文類聚六十三。初學記二十四。） \\n 平城門銘 \\n 平門督師。午位處中。（續漢百官志四注補作平城司午。殿位處中。）外臨僚侍。內達帝宮。正陽南面。炎暑赫融。（御覽一百八十三。） \\n 津城門銘 \\n 津名自定。位月在未。溫風鬱裊。鷹鳥習鷙。（蓺文類聚六十三。初學記二十四。） \\n 廣陽門銘 \\n 廣陽位孟。厥月在申。涼風時至。白露巳分。（蓺文類聚六十三。御覽一百八十三。） \\n 雍城門銘 \\n 雍門處中。位月在酉。盲風寒濁雁歸山阜。（蓺文類聚六十三。初學記二十四。） \\n 上西門銘 \\n 上西在季。位月惟戌。菊黃豺祭。號令嚴悉。（御覽一百八十三。） \\n 夏城門銘 \\n 夏門值孟。位月在亥。不周用事。玄冥幽晦。陰陽不通。蝃蝀匿采。迎冬北壇。順陰所在。（蓺文類聚六十三。初學記二十四。御覽一百八十三。） \\n 堂銘 \\n 因邑制宅。爰興殿堂。夏屋渠渠。高敞清涼。家以師禮。修奉蒸嘗。延賓西階。主近東廂。宴樂嘉客。吹笙嘉簧。（蓺文類聚六十三。） \\n 室銘 \\n 室以安寍。寢息幽閑。窒塞空鄛。遮遏風寒。無曰寂寞。屋漏昭然。（御覽一百七十四。） \\n 李尢　七 \\n 楹銘 \\n 榦彊體正。雖重不移。上下相安。高而不危。（御覽一百八十七。） \\n 牖銘 \\n 天設　牖。開光。照陰。施于明堂。以象八風。（御覽一百八十八。） \\n 井銘 \\n 井之所尚。寒泉洌清。法律取象。不　自平。多取不損。少汲不盈。執憲若斯。何有邪傾。（蓺文類聚九。） \\n 灶銘 \\n 燧人造火。灶能以興。五行接備。陰陽相乘。（蓺文類聚八十。御覽一百八十六。） \\n 鍾　銘 \\n 周因殷禮。損益可知。漢因于周。猶若重規。人因秦器。事有可施。鴻鍾怒　。物得其宜。聲揚遠聞。文耀委迤。（蓺文類聚四十。） \\n 琴銘 \\n 琴之在音。盪滌邪心。雖有正性。其感亦深。存雅卻鄭。浮侈是禁。條暢和正。樂而不淫。（蓺文類聚四十四。初學記十六。） \\n 笛銘 \\n 剡削長幹。二孔修長。□□□□。出自西涼。流離浩蕩。壯士抑揚。（初學記十六引兩條。） \\n 漏刻銘 \\n 昔在先聖。配天垂則。仰釐七曜。俯順坤德。乃建日官。俾立漏刻。昏明既序。景曜不忒。唐命羲和。敬授人時。縣象著明。帝以崇熙。季末不虔。德衰于茲。挈壺失節。刺流在詩。聖哲稽古。帝則是欽。尺璧非寶。重此寸陰。昧旦不顯。敬聽漏音。思我王度。如玉如金。（蓺文類聚六十八引漏刻銘。又引漏銘。北堂書鈔一百三十。初學記二十五。） \\n 屏風銘 \\n 舍則潛辟。用則設張。立必端直。處必廉方。雍閼風邪。霧露是抗。奉上蔽下。不失其常。（蓺文類聚六十九。北堂書鈔一百三十二。初學記二十五。御覽七百一。） \\n 李尢　八 \\n 書案銘 \\n 居則致樂。承顏接賓。承奉奏記。通達謁刺。尊上荅下。道合仁義。（書鈔一百三十三。御覽七百十。） \\n 經橈銘 \\n 瞻之在前。忽焉在後。進新習故。不舍于口。子在川上。逝者如斯。及年廣學。無問不知。（蓺文類聚五十五。） \\n 讀書枕銘 \\n 聽政理事。怠則覽書。傾倚偃息。隨體興居。寤心起意。猶愈宴娛。（蓺文類聚五十五。） \\n 筆銘 \\n 筆之強志。庶事分別。七術雖眾。猶可解說。口無擇言。駟不及舌。筆之過誤。愆尢不滅。（蓺文類聚五十八。初學記二十一。） \\n 錯佩刀銘 \\n 佩之有錯。抑武揚文。豈為麗好。將戒其身。（蓺文類聚六十。初學記二十二。御覽三百四十六。） \\n 金馬書刀銘 \\n 巧冶鍊剛。金馬託形。貢文錯鏤。兼勒工名。淬以清流。礪以越砥。（蓺文類聚六十。初學記二十二。御覽三百四十六。） \\n 寶劍銘 \\n 五材並用。誰能去兵。龍淵耀奇。太阿飛名。陸斷犀兕。水截鯢鯨。縉紳咸服。冀宣儀刑。豈徒振武。義合金聲。 \\n 戟銘 \\n 鼓戟之設。以戒非常。秉執操持。邪暴是防。須臾之分。終日為殃。山陵之禍。起于豪芒。（文選鮠照白頭吟注。御覽三百五十三。） \\n 弧矢銘 \\n 弦木為弧。剡木為矢。協井八極。四方同紀。（蓺文類聚六十。初學記二十一。御覽三百五十。） \\n 李尢　九 \\n 良弓銘 \\n 弓矢之作。爰自曩時。鄉射載禮。招命在詩。妙稱顏高。巧發由基。不爭之美。亦以辨儀。（御覽三百四十七。　案。蓺文類聚六十。初學記二十二作晉李充。） \\n 弩銘 \\n 粵自近古。發意所睹。前聖制弓。後世建弩。機牙發矢。執醜破虜。克獲雖屢。猶不可常。忘戰者危。極武者傷。（蓺文類聚六十。御覽三百四十八。） \\n 彈銘 \\n 昔之造彈。起意弦木。以刃為矢。合竹為樸。漆飾膠治。不用筋角。刃彈之利。以弋鳧鶔。晉鼓吹驕悖。群臣是彈。樂其如躍。趨如避丸。（蓺文類聚六十。御覽三百五十。） \\n 鎧銘 \\n 甲銅之施。扞禦鋒矢。尚其堅剛。或用犀兕。內以存。身外不傷害。有似仁人。厥道廣大。好德者寍。好戰者危。專智恃力。君子不為。（初學記二十二。御覽三百五十六。） \\n 盾銘 \\n 吳旂魯瞂。戎兵特須。（御覽三百五十七。） \\n 鞍銘 \\n 驅騖馳逐。騰躍覆被。雖其捷習。亦有顛沛。井嬴其瓶。罔不斯敗。（文選赭白馬賦注。（初學記二十二。御覽三百五十八。） \\n 轡銘 \\n 轡御在手。急緩必時。賞罰在心。中和是思。馬知良御。進取道里。人知善政。令行禁止。（初學記二十二。御覽三百五十八。） \\n 馬箠銘 \\n 御者箠策。示有威怒。東野之敗。督責過度。（初學記二十二。御覽三百五十九。） \\n 鉦銘 \\n 誓飭師旅。申嚴號令。以肅紀律。萬眾是聽。 \\n 李尢　十 \\n 武庫銘 \\n 搏噬爪牙。鋒距之先。毒螫芒刺。矛矢以存。聖人垂象。五兵已陳。（初學記二十四。） \\n 臥床銘 \\n 體之所安。寢處和歡。夕惕敬慎。崇德遠奸。（書鈔一百三十三。初學記二十五。御覽七百六。） \\n 几銘（有序） \\n 昔帝軒轅。仁智恭恕。恐事之有闕。作倚几之法。（書鈔一百三十三。御覽七百十。） \\n 虛左致賢。設坐來賓。筵床對几。盛養已陳。殽仁飯義。枕典席文。道可醉飽。何必清醇。（書鈔一百三十三。） \\n 几則索口。賢知難求。西伯善養。二老來游。（同上。） \\n 席銘 \\n 施席接賓。士無愚賢。舋時所有。何必羊豚。（蓺文類聚六十九。初學記二十五。） \\n 靈壽杖銘 \\n 亭亭奇幹。實曰壽靈。甘泉潤根。清露流莖。乃帛為杖。伕危定傾。既憑其實。亦貴其名。（北堂書鈔一百三十三。蓺文類聚六十九。） \\n 塵尾銘 \\n 撝成德柄。言為訓辭。鋻彼逸傲。念茲。（北堂書鈔一百三十四。） \\n 鏡銘 \\n 鑄銅為鑑。整飭容顏。修爾法則。正爾衣冠。（北堂書鈔一百三十六。蓺文類聚七十。初學記二十五。） \\n 熏罏銘 \\n 上似蓬菘。吐氣委蛇。芳煙布寫。化白為香。（北堂書鈔一百三十五。　案。銘末有誤。陳禹謨改作芳煙布繞。遙沖紫微。張溥百三家集用之。未詳所據。） \\n 印銘 \\n 赤紱在服。非印不明。棨傳符節。非印不行。龜紐犢鼻。用爾作程。（初學記二十六。） \\n 李尢　十一 \\n 研墨銘 \\n 書契既造。研墨乃陳。煙石相附。筆疏以申。篇籍永垂。紀志功勳。（初學記二十一分為硯銘墨硯銘二篇。今合錄之。御覽六百五。） \\n 冠幘銘 \\n 冠為元服。幘為首飾。君子敬慎。自彊不忒。 \\n 文履銘 \\n 文以表德。質以體仁。乃製茲履。文質斌斌。顯允明哲。卑以牧身。步此坦道。絕彼埃麝。（書鈔一百三十六。初學記二十六。） \\n 舟楫銘 \\n 舟楫之利。譬猶輿馬。輦（蓺文類聚作載。）重　遠。以濟天下。相風視波。窮究川野。安審懼慎。終無不可。（北堂書鈔一百三十七。蓺文類聚七十一。初學記二十五。） \\n 小車銘 \\n 圓蓋象天。方軫則地。圇法陰陽。動不相離。合之嗛噓。疏達開通。兩輜障邪。尊卑是從。輗軏之用。信義所同。（蓺文類聚七十一。初學記二十五引兩條。御覽七百七十三。） \\n 天軿車銘（御覽作軺車銘。） \\n 奚氏本造。後裔飾雍。輪以代步。屏以蔽容。輪軿并合。出入周通。追仁赴義。惟禮是恭。（蓺文類聚七十一。御覽七百七十三。） \\n 鼎銘 \\n 五鼎大和。滋味集具。雖怏其口。損之為務。（蓺文類聚七十三。） \\n 盤銘 \\n 或以承觴。或以受物。既舉清觴。又成口實。（蓺文類聚七十三。御覽七百五十八。） \\n 盂銘 \\n 飲無求辭。纔以相娛。荒沈過差。可不慎興。（文選嵇康與山濤絕交書注。） \\n 樽銘 \\n 樽設在堂。以俟俊乂。三山共承。雕琢錯帶。（蓺文類聚七十三。） \\n 李尢　十二 \\n 杯銘 \\n 小之為杯。大之為閜。杯閜之用。無施不可。以飲以亭。慎斯得正。周公之美。驕　為病。（蓺文類聚七十三。） \\n 羹魁銘 \\n 羊羹不遍。駟馬長驅。（御覽七百五十八。） \\n 安哉銘 \\n 安哉令名。甘旨是盛。埏埴之巧。甄陶所成。食彼美珍。思此鹿鳴。（御覽七百六十。） \\n 匱匣銘 \\n 國有都邑。家有匣匱。貨賄之用。我之利器。（御覽七百十四。） \\n 豐侯銘 \\n 豐侯荒繆。醉亂迷逸。乃象其形。為禮戒式。後世傳之。固無止說。（御覽七百六十二。） \\n 箕銘 \\n 神農植穀。以養蒸民。箕主簸揚。糠　乃陳。（御覽七百六十五。） \\n 圍棋銘 \\n 詩人幽憶。感物則思。志之空閒。翫弄遊竟。局為憲矩。棋法陰陽。道為經緯。方錯列張。（蓺文類聚七十四。） \\n 金羊燈銘 \\n 賢哲勉務。惟日不足。金羊載耀。作明以續。（蓺文類聚八十。初學記二十五。） \\n 權衝銘 \\n 夫審輕重。莫若權衝。正是正非。其唯賢明。（御覽八百三十。　案。華陽國志十中。和帝召作東觀辟雍德陽諸觀賦。銘懷戎頌百二十名。著政事。論七篇。帝善之。今搜輯群書。得八十四銘。其餘三十七銘亡。） \\n  \\n 　 \\n  \\n   \\n  "}
{"章节": "全後漢文卷五十一", "正文": "　 \\n 全後漢文卷五十一 \\n 　 \\n  \\n 烏程嚴可均校輯 \\n 楊震 \\n 震字伯起。弘農華陰人。丞相安平侯敞玄孫。年五十。始仕州郡。辟大將軍鄧騭府。舉茂才。四遷荊州刺史東萊太守。轉涿郡太守。元初中徵為太僕。遷太常。永寍初代劉豈為司徒。延光二年代劉愷為太尉。明年策免。卒年七十餘。 \\n 上疏請出乳母王聖 \\n 臣聞政以得賢為本。理以去穢為務。是以唐虞俊乂在官。四凶流放。天下咸服。以致雍熙。方今九德未事。嬖倖充庭。阿毋王聖。出自賤微。得遭千載。奉養聖躬。雖有推燥居溼之勤。前後賞惠。過報勞苦。而無厭之心。不知紀極。外交屬託。擾亂天下。損辱清朝。塵點日月。書誡牝雞牡鴻。詩刺哲婦喪 \\n 楊震　一 \\n 國。昔鄭嚴公從母氏之欲。恣驕弟之情。幾至危國。然後加討。春秋之。以為失教。夫女子小人。近之喜。遠之怨。實為難養。易曰。無攸遂。在中饋。言婦人不得與于政事也。宜速出阿毋。令居外舍。斷絕伯榮。莫使往來。令恩德兩隆。上下俱美。惟陛下絕婉變之私。割不忍之心。留神萬機。誡慎拜爵。減省獻御。損節徵發。令野無鶴鳴之歎。朝無小明之悔。大東不興于今。勞止不怨于下。擬瓖襲爵。比德哲王。豈不休哉。（後漢楊震傳。） \\n 臣聞高祖與群臣約。非功臣不得封。攻城野戰。棄身沙漠。降服百蠻不羈之虜。然後得受茅土。故經制父死子繼。兄亡弟及。所以別親疏。殊適庶。尊國體。重繼嗣。防淫篡。絕姦謀。百王不易之道也。伏見詔書。封故朝陽侯劉護再從兄　襲爵為侯。護同產弟威今猶見在。臣聞天子不專封。封有功。諸侯不專爵。爵有德。今　無他功德。但以配阿毋女。既忝位侍中。一時不閒。超至封侯。不稽舊制。不合經義。行人諠譁。百寮不安。臣誠知言與罪俱。辭與辜會。忝當台翰之任。故不敢不盡言之。陛下宜覽鏡既往。順帝之則。（袁宏後漢紀十七。又後漢楊震傳。） \\n 諫為王聖修第疏 \\n 臣聞古者三年耕。必有一年之儲。九年耕。必有三年之儲。故堯之遭洪水。民無菜色。傳曰。國無三年之儲。非其國也。故豐年知禮。凶年減除。臣伏念方今災害發起。彌彌滋甚。百姓空虛。不能自瞻。重以螟蝗。羌虜鈔掠。二邊震擾。戰斗之役。至今未息。兵甲軍糧。不能復給。大司農帑藏匱乏。殊非社稷安寍之時。伏見詔書為阿毋興起津城門內第舍。合而為一。連里竟街。雕修繕飾。窮極巧伎。今盛夏土王。而攻山采石。百姓布野。農民廢業。其大匠左校。別部將作。合數十處。轉相迫促。為費巨億。周廣謝惲兄弟。與國無肺胕枝葉之屬。依倚近倖姦佞之人。與樊豐。王永等分威共權。屬託州郡。傾動大臣。宰司辟召。承望旨意。招來海內貪汙之人。受其貨賂。至有臧錮棄世之徒。復得顯用。白黑溷淆。清濁同源。天下讙譁。咸曰財貨上流。為朝結譏。臣聞師言。上之所取。財盡則怨。力盡則叛。怨叛之人。不可復使。故曰百姓不足。君誰與足。惟陛下度之。（袁宏後漢紀十七。後漢楊震傳。合錄成文。） \\n 楊震　二 \\n 因地震復上疏 \\n 臣蒙恩備台輔。不能奉宣政化。調和陰陽。去年十一月四日京師地動。臣聞師言。地者陰精。當安靜承陽。而今動搖者。陰道盛也。其日戊辰。三者皆土。位在中宮。此中臣近官盛于持權用事之象也。臣伏惟陛下以邊境未寍。躬自菲薄。宮殿垣屋傾倚。枝柱而已。無所興造。欲令遠近咸知政化之清流。商邑之冀冀也。而親近倖臣。未崇斷金。驕溢踰法。多請徒士。盛修第舍。賣弄威福。道路讙譁。眾所聞見。地動之變。近在城郭。殆為此發。又冬無宿雪。春節未雨。百僚燋心。而繕修不止。誠致旱之徵也。書曰。僭恆陽若。臣無作威作福玉食。唯陛下奮乾剛之德。棄驕奢之臣。以掩訞言之口。奉承皇天之戒。無令威福久移于下。（後漢楊震傳。） \\n 救趙騰疏 \\n 臣聞堯舜之世。諫鼓謗木。立之于朝。殷周哲王。小人怨詈。則還自敬德。所以達聰明。開不諱。博採負薪。盡極下情也。今趙騰所坐。激訐謗語為罪。與手刃犯法有差。乞為虧除。全騰之命。以誘芻蕘輿人之言。（後漢楊震傳。又見袁宏後漢紀十七。有刪節。） \\n 楊秉 \\n 秉。字叔節。震中子。年四十餘始應司空辟。拜侍御史。歷豫、荊、徐、兗四州刺史。遷在城相。桓帝即位。拜太中大夫左中郎將。遷侍中、尚書、光祿大夫。以梁冀擅權。稱病去官。冀誅。拜太僕遷太常。以爭白馬令李雲事免。徵拜河南尹。復坐事輸作左校。遇赦拜太常。低劉矩為太尉。延熹八年卒。年七十四。 \\n 楊震　楊秉　三 \\n 因風災上疏諫微行 \\n 臣聞瑞天賜由德至。災應事生。傳曰。禍福無門。惟人自召。（袁宏紀此下有乃者暴風迅疾。殆必有異。）天不言語。以災。異譴告。是以孔子迅雷風烈。必有變動。詩云。敬天之威。不敢驅馳。王者至尊。出入有常。警蹕而行。靜室而止。自非郊廟之事。則鑾旗不駕。故詩稱自郊徂客。易曰王假有廟。致孝享也。諸侯如臣之家。春秋尚列其誡。況以先王法服。而私出槃游。（袁宏紀作私從意志。日般游諸臣之家。）降亂尊卑。等威無序。侍衛守空客。紱璽委女妾。設有非常之變。任章之謀。上負先帝。下悔謙及。臣弈世受恩。得備納言。又以薄學。充在講勸。特蒙哀識。（遠宏紀作光識。）見照日月。恩重命輕。義使士死。敢憚摧折。略陳其愚。（後漢楊震傳。又見袁宏後漢紀二十一。有小異。） \\n 上疏諫任左右除拜 \\n 臣聞先王建國。順天制官。太微積星。名為郎位。入奉宿衛。出牧百姓。皋陶誠虞。在于官人。頃者道路拜除。恩加豎隸。爵以貨成。化由此敗。所以俗夫巷議。白駒遠逝。穆穆清朝。遠近莫觀。宜割不忍之恩。以斷求欲之路。（後漢揚震傳。） \\n 上言吏職 \\n 內外吏職。多非其人。自頃所徵。皆特拜不試。致盜竊縱恣。怨訟紛錯。舊典。中臣子弟。不得居位秉勢。而今枝葉賓客。布列職署。或年少庸人。典據守宰。上下忿患。四方愁毒。可遵用舊章。退貪殘。塞災謗。請下司隸校尉、中二千石、城門五營校尉、北軍中侯。各實覈所部。應當斥罷。自以狀言。三府廉察。有遺漏續上。（後漢楊震傳。延熹五年。秉代劉矩為太尉。是時宦官方熾。任人及子弟為官。秉與司空周景上言。） \\n 上言計吏宜絕橫拜 \\n 三署見郎七百餘人。帑藏空虛。浮食者眾。而不良守相。欲因國為池。澆濯釁穢。宜絕橫拜。以塞覬便覦之端。（後漢揚震傳。） \\n 楊震　四 \\n 奏劾侯參 \\n 參取受罪臧累億。牂柯男子張攸。居為富室。參橫加非罪。云造訛言。殺攸家八人。沒入盧宅。又與同郡諸生李元之官。共飲酒。醉飽之後。戲故相犯。誣言有淫慝之罪。應時捶殺。以人臣之勢。行桀紂之態。傷和逆理。痛感天地。宜當糾持。以謝一州。（後漢揚震傳注引謝承書。） \\n 京兆尹袁逢于長安客舍中得[得下脫參字]重車三百餘乘。金銀珍玩。不可稱紀。（後漢揚震傳注引謝承書。） \\n 奏劾侯覽 \\n 臣案國舊典。宦豎之官。本在給使省闥。司昏守夜。而今猥受過寵。執政操權。其阿諛取容者。則因公褒舉。以報私惠。有忤逆于心者。必求事中傷。肆其凶忿。居法王公。富擬國家。飲食　。僕妾盈　素。雖季氏專魯。穰侯擅秦。何以尚茲。案中常侍侯覽弟參。貪殘元惡。自取禍滅。覽固知釁重。必有自疑之意。臣愚以為不宜復見親近。昔懿公刑邴歜之父。奪閻職之妻。而使二人參乘。卒有竹中之難。春秋書之。以為至戒。蓋鄭詹來而國亂。四佞放而眾服。以此觀之。容可近乎。覽宜急屏斥。投畀有虎。若斯之人。非恩所宥。請免官送帥本郡。（後漢楊震傳。） \\n 對尚書詰責任方突獄事 \\n 春秋不誅黎比而魯多盜。方等無狀。釁由單匡。刺執法之吏。害奉公之臣。復令得逃竄。寬縱罪身。元惡大　。終為國害。乞檻車徵匡。考覈其事。則姦慝蹝緒。必可立得。（後漢楊震傳。） \\n 使掾屬對尚書詰劾侯覽事 \\n 春秋趙鞅以晉陽之甲。逐君側之惡。傳曰。除君之惡。唯力是視。鄧通懈慢。申屠嘉召通詰責。文帝從而請之。漢世故事。三公之職。無所不統。（後漢楊震傳。又略見袁宏後漢紀二十二。） \\n 楊震　楊賜　五 \\n 楊賜 \\n 賜字伯獻。（案。袁宏紀作子獻。蔡邕撰碑作伯猷。）秉子。辟大將軍梁冀府。除陳倉令。以病不行。司空舉高第。遷侍中越騎校尉。建寍初遷少府光祿勳。熹平中代唐珍為司空。免。復拜光祿大夫。代袁隗為司徒。免。復拜光祿大夫。光和初為三老。復拜少府光祿勳。代劉郃為司徒。遷太尉。中平初免。尋封臨晉侯。位特進。代張溫為司空。卒。謚曰文烈侯。 \\n 蛇變上封事 \\n 臣聞和氣致祥。乖氣致災。休徵則五福應。咎徵則六極至。夫善不妄來。災不空發。必應行而至。王者心有所惟。意有所想。雖未形顏色。而五星以之推移。陰陽為其變度。以此而觀。天之與人。豈不符哉。尚書曰。天齊乎人。假我一日。是其明徵也。夫皇極不建。則有蛇龍之孽。（袁宏紀作蛇者于洪範鱗蟲之象。思心不逮之所致也。不逮之效。時則有龍蛇之孽。）詩云。惟虺惟蛇。女子之祥。故春秋書鄭昭公時。兩蛇斗于南門之外。其後昭公殆以女敗。昔周康王承文王之盛。一朝宴起。夫人不鳴璜。宮門不擊析。關睢之人。見幾而作。夫女謁行則讒夫昌。讒夫昌則苞苴通。故殷湯以之自戒。終濟亢旱之災。惟陛下思乾剛之道。別內外之宜。崇帝乙之制。受元舌之祉。抑皇甫之權。割豔妻之愛。則蛇變可消。禎祥立應。殷戊宋景。其事甚明。（後漢楊震附傳。又見袁宏後漢紀二十三。） \\n 上疏諫封爵過差游觀無度 \\n 臣聞天生蒸民。不能自理。故立君長。使司牧之。是以唐虞競競業業。周文日吳不暇。明慎庶官。俊乂在職。以立雍熙之化。頃聞拜爵過多。每被尚書劾。非眾所歸。或不知何人。昔堯用舜。猶尚先試。三載考績。以觀厥成。而今所序用。無他名德。有形勢者。句月之間。累遷高位。守道之徒。歷載不轉。勞逸無別。善惡同流。北山之詩。所為訓作。又聞微行數出。幸諸苑囿。觀鷹犬之勢。極般游之荒。政事日墮。大化陵遲。忘乾乾之不息。忽屢省之欽哉。陛 \\n 楊震　六 \\n 下不顧二祖之勤止。追慕五宗之高蹝。殆非所謂光昭之美。而欲以望太平。是由曲表而求直景。卻行而求及前人也。惟陛下絕慢游之獻。念官人之重。割超越（後漢本傳作用板。）之恩。慎貫魚之次。無令醜女四殆之歎。遐邇有憤怨之聲。臣受恩偏厚。特忝師傅之任。不敢自問[問當作同]凡臣。括囊避咎。謹自手書。皁囊密上。（袁宏後漢紀二十四。又後漢楊震附傳。） \\n 上書諫作林泉畢圭苑 \\n 臣聞使者並出。規度城南民田。欲以為苑者。昔先王制囿。裁足取牲。以備三驅。薪采芻牧者往焉。故詩曰。王在靈囿。麀鹿攸伏。傳曰。吾王不游。吾何以休。皆被其德政。而樂所為如此。至六國之際。取獸者有罪。傷槐者被誅。孟軻為梁惠王極陳其事。先帝之制。左開洪池。右作上林。不儉不泰。以合禮中。今猥規都城之側。以為苑囿。壞沃野。廢田園。驅居人。（已上四語從後漢本傳補。）以畜禽獸之物。非所以保養民庶赤子之義。築郎不時。春秋有譏。盤于游田。周公作戒。其城外之苑。己有五六。足用逞情意。順四時。何必變革舊制。以罷民力。楚興章華。郢人乖叛。秦作阿房。黎甿憤怨。宜思夏后卑室之意。太宗露臺之費。慰此下民勞止之歌。（袁宏後漢紀二十四。又略見後漢楊震附傳。） \\n 上言願減賜戶以封劉寬張濟 \\n 臣前與故太尉劉寬司徒張濟並被侍講。俱受三事。張角謀亂。又共陳便宜。而獨蒙師傅之澤。茅土之祚。而寬濟不蒙雲雨之潤。乞減賜戶。以封寬濟。（袁宏後漢紀二十五。） \\n 虹蜺對 \\n 臣聞經傳所載。或得神以興。或得神以亡。國家休明。則鋻其德。邪辟昏亂。則示其禍。今嘉德殿所見黑氣。考之經傳。應為虹蜺。皆妖邪所生。不正之象。詩人所謂蝃蝀者也。于中孚經曰。蜺之比。無德以色親。方今內多嬖倖。外任小臣。上下並怨。諠譁盈路。是以災異屢見。前後丁寍。今復投蜺。可謂孰矣。案春秋讖曰。天投蜺。天下怨。海內亂。加四百里之期。亦復垂及。昔 \\n 楊震　七 \\n 虹貫牛山。管仲諫桓公。無近妃宮。易曰。天垂象。見吉凶。聖人則之。疑妾媵之中。有因愛放縱。左右嬖人。閹尹之徒。共專國朝。欺罔日月。又鴻都門下。招會群小。造作賦說。以蟲篆小技。見寵于時。如驩兜共工。更相薦說。旬月之閒。並各拔擢。樂松處常伯。任芝居納言。　儉梁鵠。俱以便辟之性。佞辯之心。各受豐爵不次之寵。而令搢紳之徒。委伏軑畝。口誦堯舜之言。身蹈絕俗之行。棄捐溝壑。不見逮及。冠履倒易。陵谷代處。從小人之邪意。順無知之私欲。不念板蕩之作。虺晹之誡。殆哉之危。莫過于今。幸賴皇天垂象譴告。周書曰。天子見怪則修德。諸侯見怪則修政。卿大夫見怪則修職。士庶人見怪則修身。唯陛下慎經典之誡。圖變復之道。斥遠佞巧之臣。速徵鶴鳴之士。內親張仲。外任山甫。斷絕尺一。抑止槃游。留思庶政。無敢怠遑。冀上天還威。眾變可弭。老臣過受師傅之任。數蒙寵異之恩。豈敢愛惜垂沒之年。而不盡其慺慺之心哉。（袁宏後漢紀二十四。後漢楊震附傳。） \\n 虎見平樂觀又見憲陵對 \\n 虎者。金行參伐之精。很戾之獸也。今在位率多奢暴貪殘酷虐乎。（袁宏後漢紀二十四。） \\n 與王允書 \\n 若以張讓事。百日再徵。宜深思之。（袁宏後漢紀二十七。） \\n 楊琦 \\n 琦一作奇。震曾孫。靈帝時侍中。出為汝南太守。帝崩後復人為侍中。領衛尉。從獻帝西遷。 \\n 上封事 \\n 傕邊鄙之人。習于夷風。今又自知所犯悖逆。常有怏怏之色。欲輔車駕幸黃白城。以紓其憤。臣願陛下忍之。未可顯其罪也。（魏志董卓傳注引獻帝起居注。李催移乘輿幸北塢。侍中楊琦上封事。又見袁宏後漢紀二十八。） \\n 楊賜　楊琦　楊彪　八 \\n 楊彪 \\n 彪字文先。賜子。熹平中徵拜議郎。遷侍中京兆尹。光和中復為侍中五官中郎將。遷潁川南陽太守。復為侍中。三遷永樂少府、太僕、衛尉。中平末代董卓為司空。又代黃琬為司徒。初平初免。拜光祿大夫。遷大鴻臚。從獻帝西遷。轉少府太常免。復為京兆尹光祿勳。再遷光祿大夫。代　于嘉為司空。免。興平初代朱　為太尉。錄尚書事。車駕還洛。復守尚書令。建安元年從遷都許。為曹操所誣下獄。尋理出。後復拜太常免。曹丕受禪。授光祿大夫。待以賓禮。黃初六年卒。年八十四。 \\n 荅曹公書 \\n 彪白。雅顧隆篤。每蒙接納。私自光慰。小兒頑鹵。謬見采錄。不能期效。以報所愛。方今軍征未暇。其備位匡政。當與戮力一心。而寬玩自稽。將違法制。相子之行。莫若其父。恆慮小兒。必致傾敗。足下恩恕。延罪迄今。近聞問之日。心腸酷裂。凡人情誰能不爾。深惟其失。用以自釋。所惠馬及雜物。自非親舊。孰能至斯。省覽眾腸。益以悲懼。（古文苑。） \\n 楊修 \\n 修字德祖。彪子。建安中舉孝廉。除郎中。署丞相倉曹屬主簿。坐罪誅。有集二卷。 \\n 節遊賦 \\n 爾乃息偃暇豫。攜手同征。遊乎北園。以娛以逞。欽太皞之統氣。樂乾坤之布靈。誕煙熅之純和。百卉挺而滋生。谷風習以順時。橈百物而有成。行中林以彷徨。玩奇樹之抽英。或素華而雪郎。或紅彩而發　。綠葉白蔕。紫柯朱莖。楊柳依依。鍾龍蔚青。紛灼灼以舒葩。芳馥馥以播馨。嗟珍果之叢生。每異類而絕形。稟翀和以固植。信能實而先榮。于是迴旋詳觀。日周意倦。御于方舟。載笑載言。仰沂涼風。俯濯纖腕。極歡欣以從容。乃升車而來反。（蓺文類聚二十八。） \\n 楊彪　楊修　九 \\n 出征賦 \\n 嗟夫吳之小夷。負川阻而不廷。肇天子之命公。總九伯而是征。整三軍而飭戒。殄征夫而叛驚。舫翼華以鱗集。蒼鷹雜以星陳。塞川原而上下。蔽城隍而無垠。于是州牧覆舟。水衝戒事。飭師就部。乃講乃試。信大海之可橫。焉江湖之足忌。公命臨淄。守于鄴都。侯懷大舜。乃號乃　。茂國事之是勉兮。歎經時而離居。企歡愛之偏處兮。獨搔首于城隅。（蓺文類聚五十九。） \\n 汎從風而回艫。徐日轉而月移。旆已人乎河口。殿尚集于園池。處者□垂拱而基安。觀者若結駟□□□（北堂書鈔未改本一百三十七。御覽七日七十。） \\n 許昌宮賦 \\n 于是儀北極以搆橑。希形制乎太微。□□□□□□。結雲閣之崔嵬。植神木與靈草。紛蓊蔚以參差。爾乃置天臺于扆角。列執法于西南。築舊章之兩觀。綴長廊之步欄。重閨禁之窈窕。造華蓋之幽深。儉則不陋。奢則不盈。黎民子來。不督自成。于是天子乃具法服。戒群僚。鐘鼓隱而協鳴。警蹕嘈而響起。晻藹（文選陸倕石闕銘注作晻曖。）低徊。天行地止。以入乎新宮。臨南軒而向春。方負黼黻之屏風。憑玉几而按圖書。想往昔之興隆。（蓺文類聚六十二。） \\n 華殿炳而岳立。（文選潘岳藉田賦注。） \\n 神女賦 \\n 惟玄之逸女。育明曜乎皇庭。啄朝霞之芬液。澹浮遊乎太清。余執義而潛厲。乃感夢而通靈。盛容飾之本豔。奐龍采而鳳榮。翠黼翬裳。纖穀文　。順風揄揚。乍合乍離。飄若興動。玉趾未移。詳觀玄玅。與世無雙。華面玉粲。韡若鞭蓉。膚凝理而瓊絜。體鮮弱而柔鴻。回肩襟而動合。何俯仰之妍工。嘉今夜之幸遇。獲帷嘗[嘗當作裳]乎期同。情沸踊而思進。彼嚴厲而靜恭。微諷說而宣諭。色歡懌而我從。（蓺文類聚七十九。） \\n 楊修　十 \\n 孔雀賦 \\n 魏王園中有孔雀。久在池沼。與眾鳥同列。其初至也。甚見奇偉。而今行者莫　。臨淄侯感世人之待土。亦咸如此。故興志而作賦。并見命及。遂作賦曰。 \\n 有南夏之孔雀。同號稱于火精。寓鶉虛以挺體。含正陽之淑靈。首戴冠以飭貌。爰龜背而鸞頸。徐軒翥以俛仰。動止步而有程。（蓺文類聚九十一。） \\n 荅臨淄侯牋 \\n 修死罪死罪。不侍數日。若彌年載。豈由愛顧之隆。使係仰之情深邪。損辱嘉命。蔚矣其文。誦讀反覆。雖諷雅頌。不復過此。若仲宣之擅漢表。陳氏之跨冀域。徐劉之顯青豫。應生之發魏國。斯皆然矣。至于修者。聽采風聲。仰德不暇。自周章于省覽。何遑高視哉。伏惟君侯。少長貴盛。體發旦之資。有聖善之教。遠近觀者。徒謂能宣昭懿德。光贊大業而已。不復謂能兼覽傳記。留思文章。今乃含王超陳。度越數子矣。觀者駭視而拭目。聽者傾首而竦耳。非夫體通性達。受之自然。其孰能至于此乎。又嘗親見執事。握牘持筆。有所造作。若成誦在心。借書于手。曾不斯須。少留思慮。仲尼日月。無得踰焉。修之仰望。殆如此矣。是以對鶡而辭。作暑賦彌日而不獻。見西施之容。歸增其貌者也。伏想執事。不知其然。猥受顧錫。都使刊定。春秋之成。莫能損益。呂氏淮南。字直千金。然而弟子箝口。市人拱手者。聖賢卓犖。固所以殊絕凡庸也。今之賦頌。古詩之流。不更孔公。風雅無別耳。修家子雲。老不曉事。強著一書。悔其少作。若此。仲山周旦之儔。為皆有　邪。君侯忘聖賢之顯跡。述鄙宗之過言。竊以為未之思也。若乃不忘經國之大美。流千載之英聲。銘功景鍾。書名竹帛。斯自雅量。素所畜也。豈與文章相妨害哉。輒愛所惠。竊備矇瞍誦詠而已。敢望惠施。以忝莊氏。季緒璅璅。何足以云。反荅造次。不能宣備。修死罪死罪。（魏志曹植傳注引典略。又見文選。） \\n 楊修　十一 \\n 司空荀爽述贊 \\n 生應正性。體含中和。篤誠宣于初言。明允朗于始察。是以在童　而顯奇。漸一紀則布名。須幼之可師。甘羅之少者。何以踰公之性量乎。砥心六經。探索道奧。瞻乾坤而知陰陽之極。載而集之。獨說十萬餘言。士林景附。群英式慕。由毛羽之宗鵬鸞。眾山之仰五嶽也。昔楚思叔敖而作歌。鄭謳子產而興歎。瞻望弗及。作詞告思。 \\n 詞曰 \\n 爰在大漢。挺荀作貞。其德允明。誕發幼齡。行蠲體潔。如玉之瑩。確乎其志。乃勵乃清。遂陟司空。天子是毗。惟君之德。朋僚所咨。清水平土。茂哉是力。將混六合。繩以正直。散以禮樂。風以道德。（蓺文類聚四十七。） \\n  \\n 　 \\n  \\n   \\n  "}
{"章节": "全後漢文卷五十二", "正文": "　 \\n 全後漢文卷五十二 \\n 　 \\n  \\n 烏程嚴可均校輯 \\n 張衡一 \\n 衡字平子。南陽。西鄂人。永元中舉孝廉。連辟公府皆不就。永初中。大將軍鄧騭累召不應。公車特徵。拜郎中。遷尚書郎。轉太史令。順帝初再轉復為太史令。陽嘉中遷侍中。永和初出為河閒相。徵拜尚書。有靈憲一卷。渾天儀一卷。集十四卷。（案。張溥本有週天大象賦。今考是李播所撰編入隋文。） \\n 溫泉賦（并序） \\n 陽春之月。百草萋萋。余在遠行。顧望有懷。遂適驪山。觀溫泉。浴神井。風中巒。壯厥類之獨美。思在化之所原。美洪澤之普施。乃為賦云。 \\n 覽中域之珍怪兮。無斯水之神靈。控湯谷于瀛洲兮。濯日月乎中營。蔭高山之北延。處幽屏以閑清。于是殊方跋涉。駿奔來臻。士女曄其鱗萃兮。紛雜遝其如煙。 \\n 張衡　一 \\n 亂曰。天地之德。莫若生兮。帝育蒸人。懿厥成兮。六氣淫錯。有疾癘兮。溫泉汨焉。以流穢兮。蠲除苛慝。服中正兮。熙哉帝載。保性命兮。（水經渭水注下。蓺文類聚九。文選雪賦注。又見初學記七引六條。） \\n 思玄賦（并序） \\n 衡常思圖身之事。以為吉凶。倚伏。幽微難明。乃作思玄賦。以宣寄情志。其辭曰。 \\n 仰先哲之玄訓兮。雖彌高其弗違。匪仁里其焉宅兮。匪義跡其焉追。潛服膺以永靚兮。綿日月而不衰。伊中情之信脩兮。慕古人之貞節。竦余身而順止兮。遵繩墨而不跌。志團團以應懸兮。誠心固其如結。旌性行以制佩兮。佩夜光與瓊枝。纗幽蘭之秋華兮。又綴之以汪蘺。美襞積以酷裂兮。允塵邈而難虧。既姱麗而鮮雙兮。非是時之攸珍。奮余榮而莫見兮。播余香而莫聞。幽獨守此仄陋兮。敢怠皇而舍勤。幸二八之遻虞兮。喜傳說之生殷。尚前良之遺風兮。恫後辰而無及。何孤行之煢煢兮。孑不群而介立。感鸞鷖之特棲兮。悲淑人之稀合。彼無合其何傷兮。患眾偽冒真。旦獲讟于群弟兮。啟金膫而乃信。覽烝民之多僻兮。畏立辟以危身。曾煩毒以迷或兮。羌孰可與言巳。私湛憂而深懷兮。思繽紛而不理。願竭力以守義兮。雖貧窮而不改。執雕虎而試象兮。阽焦原而跟止。庶斯奉以周旋兮。要既死而後已。俗遷渝而事化兮。泯規矩之圜方。珍蕭艾于重笥兮。謂蕙芷之不香。斥西施而弗御兮。羈要梟以服箱。行陂僻而獲志兮。循法度而離殃。惟天地之無窮兮。何遭遇之無常。不抑操而苟容兮。譬臨河而無航。欲巧笑以千媚兮。非余心之所嘗。襲溫恭之黻衣兮。披禮義之繡裳。辮貞亮以為鞶兮。雜技蓺以為珩。昭綵藻與雕琢兮。璜聲遠而彌長。淹棲遲以恣欲兮。燿靈忽其西藏。恃已知而華子兮。鶗鳺而不芳。冀一年 \\n 張衡　二 \\n 之三秀兮。遒白露之為霜。時亹亹而代序兮。疇可與乎比伉。咨妒嫮之難並兮。想依韓以流亡。恐漸冉而無成兮。留則蔽而不章。心猶與而狐疑兮。即岐阯而攄情。文君為我端蓍兮。利飛遁以保名。厤眾山以周流兮。冀迅風以揚聲。二女感于崇岳兮。或冰折而不營。天蓋高而為澤兮。誰云路之不平。　自強而不息兮。蹈玉陛之嶢崢。懼筮氏之長短兮。鑽東龜以觀禎。遇九皋之介鳥兮。怨素意之不逞。遊塵外而　天兮。據冥翳而哀鳴。鵰鶚競于貪婪兮。我脩絜以益榮。子有故于玄烏兮。歸母氏而後寍。占既吉而無悔兮。簡元辰而俶爿。旦余沐于清原兮。晞余髮于朝陽。漱飛泉之瀝液兮。咀石菌之流英。翾烏舉而魚躍兮。將往走乎八荒。過少皞之窮野兮。問三丘乎句芒。何道真之淳粹兮。去穢累而票經。登蓬萊而容與兮。鼇雖抃而不傾。留瀛洲而採芝兮。聊且以乎長生。憑歸雲而遐逝兮。夕余宿乎扶桑。吸青岑之玉醴兮。餐沆瀣以為糧。發昔夢于木禾兮。穀崑崙之高岡。朝吾行于暢谷兮。從伯禹于稽山。集群神之執玉兮。疾防風之食言。指長沙以邪徑兮。存重華乎南鄰。哀二妃之未從兮。甂儐處彼湘瀕。流以頫夫衡阿兮。睹有黎之圮墳。痛火正之無懷兮。託山陂以孤魂。愁蔚蔚以慕遠兮。越卬州而愉敖。躋曰中于昆吾兮。　炎天之所陶。揚芒熛而絳天兮。水沙沄而涌濤。溫風翕其增熱兮。　鬱邑其難聊。顝羈旅而無友兮。余安能乎留茲。顧金天而嘆息兮。吾欲往乎西嬉。前祝融使舉應兮。纚朱鳥以承旗。躔建木于廣都兮。拓若華而躊躇。超軒轅于西海兮。跨注氏之龍魚。聞此國之千歲兮。曾焉足以娛余。思九土之殊風兮。從蓐收而遂徂。欲神化而蟬蛻兮。朋精粹而為徒。蹶白門而東馳兮。云台行乎中野。亂弱水之潺湲兮。逗華陰之湍渚。號馮夷俾清津兮。櫂龍舟以濟子。會帝軒之未歸兮。悵相佯而延佇。呬河林之蓁蓁兮。偉關睢之戒女。黃靈詹而方命兮。摎天 \\n 張衡　三 \\n 其焉如。曰近信而遠疑兮。六藉闕而不書。神逵昧其難覆兮。疇克謨而從諸。牛哀病而成虎兮。雖逢昆其必噬。鱉令殪而尸亡兮。取蜀禪而引世。死生錯而不齊兮。雖司命其不晰。竇號行于代路兮。後膺祚而繁廡。王肆侈于漢庭兮。卒御[御當作銜]恤而絕緒。尉尨眉而郎潛兮。逮三葉而遘武。董弱冠而司　兮。設王隧而弗處。夫吉凶之相仍兮。恆反側而靡所。穆負天以悅牛兮。豈亂叔而幽主。文斷袪而忌伯兮。閹謁賊而寍后。通人闇于好惡兮。豈愛惑之能剖。擿讖而介[介當作戒]胡兮。備諸外而發內。或輦賄而違車兮。孕行產而為對。慎　顯于言天兮。占水火而妄誶。梁叟患夫黎丘兮。丁厥子而事刃。親所弟而弗識兮。矧幽冥之可信。毋綿攣以涬已兮。思百憂以自疢。彼天監之孔明兮。用棐忱而佑仁。湯蠲體以禱祈兮。蒙厖禠以拯人。景三慮以營國兮。熒惑次于它辰。魏顆亮以從理兮。鬼亢回以敝秦。咎繇邁而種德兮。德樹茂乎英六。桑末寄夫根生兮。卉既彫而已毓。有無言而不讎兮。又何往而不復。盍遠跡以飛聲兮。孰謂時之可蓄。仰矯首以遙望兮。魂　惘而無疇。偪區中之隘陋兮。將北度而宣遊。行積冰之磑磑兮。清泉沍而不流。寒風淒而永至兮。拂穹岫之騷騷。玄武縮于穀中兮。螣蛇蜿而自糾。魚矜鱗而并淩兮。鳥登木而失條。坐太陰之屏室兮。慨含欷而增愁。怨高陽之相寓兮。　顓頊之宅幽。庸織絡于四裔兮。斯與彼其何瘳。望寒門之絕垠兮。縱余　乎不周。迅飆潚其媵我兮。騖翩飄而不禁。趨谽　之洞穴兮。摽通淵之碄碄。經重陰乎寂寞兮。愍墳羊之潛深。追慌忽于地底兮。軼無形而上浮。出右密之闇野兮。不識蹊之所由。速燭龍令執炬兮。過鍾山而中休。瞰瑤谿之赤岸兮。弔祖江之見劉聘王毋于銀臺兮。羞玉芝以療飢。戴勝　其歡兮。又誚余之行遲。載太華之玉女兮。召洛浦之密妃。咸姣麗以蠱媚兮。璔嫮眼而娥眉。舒妙婧之纖腰兮。揚雜錯之 \\n 張衡　四 \\n 徽。離朱脣而微笑兮。顏的　以遺光。獻環琨與璵縭兮。由厥好以玄黃。雖色豔而賂美兮。志浩盪而不嘉。雙材悲于不納兮。並詠詩而清歌。歌曰。天地煙熅。百卉含蘤。鳴鶴交頸。睢鳩相和。處子懷春。精魂回移。如何淑明。忘我實多。將荅賦而不暇兮。爰整駕而亟行。瞻崑崙之巍巍兮。臨縈河之洋洋。伏靈龜以負坻兮。互螭龍之飛梁。登閬風之曾城兮。搆不死而為床。屑瑤縈以為　兮。　白水以為漿。抨巫咸以占夢兮。迺貞吉之元符。滋令德于正中兮。含嘉秀以為敷。既垂穎而顧本兮。爾要思乎故居。安和靜而隨時兮。姑純懿之所盧。戒庶寮以夙會兮。僉恭職而並迓。豐隆軯其震霆兮。列缺　其照夜。雲師　以交集兮。涷雨沛其灑塗。轙琱輿而樹葩兮。擾應龍以服略。百神森其備從兮。屯騎羅而星布。振余袂而就車兮。脩劍褐以低昂。冠咢咢其映蓋兮。佩綝纚以煇煌。僕夫儼其正策兮。八乘攄而超驤。氛旄溶以天旋兮。蜺旌飄而飛揚。撫軨軹而還睨兮。心灼藥其如湯。羨上都之赫戲兮。何迷故而不忘。左青琱以楗芝兮。左素威以司鉦。前長離使拂羽兮。委水衝乎玄冥。屬箕伯以函風兮。激淟涊而為清。曳雲旗之離離兮。鳴玉鸞之譻譻。涉清霄而升遐兮。浮蔑蒙而上征。紛翼翼以徐戾兮。焱回回其揚靈。叫帝閽使闢扉兮。覿天皇于瓊宮。聆廣樂之九奏兮。殿洩洩以彤彤。攷理亂于律鈞兮。意建始而思終。惟盤逸之無　兮。懼樂往而哀來。素撫弦而餘音兮。大容吟曰念哉。既防溢而靜志兮。迨我暇以翱翔。出紫宮之肅肅兮。集太微之閬閬。命王良掌策駟兮。踰高閣之鏘鏘。建罔車之幕幕兮。獵青林之芒芒。彎威弧之撥刺兮。射嶓冢之封狼。觀壁壘于北落兮。伐河鼓之磅硠。乘天潢之汎汎兮。浮雲漢之湯湯。倚招搖攝提以低回戮流兮。察二紀五緯之綢繆遹皇。偃蹇天矯　以連卷兮。雜沓叢　颯以方驤。戫汨颺戾沛以罔象兮。爛漫麗靡藐以迭　。淩驚雷之　磕兮。弄狂 \\n 張衡　五 \\n 電之淫裔。踰厖澒于宕冥兮。貫倒景而高厲。廓盪盪其無涯兮。乃今窮乎天外。據開陽而頫盼兮。臨舊鄉之暗藹。悲離居之勞心兮。情悁悁而思歸。魂眷眷而屢顧兮。馬倚輈而徘回。雖遨游以媮樂兮。豈愁慕之可懷。出閶闔兮降天塗。乘飆忽兮馳虛無。雲霏霏兮繞余輪。風眇眇兮震余旟。繽聯翩兮紛暗曖。倏眩眃兮反常閭。收疇昔之逸豫兮。卷淫放之遐心。脩初服之娑娑兮。長余珮之參參。文章渙以粲爛兮。美紛紜以從風。御六蓺之珍駕兮。遊道德之平林。結典籍而為罟兮。歐儒墨而為禽。玩陰陽之變化兮。詠雅頌之徽音。嘉曾氏之歸耕兮。慕歷陵之欽崟。共夙昔而不貳兮。固終始之所服也。夕惕若厲以省　兮。懼余身之未敕也。苟中情之端直兮。莫吾知而不恧。墨無為以凝志兮。與仁義乎消搖。不出戶而知天下兮。何必歷遠以劬勞。系曰。天長地久歲不留。俟河之清詆懷憂。願得遠度以自娛。上下無常窮六區。超踰騰躍絕世俗。飄颻神舉逞所欲。天不可階仙夫希。柏舟悄悄吝不飛。松喬高跱孰能離。結精遠遊使心攜。回志朅來從玄諆。獲我所求夫何思。（後漢張衡傳。又見文選。） \\n 西京賦 \\n 有憑虛公子者。心奓體　。雅好博古。學乎舊史氏。是以多識前代之載。言于安處先生曰。夫人在陽時則舒。在陰時則慘。此牽乎天者也。處沃土則逸。處瘠土則勞。此繫乎地者也。慘則　于驩。勞則褊于惠。能違之者寡矣。小必有之。大亦宜然。故帝者因天地以致化。兆人承上教以成俗。化俗之本。有與推移。何以覈諸。秦據雍而強。周即豫而弱。高祖都西而泰。光武處東而約。政之興衰。恆由此作。先生獨不見西京之事歟。請為吾子陳之。漢氏初都。在渭之涘。秦里其朔。實為咸陽。左有崤函重險桃林之塞。綴以二華。巨靈贔　。高掌遠蹠。以流河曲。厥跡猶存。右有隴坻之隘。隔閡華戎。岐梁汧雍。陳寶鳴雞在焉。于前則終南太一。隆崛崔崒。隱疄鬱律。連岡乎嶓冢。抱杜含鄂。 \\n 張衡　六 \\n 欱　吐鎬。爰有藍田珍玉。是之自出。于後則高陵平原。據渭踞涇。澶漫靡迤。作鎮于近。其遠則九嵕甘泉。涸陰沍寒。日北至而含凍。此焉清暑。爾乃廣衍沃野。厥田上上。實惟地之奧區神皋。昔者大帝說秦繆公而覲之。饗以鈞天廣樂。帝有醉焉。乃為金策。錫用此土。而龍蝦諸鶉首。是時也。並為強國者有六。然而四海同宅西秦。豈不詭哉。自我高祖之始入也。五緯相汁。以旅于東井。婁敬委輅。幹非其議。天啟其心。人惎之謀。及帝圖時。意亦有慮乎神祇。宜其可定以為天邑。豈伊不虔思于天衢。豈伊不懷歸于枌榆。天命不滔。疇取以渝。于是量徑輪。考廣袤。經城洫。營郭郛。取殊裁于八都。豈啟度于往舊。乃覽秦制。跨周法。狹百堵之側陋。增九筵之迫脅。正紫宮于未央。表嶢闕于閶闔。疏疽首以抗殿。狀巍峨以岌嶪。互雄虹之長梁。結棼橑以相接。蔕倒茄于藻井。披紅葩之狎獵。飾華榱與璧璫。流景曜之韡曄。雕楹玉　。繡栭雲楣。三階重軒。鏤檻文　。右平左磩。青瑣丹墀。刊層平堂。設切崖隒。坻崿鱗眴。械齴巉嶮。襄岸夷塗。脩路　險。重門襲固。姦宄是防。仰福帝居。陽曜陰藏。洪鐘萬鈞。猛虡趪趪。負筍業而餘怒。乃奮翅而騰驤。朝堂承東。溫調延北。西有玉臺。聯以昆德。嵯峨崨嶪。罔譏所則。若夫長年神僊。宣室玉堂。麒麟朱鳥。龍興含章。譬眾星之環極。叛赫戲以煇煌。正典路寢。用朝群辟。大夏耽耽。九戶開闢。嘉木樹庭。芳草如積。高門有閌。列坐金狄。內有常侍謁者。奉命當御。闌臺金馬。遞宿迭居。次有天祿石渠校文之處。重以虎威章溝嚴更之署。徼道外周。千盧內附。衛尉八屯。警夜巡晝。植鎩懸　。用戒不虞。後客則昭陽飛翔。增成合驩。蘭林披香。鳳皇鴛鸞。群窈窕之華麗。嗟內顧之所觀。故其館室　舍。采飾纖縟。　以藻繡。文以朱綠。翡翠火齊。絡以美玉。流懸黎之夜光。綴隨珠以為燭。金戺玉階。彤庭煇煇。珊瑚琳碧。瓀　璘彬。珍物羅生。煥若崑崙。雖厥裁之不廣。侈靡踰乎至 \\n 張衡　七 \\n 尊。于是銘陳之外。閣道穹隆。屬長樂與明光。徑北通乎桂宮。命般爾之巧匠。盡變態乎其中。後宮不移。樂不徙懸。門衛供帳。官以物辨。恣意所幸。下輦成燕。窮年忘歸。猶弗能偏。瑰異日新。殫所未見。惟帝王之神麗。懼尊卑之不殊。雖斯宇之既坦。心猶憑而未攄。思比象于紫微。恨阿房之不可盧。覛往昔之遺館。獲林光于秦餘。虎甘泉之爽塏。乃隆崇而弘敷。既新作于迎風。增露寒與儲胥。託喬基于山岡。直墆霓以高居。通天訬以竦峙。徑百常而莖擢。上辨華以交紛。下刻　其若削。翔鶤仰而不逮。況青鳥與黃雀。伏櫺檻而頫聽。聞雷霆之相激。柏梁既災。越巫陳方。建章是經。用厭火祥。營宇之制。事兼未央。轘闕竦以造天。若雙碣之相望。鳳騫翥于甍標。咸　風而欲翔。閶闔之內。別風嶕嶢。何工巧之瑰瑋。交綺豁以疏寮。干雲霧而上達。狀亭亭以苕苕。神明崛其特起。井幹疊而百增。跱遊極于浮柱。結重欒以相承。累層構而遂隮。望北辰而高興。消雰埃于中宸。集重陽之清澂。瞰宛虹之長鬐。察雲師之所憑。上飛闥而仰眺。正睹瑤光與玉繩。將乍往而未半。怵悼慄而慫兢。非都盧之經　。孰能超而究升。馺娑駘盪。燾奡桔桀。枍詣承光。睽罛庨豁。橧桴重棼。鍔鍔列列。反宇業業。飛檐。流景內照。引曜日月。天梁之宮。實開高闈。旗不脫扃。結駟方蘄。轢輻輕騖。容于一扉。長廊廣廡。途閣雲蔓。閈庭詭異。門千戶萬。重閨幽闥。轉相踰延。望　窱以徑廷。眇不知其所返。既乃珍臺蹇產以極壯。墱道邐倚以正東。似閬風之遐　。橫西洫而絕金墉。城尉不　柝而內外潛通。前開唐中。彌望廣潒。顧臨太液。滄池漭沆。漸臺立于中央。赫昈昈以弘敞。清淵洋洋。神山峨峨。列瀛州與方丈。夾蓬萊而駢羅。上林岑以壘嶵。下嶄巖以喦齬。長風激于別　。起洪濤而揚波。浸石菌于重涯。濯靈芝以朱柯。海若游于玄渚。鯨魚失流而蹉跨跎。于是采少君之端信。庶欒大之貞固。立修莖之仙掌。承雲表之清露。屑瓊藥以朝 \\n 張衡　八 \\n 飧。必性命之可度。美往昔之松喬。要羨門乎天路。想升龍于鼎湖。豈時俗之足慕。若歷世而長存。何遽營乎陵墓。徒觀其城郭之制。則旁開三門。參塗夷庭。方軌十二。街衢相經。廛里端直。甍宇齊平。北闕甲第。當道直啟。程巧致功。期不阤陊。木衣綈錦。土被朱紫。武庫禁兵。設在蘭錡。匪石匪董。疇能宅此。爾乃廓開九市。通闤帶　。旗亭五重。俯察百隧。周制大胥。今也惟尉。　貨方至。鳥集鱗卒。鬻者兼嬴。求者不匱。爾乃商賈百族。裨販夫婦。鬻良雜苦。蚩眩邊鄙。何必　于作勞。邪嬴優而足恃。彼肆人之男女。麗美奢乎許史。若夫翁伯濁質。張里之家。擊鐘鼎食。連騎相過。東京公侯。壯何能加。都邑游俠。張趙之倫。齊志無忌。擬跡田文。輕死重氣。結黨連群。實蕃有徒。其從如雲。茂陵之原。陽陵之朱。　悍虓豁。如虎如貙。睚眥薑芥。屍僵路隅。丞相欲以贖子罪。陽石汙而公孫誅。若其五縣遊麗辯論之士。街談巷議。彈射臧否。剖析毫釐。擘肌分理。所好生毛羽。所惡成創痏。郊甸之內。鄉邑殷賑。五都貨殖。既遷既引。商旅聯　。隱隱展展。冠帶交錯。方轅接軫。封畿千里。統以京尹。郡國宮館。百四十五。右極盩厔。并卷酆鄂。左暨河華。遂至虢土。上林禁苞。跨谷彌皁。東鼎湖。邪界細柳。掩長楊而聯五柞。繞黃山而款牛首。繚垣綿聯。四非餘里。植物斯生。動物斯止。眾鳥翩翻。群獸　騃。散似驚波。聚以京峙。伯益不能名。隸首不能紀。林麓之饒。于何不有。木則樅栝　柟。梓棫楩楓。嘉卉灌叢。蔚若鄧林。鬱棇薆薱。橚爽櫹參。吐葩颺榮。布葉垂陰。草則葴莎　蒯。薇蕨荔苀。王芻　臺。戎葵懷羊。莽　逢茸。彌皋被岡。蓧蕩敷衍。編町成篁。山谷原隰。泱漭無疆。迺有昆明靈沼。黑水玄阯。周以金堤。樹以柳紀。豫章珍館。揭焉中峙。牽牛立其左。織女處其右。日月于是乎出入。象扶桑與濛汜。其中則有黿鼉巨鱉。鱣鯉鱮鮦。鮪鯢鱨　。脩額短項。大口折鼻。詭類殊種。鳥則鷫鷞鴰鴇。賀鵝鴻 \\n 張衡　九 \\n 鶤。上春候來。季秋就溫。南翔衡陽。北棲雁門。奮隼歸鳧。沸卉軿訇。眾形殊聲。不可勝論。于是孟冬作陰。寒風肅殺。雨雪飄飄。冰霜慘烈。百卉具零。剛蟲搏摯。爾乃振天維。衍地絡。蕩川瀆。簸林薄。鳥畢駭。獸咸作。草伏木棲。寓居穴託。起彼集此。霍繹紛泊。在彼靈囿之中。前後無有垠鍔。虞人掌焉。為之營域。焚萊平場。柞木翦棘。罝百里。迒杜蹊塞。麀鹿麌麌。駢田偪仄。天子乃駕彫軫。六駿駮。戴翠帽。倚金較。璿弁玉纓。遺光鯈爚。建玄弋。樹招搖。棲鳴鳶。曳雲梢。弧旌枉矢。虹旃蜺旄。華蓋承辰。天畢前驅。千乘雷動。萬騎龍趨。屬車之簉。載獫　獢。匪唯翫好。乃有祕書。小說九百。本自虞初。從容之求。實俟實儲。于是蚩尢秉鉞。奮鬣被般。禁禦不若。以知神姦。螭魅魍魎。莫能逢旃。陳虎旅于飛廉。正壘壁乎上蘭。結部曲。整行伍。燎京薪。駴雷敼。縱獵徒。赴長莽。迾卒清候。武士赫怒。緹衣韎韐。睢盱拔扈。光炎燭天庭。囂聲震海浦。河渭為之波盪。吳嶽為之　堵。百禽　遽。騤瞿奔觸。喪精亡魂。失歸忘趨。投輪關輻。不邀自遇。飛罕潚箾。流鏑。矢不虛舍。鋋不苟躍。當足見蹍。值輪被轢。僵禽獘獸。爛若磧礫。但觀罝羅之所　結。竿殳之所揘畢。叉蔟之所　捔。徒搏之所撞　。白日未及移其晷。已獮其什七八。若夫游鷮高翬。絕阬踰斥。　兔聯猭。陵巒超壑。比諸東郭。莫之能獲。乃有迅羽輕足。尋景追括。鳥不暇舉。獸不得發。青骹摯于韝下。韓盧噬于　末。及其猛髬　。隅目高匡。威懾兕虎。莫之敢伉。迺使中黃之士。育獲之儔。朱鬕　髽。植髮如竿。袒裼戟手。奎踽盤桓。鼻赤象。圈巨　。攎狒猥。批窳狻。揩枳落。突棘藩。梗林為之靡拉。樸叢為之摧殘。輕銳僄狡　捷之徒。赴洞穴。探封狐。陵重巘。獵昆　。杪木末。擭獑猢。超殊榛。　飛鼯。是時後宮嬖人昭儀之倫。常亞千乘輿。慕賈氏之如皋。樂北風之同車。盤于游畋。其樂只且。于是鳥獸殫。目觀窮。遷延邪睨。集乎長楊之宮。息行夫。展車馬。收禽舉胔。數課眾寡。置互擺牲。頒賜獲 \\n 張衡　十 \\n 鹵。割鮮野饗。犒勤賞功。五軍六師。千列百重。酒車酌醲。方駕授饔。升觴舉燧。既釂鳴鐘。膳夫馳騎。察貳廉空。炙炰夥。清酟　。皇恩溥。洪德施。徒御悅。士忘罷。巾車命駕。右移。相羊乎五柞之館。旋憩乎昆明之池。登豫章。簡矰紅。蒲且發。弋高鴻。挂白鵠。聯飛龍。磻不特絓。往必加雙。于是命舟牧。為水嬉。浮鷁首。翳雲芝。垂翟葆。建羽旗。齊　女。縱櫂歌。發引和。校鳴葭。奏淮南。度陽阿。感河馮。懷湘娥。驚。憚蛟蛇。然後釣魴鱧。纚鰋　。摭紫貝。搏耆龜。搤水豹。馽潛牛。澤虞是濫。何有春秋。擿漻澥。搜川瀆。布九罭。設罣　。摷昆　。殄水族。遽　拔。蜃蛤剝。逞欲畋　。效獲麑　。摎蓼浶浪。乾池滌藪。上無逸飛。下無遺走。擭胎拾卵。蚳蝝盡取。取樂今日。遑恤我後。既定且寍。焉知傾陀。大駕幸乎平樂。張甲乙而襲翟被。攢珍寶之翫好。紛瑰麗以奓靡。臨迴望之廣場。程角觝之妙戲。烏獲扛鼎。都盧尋橦。衝狹鸞濯。胸突銛鋒。跳丸劍之揮霍。走索上而相逢。華嶽峨峨。岡巒參差。神木靈草。朱實離離。總會僊倡。戲豹舞罷。白虎鼓瑟。蒼龍吹箎。女蛾坐而長歌。聲清暢而蜲蛇。洪涯立而指麾。被毛羽之襳襹。度曲未終。雲起雪飛。初若飄飄。後遂霏霏。複陛重閣。轉石成雷。礔歷激而增響。磅磕象乎天威。巨獸百尋。是為曼延。神山崔巍。欻從背見。熊虎升而挐攫。猿狖超而高援。怪獸陸梁。大雀踆踆。白象行孕。垂鼻轔囷。海鱗變而成龍。狀蜿蜿以蝹蝹。含利颬颬。化為仙車。驪駕四鹿。芝蓋九葩。蟾蜍與龜。水人弄蛇。奇幻鯈忽。易貌分形。吞刀吐火。雲雺杳冥。畫地成川。流渭通涇。東海黃公。赤刀粵祝。冀厭白虎。卒不能救。挾邪作蠱。于是不售。爾乃建戲車。樹脩旃。倀僮程材。上下翩翻。突倒投而跟絓。譬隕絕而復聯。百馬同轡。騁足並馳。橦未之伎。態不可彌。彎弓射乎西羌。又顧發乎鮮卑。于是眾變盡。心酲醉。盤樂極。悵懷萃。陰戒期門。微行要屈。降尊就卑。懷璽藏紱。便旅[旅當作旄]閭閻。周觀郊遂。若神龍之變化。章后皇之為貴。然後歷 \\n 張衡　十一 \\n 掖庭。適驩館。損衰色。從嬿婉。促中堂之　坐。羽觴行而無筭。祕舞更奏。妙材騁伎。妖蠱豔夫夏姬。美聲暢于虞氏。始徐進而鸁形。似不任乎羅綺。嚼清商而卻轉。增嬋娟以此豸。紛縱體而迅赴。若驚鶴之群罷。振朱屣于盤樽。奮長袖之颯纚。要紹脩態。麗服颺菁。眳藐流眄。一顧傾城。展季桑門。誰能不營。列爵十四。競媚取榮。盛衰無常。唯愛所丁。衛后興于鬒髮。飛燕寵于體輕。爾乃逞志究欲。窮身極娛。鋻戒唐詩。他人是媮。自君作故。何禮之拘。增昭儀于婕妤。賢既公而又侯。許趙氏以無上。思致董于有虞。王閎爭于坐側。漢載安而不渝。高祖創業。繼體承基。暫勞永逸。無為而治。耽樂是從。何慮何思。多歷年所。二百餘期。徒以地沃野豐。百物殷阜。巖險周固。衿帶易守。得之者強。據之者久。流長則難竭。柢深則難朽。故奢泰肆情。馨烈彌茂。鄙生生乎三百之外。傳聞于未聞之者。曾砐彿其若夢。未一隅之能睹。此何與于殷人屢遷。前八而後五。居相圮耿。不常厥土。盤庚作誥。帥人以苦。方今聖上。同天號于帝皇。掩四海而為家。富有之業。莫我大也。徒恨不能以靡麗。為國華。獨儉嗇以齷齪。忘蟋蟀之謂何。豈欲之而不能。將能之而不欲歟。蒙竊惑焉。願聞所以辯之之說也。（文選。） \\n  \\n 　 \\n  \\n   \\n  "}
{"章节": "全後漢文卷五十三", "正文": "　 \\n 全後漢文卷五十三 \\n 　 \\n  \\n 烏程嚴可均校輯 \\n 張衡二 \\n 東京賦 \\n 安處先生于是似不能言。憮然有閒。乃莞爾而笑曰。若客所謂末學膚受。貴耳而賤目者也。苟有胸而無心。不能節之以禮。宜其陋今而榮古矣。由余以西戎孤臣。而悝繆公于宮室。如之何其以溫故而知新。研覈是非。近于此惑。周姬之末。不能厥政。政用多僻。始于宮鄰。卒于金虎。嬴氏搏翼。擇肉西邑。是時也。七雄並爭。競相高以奢麗。楚築章華于前。趙建叢臺于後。秦政利觜長距。終得擅場。思專其侈。以莫已若。迺搆阿房。起甘泉。結雲閣。冠南山。征稅盡。人力殫。然後收以太半之賦。威以參夷之刑。其遇民也。若薙氏之芟草。既蘊崇之。又行火焉。黔首。豈徒跼高天蹐厚地而已哉。乃救死于其 \\n 張衡　一 \\n 頸。敺以就役。唯力是視。百姓弗能忍。是用息肩于大漢。而欣戴高祖。高祖膺籙受圖。順天行誅。杖朱旗而建大號。所推必亡。所存必固。埽項軍于垓下。紲子嬰于軹塗。因秦宮室。據其府庫作洛之制。我則未暇。是以西匠營宮。目翫阿房。規摹踰溢。不度不臧。損之又損之。然尚過于周堂。觀者狹而謂之陋。帝已譏其泰而弗康。且高既受命建家。造我區夏矣。文又躬自菲薄。治致升平之德。武有大啟土宇。紀禪肅然之功。宣重威以撫和戎狄。呼韓來享。咸用紀宗存主。饗祀不輟。銘動开器。歷世彌光。今捨純懿而論爽德。以春秋所諱而為美談。宜無嫌于往初。故蔽善而揚惡。祗吾子之不知言也。必以肆奢為賢。則是黃帝合宮。有虞總期。固不如夏癸之瑤臺。殷辛之瓊室也。湯武誰革而用師哉。盍亦覽東京之事以自寤乎。且天子有道。守在海外。守位以仁。不恃隘害。苟民志之不諒。何云巖險與襟帶。秦負阻于二關。卒開項而受沛。彼偏據而規小。豈如宅中而圖大。昔先王之經邑也。掩觀九隩。靡地不營。土圭測景。不縮不盈。總風雨之所交。然後以建王城。審曲面勢。泝洛背河。左伊右瀍。西阻九阿。東門于旋。盟津達其後。太谷通其前。迴行道乎伊闕。邪徑捷乎轘轅。大室作鎮。揭以熊耳。底柱輟流。鐔以大岯。溫液湯泉。黑丹石輜。王鮪岫居。能鱉三趾。宓妃攸館。神用挺紀。龍圖授羲。龜書畀姒。召伯相宅。卜惟洛食。周公初基。其繩則直。萇弘魏舒。是廓是極。經途九軌。城隅九雉。度堂以筵。度室以几。京邑翼翼。四方所視。漢初弗之宅。故宗緒中圯。巨猾閒舋。竊弄神器。歷載三六。偷安天位。于時蒸民。罔敢或貳。其取威也重矣。我世祖忿之。乃龍飛白水。鳳翔參墟。授鉞四七。共工是除。欃槍旬始。群凶靡餘。區守乂寍。思和求中。睿哲玄覽。都茲洛宮。曰止曰時。昭明有融。既光厥武。仁洽道豐。登岱勒封。與黃比崇。逮至顯宗。六合殷昌。乃新崇德。遂作德陽。啟南端之特闈。立應門之將將。昭仁惠于崇 \\n 張衡　二 \\n 賢。抗義聲于金商。飛雲龍于春路。屯神虎于秋方。建象魏之兩觀。旌六典之舊章。其內則含德章臺。天祿宣明。溫飭迎春。壽安永寍。飛閣神行。莫我能形。濯龍芳林。九谷八溪。芙蓉覆水。秋蘭被涯。渚戲躍魚。淵游龜　。永安離宮。修竹冬青。陰池幽流。玄泉洌清。鵯鶋秋棲。鶻鵃春鳴。　鳩麗黃。關關嚶嚶。于南則前殿靈臺。龢驩安福。謻門曲榭。邪阻城洫。奇樹珍果。鉤盾所職。西登少華。亭候修敕。九龍之內。實曰嘉德。西南其戶。匪雕匪刻。我后好約。乃宴斯息。于東則洪池清蘌。淥水澹澹。內阜川禽。外豐葭菼。獻鱉蜃與龜魚。供蝸蠯與菱芡。其西則有平樂都場示遠之觀。龍雀蟠蜿。天馬半漢。瑰異譎詭。燦爛炳煥。奢未及侈。儉而不陋。規遵王度。動中得趣。于是觀禮。禮舉儀具。經始勿亟。成之不日。猶謂為之者勞。居之者逸。慕唐虞之茅茨。思夏后之卑室。乃營三宮。布教頌常。複廟重屋。八達九房。規天矩地。授時順鄉。造舟清池。惟水泱泱。左制辟雍。右立靈臺。因進距衰。表賢簡能。馮相觀祲。祈禠禳災。于是孟春元日。群后旁戾。百僚師師。于斯胥洎。藩國奉聘。要荒來質。具惟帝臣。獻琛執贄。當覲乎殿下者。蓋數萬以二。爾乃九賓重。臚人列。崇牙張。鏞鼓設。郎將司階。虎戟交鍛。龍輅充庭。雲旗拂霓。夏正三朝。庭燎晢晢。撞洪鐘。伐靈鼓。旁震八鄙。軯磕隱訇。若疾霆轉雷而激迅風也。是時稱警蹕已。下雕輦于東廂。冠通天。佩玉璽。紆皇組。要干將。負斧扆。次席紛純。左右玉几。而南面以聽矣。然後百辟乃入。司儀辨等。尊卑以班。璧羔皮帛之贄既奠。天子乃以三揖之禮禮之。穆穆焉。皇皇焉。濟濟正。信天下之壯觀也。乃羨公侯卿士。登自東除。訪萬機。詢朝政。勤恤民隱。而除其眚。人或不得其所。若已納之于隍。荷天下之重任。匪怠皇以寍靜。發京倉。散禁財。賚皇寮。逮輿臺。命膳夫以大饗。饔餼浹乎家陪。春醴惟醇。燔炙芬芬。君臣歡康。具醉熏熏。千品萬官。已事而踆。勤屢省。懋乾乾。清風協于玄德。淳化通于自然。憲先靈而齊軌。必三思 \\n 張衡　三 \\n 以顧愆。招有道于側陋。開敢諫之直言。聘丘園之耿絜。旅束帛之戔戔。上下通情。式宴且盤。及將祀天郊。報地功。祈福乎上玄。思所以為虔。肅肅之儀盡。穆穆之禮殫。以獻精誠。奉禋祀。曰允矣天子者也。乃整法服。正冕帶。珩紘綖玉笄綦會。火龍黼黻。藻繂鞶厲。結飛雲之祫輅。樹翠羽之高蓋。建辰旒之太常。紛焱悠以容裔。六玄虯之弈弈。齊騰驤而沛艾。龍輈華轙。金錟鏤錫。方釳左纛。鉤膺玉瓖。鑾聲噦噦。和鈴鉠鉠。重輪貳轄。疏轂飛軨。羽蓋威蕤。葩瑵曲莖。順時服而設副。咸龍旂而繁纓。立戈迤戛。農輿輅本[本當作木]。屬車九九。乘軒並轂。　弩重旃。朱旄青屋。奉引既畢。先輅乃發。鸞旗皮軒。通帛綪　。雲罕九斿。闟戟轇轕髶髦被繡。虎夫戴鶡。駙承華之蒲梢。飛流蘇之騷殺。總輕武于後陳。秦嚴鼓之嘈　。戎士介而揚揮。戴金鉦而建黃鉞。清道案列。天行星陳。肅肅習習。隱隱轔轔。殿未出乎城闕。　已反乎郊軫。盛夏后之致美。爰敬恭于明神。爾乃孤竹之管。雲和之瑟。雷鼓。六變既畢。冠華秉翟。列舞八佾。元祀惟稱。群望咸秩。颺槱燎之炎煬致高煙乎太一。神歆馨而顧德。祚靈主以元吉。然後宗上帝于明堂。推光武以作配。辯方位而正則。五精師而來摧。尊赤氏之朱光。四靈懋而允懷。于是春秋改節。四時迭代。蒸蒸之心。感物曾思。躬追養于廟祧。奉蒸嘗與禴祠。物牲辯省。設其楅衡。毛炰豚胉。亦有和羹。滌濯靜嘉。禮儀孔明。萬舞奕奕。鍾鼓喤喤。靈祖皇考。來顧來饗。神具醉止。降福穰穰。及至農祥晨正。土膏脈起。乘鑾輅而駕蒼龍。介馭閒以剡耜。躬三推于天田。脩帝籍之千畝。供禘郊之粢盛。必致思乎勤已。兆民勸于疆場。感懋力以耘耔。春日載陽。合射辟雍。設業設虡。宮懸金鏞。　鼓路　。樹羽幢幢。于是備物。物有其容。伯夷起而相儀。后夔坐而為工。張大侯。制五正。設三乏。厞司旌。并夾既設。儲乎廣庭。于是皇輿夙駕。　于東階以須。消啟明。埽朝霞。登天光于扶桑。天子乃 \\n 張衡　四 \\n 撫玉輅。時乘六龍。發鯨魚。鏗華鍾。大丙弭節。風后陪乘。攝提運衡。徐至于射宮。禮事展。樂物具。王夏闋。騶虞奏。決拾既次。彫弓斯彀。達餘萌于暮春。昭誠心以遠喻。進明德而崇業。滌號餮之貪欲。仁風衍而外流。誼方激而遐騖。日月會于龍　。恤民事之勞疚。因休力以息勤。致歡忻于春酒。執鑾刀以袒割。奉觴豆于國叟。降至尊以訓恭。送迎拜乎三壽。敬慎威儀。示民不偷。我有嘉賓。其樂愉愉。韾教布濩。盈溢天區。文德既昭。武節是宣。三農之隙。曜威中原。歲惟仲冬。大閱西園。虞人掌焉。先期戒事。悉率百禽。鳩諸靈囿。獸之所同。是謂告備。乃御小戎。撫輕軒。中畋四牡。既佶且閑。戈矛若林。牙旗繽紛。迄上林。結徒營。次和樹表。司鐸受鉦。坐作進退。節以軍聲。三令五申。示戮斬牲。陳師鞠旅。教達禁成。火列具舉。武士星敷。鵝鸛魚麗。箕張翼舒。軌塵掩迒。匪疾匪徐。馭不詭遇。射不翦毛。升獻六禽。時膳四膏。馬足未極。輿徒不勞。成禮三敺。解罘放麟。不窮樂以訓儉。不殫物以昭仁。慕天乙之弛罟。因教祝以懷民。儀姬伯之渭陽。失熊罷而獲人澤浸昆蟲。威振八寓[寓當作　]好樂無荒。允文允武。薄狩于敖。既璅璅焉。岐陽之蒐。又何足數。爾乃卒歲大儺。毆除群厲。方相秉鉞。巫覡操茢。侲子萬童。丹首玄製。桃孤棘矢。所發無臬。飛礫雨散。剛癉必獘。煌火馳而星流逐赤疫于四裔。然後淩天池。絕飛梁。捎魑魅。斮獝狂斬蜲蛇。腦方良。囚耕父于清泠。溺女魃于神潢。殘夔魖與罔像。殪野仲而殲游光。八靈為之震慴。況鬾蜮與畢方。度朔作梗。守以鬱壘。神荼副焉。對操索葦。目察區陬。司執遺鬼。京室密清。罔有不韙。于是陰陽交和。庶物時育。卜征考祥。終然允淑。乘輿巡乎岱嶽。勸稼穡于原陸。同衡律而壹軌量。齊急舒于寒燠。省幽明以黜陟。乃反　而迴復。望先帝之舊墟。慨長思而懷古。俟閶風而西遐。致恭祀乎高祖。既春游以發生。啟諸蟄于潛戶。度秋豫以收成。觀豐年之多稌。嘉田畯 \\n 張衡　五 \\n 之菲懈。行致賚于九扈。左瞰暘谷。右睨玄圃。眇天末以遠期。規萬世而大摹。且師歸來以釋勞。膺多福以安悆。總集瑞命。備致嘉祥。圉林氏之騶虞。擾澤馬與騰黃。鳴女床之鸞鳥。舞丹穴之鳳皇。植華平于春輔。豐朱草于中唐。惠風廣被。澤洎幽荒。北燮丁令。南諧越裳。西包大秦。東過樂浪。重舌之人九譯。僉稽首而來王。是以論其遷邑易京。則同規乎殷盤。改奢即儉。則合美乎斯于。登封降禪。則齊德乎黃軒。為無為。事無事。永有民以孔安。遵節儉。尚素樸。思仲尼之克已。履老氏之常足。將使心不亂其所在。目不見其可欲。賤犀象。簡珠玉。藏金于山。抵譬于谷。翡翠不裂。玳瑁不蔟。所貴惟賢。所寶惟穀。民云末而反本。感懷忠而抱愨。于斯之時。海內同悅。曰吁。漢帝之德。侯其褘而。蓋蓂莢為難蒔也。故曠世而不覿。惟我后能殖之。以至和平。方將數諸朝階。然則道胡不懷。化胡不柔。聲與風翔。澤從雲游。萬物我賴。亦又何求。德寓天覆。輝烈光燭。狹三王之。軼五帝之長驅。踵二皇之遐武。誰謂駕遲而不能屬。東京之懿未罄。值余有犬馬之疾。不能究其精詳。故粗為賓言其梗。既　如此。若乃流遁忘反。放心不覺。樂而無節。後離其戚。一言幾于喪國。我未之學也。且夫挈缾之智。守不假器。況纂帝業而輕天位。瞻仰二祖。厥庸孔肆。常翹翹以危懼。若乘奔而無轡。白龍魚服。見困豫且。雖萬乘之無懼。猶怵惕于一夫。終日不離其輜重。獨微行其焉如。夫君人者。黈纊塞耳。車中不內顧。珮以制容。鑾以節塗。行不變玉。駕不亂步。卻走馬以糞車。何惜騕　與飛兔。方其用財取物。常畏生類之殄也。賦政任役。當畏人力之盡也。取之以道。用之以時。山無槎　。畋不　胎。草木蕃廡。鳥獸阜滋。民忘其勞。樂輸其財。百姓同于饒衍。上下共其雍熙。洪恩素蓄。民心固結。執誼顧主。夫懷貞節。忿姦慝之干命。怨皇統之見替。玄謀設而陰行。合二九而成　。登聖皇于天階。章漢祚之有秩。若此故王業可樂焉。 \\n 張衡　六 \\n 今公子苟好勦民以媮樂。忘民怨之為仇也。好殫物以窮寵。忽下叛而生憂也。夫水所載舟。亦所以覆舟。堅冰作于履霜。尋木起于櫱栽。昧旦丕顯後世猶怠。況初制于甚泰。服者焉能改裁。故相如壯上林之觀。揚雄騁羽獵之辭。雖系以隤牆填塹。亂以收罝解罘。卒鷡補于風規。祗以昭其愆尢。臣濟奓以陵君。忘經國之長基。故函谷擊析于東西。朝顛覆而莫持。凡人心是所學。體安所習。鮑肆不知其　。翫其所以先入。咸池不齊度于　咬。而眾聽或疑。能不惑者其唯子野乎。客既醉于大道。飽于文義。勸德畏戒。喜懼交爭。罔然若酲。朝罷夕倦。奪氣褫魄之為者。忘其所以為談。失其所以為夸。良久乃言曰。鄙哉予乎。習非而遂迷也。蟄見指南于吾子。若僕所聞。華而不實。先生之言。信而有徵。鄙夫寡識。而今而後。乃知大漢之德馨。咸在于此。昔常恨三墳五典既泯。仰不睹炎帝帝魁之美。得聞先生之餘論。則大庭氏何以尚茲。走雖不敏庶斯達矣。（文選。） \\n 南都賦 \\n 於顯樂都。既麗且康。陪京之南。居漢之陽。割周楚之豐壤。跨荊豫而為疆。體爽塏以閑敞。紛郁郁其難詳。爾其地勢則武闕關其西。桐柏揭其東。流滄浪而為隍。廓方城而為墉。湯谷涌其後。淯水盪其胸。推淮引湍。三方是通。其寶利珍怪。則金彩玉璞。隨珠夜光。銅錫鈆鍇。赭堊流黃。綠碧紫英。青雘丹粟。太一餘糧。中黃穀玉。松子神陂。赤靈解角。耤父揚光于清泠之淵。游女弄珠于漢皋之曲。其山則崆　嶱嵑。嵣　寮刺。岝　嶵嵬。嶔巇屹　。幽谷嶜岑。夏含霜雪。戒峮嶙而纚連。或豁爾而中絕。鞠巍巍其隱天。俯而觀乎雲霓。若夫天封大狐。列仙之陬。上平衍而曠蕩。下蒙籠而崎嶇。　坻而成甗。谿壑錯繆而盤紆。芝房菌蠢生其隈。玉膏滵溢流其隅。崑崙無以奓。閬風不能踰。其木則檉松楔　。槾柏杻橿。楓柙櫨櫪。帝女之桑。楈枒栟櫚。秧柘檍檀。結根竦平。垂條嬋媛。布綠葉之萋萋。敷華　之蓑蓑。玄雲合而重陰。 \\n 張衡　七 \\n 谷風起而增哀。攢立叢駢。青冥盰瞑。杳藹蓊鬱于谷底。森而刺天。虎豹黃熊游其下。穀玃猱　戲其巔。鸞鸑鵷鶵翔其上。騰猿飛蠝棲其閒。其竹則籦籠　篾。篠簳箛箠。緣延坻阪。澶漫陸離。阿那蓊茸。風靡雲披。爾其川瀆則滍澧藻濜。發源巖穴。潛　洞出。沒滑瀎潏。布濩漫汗。漭沆洋溢。摠括趨欱。箭馳風疾。流湍投濈。砏汃輣軋。長輸遠逝。漻淚淢汨。其水蟲則有蠳龜鳴蛇。潛龍伏螭。　鱣鰅　。黿鼉鮫　。巨蚌函珠。駮瑕委蛇。于其陂澤則有鉗盧玉池。赭陽東陂。貯水渟洿。互望無涯。其草則藨苧蘱莞。將蒲蒹葭。藻茆菱茨。芙蓉含華。從風發榮。斐披芬葩。其鳥則有鶵鴦鵠鷖。鴻鴇鴐鵝。　鶂鷿鶙。鷫鷞　鸕。嚶嚶和鳴。澹淡隨波。其水則開竇灑流。浸彼稻田。溝澮脈連。隄塍相輑。朝雲不興。而潢潦獨臻。決渫則暵。為溉為陸。冬稌夏穱。隨時代熟。其原野則有桑漆麻苧。菽麥稷黍。百穀蕃廡。翼翼與與。若其園圃則有蓼蕺蘘荷。諸蔗薑翻。菥蓂芋瓜。乃有櫻梅山柿。侯桃梨栗。梬棗若留。穰橙鄧橘。其香草則有薜荔蕙若。藢蕪蓀萇。晻曖蓊蔚。含芬吐芳。若其廚膳則有華薌重秬。滍皋香　。歸雁鳴鵽。黃稻　魚。以為芍藥。酸甜滋味。百種千名。春卵夏筍。秋韭冬菁。蘇蔱紫薑。拂徹羶腥。酒則九醞甘醴。十旬兼清。醪敷徑寸。浮蟻若漭。其甘不爽。醉而不酲。及其　宗綏族。禴祠蒸嘗。以速遠朋。嘉賓是將。楫讓而升。宴于蘭堂。珍羞琅玕。充溢圓方。琢琱狎獵。金銀琳琅。侍者蠱媚。巾　鮮明。被服雜錯。履躡華英。儇才齊敏。受爵傳　。獻酬既交。率禮無違。彈琴擫籥。流風徘徊。清角發徵。聽者增哀。客賦醉言歸。主稱露未晞。接歡宴于日夜。終愷樂之公儀。于是暮春之禊。元已之辰。方軌齊軫。祓于陽瀕。朱帷連綱。曜野映雲。男女姣服。駱驛繽紛。致飾程蠱。偠紹便娟。微眺流睇。蛾眉連卷。于是齊僮唱兮列趙女。坐南歌兮起鄭舞。白鶴飛兮繭曳緒。修袖繚繞而滿庭。羅　躡蹀而容與。翩綿其若絕。 \\n 張衡　八 \\n 眩將墜而復舉。翹遙遷延。蹁躚。結九秋之增傷。怨西荊之折盤。彈箏吹笙。更為新聲。寡婦悲吟。　雞哀鳴。坐者悽欷。蕩魂傷精。于是群士放逐。馳乎沙場。騄驥齊鏣。黃閒機張。足逸驚飆。鏃析毫芒。俯貫魴鱮。仰落雙鶬。魚不及竄。鳥不暇翔。爾乃撫輕舟兮浮清池。亂北渚兮揭南涯。汰瀺灂兮船容裔。陽侯澆兮掩鳧鷖。追水豹兮鞭。憚夔龍兮怖蛟螭。于是日將逮昏。樂者未荒。收驩命駕。分背迴塘。車雷震而風厲。馬鹿超而龍驤。夕暮言歸。其樂難忘。此乃游觀之好。耳目之娛。未睹其美者。焉足稱舉。夫南陽者。真所謂漢之舊都者也。遠世則劉后甘厥龍醢。視魯縣而來遷。奉先帝而追孝。立唐祀乎堯山。固靈根于夏葉。終三代而始蕃。非純德之宏圖。孰能揆而處旃。近則考侯思故。匪居匪寍。穢長沙之無樂。歷江湘而北征。曜朱光于白水。會九世而飛榮。察茲邦之神偉。啟天心而寤靈。于其宮室則有園盧舊宅。隆崇崔嵬。御房穆以華麗。連閣煥其相徽。聖皇之所逍遙。靈祇之所保綏。章陵鬱以青蔥。清廟肅以微微。皇祖歆而降福。彌萬祀而無衰。帝王臧其擅善。詠南音以顧懷。且其君子弘懿明叡。允恭溫良。容止可則。出言有章。進退屈伸。與時抑揚。方今天地之睢刺。帝亂其政。豺虎肆虐。真人革命之秋也。爾其則有謀臣武將。皆能攫戾執猛。破堅摧剛。排楗陷扁。蹴蹈咸陽。高祖階其塗。光武攬其英。是以關門反距。漢德久長。及其云危乘安。視人用遷。周召之儔。據鼎足焉。以庀王職。縉紳之倫。經綸訓典。賦納以言。是以朝無闕政。風烈昭宣也。于是乎鯢齒眉壽鱊背之叟。皤皤然被黃髮者。喟然相與歌曰。望翠華兮葳蕤。建太常兮裶裶。駟飛龍兮騤騤。振和鸞兮京師。總萬乘兮徘徊。按平路兮來歸。豈不思天子南巡之辭者哉。遂作頌曰。皇祖止焉。光武起焉。據彼河洛。統四海焉。本枝百世。位天子焉。永世克孝。懷桑梓焉。真人南巡。睹舊里焉。（文選。） \\n 張衡　九 \\n 定情賦 \\n 夫何妖女之淑麗。光華豔而秀容。斷當時而呈美。冠朋匹而無雙。歎曰。大火流兮草蟲鳴。繁霜降兮草木零。秋為期兮時已征。思美人兮愁屏營。（蓺文類聚十八。） \\n 思在面為鉛華兮。患離塵而無光。（文選洛神賦注。） \\n 歸田賦 \\n 遊都邑以永久。無明略以佐時。徒臨川以羨魚。俟河清乎未期。感蔡子之慷慨。從唐生以　疑。諒天道之微昧。追漁父以同嬉。超埃塵以遐逝。與世事乎長辭。于是仲春令月。時和氣清。原隰鬱茂。百草滋榮。王睢鼓翼。鶬鶊哀鳴。交頸頡頏。關關嚶嚶。于焉逍遙。聊以娛情。爾乃龍吟方澤。虎嘯山丘。仰飛纖繳。俯釣長流。觸矢而獘。貪餌吞鉤。落雲閒之逸禽。懸淵沈之魦鰡。于時曜靈俄景。係以望舒。極般遊之至樂。雖日夕而忘劬。感老氏之遺誡。將迴駕乎蓬盧。彈五弦之妙指。詠周孔之圖書。惲翰墨以奮藻。陳三皇之軌模。苟縱心于物。安知榮辱之所如。（文選。蓺文類聚三十六。） \\n 舞賦（并序） \\n 昔客有觀舞于淮南者。美而賦之曰。 \\n 音樂陳兮旨酒施。擊鼉鼓兮吹參差。叛淫衍兮漫陸離。于是飲者皆醉。日亦既吳。美人興而將舞。乃修容而改服。襲羅穀而雜錯。申綢繆以自飾。拊者啾其齊列。般鼓煥以駢羅。抗修袖以翳面兮。展清聲而長歌。歌曰。驚雄逝兮孤雌翔。臨歸風兮思故鄉。搦纖腰而互折。傾倚兮低昂。增芙蓉之紅華兮。光的　以發揚。騰嫮目以顧眄。眸爛爛以流光。連翩駱驛。乍續乍絕。裾似（文選注作若。）飛燕。袖（文選注作袂。）如迴雪。徘徊相侔。□□□□提若霆震。閃（文選注作　。）若電滅。蹇兮宕往。　兮中輒。于是紛黛施兮玉質粲。珠簪挻兮緇髮亂。然后整笄攬髮。被纖垂縈。同服駢奏。合體齊聲。進退無差。若影追形。（蓺文類聚四十。初學記十五。御覽三百八十五。又略見文選潘岳射雉賦注。陸機為顧彥先贈婦詩注。） \\n 張衡　十 \\n 歷七盤而蹝躡。（後漢邊讓傳注。文選舞賦注。陸機日出東南隅行注。鮑照數詩注。御覽五百七十四。） \\n 含清哇而吟詠。若離鴻鳴姑邪。（文選琴賦注。七命注。） \\n 既娛心以悅目。（文選陸機演連珠注。） \\n 且夫九德之歌。九韶之舞。化如凱風。澤譬時雨。移風易俗。混一齊楚。以祀則神祇來格。以饗則賓主樂胥。方之于此。孰者為優。（初學記十五。又略見文選笙賦注。） \\n  \\n 　 \\n  \\n   \\n  "}
{"章节": "全後漢文卷五十四", "正文": "　 \\n 全後漢文卷五十四 \\n 　 \\n  \\n 烏程嚴可均校輯 \\n 張衡三 \\n 羽獵賦 \\n 皇上感天威之慘烈。思太昊之觀虞。虞人　林麓而廓菜藪。翦荊梓而夷榛株。于是鳳皇獻歷。太僕駕具。蚩尢先驅。雨師清路。山靈護陳。方神蹕御。羲和奉轡。弭節西征。翠蓋葳蕤。鸞鳴瓏玲。山谷為之澹淡。丘陵為之簸傾。于是皇輿綢繆。遷延容與。抗天津于伊洛。敻遙集乎南圃。大詔獵者。競逐長驅。輕車飆厲。（文選廣絕交論颯沓鱗萃注引作輕車颯沓。）羽騎電騖。霧合雲集。波流雨注。馬蹂麋鹿。輪疄雉兔。弓不妄彎。弩不虛舉。鳥驚絓羅。獸與矢遇。（蓺文類聚六十六。初學記二十二。） \\n 乘瑤珠之雕軒。建輝天之華旗。（御覽八百九。） \\n 風颯颯其扶輪。（文選魏文帝芙蓉池作詩注。） \\n 張衡　一 \\n 開閶闔兮坐紫宮。（文選陸機漢高祖功臣頌注。） \\n 扇賦 \\n 寤茲竹以成扇。乃畫象而造儀。惟規上而矩下。播采爛以雜施。（北堂書鈔一百三十四。） \\n 憺舟口以尋弱。隨俯仰而成形。（同上。） \\n 髑髏賦 \\n 張平子將遊目于九野。觀化乎八方。星回日運。鳳舉龍驤。南遊赤野。北陟幽鄉。西經昧谷。東極扶桑。于是季秋之辰。微風起涼。聯回軒駕。左翔右昂。步馬于疇阜。逍遙乎陵岡。顧見髑髏。季于路旁。下居淤壤。上負玄霜。平子悵然而問之曰。子將并糧推命。以夭逝乎。本喪此土。流遷來乎。為是上智。為是下愚。為是女人。為是丈夫。子是肅然有靈。但聞神響。不見其形。荅曰。吾宋人也。姓莊名周。游心方外。不能自修。壽命終極。來此玄幽。公子何以問之。對曰我欲告之于五岳。禱之于神祇。起子素骨。反子四肢。取耳北坎。求目南離。使東震獻足。西坤授腹。五內皆還。六神盡復。子欲之不乎。髑髏曰。公子之言殊難也。死為休息。生為役勞。冬水之凝。何如春冰之消。榮位在身。不亦輕于塵毛。飛風曜景。秉尺持刀。（二語從文選郭泰機贈傅咸詩注補。又陸機從軍行注作飛鋒。）巢許所恥。伯成所逃。況我已化。與道逍遙。離朱不能見。子野不能聽。堯舜不能賞。桀紂不能刑。虎豹不能害。劍戟不能傷。與陰陽同其流。與元氣合其樸。以造化為父母。以天墬為床褥。以雷電為鼓扇。以日月為燈燭。以雲漢為川池。以星宿為珠玉。合體自然。無情無欲。澄之不清。渾之不濁。不行而至。不疾而速。于是言卒響絕。神光除滅。顧盼發軫。乃命僕夫。假之以縞巾。衾之以玄塵。為之傷涕。酬[酬當作酹]于路濱。（古文苑。蓺文類聚十七。初學記十四。御覽三百七十四。又略見文選顏延之五君詠注。郭泰機贈傳咸詩注。） \\n 張衡　二 \\n 冢賦 \\n 載輿載步。地勢是觀。降此平土。陟彼景山。一升一降。乃心斯安。爾乃隳巍山。平險陸。刊藂林。鑿盤石。起峻壟。構大　。高岡冠其南。平原承其北。列石限其壇。羅竹籓其域。系以脩　。洽以溝瀆。曲折相連。迤靡相屬。乃樹靈木。靈木戎戎。繁霜峨峨。匪雕匪琢。周旋顧盼。亦各有行。乃相厥宇。乃立厥堂。直之以繩。正之以日。有覺其材。以構玄室。奕奕將將。崇棟廣宇。在冬不涼。在夏不暑。祭祀是居。神明是處。脩　之際。亦有掖門。掖門之西。十一餘半。下有直渠。上有平岸。舟車之道。交通舊館。寒淵慮弘。存不忘亡。恢厥廣壇。祭我兮子孫宅兆之形。規矩之制。希而望之方以麗。踐而行之巧以廣。幽墓既美。鬼神既寍。降之以福。于以之平。如春之卉。如日之升。（古文苑。蓺文類聚四十。初學記十四。） \\n 鴻賦（序） \\n 南寓衡陽。避初[初當作祁]寒也。若其雅步清音。遠心高韻。鵷鸞已降。罕見其儔。而鍛翮牆陰。偶影獨立。唼味[味當作　]　粺。雞鶔為伍。不亦傷乎。子五十之年。忽焉已至。永言身事。慨然其多緒。乃為之賦。聊以息[息當作自]慰。（御覽九百十九。） \\n 東巡誥 \\n 惟二月初吉。帝將狩于岱嶽。展義省方。觀風設教。丙寅朏。率群賓。備法駕。以祖于東門。乙酉。觀禮于魯而休齊焉。已丑。屆于靈宮。是日也。有鳳雙集于臺。壬辰。祀上帝于明堂。帝曰。咨。于不[于不之于當作予]材。為天地主。慄慄翹翹。百僚萬幾。必之謂矣。孰朕之勞。上帝有靈。不替朕命。誕敢不祇承。凡庶與祭于壇墠之位者。曰懷爾邦君。實願先帝。載厥大宗。以左右朕躬。群臣曰。帝道橫被。旁行海表。一人有韙。萬民賴之。從巡助祭者。茲惟嘉瑞。乃歌曰。皇皇者鳳。通玄知時。萃于山趾。與帝邀期。吉事有祥。惟漢之祺。帝曰。朕不敢當。亦不敢蔽天之吉命。（蓺文類聚三十九。初學記十三。御覽五百三十七。） \\n 張衡　三 \\n 陽嘉二年京師地震對策 \\n 臣聞政善則休祥降。政惡則咎徵見。苟非聖人。或有失誤。昔成王疑周公。而大風拔樹木。開金縢而反風至。天人之應。速于影響。故周詩曰。無曰高高在上。日監在茲。閒者京都地震。雷電赫怒。夫動靜無常。變改正道。則有奔雷土裂之異。自初舉孝廉。迄今二百歲矣。皆先孝行。行有餘力。始及文法。辛卯詔。以能宣章句奏案為限。雖有至孝。猶不應科。此棄本而就末。曾子長于孝。然實魯純。文學不若游夏。政事不若冉季。今欲使一人兼之。苟外可觀。內必有闕。則違選舉孝廉之制矣。且郡國守相。割符寍境為大臣。一旦免黜十有餘人。吏民罷于送迎之役。新故交際。公私放濫。或臨政蒞民。為百姓取便。而以小過免之。是為奪人父母。使嗟號也。又察選舉。一任三府。臺閣秘密。振暴于外。貨賄多行。人事流通。令真偽渾淆。昏亂清朝。此為下陵上替。分威共德。災異之興。不亦宜乎。易不遠復。論不憚改。朋友交接。且不宿過。況于帝王。承天理物。以天下為公者乎。中閒以來。妖星見于上。震烈著于下。天誡詳矣。可為寒心。明者消禍于未萌。今既見矣。修政恐懼。則轉禍為福矣。（袁宏後漢紀十八。） \\n 水者五行之首。滯而逆流者。人君之恩。不能下及。而教逆也。潛潭巴曰。水逆者。反命也。宜修德以應之。（續漢五行志三注補引敦煌實錄張衡對策。） \\n 表奏日蝕 \\n 今年三月。朔方覺日蝕。此郡懼有兵患。臣愚以為可敕北邊須塞郡縣。明烽火。遠　候。深藏固閉。無令穀畜外露。（續漢五行志六陽嘉四年注補。） \\n 表求合正三史 \\n 臣伏見陛下思光先緒。以典籍為本。而史書枝別條異。不同一貫。建武以來。新裁未就。（初學記二十一。） \\n 臣仰幹史職。敢徼官守。竊貪成訓。自忘頑愚。願得專于東觀。畢力于紀記。竭思于補闕。俾有漢休烈。比久長于天地。並光明于日月。昭示萬嗣。永榮不朽也。（後漢張衡傳注引衡表。） \\n 張衡　四 \\n 上順帝封事 \\n 臣竊見京師為害。兼所及民多病死。死有滅戶。人人恐懼。朝廷燋心。以為至憂。臣官在于攷變禳災。思任防救。未知所由。夙夜征營。臣聞國之大事在祀。祀莫大于郊天奉祖。方今道路流言。僉曰孝安皇帝南巡路崩。從駕左右行慝之臣。欲徵諸國王子。故不發喪。衣車還宮。偽遺大臣。並禱請命。臣處外治。不知其審然尊靈見罔。豈能無怨。且凡夫私小有不蠲。猶為譴謫。況以太穢。用禮郊廟。孔子曰。曾謂泰山。不如林放乎。天地明察。降禍見災。乃其理也。又閒者有司正以冬至之後。奏開恭陵神道。陛下至孝。不忍距逆。或發冢移尸。月令仲冬。土事無作。慎無發蓋。及起大眾。以固而閉。地氣上泄。是謂發天地之房。諸蟄則死。民必疾疫。又隨以喪。厲氣未息。恐其殆此二年。欲使知過改悔。五行傳曰。六　作見。若時共禦。帝用不差。神則不怒。萬福乃降。用章于下。臣愚以為可使公卿處議。所以陳術改迥。取媚神祇。自求多福也。（續漢五行志注補。） \\n 上疏陳事 \\n 伏惟陛下宣哲克明。繼體承天。中遭傾覆。龍德泥蟠。今乘雲高躋。磐桓天位。誠所謂將隆大任。必先倥　之也。親履艱難者知下情。備經儉[儉當作險]易者達物偽。故能一貫萬機。靡所疑惑。百揆允當。庶績咸熙。宜獲福祉神祇。受譽黎庶。而陰陽未和。災眚屢見。神明幽遠。冥鋻在慈。福仁禍淫。景響而應。因德降休。乘失致咎。天道雖遠。吉凶可見。近世鄭蔡江樊。周廣王聖。皆為效矣。故恭儉畏忌。必蒙祉祚。奢淫滔慢。鮮不夷戮。前事不忘。後事之師也。夫情勝其性。流遯忘反。豈唯不肖。中才皆然。苟非大賢。不能見得思義。故積惡成釁。罪可解也。向使能瞻前顧後。援鏡自戒。則何陷于凶患乎。貴寵之臣。眾所屬仰。其有愆尢。上下知之。褒美譏惡。有心皆同。故怨 \\n 張衡　五 \\n 讟溢乎四海。神明降其禍辟也。傾[傾當作頃]年雨常不足。思求所失。則洪範所謂僭恆暘若者也。懼群臣奢侈。　踰典式。自下逼上。用速咎徵。又前年京師。地震土裂。裂者威分。震者人擾也。君以靜唱。臣以動和。威自上出。不趣于下。禮之正也。竊懼聖思厭倦。制不專已。恩不忍割。與眾共威。威不可分。德不可共。洪範日。臣有作威作福玉食。害干而家。凶于而國。天鋻孔明。雖疏不失。災異示人。前後數矣。而未見所革。以復往悔。自非聖人。不能無過。顧陛下思惟所以。稽古率舊。勿令刑德八柄。不由天子。（袁宏紀作天斷。）若恩從上下。事依禮制。禮制脩則奢僭息。事合宜則無凶咎。然後神望允塞。災消（袁宏紀作沴。）不至矣。（後漢張衡傳。又見袁宏後漢紀十九。少九句。） \\n 請禁絕圖讖疏 \\n 臣聞聖人明審律厤。以定吉凶。重之以卜筮。雜之以九宮。經天驗道。本盡于此。或觀星辰逆順。寒燠所由。或察龜策之占。巫覡之言。其所因者。非一術也。立言于前。有徵于後。故智者貴焉。謂之讖書。讖書始出。蓋知之者寡。自漢取秦。用兵力戰。功成業遂。可謂大事。當此之時。莫或稱識。若夏侯勝眭孟之徒。以道術立名。其所述著。無讖一言。劉向父子。頜校祕書。閱定九流。亦無讖錄。成哀之後。乃始聞之。尚書。堯使鯀理洪水。九載績用不成。鯀則殛死。禹乃嗣興。而春秋讖云。共工理水。凡讖皆云黃帝伐蚩尢。而詩讖獨以為蚩尢敗。然後堯受命。春秋元命包中有公輸班興墨翟。事見戰國。非春秋時也。又言別有益州。益州之置。在于漢世。其名三輔諸陵世數可知。至于圖中。訖于成帝。一卷之書。互異數事。聖人之言。勢無若是。殆必虛偽之徒。以要世取資。往者侍中賈逵。擿讖互異三十餘事。諸言讖者皆不能說。至于王莽篡位。漢世大禍。八十篇何為不戒。則知圖讖成于哀平之際也。且河洛六蓺。篇錄已定。後人皮傅。無所容篡。永元中。清河宋景遂以厤紀推言水災。而偽稱洞視玉版。或者至于棄家業。入山林。後皆無效。而復采前世成事。以為證驗。至于永建復統。則不能知。此皆欺世罔俗。以昧勢位。情偽較然。莫之糾禁。且律厤卦候、九宮、風角。數有徵效。世莫肯學。而競稱不占之書。譬猶畫工。惡圖犬馬。而好作鬼魅。誠以實事難形。而虛偽不窮也。宜收藏圖讖。一禁絕之。則朱紫無所眩。典籍無瑕玷矣。（後漢張衡傳。） \\n 張衡　六 \\n 論貢舉疏 \\n 古者以賢取士。諸侯歲貢。孝武之代。郡舉孝廉。又有賢良太學之選。于是名臣皆出。文武並興。漢之得人。數路而已。夫書畫辭賦。才之小者。匡國理政。未有能焉。陛下即位之初。先方經術。聽政餘日。觀省篇章。聊以游蓺當代博奕。非以教化取士之本。而諸生競利。作者鼎沸。其高者頗引古訓風喻之言。下則連偈俗語。有類俳優。或竊成文。虛冒名氏。臣每受詔于盛化門差次錄第。其未及者。亦復隨輩。皆見拜擢。既加之恩。難復收改。但守俸祿。于義已加。不可復使理人。及任州郡。昔孝宣會諸儒于石渠。章帝集學士于白虎。通經釋義。其事優大。文武之道。所宜從之。乃若小能小善。雖有可觀。孔子以為致遠則泥。君子故當致其大者遠者也。（通典十六。） \\n 論舉孝廉疏 \\n 自初舉孝廉。到今二百年。必先孝行。行有餘力。乃艸文法耳。今詔書一以能誦章句結奏案為限。雖有至孝。不當其科。所謂損本而求末者也。自改試以來。累有妖星震裂之菑。是天意不安于此法故也。 \\n 奏事 \\n 飛塵增山。霧露助海。（初學記二。御覽十二。） \\n 厤議 \\n 五紀論推步行度。當時比諸術為近。然猶未稽于古。及向子歆。欲以合春秋。橫斷年數。損夏益周。攷之表紀。差謬數百。兩厤相課六千一百五十六歲。而太初多一日。冬至日真直。而云在牽牛。迂闊不可復用。昭然如此。史官所共見。非獨衡興。前以為九道密近。今議者以為有闕。及甲寅元復多違失。皆未可取正。昔仲尼順假馬之名。以崇君之義。況天之厤數。不可任疑從虛。以非易是。續漢律厤志中。延光二年。尚書郎張衡周與以為。） \\n 與崔瑗書 \\n 乃者以朝駕明日披讀太玄經。知子雲特極陰陽之數也。以其滿汎故。故時人不務此。非特傳記之屬。心實與五經擬。漢家得二百歲。卒乎。所以作興者之數。其道必顯一代。常然之符也。玄四百歲其興乎。竭已精思。以揆其義。更使人難論陰陽之事。足下累世窮道極微。子孫必命世不絕。且幅寫一通藏之。以侍能者。（太玄經范望注本載陸績述玄引張平子與崔子玉書。） \\n 吾觀太玄。方知子雲妙極道數。乃與五經相擬。非徒傳記之屬。使人難論陰陽之事。漢家得天下二百歲之書也。復二百歲。殆將終乎。所以作者之數。必顯一世。常然之符也。漢四百歲。玄其興矣。（後漢張衡傳注云。自此以上。並衡與崔瑗書之文也。） \\n 與特進書 \\n 蓬萊。太史之祕府。道家所貴。衡再得當之。竊為幸矣。（北堂書鈔。） \\n 鉛刀強可一割。（文選。） \\n 其言之不慚。恃鮑子之知我。（文選曹植與楊德祖書注。） \\n 酸者不能不苦于言。（文選。） \\n 應閒 \\n 觀者觀余云史官五載而復還。非進取之勢也。唯衡內識利鈍。操心不改。或不我知者。以為失志矣。用為閒余。余應之以時有遇否。性命難求。因茲以露余誠焉。名之應閒云。（後漢張衡傳注引衡集。） \\n 張衡　八 \\n 有閒余者曰。蓋聞前哲首務。務于下學上達。佐國理民。有云為也。朝有所聞。則夕行之。立功立事。式昭德音。是故伊尹思使君為堯舜。而民處唐虞。彼豈虛言而已哉。必旌厥素爾。咎單巫咸。實守王家。申伯樊仲。實幹周邦。服　而朝。介圭作瑞。厥跡不朽。垂烈後昆。不談丕歟。且學非以要利。而富貴萃之。貴以行令。富以施惠。惠施令行。故易稱以大業。質以文美。實由華興。器賴雕飾為好。人以輿服為榮。吾子性德體道。篤信安仁。約已博蓺。無堅不鑽。以思世路。斯何遠矣。曩滯日官。今又原之。雖老氏曲全。進道若退。然行亦以需。必也學非所用。術有所仰。故臨川將濟。而舟　不存焉。徒經思天衢。內昭獨智。固合理民之式也。故嘗見謗于鄙儒。深厲淺揭。隨時為義。曾何貪于支離。而習其孤枝邪。參輪可使自轉。本雕猶能獨飛。已垂翅而還故棲。盍亦調其機而銛諸。昔有文王。自求多福。人生在勤。不索何獲。曷若卑體屈已。美言以相剋。鳴于喬木。乃金聲而玉振之。用後勳。雪前吝。婞佷不柔。以意誰靳也。應之日。是何觀同而見異也。君子不患位之不尊。而患德之不崇。不恥祿不夥。而恥智之不博。是故蓺可學而行可力也。天爵高懸。得之在命。或不速而自懷。或羨旃而不臻。求之無益。故智者偭而不思。阽身以徼幸。固貪夫之所為。未得而豫喪也。枉尺直尋。議者譏之。盈欲虧志。孰云非羞。于心有猜。則簋飧饌餔。猶不屑餐。旌瞀以之。意之無疑。則兼金盈百。而不嫌辭。孟軻以之。士或解　褐而襲黼　。或委臿築而據文軒者。度德拜爵。量績受祿也。輸力致庸。受必有階。渾元初基。靈軌未紀。吉凶分錯。人用膧朦。黃帝為斯深慘。有風后者。是焉亮之。察三辰于上。跡禍福乎下。經緯厤數。然後天步有常。則風后之為也。當少昊清陽之末。實或亂德。人神雜擾。不可方物。重黎又相顓頊而申理之。日月即次。則重黎之為也。人各有能。因蓺受任。鳥師別名。四叔三正。官無二業。事不並濟。晝長則宵短。日 \\n 張衡　九 \\n 南則景北。天且不堪兼。況以人該之。夫玄龍迎夏。則陵雲而奮鱗。樂時也。涉冬。則淈泥而潛蟠。避害也。公旦道行。故制典禮。以尹天下。懼教誨之不從。有人之不理。仲尼不遇。故論六經。以俟來辟。恥一物之不知。有事之無範。所攷不齊。如何可一。夫戰國交爭。戎車競驅。君若綴旒。人無所麗。燭武縣縋而秦伯退師。魯連係箭而聊城絁析。從往則合。橫來則離。安危無常。要在說夫。咸以得人為梟。失士為尢。故樊噲披帷。入見高祖。高祖踞洗。以對酈生。當此之會。乃黿鳴而鱉廌也。故能同心戮力。勤恤人隱。奄受區夏。遂定帝位。皆謀臣之由也。故一介之策。各有攸建。子長諜之。爛然有第。夫女魃北而應龍翔。洪鼎聲而軍容息。溽暑至而鶉火棲。寒冰沍而黿鼉蟄。今也皇澤宣洽。海外混同。萬方億醜。并質共劑。若修成之不暇。尚何功之可立。立事有三。言為下列。下列且不可庶矣。奚冀其二哉。于茲縉神如雲。儒士成林。及津者風攎。失塗者幽僻。遭遇難要。趨偶為幸。世易俗異。事勢舛殊。不能通其變。而一度以揆之。斯契船而求劍。守株而伺兔也。冒愧逞願。必無仁以繼之。有道者所不履也。越王句踐事此。故厥緒不永。捷徑邪至。我不忍以投步。干進苟容。我不忍以歙肩。雖有犀舟勁　。猶人涉卬否。有須者也。姑亦奉順敦篤。守以忠信。得之不休。不獲不吝。不見是而不惛。居下位而不憂。允上德之常服焉。方將師天老而友地典。與之乎高睨而大談。孔甲且不足慕。焉稱殷彭及周聃。與世殊技。固孤是求。子憂朱泙漫之無所用。吾恨輪扁之無所教也。子睹木雕獨飛。愍我垂翅故棲。吾感去　附鴟。悲爾先笑而後號也。斐豹以獘督燔書。禮至以掖國作銘。弦高以牛餼退敵。墨翟以縈帶全城。貫高以端辭顯義。蘇武以禿節效貞。蒱且以飛矰逞巧。詹何以沈鉤致精。弈秋以棋局取譽。王豹以清謳流聲。僕進不能參名于二立。退又不能群彼數子。愍三墳之既頹。惜八索之不理。庶前訓之可鑽。聊朝隱乎柱史。且韞櫝以待價。踵顏氏以行止。曾不慊夫晉楚。敢告誠于知己。（後漢張衡傳。） \\n 張衡　十 \\n 可剖其孫枝。（文選琴賦注。） \\n 條上司馬遷班固所敘不合事。 \\n 易稱宓戲氏王天下。宓戲氏沒。神農氏作。神農氏沒。黃帝、堯、舜氏作。史遷獨載五帝。不記三皇。今宜并錄。 \\n 帝系。黃帝產青陽昌意。周書曰。乃命少　清。清即青陽也。今宜實定之。（並後漢張衡傳注引衡集。） \\n 王莽本傳。但應載篡事而已。至于編年月。紀災祥。宜為元后本紀。又更始居位。人無異望。光武初為其將。然後即真。宜以更始之號。建于光武之初。後漢張衡傳。） \\n  \\n 　 \\n  \\n   \\n  "}
{"章节": "全後漢文卷五十五", "正文": "　 \\n 全後漢文卷五十五 \\n 　 \\n  \\n 烏程嚴可均校輯 \\n 張衡四 \\n 七辯 \\n 無為先生祖述列仙背世絕俗。唯誦道篇。形虛年衰。志猶不遷。于是七辯謀焉。曰。無為先生淹在幽隅。藏聲隱景。　跡窮居。抑其不韙盍往辯諸。乃階而就之。 \\n 虛然子曰。樂國之都。設為閑館。工輸制匠。譎詭煥爛。重屋以層。連閣周漫。應門鏘鏘。華闕雙建。雕蟲彤綠。螭虹蜿蜒。于是彈比翼。落閣鸝黃。加雙鶤。經鴛鴦。然後擢雲舫。觀中流。搴芙蓉。集芳洲。縱文身。博潛鱗。探水玉。拔瓊根。收明月之照曜。翫赤瑕之璘幽。迴飆拂其寮。蘭泉注其庭。（二語從文選王融曲水詩序注補。）此宮室之麗也。子盍歸而處之乎。 \\n 張衡　一 \\n 彫華子曰。玄清白體。蒲陶醲　。（書鈔一百四十八。）嘉肴雜醢。三臡七菹。荔支黃甘。寒梨乾榛。沙餳石蜜。遠國儲珍。于是乃有芻豢腯牲。麋麛豹胎。飛鳧棲鷩。養之以時。鞏洛之鱒。割以為鮮。（二語從潘岳西征賦注補。）審其齊和。適其辛酸。芳以薑椒。拂以桂蘭。（文選七啟注作木蘭。）華薌重秬。滍皋香粳。會稽之菰。翼野之梁。灂淩輀　。糅以青粳。（四句俱從書鈔一百四十二補入。）珍羞雜遝。灼爍芳香。此滋味之麗也。子盍歸而食之。 \\n 安存子曰。淮南清歌。燕餘材舞。列乎前堂。遞奏代敘。結鄭衛之遺風。揚流哇而詠激楚。鼙鼓口吹。竽籟應律。金石合奏。妖冶邀會。觀者交目。衣解忘帶。于是樂中日晚。移即昏庭。美人妖服。變曲為清。改賦新詞。轉歌流聲。此音樂之麗也。子盍歸而聽諸。 \\n 闕丘子曰。西施之徒。姿容脩嫮。弱顏回植。妍夸閑暇。形似削成。腰如束素。蝤蠐之領。阿那宜顧。（二語從文選洛神賦注陸機日出東南隅行注補。）淑性窈窕。秀色美豔。鬢髮玄髻。光可以鋻。厭輔巧笑。清眸流眄。皓齒朱唇。的　粲練。于是紅華曼理。遺芳酷烈。侍夕先生。同茲宴　。假明蘭燈。指圖觀列。蟬綿宜愧。矢紹紆折。此女色之麗也。子盍歸而從之。 \\n 空桐子曰。交阯緅絺。筒中之紵。京城阿縞。譬之蟬羽。製為時服。以適寒暑。駟秀騏之駮駿。載軨獵之輶車。建采虹之長旃。系雌霓而為旗。逸駭飆于青丘。超廣漢而永逝。此輿服之麗也。子盍歸而乘之。 \\n 微霧之完。飛融之纓。（御覽六百八十四。案。二語當在前段內。） \\n 依衛子曰。若夫赤松王喬。羨門安期。噓吸沆瀣。飲醴茹芝。駕應龍。載行雲。桴弱水。越炎氛。覽八極。度天垠。上游紫宮。下棲崑崙。此神仙之麗也。子盍行而求之。先生乃興而言曰。吁美哉。吾子之誨。穆如清風。啟乃嘉猷。實慰我心。矯然傾首。邪睨玄圃。軒臂矯冀。將飛未舉。 \\n 蹊路詭怪。（文選丘遲旦發漁浦潭詩注。　案。此語當在前段內。） \\n 張衡　二 \\n 髣無子曰。在我聖皇。躬勞至思。參天兩地。匪怠厥司。率由舊章、遵彼前謀。正邪理謬。靡有所疑。旁窺八索。仰鏡三墳。講禮習樂。儀則彬彬。是以英人底材。不賞而勸。學而不厭。教而不倦。于是二八之儔。列乎帝庭。揆事施教。地平天成。然後建明堂而班辟雍。和邦國而悅遠人。化明如日。下應如神。漢雖舊邦。其政惟新。而先生乃翻然迴面曰。君子一言。于是觀智。先民有言。談何言易。子雖蒙蔽。不敏指趣。敬授教命。敢不是務。（蓺文類聚五十七。） \\n 四愁詩序 \\n 張衡不樂久處機密。陽嘉中出為河閒相。時國王驕奢。不遵法度。又多豪右并兼之家。衡下車。治威嚴。能內察屬縣。姦猾行巧劫。皆密知名。下吏收捕。盡服擒。諸豪俠游客悉惶懼逃出境。郡中大治。爭訟息。獄無繫囚。時天下漸弊。鬱鬱不得志。為四愁詩。效屈原以美人為君子。以珍寶為仁義。以水深雲雰為小人。思以道術相報。貽于時君。而懼讒邪不得以通。（文選。） \\n 南陽文學儒林書贊 \\n 南陽太守上黨鮑君。愍文學之弛廢。懷儒林之陵遲。乃命匠修而新之。崇肅肅之儀。揚濟濟之化。（北堂書鈔。） \\n 綬笥銘 \\n 南陳太守鮑德。有詔所賜先公綬笥。傳世用之。時德更治笥。衡時為德主簿。作銘曰。 \\n 懿矣茲笥。爰藏寶紳。冠纓（初學記二十作金纓。）組履。文章日信。皇用我賜。俾作帝臣。服其令服。鸞封艾民。天祚明德。大賚福仁。垂光厥世。子孫克神。厥器惟舊。中實惟新。周公惟事。七涓有鄰。（初學記二十。又二十六。又御覽六百八十二。七百十一。） \\n 張衡　三 \\n 司徒呂公誄 \\n 昔呂皇祖。帝交之緒。伯夷秩唐。唐宗允敘。四岳在虞。傅土佐禹。克厭帝心。姓姜氏呂。登是南邦。以家以處。降及于周。穆侯作輔。寡于九族。九族用寍。登受八命。　職靡傾。黃耳金鉉。公餗以盈。綽兮其寬。皦兮其清。既明且哲。式保令名。斿旍從風。駟牡超驤。去此寍寓。歸于幽堂。玄室冥冥。修夜彌長。（蓺文類聚四十七。文選謝脁齊敬皇后哀增文注。） \\n 司空陳公誄 \\n 敬仲初育。發繇卜筮。鳳飛觀國。流光末裔。天祚明德。德茂于公。入孝出友。爰肅爰邕。兼學多識。窮理知幾。德音孔昭。翻爾灰飛。賦政二城。還集皇闈。公實省之。亹亹庶績。公實靜之。藹藹百僚。公實愍之。乃陟司空。纂禹之跡。導揚徽庸。致訓京畿。協和萬邦。萬邦既協。殊服來同。眇論前績。莫與比蹤。（蓺文類聚四十七。） \\n 後作鴻臚。職掌九賓。輯寍侯衛。懹柔遠人。（北堂書鈔五十四。） \\n 大司農鮑德誄 \\n 昔君烈祖。平顯奕世。敬叔生牙。美管交賴。至于中葉。種德以邁。種德伊何。去虛適參。建旄屯留。其茂如林。降及我君。總角有聲。遺蒙萬穀。寵祿斯丁。守約勤學。克勞其形。濬哲之資。日就月成。業業學徒。童蒙我求[我求當作求我]。舍厥往著。去風即雅。濟濟京河。實為西魯。昔我南都。惟帝舊鄉。同于郡國。殊于表章。命視[視當作親]如公。弁冕鳴璜。若淮允之。實耀其光。導以仁惠。教以義方。習射矍相。饗老虞庠。羌髡作虐。艱我西鄰。君斯整旅。耀武月頻。蠢蠢戎虜。是慴是震。知德者鮮。惟君克舉。既厭帝心。將處台輔。命有不永。時不我與。天實為之。孰其能禦。股肱或毀。何痛如之。國喪遺愛。如何無思。（蓺文類聚四十九。） \\n 靈憲 \\n 昔在先王。將大步天路。用定靈軌。尋緒本元。先準之于渾體。是謂正儀立度。而皇極有逌建也。樞運有逌稽也。乃建乃稽。斯經天常。聖人無心。因茲以生心。故靈憲作興。曰。 \\n 張衡　四 \\n 太素之前。幽清玄靜。寂寞冥默。不可為象。厥中惟虛。厥外惟無。如是者永久焉。斯謂溟滓[滓當作涬]。蓋乃道之根也。道根既建。自無生有。太素始萌。萌而未兆。并氣同色。渾沌不分。故道志之言云。有物渾成。先天地生。其氣體固未可得而形。其遲速固未可得而紀也。如是者又永久焉。斯謂龐鴻。蓋乃道之幹也。道幹既育。萬物成體。于是元氣剖判。剛柔始分。清濁異位。天成于外。地定于內。天體于陽。故圓以動。地體于陰。故平以靜。動以行施。靜以合化。堙鬱搆精。時育庶類。斯謂天元。蓋乃道之實也。在天成象。在地成形。天有九位。地有九域。天有三辰。地有三形。有象可效。有形可度。情性萬殊。旁通感薄。自然相生。莫之能紀。于是人之精者作聖。實始紀綱而經緯之。崑崙東南。有赤縣之州。風雨有時。寒暑有節。苟非此土。南則多暑。北則多寒。東則多風。西則多陰。故聖王不處焉。中州含靈。外制八輔。八極之維。徑二億三萬二千三百里。南北則短減千里。東西則廣增千里。自地至天。半于八極。則地之深亦如之。通而度之。則是渾也。將覆其數。用重差鉤股。懸天之景。薄地之儀。皆移千里而差一寸得之過此而往者。未之或知也。未之或知者。宇宙之謂也。宇之表無極。宙之端無窮。天有兩儀。以舞道中。其可睹。樞星是也。謂之北極。在南者不著。故聖人弗之名焉。其世之遂。九分而減二。陽道左迴。故天運左行。有驗于物。則人氣左嬴形右[右當作左]繚也。天以陽迴。地以陰浮。是故天致其動。稟氣舒光。地致其靜。承候施明。天以順勳。不失其中。則四時順至。寒暑不忒。致生有節。故品物用生。地以靈靜作合。承天清化。致養四時而後育。故品物用成。凡至大者莫如天。至厚者莫如地。至質者曰地而已。至多莫如水。水精為漢。漢周于天。而無列焉。思次質也。地有山嶽。以宣其氣。精種為星。星也者。體生于地。精成于天。列居錯峙。各有逌屬。紫宮為皇極之居。六微為五帝之庭。明堂之房。大角有席。天市有坐。蒼龍連蜷于左。白虎猛據于右。朱雀奮翼于前。靈龜　首于後。黃神軒園于中。六　既畜。而狼蚖魚鱉。罔有不具。在野象物。在朝象 \\n 張衡　五 \\n 官。在人象事。于是備矣。懸象著明。莫大乎日月。其徑當天周七百三十六分之一。地廣二百四十二分之一。日者。陽精之宗。積而成鳥。象鳥。而有三趾。陽之類。其數奇。月者。陰精之宗。積而成獸。象兔蛤焉。陰之類。其數偶。其後有馮焉者。羿請不死之藥于西王母。姮娥竊之以奔月。將往。枚筮之于有黃。有黃占之。曰吉。翩翩歸妹。獨將西行。逢天晦芒。母驚毋恐。後且大昌。姮娥遂託身于月。是為蟾蠩。夫日譬猶火。月譬猶水。火則外光。水則含景。故天日宣明于晝。納明于夜。如月瑕。必露其匿。人君者仰則焉。夫月。端其形而潔其質。向日稟光。月光生于日之所照。魄生于日之所蔽。當日則光盈。就日則光盡也。眾星被耀。因水轉光。當日之衝。光常不合者。蔽于地也。是謂闇虛。在星則星微。遇月則月食。日之薄地。暗其明也。繇暗視明。明無所屈。是以望之若大方。其中天。天地同明。繇明瞻暗。暗還自奪。故望之若小火。當夜而揚光。在書則不明也。月之于夜。與日同而差微。星則不然。強弱之差也。五星五行之精。眾星列布。其以神著。有五列焉。是有三十五名。一居中央。謂之北斗。動變定占。實司王命。四布于方各七。為二十八宿。日月運行。歷示吉凶。五緯經次。用告禍福。則天心于是見矣。中外之官。常明者百有二十四。可名者三百二十。為星二千五百。而海人之占未存焉。微星之數。蓋萬一千五百十。庶物蠢蠢。咸得繫命。不然。何以　而理諸。夫三光同形。有似珠玉。神守精存。麗其質而宣其明。及其衰。神歇精斁。于是乎有隕星。然則奔星之所墜。至地則石矣。凡文耀麗乎天。其動者七。日月五星是也。周旋右迴。天道者貴順也。近天則遲。遠天則速。行則屈。屈則留回。留回則逆。逆則遲。迫于天也。行遲者覿于東。覿于東者屬陽。行速者覿于西。覿于西者屬陰。日與月共配合也。攝抇熒惑。地候見晨。附于日也。太白晨星見昏。附于月也。二陰三陽。參天兩地。故男女取則焉。方星巡鎮。必因常度。苟或盈縮。不逾于次。故有列司作使曰老子四星。周伯王逢絜芮各一。錯乎五緯之閒。其見無期。其行無度。實妖經星之所。審而察之。然後吉凶宣周。其詳可盡。（續漢天文志上注。開元占經一。又五。又六十四。左傳序正義。又桓三年正義。史記天官書正義。隋書天文志上。北堂書鈔一百四十九。又一百五十。又一百五十六。蓺文類聚一。又九十五。初學記八。御覽一又二又四。又七。又一百五十七。又八百六十九。廣韻二十四鹽。） \\n 張衡　六 \\n 渾天儀 \\n 渾天如雞子。天體圓如彈丸。地如雞中黃。孤居于內。天大而地小。天表裏有水。天之包地。猶殼之裏黃。天地各乘氣而立。載水而浮。周天三百六十五度四分度之一。又中分之。則一百八十二度八分之五覆地上。一百八十二度八分之五繞地下。（案。御覽引作日月星辰繞地下。）故二十八宿半見半隱。其兩端謂之南北極。北極乃天之中也。在正北。出地上三十六度。然則北極上規經七十二度。常見不隱。南極天之中也。在正南。入地三十六度。南極下規七十二度。常伏不見。兩極相云一百八十二度半強。天轉。如車轂之運也。周旋無端。其形渾渾。故曰渾天也。（北堂書鈔一百四十九。初學記一。蓺文類聚一。開元占經一。御覽二。事類賦注一。　案。開元占經作渾儀注。）赤道橫帶天之腹。去南北二極各九直一度十九分度之五。（案。後漢志注引作十分之五。）橫帶者。東西闈天之中腰也。然則北極小規去赤道五十五度半。南極小規亦去赤道出地入地之數。是故各九十一度半強也。（續漢律厤志注補。開元占經一。御覽二。事類賦注一。　案。開元占經引橫帶者以下俱作注文。）黃道斜帶其腹。出赤道表裏各二十四度。日之所行也。日與五行黃道元虧盈。月行九道。春行東方青道二。夏行南方赤道二。秋行西方白道二。冬行北方黑道二。四季還行黃道。故月行有虧盈。東西隨八節也。日最短。經黃道南。在赤道外二十四度。是其表也。日最長。經黃道北。在赤道內二十四度。是其裏也。（續漢律厤志注補開元占經一。御覽二。事類賦注一。　案。日與五行以下開元占經作注文。）故夏至去極六十七度而強。冬至去極百一十五度亦強 \\n 張衡　七 \\n 也。冬至。日行南至斗二十一度。則去極一百一十五度少強。是故日最短。夜最長。景極長。日出辰。日入申。晝行地上一百四十六度少強。夜行地下二百一十九度少強。夏至。日在井二十五度。云極六十七度少強。是故日最長。夜最短。景極短。日出寅。日入戌。晝行地上二百一十九度少強。夜行地下一百四十六度少強。（續漢律厤志注補。開元占經一。御覽二。事類賦注一。　案。日行南至以下。開元占經作注文。）然則黃道斜截赤道者。即春秋分之去極也。（案。後漢志注補即春秋分引作則春分秋分。）斜截赤道者。東西交也。然則春分。日在奎十四度少強。西交干奎也。秋分。日晨在角五度弱。東交于角也。此黃赤道二之交中。去極俱九十一度少強。故景居二至長短之中。奎十四。角五。出卯入酉。日晝行地上。夜行地下。俱一百八十二度半強。故晝夜同也。（續漢律厤志注補。開元占經一。御覽二。　案。斜截赤道者以下。開元占經作注文。）今此春分去極九十一度少強。秋分去極九十一度少強者。就夏厤晷景之法。（案。續漢律厤志注補。事類賦注一引作就夏厤晷景去極之法。）以為率也。上頭橫行第一行者。黃道進退之數也。本當以銅儀日月度之。則可知也。以儀一歲乃竟。（案。北堂書鈔一百五十引常以　儀度之。則日晷可知也。以儀一歲乃竟。）而中間又有陰雨。雖率成也。是以作小渾。盡赤道黃道。乃調賦三百六十五度四分之一。從冬至所在始起。令之相當直也。取北極及衝。（案。續漢志作衡。）各鍼穿之為軸。取薄竹篾。穿其兩端。令兩穿中前。與渾半等。以貫之。令察之與渾相切摩也。乃從鍼半起。以為百八十二度八分之五。盡衝鍼之半焉。又中分其鍼篾。拗去其半。令其半之際。正直與兩端鍼半相直。令篾半之際。從冬至起。一度一移之。視篾之半際少多。赤道幾何也。（案。續漢志注赤上有黃字。）其所多少。則停退之數也。從北極數之。則去極之度也。各分赤道黃道為二十四氣。一氣相去十五度十六分之七。每一氣者。黃道進退一度焉。所以然者。黃道直時。去南北極近。其處地小。而橫行與赤道且等。故以篾度之。于赤道多也。設一氣令十六 \\n 張衡　八 \\n 日者。皆當率四日差少半也。令一氣十五日不能半耳。故使中道三日之中差少半。三氣一節。故四十六日而差令三度也。至于差三之時。而五日同率者一。（案。開元占經引作而五日周率差。）其實一節之閒。不能四十六日也。令殘日居其策。（案。策字開元占經作中央。）故五日同率也。其率雖同。先之皆強。後之皆弱。不可勝計耳。至于三而復有進退者。黃道稍斜。于橫行得度故也。春分秋分所以退者。黃道始起更斜矣。于橫行不得度故也。亦每一氣一度焉。故三氣一節。亦差三度也。至三氣之後。稍遠而直。故橫行得度而稍進也。立春秋。橫行稍退矣。而度猶云進。以其所退。減其所進。猶有盈餘。未盡故也。立夏立冬。橫行稍進。而度猶之退者。以其所進。增其所退。猶有不足。未畢故也。以此論之。日行非有進退也。而以赤道量度黃道。使之然也。本二十八宿相去度數。以赤道為距耳。故黃道亦有進退也。冬至在斗二十一度少半。最遠時也。而此厤斗二十度二十一。俱一百一十五度。強矣。冬至宜與之同率焉。夏至在井二十一度半強。最近時也。而此厤井二十三度一十四。俱六十七度。強矣。夏至宜與之同率焉。（續漢律厤志注補。開元占經一。　案。開元占經引作渾儀圖注。） \\n 天市二十二星。帝座有一耳。（開元占經六十五。） \\n 以銅為器。再疊差置。實以清水。下各開孔。以玉虯吐漏水入兩壺。右為夜。左為晝。（初學記二十五。　案。以下二條引俱作漏水轉渾天儀注。） \\n 闔上又鑄金銅仙人。居左壺。為胥徒。居右壺。皆以左手抱箭。右手指刻。以別天時早晚。（初學記二十五。文選陸佐公新刻漏銘注。） \\n 玄圖 \\n 玄者。無形之類。自然之根。作于太始。莫之與先。包含道德。搆掩乾坤。橐籥元氣。稟受無原。（御覽一。文選盧子諒贈劉琨詩注。） \\n 梟羊喜獲。先笑後愁。（文選吳都賦劉淵林注。） \\n  \\n 　 \\n  \\n   \\n  "}
{"章节": "全後漢文卷五十六", "正文": "　 \\n 全後漢文卷五十六 \\n 　 \\n  \\n 烏程嚴可均校輯 \\n 葛龔 \\n 龔字元甫。梁國寍陵人。永初中舉孝廉。為太官丞。拜蕩陰令。辟太尉府。病不就。州舉茂才。為臨汾令。入拜黃門郎。有集七卷。 \\n 遂初賦 \\n 承豢龍之洪族。貺高陽之休基。（文選陶徵士誄注。） \\n 攷天文于蘭閣。覽群言于石渠。（御覽一百八十四引此。題作反遂初賦。） \\n 與梁相張府君牋 \\n 悠悠夢想。願飛無翼。（文選魏文帝雜詩注。） \\n 曹　寢懷鉛筆。行誦文書。（文選任昉為范雲作求立太宰碑表注。） \\n 閒賜龔印衣繡橐細布。皆珍重纖麗。（北堂書鈔一百三十六。） \\n 復惠善墨。下土所無。摧骸骨。碎肝膽。不足明報。（初學記二十一。御覽六百一。並引與梁相書。） \\n 葛龔　一 \\n 龔以毛羽之身。戴丘山之施。未審何與。 \\n 薦黃鳳文 \\n 君垂日月之末光。流萬里之恩。（文選謝靈運初發石首城詩注。） \\n 薦郝彥文 \\n 雪白冰折。皦然曜世。（文選廣絕交論注。） \\n 薦戴昱 \\n 昱年六十二。兄弟同居二十餘年。及為宗老所分。昱將妻子逃舊業。入虞澤。結茅為室。捃穫野豆。拾掇嬴蚌。以自賑給。（御覽八百四十一。又九百四十一。） \\n 讓州辟文 \\n 恩重山岳。（文選陸機謝平原內史表注。） \\n 與張略書。（略字季景。） \\n 夜從劉伯宣舍西垂過龔家。無飯。噉　[　當作　]蝦。（御覽九百四十三。） \\n 頑闇沈泥。（文選顏延之和謝靈運詩注。） \\n 荅竇章書 \\n 見斯眾賢。足以忘疾釋愁。（□□□□引汝南先賢傳。） \\n 喪伯父還傳記 \\n 鳥鳥之情。誠竊傷痛。（文選李密陳情表注。） \\n 劉珍 \\n 珍字秋孫。一名寶。南陽蔡陽人。永初中為謁者僕射。永寍初遷侍中越騎校尉。延光末拜宗正。永建初轉衛尉。有東觀漢記若干卷。集二卷。 \\n 葛龔　劉珍　二 \\n 上言鄧太后宜獻廟 \\n 竊見永平初虎賁中郎將梁松言。皇太后宜入廟與陛下交獻。以彰至教[教當作孝]之心。孝明皇帝務遵經典。使公卿博士議。時太傳鄧禹奏宜如松言。光烈皇后于是入廟。惟皇太后聖德通靈。與神合契。宜入宗廟如光烈皇后故事。率禮復古。垂示萬代。（袁宏後漢紀十六。永初五年。） \\n 東觀漢紀光武敘 \\n 帝既有仁聖之明。氣勢形體。天然之姿。固非人之敵。翕然龍舉雲興。淋雨而濟天下。蕩蕩人無能名焉。（御覽九十。） \\n 章帝敘 \\n 孝乎惟孝。友于兄弟。聖之至要也。乾乾夕惕。寅畏皇天。帝王之上行也。明德慎法。湯武所務也。密靜天下。容于小大。高宗之極致也。肅宗兼茲四德。以繼祖考。臣下百僚。力誦聖德。紀述明詔。不能辨章。豈敢空言增廣。以累日月之光。（御覽九十一。） \\n 和帝敘 \\n 穆宗之嗣世。正身履道以奉大業。賓禮耆艾。動式舊典。宮無嬪嬙鄭衛之讌。囿無槃樂遊畋之豫。躬履元德。虛靜自損。是以屢獲豐年。遠近承風云爾。（御覽九十一。　案。此敘官輯東觀記未載。） \\n 殤帝敘 \\n 孝殤襁褓承統。寢疾不豫。天命早崩。國祚中絕。社稷無主。天下熬然。政賴皇后[后上脫太字后下脫臨朝二字]孔子稱有婦人焉。信哉。（御覽九十一。） \\n 虞詡 \\n 詡字升卿。小字定安。（見經陰溝水注。）陳國武平人。永初中辟太尉李脩府。拜郎中。出為朝歌長。遷懷令。拜武都太守。坐法免。永建初為司隸校尉。以劾奏宦官繫獄。尋拜議郎。遷尚書僕射。永和初進尚書令。 \\n 上書自訟 \\n 法禁者。俗之堤防。刑罰者。人之御[御當作衡]轡。今州曰任郡。郡曰任縣。更相委遠。百姓怨窮。以苟容為賢。盡節為愚。臣所發舉。臧罪非一。二府恐為臣所奏。遂加誣罪。臣將從史魚死。即以尸諫耳。（後漢虞詡傳。） \\n 虞詡　三 \\n 請復三郡疏 \\n 臣聞子孫以奉祖為孝。君上以安民為明。此高宗周宣所以上配湯武也。禹貢雍州之域。厥田惟上上。且沃野千里。穀稼殷積。又有龜茲鹽池。以為民利。水草豐美。土宜產牧。牛馬銜尾。群羊塞道。北阻山河。乘　據險。因渠以溉。水舂河漕。用功省少。而軍糧饒足。故孝武皇帝及光武築朔方。開西河。置上郡。皆為此也。而遭元元無妄之災。眾羌內潰。郡縣兵荒。二十餘年。夫棄沃壤之饒。損自然之財。不可謂利。離河山之阻。守無險之處。難以為固。今三郡未復。園陵單外。而公卿選懦。容頭過身。張解設難。但計所費。不圖其安。宜開聖德。考行所長。（後漢西羌傳。通典一百八十九。） \\n 薦左雄疏 \\n 臣見方今公卿以下。類多拱默。以樹恩為賢。盡節為愚。至相戒曰。白璧不可為。容容多後福。伏見議郎左雄。數上封事。至引陛下身遭危　。以為警戒。實有王臣蹇蹇之節。周公謨成王之風。宜擢在喉舌之官。必有匡弼之益。（後漢左雄傳。又御覽六百三十引續漢書。） \\n 上疏諫輸義錢 \\n 元年以來貧百姓章言長吏受取百萬以上者。匈匈不絕。適罰吏人至數千萬。而三公刺史少所舉奏。尋水平章和中。州郡以走卒錢給貸貧人。司空劾案。州及郡縣。皆坐免黜。今宜遵前典。蠲除權制。（後漢虞詡傳。） \\n 上言臺郎宜均選 \\n 臺郎顯職。仕之通階。今或一郡七八。或一州無人。宜令均平。以厭天下之望。（後漢虞詡傳。） \\n 自繫廷尉奏言 \\n 昔孝安皇帝任用樊豐。遂交亂嫡統。幾亡社稷。今者張防復弄威柄。國家之禍。將重至矣。臣不忍與防同朝。謹自繫以聞。無令臣襲楊震之跡。（後漢虞詡傳。） \\n 虞詡　四 \\n 奏諫增蠻夷租稅 \\n 自古聖王不臣異俗。非德不能及。威不能加。知其獸心貪婪。難率以禮。是故羇縻而綏撫之。附則受而不逆。叛則棄而不追。先帝舊典。貢稅多少。所由來久矣。今猥增之。必有怨叛。（袁宏紀此下有叛而伐之.必復興士眾。）計其所得。不償所費。必有後悔。（後漢南蠻傳。又見袁宏後漢紀十八。） \\n 駁尚書劾寍陽主簿事 \\n 主簿所訟。乃君父之怨。百上不達。是有司之過。愚惷之人。不足多誅。（後漢虞詡傳。） \\n 朱寵 \\n 寵字仲威。京兆杜陵人。辟大將軍鄧騭府。遷潁川太守。延光中為大司農。免。尋為大鴻臚。永建初代劉熹為太尉。錄尚書事。封安鄉侯。 \\n 上疏追訟鄧騭 \\n 伏惟知熹皇后聖善之德。為漢文母。兄弟忠孝。同心憂國。宗廟有主。王室是賴。功成身退。讓國遜位。歷世外戚。無與為比。當享積善履謙之祐。（袁宏紀作當享積善之祐。宜蒙謙約之報。）而橫列為宮人單辭所陷。利口傾險。反亂國家。罪無申證。獄不訊鞫。遂令騭等罹此酷濫。一門七人。並不以命。屍骸流離。怨魂不反。逆天感人。率土喪氣。宜收還冢次。寵樹遺孤。奉承血祀。以謝亡靈。（後漢鄧禹附傳。又見袁宏後漢紀十七。有刪節。） \\n 遺令 \\n 吾本寒賤諸生。才非周幹。橫受朝恩。位過其任。不能竭身報國。負責深重。身沒之後。百僚所賻贈。一無所受。素棺殯斂。疏布單衣。無設紱冕。斂畢。便以所有牛車。夜載喪還鄉里。勿告群僚。以密靜為務。（袁宏後漢紀十八。） \\n 朱寵　胡廣　五 \\n 胡廣 \\n 廣字伯始。南郡華容人。元初中舉孝廉。試章奏第一。除郎中。拜尚書郎。遷左丞。陽嘉初為尚書僕射。出為濟陰太守。免。復為汝南太守。入拜大司農。漢安初代劉壽為司徒。質帝崩。代李固為太尉。錄尚書事。桓帝即位。封育陽安樂鄉侯。病免。尋代遠湯為司空。元嘉初致仕。尋以特進徵拜太常。永興初代袁湯為太尉。免。延熹初復代黃瓊為太尉。坐事奪爵土。免為庶人。徵拜太中大夫太常。代許栩為司徒。靈帝即位。復故封。代陳蕃為太傳。錄尚書事。熹平元年卒。年八十二。謚曰文恭。有漢官解詁三卷。集二卷。 \\n 上書駁左雄察舉議 \\n 臣聞君以兼覽博照為德。臣以獻可替否為忠。書載稽疑謀及卿士。詩美先人詢于芻蕘。國有大政。必議之于前訓。諮之于故老。是以慮無失策。舉無過事。竊見尚書令左雄議。郡舉孝廉。皆限年四十以上。諸生試章句。文吏試牋奏。明詔既許。復令臣等得與相參。竊惟王命之重。載在篇典。當令縣于日月。固于金石。遺則百王。施之萬世。詩云。天難諶斯。不易惟王。可不慎與。蓋選舉因才。無拘定制。六奇之策。不出經學。鄭阿之政。非必章奏。甘奇顯用。年垂[垂當作乖]彊仕。終賈揚聲。亦在弱冠。漢承周秦。兼覽殷夏。祖德師經。參雜霸軌。聖主覽臣。世以致理。貢舉之制。莫或回革。今以一臣之言。　戾舊章。便利未　。眾心不厭。矯枉變常。政之所重。而不訪台司。不謀卿士。若事下之後。議者剝異。異之則朝失其便。同之則王言已行。臣愚以為可宣下百官。參其同異。然後覽擇勝否。詳探厥衷。敢以瞽言。冒干天禁。惟陛下納焉。（後漢胡廣傳。尚書令左雄議改察舉之制。廣復舉[復舉之舉當作興]敞虔上書駁之。） \\n 胡廣　六 \\n 諫探策立后疏 \\n 竊見詔書。以立后事大。謙不自專。欲假之籌策。決疑靈神。篇籍所祀。祖宗典故。未嘗有也。恃神任筮。既不必當賢。就值其人。猶非德選。夫岐嶷形于自然。俔天必有異表。宜參良家。簡求有德。德同以年。年鈞以貌。稽之典經。斷之聖慮。政令猶汗。往而不反。詔文一下。形之四方。臣職在拾遺。憂深責重。是以焦心。冒昧陳聞。（後漢胡廣傳。順帝欲立皇后。而貴人有寵者四人。莫知所建。議欲探籌。以神定選。廣與尚書郭虔史敞上疏諫。） \\n 書 \\n 建鴻德。流清風。（文選張協詠史詩注。） \\n 王隆漢官篇解詁敘 \\n 前安帝時。越騎校尉劉千秋校書東觀。好事者樊長孫與書曰。漢家禮儀。叔孫通等所艸創。皆隨律令在理官。藏于几閣。無紀錄者。久令二代之業。闇而不彰。誠宜撰次。依擬周禮。定位分職。各有條序。令人無愚智。入朝不惑。君以公族元老。正丁其任。焉可以已。劉君其然甚言。與邑子通人郎中張平子參議未定。而劉君遷為宗正衛尉。平子為尚書郎太史令。各務其職。未暇恤也。至順帝時。平子為侍中典校書。方作周官解說乃欲以漢次述漢事。會復遷河問相。遂莫能立也。述作之功。獨不易矣。既感斯言。顧見故新汲令王文山小學為漢官篇。略道公卿內外之職。旁及四夷。博物條　。多所發明。足以知舊制儀品。蓋法有成易。而道有因革。是以聊集所宜。為作解詁。各隨其下。綴續後事。令世施行。庶明厥旨。廣前後憤盈之念。增助來哲多聞之覽焉。（續漢百官志一注。） \\n 百官箴敘 \\n 箴諫之興。所由尚矣。聖君求之于下。忠臣納之于上。故虞書曰。予違汝弼。汝無面從。退有後言。墨子著書。稱夏箴之辭。（御覽五百八十八。） \\n 給事中掌侍從左右。無員。位次侍中常侍。或名儒。或國親。（御覽二百二十一引胡廣集。） \\n 胡廣　七 \\n 侍中箴 \\n 皇矣聖上。神君[君當作居]天處。勤求俟良。是弼是輔。匪懈于位。庶工以序。昔在周文。創德西鄰。　聞上帝。賴茲四臣。辛君是訪。八虞是詢。濟濟多士。乂用有勳。文公欽若。越興周道。亦惟先正。克慎左右。常伯常任。寔為政首。降及厲王。不祗不恪。　彼宗夷。用肆其虐。惟敗天命。寇戎並作。圮墜宗緒。寢廟靡託。無曰我賢。不選至親。無曰我仁。妄用嬖人。籍閎飾顏。穢我神武。鄧通擅鑄。不終厥後。中書竊命。石弘作禍。高安斷袂。哀用無主。侍中司中。敢告執矩。（初學記十二。　案。古文苑以為崔瑗作。） \\n 都邊尉箴 \\n 巍巍上聖。光被八根。矧惟內外。罔不來賓。季末陵遲。王澤壅隔。戎狄作難。鬼方騷逖。桓桓猛將。是攘是闢。殷[殷下脫宗字是宣之是字衍]周是宣。用顯其績。大漢龍興。念存洽平。蕩蕩率上[上當作土]。來同門并。守撫其民。尉典其戎。伍才並用。文武程功。（御覽二百四十一。） \\n 陵令箴 \\n 昔在黃葉。葬野衣薪。□禮極哀。不樹不封。瓦棺堲周聚夏攸謂壤不毀膚。賄不害生。是謂皇極。百王此經。故厚不可始皇。薄不可王。乃眷西顧。爰短[短當作矩]孝文。陵臣司墓。敢告守人。（御覽二百二十九。　案。此箴有衍誤。） \\n 印衣銘 \\n 明明上皇。旌以命服。紆朱懹金。為光為飾。邁種其澤。撫寍四國。宣慈惠和。柔嘉維則。克常厥心。膺茲多福。豋位歷壽。子孫千億。（初學記二十六。） \\n 綬笥銘 \\n 休矣斯笥。凡器為式。受相君子。承此印綬。帝命所啟。用褒令德。佩以自修。所以自敕。忠肅恭懿。鮮不為則。靡悔靡吝。神人致福。（初學記二十六。） \\n 徵士法高卿碑 \\n 言滿天下。發成篇章。行充宇宙。動為儀表。四海英儒。履義君子。企望來臻者。不可勝紀也。翻然鳳舉。匿燿遠遯。名不可得而聞。身難可得而睹。為堯舜所知。不飲洗耳之水。超越青雲之上。德踰巢許之右。所謂逃名而名我隨。避聲而聲我追者已。揆君分量。輕寵傲俗。乃百世之師也。其辭曰。邈玄德。膺懿資。強聖典。研道機。彪童蒙。作世師。辭皇命。確不移。亞洪崖。超由夷。垂英聲。揚景暉。（蓺文類聚三十七。） \\n 弔夷齊文 \\n 遭亡辛之昏虐。時繽紛以蕪穢。恥降志于汙君。溷雷同于榮勢。抗浮雲之妙志。遂蟬蛻以偕逝。徼六軍于河渚。叩王馬而慮計。雖忠情而指尢。匪天命之所謂。賴尚父之戒慎。鎮左右而不害。（蓺文類聚三十七。） \\n 援翰錄弔。以舒懷兮。（文選向秀思舊賦注。） \\n  \\n 　 \\n  \\n   \\n  "}
{"章节": "全後漢文卷五十七", "正文": "　 \\n 全後漢文卷五十七 \\n 　 \\n  \\n 烏程嚴可均校輯 \\n 王逸 \\n 逸字叔師。南郡宜城人。元初中舉上計吏。除校書郎。順帝時進侍中。有楚辭章句十二卷。集二卷。 \\n 機婦賦 \\n 舟車棟寓。麤工也。杵臼碓磑。直巧也。盤酐樓針。小用也。至于織機。功用大矣。素樸醇一。野處穴藏。上自太始。下訖羲皇。帝軒龍躍。庶業是昌。俯覃聖思。仰覽三光。悟彼織女。終日七襄。爰制布帛。始垂衣裳。于是取衡山之孤桐。南岳之洪樟。結靈根于盤石。託九層于巖旁。性條　以端直。貫雲表而剴良。儀鳳晨鳴翔其上。怪獸群萃而陸梁。于是乃命匠人。潛江奮驤。踰五嶺。越九岡。軒伐剖析。擬度短長。勝復迴轉。剋像乾形。大匡淡泊。擬則川 \\n 王逸　一 \\n 平。光為日月。蓋取昭明。三軸列布。上法台星。兩驥齊首。儼惹將征。方員綺錯。極妙窮奇。蟲禽品獸。物有其宜。免耳跧伏。若安若危。猛犬相守。竄身匿蹄。高樓雙峙。下臨清池。游魚銜餌。瀺灂其陂。鹿盧並起。纖繳俱垂。宛若星圖。屈伸推移。一往一來。匪勞匪疲。于是暮春代謝。朱明達時。蠶人告訖。舍罷獻絲。或黃或白。蜜蠟凝脂。纖纖靜女。經之絡之。爾乃窈窕淑媛。美色貞怡。解鳴佩。釋羅衣。披華幕。登神機。乘輕杼。攬床帷。動搖多容。俯仰生姿。（蓺文類聚六十五。北堂書鈔一百五十八。御覽八百二十五。） \\n 荔支賦 \\n 大哉聖皇。處乎中州。東野貢落疏之文瓜。南浦上黃甘之華橘。（初學記二十。）西旅獻崑山之蒲桃。（初學記二十八。御覽九百七十二。）北燕薦朔濱之巨栗。（蓺文類聚八十七。初學記二十八。御覽九百六十四。） \\n 魏土送西山之杏。（蓺文類聚八十七。御覽九百六十八。） \\n 宛中朱柿。（御覽九百七十一。）房陵縹李。（文選潘岳關居賦注。御覽九百六十八。）酒泉白柰。（文選蜀都賦注。） \\n 乃觀荔支之樹。其形也。曖若朝雲之興。森如橫天之彗。湛若大廈之容。鬱如峻嶽之勢。修榦紛錯。綠葉臻臻。（文選蜀都賦注作蓁蓁。）角亢興而靈華敷。大火中而朱實繁。（文選蜀都賦注作繁生。）灼灼若朝霞之映日。離離如繁星之著天。皮似丹罽。膚若明璫。潤侔和璧。奇喻五璜。仰歎麗表。俯嘗嘉味。口含丹[丹當作甘]液。心受芳氣。兼五滋而無常主。不知百和之所出。卓絕類而無儔。超眾果而獨貴。（蓺文類聚八十七。御覽九百七十一。） \\n 宛洛少年。邯鄲遊士。（文選曹植名都篇注。表[表當作袁]淑效曹植白馬篇注。）　不及解。（文選赭白馬賦注。）飛匡上下。電往景還。（文選江賦注。） \\n 王逸　二 \\n 九思 \\n 九思者。王逸之所作也。逸。南陽人。博雅多覽。讀楚辭而傷愍屈原。故為之作解。又以自屈原終沒之後。忠臣介士。遊覽學者。讀離騷九章之文。莫不愴然。心為悲感。高其節行。妙其麗雅。至劉向王褒之徒。咸嘉其義。作賦騁辭。以讚其志。則皆列于譜錄。世世相傳。逸與屈原。同土共國。悼傷之情。與凡有異。竊慕向褒之風。作頌一篇。號曰九思。以裨其辭。未有解說。故聊敘訓誼焉。辭曰。 \\n 悲兮愁。哀兮憂。天生我兮當闇時。被諑譖兮虛獲尤。心煩憒兮意無聊。嚴載駕兮出戲遊。周八極兮歷九州。求軒轅兮索重華。世既卓兮遠眇眇。握佩玖兮中路躇。羨咎繇兮建典謨。懿風后兮受瑞圖。愍余命兮遭六極。委玉質兮于泥塗。遽傽遑兮驅林澤。步屏營兮行丘阿。車軏折兮馬虺頹。惷悵立兮涕滂沱。思丁文兮聖明哲。哀平差兮迷謬愚。呂傳舉兮殷周興。忌　專兮郢吳虛。仰長歎兮氣　結。悒殟絕兮咶復蘇。虎兕爭兮于廷中。豺狼　兮我之隅。雲霧會兮日冥晦。飄風起兮揚塵埃。直鬯罔兮乍東西。欲竄伏兮其焉如。念靈閨兮隩重深。願竭節兮隔無由。望舊邦兮路透[透當作逶]隨。憂心悄兮志勤劬。魂煢煢兮不遑寐。目眽眽兮寤終朝。 \\n 逢尢 \\n 令尹兮謷謷。群司兮譨譨。哀哉兮淈淈。上下兮同流。菽藟兮蔓衍。芳虈兮挫枯。朱紫兮雜亂。曾莫兮別諸。倚此兮巖穴。永思兮窈悠。嗟懷兮眩惑。用志兮不昭。將喪兮玉斗。遺失兮鈕樞。我心兮煎熬。惟是兮用憂。進惡兮九旬。復顧兮彭務。擬斯兮二蹤。未知兮所投。謠吟兮中　。上察兮璇璣。大火兮西睨。攝提兮運低。協霆兮硠磕。雹霰兮霏霏。奔電兮光晃。涼風兮愴悽。鳥獸兮驚駭。相從兮宿棲。鴛鴦兮噰噰。狐貍兮徼徾。哀吾兮介特。獨處兮罔依。螻蛄兮鳴東。蟊　兮號西。　緣兮我裳。蠋入兮我懷。蟲豸兮夾余。惆悵兮自悲。佇立兮忉怛。心結縎兮折摧。 \\n 王逸　三 \\n 怨上 \\n 周徘徊兮漢渚。求水神兮靈女。嗟此國兮無良。媒女詘兮謰謱。鴳雀列兮譁讙。鴝鵅鳴兮　余。抱昭華兮寶璋。欲銜鬻兮莫取。言旋邁兮北徂。叫我友兮配耦。日陰曀兮未光。閺睄窕兮靡睹。紛載驅兮高馳。將諮詢兮皇羲。遵河皋兮周流。路變易兮時乖。濿滄海兮東遊。沐盥浴兮天池。方太昊兮道要。云靡貴兮仁義。志欣樂兮反征。就周文兮邠岐。秉玉英兮結誓。日欲幕兮心悲。惟天祿兮不再。背我信兮自違。踰隴準兮渡漠。過桂車兮合黎。赴崑山兮馽騄。從邛邀兮棲遲。允玉液兮止渴。齧芝華兮療飢。居嵺廓兮　疇。遠梁昌兮幾迷。望江漢兮濩渃。心緊絭兮傷懷。昢昢兮旦旦。塵莫莫兮未睎。憂不暇兮寢 \\n 疾世 \\n 食。吒增歎兮如雷。哀世兮睩睩。諓諓兮嗌喔。眾多兮阿媚。骫靡兮成俗。頷枉兮黨比。貞良兮煢獨。鵠竄兮枳棘。鵜集兮帷幄。蘭蕠兮青　。　本兮萎落。睹斯兮偽惑。心為兮隔錯。逡巡兮輔藪。率彼兮軫陌。川谷兮淵淵。出峊兮峉峉。叢林兮崟崟。株榛兮岳岳。霜雪兮漼溰。冰凍兮　澤。東西兮南北。罔所兮歸薄。庇廡兮枯樹。匍匐兮巖石。踡跼兮寒局數。獨處兮志不申。年齒盡兮命迫促。魁壘擠摧兮常困辱。含憂強老兮愁不樂。鬚髮兮顠鬢白。思靈澤兮一膏沐。懷蘭英兮挹瓊若。待天明兮立躑躅。雲蒙蒙兮電儵爍。孤雌驚兮鳴呴呴。思怫鬱兮肝切剝。忿悁悒兮孰訴告。 \\n 憫上 \\n 悼屈子兮遭厄。沈玉躬兮湘汨。何楚國兮難化。迄于今兮不易。士莫志兮羔裘。競佞諛兮讒鬩。指正義兮為典。訿玉譬兮為石。殦鵰遊兮華屋。鵔鸃棲兮柴蔟。起奮迅兮奔走。違群小兮謑　。載青雲兮上昇。適昭明兮所處。躡天衢兮長驅。踵九陽兮戲蕩。越雲漢兮南濟。秣余馬兮河鼓。雲霓紛兮晻翳。參辰回兮顛倒。逢流星兮問路。顧我指兮從左。徑娵觜兮直馳。御者迷兮失軌。遂踼達兮邪造。與日月兮殊道。志闕絕兮安如。哀所求兮不耦。攀天階兮下視。見鄢郢兮舊宇。意逍遙兮欲歸。眾穢盛兮杳杳。思哽饐兮詰詘。涕流瀾兮如雨。 \\n 王逸　四 \\n 遭厄 \\n 嗟嗟兮悲夫。殽亂兮紛挐。茅絲兮同綜。冠屢兮共絇。督萬兮侍宴。周邵兮負芻。白龍兮見　。靈龜兮執拘。仲尼兮困　。鄒衍兮幽囚。伊余兮念茲。奔遁兮隱居。將升兮高山。上有兮猴猿。欲入兮深谷。下有兮虺蛇。左見兮鳴鵙。右睹兮呼梟。惶悸兮失氣。踊躍兮距跳。便旋兮中原。仰天兮增歎。菅蒯兮　莽。雚葦兮仟眠。鹿蹊兮。貒貉兮蟫蟫。鸇鷂兮軒軒。鶉鸙兮甄甄。哀我兮寡獨。靡有兮齊倫。意欲兮沈吟。迫日兮黃昏。玄鶴兮高飛。曾逝兮青冥。鶬鶊兮喈喈。山鵲兮嚶嚶。鴻鸕兮振翅。歸雁兮于征。吾志兮覺悟。懷我兮聖京。垂屣兮將起。跓俟兮碩明。 \\n 悼亂 \\n 惟昊天兮昭靈。陽氣發兮清明。風習習兮龢煖。百草萌兮華榮。堇荼茂兮扶疏。蘅芷彫兮瑩嫇。愍貞良兮遇害。將大折兮碎糜。時混混兮澆饡。哀當世兮莫知。覽往昔兮俊彥。亦詘辱兮係纍。管束縛兮桎梏。百貨易兮傅賣。遭桓繆兮識舉。才德用兮列施。且從容兮自慰。玩琴書兮遊戲。迫中國兮迮　。吾欲之兮九夷。超五嶺兮嵯峨。觀浮石兮崔嵬。陟丹山兮炎野。屯余車兮黃支。就祝融兮稽疑。嘉已行兮無為。乃回朅兮北逝。遇神孈兮宴娭。欲靜居兮自娛。心愁慼兮不能。放余轡兮策駟。忽飆騰兮浮雲。蹠飛杭兮越海。從安期兮蓬萊。緣天梯兮北上。登太一兮王臺。使素女兮鼓簧。乘戈龢兮謳謠。聲噭誂兮清和。音晏衍兮要婬。咸欣欣兮酣樂。余眷眷兮獨悲。顧章華兮太息。志戀戀兮依依。 \\n 王逸五 \\n 傷時 \\n 旻天兮清涼。玄氣兮高朗。北風兮潦洌。草木兮蒼唐。蛜蚗兮。蝍蛆兮穰穰。歲忽忽兮惟暮。余感時兮悽愴。傷俗兮泥濁。曚蔽兮不章。寶彼兮沙礫。損[損當作捐]此兮夜光。椒瑛兮涅汙。　耳兮充房。攝衣兮緩帶。操我兮墨陽。昇車兮命僕。將馳兮四荒。下堂兮見蠆。出門兮觸蠡。巷有兮蚰蜒。邑多兮螳螂。睹斯兮嫉賊。心為兮切傷。俛念兮子胥。仰憐兮比干。投劍兮脫冕。龍屈兮蜿蟤。潛藏兮山澤。匍匐兮叢攢。窺見兮溪澗。流水兮沄沄。黿鼉兮欣欣。鱣　兮延延。群行兮上下。駢羅兮列陳。自恨兮無犮。特處兮煢煢。冬夜兮陶陶。雨雪兮冥冥。神光兮熲熲。鬼火兮熒熒。修德兮困控。愁不聊兮皇冠生。憂紆兮鬱鬱。惡所兮寫情。 \\n 哀歲 \\n 陟玉巒兮逍遙。覽高罔兮嶢嶢。桂樹列兮紛敷。吐紫華兮布條。實孔鸞兮所居。今其集兮惟鴞。烏鵲驚兮啞啞。余顧瞻兮怊怊。彼日月兮闇昧。障覆天兮祲氛。伊我后兮不聰。焉陳誠兮效忠。攄羽翮兮超俗。遊陶遨兮養神。乘六蛟兮蜿蟬。遂馳騁兮陞雲。揚彗光兮為旗。秉電策兮為鞭。朝晨發兮鄢郢。食時至兮增泉。繞曲阿兮北次。造我車兮南端。謁玄黃兮納贄。崇忠貞兮彌堅。歷九客兮遍觀。睹祕藏兮寶珍。就傳說兮騎龍。與織女兮合婚。舉天　兮掩邪。彀天孤兮　姦。隨真人兮翱翔。食元氣兮長存。望太微兮穆穆。睨三階兮炳分。相輔政兮成化。建烈業兮垂勳。目兮西沒。道遐迴兮阻歎。志蓄積兮未通。悵敞罔兮自憐。 \\n 守志 \\n 亂曰。天庭明兮雲霓藏。三光朗兮鏡萬方。斥蜥蜴兮進龜龍。策謀從兮翼機衡。配稷契兮恢唐功。嗟英俊兮未為雙。（楚辭。） \\n 王逸　六 \\n 楚辭章句敘 \\n 敘曰。昔者孔子。叡聖明　。天生不群。定經術。刪詩書。正禮樂。制作春秋。以為後王法。門人三千。罔不昭達。臨終之日。則大義乖而微言絕。其後周室衰微。戰國並爭。道德陵遲。譎詐萌生。于是楊、墨、鄒、孟、孫、韓之徒。各以所知。著造傳記。或以述古。或以明世。而屈原履忠被譖。憂悲悉思。獨依詩人之義而作離騷。上以諷諫。下以自尉。遭時闇亂。不見省納。不勝憤懣。遂復作九歌以下。凡二十五篇。楚人高其行義。瑋其文采。以相教傅。至于孝武帝。恢廓道訓。使淮南王安作離騷經章句。則大義粲然。後世雄俊。莫不瞻慕。舒肆妙慮。纘述其詞。逮至劉向。典校經書。分為十六卷。孝章即位。深強道蓺。而班固賈逵。復以所見。改易前疑。各作離騷經章句。其餘十五卷。闕而不說。又以壯為狀。義多乖異。事不要括。今臣復以所識所知。稽之舊章。合之經傳。作十六卷章句。雖未能究其微妙。然大指之趣。略可見矣。且人臣之義。以忠正為高。以伏節為賢。故有危言以存國。殺身以成仁。是以伍子胥不恨于浮江。比干不悔于剖心。然後忠立而行成。榮顯而名著。若夫懷道以迷國。詳愚而不言。顛則不能扶。危則不能安。婉娩以順上。逡巡以避患。難保黃耇。終壽百年。蓋志士之所恥。愚夫之所賤也。今若屈原。膺忠貞之質。體清潔之性。直若砥矢。言若丹青。進不隱其謀。退不顧其命。此誠絕世之行。俊彥之英也。而班固謂之露才揚已。競于群小之中。怨恨懷王。譏刺椒蘭。苟欲求進。強非其人。不見容納。忿恚自沈。是虧其高明。而損其清潔也。昔伯夷叔齊。讓國守分。不食周粟。遂餓而死。豈可復謂有求于世而怨望哉。且詩人怨主刺上。曰嗚呼小子。未知臧否。匪面命之。言提其耳。風諫之語。于斯為切。然仲尼論之。以為大雅。引此比彼。屈原之詞。優游婉順。寍以其君不智之故。欲提攜其耳乎。而論者以為露才揚己。怨刺其上。強非其人。殆失厥中矣。夫離騷之文。依託五經。以立義焉。帝高陽之苗裔。則厥初生民。時惟姜嫄也。紉秋蘭以為佩。則將翱將翔。佩玉瓊琚也。夕攬洲之宿莽。則易潛籠勿用也。駟玉　而乘鷖。則時乘六龍以御天也。就重華而敶詞。則尚書咎繇之謀謨也。登崑崙而涉流沙。則禹貢之敷土也。故智彌盛者其言博。才益多者其識遠。屈原之詞。誠博遠矣。自終沒以來。名儒博達之士。蓄造詞賦。莫不擬則其儀表。祖式其模範。取其要妙。竊其華藻。所謂金相玉質。百世無匹。名垂罔極。永不刊滅者矣。 \\n 王逸　七 \\n 離騷經 \\n 離騷經者。屈原之所作也。屈原與楚同姓。仕于懷王。為三閭大夫。三閭之職。掌王族三姓。曰昭、屈、景。屈原序其譜屬。率其賢良。以厲國士。入則與王圖議政事。決定嫌疑。出則監察群下。應對諸侯。謀行職脩。王甚珍之。同列大夫上官靳尚妒害其能。共譖毀之。王乃疏屈原。屈原執履忠貞。而被讒　。憂心煩亂。不知所愬。乃作離騷經。離。別也。騷。愁也。經。徑也。言已放逐離別。忠心愁思。獨依道徑。以風諫君也。故上述唐、虞、三后之制。下序桀、紂、羿、澆之敗。冀君覺悟。反于正道而還已也。是時秦昭王使張儀譎詐懷王。令絕齊交。又使誘楚。請與俱會武關。遂脅與俱歸。拘留不遺。卒客死于秦。其子襄王。復用讒言。遷屈原于江南。屈原放在草野。復作九章。援天引聖。以自證明。終不見省。不忍以清白久居濁世。遂赴汨淵。自沈而死。離騷之文。依詩取興。引類譬諭。故善鳥香草。以配忠貞。惡禽臭物。以比讒佞。靈脩美人。以　于君。宓妃佚女。以譬賢臣。　龍鸞鳳。以託君子。飄風雲霓。以為小人。其詞溫而雅。其義蛟而朗。凡百君子。莫不慕其清高。嘉其文采。哀其不遇。而愍其志焉。 \\n 九歌 \\n 九歌者。屈原之所作也。昔楚國南郢之邑。沅湘之閒。其俗信鬼而好祠。其祠必作歌樂鼓無以樂諸神。屈原放逐。竄伏其域。懷憂苦毒。愁思沸鬱。出見俗人祭祀之禮。歌舞之樂。其詞鄙陋。因為作九歌之曲。上陳事神之敬。下見己之冤結。託之以風諫。故以其文意不同。章句雜錯。而廣異義焉。 \\n 王逸　八 \\n 天問 \\n 天問者。屈原之所作也。何不言問天。天尊。不可問。故曰天問也。屈原放逐。憂心愁悴。彷徨山澤。經歷陵陸。嗟號昊　。仰天歎息。見楚有先王之廟。及公卿祠堂。圖畫天地山川神靈。琦瑋僪佹。及古賢聖怪物行事。周流罷倦。休息其下。仰見圖畫。因書其壁。何而問之。以渫憤懣。舒瀉愁思。楚人哀惜屈原。因共論述。故其文義不次序云爾。 \\n 敘曰。昔屈原所作。凡二十五篇。世相教傳。而莫能說天問。以其文義不次。又多奇怪之事。自太史公口論道之。多所不逮。至于劉向揚雄。援引傳記以解說之。亦不能詳悉。所闕者眾。日無聞焉。既有　（一作解。）詞。（一作說。）乃復多連蹇其文。□□□濛澒其說。故厥義不昭。微指不晢。自游覽者。靡不苦之而不能照也。今則稽之舊章。合之經傳。以相發明。為之符驗。章決句斷。事事可曉。俾後學者。永無疑焉。 \\n 九章 \\n 九章者。屈原之所作也。屈原放于江南之　。思君念國。憂心罔極。故復作九章。章者。著也明也。言己所陳忠信之道。甚著明也。卒不見納。委命自沈。楚人惜而哀之。世論其詞。以相傳焉。 \\n 遠遊 \\n 遠遊者。屈原之所作也。屈原履方直之行。不容于世。上為讒佞所譖毀。下為俗人所困極。章皇山澤。無所告訴。乃深惟元一。修執恬漠。思欲濟世。則意中憤然。文采鋪發。遂敘妙思。託配仙人。與俱遊戲。周歷天地。無所不到。然猶懷念楚國。思慕舊故。忠信之篤。仁義之厚也。是以君子珍重其志。而瑋其辭焉。 \\n 王逸　九 \\n 卜居 \\n 卜居者。屈原之所作也。屈原體忠貞之性。而見嫉妒。念讒佞之臣。承君順非。而蒙富貴。已執忠直。而身放棄。心迷意惑。不知所為。乃往至太卜之家。稽問神明。決之蓍龜。卜已居世。何所宜行。冀聞異策。以定嫌疑。故曰卜居也。 \\n 漁父 \\n 漁父者。屈原之所作也。屈原放逐。在江湘之閒。憂愁漢吟。儀容變易。而漁父避世隱身。釣魚江濱。欣然自樂。時遇屈原川澤之域。怪而聞之。遂相應荅。楚人思念屈原。因敘其辭。以相傳焉。 \\n 九辯 \\n 九辯者。楚大夫宋玉之所作也。辯者。變也。謂敶道德以變說君也。九者。陽之數。道之綱紀也。故天有九星以正機衡。地有九州以成萬邦。人有九竅以通精明。屈原懷忠貞之性。而被讒邪。傷君闇蔽。國將危亡。乃援天地之數。列人形之要。而作九歌九章之頌。以諷諫懷王。明己所言。與天地合度。可履而行也。宋玉者。屈原弟子也。閔惜其師忠而放逐。故作九辯以述其志。至于漢興。劉向王褒之徒。咸悲其文。依而作詞。故號為楚詞。亦采其九。以立義焉。 \\n 招魂 \\n 招魂者。宋玉之所作也。招者召也。以手曰招。以言曰如。魂者。身之精也。宋玉憐哀屈原。忠而斥棄。愁滿山澤。魂魂放佚。厥命將落。故作招魂。欲以复其。延其年壽。自陳四方之惡。內楚國之美。以諷諫懷王。冀其覺悟而還之也。 \\n 大招 \\n 大招者。屈原之所作也。或曰景差。疑不能明也。屈原放流九年。憂　煩亂。精神越散。與形離別。恐命將終。所行不遂。故憤然大招其魂。盛稱楚國之樂。崇懷襄之德。以比三王。能任用賢。公卿明察。能薦舉人。宜輔佐之。以興至治。因以諷諫。達已之志也。 \\n 王逸　十 \\n 惜誓 \\n 惜誓者。不知誰所作也。或曰賈誼。疑不能明也。惜者。哀也。誓者。信也約也。言哀惜懹王。與已信約。而復背之也。古者君臣將共為治。必以信誓相約。然後言乃從而身以親也。蓋刺懷王有始而無終也。 \\n 招隱士 \\n 招隱士者。淮南小山之所作也。昔淮南王安。博雅好古。招懷天下俊偉之士。自八公之徒。感慕其德而歸其仁。各竭才智。著作篇章。分造辭賦。以類相從。故或稱小山。或稱大山。其義猶詩有小雅大雅也。小山之徒。閔傷屈原。又怪其文昇天乘雲。役使百神。似若仙者。雖身沈沒。名德顯聞。與隱處山澤無異。故作招隱士之賦。以章其志也。 \\n 七諫 \\n 七諫者。東方朔之所作也。諫者。正也。謂陳法度以諫正君也。古者人臣三諫不從。退而待放。屈原與楚同姓。無相去之義。故加為七諫。慇懃之意。忠厚之節也。或曰。七諫者。法天子有爭臣七人也。東方朔追憫屈原。故作此辭。以述其志。所以昭忠信矯曲朝也。 \\n 哀時命 \\n 哀時命者。嚴夫子之所作也。夫子名忌。與司馬相如俱好辭賦。客遊于梁。孝王甚奇重之。忌哀屈原受性忠貞。不遭明君而遇暗世。斐然作辭。歎而述之。故曰哀時命也。 \\n 九懷 \\n 九懷者。諫議大夫王褒之所作也。懷者。思也。言屈原雖見放逐。猶思念其君。憂國傾危。而不能忘也。褒讀屈原之文。嘉其溫雅。藻采敷衍。執握金玉。委之污　。遭世溷濁。莫之能識。追而愍之。故作九懷。以裨其詞。史官錄第。遂列于篇。 \\n 王逸　十一 \\n 九歎 \\n 九歎者。護左都水使者光祿大夫劉向之所作也。向以博古敏達。典校經書。辯章舊文。追念屈原忠信之節。故作九歎。歎者。傷也息也。言屈原放在山澤。猶傷念君。歎息無已。所謂讚賢以輔志。騁詞以曜德者也。（已上十八篇。並楚辭。） \\n 折武論 \\n 苞含六蓺。游覽百家。用道德為弓弩。□仁義為鎧甲。（書鈔。） \\n  \\n 　 \\n  \\n   \\n  "}
{"章节": "全後漢文卷五十八", "正文": "　 \\n 全後漢文卷五十八 \\n 　 \\n  \\n 烏程嚴可均校輯 \\n 王延壽 \\n 延壽字文考。一字子山。逸子。度湘江溺死。 \\n 魯靈光殿賦（并序） \\n 魯靈光殿者。蓋景帝程姬之子恭王餘之所立也。初。恭王始都下國。好治宮室。遂因魯僖基兆而營焉。遭漢中微。盜賊奔突。自西京未央建章之殿。皆見隳壞。而靈光巋然獨存。意者豈非神明依憑支持。以保漢室者也。然其規矩制度。上應星宿。亦所以永安也。予客自南鄙。觀蓺于魯。睹斯而眙曰。嗟乎。詩人之興。感物而作。故奚斯頌僖。歌其路寢。而功績存乎辭。德音昭乎聲。物以賦顯。事以頌宣。匪賦匪頌。將何述焉。遂作賦曰。 \\n 王延壽　一 \\n 粵若稽古。帝漢祖宗。濬哲欽明。殷五代之純熙。紹伊唐之炎精。荷天衢以元亨。廓宇宙而作京。敷皇極以創業。協神道而大寍。于是百姓昭明。九族敦序。乃命孝孫。俾侯于魯。錫介珪以作瑞。宅附庸而開宇。乃立靈光之祕殿。配紫微而為輔。承明堂于少陽。昭列顯于奎之分野。瞻彼靈光之為狀也。則嵯峨嶵嵬.峞　巍。吁可畏乎其駭人也。迢嶢倜儻。豐麗博敞。洞轇轕乎其無垠也。邈希世而特出。羌　譎而鴻紛。虼山峙以紆鬱。隆崛　乎青雲。鬱坱圠以嶒。崱繒綾而龍鱗。汩磑磑以璀璨。赫燡燡而　坤。狀若積石之鏘鏘。又似乎帝室之威神。崇墉岡連以嶺屬。朱闕巖巖而雙立。高門擬于閶闔。方二軌而並入。于是乎乃歷夫太階。以造其堂。俯仰顧眄。東西周章。彤彩之飾。徒何為乎。澔澔涆涆。流離爛漫。皓壁暠曜以月照。丹柱歙赩而電烻。霞駮雲蔚。若陰若陽。瀖濩燐亂。煒煒煌煌。隱陰　以中處。霐寥窲以崢嶸。鴻爌炾以爣閬。飋蕭條而清泠。動滴瀝以成響。殷雷應其若驚。耳嘈嘈以失聽。目矎矎而喪精。駢密石與琅玕。齊玉璫璧英。遂排金扉而北入。霄靄靄而晻曖。旋室　娟以窈窕。洞房叫窱而幽邃。西廂踟躕以閑宴。東序重深而奧祕。屹鏗瞑以勿罔。屑黶翳以懿濞。魂悚悚其驚斯。心而發悸。于是詳察其棟宇。觀其結構。規矩應天。上憲觜陬。倔佹雲起。嶔崟離摟。三閒四表。八維九隅。萬楹叢倚。磊砢相扶。浮柱岧嵽以星懸。漂嶢　而枝柱。飛梁偃蹇以虹指。揭蘧蘧而騰湊。層櫨磥以岌峨。曲枅要紹而環句。芝栭欑羅以戢　牚杈枒而斜據。傍天　以橫出。互黝糾而搏負。下岪蔚以璀錯。上崎嶬而重注。捷獵鱗集。支離分赴。縱橫駱驛。各有所趣。爾乃懸棟結阿。天窗綺疏。圓淵方井。反植荷蕖。發秀吐榮。菡萏披敷。綠房紫菂。窋　垂珠。雲楶藻梲。龍桶雕鏤。飛禽走獸。因木生姿。奔虎攫挐以梁倚。仡奮舋而軒鬐。　龍騰驤以蜿蟺。頷若動而躨跜。朱鳥舒翼以峙衡。騰蛇蟉　而遶榱。白鹿子蜺于欂櫨。蟠螭宛轉而承楣。狡兔跧伏于柎側。猿狖攀椽而相追。玄熊　舕以齗齗。卻負載 \\n 王延壽　二 \\n 而蹲跠。齊首目以瞪眄。徒眽眽而狋狋。胡人遙集于上楹。儼雅跽而相對。仡欺　以鵰　。　顤顟而睽睢。狀若悲愁于危處。憯嚬蹙而含悴。神仙岳岳于棟閒。玉女闚窗而下視。忽瞟眇以響像。若鬼神之髣彿。圖畫天地。品類群生。雜物奇怪。山神海靈。寫　其狀。託之丹青。千變萬化。事各繆形。隨色象類。曲得其情。上紀開闢。遂古之初。五龍比翼。人皇九頭。伏羲鱗身。女媧蛇軀。鴻荒朴略。厥狀睢盱。煥炳可觀。黃帝唐虞。軒冕以庸。衣裳有殊。下及三后。媱妃亂王。忠臣孝子。烈士貞女。賢愚成敗。靡不載敘。惡以誡世。善以示後。于是乎連閣承宮。馳道周環。陽榭外望。高樓飛觀。長途升降。軒檻曼延。漸臺臨池。層曲九成。屹然特立。的爾殊形。高徑華蓋。仰看天庭。飛陛揭孽。緣雲上征。中坐垂景。頫視流星。千門相似。萬戶如一。巖突洞出。逶迤詰屈。周行數里。仰不見日。何宏麗之靡靡。咨用力之妙勤。非夫通神之俊才。誰能剋成乎此勳。據坤靈之寶勢。子蒼昊之純殷。包陰陽之變化。含元氣之煙熅。玄醴騰涌于陰溝。甘露被宇而下臻。朱桂黝儵于南北。蘭芝阿那于東西。祥風翕習以颯灑。激芳香而常芬。神靈扶其棟宇。歷千載而彌堅。永安寍以祉福。長與大漢而久存。實至尊之所御。保延壽而宜子孫。苟可貴其若斯。孰亦有云而不珍。 \\n 亂曰。彤彤靈宮。巋嶵穹崇。紛庬鴻兮。崱屴嵫釐。岑崟崰嶷。駢巃嵷兮。連拳偃蹇。崙菌踡嵼。傍欹傾兮。歇欻幽藹。雲覆霮　。洞杳冥兮。蔥翠紫蔚。礧碨　瑋。含光晷兮。窮奇極妙。棟宇已來。未之有兮。神之營之。瑞我漢室。永不朽兮。（文選。） \\n 王延壽　三 \\n 夢賦 \\n 余夜寢息。乃有非恆之夢。其為夢也。悉睹鬼神之變怪。則蛇頭而四角。魚首而鳥身。三足而六眼。龍形而似人。群行而奮搖。忽來到吾前。申臂而舞手。意欲相引牽。于是夢中驚怒。腷臆紛紜。曰吾含天地之純和。何妖孽之敢臻。乃揮手振拳。雷發電舒。斮遊光。斬猛豬。批鱟毅。斫魅虛。捎魍魎。拂諸渠。撞縱目。打三顱。撲苕蕘。抶夔　。搏睍睆。蹴睢盱。爾乃三三四四。相隨踉　而歷僻。礱礱磕磕。精氣充布。輷輷。鬼驚魅怖。或盤跚而欲走。或拘攣而不能步。或中創而婉轉。或捧痛而號呼。奄務消而光蔽。寂不知其何故。嗟妖邪之怪物。豈于真人之正度。耳聊嘈而外即。忽屈伸而覺悟。亂曰。齊桓夢物。而亦以霸兮。武丁夜感。而得賢佐兮。周夢九齡。年克百兮。晉文盬腦。國以競兮。老子役鬼。為神將兮。轉禍為福。永無恙兮。（蓺文類聚七十九。） \\n 王孫賦 \\n 原天地之造化。實神偉之屈奇。道玄微以密妙。信無物而弗為。有王孫之狡獸。形陋觀而醜儀。顏狀類乎老公。軀體似乎小兒。眼睚（崔）隅（五流反。）以　（平　反。）卹。視職（戢）睫以　（平悅反。）　。（平迷反。）　（鳥決反。）高匡而曲頞。　（　）　（乎久反。）歷而隳離。鼻　（許解反。）齁（許候反。）以　（吸）　（許夾反。）耳聿役以嘀知。口嗛（呼忝反。）　以　（則咸反。）齺。（鄒）脣（制　反。）　（懾）以　（疋卑反。）　。（妍卑反。）齒崖崖以齴（獻）齴。嚼（染）而囁（而葉反。）唲。儲糧食于兩頰。稍委輸于胃脾。踡菟蹲而狗踞。聲歷鹿而喔咿。或嗝（古厄反。）嗝而。又嘀　（火歷反。）其若啼。姿僭傔（呼店反。）而　贛。（音貢。）豁肝鬩以頊醯。眙（苔）睕（苑）朡（子公反。）而　（覓）　。（錫）　（阮）　（而究反。）　而踧　。（訾）生深山之茂林。處嶄巖之嶔崎。　猜之　（音煩。）疾。態峰出而橫施。緣百仞之高木。攀窈裊之長枝。背牢落之峻壑。臨不測之幽溪。尋柯條以宛轉。或捉腐而登危。若將頹而復著。紛絀絀以陸離。或群跳（上弔反。）而電透。或瓜懸而瓠垂。上觸手而拏攫。下對足而登跂。至攀攬以狂接。覆縮臂而電走。時遼落以蕭索。乍睥睨以容與。或蹂趹（決以踐遊。又咨噉而攢聚。扶嶔崟以　（陳）椽。（敕緣反。）躡危臬而騰舞。忽涌逸而輕迅。羌難得而　縷。同甘苦于人類。好哺糟而啜醨。乃設酒于其側。竟爭飲而　（火緣反。）馳。頊（火蜀反。）陋　（火侯反。）以迷醉。矇眠睡而無知。暫拏鬃（子公反。）以　(火結反)縛。遂纓絡以縻羈。歸鎖繫于庭廄。觀者吸呷而忘疲。（蓺文類聚九十五。初學記二十九。御覽九百十。） \\n 王延壽　四 \\n 桐柏淮源廟碑（延熹六年正月） \\n 延熹六年正月八日乙酉。南陽太守中　盧奴（缺）君。　正好禮。尊神敬祀。以淮出平氏。始于大復。潛行地中。見于陽□。立廟桐柏。春秋宗奉。災異告　。水旱請求。位比諸侯。聖漢所尊。受珪上帝。大常定申。郡守奉祀。　絜沈祭。從郭君以來。廿餘年不復身至。遺丞行事。簡略不敬。明神弗歆。災害以生。五嶽四瀆。與天合德。仲尼慎祭。常若神在。君準則大聖。親之桐柏。奉見廟祠。崎嶇逼狹。開祏神門。立關四達。增廣壇場。　治華蓋。高大殿宇（缺）齊傳館。石獸表道。靈龜十四。衢廷弘敞。宮廟嵩峻。祇慎慶祀。一年再至。躬進三牲。執玉以沈。為民祈福。靈祇報祐。天地清和。嘉祥昭格。禽獸碩茂。草木芬芳。黎庶賴祉。民用作頌。其辭曰。 \\n 泫泫淮源。聖禹所導。湯湯其逝。惟海是造。疏穢濟遠。柔順其道。弱而能強。仁而能武。（缺二字。）晝夜。明哲所取。寔為四瀆。與河合矩。烈烈明府。好古之則。虔恭禮祀。不愆其德。惟前廢弛。匪躬匪力。災眚　興。陰陽　忒。陟彼高岡。臻茲廟側。肅肅其敬。靈祇降福。雍雍其和。民用悅服。簑簑其慶。年穀豐殖。望君輿駕。扶老攜息。慕君塵軌　走忘食。懹君惠賜。思君罔極。于胥樂兮。傳于萬億。春侍祠官屬五官掾章陵劉訢。功曹史安眾劉瑗。主薄蔡陽樂茂。戶曹史宛任巽秋。五官掾新□梁懿。功曹史酈周謙。主薄安眾鄧嶷。主記史宛趙旻。戶曹史宛謝綜。（隸釋二。　案。古文苑以此碑為王延壽撰。） \\n 翟酺 \\n 酺字子超。廣漢雒人。初仕郡。徵拜議郎。遷侍中。以試對政事第一。拜尚書。延光中出為酒泉太守。遷京兆尹。順帝即位。拜光祿大夫。遷將作大匠。 \\n 翟酺　五 \\n 上安帝疏諫寵外戚 \\n 臣聞微子佯狂而去殷。叔孫通背秦而歸漢。彼非自疏其君。時不可也。臣荷殊絕之恩。蒙值不諱之政。豈敢協同受寵。而以戴天履地。伏惟陛下應天履祚。歷值中興。當建太平之功。碢未聞致化之道。蓋遠者難明。請以近事徵之。昔竇鄧之寵。傾動四方。兼官重紱。盈金積貨。至使議弄神器。改更社稷。豈不以勢尊威廣。以致斯患乎。及其破壞。頭顙墯地。願為孤豚。豈可得哉。夫致貴。無漸失必暴。受爵非道殃必疾。今外戚寵幸。功均造化。漢元以來。未有等比。陛下誠仁恩周洽。以親九族。然祿去公室。政移私門。覆車重尋。寍無摧折。而朝臣在位。莫肯正議。翕翕訾訾。更相佐附。臣恐威權外假。歸之良難。虎翼一奮。卒不可制。故孔子曰。吐珠于澤。誰能不含。老子稱國之利器。不可以示人。此最安危之極戒。社稷之深計也。夫儉德之恭。政存約節。故文帝愛百金于露臺。飾帷帳于皁囊。或有譏其儉者。上曰。朕為天下守財耳。豈得妄用之哉。至倉穀腐而不可食。錢貫朽而不可校。今自初政已來。日月未久。費用賞賜。已不可算。創作天下之財。積無功之家。帑藏單盡。民物彫傷。卒有不虞。復當重賦百姓。怨叛既生。危亂可待也。昔成王之政。周公在前。邵公在後。畢公在左。史佚在右。四子挾而維之。目見正容。耳聞正言。一日即位。天下曠然。言其法度素定也。今陛下有成王之尊。而無數子之佐。雖欲崇雍熙。致太平。其可得乎。自去年已來。災譴頻數。地坼天崩。高岸為谷。脩身恐懼。則轉禍為福。輕慢天戒。則其害彌深。願陛下親自勞卹。研精致思。勉求忠貞之臣。誅遠佞諂之黨。損玉堂之盛。尊天爵之重。割情Q欲Y之歡。罷宴私之好。帝王圖籍。陳列左右。心存亡國所以失之。鋻觀興王所以得之。庶災害可息。豐年可招矣。（後漢翟酺傳。） \\n 翟酺　六 \\n 又上 \\n 孝文帝連上書囊以為帳。惡聞　素之聲也。（北堂書鈔一百三十二引益部耆舊傅。又見御覽六百九十九。　案。前疏言文帝飾帷帳于皁囊。疑即此。） \\n 上奏陳圖書之意 \\n 漢四百年將有弱主閉門聽難之禍。數在三百年之閒。宜升厤改憲。行先王至德要道。奉率時禁。抑損奢侈。宣明質樸。以延四百年之難。（後漢翟酺傳注引益部耆舊傳。） \\n 上言宜脩繕太學 \\n 孝文皇帝始置一經博士。武帝大合天下之書。而孝宣論六經于石渠。學者滋盛。弟子萬數。光武初興。愍其荒廢。起太學博士舍。內外講堂。諸生橫卷。為海內所集。明帝時辟雍始成。欲毀太學。太尉趙熹以為太學辟雍。皆宜兼存。故並傳至今。而頃者頹廢。至為園採芻牧之處。宜更脩繕。誘進後學。（後漢翟酺傳。） \\n 張俊 \\n 俊蜀郡人。元初中為尚書郎。 \\n 假名上鄧太后書謝減死 \\n 臣孤恩負義。自陷重刑。情斷意訖。無所復望。廷尉鞠遣。歐刀在前。棺絮在後。魂魄飛揚。形容已枯。陛下聖澤。以臣嘗在近密。識臣狀貌。傷臣眼目。留心曲慮。物加　覆。喪車復還。白骨更肉。披棺發　。起見白日。天地父母能生臣俊。不能使臣俊當死復生。陛下德過天地。恩重父母。誠非臣俊破碎骸骨舉宗腐爛所報萬一。臣俊徒也。不得上書。不勝去死就生。驚喜踊躍。觸冒拜章。（後漢袁安附傳。又見蓺文類聚五十四。） \\n 杜喬 \\n 喬字叔榮。河內林慮人。永寍初舉孝廉。辟司徒楊震府。遷南郡太守。順帝時轉東海相。入為侍中。漢安中拜太子太傅。累遷大司農、大鴻臚、光祿勳。建和初代胡廣為大尉。以忤梁冀死獄中。 \\n 張俊　杜喬　七 \\n 上書諫封梁冀子弟及中常侍等 \\n 古之明君。皆以用賢賞罰為務。失國之主。其朝豈無貞榦之臣。典誥之篇哉。患得賢不用其謀。韜書不施其教。聞善不信其義。聽讒不詳其理也。昔桀紂之時。非無先王之書。折中之臣。然下愚難移。卒以亡國。已然之鋻也。陛下越從蕃王。在飛即位。應天順人。萬夫傾望。不急忠賢之賞。而先左右之封。傷善害德。讒諛暴興。大將軍梁冀。兄弟姦邪。傾動天下。皆有正卯之惡。未被兩觀之誅。而橫見式敘。各受封爵。天下惆悵。人神共憤。非所為賞必當功罰必有罪也。（後漢傳作傷善害德。興長佞諛。臣聞古之明君。褒罰必以功過。未世闇主。誅賞各緣其私。今梁氏一門。宦者微孽。並帶無功之　。裂勞臣之土。其為乖濫。胡可勝言。）夫有功而不賞。則為善失其望。姦回而不詰。則為惡肆其凶。（袁宏紀作遂其性。）故陳斧鉞而民不畏刑。班爵位而人不樂善。苟遂斯道。非徒傷治殄民為亂而已。至于喪身滅國。可不慎哉。（袁宏後漢紀二十一。太尉喬曰云云。又略見後漢杜喬傳。遷大司農時。梁冀子弟五人及中常侍等以無功並封。喬上書諫。） \\n 岑宏 \\n 宏。建光初為尚書侍郎。 \\n 樂成王萇罪議 \\n 非聖人不能無過。故王侯世子生。為立賢師傅以訓導之。所以目不見異。耳不聞非。能保其社稷。高明令終。萇少長蕃國。內無過庭之訓。外無師傅之導。血氣方剛。卒受榮爵。幾微生過。遂陷不義。臣聞周官議親。惷愚見赦。萇不殺無辜。以譴訶為非。無赫赫大惡。可裁削奪。損其租賦。令得改過自新。革心向道。（袁宏後漢紀十六。） \\n 施延 \\n 延字君子。蘄縣人。（陳忠傳作沛國人。）建光初徵有道高第。拜侍中。陽嘉中為大鴻臚。代龐驂為太尉。免。卒年七十六。 \\n 岑宏　施延　祝諷　孟希　八 \\n 用甲寅元議 \\n 太初過天日一度。弦望失正。月以晦見西方食。不與天相應。元和改從四分。四分雖密于太初。復不正。皆不可用。甲寅元與天相應。合圖讖。可施行。（續漢律厤志中。延光二年。太尉愷等上侍中施延等議。） \\n 祝諷（祝或作祋。） \\n 諷。建光中為尚書令。 \\n 奏駁陳忠言屯役者得歸葬送 \\n 孝文皇帝定約禮之制。光武皇帝絕告寍之典。貽則萬世。誠不可改。宜復建武故事。（後漢陳忠傳。建光中。尚書令祝諷尚書孟布奏以為。　案。孟布孟希疑止一人轉寫岐出耳。） \\n 孟希 \\n 希建光中為尚書。 \\n 奏駁質堪言太官宜兩梁冠 \\n 太官職在鼎俎。不列陛位。堪欲令比大夫兩梁冠。不宜許。（續漢輿服志下注補引荀綽晉百官表注。建光中。尚書陳忠以為令史質堪上言。太官宜著兩梁。尚書孟希奏。） \\n 祉 \\n 祉。史不著其姓。延光初為河南尹。 \\n 仍用四分厤議 \\n 即用甲寅元。當除元命苞天地開闢獲麟中百一十四歲。推閏月六直其日。或朔晦弦望二十四氣宿度不相應者非一。用九道為朔。月有比三大二小。皆疏遠。元和變厤以應保乾圖三百歲斗厤改憲之文。四分厤本起圖讖。最得其正。不宜易。（續漢律厤志中。延光二年。河南尹祉太子舍人李弘等四十人議。） \\n 張璫 \\n 璫。延光初為敦煌太守。 \\n 祉　張璫　馮緄　九 \\n 上書陳西域三策 \\n 臣在京師。亦以為西域宜棄。今親踐其土地。乃知棄西域。則河西不能自存。謹陳西域三策。今北虜呼衍王等展轉蒲類秦海左右。可發張掖、酒泉、屬國之吏士義從合三千五百人。（後漢西域傳作常展轉蒲類秦海之問。專制西域。共為寇　。今以酒泉屬國吏士二千餘人。）集崑崙塞。先擊呼洐王。絕其根本。因發鄯善兵五千人脅車師後部。此上計也。若不能出兵。可置軍司馬將士五百人。四部供其穀食。出據柳中。此中計也。如亦不能。則棄交河城。收鄯善等。悉使人塞。此下計也。（袁宏後漢紀十七。延光二年。又見後漢西域傳。少篇首三十六字。） \\n 馮緄 \\n 緄字皇卿。（傳作鴻卿。今從碑。）巴郡宕渠人。延光初為郎。還仕郡。歷諸曹史、督郵、主簿、五官掾功曹。順帝時舉孝廉。除郎中。歷蜀郡廣都長、楗為武陽令、廣漢別駕、治中從事。辟司空府。侍[侍當作拜]御史中丞督徐揚二州。坐法復辟司徒府。歷廷尉、左監正、治書侍御史、廣漢屬國都尉、隴西太守。病去。徵議郎。歷治書侍御史、尚書、遼東太守。徵拜京兆尹。轉司隸校尉。遷廷尉太常。延熹中拜車騎將軍。免。尋拜將作大匠。轉河南尹。復為廷尉。免。後為屯騎校尉。復拜廷尉。免。永康元年卒。謚曰桓。 \\n 請監軍疏 \\n 夫勢得容姦。伯夷可疑。不得容姦。盜砳可信。樂羊伐中山。反百語功。文侯示以謗書一篋。願請中常侍一人。監軍財費。（袁宏後漢紀三十二。又見後漢馮緄傳。） \\n 轉河南尹上言 \\n 舊典。中官子弟。不得為牧人職。（後漢馮緄傳。　案碑以此為最後為廷尉時所奏。與本傳異。） \\n 堂谿協 \\n 協字季度。潁川　陵人。延光初為郡主簿。後舉孝廉。遷西鄂長。 \\n 嵩高山開母廟石闕銘 \\n □□潁川郡陽城縣開母廟興治神道闕。時太守杜陵朱寵。丞零陵泉嶭政。五官掾陰林。戶曹史夏效。監掾陳脩長西河圜陽馮寶。丞漢陽冀祕俊。廷掾趙穆。戶曹史張詩。將作掾嚴壽。佐左福。 \\n 馮緄　堂谿協　十 \\n □□□□範防百川。柏　稱遂。□□其原。洪泉浩浩。下民震驚。禹□□功。疏河寫玄。九山甄旅。□□線文。爰納塗山。辛癸之閒。三過匪人。寔勤斯民。同心濟溢。胥建三正。杞繒派替。又遭亂秦。聖漢禋享。于茲馮神。翩彼飛雉。□□其庭。貞祥符瑞。靈支梃生。出□□化。陰陽穆清。興雲降雨。□□□寍。守一不歇。比性乾坤。福祿來　。相宥我君。千秋萬祀。子子孫孫。表碣銘功。昭　後昆。□□□□延光二年。 \\n 重曰。□□□而作　。德洋溢而漙優。□□□□□政。則文燿以消搖。□□□□□雝。皇極正而降休。□□□□□潁。芬滋楙于圃疇。□□□□□蘭。木連理于芋條。□□□□□盛。盛日新而累熹。□□□而慕化。咸來王而會朝。□□□□清靜。九域小其脩治。□□□□祈福。祀聖母虖山隅。神來享而飴格。釐我后以萬祺。于胥樂而罔極。永歷載而保之。碑舊拓本。 \\n 堂谿典 \\n 典字伯并。協子。熹平中為侍中五官中郎將。（案。後漢蔡邕傳注引先賢行狀。典字于度。潁川人為西鄂長。延篤傳注引先賢行狀。典字季度。皆誤涉其父協事。以季為子。又轉寫之誤。當據石刻為正。 \\n 開母廟石闕敘 \\n 漢侍中五官中郎將　陵堂谿典伯并。熹平四年。來請雨嵩高廟。（案。後漢靈紀。熹平五年四月。復崇高山。名為嵩高山。注引東觀記。使中郎將堂谿典請雨。因上言改之。蓋誤以四年繫于五年也。當據石刻為正。）典大君諱協。字季度。自為郡主簿作闕銘文。後舉孝廉西鄂長。早終。敘曰。 \\n 于惟我君。明允廣淵。學兼游夏。德配臧文。歿而不　。實有立言。其言惟何。（下缺　碑舊拓本。又略見趙明誠金石錢。　案。此刻于開母銘下方南向。知所言作闕銘文者。必開母銘也。） \\n  \\n 　 \\n  \\n   \\n  "}
{"章节": "全後漢文卷五十九", "正文": "　 \\n 全後漢文卷五十九 \\n 　 \\n  \\n 烏程嚴可均校輯 \\n 左雄 \\n 雄字伯豪。南郡涅陽人。安帝時舉孝廉。遷冀州刺史。永建初徵拜議郎。進尚書。再遷尚書令。陽嘉中為司隸校尉。坐法免。後復為尚書。 \\n 上封事諫封山陽君及襄邑侯 \\n 夫裂土封侯。王制所重。高皇帝約非劉氏不王。非有功不侯。孝安皇帝封江京王聖等。遂致地震之異。永建二年封陰謀之功。又有日食之變。數術之士。咸歸咎于封爵。今青州飢虛。盜賊未息。民有乏絕。上求稟貸。陛下乾乾勞思。以濟民為務。宜循古法。寍靜無為。以求天意。以消災異。誠不宜追錄小恩。虧失大典。（後漢左雄傳。又略見袁宏後漢紀十八。） \\n 左雄　一 \\n 復諫 \\n 臣聞人君莫不好忠正而惡讒諛。然而歷世之患。莫不以忠正得罪。讒諛蒙倖者。蓋聽忠難。從諛易也。夫刑罪。人情之所甚惡。貴寵。人情之所甚欲。是以時俗為忠者少。而習諛者多。故令人主數聞其美。稀知其過。迷而不悟。至于危亡。臣伏見詔書。顧念阿母舊德宿恩。欲特加顯賞。案尚書故事。無乳母爵邑之制。唯先帝時阿母王隔為野王君。聖造生讒賊廢立之禍。生為天下所咀嚼。死為海內所歡　。桀紂貴為天子。而庸僕羞與為比者。以其無義也。夷齊賤為匹夫。而王侯爭與為伍者。以其有德也。今阿母躬蹈約儉。以身率下。群僚蒸庶。莫不向風。而與王聖並同爵號。懼違本操。失其常願。臣愚以為凡人之心理不相遠。其所不安。古今一也。百姓深懲王聖傾覆之禍。民萌之命。危于累卵。常懼時世復有此類。怵惕之念。未離于心。恐懼之言。未絕于口。乞如前議。歲以千萬給奉阿母。內足以盡恩愛之歡。外可不為吏民所怪。梁冀之封。事非機急。宜過災　之運。然後平議可否。（後漢左雄傳。又見袁宏後漢紀十九。） \\n 復上疏諫 \\n 先帝封野王君。漢陳地震。今封山陽君。而京城復震。專政在陰。其災尢尢。臣前後瞽言。封爵至得。王者可私人以財。不可以宜。宜還阿母之封。以塞災異。今冀已高讓。山陽君亦宜崇其本節。（後漢左雄傳。） \\n 上疏陳事 \\n 臣聞柔遠和邇。莫大寍人。寍人之務。莫重用賢。用賢之道。必存考黜。是以皋陶對禹。貴在知人。安人則惠。黎民懷之。昔三代垂統。（此句從袁宏紀補。）分伯建侯。代位親民。民用和穆。禮讓以興。故詩云。有渰淒淒。興雨祁祁。雨我公田。遂及我私。及幽厲昏亂。不自為政。　豔用權。七子黨進。賢愚錯緒。深谷為陵。故其詩云。四國無政。不用其良。又曰。哀今之人。胡為虺蜴。言人畏吏如虺蜴也。宗周既滅。六國并秦。阬儒泯典。　革五等。更 \\n 左雄　二 \\n 立郡縣。縣設令長。郡置守尉。什伍相司。封豕其民。大漢受命。雖未復古。然克慎庶官。蠲苛救弊。悅以濟難。撫而循之。至于文景。天下康乂。誠由玄靖寬柔。克慎官人故也。（袁宏紀作使萬民不擾也。）降及宣帝。興于仄陋。綜覈名實。知時所病。刺史守相。輒親引見。攷察言行。信賞必罰。帝乃歎曰。民所以安而無怨者。政平吏良也。與我共此者。其唯良二千石乎。以為吏數變易。則下不安業。久于其事。則民服教化。其有政理者。（袁宏紀作民知不久。則詐以求過。故二千石有治能者。）輒以璽書勉勵。增秩賜金。功爵至關內侯。公卿缺則以次用之。是以吏稱其職。人安其業。漢世良吏。于茲為盛。故能降來儀之瑞。建中興之功。漢初至今。三百餘載。俗浸彫敝。七快偽茲萌。下飾其詐。上肆其殘。典城百里。轉動無常。各懷一切。莫慮長久。謂殺害不辜為威風。聚斂整辨為賢能。以理已安民為劣弱。以奉法循理為不化。髡鉗之戮。生于睚眥。覆尸之禍。成于喜怒。視民如寇讎。稅之如豺虎。監司項背相望。與同疾疢。見非不舉。聞惡不察。觀政于亭傳。責成于期月。言善不稱德。論功不據實。虛誕者獲譽。拘檢者離毀。或因罪而引高。或色斯以求名。州宰不覆。競共辟召。踴躍升騰。超等踰匹。或考奏捕案。而亡不受罪。會赦行賂。復見洗滌。朱紫同色。清濁不分。故使姦猾枉濫。輕忽去就。拜除如流。缺動百數。鄉官部吏。職斯祿薄。車馬衣服。一出于民。廉者取足。貪者充家。特選橫調。紛紛不絕。送迎煩費。損政傷民。和氣未洽。災眚不消。咎皆在此。今之墨綬。猶古之諸侯。拜爵王庭。輿服有庸。而齊于匹豎。叛命避負。非所以崇憲明理惠育元元也。臣愚以為守相長吏惠和有顯效者。可就增秩。忽使移徙。非父母喪。不得去官。其不從法禁。不式王命。錮之終身。雖會赦令。不得齒列。若被劾奏。亡不就法者。徙家邊郡。以懲其後。鄉部親民之吏。皆用儒生清白任從政者。寬其負算。增其秩祿。吏職漢歲。宰府州郡乃得辟舉。如此。威福之路塞。虛偽之端絕。送迎之役損。賦斂之源息。循理之吏。得成其化。率土之民。各寍其所。追配文宣中興之軌。流光垂祚。永世不刊。（後漢左雄傳。袁宏後漢紀十八。與此小異。） \\n 左雄　三 \\n 上疏言寇賊 \\n 寇賊連年。死亡大半。一人犯法。舉宗群亡。宜及其尚微。開令改悔。若告黨與者。聽除其罪。能誅斬者。明加其賞。（後漢左雄傳。雄與僕射郭虔共上疏云云。書奏不省。） \\n 上言察舉孝廉 \\n 郡國孝廉。古之貢士。出則宰民。宣協風教。若其面牆。則無以施化。招災致禍。為害不細。孔子曰。四十而不惑。禮四十彊而仕。請自今奏。覆之端門。練其虛實。以觀異能。以美風俗。有不承科令者。其罪[其罪上脫正字]法。若有茂才異行。自可不拘年齒。（袁宏後漢紀十八。又見後漢左雄傳。） \\n 上言諫捶撲九卿 \\n 九卿位亞三事。班在大臣。行有佩玉之節。動有庠序之儀。加以鞭杖。誠非古典。（袁宏後漢紀十八。又見後漢左雄傳作孝明皇帝始有撲罰。皆非古典。） \\n 周舉 \\n 舉字宣光。汝南汝陽人。延光末辟司徒李命府。順帝時舉茂才。為平丘令。遷并州刺史。轉冀州刺史。陽嘉中徵拜尚書。遷司隸校尉。永和中出為蜀郡太守。坐事免。大將軍梁商表為從事中郎。拜諫議大夫。後為侍中。守光祿大夫。遷河南太守。徵為大鴻臚。梁后臨朝。遷光祿勳。建和初拜光祿大夫。 \\n 周舉　四 \\n 對策問旱災 \\n 臣聞易稱天尊地卑。乾坤定矣。二儀交構。乃生萬物。以人為貴。故聖人養之以君。成之以化。順四時之宜。適陰陽之和。使男女婚娶。不過其時。包之以仁恩。導之以德教。示之以災異。訓之以嘉祥。此先聖承乾養物之始也。夫陰陽閉隔。則二氣否塞。二氣否塞。則人物不昌。人物不昌。則風雨不時。風雨不時。則水旱成災。陛下處唐虞之位。未行堯舜之政。近廢文帝光武之法。而循亡秦奢侈之欲。內積怨女。外有矌夫。今皇嗣不興。東宮未立。傷和逆理。斷絕人倫之所致也。非但陛下行此而已。豎宦之人。亦復虛以形勢。威侮良家。取女閉之。至有白首歿無配偶。逆于天心。昔武王入殷。出傾宮之女。成湯遭災。以六事　已。魯僖遇旱。而自責祈雨。皆以精誠。轉禍為福。自枯旱以來。彌歷年歲。未聞陛下改過之效。徒勞至尊。暴露風塵。誠無益也。又下州郡。祈神致請。昔齊有大旱。景公欲祀河伯。晏子諫曰。不可。夫河伯以水為城國。魚鱉為民庶。水盡魚枯。豈不欲雨。自是不能致也。陛下所行。但務其華。不尋其實。猶緣木求魚。卻行求前。誠宜推信革政。崇道變惑。出後客不御之女。理天下冤枉之獄。除大官重膳之費。夫五品不訓。責在司徒。有非其位。宜急黜斥。臣自藩外。擢典納言。學薄智淺。不足以對。易傳曰。陽感天。不旋日。惟陛下留神裁察。（後漢周舉傳。陽嘉三年。徵拜尚書。是時河南三輔大旱。特下策問舉對。） \\n 又對問得失 \\n 宜慎官人。去斥貪汙。離遠佞邪。循文帝之儉。尊孝明之教。則時雨必應。（後漢周舉傳。召見舉及尚書令成翊世僕射黃瓊。問以得失。舉等並對。） \\n 又獨對 \\n 臣從下州。超備機密。不足以別群臣。然公卿大臣。數有直言者。忠貞也。阿諛苟容者。佞邪也。司徒視事六年。未聞有忠言異謀。患心在此。（後漢周舉傳。帝曰。百官貪汙佞邪者為誰乎。舉獨對。其後事免司徒劉崎。） \\n 對詔問加謚北鄉侯 \\n 昔周公有請命之應。隆太平之功。故皇天動威。以章聖德。北鄉侯本非正統。姦臣所立。立不踰歲。年號未改。皇天不祐。大命天昏。春秋王子猛不書崩。魯子野不書葬。今北鄉侯無它功德。以王禮葬之。于事已崇。不宜稱謚。災眚之來。弗由此也。（後漢周舉傳。） \\n 周舉　一 \\n 北鄉本非正統。奸臣所擾。立未踰載。年號未改。孔子作春秋。王子猛不稱崩。魯子野不書葬。昔周公有請命之功。太平之勳。故薨之日。天動威以彰其德。故成王以王者禮葬之。以應天命。北鄉侯無他功德。恐非所以應天消災。北鄉本侯也。已加主禮。于禮已崇。不宜追加尊謚。（通典八十。多出本傳四語。） \\n 對詔問變眚 \\n 陛下初即位。遵修舊典。興化致政。遠近肅然。頃年以來。稍違于前。朝多寵幸。祿不原德。府藏空匱。有瓦解之心。觀天察人。方古準今。誠可危懼。書曰。僭恆暢若。夫僭差無度。則言不從而下不治。陽無以制。則上擾下竭。宜密嚴敕州郡。察強豪大姦。以時擒討。（袁宏後漢紀十九。漢安元年。又見後漢周舉傳。少二語。） \\n 為司徒朱倀創草變異表 \\n 臣聞易曰。天垂象。見吉凶。觀乎天文。以察時變。臣竊見九月庚辰。今月丙辰。過熒惑于東井辟金。光輝合并。移時乃出。經術淺末。不曉天官。見其非常。昭昭再見。臣切怪之。誠懣憤。夫月者太陰。熒惑火星。不宜相干。臣聞盛德之主。不能無異。但當變改。有以供御。孔子曰。雖明天子。熒惑必謀。禍福之微。慎察用之。孝宣皇帝地節元年。月蝕熒惑。明年有霍氏亂。孔子曰。火上不可握。熒惑班變不可息。志帝應其修無極。此言熒惑火精。尢史家所宜察也。楚莊曰。災異不見。寡人其亡。今變異慺臻。此天以佑助漢室。覺悟國家也。臣誠懼史官畏忌。不敢極言。惟陛下深留聖思。按圖書之文。鋻古今之戒。召見方直。極言而靡諱。親賢納忠。推誠應人。猶影響也。宋景公有善言。熒惑徙舍。延年益壽。況乎至尊。感不旋日。書曰。天威棐諶。言天德輔誠也。周公將沒。戒成王以左右常伯、常任、準人、綴衣、虎賁。言此五官。存亡之機。不可不謹也。臣願陛下思周旦之言。詳左右清禁之內。謹供養之官。嚴宿衛之身。申敕屢省。務知戒慎。以退未萌。以此無疆。謹匍匐自力手書密上。（風俗通五。） \\n 周舉　六 \\n 殤帝順帝昭穆議 \\n 春秋魯閔公無子。庶兄僖公代立。其子文公。遂躋僖公于閔公上。孔子譏之。經書曰。有事于太廟。躋僖公。傳曰。逆祀也。及定公正其序而下之。孔子是之。經曰。從祀先公。為萬世法也。今殤帝在先。于親為父。順帝在後。于親為子。先後之義不可改。昭穆之序不可亂。呂勃議是也。（袁宏後漢紀十九。後漢周舉傳。） \\n 移書介子推廟 \\n 春中去火。寒食一月。老小不堪。殘損民命。非賢者之意。今則三日而已。（□□□□□引汝南先賢傳。舉遷并州刺史。俗有龍忌之禁。移書子推廟。以宣示愚民。） \\n 劉光 \\n 光。安帝末為尚書令。順帝初拜太常。永建二年代朱寵為太尉。錄尚書事。 \\n 奏請條案禮儀 \\n 孝安皇帝聖德明茂。早棄天下。陛下正統。當奉宗廟。而姦臣交構。遂令陛下龍潛藩國。群僚遠近。莫不失望。天命有常。北鄉不永。漠德盛明。福祚孔章。近臣建策。左右扶翼。內外同心。稽合神明。陛下踐祚。奉遵鴻緒。為郊廟主。承續祖宗無窮之烈。上當天心。下厭民望。而即位倉卒。典章多缺。請條案禮儀。分別具奏。（後漢順紀。帝即位。近臣尚書以下從輦列南宮。登雲臺。召百官。尚書令劉光等奏。制曰可。） \\n 樊長孫 \\n 長孫。安帝時人。爵里未詳。 \\n 與越騎校尉劉千秋書 \\n 漢家禮儀。叔孫通等所草創。皆隨律令在理官。藏于几閣。無紀錄者。久令二代之業。闇而不彰。誠宜撰次。依擬周禮。定位分職。各有條序。令人無愚智。入朝不惑。君以公族元老。正丁其任。焉可以已。（續漢百官志一注引胡廣注漢官篇。） \\n 劉光　樊長孫　吳蒼　七 \\n 吳蒼 \\n 蒼。汝南人。 \\n 遺矯仲彥書（矯慎字仲彥。） \\n 仲彥足下。勤處隱釣。雖乘雲行泥。棲宿不同。每有西風。何嘗不歎。蓋聞黃老之言。乘虛入冥。藏身遠遯。亦有理國養人。施于為政。至如登山絕跡。神不著其證。人不睹其驗。吾欲先生從其可者。于意何如。昔伊尹不懷道以待堯舜之君。方今明明。四海開闢。巢許無為箕山。夷齊悔入首陽。足下審能騎龍弄鳳。翔嬉雲閒者。亦非狐兔燕雀所敢謀也。（後漢矯慎傳。又見高士傳下。） \\n 丘訢 \\n 訢字季春。扶風人。 \\n 辭郡守召 \\n 明府欲臣訢邪。友訢邪。師訢邪。明府所以尊寵人者。極于功曹。所以榮祿人者。已于孝廉。一極一已。皆訢所不用也。（御覽五百八引皇甫謐高士傳。郡守召。始見云云。似非書記。以載赤牘。錄之。） \\n  \\n 　 \\n  \\n   \\n  "}
{"章节": "全後漢文卷六十", "正文": "　 \\n 全後漢文卷六十 \\n 　 \\n  \\n 烏程嚴可均校輯 \\n 陳龜 \\n 龜字叔珍。上黨泫氏人。永建中舉孝廉。五遷為五原太守。永和中為使匈奴中郎將。桓帝初拜度遼將軍。气骸骨歸。復徵為尚書。奏請誅梁冀。不省。不食七日而死。 \\n 上表 \\n 仁恩廣被。化流殊方。使老者以壽終。孤幼得保長年。猶臨河轉石。易于反掌。（初學記七引謝承後漢書。） \\n 拜度遼將軍臨行上疏 \\n 臣龜蒙恩累世。馳騁邊垂。雖展鷹犬（文選陳琳為袁紹覈豫州注引謝承書。鷹犬下有搏擊二字。）之用。頓斃胡虜之庭。魂骸不返。薦享狐狸。猶無以塞厚責。荅萬分也。至臣頑駑。器無鉛刀一割之用。過受國恩。榮秩兼優。生年死 \\n 陳龜　一 \\n 日。永懼不報。臣聞三辰不軌。擢士為相。蠻夷不恭。拔卒為將。臣無文武之才。而忝鷹揚之任。上慚聖明。下懼素餐。雖歿軀體。無所云補。今西州邊鄙。土地塉　。鞍馬為居。射獵為業。男寡耕稼之利。女乏機杼之饒。守塞候望。懸命鋒鏑。聞急長驅。去不圖反。自頃年以來。匈奴數攻營郡。殘殺長吏。侮略良細。戰夫身膏沙漠。居人首係馬鞍。或舉國掩戶。盡種灰滅。孤兒寡婦。號哭空城。野無青草。室如懸磬。雖含生氣。實同枯朽。往歲并州水雨。災螟互生。稼穡荒耗。租更空闕。老者慮不終年。少壯懼於困　。陛下以百姓為子。品庶以陛下為父。焉可不日昃勞神。垂撫循之恩哉。唐堯親捨其子以禪虞舜者。是欲民遭聖君。不令遇惡主也。故古公杖策。其民五倍。文王西伯。天下歸之。豈復輿金輦寶。以為民惠乎。近孝文皇帝感一女子之言。除肉刑之法。體德行仁。為漢賢主。陛下繼中興之統。承光武之業。臨朝聽政。而未留聖意。且牧守不良。或出中官。懼逆上旨。取過目前。呼嗟之聲。招致災害。原虜凶捍。因衰緣隙。而令倉庫單于豺狼之口。功業無銖雨之效。皆由將帥不忠。聚姦所致。前涼州刺史祝良。初除到州。多所糾罰。太守令長。貶黜將半。政未踰時。功效卓然。實應賞異。以勸功能。改任守牧。去斥姦殘。又宜更選匈奴烏桓護羌中郎將校尉。簡練文武。授之法令。除并涼二州今年租更。寬赦罪隸。埽除更始。則善吏知奉公之佑。惡者覺營私之禍。胡馬可不窺長城。塞下無候望之患矣。（後漢陳龜傳。） \\n 郎顗 \\n 顗字雅光。北海安丘人。陽嘉初公車徵拜郎中。辭病不就。後復公車徵。不行。為同縣孫禮所殺。 \\n 郎顗　二 \\n 詣闕拜章 \\n 臣聞天垂妖象。地見災符。所以譴告人主。責躬修德。使正機平衡。流化興政也。易內傳曰。凡災異所生。各以其政。變之則除。消之亦除。伏惟陛下躬以昃之聽。溫三省之勤。思過念咎。務消祇悔。方今時俗奢佚。淺恩薄義。夫救奢必于儉約。拯薄無若敦厚。安上理人。莫善干禮。修禮遵約。蓋惟上興。革文變薄。事不在下。故周南之德。關睢政本。本立道生。風行草從。澄其源者流清。溷其本者末濁。天地之道。其猶鼓籥。以虛為德。自近及遠者也。伏見往年以來。園陵數災。炎光熾猛。驚動神靈。易天人應曰。君子不思遵守利。茲謂無澤。厥災孽。火燒其宮。又曰。君高臺府。犯陰侵陽。厥災火。又曰。上不儉。下不節。災火並作。燒君室。自頃繕理西苑。修復太學。宮殿官府。多所搆飾。昔盤庚遷殷。去奢即儉。夏后卑室。盡力致美。又魯人為長府。閔子騫曰。仍舊貫。何必改作。臣愚以為諸所繕修。事可省減。稟卹貧人。賑贍孤寡。此天之意也。人之慶也。人之本也[人之本也之坐當作仁]。儉之要也。焉有應天養人。為仁為儉。而不降福者哉。土者地祇。陰性澄靜。宜以施化之時。敬而勿擾。竊見正月以來。陰闇連日。易內傳曰。久陰不雨。亂氣也。蒙之比也。蒙者。君臣上下相冒亂也。又曰。賢德不用。厥異常陰。夫賢者。化之本。雲者。雨之具也。得賢而不用。猶久陰而不雨也。又頃前數日。寒過其節。冰既解　。還復凝合。夫寒往則暑來。暑往則寒來。此言日月相推。寒暑相避。以成物也。今立春之後。火卦用事。當溫而寒。違反時節。由功賞不至。而刑罰必加也。宜須立秋。順氣行罰。臣伏安飛候。參察眾政。以為立夏之後。當有震裂涌水害[害之當作之害]。之又比熒惑失度。盈縮往來。涉歷輿鬼。環繞軒轅。火精南方。夏之政也。政有失禮。不從夏令。則熒惑失行。正月三日至乎九日。三公卦也。三公上應台階。下同元首。政失其道。則寒陰反節。節彼南山。詠自周詩。股肱良哉。著于虞典。而今之在位。競託高虛。納累鍾之奉。亡天下之憂。棲遲偃仰。寢疾自逸。被策文。得賜錢。即復起矣。何疾之易。而愈之速。以此消伏災眚。興致升平。其可得乎。今選舉牧守。委任三府。長吏不良。既咎州郡。州郡有失。豈得不歸責舉。而陛下崇之彌優。自下慢事愈甚。所謂大網疏。小綱數。三公非臣之仇。臣非狂夫之作。所謂發憤忘食。懇懇不已者。誠念朝廷欲致興平。非不能面譽也。臣生長草野。不曉禁忌。披露肝膽。書不擇言。伏鑽鼎鑊。死不敢恨。謹詣闕奉章。伏待重誅。（後漢郎顗傳。） \\n 郎顗　三 \\n 臣聞天垂誡。地見災異。所以譴告人主。克已修德也。故應天以誠而不以言。導下以躬而不以刑。頃者宮殿官府。多所治飾。昔盤庚遷殷。去奢即儉。夏后卑宮。盡力以致美。顒以為諸所繕治。事可減省。以恤貧民。以賑孤寡。天之意也。人之願也。陛下躬親庶事。詔書每下。廣開不諱之路。以天下為憂。百姓為念。而不數見公卿。責以政事。誠優游養德之道也。然三公者。調和陰陽。儀刑百寮。今水旱連年。五穀不登。不能憂也。官失其序。庶事不治。不能正也。但遲迴偃仰。稱病自逸。忘天下之憂。甘宴安之樂。豈不謬哉。（袁宏後漢紀十八。　案。此即前篇之約文。應天以誠二語。及陛下躬親已下。范書無。） \\n 對狀尚書條便宜七事 \\n 臣聞明王聖主。好聞其過。忠臣孝子。言無隱情。臣備生人倫視聽之類。而稟性愚愨。不識忌諱。故出死忘命。懇懇重言。誠欲陛下修乾坤之德。開日月之明。披圖籍。案經典。覽帝王之務。識先後之政。如有闕遺。退而自改。本文武之業。擬堯舜之道。攘災延慶。號令天下。此誠臣顗區區之願。夙夜夢寐。盡心所計。謹條序前章。暢其上[上當作旨]趣。條便宜七事。具如狀對。 \\n 一事。陵園至重。聖神攸馮。而災火炎赫。迫近寢殿。魂如有靈。猶將驚動。尋宮殿官府。近始永平。歲時未積。便更修造。又西苑之設。禽畜是處。離房別觀。本不常居。而皆務精土木。營建無已。消功單賄。巨億為計。易內傳曰。人君奢侈。多飾宮室。其時旱。其災火。是故魯僖遭旱。修政自敕。下鐘鼓之縣。休繕治之官。雖則不寍。而時兩自降。由此言之。天之應人。敏于影響。今月十七日戊午。徵日也。日加申。風從寅來。丑時而止。丑寅申。皆徵也。不有火災。必當為旱。願陛下校計繕修之費。永念百姓之勞。罷將作之官。減彫文之飾。損庖廚之饌。退宴私之樂。易中孚傳曰。陽感天。不旋日。如是。則景雲降集。眚沴息矣。 \\n 郎顗　四 \\n 二事。去年以來。兌卦用事。類多不效。易傳曰。有貌無實。佞人也。有實無貌。道人也。寒溫為實。清濁為貌。今三公皆令色足薛。外厲內荏。以虛事上。無佐國之實。故清濁效而寒溫不效也。是以陰寒侵犯消息。占曰。日乘則有妖風。日蒙則有地裂。如是三年。則致日食。陰侵其陽。漸積所致。立春前後溫氣應節者。詔令寬也。其後復寒者。無寬之實也。夫十室之邑。必有忠信。率土之人。豈無貞賢。未聞朝廷有所賞拔。非所以求善贊務。弘濟元元。宜採納良臣。以助聖化。 \\n 三事。臣聞天道不遠。三五復反。今年少陽之歲。法當乘起。恐後年已往。將遂驚動。涉歷天門。災成戊己。今春當旱。夏必有水。臣以六日七分候之可知。夫災眚之來。緣類而應。行有玷缺。則氣逆于天。精感變出。以戒人君。王者之義。時有不登。則損滋徹膳。數年以來。穀收稍減。家貧戶饉。歲不如昔。百姓不足。君誰與足。水旱之災。雖尚未至。然君子遠賢。防微慮萌。老子曰。人之飢也。以其上食稅之多也。故孝文皇帝綈袍革　。木器無文。約身薄賦。時致升平。今陛下聖德中興。宜遵前典。惟節惟約。天下幸甚。易曰。天道無親。常與善人。是故高宗以享福。宋景以延年。 \\n 四事。臣竊見皇子未立。儲宮無主。仰觀天文。太子不明。熒惑以去年春分後十六日在婁五度。推步三統。熒惑今當在翼九度。今反在柳三度。則不及五十餘度。去年八月二十四日戊辰。鶯惑歷輿鬼。東入軒轅。出后星北。東去四度。北旋復還。軒轅者。後宮也。熒惑者。至陽之精也。天之使也。而出入軒轅。繞還往來。易曰。天垂象。見吉凶。其意昭然可見矣。禮天子一娶九女。 \\n 郎顗　五 \\n 嫡媵畢具。今宮人侍御。動以千計。惑生[惑生之惑當作或]而幽隔。人道不通。鬱積之氣。上感皇天。故遣熒惑入軒轅。理人倫。垂象見異。以悟主上。昔武王下車。出傾宮之女。表商容之閭。以理人倫。以表賢德。故天授以聖子。成王是也。今陛下多積宮人。以違天意。故皇胤多夭。嗣體莫寄。詩云。敬天之怒。不敢戲豫。方今之福。莫若廣嗣。廣嗣之術。可不深思。宜簡出宮女。恣其姻嫁。則天自降福。子孫千億。惟陛下丁寍再三。留神于此。左右貴倖。亦宜惟臣之言。以悟陛下。蓋善言古者合于今。善言天者合于人。願訪問百僚。有違臣言者。臣當受苟言之罪。 \\n 五事。臣竊見去年閏十月十七日己丑。夜有白氣。從西方天苑趨左足。入玉井。數日乃滅。春秋曰。有星勃于大辰。大辰者何。大火也。大火為大辰。罰又為大辰。北極亦為大辰。所以勃一宿而連三宿者。言北辰王者之宮也。凡宮中無節。政教亂逆。威武衰微。則此三星以應之也。罰者白虎。其宿主兵。其國趙魏。變見西方。亦應三輔。凡金氣為變。發在秋節。臣恐立秋以後。趙魏關西將有羌寇畔戾之患。宜豫宣告諸郡。使敬授人時。輕徭役。薄賦斂。勿妄繕起。堅倉獄。備守衛。回選賢能。以鎮撫之。金精之變。責歸上司。宜以五月丙午。遣太尉服干戚。建井旟。書玉板之策。引白氣之異。于西郊責躬求愆。謝咎皇天。消滅妖氣。蓋以焱勝金。轉禍為福也。 \\n 六事。臣竊見今月十四日乙卯巳時。白虹貫日。凡日傍氣色白而純者名為虹。貫日中者。侵太陽也。見于春者。政變常也。方今中官外司。各各攷事。其所攷者。或非急務。又恭陵火災。主名未立。多所收捕。備經攷毒。尋火為天戒。以悟人君。可順而不可違。可敬而不可慢。陛下宜恭已內省。以備後災。凡諸攷案。并須立秋。又易傳曰。公能其事。序賢進士。後必有喜。反之則白虹貫日。以甲乙見者。則譴在中台。自司徒居位。陰陽多謬。久無虛已進賢之策。天下興議。異人同咨。且立春以來。金氣再見。金能勝木。必有兵氣。宜黜司徒。以應天意。陛下不早攘之。將負臣言。遺患百姓。 \\n 郎顗　六 \\n 七事。臣伏惟漢興以來。三百三十九歲。于詩三基。高祖起亥仲二年。今在戌仲十年。詩汜厤樞曰。卯酉為革政。午亥為革命。神在天門。出入候聽。言神在戌亥。司候帝王興衰得失。厥善則昌。厥惡則亡。于易雄雌祕厤。今值困乏。凡九二困者。眾小人欲共困害君子也。經曰。困而不失其所。其唯君子乎。唯獨賢聖之君。遭困遇險。能致命遂志。不去其道。陛下乃者潛龍養德。幽隱屈　。即位之元。紫宮驚動。厤運之會。時氣已應。然猶恐妖祥未盡。君子思患而豫防之。臣以為戌仲己竟。來年入季。文帝改法。除肉刑之罪。至今適三百載。宜困斯際。大益法令。官名稱號。輿服器械。事有所更。變大為小。去奢就儉。機衡之政。除煩為簡。改元更始。招求幽隱。舉方正。徵有道。博採異謀。開不諱之路。臣陳引際會。恐犯忌諱。書不盡言。未敢究。（後漢郎顗傳。） \\n 臺詰對 \\n 臺詰顗曰。對云白虹貫日。政變常也。朝廷率由舊章。何所變易。而言變常。又言當大蠲法令。革易官號。或云變常以致災。或改舊以除異。何也。又陽嘉初建。復欲改元。據何經典。其以實對。顗對曰。 \\n 方春東作。布德之元。氣陽[氣陽當作陽氣]開發。養導萬物。王者因天視聽。奉順時氣。宜務崇溫柔。遵其行令。而今立春之後。考事不息。秋冬之政也行乎春夏。故白虹春見。掩蔽日曜。凡邪氣乘陽。則虹晲在日。斯皆臣下執事刻急所致。殆非朝延優寬之本。此其變常之咎也。又今選舉皆歸三司。非有周召之才。而當則哲之重。每有選用。輒參之掾屬。公府門巷。賓客填集。送去迎來。財貨無已。其當遷者。競相薦謁。各遣子弟。充塞道路。開長姦門。興致浮偽。非所謂率由舊章也。尚書職在機衡。客禁嚴密。私曲之意。羌不得通。 \\n 郎顗　七 \\n 偏黨之恩。或無所用。選舉之任。不如還在機密。臣誠愚戇。不知折中。斯固遠近之論。當今之宜。又孔子曰。漢三百載。斗厤改憲。三百四歲為一德。五德千五百歲。五行更用。王者隨天。譬猶自春徂夏。改青服絳者也。自文帝省刑。適三百年。而輕微之禁。漸以殷積。王者之法。譬猶江河。當使易避。而難犯也。故易曰。易則易。簡則易從。易簡而天下之理得矣。今去奢即儉。以先天下。改易名號。隨事稱謂。易曰。君子之道。或出或入。同歸殊塗。一致百盧。易變常可善。可以除災。變常而惡。必致于異。今年仲竟。來年入季。仲終季始。厤運變改。故可改元。所以順天道也。臣顗愚蔽。不足以荅聖問。（後漢郎顗傳。） \\n 上書薦黃瓊李固復條便宜四事 \\n 臣前對七事。要政急務。宜于今者。所當施用。誠知愚淺。不合聖聽。人賤言廢。當受誅罰。怔營惶怖。靡知厝身。臣聞刳舟剡楫。將欲濟江海也。聘賢選助。將以安天下也。昔唐堯在上。群龍為用。文武創德。周召作輒。是以能建天地之功。增日月之耀者也。詩云。赫赫王命。仲山甫將之。邦國若否。仲山甫明之。宣王是賴。以致雍熙。陛下踐阼以來。勤心眾政。而三九之位。未見其人。是以災害屢臻。四國未寍。臣攷之國典。驗之聞見。莫不以得賢為功。失士為敗。且賢者出處。翔而後集。爵以進德[進德當作德進]。則其情不苟。然後使君子恥貧賤而樂富貴矣。若有德不報。有言不　。來無所樂。進無所趨。則皆懷歸藪澤。修其故志矣。夫求賢者。上以承天。下以為人。不用之。則逆天統。違人望。逆天統則災眚降。違人望則化不行。災眚降則下呼嗟。化不行則君道虧。四始之缺。五際之　。其咎由此。豈可不剛健篤賓。矜矜慄慄。以守天功盛德大業乎。臣伏見光祿大夫江夏黃瓊。耽樂道術。清亮自然。被褐懷寶。含味經籍。又果于從政。明達變復。朝廷前加優寵。賓于上位。瓊入朝日淺。謀謀未就。因以喪病。致命遂志。老子曰。大音希聲。大器晚成。善人為國。三年乃立。天下莫不嘉朝廷有此良人。而復怪其不時還任。陛下宜 \\n 郎顗　八 \\n 加隆崇之恩。極養賢之禮。徵反京師。以慰天下。又處士漢中李固。年四十。通游夏之蓺。履顏閔之仁。絜白之節。情同皦日。忠貞之操。好是正直。卓冠古人。當時莫及。元精所生。王之佐臣。天之生固。必為聖漢。宜蒙特徵。以示四方。夫有出倫之才。不應限以官次。昔顏子十八。天下歸仁。子奇　齒。化阿有聲。若還瓊徵固。任以時政。伊尹傳說。不足為比。則可垂景光。致休祥矣。臣顗明不知人。伏聽眾言。百姓所歸。臧否共歎。願問百僚。覈其名行。有一不合。則臣為欺國。惟留聖神。不以人廢言。謹復條便宜四事。附奏于左。 \\n 一事。孔子作春秋。書正月者。敬歲之始也。王者則天之象。因時之序。宜開發德號。爵賢命士。流寬大之澤。垂仕厚之德。順助元氣。含養庶類。如此。則天文昭爛。星辰顯列。五緯循軌。四時和睦。不則太陽不光。天地溷濁。時氣錯逆。霾霧蔽日。自立春以來。累經旬朔。未見仁德有所施布。但聞罪罰考掠之聲。夫天之應人。疾于影響。而自從入歲。常有蒙氣。月不舒光。日不宣曜。日者太陽。以象人君。政變于下。日應于天。清濁之占。隨政抑揚。天之見異。事無虛作。豈獨陛下。倦于萬機。幃幄之政。有所闕歟。何天戒之數見也。臣願陛下發揚乾剛。援引賢能。勤求機衡之寄。以獲斷金之利。臣之所陳。輒以太陽為先者。明其不可久闇。急當改正。其異雖微。其事甚重。臣言雖約。其旨甚廣。惟陛下乃眷臣章。深留明思。 \\n 二事。孔子曰。雷之始發大壯始。君弱臣彊從解起。今月九日至十四日。大壯用事。消息之卦也。于此六日之中。雷當發聲。發聲則歲氣和。王道興也。易曰。雷出地奮豫。先王以作樂崇德。殷薦之上帝。雷者所以開發萌芽。辟陰除害。萬物須雷而解。資雨而潤。故經曰。雷以動之。雨以潤之。王者崇寬大。順春令。則雷應節。不則發動于冬。當震反潛。故易傳曰。當雷不雷。太陽弱也。今蒙氣不除。日月變色。則其效也。天網恢恢。疏而不失。隨時進退。應 \\n 郎顗　九 \\n 政得失。大人者。與天地合其德。與日月合其明。璇璣動作。與天相應。雷者號令。其德生養。號令始廢。當生而殺。則雷反作。其時無歲。陛下若欲除災昭祉。順天致和。宜察臣下尢酷害者。亟加斥黜。以安黎元。則太皓悅和。雷聲乃發。 \\n 三事。去年十月二十日癸亥。太白與歲星合于房心。太白在北。歲星在南。相離數寸。光芒交接。房心者。天地[地當作帝]明堂布政之宮。孝經鉤命決曰。歲星守心。年穀豐登。尚書洪範記曰。月行中道。移節應期。德厚受福。重華留之。重華者。謂歲星在心也。今太白從之。交合明堂。金木相賊。而反同合。此以陰陵陽。臣下專權之異也。房心東方。其國主宋。石氏經曰。歲星出左有年。出右無年。今金木居東。歲星在南。是為出右。恐年穀不成。宋人飢也。陛下宜審詳明堂布政之務。然後妖異可消。五緯順序矣。 \\n 四事。易傳曰。陽無德則旱。陰僭陽亦旱。陽無德者。人君恩澤不施于人也。陰潛[潛當作僭]陽者。祿去公室。臣下專權也。自冬涉春。訖無喜澤。數有西風。反逆時節。朝廷勞心。廣為禱祈。薦祭山种。暴龍移市。臣聞皇天感物。不為偽動。災變應人。要在責己。若令雨可請降。水可攘止。則歲無隔并。太平可待。然而災害不息者。患不在此也。立春以來。未見朝廷賞錄有功。表顯有德。存問孤寡。賑恤貧弱。而但見洛陽都官。奔車東西。收繫纖介。牢獄充盈。臣聞恭陵火處。比有光曜。明此天災。非人之咎。丁丑大風。掩蔽天地。風者號令。天之威怒。皆所以感悟人君。忠厚之戒。又連月無雨。將害栗麥。若一穀不登。則飢者十三四矣。陛下誠宜廣被恩澤。貸贍元元。昔堯遭九年之水。人有十年之蓄者。簡稅防災。為其方也。願陛下早宣德澤。以應天功。若臣言不用。朝政不改者。立夏之後。乃有澍雨。于今之際。未可望也。若政變 \\n 郎顗　十 \\n 于朝。而天不雨。則臣為誣上。愚不知量。分當鼎鑊。（後漢郎顗傳。） \\n  \\n 　 \\n  \\n   \\n  "}
{"章节": "全後漢文卷六十一", "正文": "　 \\n 全後漢文卷六十一 \\n 　 \\n  \\n 烏程嚴可均校輯 \\n 段恭 \\n 恭字節英。廣漢新都人。仕郡陽嘉中為上計掾。舉茂才孝廉。 \\n 因會上疏 \\n 伏見道路行人。農夫織婦。皆曰太尉龐參。竭忠盡節。徒以直道。不能曲心。孤立群邪之閒。自處中傷之地。臣猶冀在陛下之世。當蒙安全。而復以讒佞。傷毀忠正。此天地之大禁。人主之至誡。昔白起賜死。諸侯酌酒相賀。季子來歸。魯人喜其紓難。夫國以賢化。君以忠安。今天下咸欣陛下有此忠賢。願卒寵任。以安社稷。（後漢龐參傳。） \\n 陳球 \\n 球字伯真。下邳淮浦人。陽嘉中舉孝廉。遷繁陽令。復辟公府。舉高第。拜侍御史。出為零陵太守。遷魏郡太守。徵拜將作大匠。遷南陽太守。拜廷尉。光和二年。以謀誅宦官下獄死。 \\n 段恭　陳球　一 \\n 寶太后不宜別葬議 \\n 皇太后自在椒房。有聰明母儀之德。遭時不造。援立聖明。承繼宗廟。功烈至重。先帝晏駕。因遇大獄。遷居空宮。不幸早世。家雖獲罪。事非太后。今若別葬。誠失天下之望。且馮貴人冢墓被發。骸骨暴露。與賊併尸。魂靈汙染。且無功于國。何宜上配至尊。（後漢陳球傳。又見袁宏後漢紀二十三。有小異。） \\n 與司徒劉劭書 \\n 公出自宗室。位登臺鼎。天下瞻望。社稷鎮衛。豈得雷同容容。無違而己。今曹節等放從為害。而久在左右。又公兄侍中受害節等。永樂太后所親知也。今可表徙衛尉陽球為司隸校尉。以次收節等誅之。政出聖主。天下太平。可翹足而待也。（後漢陳球傳。又見袁宏後漢紀二十四。有小異。） \\n 陳珪 \\n 珪字漢瑜。球弟子。舉孝廉。除劇令。去官。舉茂才。遷濟北相。再遷沛相。 \\n 荅袁術書 \\n 昔秦未世。肆暴恣情。虐流天下。毒被生民。下不堪命。故遂土崩。今雖季世。未有亡秦苛暴之亂也。曹將軍祀武應期。興復典刑。將撥平凶慝。清定海內。信有徵矣。以為足下當戮力同心。匡翼漢室。而陰謀不軌。以身試禍。豈不痛哉。若迷而知反。尚可以免。吾備舊知。故陳至情。雖逆于耳。肉骨之惠也。欲吾營私阿附。有犯死不能也。（魏志袁術傳。又見袁宏後漢紀二十八。少末二句。） \\n 陳登 \\n 登字元龍。珪子。舉孝廉。除東陽長。陶謙表為典農校尉。曹公以為廣陵太守。從平呂布。以功加伏波將軍。遷東城太守。 \\n 陳珪　陳登　高賜　二 \\n 遣使詣袁紹告迎劉備為徐州牧 \\n 天隆災沴。禍臻鄙州。州將殂殞。生民無主。恐懼姦雄一旦承隙。以詒盟主日昃之憂。輒共奉故平原相劉備府君以為宗主。永使百姓知有依歸。方今寇難從橫。不遑釋甲。謹遣下吏奔告于執事。（蜀志先主傳注引獻帝春秋。） \\n 高賜 \\n 賜。永和中為南陽太守。（見李固傳。） \\n 奏劾劉嘉趙世 \\n 光祿勳劉嘉廷尉趙世。皆以被病篤困。空文武之位。闕上卿之贊。既無忠信斷金之用。而有敗禮傷化之尤。不謹不敬。請廷尉治嘉罪。河南君治世罪。（續漢百官志二注補引蔡質漢儀。正月旦。百官朝賀。光祿勳劉嘉廷尉趙世。各辭不能朝。高賜舉奏。　案。劉虞傳云。祖父嘉。光祿勳。） \\n 申屠蟠 \\n 蟠字子龍。陳留外黃人。年十五。為緱玉奏記于縣。得原。（事當在陽嘉中。）後游太學。郡召為主簿。不行。桓靈時。太尉黃瓊大將軍何進累辟。菙卓廢立。復公車徵。並不就。年七十四。終于家。 \\n 奏記外黃令梁配 \\n 伏聞大女緱玉為父報讎。獄鞫已決。不勝感悼之情。敢陳所聞。昔太原周黨。感春秋之義。辭師復讎。當時論者。猶高其節。況玉女弱。耳無所聞。心無所激。內無同生之謀。外無交遊之助。直推父子之情。奮發怒之心。手刃莫大之讎。僵尸流血。當時聞之。人無勇怯。莫不張膽增氣。輕身重義。攘袂高談。稱羨其美。今聞玉幽執　檻。罪名已定。皆心低意沮。悵恨長歎。蟠雖愚昧。以為玉之節義。歷代未有。定足以感無恥之孤。激忍辱之子。假玉不值明時。尚望旌閭表墓。顯異後嗣。況事在清聽。不加八議哀矜之貸。誠為朝廷痛之。（御覽四百四十一引杜預女記。又見袁宏後漢紀二十五。） \\n 申屠蟠　三 \\n 皇甫規 \\n 規字威明。安定朝那人。永和末為郡功曹上計掾。沖帝初舉賢良方正。對策下第。拜郎中。託疾免歸。延熹中徵拜太山太守。進中郎將。持節監關西兵。還為議郎。為宦官所誣。繫廷尉。論輸左校。會赦。拜度遼將軍。遷使匈奴中郎將。復為度遼將軍。永康初徵為尚書。復舉賢良方正。遷弘農太守。再轉為護羌校尉。熹平三年卒。年七十一。贈司農卿。有集五卷。 \\n 建康元年舉賢良方正對策 \\n 陛下聖德欽明。聞災責躬。咨嗟群僚。招延敢諫。臣得踐天庭。承大問。此誠臣寫憤畢命之期也。臣伏惟孝順皇帝初勤王政。綱紀四方。天下欣然。幾以獲治。自後遭姦偽。威分近習。中常侍小黃門凡數十人。同氣相求。如市賈焉。競思作變。導上以非。畜貨聚馬。戲謔是聞。又因緣嬖倖。受賂賣爵。輕使賓客。交錯其閒。分贓解罪。以攘大威。公卿以下。至于佐史。交私其門。終無紀極。頑凶子弟。布列州郡。並為豺狼。暴虐群生。天下擾擾。從亂如歸。至今風敗俗壤。招災致寇。故每有征戰。鮮不挫傷。官民並竭。上下窮虛。臣在關西。竊聽風聲。未聞國家。有所先後。而威福之來。咸歸權倖。陛下體兼乾坤。聰哲純茂。攝政之初。拔用忠貞。其餘維綱。多所改正。遠近翕然。望見太平。而地震之後。霧氣白濁。日月不光。旱魃為虐。大賊從橫。血流川野。庶品不安。譴誡累至。殆以姦臣權重之所致也。今宜庭問百寮。常侍以下尢無狀者。亟便黜遣。與眾共之。披埽凶黨。收入財賄。（袁宏紀作蕩滌其賄。）以塞痛怨。以荅天誡。大雅曰。敬天之怒。無敢戲豫。此之謂也。今大將軍梁冀河南尹不疑。處周邵之任。為祉稷之鎮。加與王室為（遠宏紀作舊有。）姻族。今日立號雖尊可也。而天下區區。願其霈然增修謙節。省去游娛不急之費。割減廬第無益之飾。□近儒術。攷論經書。輔佐日月。宜有至效。夫君者舟也。民者水也。朝之群臣。乘舟者也。大將軍兄弟。操楫者也。雖曰眾也。在所欲之。苟能卒志畢力。守遵常軌。以度元元。所謂福也。或乃怠弛中流。 \\n 皇甫規　四 \\n 而損楫放棹。將淪波濤。歸咎受愆。可不慎乎。夫德不稱祿。猶鑿墉之趾以益其高。豈量力審功安固之道哉。凡諸宿猾。酒徒戲客。皆耳納邪聲。口出諂言。甘心逸游。唱造不義。亦宜貶斥。以懲不軌。令冀等深思得賢之福。失人之累。又在位素餐。尚書怠職。有司依違。莫肯糾察。故使陛下專受諂諛之言。不聞戶牖之外。臣誠知阿諛有福。深言近禍。豈敢隱心。以避誅責乎。臣生長邊遠。希涉（袁宏紀作步。）紫庭。怖慴失守。言不盡心。（袁宏後漢紀十九。後漢皇甫規傳。各有刪節。合錄成篇。） \\n 永康元年舉賢良方正對詔問日食 \\n 天之于王者。如君之于臣。父之于子也。誡以災妖。使從福降[降當作祥]。陛下八年之中。三斷大獄。一除內嬖。再誅外臣。而災異猶見。人情未安者。殆賢愚進退。威刑所加。有非其理也。前太尉陳蕃劉矩。忠謀高世。廢在里巷。劉祐、馮緄、趙典、尹勳。正直多怨。流放家門。李膺、王　、孔翊。絜身守禮。終無宰相之階。至于鉤黨之釁。事起無端。虐賢傷善。哀及無辜。今興改善政。易于覆手。而群臣杜口。鋻畏前害。互相瞻顧。莫肯正言。伏願陛下暫留聖明。容受謇直。則前責可弭。後福必降。（後漢皇甫規傳。） \\n 求自效疏 \\n 臣比年以來。數陳便宜。羌戎未動。策其將反。馬賢始出。頗知必敗。誤中之言。在可攷校。臣每惟賢等。擁眾四年。未有功成[功成當作成功]。懸師之費。且百億計。出于平人。回入姦吏。故江湖之人。群為盜賊。表徐荒饑。襁負流散。夫羌戎潰叛。不由承平。皆由邊將失于綏御。乘常守安。則加侵暴。苟競小利。則致大害。微勝則虛張首級。軍敗則隱匿不言。軍士勞怨。困于猾吏。進不得快戰以徼功。退不得溫飽以全命。餓死溝渠。暴骨中原。徒見王師之出。不聞振旅之聲。酋豪泣血。驚懼生變。是以安不能久。敗則經年。臣所以搏手叩心而增歎者也。願假臣兩營二郡屯列坐食之兵五千。出其不意。與護 \\n 皇甫規　五 \\n 羌校尉趙沖共相首尾。土地山谷。臣所曉習。兵勢巧便。臣已更之。可不煩方寸之印。尺帛之賜。高可以滌患。下可以納降。若謂臣年少官輕不足用者。凡諸敗將。非官爵之不高。年齒之不邁。臣不勝至誠。沒死自陳。（後漢皇甫規傳。） \\n 上疏言羌事 \\n 自臣受任。志竭愚鈍。實賴兗州刺史牽顥之清猛。中郎將宗資之信義。得承節度。幸無咎譽。今猾嵌就滅。太山略平。復聞群羌。並皆反逆。臣生長邠岐。年五十有九。昔為郡吏。再更叛羌。預籌其事。有誤中之言。臣素有固疾。恐犬馬齒窮。不報大恩。願乞　官。備單車一介之使。勞來三輔。宣國威澤。以所習地形兵勢。佐助諸軍。臣窮居孤危之中。坐觀郡將。已數十年矣。自鳥鼠至于東岱。其病一也。力求猛敵。不如清平。勤明吳孫。未若奉法。前變未遠。臣誠戚之。是以越職。盡其區區。（後漢皇甫規傳。） \\n 上疏自訟 \\n 四年之秋。戎醜蠢戾。爰自西州。侵及涇陽。舊都懼駭。朝廷西顧。明詔不以臣愚駑。急使軍就道。幸蒙威靈。遂振國命。羌戎諸種。大小稽首。輒移書營郡。以訪誅納。所省之費。一億以上。以為忠臣之義。不敢告勞。故恥以片言。自及微效。然比方先事。庶免罪悔。前踐州界。先奏郡守孫雋。次及屬國都尉李翕督軍御史張稟。旋師南征。又上涼州刺史郭閎漢陽太守趙熹。陳其過惡。執據大辟。凡此五臣。支黨半國。其餘墨綬。下至小吏。所連及者。復有百餘。吏託報將之怨。子思復父之恥。載贄馳車。懷糧步走。交搆豪門。競流謗讟。云臣私報諸羌。謝其錢貨。若臣以私財。則家無擔石。如物出于官。則文簿易攷。就臣愚惑。信如言者。前世尚遺匈奴以宮姬。鎮烏孫以公主。今臣但費千萬。以懷叛羌。則良臣之才略。兵家之所貴。將有何罪。負義違理乎。 \\n 皇甫規　六 \\n 自永初以來。將出不少。覆軍有五。動資巨億。有旋車完封。寫之權門。而名成功立。厚加爵封。今臣還督本土。糾舉諸郡。絕交離親。戮辱舊故。眾謗陰害。固其宜也。臣雖汙穢。廉絜無聞。今見覆沒。恥痛實深。傳稱鹿死不擇音。謹冒昧略上。（後漢皇甫規傳。） \\n 上書薦中郎將張奐自代 \\n 臣聞人無常俗。而政有治亂。兵無強弱。而將有能否。伏見中郎將張奐。才略兼優。宜正元師[師當作帥]。以從眾望。若猶謂愚臣宜充軍事者。願乞　官。以為奐副。（後漢皇甫規傳。） \\n 上言宜豫黨錮 \\n 臣前薦故大司農張奐。是附黨也。又臣昔論輸左校時。太學生張鳳等上書訟臣。是為黨人所附也。臣宜坐之。（後漢皇甫規傳。） \\n 與劉司空牋 \\n 明公至德。佐國憂世。雖贈兩梁冠及鮐魚一雙。服厚尊貺。榮施其宏。（御覽四百七十八。） \\n 與馬融書 \\n 謹遣掾尚許奉書。裁上絮被一雙。　一量。以通微意。（書鈔一百三十四。御覽六百九十七。八百十九。） \\n 追謝趙臺書 \\n 蹉跌不面。企德懷風。虛心季質。為日久矣。側聞仁者愍其區區。冀承清誨。以釋遙悚。今旦外白。有一尉兩計吏不道。屈尊門下。更啟乃知已去。如印綬可投。夜豈待旦。惟君明叡。平其夙心。寍當慢　。加于所天。事在悖惑。不足具責。儻可原察。追修前好。則何福如之。謹遺主簿奉書。下筆氣結。汙流竟趾。（後漢趙臺傳。） \\n 皇甫規　七 \\n 女師箴 \\n 觀象制教。肇經乾坤。家有王義。室有嚴君。各有定位。陰陽是分。昔在軒園。陶化正刑。刑于壺闈。以臨百官。煌煌后妃。女紞是閑。穆穆夫人。爰採潔蘩。師禮莫違。而神岡時怨。關睢首化。萬國承流。實有淑女。允作好逑。唐媛興媯。文母盛周。厥德不回。弘濟大猷。咨爾庶妃。鑾路斯邁。戰戰兢兢。厲省鞶帶。漸進不形。變起無外。行難著而易喪。事易失而難退。動若順流。應如發機。奉上惟敬。撫下唯慈。怨豈在明。患生不思。（蓺文類聚十五。初學記十。） \\n 虞恭 \\n 恭。漢安時太史令。 \\n 仍用四分厤議 \\n 建厤之本。必先立元。元正然後定日法。法定然後度周天。以定分至。三者有程。則厤可成矣。四分厤仲紀之元。起于孝文皇帝後元三年。歲在庚辰。上四十五歲。歲在乙未。則漢興元年也。又上二百七十五歲。歲在庚申。則孔子獲麟。二百七十六萬歲。尋之上行。復得庚申。歲歲相承。從下尋上。其執不誤。此四分厤元明文圖讖所著也。太初元年。歲在丁丑。上極其元。當在庚戌。而日丙子。言百四十四歲起超一辰。凡九百九十三超。歲有空行八十二周有奇。乃得丙子。案歲所超。于天元十一月甲子朔旦冬至。日月俱超。日行一度。積三百六十五度四分度一。而周天一　。名曰歲。歲從一辰。日不得空。周天則歲無由超辰。案百七十歲。二蔀一章。小餘六十三。自然之數也。夫數出于抄曶。以成豪氂。豪氂積累。以成分寸。兩儀既定。日月始離。初行生分。積分成度。日行一度。一歲而周。故為術者。各生度法。或以九百四十。或以八十一。法有細觕。以生兩科。其歸一也。日法者。日之所行分也。日垂令明。行有常節。日法所該。通遠無已。損益豪氂。差以千里。自此言之。數無緣得有虧棄之意也。今欲飾平之失。斷法垂分。恐傷大道。以步日月行度。終數不同。四章更不得朔餘一。雖言九道。去課進退。恐不足以補其闕。且課厤之法。晦朔變統以月食。天驗昭著莫大焉。今以去六十三分之法為厤驗。章 \\n 虞恭　八 \\n 和元年以來。日變二十事。月食二十八事。與四分厤更失定課相除。四分尚得多。而又使近。孝章皇帝厤度審正。圖儀晷漏。與天相應。不可復尚。文曜銘曰。高辛受命。重黎說文。唐堯即位。羲和立禪。夏后制德。昆吾列神。成周改號。長弘分官。運斗樞曰。常占有經。世史所明。洪範五紀論曰。民閒亦有黃帝諸厤。不如史官記之明也。自古及今。皇帝明王。莫不取言于羲和常占之官。定精微于咎[咎當作晷]儀。正眾儀[眾儀之儀當作疑]。祕藏中書。改行四分之原。及光武皇帝數下詔書。草創其端。孝明皇帝課校其實。孝章皇帝宣行其法。君更三聖。年歷數十。信而徵之。舉而行之。其元則上統開闢。其數則復古四分。宜如甲寅詔書故事。（續漢律厤志中。順帝漢安二年。尚書侍郎邊詔上言四分厤之失。詔書下三公百官雜議。太史令虞恭治厤宗訢等議。奏可。） \\n 滕撫 \\n 撫一作輔。字叔輔。北海劇人。順帝時仕州郡。遷涿令。質帝初。三公舉文武才。拜九江都尉。進中郎將。拜左馮翊。胡廣承宦官指奏黜之。卒于家。有慎子注十卷。 \\n 祭牙文 \\n 恭羞太牢。絜薦遐靈。推轂之任。實討不庭。天道助順。正直聰明。（蓺文類聚六十。初學記二十一。御覽三百三十九。） \\n 李咸 \\n 咸字元卓。（陳球傳作元貞。與靈紀注及蔡邕撰碑不合。）汝南西平人。前將軍李廣之後。順帝時舉孝廉。除郎中。光祿又舉茂才。遷衛相。授高密令。遷徐州刺史。拜漁陽太守。遷度遼將軍。徵為河南尹。母憂去官。桓帝時徵拜尚書。歷僕射、將作大匠、大司農大鴻臚、太僕。建寍四年代聞人襲為太尉。熹平二年以疾致仕。四年卒。年七十六。（廣傳注引謝承書。李咸以建寍三年自大鴻臚為太尉。袁宏紀則熹平三年。以河南尹李咸代段熲為太尉。袁紀當誤。然范史載咸為太尉。在建寍四年三月。而蔡質典儀。是年七月立宋皇后。襲授璽綬又似襲尚未免。諸書互異。所未詳也。） \\n 滕撫　李咸　九 \\n 上書請合葬竇太后 \\n 臣聞禹湯聞惡。是用無過。桀紂聞善。以亡其國。中常侍曹節、張讓、王甫等。因寵乘勢。賊害忠良。讒譖故大將軍竇武太傳陳蕃。虛遭無刑之舋。被以滔天之罪。陛下不復省覽。猥發雷霆之怒。海內賢愚。莫不痛心。武以歿矣。無可柰何。皇太后親與孝桓皇帝共奉宗廟。母養蒸庶。繫于天心。仁風豐霈。四海所宗。禮為人後者為人之子。陛下仰繼先帝。豈得不以太后為母。存既未蒙顧復之報。歿又不聞諒闇之哀。太后未崩。武先坐誅。存亡各異。事不相逮。而恚武不已。欲貶太后。非崇有虞之孝。昭蒸蒸之仁。八方聞之。莫不泣血。昔秦始皇母后不謹。陷幸郎吏。始皇暴怒。幽閉母后。感茅焦之言。立駕迎母。置酒作樂。供養如初。夫以秦后之惡。始皇之悖。尚納茅焦之語。不失母子之恩。豈況太后。不以罪沒。陛下之過。有重始皇。臣謹冒昧陳誠。左手齎章。右手執藥。詣闕自聞。唯陛下揆茅焦之諫。弘始皇之寤。復母子之恩。崇皇太后園陵之禮。上釋皇乾震動之怒。下解黎庶酸楚之情也。如遂不省。臣當飲鴆自裁。下覲先帝。且陳得失。終不為刀鋸所裁。（袁宏後漢紀二十三。嘉平元年六月。河南尹李咸執藥上書。） \\n 臣伏惟章德竇后虐害恭懷。安思閻后家犯惡逆。而和帝無異葬之議。順朝無貶降之文。至于衛后。孝武皇帝笛所廢棄。不可以為比。今長樂太后尊號在身。親嘗稱制。坤育天下。且援立聖明。光隆皇祚。太后以陛下為子。陛下豈得不以太后為母。子無黜母。臣無貶君。宜合葬宣陵。一如舊制。（後漢陳球傳。熹平元年。竇太后崩。曹節王甫以為梁后家犯惡逆。別葬懿陵。武帝廢黜衛后。而以李夫人配食。今竇氏罪深。豈得合葬先帝乎。太尉李咸詣闕上疏。于是議者乃定。案。此與袁宏紀所載互異。） \\n 奏事 \\n 春秋之義。貶纖介之惡。采毫毛之善也。（文選潘勖九錫文注。） \\n 李咸　霍諝　十 \\n 霍諝 \\n 諝字叔智。魏郡鄴人。年十五。以舅宋光繫詔獄。奏記梁商得原。由是顯名。舉孝廉。遷金城太守。再遷北海相。入為尚書僕射。封鄴都亭侯。出為河南尹。遷司隸校尉。轉少府廷尉。 \\n 奏記大將軍梁商 \\n 將軍天覆厚恩。舅光冤結。前者溫教。許為平議。雖未下吏斷決其事。已蒙神明顧省之聽。后天后土。實聞德音。竊獨踴躍。私自慶幸。諝聞春秋之義。原情定過。赦事誅意。故許止雖弒君而不罪。趙盾以縱賊而見書。此仲尼所以垂王法。漢世所宜遵前修也。傳曰。人心不同。譬若其面。斯蓋謂大小窳隆。醜美之形。至于鼻目眾竅。毛髮之狀。未有不然者也。情之異者。剛柔舒急。倨敬之閒。至于趨利避害。畏死樂生。亦復均也。諝與光骨肉。義有相隱。言其冤濫。未必可諒。且以人情。平論其理。光衣冠子孫。徑路平易。位極州郡。日望徵辟。亦無瑕穢纖介之累。無故刊定詔書。欲以何名。就有所疑。當求其便安。豈有觸冒死禍。以解細微。譬猶瘵飢于附子。止渴于酖毒。未入腸胃。已絕咽喉。豈可為哉。昔東海孝婦。見枉不辜。幽靈感革。天應枯旱。光之所坐。情既可原。守闕連年。而終不見理。呼嗟紫宮之門。泣血兩觀之下。傷和致災。為害滋甚。凡事更赦令。不應復案。夫以罪刑明白。尚蒙天恩。豈有冤謗無徵。反不得理。是為刑宥正罪。戮加誣侵也。不偏不黨。其若是乎。明將軍德盛位尊。人臣無二。言行動天地。舉厝移陰陽。誠能留神。沛然曉察。必有于公高門之福。和氣立應。天下幸甚。（後漢霍諝傳。又見袁宏紀十八。各有刪節。文亦小異。） \\n 延篤 \\n 篤字叔堅。南陽犨人。順帝時舉孝廉。為平厚侯相。以師喪棄官。桓帝以博士徵。拜議郎。著作東觀。進侍中。歷左馮翊京兆尹。以疾免。後遭黨錮。永康初卒于家。有集二卷。 \\n 荅張奐書 \\n 離別三年。夢想言念。何日有違。伯英來。惠書盈四紙。讀之三復。（御覽作反復。）喜不可言。（蓺文類聚三十一。御覽五百九十五。） \\n 延篤　十一 \\n 與張奐書 \\n 烈士徇名。立功立事。（文選潘岳閑居賦注。又王遲與陳伯之書注。） \\n 與高彪書 \\n 今茲以五經為鼎簠。書傳為俎籩。祖述堯舜。憲章文武。未暇蚌也。宜勿以為念。（御覽九百四十一。） \\n 與段紀明書（段熲字紀明。） \\n 得知竊兵極遠。大捷而反。雖齊桓之制令支服流沙。霍將軍之封祁連。辛武賢之截醜虜。蔑以加焉。莫不魚爛雲除。震懼稽顙矣。（書鈔一百十七兵勢。） \\n 貽劉祐書 \\n 昔太伯三讓。人無德而稱焉。延陵高揖。華夏仰風。吾子懷蘧氏之可卷。體甯子之如愚。微妙玄通。沖而不盈。蔑三光之明。未暇以天下為事。何其劭與。（後漢劉祐傳。） \\n 與李文德書 \\n 夫道之將廢。所謂命也。流聞乃欲相為求還東觀。來命雖篤。所未敢當。吾嘗昧爽櫛梳。坐于客堂。食赤烏之麰麥。飲化益之玄醴。折張騫大宛之蒜。歃晉國郇瑕氏之鹽。（已上四句。從御覽補。）朝則誦羲文之易。虞夏之書。歷公旦之典禮。覽仲尼之春秋。夕則消搖內階。詠詩南軒。百家眾氏。投閒而作。洋洋首其盈耳也。渙爛兮其溢目也。紛紛欣欣兮其獨樂也。當此之時。不知天之為蓋。地之為輿。不知世之有人。已之有軀也。雖漸離擊。傍若無人。高鳳讀書。不知暴雨。方之于吾。未足況也。且吾自束脩已來。為人臣不陷于不忠。為人子不陷于不孝。上交不諂。下交不黷。從此而歿。下見先君遠祖。可不慚赮。如此而不以善止者。恐如教异射者也。慎忽迷其本。棄其生也。（後漢延篤傳。又御覽四百三十一。九百七十七。） \\n 延篤　十二 \\n 仁孝論 \\n 觀夫仁孝之辯。紛然異端。互引典文。代取事據。可謂篤論矣。夫人二致同源。總率百行。非復銖兩輕重。必定前後之數也。而如欲分其大較。體而名之。則孝在事親。仁施品物。則功濟于時。事親則德歸于已。于已則事寡。濟時則功多。推此以言。仁則遠矣。然物有由微而著。事有由隱而章。近取諸身。則耳有聽受之用。目有察見之明。足有致遠之勞。手有飾衛之功。功雖顯外。本之者心也。遠取諸物。則草木之二。始于萌芽。終于彌蔓。枝葉扶疏。榮華紛縟。木雖繁蔚。致之者根也。夫仁人之有孝。猶四體之有心腹。枝葉之有本根也。聖人知之。故曰。夫孝。天之經也。地之義也。人之行也。君子務本。本立而道生。孝悌也者。其為仁之本與。然體大難備。物性好偏。故所施不同。事少兩兼者也。如必對其優劣。則仁以枝葉扶疏為大。孝以本根棄實為先。可無訟也。或謂先孝後仁。非仲尼序回參之意。蓋以為仁孝同質而生。純體之者。則互以為稱。虔舜顏回是也。若偏而體之。則各有其目。公劉曾參是也。夫曾閔以孝悌為至德。管仲以九合為仁功。未有論德不先回參。考功不大夷吾。以此而言。各從其稱者也。（後漢延篤傳。又御覽四百十九。） \\n  \\n 　 \\n  \\n   \\n  "}
{"章节": "全後漢文卷六十二", "正文": "　 \\n 全後漢文卷六十二 \\n 　 \\n  \\n 烏程嚴可均校輯 \\n 邊韶 \\n 韶字孝先。陳留浚儀人。順帝時歷尚書侍郎。桓帝時出為臨潁侯相。徵拜太中大夫。遷北地太守。入拜尚書令。後為陳相。有集一卷。 \\n 塞賦（并序） \\n 子離群索居。無講誦之事。欲學無友。欲農無耒。欲弈無局。欲博無楮。問何以代博奕者乎。曰塞其次也。試習其術。以驚睡救寐。免晝寢之譏而已。然而徐核其困通之習。乃亦精妙而足美也。故書其較略。舉其指歸。以明博弈無以尚焉。曰。 \\n 邊韶　一 \\n 始作塞者。其明哲乎。故其用物也約。其為樂也大。猶士鼓塊枹。空桑之瑟。質樸之化。上古所耽也。然本其規模。制作有式。四道交正。時之則也。棋有十二。律呂極也。人操厥半。六爻列也。赤白色者。分陰陽也。乍亡乍存。像日月也。行必正直。合道中也。趨隅方折。禮之容也。迭往迭來。剛柔通也。周則復始。乾行健也。局平以正。刊德順也。然則塞之為義。盛矣大矣。廣矣博矣。質象于天。陰陽在焉。取則于地。剛柔分焉。施之于人。仁義載焉。攷之古今。王霸備焉。覽其成敗。為法式焉。（蓺文類聚七十四。御覽七百五十四。） \\n 上言四分厤之失 \\n 世微于數虧。道盛于得常。數虧則物衰。得常則國昌。孝武皇帝攄發聖思。因元封七年十一月甲子朔旦冬至。乃詔太史令司馬遷治厤鄧平等更建太初。改元易朔。行夏之正。乾鑿度八十分之四十三為日法。設清臺之候。驗六異。課效觕密。太初為最。其後劉歆研幾極深。驗之春秋。參以易道。以河圖帝覽嬉雒書乾曜度推廣九道。百七十一歲進退六十三分。百四十四歲一超次。與天相應。少有闕謬。從太初至永平十一年百七十歲。進退餘分六十三。治厤者不知處之。推得十二度。弦望不效。挾廢術者得竄其說。至永和二年。小終之數寖過。餘分稍增。月不用晦朔而先見。孝章皇帝以保乾國三百年斗厤改憲。就用四分。以太白復樞甲子為癸亥。引天從算。耦之目前。更以庚申為元。既無明文。旗之于獲麟之歲。又不與感精符單闕之歲同。史官相代。因成習疑。少能銘深致遠。按弦望足以知之。（續漢律厤志中。） \\n 對嘲 \\n 弟子私嘲之日。邊孝先。腹便便。懶讀書。但欲眠。韶潛聞之。應時對曰。邊為姓。孝為字。腹便便。五經笥。但欲眠。思經事。寐與周公通夢。靜與孔子同意。師而可嘲。出何典記。（後漢邊韶傳。） \\n 邊韶　二 \\n 河激頌 \\n 惟陽嘉三年二月丁丑。使河隄謁者王誨疏達河川。通荒庶土。往大河衝塞。侵齧金隄。以竹籠石。葺土而為堨。壞隤無已。功消億萬。請以濱河郡徒疏山采石。壘以為障。功業既就。徭役用息。辛未詔書。許誨立功府卿。規基經始。詔策加命。遷在沇州。乃簡朱軒。授使司馬登。令纘茂前緒。稱遂休功。登以伊洛合注大河。南則緣山。東過大伾。回流北岸。其勢鬱懞濤怒。湍急激疾。一有決溢。彌原淹野。蟻孔之變。害起不測。蓋自姬氏之所常蹙。昔崇鯀所不能治。我二宗之所劬勞。于是乃跋涉躬親。經之營之。比率百姓。議之于臣。伐石三谷。水匠致治。立激岸側。以捍鴻波。隨時慶賜。說以勸之。川無滯越。水土通演。役未踰年。而功程有畢。斯乃元勳之嘉課。上德之宏表也。昔禹修九道。書錄其功。后稷躬稼。詩列于雅。夫不憚勞謙之勤。夙興厥職。充國惠民。安得淹湮沒而不章焉。故遂刊石記功。垂示于後。其辭云云。使河隄謁者山陽東緡司馬登字伯志、代東萊曲成王誨字孟堅、河內太守宋城向豹字伯尹、丞汝南鄧方字德山、懷令劉丞字季意、河隄掾匠等造。陳留浚儀邊韶字孝先頌。（水繼七濟水。注云。石銘歲遠字多侖缺。其所滅。蓋闕如也。） \\n 老子銘 \\n 老子姓李。字伯陽。楚相縣人也。春秋之後。周分為二。稱東西君。晉六卿專征。與齊楚並僭號為王。以大并小。相縣虛荒。今屬苦。故城猶在。在賴鄉之東。濄水處其陽。其土地鬱塕高敞。宜生有德君子焉。老子為周守臧室史。當幽王時。三川實震。以夏殷之季。陰陽之事。鋻喻時王。孔子以周靈王二十年生。到景王十年。年十有七。學禮于老聃。計其年紀。聃時已二百餘歲。聃然。老旄之貌也。孔子卒後百二十九年。或謂周大史儋為老子。莫知其所終。其二篇之書。稱天地所以能長且久者。以不自生也。厥初生民。遺體相續。其死生之義可知也。或有浴神不死。是謂玄牝之言。由是世之好道者。觸類而長之。以老子離合于混沌之氣。與三光為終始。觀天作讖（缺）降什（斗字）星 \\n 邊韶　三 \\n 隨日九變。與時消息。規矩三光。四靈在旁。存想丹田。大一紫房。道成身化。蟬蛻渡世。自羲農以來。（缺）為聖者作師。班固以老子絕聖棄知。禮為亂首。與仲尼道違。述漢書古今人表。檢以法度。抑而下之。老子（缺）與楚子而同科。材不及孫卿孟軻。二者之論殊矣。所謂道不同不相為謀也。延熹八年八月甲子。皇上尚德弘道。含閎光大。存神養性。意在淩雲。是以潛心黃軒。同符高宗。夢見老子。尊而祀之。于時陳相邊韶。典國之禮。材薄思淺。不能測度至人。辯是與非。案據書籍。以為老子生于周之末世。玄虛守靜。樂無名。守不德。危高官。安下位。遺孔子以仁言。辟世而隱居。變易姓名。唯恐見知。夫日以幽明為節。月以虧盈自成。損益盛衰之原。倚伏禍福之門。人道惡盈而好謙。蓋老子勞不定國。功不加民。所以見隆崇于今。為時人所享祀。乃昔日逃祿處微。損之又損之之餘胙也。顯虛元之清家。云先天地而生。乃守真養壽獲五福之所致也。敢演而銘之。其辭曰。 \\n 于惟（缺）德。抱虛守清。樂居下位。祿執弗營。為繩能直。屈之可縈。三川之對。舒憤散逞。陰不填陽。孰能滯并。見機而作。需郊出坰。肥遁之吉。辟世隱聲。見迫遺言。道德之經。譏時微喻。尋顯推冥。守一不失。為天下正。取厚不薄。居時舍榮。稽式為重。金玉是輕。絕嗜去欲。還歸于嬰。皓然歷載。莫知其情。頗違法言。先民之程。要以無為。大（缺）用成。進退元無恆。錯綜其貞。以知為愚。沖而不盈。大人之度。非凡所訂。九等之敘。何足纍名。同光日月。合之（缺）星。出八丹廬。上下黃庭。背棄流俗。舍景匿形。苞元神化。呼啄至精。世不能原。釕其永生。天人秩祭。以昭厥靈。羨彼延期。勒石是旌。（隸釋三。） \\n 史敞 \\n 敞。陳留攷城人。順帝時為尚書。遷京兆尹。 \\n 史敞　四 \\n 薦尚書僕射胡廣 \\n 臣聞德以旌賢。爵以建事。明試以功。典庴所美。五服五章。天秩所作。是以臣竭其忠。君豐其寵。舉不失德。下忘其死。竊見尚書僕射胡廣。體真履規。謙虛溫雅。博物洽聞。探賾窮理。六經典奧。舊章憲式。無所不覽。柔而不犯。文而有禮。忠貞之性。憂公如家。不矜其能。不伐其勞。翼翼周慎。行靡玷漏。密勿夙夜。十有餘年。心不外顧。志不苟進。臣等竊以為廣在尚書。劬勞日久。後母年老。既蒙簡照。宜試職千里。匡寍方國。陳留近郡。今太守任缺。廣才略深茂。堪能撥煩。願以參選。紀綱頹俗。使束脩守善。有所勸仰。（後漢胡廣傳。） \\n 史弼 \\n 弼字公謙。敞子。桓帝時辟公府。遷北軍中候。進尚書。出為平原相。遷河東太守。以忤中官下獄。減死。後徵拜議郎。光和中出為彭城相。 \\n 慮渤海王為亂上封事 \\n 臣聞帝王之于親戚。愛雖隆。必示之以威。體雖貴。必禁之以度。如是。和睦之道興。骨肉之恩遂。昔周衰王恣甘昭公。孝景皇帝驕梁孝王。而二弟階寵。終用　慢。卒周有播蕩之禍。漢有爰盎之變。竊聞渤海王悝。憑至親之屬。恃偏私之愛。失奉上之節。有僭慢之心。外聚剽輕不逞之徒。內荒酒樂。出入無常。所與群居。皆有口無行。或家之棄子。或朝之斥臣。必有羊勝伍被之變。州司不敢彈糾。傳相不能匡輔。陛下隆于友于。不忍遏絕。恐遂滋蔓。為害彌大。乞露臣奏。宣示百僚。使臣得于清朝。明言其失。然後詔公卿平處其法。法決罪定。乃下不忍之詔。臣下固執。然後少有所許。如是。則聖朝無傷親之讒。渤海有享國之慶。不然。懼大獄將興。使者相望于路矣。臣職典禁兵。備禦非常。而亡知藩國。干犯至戚。罪不容誅。不勝憤懣。謹冒死以聞。（後漢史弼傳。又見袁宏後漢紀二十二。無末後七語。） \\n 史弼　趙岐　五 \\n 趙岐 \\n 岐。字邠卿。京兆長陵人。初名嘉。字臺卿。順帝時仕州郡。病癈。永興中辟司空房植椽。後辟大將軍梁冀府。舉理劇為皮氏長。去官為郡功曹。延熹初。以忤宦官逃難四方。遇孫嵩。藏之複壁中。後遇赦。辟司徒胡廣府。擢并州刺史。坐黨事免。靈帝初復遭黨錮。中平初徵拜議郎。車騎將軍張溫請補長史。大將軍何進舉為敦煌太守。未之官。獻帝西都。馥拜議郎。遷太僕。興平初奉使荊州。曹公為司空。舉以自代。就拜太常。建安六年卒。年九十餘。有三輔決錄七卷。孟子章句十四卷。 \\n 藍賦（并序） \\n 余就醫偃即。道經陳留。此境人皆以種藍染紺為業。藍田彌望。忝稷不植。慨其遺本念末。遂作賦曰。（蓺文類聚八十一。御覽九百九十六。大觀本草七。） \\n 同丘中之有麻。似麥秀之油油。（蓺文類聚八十一。） \\n 與友書 \\n 馬季長雖有名當世。而不持士節。三輔高士。未曾以衣裾撇其門也。（後漢趙趙岐傳注引三輔決錄注。） \\n 遺令敕兄子 \\n 大丈夫生世。遯無箕山之操。仕無伊呂之勳。天不我與。復何言哉。可立一員石于吾墓前。刻之曰。漢有逸人。姓趙名嘉。有志無時。命也柰何。（後漢趙岐傳。） \\n 臨終敕其子 \\n 我死之日。墓中聚沙為床。布簟白衣。散髮其上。覆以單被。即日便下。下便掩。（御覽五百五十八。引趙岐別傳。） \\n 趙岐　六 \\n 三輔決錄序 \\n 三輔者。本雍州之地。世世徙公卿吏二千石及高貲。皆以陪諸陵。五方之俗雜會。非一國之風。不但繫于詩秦　也。其士好高尚義。貴于名行。其俗失則趣勢進權。唯利是視。余以不才。生于西土。耳能聽而聞故老之言。目能視而見衣冠之疇。心能識而觀其賢愚。常以玄冬。夢黃髮之士。姓玄名明。字子真。與余寤言。言必有中。善否之閒。無所依違。命操筆者書之。近從建武以來暨于斯。今其人既亡。行乃可書。玉石朱紫。由此定矣。故謂之決錄矣。（後漢趙岐傳注。） \\n 孟子題辭 \\n 孟子題辭者。所以題號孟子之書。本未指義。文辭之表也。孟姓也。子者。男子之通稱也。此書。孟子之所作也。故總謂之孟子。其篇目則各自有名。孟子。鄒人也。名軻。字則未聞也。鄒本春秋邾子之國。至孟子時改日鄒矣。國近魯。後為魯所并。又言邾為楚所并。非魯也。今鄒縣是也。或曰。孟子。魯公族孟孫之後。故孟子仕于齊。喪母而歸葬于魯也。三桓子孫。既以衰微。分適他國。孟子生有淑質。夙喪其父。幼被慈母三遷之教。長師孔子之孫子思。治儒術之道。通五經。尢長于詩書。周衰之末。戰國縱橫。用兵爭強。以相侵奪。當世取士。務先權謀。以為上賢。先王大道。陵遲隳廢。異端並起。若楊朱墨翟。放蕩之言。以于時惑眾者非一。孟子閔悼堯、舜、湯、文、周、孔子業。將遂湮微。正塗壅底。仁義荒怠。佞偽馳騁。紅紫亂朱。于是則慕仲尼周流憂世。遂以儒道遊于諸侯。思濟斯民。然由不肯枉尺直尋。時君咸謂之迂闊于事。終莫能聽納其說。孟子亦自知遭蒼姬之訖錄。值炎劉之未奮。進不得佐興唐虞雍熙之和。退不能信三代之餘風。恥沒世而無聞焉。是故垂憲言以詒後人。仲尼有云。我欲託之空言。不如載之行事之深切著明也。于是退而論集所與高弟弟子公孫丑萬章之徒難疑荅問。又自其法度之言。著書七篇。二百六十一章。三萬四于六百八十五字。包羅天地。揆敘萬類。仁義道德。性命禍福。粲然靡所不載。帝王公侯遵之。則可以致隆平。頌清廟。卿大夫士蹈之。則可以尊君父。立忠信。守志厲操者儀之。則可以崇高節。抗浮雲。有風人之託物。二雅之正言。可謂直而不倨。曲而不屈。命世亞聖之大才者也。孔子自衛 \\n 趙岐　七 \\n 反魯。然後樂正。雅頌各得其所。乃刪詩定書。繫周易。作春秋。孟子退自齊梁。述堯舜之道而著作焉。此大賢擬聖而作者也。七十子之疇。會集夫子所言。以為論語。論語者。五經之錧　。六蓺之喉衿也。孟子之書。則而象之。衛靈公問陳于孔子。孔子荅以俎豆。梁惠王問利國。孟子對以仁義。宋桓魋欲害孔子。孔子稱天生德于予。魯臧倉毀鬲孟子。孟子曰臧氏之子焉能使予不遇哉。旨意合同。若此者眾。又有外書四篇。性善、辯文、說孝經、為政。其文不能弘深。不與內篇相似。似非孟子本真。後世依放而託之者也。孟子既沒之後。大道遂絀。逮至亡秦。焚滅經術。坑戮儒生。孟子徒黨盡矣。其書號為諸子。故篇籍得不泯絕。漢興。除秦虐禁。開延道德。孝文皇帝欲廣遊學之路。論語、孝經、孟子、爾雅、皆置博士。後罷傳記博士。獨立五經而已。訖今諸經通義。得引孟子以明事。謂之博文。孟子長于譬喻。辭不迫切。而意已獨至。其言曰。說詩者不以文害辭。不以辭害志。以意逆志。為得之矣。斯言殆欲使後人深求其意。以解其文。不但施于說詩也。今諸解者往往摭取而說之。其說文又多乖異不同。孟子以來五百餘載。傳之者亦已眾多。余生西京。世尋丕祚。有自來矣。少蒙義方。訓涉典文。知命之際。嬰戚于天。遘屯離蹇。詭姓遁身。經營八紘之內。十有餘年。心勦形瘵。何勤如焉。嘗息肩弛擔于濟岱之閒。或有溫故知新雅德君子。矜我劬瘁。睠我皓首。訪論稽古。慰以大道。余困吝之中。精神遐漂。靡所濟集。聊欲係志于翰墨。得以亂思遺老也。惟六籍之學。先覺之士。釋需辯之者。既已詳矣。儒家惟有孟子。閎遠微妙。縕奧難見。宜在條理之科。于是乃述已所聞。證以經傳。為之章句。具載本文。章別其指。分為上下。凡十四卷。究而言之。不敢以當達者。施于新學。可以寤疑辯惑。愚亦未能審于是非。後之明者。見其違闕。儻改而正諸。不亦宜乎。（孟子趙注宋本。） \\n 趙岐　八 \\n 孟子篇敘 \\n 孟子篇敘者。言孟子七篇所以相次敘之意也。孟子以為聖王之盛。惟有堯舜。堯舜之道。仁義為上。故以梁惠王問利國對以仁義為首篇。仁義根心。然後可以大行其政。故次之以公孫丑問管晏之政。答以曾西之所羞也。政莫美于反古之道。縢文公樂反古。故次以文公為世子始有從善思禮之心也。奉禮之謂明。明莫甚于離婁。故次以離婁之明也。明者當明其行。行莫大于孝。故次以萬章問舜往于田號泣也。孝道之本。在于情性。故次以告子論情性也。情性在內而主于心。故次以盡心也。盡已之心。與天道通。道之極者也。是以終于盡心也。篇所以七者。天以七紀。璿璣運度。七政分離。聖以布曜。故法之也。章所以二百六十有九者。三時之日數也。不敢比易當期之數。故取其三時。三時者。成歲之要時。故法之也。三萬四千六百八十五字者。可以行五常之道。施七政之紀。故法五七之數而不敢盈也。文章多少。擬其大數。不必適等。猶詩三百五篇。而論曰詩三百也。章有大小。分章賦篇。篇趣五千。以卒其文。無所取法。猶論四百八十六章。章次大小。各當其事。亦無所法也。蓋所以佐明六蓺之文義。崇宣先聖之指務。王制拂邪之隱括。立德立言之程式也。洋洋浩浩。具存乎斯文矣。（典阜孔氏刊本。） \\n 趙息 \\n 息。岐從子。為郡功曹。以忤宦官逃走。 \\n 啟京兆君 \\n 左悺子弟。來為處牙。非德選。不足為特酤賈。宜隨中舍菜食而已。（魏志閣溫傳注引魏略勇俠傳。） \\n 趙爽 \\n 爽字君卿。隋志作趙嬰。爵里未詳。 \\n 趙岐　九 \\n 周髀算經序 \\n 夫高而大者。莫大于天。厚而廣者。莫廣于地。體恢洪而廓落。形修廣而幽清。可以玄象課其進退。然而宏達不可指掌也。可以晷儀驗其長箴。在其巨闊不可度量也。雖窮神知化。不能極其妙。探賾索隱。不能盡其微。是以詭異之說出。則兩端之理生。遂有渾天蓋天。兼而並之。故能彌綸天地之道。有以見天地之賾。則渾天有靈憲之文。蓋天有周髀之法。累代存之。官司是掌。所以欽若昊天。恭授民時。爽以暗蔽。才學淺昧。鄰高山之仰止。慕景行之軌轍。負薪餘日。聊觀周髀。其旨約而遠。其言曲而中。將恐廢替。濡滯不通。使談天者無所取則。輒依經為圖。誠冀頹毀重仞之牆。披露堂室之奧。庶博物君子。時迴思焉。（宋本周髀。　案。趙爽相承以為漢人今據序言渾天有靈憲之文累代仍之則其人在張衡後數代也。） \\n  \\n 　 \\n  \\n   \\n  "}
{"章节": "全後漢文卷六十三", "正文": "　 \\n 全後漢文卷六十三 \\n 　 \\n  \\n 烏程嚴可均校輯 \\n 田羽 \\n 羽。扶風人。仕順帝時。官爵未詳。 \\n 薦法真（真字高卿。雄之子。同郡田羽薦真。前後四徵。皆不屈。） \\n 處士法真。體兼四業。學窮典奧。幽居恬泊。樂以忘憂。將蹈老氏之高蹤。不為玄纁屈也。臣願聖朝。就加　職。必能唱清廟之歌。致來儀之鳳矣。（後漢法旨傳。） \\n 郭正 \\n 正。爵里未詳。 \\n 法真頌（真友人郭正頌真。乃共刊后頌之。） \\n 法真。明可得聞。身難得而見。逃名而名我隨。避名而名我追。可謂百世之師者矣。（後漢法真傳。） \\n 田羽　郭正　陳蕃　一 \\n 陳蕃 \\n 蕃字仲舉。汝南平輿人。初仕郡。舉孝廉。除郎中。母憂棄官。州辟別駕從事。復棄去。公府舉方正不就。徵拜議郎。再遷樂安太守。以忤梁冀左轉脩武令。遷尚書。出為豫章太守。徵拜尚書令。遷大鴻臚。坐救李雲免。復徵拜議郎。遷光祿勳。免。徵為尚書僕射。轉太中大夫。代楊秉為太尉。坐救李膺等免。竇后臨朝。以為太傳。錄尚書事。建寍初。與竇武等謀誅宦官。事泄。為曹節等矯詔所殺。年七十餘。 \\n 駁討零陵桂陽山賊及州郡一切得舉孝廉茂才疏 \\n 昔高祖創業。萬邦息肩。撫養百姓。同之赤子。今二郡之民。亦陛下赤子也。致令赤子為害。豈非所在貪虐使其然乎。宜嚴敕三府。隱覈牧守令長。其有在政失和侵暴百姓者。即便舉奏。更選清賢奉公之人。能班宣法令。情在愛意者。可不勞王師。而群賊弭。息矣又三署郎吏二千餘人。三府掾屬過限未除。但當擇善而授之。簡惡而去之。豈煩一切之詔。以長請屬之路乎。（後漢陳蕃傳。） \\n 薦徐　等疏 \\n 臣聞善人。天地之紀。政之所由也。詩云。思皇多士。生此王國。天挺俊乂。為陛下出。當輔弼朋時左右大業者也。伏見處士豫章徐　、彭城、姜肱、汝南袁閎、京兆韋著、潁川李曇。德行純備。著于民聽。若使擢登三事。協亮天工。必能翼宣盛美。增光日月矣。（後漢徐　傳。又袁宏後漢紀二十二。又御覽六百三十引續漢書。） \\n 救李雲疏 \\n 李雲所言。雖不識禁忌。干上逆旨。其意歸于憂國。但違將順之禮。禮譏暴諫。然亦有狂狷愚忠。不顧誅族之禍者。古今有之。是以高祖忍周昌不諱之言。孝成皇帝赦朱雲腰領之誅。二主非不忿此二臣。以忠不思難。皆不罪之。今日殺李雲。天下猶言陛下誅諫臣。所以臣敢觸龍鱗也。（袁宏後漢紀二十一。又後漢李雲傳作今日殺雲。臣恐剖心之譏。復議于世矣。故敢觸龍鱗。冒昧以請。） \\n 陳蕃　二 \\n 諫封賞內寵疏 \\n 臣聞有事社稷者。社稷是為。有事人君者。容悅是為。今臣蒙恩聖朝。備位九列。見非不諫。則容悅也。夫諸侯上象四七。垂耀在天。下應分土。藩屏上國。高祖之約。非功臣不侯。而聞追錄河南尹鄧萬世父遵之微功。更爵尚書令黃雋先人之絕封。近習以非義授邑。左右以無功傳賞。授位不料其任。裂土莫紀其功。至乃一門之內。侯者數人。故緯象失度。陰陽謬序。稼用不成。民用不康。臣知封事已行。言之無及。誠欲陛下。從是而止。又比年收斂。十傷五六。萬人飢寒。不聊生活。而采女數千。食肉衣綺。脂油粉黛。不可貲計。鄙諺云。盜不過五女門。以女貧家也。今後宮之女。豈不貧國乎。是以傾宮嫁而天下化。楚女悲而西宮災。且聚而不御。必生憂悲之感。以致并隔水旱之困。夫獄以禁止姦違。官以稱才理物。若法虧于平。官失其人。則王道有缺。而令天下之論。皆謂獄由怨起。爵以賄成。夫不有臭穢。則蒼蠅不飛。陛下宜採求失得。擇從忠善。尺一選舉。委尚書三公。使褒責誅賞。各有所歸。豈不幸甚。（後漢陳蕃傳。） \\n 諫幸廣城校獵疏 \\n 臣聞人君有事苑囿。唯仲秋西郊。順時講武。殺禽助祭。以敦孝敬。如或違此。則為肆縱。（袁宏紀作則為逸遊。肆樂情意。）故皋陶戒舜無教逸遊。周公戒成王無槃于遊田。虞舜成王。猶有此戒。況德不及二主者乎。夫安平之時。尚宜有節。況當今之世。有三空之　哉。田野空。朝廷空。倉庫空。是謂三空。加兵戎未戢。四方離散。是陛下焦心毀顏坐以待旦之時也。豈宜揚旗曜武。騁心輿馬之觀乎。又前秋多雨。民始種麥。今失其勸種之時。而令給驅禽除路之役。非賢聖恤民之意也。齊景公欲觀于海。放乎琅邪。晏子為陳百姓惡聞旌旗輿馬之音。舉首嚬眉之感。景公為之不行。周穆王欲肆車轍馬跡。祭公謀父為誦祈招之詩。以止其心。誠惡逸遊之害也。（後漢陳蕃傳。） \\n 陳蕃　三 \\n 因火災上疏 \\n 古之火。紼君弱臣強。極陰之變也。前始春而獄刑慘。故火不炎上。前入春節。連寒水水。暴風折樹。又八九州郡。並言隕霜殺菽。春秋。晉執季孫行父。水為之冰。夫氣弘則景星見。化錯則五星開。日月蝕災為已然。異為方來。恐卒有變。必于三朝。唯善政可以已之。願察臣前言。不棄愚忠。則元元幸甚。（續漢五行志二注補引袁山松書。延熹八年。連月有火災。諸宮寺或一日再三發。又夜有訛言。擊鼓相驚。陳蕃劉智茂上疏諫云云。書奏不省。） \\n 理劉　等疏 \\n 臣聞齊桓修霸。務為內政。春秋于魯。小惡必書。宜先自整敕。後以及人。今寇賊在外。四支之疾。內政不理。心腹之患。臣寢不能寐。食不能飽。實憂左右日親。忠言以疏。內患漸積。外難方深。陛下超從列侯。繼承天位。小家畜產百萬之資。子孫尚恥愧失其先業。況乃產兼天下。受之先帝。而欲懈怠。以自輕忽乎。誠不愛已。不當念先帝得之勤苦邪。前梁氏五侯。毒遍海內。天啟聖意。收而戮之。天下之議。冀當小平。明鋻未遠。覆車如昨。而近習之權。復相扇結。小黃門趙津大猾張汜等。肆行貪虐。姦媚左右。前太原太守劉　南陳太守成　糾而戮之。雖言赦後不當誅殺。原其誠心。在乎去惡。至于陛下。有何悁悁。而小人道長。熒惑聖聽。遂使天威為之發怒。如加刑　。已為過甚。況乃重罰。令伏歐刃乎。又前山陳太守翟超東海相黃浮。奉公不撓。疾惡如讎。超沒侯覽財物。浮誅徐宣之罪。並蒙刑坐。不逢赦恕。覽之縱橫。沒財已幸。宣犯釁過。死有餘辜。昔丞相申屠嘉召責鄧通。洛陽令董宣折辱公主。而文帝從而請之。光武加以重賞。未聞二臣有專命之誅。而今左右群豎。惡傷黨類。妄相交搆。致此刑譴。聞臣是言。當復　訴。陛下深宜割塞近習豫政之源。引納尚書朝省之事。公卿大官。五日一朝。簡練清高。斥黜佞邪。如是天和于上。地洽于下。休禎符瑞。豈遠乎哉。陛下雖厭毒臣言。凡人主有自勉強。敢以死陳。（後漢陳蕃傳。） \\n 陳蕃　四 \\n 臣聞昔齊桓公任管伸。將正諸侯。先為政令。今寇賊在外。四肢之疾耳。臣竊寢不能寐。食不能飽。憂陛下內政未治。忠言日疏。前梁冀五侯弄權。天啟陛下。收而戮之。當時天下。號為小清。其前鋻未遠。旋起覆車之軌矣。往年地動、日蝕、火災。皆陰盛之應。願陛下割塞左右豫政之原。引納尚書朝省之事。簡練高潔。斥退佞邪。如此則天和于上。地洽于下矣。從陛下踐阼以來。大臣誰敢舉左右之罪。往者申屠嘉召鄧通。文帝遣詣嘉府。乃從而請之。三公之職。何所不統。但今左右驕忿。欲令三公不得舉筆。臣蕃今擢自閭閻。特為陛下日月所照。柰何受恩如臣。而當避難苟生。不敢正言。陛下雖厭臣毒言。人主有自勉彊。（袁宏後漢紀二十二。校本傳語次不同。多出十三句。） \\n 理李膺等疏 \\n 臣聞賢明之君。委心輔佐。亡國之主。諱聞直辭。故湯武雖聖。而興于伊呂。桀紂迷惑。亡在失人。由此言之。君為元首。臣為股肱。同體相須。共成美惡者也。伏見前司隸校尉李膺、太僕杜密、太尉掾范滂等。正身無玷。死心社稷。以忠忤旨。橫加攷案。或禁錮閉隔。或死徙非所。杜塞天下之口。聾盲一世之人。與秦焚書阬儒。何以為異。昔武王克殷。表閭封墓。今陛下臨政。先誅忠賢。遇善何薄。待惡何優。夫讒人似實。巧言如簧。使聽之者惑。視之者昏。夫吉凶之效。存乎識善。成敗之機。在于察言。人君者。攝天地之政。秉四海之維。舉動不可以違聖法。進退不可以離道規。謬言出口。則亂及八方。何況髡無罪于獄。殺無辜于市乎。昔禹巡狩蒼梧。見市殺人。下車而哭之曰。萬方有罪。在予一人。故其興也勃焉。又青徐炎旱。五穀損傷。民物流遷。茹菽不足。而宮女積于房掖。國用盡于羅紈。外戚私門。貪財受賂。所謂祿去公室。政在大夫。昔春秋之末。周德衰微。數十年閒無復災眚者。天所棄也。天之于漢。悢悢無已。故殷勤示變。以悟陛下。除妖去孽。實在修德。臣位列台司。憂責深重。不敢尸祿惜生。坐觀成敗。如蒙採錄。使身首分裂。異門而出。所不恨也。（後漢陳蕃傳。） \\n 陳蕃　五 \\n 讓封高陽侯疏 \\n 使者即臣盧授高陽鄉侯印綬。臣誠悼心。不知所裁。臣聞讓身之文。德之昭也。然不敢盜以為名。竊惟割地之封。功德是為。臣熟自思省。前後歷職。無它異能。合亦食祿。不合亦食祿。臣雖無素絜之行。竊慕君子不以其道得之不居也。若受爵不讓。掩面就之。使皇天霹怒。災流下民。于臣之身。亦何所寄。顧惟陛下哀臣朽老。戒之在得。（後漢陳蕃傳。） \\n 上竇太后疏 \\n 臣聞言不直而行不正。則為欺乎天而負乎人。危言極意。則群凶側目。禍不旋踵。鈞此二者。臣寍得禍。不敢欺天也。今京師囂囂。道路諠譁。言侯覽、曹節、公乘昕、王甫、鄭颯等。與趙夫人諸女尚書並亂天下。附從者升進。忤逆者中傷。方今一朝群臣。如河中水耳。汎汎東西。耽祿畏害。陛下前始攝位。順天行誅。蘇康管霸。並伏其辜。是時天地清明。人鬼歡喜。柰何數月。復縱左右。元惡大姦。莫引之甚。今不急誅。必生變亂。傾危社稷。其禍難量。願出臣章。宣示左右。并令天下諸姦。知臣疾之。（後漢陳蕃傳。） \\n 上書 \\n 昔明帝時。公主為子求郎。不許。賜錢千萬。左右問之。帝曰。郎。天官也。以當敘德。何可妄與人邪。今陛下以郎比一把菜。臣以為反側也。（御覽二百十五引汝南先賢傳。） \\n 陳蕃　周景　六 \\n 責諸尚書書 \\n 古人立節。事亡如存。今帝祚未立。政事曰蹙。諸君柰何委荼蓼之苦。息偃在床。于義不足。焉得仁乎。（後漢陳蕃傳。） \\n 周景 \\n 景字仲響。盧江舒人。辟大將軍梁冀府。遷豫州刺史河內太守。入為將作大匠。延熹中冀誅。坐免官禁錮。尋拜尚書令。遷太僕、光祿大夫。衛尉。代劉寵為司空免。復代陳蕃為太尉。建寍初卒。追封安陽鄉侯。 \\n 與尚書邊韶議奏楊秉韋著 \\n 秉。儒學侍講。常在謙虛。著。隱居行義。以退讓為節。俱徵不至。誠違側席之望。然逶迤退食。足抑苟進之風。夫明之世。必有不召之臣。聖朝弘養。宜用優游之禮。可告在所。屬喻以朝廷恩義。如遂不至。詳議其罰。（後漢楊震附傳。） \\n 鄭郴 \\n 郴字伯林。穎川陽城人。和平初為朝歌長。 \\n 張公神道石闕銘 \\n 於穆張公。含和泰清。受符皇極。乾綱　靈。何天之休。元亨利貞。無□□貴神燿洞□□度□泉殷商北坰。嶽朝綦陽。厥土敞平。芝草茂木。潚潚滋榮。群萌勳炃激川通□□□懷□□□□□□□□廟克儉損盈。詔命有司。祭以中牲。歲聿再薦。公其饗零。興來億載。歷數萬君。□□□□□□太□□□顯猶招拂英勳。□錫介福。惠此吏民。國無災寇。屢獲豐年。皇帝眉壽。千祿于天。牧守皆升。握台輔辰。長與丞尉。超遷相因。休□烈烈。無□□□（隸釋堿張公。神碑。） \\n 爰延 \\n 延字季平。陳留外黃人。初為縣廷掾鄉嗇夫。桓帝時徵博士。舉賢良方正。再遷為侍中。拜五官中郎將。轉長水校尉。遷魏郡太守。徵拜大鴻臚。以病乞還。靈帝復特徵。不行。 \\n 鄭郴　爰延　七 \\n 星變上封事 \\n 臣聞天子尊無為上。故天以為子。位臨臣庶。威重四海。動靜以理。則星辰順序。意有邪僻。則晷度錯違。陛下以河南尹鄧萬（案。鄧禹傳陳蕃傳並作鄧萬世。此脫世字。）有龍潛之舊。封為通侯。恩重公卿。惠豐宗室。加頃引見。與之對博。上下媟黷。有虧尊嚴。臣聞之。帝左右者。所以咨政德也。故周公戒成王曰。其朋其朋。言慎所與也。昔宋閔公與彊臣共博。列婦人于側。積此無禮。以致大災。武帝與幸臣李延年韓嫣同臥起。尊爵重賜。情Q欲Y無厭。遂生驕淫之心。行不義之事。卒延年被戮。嫣伏其辜。夫愛之則不覺其過。惡之則不知其善。所以事多放濫。物情生怨。故王者賞人必酬其功。爵人以[以當作必]甄其德。善人同處。則日聞嘉訓。惡人從遊。則日生邪情。孔子曰。益者三友。損者三友。邪臣惑君。亂妾危主。以非所言。則悅于耳。以非所行。則翫于目。故令人君不能遠之。仲尼日。惟女子與小人為難養。近之則不遜。遠之則怨。蓋聖人之明戒也。昔光武皇帝與嚴光俱寢。上天之異。其夕即見。夫以光武之聖德。嚴光之高賢。君臣合道。尚降此變。豈況陛下。今所親幸。以賤為貴。以卑為尊哉。惟陛下遠讒諛之人。納謇謇之士。除左右之權。寤宦官之敝。使積善日熙。佞惡消殄。則乾災可除。（後漢爰延傳。） \\n 陳寔 \\n 寔字仲弓。潁川許人。少為縣吏都亭刺佐。後為督郵。復為郡西門亭長。轉功曹。司空黃瓊辟選理劇。補聞喜長。復再遷除太丘長。坐黨事逮捕。遇赦。靈帝初。大將軍竇武辟為掾屬。後復坐黨事免。累徵不起。中平四年卒。年八十四。私謚曰文範先生。 \\n 陳寔　八 \\n 異聞記 \\n 郡人張廣定者。遭亂常避地。有一女。年四歲。不能步涉。又不可擔負。計棄之固當餓死。不欲令其骸骨之露。材口有古大塚。上巔先有穿穴。乃以器盛縋之。下此女于塚中。以數月許乾飯及水漿與之。而舍去。候世平定。其間三年。廣定乃得還鄉里。欲收塚中所棄女骨。更殯埋之。廣定往視女。故坐塚中。見其父母。猶識之。甚喜。而父母猶初恐其鬼也。入就之。乃知其不死。問之從何得食。女言糧初盡時甚飢。見塚角有一物。伸頸吞氣。試效之。轉不復飢。日月為之。以至于今。父母去時所留衣被。自在塚中。不行往來。衣服不敗。故不寒凍。廣定乃索女所言物。乃是一大龜耳。女出食穀。初小腹痛嘔逆。久許乃習。（抱朴子內篇對俗。） \\n 陳紀 \\n 紀字元方。寔子。獻帝初拜五官中郎將。遷侍中。出為平原相。追拜太僕。又徵為尚書令。建安初拜大鴻臚。 \\n 肉刑論 \\n 漢除肉刑而增加笞。本興仁惻而死者更眾。所謂名輕而實重者也。名輕則易犯。實重則傷民。書曰。惟敬五刑。以成三德。易著劓、刖滅趾之法。所以輔政助教。懲惡息殺也。且殺人償死。合于古制。至于傷人。或殘毀其體。而兔剪毛髮。非其理也。若用古刑。使淫者下蠶室。盜者刖其足。永無淫放穿窬之姦矣。（魏志陳群傳。又見袁宏後漢紀三十。） \\n  \\n 　 \\n  \\n   \\n  "}
{"章节": "全後漢文卷六十四", "正文": "　 \\n 全後漢文卷六十四 \\n 　 \\n  \\n 烏程嚴可均校輯 \\n 張奐 \\n 奐字然明。敦煌酒泉人。桓帝初辟大將軍梁冀府。以疾去。後舉賢良方正。對策第一。拜議郎。永壽初遷安定屬國都尉。進使匈奴中郎將。延熹中梁冀誅。以故吏禁錮。後為武威太守。遷度遼將軍。徵拜大司農。鮮卑入塞。出為護匈奴中郎將。靈帝初徵拜少府。遷大司農。轉太常。遭黨錮。光和四年卒。年七十八。有集二卷。 \\n 扶蕖賦 \\n 綠房翠蔕。紫飾紅敷。黃螺圓出。垂蕤散舒。纓以金牙。點以素珠。（初學記二十七。御覽九百九十九。） \\n 張奐　一 \\n 應詔上書言災應 \\n 臣聞風以[以當作為]號令。動特通氣。木者火之本。相須乃明。蛇者屈伸。隱顯似龍。順至為休徵。逆來為災殃。故大將軍竇武。忠肅恭儉。有援立之功。太傳陳蕃敦方抗直。夙夜匪懈。一旦被誅。天下驚怛。海內默默。莫不哀心。昔周公既薨。成王葬不具禮。天乃大風。偃木折樹。成王發書感悟。備禮改葬。天乃立反風。其木樹盡起。今宜改葬蕃武。還其家屬。諸被禁錮。一宜蠲除。則災變可消。昇平可致也。（袁宏後漢紀二十三。建寍二年。青蛇見御座殿軒。大風折木。詔群臣各上封事。匈奴中郎將張奐上書。） \\n 臣聞風為號令。動物通氣。木生于火。相須乃明。蛇能屈伸。配龍騰蟄。順至為休徵。逆來為殃咎。陰氣專用。則凝精為雹。故大將軍竇武太傳陳蕃。或志寍社稷。或方直不回。前以讒勝。並伏誅戮。海內默默。人懷震憤。昔周公葬不如禮。天乃動威。今武蕃忠貞。未被明宥。妖眚之來。皆為此也。宜急為改葬。徙還家屬。其從坐禁錮。一切蠲除。又皇太后雖居南宮。而恩禮不接。朝臣莫言。遠近失望。宜因大義顧復之報。（後漢張奐傳。又略見續漢五行志四注補引張奐傳。多出袁宏紀十三語。） \\n 上言東羌事 \\n 東羌雖破。餘種難盡。熲性輕果。慮負敗難常。宜且以恩降。可無後悔。（後漢殺熲傳。） \\n 累見折　。（同上。） \\n 羌一氣所生。不可誅盡。山谷廣大。不可空靜。血流汙野。傷和致災。（同上。） \\n 奏記謝段熲 \\n 小人不明。得過州將。千里委命。以情相歸。足下仁篤。照其辛苦。使人未反。復獲郵書。恩詔分明。前以寫白。而州期切促。郡縣惶懼。屏營延企。側待歸命。父母朽骨。孤魂相託。若蒙矜憐。壹惠咳唾。則澤流黃泉。施及冥寞。非奐生死所能報塞。夫無毛髮之勞。而欲求人丘山之用。此　于髡所以拍髀仰天而笑者也。誠知言必見譏。然猶未能無望。何者。朽骨無益于人。而文王葬之。死馬無所復用。而燕昭寶之。黨同文昭之德。豈不大哉。凡人之情。冤則呼天。窮則叩心。今呼天不聞。叩心無益。誠自傷痛。俱生聖世。獨為匪人。孤微之人。無所告訴。如不哀憐。便為魚肉。企心東望。無所復言。（後漢張奐傳。） \\n 張奐　二 \\n 與延篤書 \\n 唯別三年。無一日之忘。京師禁急。不敢相聞。豈不懷歸。畏此簡書。年老氣衰。智盡謀索。每有所處。違宜失便。北為兒車所讎。中為馬循所困。真欲入三泉之下。復鎮之以大石。　乎此時也。且太陰之地。冰厚三尺。木皮五寸。風寒慘冽。剝脫傷骨。但此自非老憊者所堪。而復加之以師旅。因之以饑饉。眾艱罄集。不可一二而言也。聲盲目甚。氣力寖衰。神邪當復相見者。從此辭矣。（北堂書鈔一百五十六。蓺文類聚三十。御覽三十四。） \\n 吾與叔堅剖心相知。豈以流言相猜邪。（初學記十八交友。御覽四百十。） \\n 與陰氏書 \\n 篤念既密。文章燦爛。名實相副。奉讀周旋。紙弊墨渝。不離于手。（蓺文類聚三十一。御覽五百九十五。） \\n 與宋季文書 \\n 覽手跡。知遂遵南山之志。斷層四賢之蹤。時止則止。時行則行。其道光明。奐以鄙固。少復道訓。于今五十載矣。（蓺文類聚三十七。） \\n 與許季師書 \\n 不面之闊。翛翛曠久。飢渴之念。豈當有忘。（文選曹植責躬詩注。） \\n 報崔子玉書 \\n 今月三日。舉家來居此。本非所規。貪突賊陣。（蓺文類聚八十。） \\n 與崔子貞書（崔寔字子貞。） \\n 僕以元年到任。有見兵二百。馬如羖羊。矛如舖鐵。盾如榆葉。（御覽三百五十三。又三百五十七。） \\n 張奐　三 \\n 人生實難。所務非此。（文選王粲贈蔡子篤詩注引與崔子書各本子下脫一字。依文疑當是子貞也。） \\n 匈奴若非其罪。何肯吞聲。（文選。） \\n 與公超書 \\n 下筆愴恨。泣先言流。（御覽四百八十八。） \\n 與孟季衛書（一作季尉。） \\n 素苦悸逆。頃者益甚。百病所歸。月衰日損。（御覽七百四十一。） \\n 與屯留君書 \\n 氣厲流行。傷賢害善。（文選陳琳為袁紹檄豫州注。） \\n 誡兄子書 \\n 汝曹薄祐。早失賢父。財單蓺盡。今適喘息。聞仲祉輕傲耆老。侮狎同年。極口恣意。當崇長幼。以禮自持。聞敦煌有人來。同聲相道。皆稱叔時寬仁。聞之喜而且悲。喜叔時得美稱。悲汝得惡論。經言孔子鄉黨。恂恂如是也。恂恂者。恭謙之貌也。經難知。且自以汝資父為師。汝父寍輕鄉里邪。年少多失。改之為貴。蘧伯玉年五十。見四十九年非。但能改之。不可不思吾言。不自克責。反云張甲謗我。李乙怨我。我無是過。爾亦已矣。（蓺文類聚二十三。） \\n 遺命諸子 \\n 吾前後仕進。十要銀艾。不能和光同塵。為讒邪所忌。通塞命也。始終常也。但地底冥冥。長無曉期。而復纏以纊綿。牢以釘密。為不喜耳。幸有前窀。朝殞夕下。措屍靈床。幅巾而已。奢非晉文。儉非王孫。推情從意。庶無咎吝。（後漢張奐傳。） \\n 張芝 \\n 芝字伯英。奐長子。辟太尉府。公車徵有道。皆不就。善草書。韋誕謂之草聖。 \\n 與朱賜書 \\n 上比崔杜不足。下方羅趙有餘。（後漢趙岐傳注。蓺文類聚七十四。御覽七百四十九。並引三輔決錄注。） \\n 張芝　四 \\n 與李幼才書 \\n 弭仲叔高德美名。命世之才。非弭氏小族所當有。新豐痟土所當出也。（□□□□□□引三輔決錄注。） \\n 與朱使君書 \\n 正氣可以消邪。人無其亹。妖不自作。（趙壹非草書。） \\n 與府君書 \\n 八月九日芝白。府君足下。不日秋涼。平善。廣闊彌邁。相思無違前比得書。不遂西行。望遠懸想。何日不懃。損棄漂沒。不當行李。又去春送舉喪到美陽。須待伴比。故遂間絕。有綠復相聞。飧食自愛。張芝幸甚幸甚。（淳化閣帖二。） \\n 張昶 \\n 昶字文舒。奐次子。亦善草書。建安初為給事黃門侍郎。 \\n 西嶽闕碑銘 \\n 易曰。天地定位。山澤通氣。然山莫尊于嶽。澤莫盛于瀆。山嶽有五而華處其一。瀆有四而河在其數。其靈也至矣。聖人廢興。必有其應。故岱山石立。中宗繼統。太華授壁。秦胡絕緒。白魚入舟。姬武建業寶珪出永。子朝喪位。布五方則處其西。列三條則居其中。若廣獸奇蟲。山經有紀矣。是以帝皇巡狩。親五岳而告至。覲方后而攷禮。故經有望秩之禋。典有生殖之祀。蓋所以崇山川而報功也。四海一統。天子秉其禮。諸侯力政。彊國攝其祭。其奉邑曰華陰也久矣。乃紀于禹貢而分秦晉之境。秦鄙[秦鄙之秦當作奉]晉之西則曰陰晉。邊秦之東則曰寍秦。邑既遷徙。禮亦如之。二國力爭。以奉以祭。其城險固。基趾猶存。故老之言。未殞于民也。逮至大漢。受命克亂。不愆不忘。舊名是復。率禮不越。故祀是尊。歷葉增脩。虔恭又備。一禱三祀。終歲而四。以迄于今。而世宗又經集靈之宮于其下。想喬松之疇。是遊是憩。郡國方土。自遠 \\n 張昶　五 \\n 而至者。充巖塞峚。鄉邑巫覡。宗祀乎其中者。盈谷溢谿。咸有浮飄之志。愉悅之色。必雲霄之路。可升而越。（文選沈約遊沈道士館詩注作而起。）果繁昌之福。可降而致也。故殖財之寶。黃玉自出。令德之珍。卿相是毓。匪惟嵩高。降生申甫。此亦有焉。天有所興。必先廢之。故殷宗周宣。以衰致盛。是時也。王業中缺。大化陵遲。郡縣既毀。財蕢禮乏。庭廟傾壞。壇場蕪穢。祭祀之禮。頗有缺焉。于是鎮遠將軍領北地太守閺鄉亭侯段君諱煨字忠明。自武威占此士。憑託何[何當作河]華。二靈是與。故能以昭烈之德。亨上將之尊。銜命持重。屯斯寄國。討叛柔服。威懷是示。群兇既除。郡縣集寍。家給人足。戶有樂生之歡。朝釋西顧之慮。而懷關中之恃。雖昔蕭相輔佐之功。功冠群后。弗以加也。遂解甲休士。臨而不戰。以逸其力。脩飾享廟。壇場之位。荒而後辟。禮廢而復興。又造祠堂。表以參闕。建神路之端首。觀壯麗乎孔徹。然後旅祀祈請。既有常處。雖雨霑衣。而禮不廢。于是邑之士女。咸曰宜之。乃建碑刊石。垂示後裔。其辭曰。 \\n 於穆堂闕。堂闕昭明。經之營之。不日而成。匪奢匪儉。惟德是程。匪豐匪約。惟禮是榮。虔恭禋祀。黍稷芬馨。神具醉止。降福穰穰。（蓺文類聚七。初學記五。古文苑。） \\n 張猛 \\n 猛字叔威。奐少子。建安初為郡功曹。補武威太守。殺刺史。反為韓遂所討。自燒死。 \\n 殺刺史邯鄲商下令 \\n 敢有臨商喪。死不赦。（魏志龐洧傳。） \\n 張敞 \\n 敞南陽人。桓帝時為郡功曹。建寍初。大將軍竇武辟為令史。 \\n 張猛　張敞　六 \\n 奏記王 \\n 五教在寬。著之經典。湯去三面。八方歸仁。武王入殷。先去炮烙之刑。高祖鋻秦。唯定三章之法。孝文皇帝感一緹縈。蠲除肉刑。卓茂、文翁、召父之徒。皆疾惡嚴刻。務崇溫厚。仁賢之政。流聞後世。夫明哲之君。綱漏吞舟之魚。然後三光明于上。人物悅于下。言之若迂。其效甚近。發屋伐樹。將為嚴烈。雖欲懲惡。難以聞遠。以明府上智之才。日月之曜。敷仁惠之政。則海內改觀。實有折枝之易。而無挾山之難。郡為舊都。侯甸之國。園廟出于章陵。三后生自薪野。士女沾教化。黔首仰風流。自中興以來。功臣將相。繼世而隆。愚以為懇懇用刑。不如行恩。孳孳求姦。未若禮賢。舜舉皋陶。不仁者遠。隨會為政。晉盜奔秦。虞芮入境。讓心自生。化人在德。不在用刑。（後漢王冀附傳。） \\n 段熲 \\n 熲字紀明。武威姑臧人。桓帝初舉孝廉。為憲陵園丞陵陽令。遷遼東屬國都尉。徵拜議郎。永壽中拜中郎將。以功封列侯。延熹中遷護羌校尉。坐罪徵下獄。輸作左校。起徒中。復拜議郎。遷并州刺史。復為護羌校尉。建寍初拜破羌將軍。以功更封新豐縣侯。徵還拜侍中。轉執金吾河南尹。坐事左轉諫議大夫。再遷司隸校尉。熹平中代李咸為太尉。病免。復為司隸校尉。轉潁川太守。徵拜太中大夫。光和二年代橋玄為太尉。會日食自劾。詔詣廷尉。飲鴆死。 \\n 應詔上言討先零東羌術略 \\n 臣伏見先零東羌。雖數叛逆。而降于皇甫規者。已二萬許落。善惡既分。餘寇無幾。今張奐躊躇久不進者。當慮外離內合。兵往必驚。且自冬踐春。屯結不散。人畜疲嬴。自亡之勢。徒更招降。坐制強敵耳。臣以為狼子野心。難以恩納。勢窮雖服。兵去復動。唯當長矛挾脅。白刃加頸耳。計東種所餘三萬餘落。居近塞內。路無險拆。非有燕、齊、秦、趙從橫之勢。而久亂并涼。累侵三輔。西河上郡。已各內徙。安定北地。復至單危。自雲中五原。西至漢陽。二千餘里。匈奴種羌。並擅其地。是為癰疽伏疾。留滯脅下。如不加誅。轉就 \\n 段熲　七 \\n 滋大。今若以騎五千步萬人車三千輀。三冬二夏。足以破定。無慮用費為錢五十四億。如此則可令群羌破盡。匈奴長服。內徙郡縣。得反本土。伏計永初中諸羌反叛。十有四年。用二百四十億。永和之末。復經七年。用八十餘億。費耗若此。猶不誅盡。餘孽復起。于茲作害。今不暫疲人。則永寍無期。臣庶竭駑劣。伏待節度。（後漢段熲傳。） \\n 復上言東羌事 \\n 臣本知東羌雖眾。而輀弱易制。所以比陳愚慮。思為永寍之算。而中郎將張奐。說虜強難破。宜用招降。（案。文選陸倕石　銘注引段熲上疏曰。先零東羌討之難破。降為上策。戰為下計。蓋即述張奐之言。各有詳略耳。）聖朝明監。信納瞽言。故臣謀得行。奐計不用。事勢相反。遂懷猜恨。信叛羌之訴。飾潤辭意。云臣兵累見折　。又言一氣所生。不可誅盡。山谷廣大。不可空靜。血流汙野。傷和致災。臣伏念周秦之際。戎狄為害。中興以來。羌寇最盛誅之不盡。雖降復叛。今先零雜種。累以反覆。攻沒縣邑。剽略人物。發冢露尸。禍及生死。上天震怒。假手行誅。昔邢為無道。衛國伐之。師興而雨。臣動兵涉夏。連獲甘澍。歲時豐稔。人無疵疫。上占天心。不為災傷。下察人事。眾和師克。自橋門以西。落川以東。故宮縣邑。更相通屬。非為深險絕域之地。車騎安行。無應折　。案奐為漢吏。身當武職。駐兵二年。不能平寇。虛欲修文戢戈。招降獷敵。誕辭空說。僭而無　。何以言之。昔先零作寇。趙充國徙令居內。煎當亂邊。馬援遷之三輔。始服終叛。至今為鯁。故遠識之士。以為深憂。今傍郡戶口單少。數為羌所創毒。而欲令降徒與之雜居。是猶種枳棘于良田。養虺蛇于室內也。故臣奉大漢之威。建長久之策。欲絕其本根。不使能殖。本規三歲之費。用五十四億。今適期年。所耗未半。而餘寇殘燼。將向殄滅。臣每奉詔書。軍不內御。願卒斯言。一以任臣。臨時量宜。不失權便。（後漢段熲傳。） \\n 段熲　趙典　八 \\n 趙典 \\n 典字仲經。蜀郡成都人。太尉戒第二子。（謝承書作戒之叔子。）建和初舉有道方正。對策。拜議郎。再遷侍中。襲封廚亭侯。出為弘農太守。轉右扶風。免。徵拜城門校尉。轉將作大匠。遷少府。轉大鴻臚、太僕、太常。免。靈帝初再遷長樂少府衛尉。卒。謚曰獻侯。 \\n 諫開鴻池 \\n 鴻池汎溉。己且百頃。猶復增而深之。非所以崇唐虞之約已。遵孝文之愛人也。（後漢趙典傳。） \\n 奏諫封恩澤侯 \\n 夫無功而賞。勞者不勸。上忝下辱。亂象于度。且高祖之誓。非功臣不封。宜一切削免爵土。以存舊典。（後漢趙典傳。） \\n 趙溫 \\n 溫字子柔。典兄子。為京兆郡丞。棄官去。獻帝西遷。為侍中。封江南亭侯。代楊彪為司空。免。尋為司徒。錄尚書事。建安十三年。以辟曹丕為掾忤曹公免官。卒年七十二。 \\n 與李傕書 \\n 公前託為董公報讎。然實屠陷王城。殺戮大臣。天下不可家見而戶說也。今與郭汜爭睚眥之隙。以成千鈞之讎。民在塗炭。各不聊生。曾不改悟。遂成禍亂。朝廷仍下明詔。欲令和解。上命不行。威澤日損。而復欲移轉乘輿于黃白城。更幸非所。此誠老夫所不逢也。于易。一過為過。再為涉。三而弗改。滅其頂。凶。不如早共和解。引軍還屯。上安萬乘。下全生民。豈不幸甚。（魏志董卓傳注引獻帝起居注。袁宏後漢紀二十八。後漢趙典傳。） \\n 宰宣 \\n 宣。弘農人。 \\n 趙溫　宰宣　袁著　九 \\n 上言宜封梁冀妻孫壽 \\n 大將軍有周公之功。今既封諸子。則其妻宜為邑君。（後漢梁冀傳。宣素性佞邪。欲取媚于冀。乃上言。） \\n 袁著 \\n 著。汝南人。桓帝時為郎中。年十九。上書劾梁冀。冀密捕之。變姓名偽死。市棺殯送。冀謙知其詐。陰求得。笞殺之。冀誅。有詔以禮祀。 \\n 詣闕上書 \\n 臣聞仲尼歎鳳烏不至。河不出圖。自傷卑賤。不能致也。今陛下居得致之位。又有能致之資。而和氣未應。賢愚失序者。勢分權臣。上下壅隔之故也。夫四時之運。功成則退。高爵厚寵。鮮不致災。今大將軍位極功成。可為至戒。宜遵懸車之禮。高枕頤神。傳曰。木實繁者。披枝害心。若不抑損權盛。將無以全其身矣。左右聞臣言。將側目切齒。臣特以童蒙見拔。故敢忘忌諱。昔舜禹相戒。無若丹朱。周公戒成主。無如殷王紂。願除誹謗之罪。以開天下之口。（後漢梁冀傳。） \\n 劉淑 \\n 淑字仲承。河間樂成人。永興二年（袁宏紀作延熹八年。）舉賢良方正。對策第一。拜議郎。再遷尚書。又再遷侍中虎賁中郎將。靈帝初為宦官所譖。下獄自殺。 \\n 延熹八年日蝕舉賢良方正對策 \\n 臣聞立天之道。曰陰與陽。立人之道。曰仁與義。故夫婦正則父子親。父子親則君臣通。君臣通則仁義立。仁義立則陰陽和。而風雨時矣。夫吉凶在人。水旱由政。故勢在臣下。則地震坤裂。下情不通。則日月失明。百姓怨恨。則水旱暴興。人主驕淫。則澤不下流。由此觀之。君其綱也。臣其紀也。綱紀正則萬目張。君臣正則萬國理。故能父慈子孝。夫信婦貞。兄愛弟順。如此。則陰陽和。風雨時。萬物得所矣。（袁宏後漢紀二十二。） \\n 劉淑　十 \\n 劉梁 \\n 梁一名岑。字曼山。東平寍陽人。桓帝時舉孝廉。除北新城長。召拜尚書郎。累遷。後為野王令。未行。有集三卷。 \\n 除北新城長告縣人 \\n 昔文翁在蜀。道著巴漢。庚桑瑣隸。風移碨磥。吾雖小宰。猶有祉稷。苟赴期會。理文墨。豈本志乎。（後漢劉梁傳。） \\n 七舉 \\n 丹楹縹壁。紫柱虹梁。（文選注。楹作墀。虹作紅。）桷榱朱綠。藻梲玄黃。鏤以金碧。雜以夜光。鴻臺百層。千雲參差。仰歡八極。遊日無涯。玉樹青蔥。鸞鶴並栖。隨珠明月。照曜其陂。（蓺文類聚五十七。文選景福殿賦注。赭白馬賦注。七啟注。）綠柱朱榱。青瑣璧璫（御覽一百八十七。） \\n 華組之纓。從風紛紜。（御覽六百八十六。又八百十九。） \\n 佩則結綠懸黎。寶之微妙。荷彩昭爛。流景揚輝。（御覽六百九十二。） \\n 黼黻之服。紗穀之裳。繁飾參差。微鮮若霜。（御百九十六。） \\n 雙園覆井。芠荷垂英。（文選景福殿賦注。） \\n 九旒之冕。散耀垂文。（文選七啟注。） \\n 先生昭然神司。霍爾體輕。（文選何敬叔集詩注。七啟注。） \\n 酤以醢醯。和以蜜飴。（文選七命注。） \\n 芻豢既陳。異饌並羞。勺藥之調。煎炙烝臑。酤以醯醢。和以蜜飴。（書鈔一百四十二。） \\n 菰梁之飯。入口叢流。送以熊蹯。咽以豹胎。（書鈔一百四十四。） \\n 鯉　之膾。分豪析釐。（書鈔一百四十五。） \\n 辯和同論 \\n 夫事有違而得道。有順而失義。有愛而為害。有惡而為美。其故何乎。蓋明智之所得。闇偽之所失也。是以君子之于事也。無適無莫。必攷之以義焉。得由和興。失由同起。故以可濟否謂之和。好惡不殊謂之同。春秋傳曰。和如羹 \\n 劉梁　十一 \\n 焉。酸苦以劑其味。君子食之。以平其心。同如水焉。若以水濟水。誰能食之。琴瑟之專一。誰能聽之。是以君子之行。周而不比。和而不同。以救過為正。以匡惡為忠。經曰。將順其美。匡救其惡。則上下和睦。能相親也。昔楚恭王有疾。召其大夫曰。不穀不德。少主社稷。失先君之緒。覆國之師。不穀之罪也。若以宗廟之靈。得保首領以歿。請為靈若厲。大地許諾。及其卒也。子囊曰。不然。夫事君者。從其善。不從其過。赫赫楚國。而君臨之。憮正南海。訓及諸夏。其寵大矣。有是寵也。而知其過。可不謂恭乎。大夫從之。此違而得道者也。及靈王驕淫。暴虐無度。芋尹申亥從王之欲。以殯于乾谿。殉之二女。此順而失義者也。鄢陵之役。晉楚對戰。陽穀獻酒。子反以斃。此愛而害之者也。臧武仲曰。孟孫之惡我。藥石也。季孫之愛我。美疢也。疢毒滋厚。石猶生我。此惡而為美者也。孔子曰。智之難也。有臧武仲之智。而不容于魯國。抑有由也。作而不順。施而不恕矣。蓋善其知義。譏其違道也。夫知而違之。偽也。不知而失之。闇也。闇與偽焉。其患一也。患之所在。非徒在智之不及。又在及而違之者矣。故曰智及之。仁不能守之。雖得之。必失之也。夏書曰。念茲在茲。庶事恕施。忠智之謂矣。故君子之行。動則思義。不為利回。不為義疢。停退周旋。唯道是務。苟失其道。則兄弟不阿。苟得其義。雖仇讎不廢。故解狐蒙祁奚之薦。二叔被周公之害。勃鞮以逆文為成。傅瑕以順厲為敗。管蘇以憎忤取進。申侯以愛從見退。攷之以義也。故曰不在逆順。以義為斷。不在憎受。以道為貴。禮記曰。愛而知其惡。憎而知其善。攷義之謂也。（後漢劉梁傳。） \\n 劉梁碑（附） \\n 君遷桂陽太守。班序以正。以仁為首。以義為先。（書鈔。） \\n  \\n 　 \\n  \\n   \\n  "}
{"章节": "全後漢文卷六十五", "正文": "　 \\n 全後漢文卷六十五 \\n 　 \\n  \\n 烏程嚴可均校輯 \\n 劉楨 \\n 楨字公榦。梁孫。建安中司空曹操以為軍謀祭酒掾。歷平原侯庶子五官將文學。有毛詩義問十卷。集四卷。 \\n 大暑賦 \\n 其為暑也。羲和總駕發扶木。太陽為輿達炎燭。靈威參垂步朱轂。赫赫炎炎。烈烈暉暉。若熾燎之附體。又溫泉而沈肌。獸喘氣于玄景。鳥戢冀干高危。農畯犯捉鐏而去疇。織女釋杼而下機。溫風至而增熱。歊悒慴而無依。披襟領而長嘯。冀微風之來思。（蓺文類聚五。） \\n 黎陽山賦 \\n 自魏都而南邁。迄洪川以朅休。想王旅之旌旄。望南路之遐修。御輕駕而西徂。過舊塢之高區。爾乃踰峻嶺。超連岡。一登九息。遂臻其陽。南蔭黃河。 \\n 劉楨　一 \\n 左覆金城。青壇承祀。高碑頌靈。珍木駢羅。奮華揚榮。雲興風起。蕭瑟清泠。延首南望。顧瞻舊鄉。桑梓增敬。慘切懹傷。河源汨其東遊。陽烏飄而南翔。睹眾物之集華。退欣欣而樂康。（蓺文類聚七。） \\n 良遊未厭。白日潛輝。（文選謝叔源游西池詩注。） \\n 魯都賦 \\n 昔大庭氏肇建厥居。少昊受命。亦都茲焉。（蓺文類聚六十一。） \\n 巨海分焉。傾瀉百川。（初學記六。） \\n 山則連岡屬嶺。曀　峽北。紫金揚暉于鴻岸。水精潛光乎雲穴。岱宗邈其層秀。千氣霧以高越。其木則赤桋青松。文莖蕙棠。洪幹百圍。高徑穹皇。竹則填彼山陔。根濔阪域。夏簜攢包。勁條並殖。蒙雪含霜。不淪其色。翠實離離。鳳凰攸食。（蓺文類聚六十一。北堂書鈔一百五十八。初學記二十八。） \\n 芳果萬名。攢羅廣庭。霜滋靈潤。時至則零。（御覽九百六十四。） \\n 黍稷油油。　族垂芒。殘穗滿握。一穎千箱。（初學記二十七。） \\n 祿鷁蔥鶖。（御覽九百二十五。） \\n 水產眾夥。各有开倫。頒首莘毣。豐顱重齗。戴兵挾刃。盤甲典鱗。（蓺文類聚六十一。） \\n 其鹽則高盆連再[再當作冉]。波酌海臻。素鹺凝結。皓若雪氛。（書鈔一百四十六。） \\n 又有鹽沈[鹽沈之沈當作池]漭沈。煎炙暢春。焦暴濆沬。疏鹽自殷。挹之不損。取之不動。（書鈔一百四十六。） \\n 女工則絳□綺穀。（御覽八百十六。） \\n 纖纖絲履。燦爓鮮新。靈草尋夢。華榮奏口。表以文組。（初學記作綦。）綴以珠蠙。步蹈安審。接跡承身。（書鈔一百三十六。初學記二十六。御覽六百九十七。） \\n 且觀其時謝節移。和族綏宗。招歡命好。肅戒友朋。龍濁九枝。逸稻壽陽。賦湛露以留客。召麗妙之新倡。眾媛侍側。鱗附盈房。蛾眉清眸。顏若雪霜。玄髮曜粉。芳澤不□。含丹吮素。巧笑妍詳。　裾紛　。振佩鳴璜。插曜日之珍 \\n 劉楨　二 \\n 笄。珥明月之珠璫。舞人就列。整飾容華。和顏揚眸。眄風長歌。飄乎猋發。身如轉波。尋虛騁跡。顧與節和。縱脩袖以終曲。若奔星之赴河。及其素秋二七。天漢指隅。民胥祓褉。國于水嬉。緹帷彌津。丹帳覆洲。日暮宴罷。車騎就衢。蓋如飛鶴。馬如游魚。伊歲之冬。雲氣清睎。水沍露凝。冰雪皚皚。（蓺文類聚六十一。書鈔一百三十五。初學記三。又四。又十五。御覽三百八十一。七百二。七百十八。） \\n 金陛玉砌。玄枑雲柯。（文選王融曲水詩序注。） \\n 應門巖巖。朱扉含光。路殿巋其隆崇。文陛巘其高驤。聽迅雷于長除。若有聞而復亡。其園囿苑沼。駢田接連。淥池分浪。以帶石垠。文隅瓊岸。華玉依津。邦乃大狩。振揚炎威。教民即戎。講習興師。落幕包括。連結營圍。長罼。毛群隕殪。羽族殲剝。填崎塞軑。不可勝錄。（蓺文類聚六十一。御覽八百三十二。） \\n 戢武器于有炎之庫。放戎馬于巨野之坰。（水經泗水注。） \\n 彼齊諸儒。繪弁端衣。散佩垂紳。金聲玉色。溫故知新。訪魯都之區域。弔先生之遺貞。（御覽一百五十六。） \\n 遂志賦 \\n 幸遇明后。因志東傾。披此豐草。乃命小生。生之小矣。何茲云當。牧馬于路。役車低昂。愴悢惻切。我獨西行。去峻溪之鴻洞。觀日日于朝陽。釋叢棘之餘刺。踐檟林之柔芳。皦玉粲以曜目。榮日華以舒光。信此山之多靈。何神分之煌煌。聊且遊觀。周歷高岑。仰攀高枝。側身遺陰。磷磷。以廣其心。伊天皇之樹葉。必結根于仁方。梢吳夷于東隅。掣叛臣乎南荊。戢干戈于內庫。我馬縶而不行。揚洪恩于無溽。聰頌聲之洋洋。四寓奠以無為。玄道穆以普將。翼俊乂于上列。退仄陋于下場。襲初服之蕪薉。託蓬廬以遊翔。豈放言而云爾。乃旦夕之可忘。（蓺文類聚二十六。） \\n 劉楨　三 \\n 清慮賦 \\n 結東阿之扶桑。接西雷乎燭龍。入鐐碧之閒。出水精之都。上青臒之山。蹈琳　之塗。玉樹翟葉。上棲金鳥。（初學記二十七。文選雪賦注。御覽八百八。） \\n 錯華玉以茨屋。駢雄（御覽作雉。）黃以為墀。紛以瑤蕊。糅以玉夷。（初學記二十七。御覽一百八十五。） \\n 後布玳瑁之席。前設觜蠵之筵。憑文瑤之几。對精金之盤。（書鈔一百三十三。引兩條。引御覽七百六。又七百九。又八百七。又八百九。） \\n □虞氏爨。加火珠之甑。炊嘉禾之米。和蓂莢之飯。（書鈔一百四十四。） \\n 仰稱　。俯拔廉薑。（御覽九百七十四。） \\n 瓜賦 \\n 楨在曹植坐。廚人進瓜。植命為賦。促立成。其辭曰。 \\n 舍金精之流芳。冠種瓜以作珍。三星在隅。溫風節暮。枕翹于藤。流美遠布。黃華炳曄。潛實獨著。豐細異形。圓方殊務。揚暉發藻。九采雜揉。厥初作苦。終然允甘。應時湫熟。含蘭吐芳。藍皮蜜理。素肌丹瓤。乃命圃師。貢其最良。投諸清流。一流[一流之流當作浮]一藏。更布象牙之席。薰玳瑁之筵。賃彤玉之几。酌撩碧之樽。析以金刀。四剖三離。承之以雕盤。羃之以纖絺。甘逾蜜房。泠亞冰圭。（蓺文類聚八十七。文選顏延年皇太子釋奠會詩注。初學記十。又二十七。引四條。又御覽二百四十六。八百十九。九百七十八。） \\n 與曹植書 \\n 明使君始垂哀憐。意眷日崇。譬之疾病。乃使炎農分藥。岐伯下鍼。疾雖未除。就沒無恨。何者以其天醫至神。而榮魄自盡也。（御覽七百三十九。） \\n 肅以素秋則落。（文選潘正叔贈陵機詩注。又劉琨重贈虜諶詩注。又張協七命注。） \\n 諫曹植書 \\n 家丞邢顒。北土之彥。少秉高節。玄靜澹泊。言少理多。真雅士也。楨誠不足。同貫斯人。並列左右。而楨禮遇殊特。顒反疏簡。私懼觀者將謂君侯習近不肖。禮賢不足。採庶子之春華。忘家丞之秋實。為上招謗。其罪不小。以此反側。（魏志邢顒傳。） \\n 劉楨　四 \\n 荅魏太子丕借廓落帶書 \\n 楨聞荊山之璞。懼元后之寶。隨侯之珠。燭眾士之好。南垠之金。登窈窕之首。貂貚（御覽作　貂。）之尾。綴侍臣之幘。此四寶者。伏　石之下。潛汙泥之中。而揚光于載之上。發彩疇昔之外。亦皆未能初自接于至尊也。夫尊者所服。卑者所修也。貴者所御。賤者所先也。故夏屋初成。而大匠先立其下。嘉禾始熟。而典故夫先嘗其粒。恨楨所帶。無他妙飾。若實殊異。尚可納也。（魏志王粲傳注引典略。又略見御覽六百八十七。六百八十八。） \\n 處士國文甫碑 \\n 先生執乾靈之貞潔。稟神祇之正性。咳笑則孝悌之端著。匍匐則清節之兆見。齠齔以及成人。體無懈容。口無愆辭。兢兢業業。小心畏忌。勤讓同儔。敬事長老。雖周之樂正子春。漢之江都董相。其飭躬力行。無以尚之。是以長安師其仁。朋友欽其義。閨門稱其慈。宗屬懷其惠。既乃潛身窮巖。遊心載籍。薄世名也。初海內之亂。不視膳羞。十有餘年。憂心泣血。不勝其哀。形銷氣竭。以建安十七年四月卒。于時龍德逸民。黃髮實叟。綴文通儒。有方彥士。莫不拊心長號。如喪同生。咸以為誄所以昭行也。銘所以旌德也。古之君子。既沒有而令問不忘者。由斯一者也。銘曰。 \\n 懿矣先生。天授德度。外清內白。如玉之素。逍遙九皋。方回是慕。不計治萃。名與殊路。知我者希。韞櫝未酤。喪過乎哀。遘疾不悟。早世永頹。違此榮祚。咨爾未徒。聿脩歡故。（蓺文類聚三十七。） \\n 劉陶 \\n 陶字子奇。一名偉。穎川潁陰人。桓帝時游太學。舉孝廉。除順陽長。以病免。靈帝時拜侍御史。封中陵鄉侯。三遷尚書令。拜侍中。徙京兆尹。後為諫議大夫。為宦官所陷。下獄死。有集三卷。 \\n 劉楨　五 \\n 上疏陳事 \\n 臣聞人非天地。無以寓生。天地非人。無以為靈。是故帝非民不立。民非帝不寍。夫天地之與帝。帝之與民。猶頭之與足。相須而行。混同一體。自然之勢也。臣竊觀之。今玄象錯度。日月不明。地裂川溢。妖祥並興。胤嗣仍絕。民率流亡。昔夏癸由此而廢。商辛以斯而喪。若不悔寤。恐懼將無及矣。伏惟陛下。年隆德茂。中天稱號。襲常存之慶。循不易之制。目不視嗚條之事。耳不聞檀車之聲。天災不有痛于肌膚。震蝕不即損于聖體。故蔑三光之謬。輕上天之怒。怡民饑之憂。忽震裂之變。輕無嗣之禍。殆國家之命。非所以彰美祖業克保天祉者也。伏念高祖之起。始自布衣。搶暴秦之敝。追亡周之鹿。合散扶傷。克成帝業。功既顯矣。勤亦至矣。流福遺祚。至于陛下。陛下既不能增明烈考之軌。而忽高祖之勤。亡假利器。委授國柄。使群醜刑隸。芟刈小民。雕敝諸夏。虐流遠近。故天降眾異。以戒陛下。陛下不悟。而競令虎豹窟于麑場。豺狼乳于春圃。斯豈唐咨禹稷、益典朕虞、議物賦士蒸民之意哉。又令牧守長吏。上下交競。封豕長蛇。蠶食天下。貨殖者為窮冤之魂。貧餒者作飢寒之鬼。高門獲東觀之辜。豐室羅妖叛之罪。死者悲于窀穸。生者戚于朝野。是愚臣所為咨嗟長懷歎息者也。且秦之將亡。正諫者誅。諛進者賞。嘉言結于忠舌。國命出于讒口。擅閻樂于咸陽。授趙高以車府。權去已而不知。威離身而不顧。古今一揆。成敗同勢。願陛下遠覽強秦之傾。近察哀平之變。得失昭然。禍福可見。臣又聞危非仁不扶。亂非智不救。故武丁得傳說。以消鼎雉之災。周宣用申甫。以濟夷厲之荒。竊見故冀州刺史南陽朱穆前烏桓校尉同郡李膺。皆履正清修。貞介絕俗。穆前在冀州。奉憲操平。摧破姦黨。彈糾豪傑。埽滅饕惡。肅清萬里。不仁者遠。雖山甫不畏彊禦。誠無以逾也。膺前後歷典牧守。正身率下。及掌戎馬。鎮撫北疆。神武揚于朔州。彊胡懾于漠北。文即俎豆。武亦干戈。功遂身退。家無私積。斯實中興之良佐。國家之柱臣也。宜 \\n 劉楨　六 \\n 遷本朝。夾輔王室。上齊七燿。下鎮萬國。不合久屈間曹。委于草莽。臣敢吐不時之義于諱言之朝。猶冰霜見日。必至消滅。臣恐小人道長。遂成其敗。犯冒天顏。言誠非議。知必以身脂鼎鑊。為海內先笑。所學之事。將復何恨。不學鬼谷之于東齊。而習秦儀之于周魏。賈王孫于蜀都。交猗頓之貨殖。如此。亦可以示王室之爵。置天地之位矣。臣始悲天下之可悲。今天下亦悲臣之愚惑也。（袁宏後漢紀二十一。後漢劉陶傳。合錄一篇。） \\n 與樂松袁貢連名上疏言張角 \\n 聖王以天下耳目為視聽。故能無不聞見。今張角支黨。不可勝計。前司徒揚賜奏下詔書。切敕州郡。護送流民。會賜去位。不復捕錄。雖會赦令。而謀不解散。四方私言。云角等竊入京師。覘視朝政。鳥聲獸心。私共鳴呼。州郡忌諱。不欲聞之。但更相告語。莫肯公文。宜下明詔。重募角等。賞以國土。有敢回避。與之同罪。（後漢劉陶傳。） \\n 陳要急八事疏 \\n 臣聞事之急者。不能安方。心之痛者。不能緩聲。竊見天下前遇張角之亂。後遭邊章之寇。每聞羽書告急之聲。心灼內熱。四體驚竦。今西羌逆類。私署將帥。皆多段熲時吏。曉習戰陳。識知山川。變詐萬端。臣常懼其輕出河東馮翊。鈔西軍之後。東之函谷。據　高望。今果已攻河東。恐遂轉更豕突上京。如是。則南道斷絕。車騎之軍孤立。關東破膽。四方動搖。威之不來。叫之不應。雖有田單陳平之策。計無所用。臣前驛馬上便宜。急絕諸郡賦調。冀尚可安。事付主者。留連至今。莫肯求問。今三郡之民。皆以奔亡。南出武關。北徙壺谷。冰駭風散。唯恐在後。今其存者。尚十三四。軍吏士民。悲愁相守。民有百走退死之心。而無一前闕生之計。西寇浸前。去營咫尺。胡騎分布。已至諸陵。將軍張溫。天性精勇。而主者旦夕迫促。軍無後殿。假令失利其敗不救。臣自知言數見厭。而言不自裁者。以為國安則臣蒙其慶。國危則臣亦先亡也。謹復陳當今要急八事。乞須臾之間。深垂納省。（後漢劉陶傳。云其八事。大較言天下大亂。皆由宦官。） \\n 劉楨　七 \\n 詣聞上書訟朱穆 \\n 伏見施刑徒朱穆。處公憂國。拜州之日。志清姦惡。誠以常侍貴寵父子兄弟。布在州郡。競為虎狼。噬食小人。故穆張理天網。補綴漏目。羅取殘禍。以塞天意。由是內官咸共恚疾。謗讟煩興。讒隙仍作。極其刑謫。輸作左校。天下有識。皆以穆同勤禹稷。而被共鯀之戾。若死者有知。則唐帝怒于崇山。重華忿于蒼墓矣。當今中官近習。竊持國柄。手握王爵。口含天憲。運賞則使餓隸富于季孫。呼　則令伊顏化為桀跖。而穆獨亢然不顧身害。非惡榮而好辱。惡生而好死也。徒感王綱之不攝。懼天網之久失。故竭心懷憂。為上深計。臣願黥首繫趾。代穆校作。（後漢朱穆傳。） \\n 改鑄大錢議 \\n 聖王承天制物。與人行止。建功則眾悅其事。興戎而師樂其旅是故靈臺有子來之人。武旅有鳧藻之士。皆舉合時宜。動順人道也。臣伏讀鑄錢之詔。平輕重之議。訪覃幽微。不遺窮賤。是以藿食之人。謬延逮及。敢懸書象魏。聽罪絳闕。蓋以為當今之憂。不在于貨。在民有饑勞之怨。海內無耳目之變。乃箕子所謂佯愚而對也。臣不達殷人佯愚之慮。欲于不問而言甲子之事。故念生鮮死。久復不敢極諫陳其要。請粗言生民之業。夫生養之道。先食後民。（當作後貨。）是以先王觀象育物。敬授民時。使男不逋畝。女不下機。故君臣之道行。王路之教通。由是言之。食者乃有國之所寶。生民之至貴也。竊見比年以來。良苗盡于蝗螟之口。杼柚空于公私之求。野無青草。室如懸馨。所急朝夕之餐。所患靡盬之事。豈謂錢貨之鍥薄。銖兩之輕重哉。就使當今沙礫化為南金。瓦石變為和玉。使百姓渴無所飲。飢無所食。雖皇羲之純德。唐虞之文明。猶不能以保蕭牆之內也。蓋民可百年無貨。不可一朝有飢。故食為至急 \\n 劉楨　八 \\n 也。今議者不達農殖之本。多言鑄冶之便。或欲因緣行詐。以賈國利國利將盡。取者爭競。造鑄之端。于是乎生。蓋萬人鑄之。一人奪之。猶不能給。況今一人鑄之。則萬人奪之乎。雖以陰陽為炭。萬物為銅。役不食之民。使不飢之士。猶不能足無厭之求也。夫欲民殷財阜。要在止役禁奪。則百姓不勞而足。陛下聖德。愍海內之憂戚。傷天下之艱難。欲鑄錢齊貨。以救其弊。此猶養魚于沸鼎之中。棲鳥于烈火之上。水木本魚鳥之所生也。用之不時。必至焦　爛。願陛下寬鍥薄之禁。後冶鑄之議。聽民庶之謠吟。問路叟之所憂。瞰三光之文耀。視山河之分流。天下之心。國家大事。粲然皆見。無有遺惑者矣。臣嘗誦詩至于鴻雁于野之勞。哀勤百堵之事。每喟爾長懷。中篇而歎。近聽征夫飢勞之聲。甚于斯歌。是以追悟匹婦吟魯之憂。始于此乎。見白駒之意。屏營彷徨。不能監寐。伏念當今地廣而不得耕。民眾而無所食。群小競起。進秉國之位。鷹揚天下。鳥鈔求飽。吞　及骨。並噬無厭。誠恐卒有役夫窮匠。起于板築之間。投斤攘臂。登高遠呼。使愁怨之民。狼跳虎駭。響應雲合。八方分崩。中夏魚潰。雖方尺之錢。何能有救。其危猶舉函牛之鼎。絓織枯之末。詩人所以眷然顧之。潛焉出綈者也。若不早寤。恐將及之。臣東野狂闇。不達大義。緣廣及之時。對過所問。知必以身脂鼎鑊。為天下笑。（袁宏後漢紀二十六。後漢劉陶傳。晉書食貨志。通典八。） \\n  \\n 　 \\n  \\n   \\n  "}
{"章节": "全後漢文卷六十六", "正文": "　 \\n 全後漢文卷六十六 \\n 　 \\n  \\n 烏程嚴可均校輯 \\n 瑾 \\n 瑾字子瑜。敦煌人。桓帝時微有道。復徵博士。皆不至。有集二卷。 \\n 箏賦 \\n 物順合于律呂。音協同于宮商。朱絃微而慷慨兮。哀氣切而懷傷。（初學記十六。） \\n 于是急絃促柱。變調改曲。卑殺纖妙。微聲繁縟。散清商而流轉兮。若將絕而復續。紛曠蕩以繁奏。邈遺世而越俗。若乃察其風采。練其聲意。美哉蕩乎。樂而不淫。雖懷思而不怨。似豳風之遺音。于是雅曲既闋。鄭衛仍修。新聲順變。妙弄優遊。微風漂裔。（初學記作漂震。文選廣絕交論注作彯　。）泠氣輕浮。感悲音而增歎。愴　悴而懷愁。若乃上感天地。下動鬼神。享祀宗祖。酬釀造嘉賓。移風易俗。混同人倫。莫有尚于箏者矣。（蓺文類聚四十四。又初學記十六引兩條。又略見文選月賦注陸機猛虎行注。謝靈運擬鄴中集詩注。劉峻廣絕交論注。） \\n 瑾　高彪　一 \\n 皇德頌敘 \\n 瑾字子瑜。敦煌人。少孤貧。依宗人居。性篤學。恆傭作為資暮還。輒　薪讀書。（御覽八百二十九。） \\n 高彪 \\n 彪字義方。吳郡無錫人。游太學。郡舉孝謙。試經第一。除郎中。校書東觀。後為內黃令。有集二卷。 \\n 復刺遺馬融書 \\n 伏聞高問。為日久矣。冀一見寵光。敘腹心之願。以啟其蔽。不圖辭之以疾。昔周公父文王兄武王。九命作相。以尹華夏。猶握沐吐食。以接白屋之士。天下歸德。歷載邈矣。今君不能相見。宜哉。（御覽六百六引雜事。彪詣大儒馬融。辭不見。彪復刺其書云云。融省大愧。遣人辭謝追請。徑去不肯。） \\n 承服風問。從來有年。故不待介者而謁大君子之門。冀一見龍光。以敘腹心之願。不圖遭疾。幽閉莫啟。昔周公且父文兄武九命作伯。以尹華夏。猶揮沐吐餐。垂接白屋。故周道以隆。天下歸德。公今養痾傲士。故其宜也。（後漢高彪傳。） \\n 督軍御史箴餞贈第五永 \\n 文武將墜。迺俾俊臣。整我皇綱。董此不虔。古之君子。即戎忘身。昭其果毅。尚其桓桓。師尚七十。氣冠三軍。詩人作歌。如應如　。天有太一。五將三門。地有九變。丘陵山川。人有計策。六奇五閒。總茲三事。謀則咨詢。無曰已能。務在求賢。淮陰之勇。廣野是尊。周公大聖。石碏純臣。以威克愛。以義滅親。勿謂時險。不正其身。勿謂無人。莫識已真。忘富遺貴。福祿迺存。枉道依合。復無所觀。先公高節。越可永遵。佩藏斯戒。以厲終身。（後漢高彪傳。淳化閣帖二。） \\n 高彪　廉品　秦嘉　二 \\n 清誡 \\n 天長而地久。人生則不然。又不養以福祿。全其壽年。飲酒病我性。思慮害我神。美色伐我命。利慾亂我真。神明無聊賴。愁毒于眾煩。中年棄我逝。忽若風過山。形氣各分離。一往不復還。上士愍其痛。抗志淩雲煙。滌蕩棄穢累。飄邈任自然。退修清以淨。吾存玄中玄。澄清[澄清之清當作心]剪思慮。泰清不受塵。恍惚中有物。希微無形端。智慮赫赫盡。谷神綿綿存。（蓺文類聚二十三。） \\n 廉品 \\n 品為議郎。有集二卷。 \\n 大儺賦 \\n 于吉日之上戊。將大蜡于臘烝。先茲日之酉久。宿潔淨以清澄。乃班有司。聚眾大儺。天子坐華駿。臨朱軒。賃玉几。席文彌。率百隸之侲子。群鼓噪于宮垣。（御覽五百三十。） \\n 秦嘉 \\n 秦[秦當作嘉]字士會。隴西人。桓帝時仕郡。舉上計掾入洛。除黃門郎。病卒于津鄉亭。（案。書鈔一百三十六引秦士會與婦書秦嘉字士會。止此一見。） \\n 與妻徐淑書 \\n 不能養志。當給郡使。隨俗順時。僶俛當去。知所苦故爾。未有瘳損。相念悒悒。勞心無已。當涉遠路。趨走風塵。非志所慕。慘慘少樂。又計往還。將彌時節。念發同怨。意有遲遲。欲暫相見。有所屬託。今遣車往。想必自力。（蓺文類聚三十二。） \\n 重報妻書 \\n 車還空反。甚失所望。兼敘遠別。恨恨之情。顧有悵然。聞得此鏡。既明且好。形觀文彩。世所希有。意甚愛之。故以相與。并致寶釵一雙。價值千金。龍虎組履一緉。好香四種各一斤。素琴一張。常所自彈也。明鏡可以鏡形[鏡形之鏡當作鋻]。寶釵可以耀首。芳香可以馥身去穢。麝香可以辟惡氣。素琴可以娛耳。（蓺文類聚三十二。書鈔一百三十六引兩條。御覽六百九十七。七百十七。七百十八。又九百八十一引兩條。） \\n 秦嘉　李雲　三 \\n 李雲 \\n 雲字行祖。甘陵人。桓帝時舉孝廉。再遷白馬令。延熹二年以上書死獄中。 \\n 露布上書移副三府 \\n 臣聞皇后天下母。德配坤靈。得其人則五氏來備。不得其人則地動搖宮。比年災異。可謂多矣。皇天之戒。可謂至矣。高祖受命至今。三百六十四歲。君期一周。當有黃精代。見姓陳、項、虞、田許氏。不可令此人居太尉太傳典兵之官。舉厝至重。不可不慎。班功行賞。宜應其實。梁冀雖持權專擅。虐流天下。今以罪行誅。猶召家臣搤殺之耳。而獧封謀臣萬戶以上。高祖聞之。得無見非。西北列將。得無解體。孔子曰。帝者諦也。今官位錯亂。小人諂進。財貨公行。政化日損。尺一拜用。不經御省。是帝欲不諦乎。（後漢李雲傳。又略見袁宏後漢紀二十一。） \\n 趙芬 \\n 芬。宕渠人。為巴郡文學掾。 \\n 詣巴郡太守自訟 \\n 孝桓帝以并州刺史泰山但望字伯闔為巴郡太守。懃恤民隱。郡文學掾宕渠趙芬、掾弘農馮尢、墊江龔榮、王祈、李溫、臨江嚴就、胡良、文愷、安漢、陳禧、閬中黃閶、江州毌成陽譽、喬就、張紹、牟存、平直等詣望自訟曰。 \\n 郡境廣遠。千里給吏。兼將人從。冬往夏還。夏單冬複。惟踰時之役。懷怨曠之思。其昏喪吉凶。不得相見。解緩補綻。下至薪菜之物。無不躬買于市。富者財得自供。貧者無以自久。是以清儉。天枉不聞。加以水陸艱難。山有猛獸。思迫期會。隕身江河。投死虎口。咨嗟之歎。歷世所苦。天之應感。乃遭明府。欲為更新。童見匹婦。懽嘉相賀。將去遠就近。釋危蒙安。縣無數十。民無遠邇。恩加未生。澤及來世。巍巍之功。勒于金石。乞以文書。付計掾史。人鬼同符。必獲嘉報。芬等幸甚。（華陽國志一。） \\n 趙芬　史枳　但望　四 \\n 史枳 \\n 枳為巴郡戶曹掾。 \\n 白趙芬等事 \\n 芬等前後百餘人。歷政訟訴。未蒙感悟。明府運機布政。稽當皇極。為民庶請命救患。德合天地。澤潤河海。開闢以來。今遇慈父。經曰。奕奕梁山。惟禹甸之。有倬其道。韓侯受命。比隆等盛。于斯為美。（華陽國志一。） \\n 但望 \\n 望字伯闔。泰山人。桓帝時由并州刺史遷巴郡太守。 \\n 請分郡疏 \\n 謹按巴郡圖經境界。南北四千。東西五千。周萬餘里。屬縣十四。盬鐵五官。各有丞史。戶四十六萬四千七百八十。口百八十七萬五千五百三十五。遠縣去郡千二百至千五百里。鄉亭去縣或三四百。或及千里。土界遐遠。令尉不能窮詰姦凶。時有賊發。督郵追案。十日乃到。賊已遠逃。蹤跡滅絕。罪錄逮捕證驗。文書詰訊。即從春至冬。不能究訖。繩憲未加。或遇德令。是以賊盜公行。姦宄不絕。榮等（案。龔榮墊江人。）及隴西太守馮含上谷太守陳弘說。往者至有劫閬中令楊殷終津侯姜昊。傷尉蘇鴻、彭亭侯孫魯、雍亭侯陳已、殷侯樂普。又有女服賊千有餘人。布散千里。不即發覺。謀成乃誅。其水陸覆、害煞郡掾枳謝盛、塞威張御、魚服令尹尋、主簿胡直。若此非一。給吏休謁。往還數千。閉囚須報。或有彈劾。動便歷年。吏坐踰科。恐失冬節。侵疑先死。如當移傳。不能待報。輒自刑戮。或長吏忿怒。冤枉弱民。欲赴訴郡官。每憚還往。太守行桑農。不到四縣。刺史行部。不到十縣。郡治江州。時有溫風。遙縣客吏。多有疾病。地勢側險。皆重屋累居。數有火害。又不相容。結舫水居。五百餘家。二江之會。江之會。夏水漲盛。壞散顛溺。死者無數。而 \\n 但望　趙咨　五 \\n 江州以東。濱江山險。其人半楚。姿態敦重。墊江以西。土地平敞。精敏輕疾。上下殊俗。情性不同。敢欲分為二郡。一治臨江。一治安漢。各有桑麻、丹漆、布帛、魚池、鹽鐵。足相供給。兩近京師。榮等自欲義出財帛。造立府寺。不費縣官。得百姓懽心。孝武以來。亦分吳蜀諸郡。聖德廣被。民物滋繁。增置郡土。釋民之勞。誠聖主之盛業也。臣雖貪大郡。以自優暇。不忍小民顒顒蔽隔。謹具以聞。（華陽國志一。） \\n 趙咨 \\n 咨字文楚。東郡燕人。延熹初舉至孝有道。遷博士。靈帝時舉高第。遷敦煌太守。以病免。徵拜議郎。出為東海相。復拜議郎。 \\n 遺書敕子（胤） \\n 夫含氣之倫。有生必終蓋天地之常期。自然之至數。是以通人達士。鋻茲性命。以存亡為晦明。死生為朝夕。故其生也不為娛。亡也不為戚。夫亡者。元氣去體。貞魂游散。反素復始。歸于無端既已消仆。還合糞土。土為棄物。豈有性情。而欲制其厚薄。調其燥溼邪。但以生者之情。不忍見形之毀。乃有掩骼埋窆之制。易曰。古之葬者。衣以薪。藏之中野。後世聖人。易之以棺槨。棺槨之造。自黃帝始。爰自陶唐。逮于虞夏。猶尚簡樸。或瓦或木。及至殷人。而有加焉。周室因之。制兼二代。復重以牆翣之飾。表以旌銘之儀。招福[福當作復]含斂之禮。殯葬宅兆之期。棺槨周重之制。衣衾稱襲之數。其事煩而害實。品物碎而難備。然而秩爵異級。貴賤殊等。自成康以下。其典稍乖。至于戰國。漸至頹陵。法度衰毀。上下僭雜。終使晉侯請隧。秦伯殉葬。陳大夫設參門之木。宋司馬造石槨之奢。爰暨暴秦。違道廢德。滅三代之制。興淫邪之法。國貲　于三泉。人力單于酈墓。玩好窮于糞土。伎巧費于窀穸。自生民以來。厚終之敝。未有若此者。雖有仲尼重明周禮。墨子勉以古道。猶不能禦也。是以華夏之士。爭相陵尚。違禮之本。事禮之末。務禮之華。棄禮之 \\n 趙咨　六 \\n 實。單家竭財。以相營赴。廢事生而營終亡。替所養而為厚葬。豈云聖人制禮之意乎。記曰。喪雖有禮。哀為主矣。又曰。喪。與其易也寍戚。今則不然。并棺合槨。以為孝愷。豐貲重襚。以昭惻隱。吾所不取也。昔舜葬倉梧。二妃不從。豈有匹配之會。守常之所乎。聖主明王。其猶若斯。況于品庶禮所不及。古人時同即會。時乖則別。動靜應禮。臨事合宜。王孫祼葬。墨夷露骸。皆達于性理。貴于速變。梁伯鸞父沒卷席而葬。身亡不反其尸。彼數子豈薄至親之恩。亡忠孝之道邪。況我鄙闇。不得[得當作德]不敏。薄意內昭。志有所慕。上同古人。下不為咎。果必行之。勿生疑異。恐爾等目厭所見。耳諱所議。必欲改殯。以乘[乘當作乖]吾志。故遠采古聖。近揆行事。以悟爾心。但欲制坎。令容棺槨。棺歸即葬。平地無墳。勿卜時日。葬無設奠。勿留墓側。無起封樹。於戲小子。其勉之哉。吾蔑復有言矣。（後漢趙咨傳。） \\n 萇照 \\n 照。陳留高陽人。 \\n 廣野君廟碑 \\n 延熹六年十二月。雍丘令董生。仰餘徽于千載。遵茂美于絕代。命縣人萇照為文。用章不朽之德。 \\n 輟洗分餐。諮謀帝猷。陳鄭有涿鹿之功。海岱無牧野之戰。大康華夏。綏靜黎物。生民以來。功盛莫崇。（水經睢水注。） \\n 張磐 \\n 磐字子石。丹陽人。延熹中為交阯刺史。後為廬江太守。 \\n 在獄自列狀 \\n 前長沙賊胡蘭作難。荊州餘黨。散入交趾。磐身膺甲冑。涉危履險。討擊凶患。斬殄渠師[師當作帥]。餘燼鳥竄冒遁。還莽荊州。刺史度尚。懼磐先言。怖畏罪戾。伏奏見誣。磐備位方伯。為國爪牙。而為尚所枉。受罪牢獄。夫事有虛實。法有是非。磐實不辜。赦無所除。如忍以苟免。永愛侵辱之恥。生為惡吏。死為敝鬼。乞傳尚廷尉。面對曲直。足明真偽。尚不徵者。磐埋骨牢檻。終不虛出。望塵受枉。（後漢度尚傳。） \\n 萇照　張磐　番忠　七 \\n 番忠 \\n 忠字公誠。梁人。延熹中為郎中。光和中坐劾宦官免。昭寍初辟公府。 \\n 上書劾朱瑀 \\n 臣聞治國之要。得賢則安。失　則危。故舜有臣五人。而天下治。湯舉伊尹。不仁者遠。陛下即位之初。未能萬機。皇太后念在撫育。權時攝政。故中常侍蘇康管霸。應時誅殄。太傅陳蕃、大將軍竇武、尚書令尹勳知中官姦亂。考其黨與。志清朝政。華容侯朱瑀知事覺露。禍及其身。遂興造逆謀。作亂王室。撞蹋省闥。執奪璽綬。迫脅陛下。聚會群臣。離閒骨肉母子之恩。遂誅蕃武乃尹勳等。因其割裂城祉。自相封賞。父子兄弟。被蒙尊榮。素所親厚。布在州郡。或登九列。或據三司。不惟祿重位尊之責。而苟營私門。皮剝小民。甚于狼虎。多蓄財貨。繕治第舍。連里竟巷。盜取御水。以作魚釣。車馬服玩。擬于天家。群公卿士。杜口吞聲。莫敢有言。州郡牧守。承順風旨。辟召選舉。釋賢取愚。故蟲蝗為之生。夷寇為之起。天意憤盈。積十餘年矣。故頻歲日食于上。地震于下。所以譴戒人主。欲令覺悟。誅鉏無狀。昔高宗以雉雊之變。故獲中興之功。近者神祇啟悟陛下。發赫斯之怒。故王甫父子。應時馘　。路人士女。莫不稱善。若除父母之讎。誠怪陛下復忍孽臣之類。不翻殄滅。昔秦信趙高。以危其國。吳使刑人。身遘其禍。虞公抱寶牽馬。魯昭見逐乾侯。以不用宮之奇子家駒以至滅辱。今瑀等並在左右。陛下春秋富盛。以不忍之恩。赦夷族之罪。懼惑佞諂。以作不軌。姦謀一成。悔亦何及。臣為郎十五年。皆耳目聞見。瑀之所為。誠皇天所不復赦。願陛下留漏刻之聽。裁省臣表。埽滅醜類。以荅天怒。與瑀考驗。有不如言。願受湯鑊之誅。妻子并徙。以絕妄言之路。（袁宏後漢紀二十四。光和三年。又見後漢曹節傳。） \\n 番忠　劉洪　七 \\n 劉洪 \\n 洪字元卓。泰山蒙陰人。魯王宗室。延熹中以校尉應太史徵。拜郎中。遷常山長史。父憂去官。後為上計掾。拜郎中。檢東觀著作。遷謁者。穀城門候。會稽東部都尉。領山陽太守。 \\n 上言王漢月食注之失 \\n 推元漢乙巳元。則考靈曜旃蒙之歲。乙卯元也。與光晃甲寅元相經緯。于以追天作厤。校三光之步。今為疏關。孔子緯一事見二端者。明厤興廢。隨天為節。甲寅厤于孔子時效。已巳顓頊。秦所施用。漢興草創。因而不易。致元封中。迂闊不審。更用太初。應期三百。改憲之節。甲寅已巳。讖雖有文。略其年數。是以學人各傳所聞。至于課校。罔得厥正。夫甲寅元天正。正月甲子朔旦冬至。七曜之起。始于牛初。乙卯之元人正。已巳朔旦立春。三光聚天廟五度。課兩元端。閨餘差自五十分二之三。朔三百四。中節之餘二十九。以效信難聚。漢不解說。但言先人有書而已。以漢成注參官施行術。不同二十九事。不中見食二事。案漢習書見已巳元。謂朝不聞。不知聖人獨有興廢之義。史官有附天密術。甲寅已巳前已施行效。後格而已不用。河平疏闊。史官已廢之。而漢以去事分爭。殆非其意。雖有師法。與無同課。又不近密。其說蔀數。術家所共知。無所采取。（續漢厤志中。） \\n 朱 \\n 。沛國人。桓帝時廬江太守。永康初為尚書。建寍初拜司隸校尉。尋復為尚書。遭黨禁下獄死。 \\n 朱　牢脩　九 \\n 為司隸奏單安徐盛 \\n 此等皆宮宦昆叔。刀鋸之餘。橫蒙恩私。剖符三河。不能思展命力。以荅天地。敢張豺狼之口。吞噬百姓之命。罪深釁重。人鬼同疾。臣銜命操斤。剪其凶醜。輒考核贓罪。事皆伏上。（袁宏後漢紀二十二。延熹八年。膺起家為司隸校尉。河東太守單安河內太守徐盛中常侍單超徐盛[單超徐盛之盛當作璜]之弟也。憑寵干紀。續貨害政。沛國朱　嘗為司隸校尉。奏安盛。） \\n 牢脩 \\n 脩一作右。師事術士張成。 \\n 上書興黨獄 \\n 司隸李膺、御史中丞陳蕃、汝南范滂、潁川柱密、南陽岑晊等相與結為嘗。誹謗朝廷。迫脅公卿。自相薦舉。三桓專魯。六卿分晉。政在大夫。春秋所譏。（袁宏後漢紀二十二。李膺為司隸。收河內張成殺之。侯覽等教成弟子牢順上書。） \\n 赦者。天子所以布大德于天下。蘇枯解難者也。而膺等公于赦後。論殺無忌。方命為虐。行其私威。且膺等養太學遊士。交結諸郡生徒。更相驅馳。共為部黨。誹訕朝廷。疑亂風俗。不可長。（後漢黨鑑傳序。河內張成善說風角。推古當赦。教子殺人。膺案殺之。成弟子牢脩因上書誣告膺等。） \\n 劉瑜 \\n 瑜字季節。廣陵人。延熹末舉賢良方正。拜議郎。靈帝初為侍中。與竇武謀誅宦官。被誅。 \\n 延熹八年舉賢良方正上書陳事 \\n 臣瑜自念東國鄙陋。得以豐沛枝胤。被蒙復除。不給卒伍。故太尉楊秉知臣竊闕典籍。猥見顯舉。誠冀臣愚直。有補萬一。而秉忠謨不遂。命先朝露。臣在下土。聽聞歌謠。驕臣虐政之事。遠近呼嗟之音。竊為辛楚。泣血漣如。幸得引錄。備荅聖問。泄寫至情。不敢庸回。誠願陛下且以須臾之慮。覽今往之事。人何為咨嗟。天曷為動變。蓋諸侯之位。上法四七。垂文炳燿。關乎盛衰者也。今中官邪孽。比肩裂土。皆競立胤嗣。繼體傳爵。或乞子疏屬。或買兒市道。殆乖開國承家之義。古者天子一娶九女。娣姪有序。河圖授嗣。正在九房。今女嬖令色。充稽闈帷。皆當盛其玩飾。　食空宮。勞散精神。生長六 \\n 劉瑜　十 \\n 疾。此國之費也。生之傷也。且天地之性。陰陽正紀。隔絕其道。則水旱為并。詩云。五日為期。六日不詹。怨曠作歌。仲尼所錄。況從幼至長。幽藏歿身。又常侍黃門。亦廣娶妻。怨毒之氣。結成妖眚。行路之言。官發略人女。取而復置。轉相驚懼。孰不悉然。無緣空生此謗。鄒衍匹夫。杞氏匹婦。尚有城崩霜隕之異。況乃群輩咨怨。能無感乎。昔秦作阿房。國多刑人。今後舍增多。窮極奇功。掘山攻石。不避時令。促以嚴刑。威以正法。民無罪而覆入之。民有田而覆奪之。州郡官府。各自考事。姦情賕賂。皆為吏餌。民愁鬱結。起入賊黨。官輒興兵。誅討其罪。貧困之民。或有賣其首級。以要酬賞。父昂相代殘身。妻孥相視分裂。窮之如彼。伐之如此。豈不痛哉。又陛下以北辰之尊。神器之寶。而微行近習之家。私幸宦官之舍。賓客市買。熏灼道路。因此暴縱。無所不容。今三公在位。皆博達道蓺。而各正諸已。莫或匡益者。非不智也。畏死罰也。惟陛下設置七臣。以廣諫道。及開東序金縢史官之書。從堯、舜、禹、湯、文、武致興之道。遠佞邪之人。放鄭衛之聲。則政致和平。德感祥風矣。臣悾悾推情。言不足採。懼以觸忤。行政營慴悸。（後漢劉瑜傳。） \\n 太白出西方上書皇太后 \\n 太白犯房左驂。上將星入太微。其占宮門當閉。將相不利。姦人在主傍。願急防之。（後漢竇武傳。） \\n 與竇武陳蕃書 \\n 星辰錯謬。不利大臣。宜速斷大計。（後漢竇武傳。） \\n 劉琬 \\n 琬。瑜子。舌戰傍時舉方正。不行。 \\n 馬賦 \\n 吾有駿馬。名曰騏雄。龍頭鳥目。麟腹虎胸。尾如雪彗。耳如插筒。（御覽八百九十七。） \\n 劉瑜　劉琬　十一 \\n 神龍賦 \\n 大哉龍之為德。變化屈伸。隱則黃泉。出則升雪。聖賢其似之乎。惟天神上帝之馬。含胎春夏。房心所作軒照形角尾規矩。（蓺文類聚九十六。） \\n  \\n 　 \\n  \\n   \\n  "}
{"章节": "全後漢文卷六十七", "正文": "　 \\n 全後漢文卷六十七 \\n 　 \\n  \\n 烏程嚴可均校輯 \\n 襄楷 \\n 楷字公矩。平原漯陰人。延熹末。上疏諫用宦官。下獄論刑。靈帝時舉方正。又以博士徵。皆不至。 \\n 詣闕上疏 \\n 臣聞皇天不言。以文象設教。堯舜雖聖。必厤象日月星辰。察五緯所在。故能享百年之壽。為萬世之法。臣竊見去歲五月。熒惑入太微。犯帝坐。出端門。不軌常道。其閏月庾辰。太白入房。犯心小星。震動中耀。天王也。傍小星者。天王子也。夫太微天廷。五帝之坐。而金火罰星揚光其中。干占。天子凶。又俱入房心。法無繼嗣。今年歲星久守太微。逆行。西至掖門。還竊執法。歲星木精。好生惡殺。而淹留不去者。咎在仁德不修。誅罰太酷。前七年十二月。熒惑與歲星俱入軒轅。逆行。四十餘日而鄧皇后誅。其冬大寒。殺鳥 \\n 襄楷　一 \\n 獸。害魚鱉。城傍竹柏之葉。有傷枯者。臣聞于師曰。柏傷竹枯。不出三年。天子當之。今洛陽城中人。夜無故叫呼。云有火光。人聲正諠。于占亦與竹柏枯同。自春夏以來。連有霜雹。及大雨雷。而臣作威作福。刑罰急刻之所感也。太原太守劉　南陽太守成　。志除姦邪。其所誅剪。皆合人望。而陛下受閹豎之譖。乃遠加考逮。三公上書。乞哀　等。不見採察。而嚴被譴讓。憂國之臣。將遂杜口矣。臣聞殺無罪。誅賢者。禍及三世。自陛下即位以來。頻行誅伐。梁、寇、孫、鄧、並見族滅。其從坐者。又非其數。李雲上書。明主所不當諱。杜眾乞死。諒以感悟聖朝。曾無赦宥。而并被殘戮。天下之人。咸知其冤。漢興以來。夫有拒諫誅賢用刑太深如合者也。永平舊典。諸當重論。皆須冬獄。先誅[誅當作請]後刑。所以重人命也。頃數十歲以來。州郡玩習。又欲避請讞之煩。輒託疾病。多死牢獄。長吏殺生自己。死者多非其罪。魂神冤結。無所歸訴。淫厲疾疫。自此而起。昔文王一妻。誕致十子。今宮女數千。未聞慶育。宜修德省刑。以廣蠡斯之助。又七年六月十三日。河內野王山上有龍死。長可數十丈。扶風有星隕為石。聲聞三郡。夫龍形狀不一。小大無常。故周易況之大人。帝王以為符瑞。聞河內龍死。諱以為蛇。夫龍能變化。蛇亦有神。皆不當死。昔秦之將衰。華山神操璧以授鄭客曰。今年祖龍死。始皇逃之。死于涉丘。王莽天鳳二年。訛言黃山宮有死龍之異。後漢誅莽。光武復興。虛言猶然。況于實邪。夫星辰麗天。猶萬國之附王者也。下將畔上。故星亦畔天。石者安類。墜者失勢。春秋石五隕宋。其後襄公為楚所執。泰之亡也。石隕東郡。今隕扶風。與先帝園陵相近。不有大喪。必有畔逆。案春秋以來。及古帝王。未有河清及學門自壤者也。臣以為河者諸侯位也。清者屬陽。濁者屬陰。河當濁而反清者。陰欲為陽。諸侯欲為帝也。太學。天子教化之宮。其門無故自壞者。言文德將喪。教化廢也。京房易傳曰。河水清。天下 \\n 襄楷　二 \\n 平。今天垂異。地吐妖。人厲疫。三者並時。而有河清。猶春秋麟不當見而見。孔子書之。以為異也。臣前上琅邪宮崇受于吉神書。不合明聽。臣聞布穀鳴于孟夏。蟋蟀吟于始秋。物有微而志信。人有賤而言忠。臣雖至賤。誠願賜清閒。極盡所言。（後漢襄楷傳。案。水經濟水篇注引續漢書有延熹九年。襄楷上疏即此書之後半。但小異耳。今不錄。） \\n 復上書 \\n 臣伏見太白北入。數日復出東方。其占當有大兵。中國弱。四夷彊。臣又推步熒惑。今當出而潛。必有陰謀。皆由獄多冤結。忠臣被戮。德星所以久守執法。亦為此也。陛下宜承天意。理察冤獄。為劉　成　虧除罪辟。追錄李雲杜眾等于孫。夫天子事天不孝。則日食星斗。比年日食于正逆。三光不明。五緯錯戾。前者宮崇所獻神書。專以奉天地順五行為本。亦有興國廣嗣之術。其文易曉。參同經典。而順帝不行。故國胤不興。孝沖孝質。頻世短祚。臣又聞之。得主所好。自非正道。神為生虐。故周衰。諸侯以力征相尚。于是夏育申、休、宋萬、彭生、任鄙之徒。生于其時。殷紂好色。妲已是出。葉公好龍。真龍游廷。今黃門常侍。天刑之人。陛下愛待。兼倍常寵。係嗣未光。豈不為此。天官宦者星。不在紫宮。而在天市。明當給使。主市里也。今乃反處常伯之位。實非天意。又聞宮中立黃老浮屠之祠。此道清虛。貴尚無為。好生惡死。省慾去奢。今陛下嗜慾不去。殺罰過理。既乖其道。豈獲甚祚哉。或言老子入夷狄為浮屠。浮屠不三宿桑下。不欲久生恩愛。精之至也。天神遣以好女。浮屠曰。此但革囊盛血。遂不盼之。其守一如此。乃能成道。今陛下婬女豔婦。極天下之麗。甘肥飲美。單天下之味。柰何欲如黃老乎。（後漢襄楷傳。） \\n 襄楷　三 \\n 召詣尚書問狀對 \\n 臣聞古者本無宦臣。武帝末春秋高。數游後宮。始置之耳。後稍見任。至于順帝。遂益繁熾。今陛下爵之。十倍于前。至今無繼嗣者。豈獨好之而使之然乎。（後漢襄楷傳。又袁宏後漢紀二十一。作遂益昌熾也。　案。天市內宦者四星。不在太　中而在市中。明宦者但當侍。不當預內。今乃處古常伯之位。決謀于中。傾動內外。貣非天意也。則與前復上書語相涉。） \\n 荀爽 \\n 爽字慈明。一名諝。潁川穎陰人。延熹未舉至孝。拜郎中。棄官去。後遭黨錮十餘年。五府並辟。司空袁逢舉有道。大將軍何進請為從事中郎。迎薦為侍中。皆未就。獻帝即位。拜平原相行至宛陵。迎拜光祿勳。視事三日。代楊彪為司空。有周易注十一卷。 \\n 延熹九年舉至孝對策陳便宜 \\n 臣聞之于師曰。漢為火德。火生于木。木盛于火。故其德為孝。（袁宏紀此下有漢之謚帝稱孝者。其義取此也。）其象在周易之離。夫在地為火。在天為日。在天者用其精。在地者用其形。夏則火王。其精在天。溫暖之氣。養生百木。是其孝也。冬時則廢。其形在地。酷烈之氣。焚燒山林。是其不孝也。故漢制使天下誦孝經。選吏舉孝廉。（遠宏紀此下有皆以孝為務也。）夫喪親自盡。孝之終也。今之公卿。及二千石。三年之喪。不得即去。殆非所以增崇孝道。而克稱火德者也。（袁宏紀此下有往者胤嗣數乏。本枝不　。其咎未必不由此。）往者孝文勞謙。行過乎儉。故有遺詔。以日易月。此當時之宜。不可貫之萬世。（遠宏紀作此謂夷惠激俗。適身而已。不可貫之萬世。為後嗣德者也。）古今之制。雖有損益。而諒闇之禮。未嘗改移。以示天下莫遺其親。今公卿群僚。皆政教所瞻。（袁宏紀作皆輔主宣化。政之本也。）而父母之喪。不得奔赴。夫仁義之行。自上而始。敦厚之俗。以應乎下。傳曰。喪祭之禮闕。則人臣之恩薄。背死亡生者眾矣。曾子曰。人未有自致者也。必也親喪乎。春秋傳曰。上之所為。民之歸也。夫上所不為。而民或為之。故加刑罰。若上之所為。民亦為之。（袁宏紀此下有向其化也。）又何誅焉。昔翟方進以自備宰相。而不敢踰制。至遭母憂。三十六日而除。夫失禮之源。自上而始。古者大喪。三年不呼其門。所以崇國厚俗。薦化之道也。事失宜正。過勿憚 \\n 襄楷　四 \\n 改。天下通喪。可如舊禮。臣聞有夫婦然後有父子。有父子然後有君臣。有君臣然後有上下。有上下然後有禮義。禮義備。則人知所厝矣。夫婦。人倫之始。王化之端。故文王作易。上經首乾坤。下經首咸恆。孔子曰。天尊地卑。乾坤定矣。夫婦之道。所謂順也。堯典曰。釐降二女于媯汭。嬪于虔。降者下也。嬪者婦也。言雖帝堯之女。下嫁于虞。猶屈體降下。勤修婦道。易曰。帝乙歸妹。以祉元吉。婦人謂嫁曰歸。言湯以娶禮歸其妹于諸侯也。春秋之義。王姬嫁齊。使魯主之。不以天子之尊加于諸侯也。今漢承秦法。設尚主之儀。以妻制夫。以卑臨尊。違乾坤之道。失陽唱之義。孔子曰。昔聖人之作易也。仰則觀象于天。俯則察法于地。睹鳥獸之文。與地之宜。近取諸身。遠取諸物。以通神明之德。以類萬物之情。今觀法于天。則北極至尊。四星妃后。察法于地。則崑山象夫。卑澤象妻。睹鳥獸之文。鳥則雄者鳴雊。雌能順服。獸則牡為唱導。牝乃相從。近取諸身。則乾為人首。坤為人腹。遠取諸物。則木實屬天。根荄屬地。陽尊陰卑。蓋乃天性。且詩初篇。實首關睢。禮始冠婚。先正夫婦。天地六經。其旨一揆。宜改尚主之制。以稱乾坤之性。遵法堯湯。式是周孔。合之天地而不謬。質之鬼神神而不疑。人事如此。則嘉瑞降天。吉符出地。五韙咸備。各以其敘矣。昔者聖人建天地之中。而謂之禮。禮者。所以興福祥之本。而上止禍亂之源也。人能枉欲從禮者。則福歸之。順情廢禮者。則禍歸之。推禍福之所應。知興廢之所由來也。眾禮之中。婚禮為首。故天子娶十二。天之數也。諸侯以下。各有等差。事之降也。陽性純而能施。陰體順而能化。以禮濟樂。節宜其氣。故能豐子孫之祥。致老壽之福。及三代之季。淫而無節。瑤臺瓊宮。陳妾數百。陽竭于上。陰隔于下。故周公之戒曰。不知稼穡之艱難。不聞小人之勞。惟耽樂之從。時亦罔或克壽。是其明戒。後世之人。好福不務其本。惡禍不易其軌。傳曰。截趾適履。孰云其愚。何與斯人。追欲喪軀。誠可痛也。臣竊聞後客采女。五六千人。從官侍使。復在其外。冬夏衣服。朝夕稟糧。耗費縑帛。空竭府藏。徵調增倍。十而稅一。空賦不辜之民。以供無用之女。百姓窮困于外。陰陽隔塞于內。故感動和氣。災異屢臻。臣愚以為諸非禮聘未曾幸御者。一皆遣出。使成妃合。一曰通怨曠。和陰陽。二曰省財用。實府庫。三曰修禮制。綏眉濤。四曰配陽施訢蠡斯。五曰寬役賦。安黎民。此誠國家之弘利。天人之大福也。夫寒熱晦明。所以為歲。尊卑奢儉。所以為禮。故以晦明寒暑之氣。尊卑侈約之禮。為其節也。易曰。天地節而四時成。春秋傳曰。惟器與名。不可以假人。孝經曰。安上治民。莫善于禮。禮者。尊卑之差。上下之制也。昔季氏八佾舞于庭。非有陽害困于人物。而孔子猶曰。是可忍也。孰不可忍。洪範曰。惟辟作威。惟辟作福。惟辟玉食。几此三者。君所獨行。而臣不得同也。今臣僭君服。下食上珍。所謂害于而家。凶于而國者也。宜略依古禮卑之差。及董仲舒制度之別。嚴篤有司。必行其命。引則禁亂善俗。足用之要。（後漢荀淑附傳。又略見袁宏後漢紀二十二。） \\n 臣聞火生于木。故其德孝。漢之謚帝稱孝。其義取之也。故漢制。使天下皆誦孝經。選吏則舉孝廉。蓋以孝為務也。夫喪親自盡。孝之終也。今二千石不得三年喪。非所以崇孝道而稱大德也。頃者漢嗣數乏。枝葉不繁。其咎未必不由此。往者文帝勞謙自約。行過乎儉。故有遺詔。以日易月。此所謂夷惠激俗。當身而已。不可以貫萬世。而為後嗣法者也。（御覽五百四十五。五百六十二引荀氏家傳。較范書多出五六句。） \\n 奏記讓孝廉 \\n 伏惟孝廉。古之貢士。賢則光君。愚則虧政。爽以迂暗。荷當大選。（書鈔原本七十九。） \\n 襄楷　六 \\n 貽李膺書 \\n 久廢過庭。不聞善誘。陟岵瞻望。惟日為歲。知以直道。不容于時。悅山樂水。家于陽城。道近路夷。當即聘問。無狀嬰疾。闕于所仰。頃聞上帝震怒。貶黜鼎臣。人鬼同謀。以為天子當貞觀二五。利見大人。不謂夷之初旦。明而未融。虹晲揚輝。棄和取同。方今天地氣閉。大人休否。智者見險。投以遠害。雖匱人望。內合私願。想甚欣然。不為恨也。願怡神無事。偃息衡門。任其飛沈。與時抑揚。（後漢李膺傳。） \\n 與郭叔都書 \\n 陳季方才德秀山。（陳諶。字季方。潁川許人。實子。紀弟。）超世逸群。金相玉質。文章虎變。終軍賈誼。誠無以加。宜遂貢之宰相。盛其龍光。鹽車之驥。自非伯樂。無以顯名。採光剖璞。以獨見竇。實為足下利之。（北堂書鈔三十三。御覽六百三十一。） \\n 女誡 \\n 詩云。泉源在左。淇水在右。女子有行。遠父母兄弟。明當許嫁。配適君子。竭節從理。昏定晨省。夜臥早起。和顏悅色。事如依恃。正身絜行。稱為順婦。以崇螽斯。百葉之祉。婚姻九族。云胡不喜。聖人制禮。以隔陰陽。七歲之男。王母不抱。七歲之女。王父不持。親非父母。不與同車。親非兄弟。不與同筵。非禮不動。非義不行。是故宋伯姬遭火不下堂。知必為災。傅母不來。遂成于灰。春秋書之。以為高也。（蓺文類聚二十三。） \\n 荀悅 \\n 悅字仲豫。爽兄儉之子。建安初辟鎮東曹操府。遷黃門侍郎。給事中。祕書監侍中。有漢紀三十卷。申鋻五卷。 \\n 漢紀序（案。此漢紀正文。范史稱之為序。今從之。） \\n 昔在上聖。唯建皇極。經緯天地。觀象立法。乃作書契。以通宇宙。揚于王庭厥用大焉。先王以光演大業。肆于時夏。亦唯冀冀。以監厥後。永世作典。夫立典有五志焉。一曰達道義。二曰彰法式。三曰通古今。四曰著功勳。五曰表賢能。于是天人之際。事物之宜。粲然顯著。罔不能（衍能字傳無。）備矣。 \\n 荀悅　七 \\n 世濟其軌。不隕其業。損益盈虛。與時消息。雖臧否不同。其揆一也。是以聖上穆然。惟文之卹。瞻前顧後。是紹是維。臣悅職監祕書。攝官承乏。祗奉明詔。竊惟其宜。謹約撰舊書。通而敘之。總為帝紀。列其年月。比其時事。撮要舉凡。存其大體。旨少所缺。務從省約。以副本書。以為要結。未克厥中。亦各其志。如其得失。以俟君子焉。（荀悅漢紀第一。） \\n 凡漢紀。其稱年本紀、表志、傳者。書家本語也。其稱論者。臣悅所論。粗表其大事。以有得失。以廣視聽也。惟漢四百二十有六載。（衍二十字。傳無。　案。漢元年至建安五年書奏之時。凡二百有六年。）皇帝撥亂反正。統武興文。永惟祖宗之洪業。思光啟于萬國。闡綜大猷。命立國典。以及群籍。于是乃作考舊。通連體要。以述漢紀。易稱多識。前言往行。以畜其德。詩云。古訓是式。中興已前。一事之事。明主賢臣。規模法則。得失之軌。亦足以監矣。撰漢書百篇。以綜往事。庶幾來者。亦有監乎此。其辭曰。 \\n 茫茫上古。結繩而治。書契爰作。典謨云備。明德惟馨。光于萬祀。其在中葉。實有陶唐。丕顯伊則。配天惟明。蕩蕩厥猷。有煥其章。至于有周。對日重光。於赫大漢。統辟元功。穆穆惟祇。二祖六宗。明明皇帝。纂承洪緒。遭國閔凶。困于荼蓼。實天生德。應運建主。矯矯俊臣。惟國作輔。綏我思成。有德思祜。撥亂反正。大建惟序。武功既列。迺贊斯文。□惟前軌。命我小臣。爰著典籍。以立舊勳。綜往昭來。永寍後昆。侍中悅上。（漢紀第三十。） \\n 昔在上聖。惟建皇極。經緯天地。觀象立法。乃作書契。以通宇宙。揚于王庭。厥用大焉。先王光演大業。肆于時夏。亦惟厥後。永世作典。夫立典有五志焉。一曰達道義。二曰章法式。三曰遵[遵當作通]古今。四曰著功勳。五曰表賢能。于是天人之際。事物之宜。粲然顯著。罔不備矣。世濟其軌。不隕其業。損益盈虛。與時消息。藏否不同。其揆一也。漢四百有六載。撥亂反正。統武興文。永惟祖宗之洪業。思光啟乎萬嗣。聖上穆然。惟文之恤。瞻前顧後。是紹是繼。闡崇大猷。命立國典。于是綴敘舊書。以述漢紀。中興以前。明主賢臣。得失之軌。亦足以觀矣。（後漢荀悅傳引漢紀序。校之本書。頗有刪改。并移易其次第。錄此一篇。足見史家所載。不盡合本書也。） \\n 荀悅　八 \\n 漢紀目錄 \\n 高祖一第一 \\n 高祖二第二 \\n 高祖三第三 \\n 高祖四第四 \\n 孝惠第五 \\n 高后第六 \\n 孝文上第七 \\n 孝文下第八 \\n 孝景第九 \\n 孝武一第十 \\n 孝武第十一 \\n 孝武三第十二 \\n 孝武四第十三 \\n 孝武五第十四 \\n 孝武六第十五 \\n 孝昭第十六 \\n 孝宣一第十七 \\n 孝宣二第十八 \\n 孝宣三第十九 \\n 孝宣四第二十 \\n 孝元上第二十一 \\n 孝元中第二十二 \\n 孝元下第二十三 \\n 孝成一第二十四 \\n 孝成二第二十五 \\n 孝成三第二十六 \\n 孝成四第二十七 \\n 孝哀上第二十八 \\n 孝哀下第二十九 \\n 孝平第三十 \\n 凡漢紀十二世十一帝。通王莽二百四十二年。一祖三宗。高祖定天下。孝惠高后。值國家無事。百姓安集。太宗昇平。世宗建功。中宗治平。昭景稱治。元成哀平。歷世陵遲。莽遂纂國也。凡祥瑞。黃龍見鳳皇集。麒麟臻。神馬出。神鳥翔。神雀集。白虎仁獸獲。寶鼎昇。寶磬神光見。山稱萬歲。甘露降。芝草生。嘉禾茂。玄稷降。醴泉涌。木連理。凡災異。大者日蝕五十六。地震十六。天開地裂五。星集于東并各一。太白再經天。星孛二十四。山崩三十四。隕石十一。星隕如雨二。星晝見三。火災二十四。河漢水大汎溢為人害十。河 \\n 荀悅　九 \\n 汎一。冬雷五。夏雪三。冬無冰二。天雨血。雨草。雨魚。死人復生。男子化為安子。嫁為人婦生子。枯木復生。大石自立。建安元年。上巡省幸許昌。以鎮萬國。外命元輔。征討不庭。內齊七政。允亮聖業。綜練典籍。兼覽傳記。其三年。詔給事中祕書監。荀悅鈔撰漢書。略舉其要。假以不直。尚書給紙筆。虎賁給書吏。悅于是約集舊書。撮序表志。總為帝紀。通比其事。例繫年月。其祖宗功勳。先帝事業。國家綱紀。天地災異。功臣名賢。奇策善言。殊德異行。法式之典。凡在漢書者。本末體殊。大略粗舉。其紀傳所遺闕者差少。而求志勢有所不能盡　重之語。凡所行之事。出入省要。刪略其文。凡為三十卷。數十餘萬言。作為帝紀。省約易習。無妨本書。有便于用。其旨云爾。會悅遷為侍中。其五年書成。乃奏記云。四百有一十（衍一十字）六載。謂書奏之歲。歲在庚辰。昔晉之乘。楚之檮杌。魯之春秋。虞、夏、商、之書。其揆一也。皆古之令典。立之則成其法。棄之則墜于地。瞻之則存。忽焉則廢。故君子重之。漢書紀其義同矣。凡漢紀有法式焉。有監戒焉。有廢亂焉。有持平焉。有兵略焉。有政化焉。有休祥焉。有災異焉。有華夏之事焉。有四夷之事焉。有常道焉。有權變焉。有策謀焉。有詭說焉。有術蓺焉。有文章焉。斯皆明主賢臣。命世立業。群后之盛勳。髦俊之遺事。是故質之事實而不誣。通之萬方而不泥。可以興。可以治。可以動。可以靜。可以言。可以行。懲惡而勸善。獎成而懼敗。芘亦有國之常訓。典籍之淵林。雖云撰之者陋淺。而本末成焉爾。故君子可觀之矣。（漢紀何大復本。又黃姬水本。又蔣國祥本。） \\n 荀彧 \\n 彧字文若。爽兄緄之子。永漢初舉孝廉。再遷亢父令。棄官歸。初平中。曹公令　州。引為司馬。建安初進侍中。守尚書令。後封萬歲亭侯。十七年以阻九錫為曹公所忌。從軍至壽春憂死。一云飲藥死。謚曰敬侯。魏咸熙末追贈太尉。 \\n 荀彧　十 \\n 迎駕都許議 \\n 昔高祖東伐。為義帝縞素。而天下歸心。自天子播越。將軍首唱義兵。徒以山東擾亂。未能遠赴關右。然猶分遣將帥。蒙險通使。雖禦難于外。乃心無不在王室。是將軍匡天下之素志也。今車駕旋軫。義士有存本之思。百姓懷感之哀。（魏志作百姓感舊而增哀。從袁宏紀改。）誠因此時奉主上以從民望。大順也。秉至公以服雄傑。大略也。扶弘義以致英俊。大德也。天下雖有逆節。必不能為累明矣。韓暹楊奉。其敢為害。若不時定。四方生心。後雖慮之無及。（魏志荀彧傳。獻帝自河東還洛陽。太祖議奉迎都許。彧勸太祖。又袁宏後漢紀二十九。末句作無能及也。又後漢荀彧傳。首句篇首有昔晉文公納周襄王。而諸侯景從。） \\n 散齊得宴樂議 \\n 禮志云。三日齋。一日用之。猶恐不敬。二日伐鼓。何居。又云。君致齋于外。夫人致齋于內。散齋則是事之漸。然則散齋示絕外內與宴樂之事也。今一歲之內。大小祭祀。齋將三百日。如此。無復用樂之時。古今之制。當各從所宜。若外張多日。而內實犯禮。乃所以廢齋也。散齋宜得從會宴樂。（通典一百四十七。） \\n 田疇讓官議 \\n 君子之道。或出或處。期于為善而已。故匹夫守志。聖人各因而成之。錘繇以為原思辭粟。仲尼。不與。子路拒牛。謂之止善。雖可以激清勵濁。猶不足多也。疇雖不合大義。有益推讓之風。宜如世子議。（魏志田疇傳注引魏書。） \\n 報趙儼書 \\n 輒白曹公。公文下郡。綿絹悉以還民。（魏志趙儼傳。） \\n 荀彧　荀攸　十一 \\n 報曹公書 \\n 紹聚眾官渡。欲與公決勝負。公以至弱當至彊。若不制。必為所乘。是天下之大機也。且紹布衣之雄。能聚人而不能用也。以公神武明哲。而奉以大順。何向而不濟。今軍食雖少。未若楚漢在滎陽成皋間也。是時劉項莫肯先退者。以為先退則埶屈也。公以十分居一之眾。書地而守之。扼其喉而不能進。已半年矣。情見勢竭。必將有變。此用奇之時。不可失也。（袁宏後漢紀二十九。又見後漢荀彧傳。） \\n 荀攸 \\n 攸字公達。彧從子。少帝時徵拜黃門侍郎。以董卓亂棄官歸獻帝初復辟公府。舉高第遷任城相。不行。建安初。曹公徵為汝南太守。入拜尚書。以為軍師。封陵樹亭侯。轉中軍師。拜尚書令。建安十九年卒。魏正始中追謚曰敬侯。有魏官儀一卷。 \\n 勸進魏公牋 \\n 中軍師王[王字疑衍]淩謝[淩謝當作陵樹]亭侯荀攸、前軍師東武亭侯鍾繇、左軍師涼茂、右軍師毛玠、平虜將軍華鄉侯劉勳、建武將軍清苑亭侯劉若、伏波將軍高安侯夏侯惇、揚武將軍都亭侯王忠、奮威將軍樂鄉侯劉展、建忠將軍昌鄉亭侯鮮于輔、奮武將軍安國亭侯程昱、大中大夫都鄉侯賈詡、軍師祭酒千秋亭侯董昭、都亭侯嶭洪、南鄉亭侯董蒙、關內侯王粲傅巽、祭酒王選袁渙、王朗張承、任藩杜襲中護軍國明亭侯曹洪、中領軍萬歲亭侯韓浩、行驍騎將軍安平亭侯曹仁、領護軍將軍王圖、長史萬潛、謝奐、袁霸等勸進曰。自古三代。胙臣以土。受命中興。封秩輔佐。皆所以褒功賞德為國藩衛也。往者天下崩亂。群凶豪起。顛越跋扈之險。不可忍言。明公奮身出命。以徇其難。誅二袁篡盜之逆。滅黃巾賊亂之類。殄夷首逆。芟撥荒穢。沐浴霜露。二十餘年。書契以來。未有若此功者。昔周公承文武之跡。受已成之業。高枕墨筆。拱揖群后。商奄之勤。不過二年。呂望因三分有二之形。據八百諸侯之勢。暫把旄鉞。一時指麾。然皆大啟土宇。跨州兼國。周公八子。並為侯伯。白牡騂剛。郊祀天地。典策備物。擬則王室。榮章寵盛。如此之弘也。逮至漢興。佐命之臣。張 \\n 荀攸　十二 \\n 耳吳芮。其功至薄。亦連城開地。南面稱孤。此皆明君達主。行之于上。賢臣聖宰。受之于下。三代令典。漢帝明制。今比勞則周呂逸。計功則張吳微。論制則齊魯重。言地則長沙多。然則魏國之封。九錫之榮。況于舊賞。猶懷玉而被褐也。且列侯諸將。幸攀龍驥。得竊微勞。佩紫懷黃。蓋以百數。亦將因此。傳之萬世。而明公獨辭賞于上。將使其下。懷不自安。上違聖朝歡心。下失冠帶至望。忘輔弼之大業。信匹夫之細行。攸等所大懼也。（魏志武帝紀注引魏書。） \\n 復勸進魏公 \\n 伏見魏國初封。聖朝發慮。稽謀君寮。然後策命。而明公久違上指。不即大禮。今既虔奉詔命。副順眾望。又欲辭多當少。讓九受一。是猶漢朝之賞不行。而攸等之請未許也。昔齊魯之封。奄有東海彊域并賦四百萬家。基隆業廣。易以立功。故能成冀戴之勳。立一匡之績。今魏國雖有十郡之名。猶滅于曲阜。計其戶數。不能參半。以藩衛王室。立垣樹屏。猶未足也。且聖上覽亡秦無輔之禍。懲曩日震蕩之難。託建忠賢。廢墜是為。願明公恭承帝命。無或拒違。（魏志武帝祀注引魏書。） \\n  \\n 　 \\n  \\n   \\n  "}
{"章节": "全後漢文卷六十八", "正文": "　 \\n 全後漢文卷六十八 \\n 　 \\n  \\n 烏程嚴可均校輯 \\n 臧旻 \\n 旻。廣陵射陽人。桓帝為徐州從事。辟司徒府。除雍奴令令。靈帝時。為吳郡太守。熹平初拜揚州刺史。遷使匈奴中郎將。徵拜議郎。轉長水校尉。歷中山太原太守。 \\n 上書訟第五種 \\n 臣聞士有忍死之辱。必有就事之計。故季布屈節于朱家。管仲錯行于召忽。此二臣以可死而不死者。非愛身于須臾。貪命于苟活。隱其智力。顧其權略。庶幸逢時。有所為耳。卒遭高帝之成業。齊桓之興伯。遺其亡逃之行。赦其射銘之讎。拔于囚虜之中。信其佐國之謀。勳效傳于百世。君臣載于篇籍。假令二主紀過于纖介。則此二臣同死于犬馬。沈名于溝壑。當何由得申其補過之功。 \\n 臧旻　一 \\n 建其奇奧之術乎。伏見故兗州刺史第五種。傑然自建。在鄉曲無苞苴之嫌。步朝堂無擇言之闕。天性疾惡。公方不曲。故論者說清高以種為上。序直士以為首。春秋之義。選人所長。棄其所短。錄其小善。除其大過。種所坐。以盜賊公負。筋力未就。罪致徵徙。非有大惡。昔虞舜事親。大杖則走。故種逃亡。苟全性命。冀有朱家之路。以顯季布之會。願陛下無遣須臾之恩。令種有持忠入地之眼。（後漢第五種傳。） \\n 臧洪 \\n 洪字子源。旻子。舉孝廉為郎。選補即丘長。靈帝末棄官。太守張超以為功曹。起兵討董卓。眾散。袁紹使領青州。徙為東郡太守。以請救張超不許與紹絕。被圍歷年。城陷見殺。 \\n 酸棗盟辭 \\n 漢室不幸。皇綱失統。賊臣董卓。乘釁縱害。禍加至尊。毒流百姓。大懼淪喪社稷。剪覆四海。兗州刺史岱、豫州刺史　、陳留太守邈、東郡太守瑁、廣陵太守超等。糾合義兵。並赴國難。凡我同盟。齊心一力。以致臣節。隕首喪元。必無二志。有渝此盟。俾墜其命。無克遺育。皇天后土。祖宗明靈。實皆鋻之。（後漢臧洪傳。袁宏後漢紀二十四。魏志臧洪傳。） \\n 答陳琳書 \\n 隔闊相思。發于寤寐。幸相去步武之聞耳。而以趣舍異規。不得相見。其為愴恨。可為心哉。前以不遺。比辱雅貺。述敘禍福。公私切至。所以不即奉答者。既學薄才鈍。不足塞詰。亦以吾子。攜負側室。息肩主人。家在東詶。僕為仇敵。以是事人。雖披中情。墮肝膽。猶身疏有罪。言甘見怪。方首尾不救。何能恤人。且以子之才。窮該典籍。豈將闇于大道。不達余趣哉。然猶復云云者。僕以是知足下之言。信不由衷。將以救禍也。必欲算計長短。辯諮是非。是非之論。言滿天下。陳之更不明。不言無所損。又言傷告絕之義。非吾所忍行也。是以損棄紙筆。一無所荅。亦冀遙忖其心。知其計定。不復渝變 \\n 臧旻　二 \\n 也。重獲來命。援引古今。紛紜六紙。雖欲不言。焉得已哉。僕小人也。本乏志用。中因行役。特蒙傾蓋。恩深分厚。遂竊大州。寍樂今日自還接刃乎。每登城勒兵。觀主人之旗鼓。瞻望帳幄。感故友之周旋。撫弦搦矢。不覺流涕之覆面也。何者。自以輔佐主人。無以為悔。主人相接。過絕等倫。當受任之初。自謂究竟大事。埽清寇逆。共尊王室。豈悟天子不悅。本州見侵。郡將遘牖里之　。陳留克創兵之謀。請師見拒。辭行被拘。使洪故君。遂至淪滅。區區微節。無所獲申。謀計棲遲。喪忠孝之名。杖策攜背。虧交友之分。揆此二者。與其不得已喪忠孝之名。與虧交友之道。輕重殊塗。親疏異畫。故便忍悲揮戈。收淚告絕。若使主人少垂古人孝恕之情。來者側席。去者克已。不汲汲于離友。信刑戮以自輔。則僕抗季札之志。不為今日之戰矣。何以效之。昔張景明親豋壇喢血。奉辭奔走。卒使韓牧讓印。主人得地。然後但以拜章朝主賜爵獲傳之故。旋時之閒。不蒙觀過之貸。而受夷滅之禍。呂奉先討卓來奔。請兵不獲。告去何罪。復見所刺。濱于死亡。劉子璜奉踰時。辭不獲命畏威懷親。以詐求歸。可謂有志忠孝。無損霸道者也。然輒僵斃麾下。不蒙虧除。僕雖不敏。又素不能。原始見終。睹微知著。竊度主人之心。豈謂三子宜死。罰當刑中哉。實且欲一統山東。增兵討讎。懼戰士狐疑。無以沮勸。故抑廢王命。以崇承制。鋻戒前人。困窮死戰。僕雖下愚。亦嘗聞君子之言矣。此實非吾心也。乃主人招焉。凡吾所以背棄國民。用命此城者。正以君子之違。不適敵國故也。是以獲罪主人。見攻踰時。而足下更引此義。以為吾規。無乃辭同趨異。非吾子所為休戚者哉。吾聞之也。義不背親。忠不遺君。故東宗本州。以為親援。中扶郡將。以安社稷。一舉二得。以徼忠孝。何以為非。而足下欲使吾輕本破家。均君主人主人之于我也。年為吾兄。分為篤友。道乖告去。以 \\n 臧旻　三 \\n 安君親可謂順矣。若子之言。則包胥宜致命于伍員。不當號哭于秦庭矣。苟區區于攘患。不知言乖乎道理矣。足下或者見城圍不解。救兵未至。感婚姻之義。推平生之好。以為屈節而苟生。勝守義而傾覆也。昔晏嬰不降志于白刃。南史不曲筆以求生。故身著圖象。（袁宏紀作篆。）名垂後世。況僕據金城之固。驅士民之力。散三年之蓄。以為一年之資。匡困補乏以悅天下。何圖築室反耕哉。但懼秋風揚塵。伯珪馬首南向。張楊飛燕。膂力作歎。北鄙將告倒懸之急。股肱奏乞歸之記耳。主人當鋻我曹輩。反旌退師。治兵鄴垣。何宜久辱盛怒。暴威于吾城之下哉。足下譏吾恃黑山以為救。獨不念黃巾之合從邪。加飛燕之屬。悉以受王命矣。昔高祖取彭越于鉅野。光武創基兆于綠林。卒能龍飛受命。中興帝業。苟可輔主興化。夫嫌哉。況僕親奉璽書。與之從事。行矣孔璋。足下徼利于境外。臧洪授命于君親。吾子託身于盟主。臧洪策名于長安。子謂余身死而名滅。僕亦笑子生死而無聞焉。悲哉。本同而末離。努力努力。夫復何言。（魏志臧洪傳。又後漢臧洪傳哉此少四百四十餘字。共多出者亦四十餘字。今合錄之。又略見袁宏後漢紀二十八。） \\n 寇榮 \\n 榮。上谷昌平人。雍奴侯恂曾孫。桓帝時為侍中。延熹中坐罪亡命誅。 \\n 上書陳情 \\n 臣聞天地之于萬物也好生。帝王之于萬人也慈愛。陛下統天理物。為萬國覆。作人父母。先慈愛。後威武。先寬容。後刑辟。自生齒以上。咸蒙德澤。而臣兄弟獨以無辜。為專權之臣所見批抵。青蠅之人所共搆會。以臣婚姻王室。謂臣將撫其背。奪其位。退其身。受其勢。于是遂作飛章。以被于臣。欲使墜萬仞之阬。踐必死之地。今陛下忽慈母之仁。發投杼之怒。尚書背繩墨。案空劾。不復質确其過。寘于嚴棘之下。便奏正臣罪。司隸校尉馮羨佞邪承旨。廢 \\n 寇榮　四 \\n 于王命驅臣等。不得旋踵。臣奔走還郡。沒齒無怨。臣誠恐卒為豺狼橫見噬食。故冒死欲詣闕。披肝膽。布腹心。刺史張敬。好為諂諛。張設機網。復令陛下興雷電之怒。司隸校尉應奉、河南尹何豹、洛陽令袁騰。並驅爭先。若赴仞敵。罰及死沒。髡剔墳墓。但未掘壙出尸。剖棺露胔耳。昔文王葬枯骨。公劉敦行葦。世稱其仁。今殘酷容媚之吏。無折中處平之心。不顧無辜之害。而興虛誣之誹。欲使嚴朝必加濫罰。是以不敢觸突天威。而自竄山林。以俟陛下發神聖之聽。啟獨睹之明。拒讒慝之謗。絕邪巧之言。救可濟之人。援投溺之命。不意滯怒不為春夏息。淹恚不為順時怠。遂馳使郵驛。布告遠近。嚴文剋剝。痛于霜雪。張羅海內。設罝萬里。逐臣者窮人跡。追臣者極車軌。雖楚購伍員。漢求季布。無以過也。臣遇罰以來。三赦再贖。無驗之罪。足以蠲除。而陛下疾臣愈深。有司咎臣甫力。止則見埽滅。行則為亡虜。苟生則為窮人。極死則為冤鬼。天廣而無以自覆。地厚而無以自載。蹈陸土而有沈淪之憂。遠巖牆而有鎮壓之患。精誠足以感于陛下。而哲王未肯悟。如臣犯元惡大　。足以陳于原野。備刀鋸。陛下當班布臣之所坐。以解眾論之疑。臣思入國門。坐于胏石之上。使三槐九棘。平臣之罪。而閶闔九重。陷井步設。趾觸罘罝。動行絓羅網。無緣至萬乘之前。永無見信之期矣。國君不可讎匹夫。讎之則一國盡懼。臣奔走以來。三離寒暑。陰陽易位。當煖反寒。春常淒風。夏降霜雹。又連年大風。折拔樹木。風為號令。春夏布德。議獄緩死之時。願陛下思帝堯五教在寬之德。企成湯避遠讒夫之誡。以寍風早。以弭災兵。臣聞勇者不逃死。智者不重困。固不為明朝惜垂盡之命。願赴湘沅之波。從屈原之悲。沈江湖之滀。弔子胥之哀。臣功臣苗緒。生長王國。懼獨含恨。以葬江魚之腹。無以自別于世。不勝孤死首丘之情。營魂識路之懷。犯冒王怒。觸突帝禁。伏于兩觀。陳訴毒痛。然後豋金鑊。入沸湯。爢爛于熾爨之下。九死未悔。悲夫久 \\n 寇榮　張儉　五 \\n 生。亦復何聊。蓋忠臣殺身以解君恕。才子殞命以寍親怨。故大舜不避塗廩浚井之難。申生不辭姬氏讒邪之謗。臣敢忘斯議。不自斃以解明朝之忿哉。乞以身塞重責。願陛下　兄弟死命。使臣一門頗有遺類。以崇陛下寬饒之惠。先死陳情。臨章涕泣。泣血漣如。（後漢寇恂附傳。又見袁宏後漢紀二十一。有刪節。） \\n 張儉 \\n 儉字元節。山陳高平人。舉茂才不就。延熹末為東部督郵。建寍中以黨禍亡命。至中平初。黨事解。大將軍三公並辟。又舉敦樸。特徵拜少府。皆不就。建安初徵為衛尉。卒官。年八十四。 \\n 舉奏中常侍侯覽罪釁 \\n 覽貪侈奢縱。前後請奪人宅三百八十一所。田百一十八頃。起立第宅十有六區。皆有高樓池苑。堂閣相望。飾以綺畫丹漆之屬。帛度重深。僭類宮省。又豫作壽冢。石槨雙闕。高廡百尺。破人居室。發掘墳墓。虜奪良人妻。略婦子。及罪釁。請誅之。（後漢書宦者侯覽傳。　案。篇末二語。蓋范史約文。今并錄之。梅鼎祚文紀不取范史。別載張璠漢紀云。儉為東韶督郵覽家防東。儉劾覽云。中常侍侯覽。起第十六區。皆高樓四角。連閣洞門綺井蓮花。壁柱絲畫。魚肉臺苑。擬諸宮闕。） \\n 又奏 \\n 覽母生時。交通賓客。干亂郡國。（後漢書同上。） \\n 郭泰 \\n 泰字林宗。太原介休人。累辟公府。皆不就。 \\n 荅友勸仕進者 \\n 吾晝察人事。夜看乾象。天之所廢。不可支也。方今運在明夷之艾值勿用之位。蓋盤桓潛居之時。非在天利見會也。雖在原陸。猶恐滄海橫流。吾其魚也。況可冒衡風而乘奔波乎。未若巖岫頤神。娛心彭老。優哉游哉。聊以卒歲。（抱樸子正郭篇。又袁宏後漢紀二十三與此略同。又後漢郭泰傳有首四語。） \\n 郭泰　徐稚　六 \\n 與陳留盛仲明書 \\n 足下諸人。為時棟梁。（文選袁宏三國名臣贊注。） \\n 蘇不辜方伍員論 \\n 子胥雖云逃命。而見用強吳。憑闔廬之威。因輕悍之眾。雲怨舊郢。曾不終朝。而便鞭墓戮屍。以舒其憤。意無手刃後主之騺。豈如蘇子。單特子立。糜因靡資。強讎豪援。據位九卿。城闕天阻。宮府幽絕。埃塵所不能過。霧露所不能沾。不辜毀身憔慮。出于百死。冒觸嚴禁。陷族禍門。雖不獲逞。為報已深。況復分體斷首。以毒生者。使暠懹忿結。不得其命。猶假手神靈。以斃之也。力唯匹夫。功隆千乘。比之于員。不以優乎。（後漢蘇章傳。） \\n 徐稚 \\n 稚字孺子。豫章南昌人。 \\n 與郭林宗書 \\n 大木將顛。非一繩所維。何為棲棲。不違寍處。（後漢紀。） \\n 戴良 \\n 良字叔鸞。一云字文讓。汝南慎陽人。舉孝廉。再辟司空府。俱不就。（案。吳志士變傳。黃武五年孫權分交阯已南為交州。戴良為刺史。蓋即此。） \\n 失父零丁 \\n 敬白諸君行路者。敢告重罪自為社。積惡致災天困我。今月七日失阿奓。念此酷。毒可痛傷。當以重幣用相償。請為諸君說事狀。我父向山區體與眾異。脊背傴僂捲如胾。脣吻參差不相值。此其庶形何能備。請復重陳其面目。鴟頭鵠頸獦狗啄。眼淚鼻涕相追逐。吻中含納無齒牙。食不能嚼左右蹉。似西域□駱駝。請復重陳其形骸。為人雖長甚細材。面目芒蒼如死灰。眼眶白[白當作臼]陷如羹桮。（御覽五百九十八。） \\n 戴良　范冉　七 \\n 范冉 \\n 冉或作丹。字史雲。陳留外黃人。桓帝時除萊蕪長。遭母喪不到官。後辟太尉府。議者欲以為侍御史。逃去。遭黨錮十餘年。後辟三府。應司空命。自劾退。又辟太尉府。以疾不行。中平二年卒。年七十四。 \\n 遺令敕子 \\n 吾生于昏闇之世。值乎淫侈之俗。生不得匡世濟時。死何忍自同于世。氣絕便斂。斂以時眼。衣足蔽形。棺足周身。斂畢便穿。穿畢便埋。其明堂之奠。干飯寒水飲食之物。勿有所下。墳封高下。令足自隱。知我心者。李子堅王子炳也。今皆不在。制之在爾。勿令鄉人宗親有所加也。（後漢書范冉傳。） \\n 楊喬 \\n 喬字聖達。會稽烏傷人。桓帝時為尚書。數上書陳政事。詔妻以公主。固辭不聽。遂閉口不食。七日而死。 \\n 上書薦孟嘗 \\n 臣前後七表。言故合浦太守孟嘗。而身輕言微。終不蒙察。區區破心。徒然而已。嘗安仁弘義。耽樂道德。清行出俗。能斡絕群。前更守宰。移風改政。去珠復還。饑民蒙活。且南海多珍。財科易積。掌握之內。價盈兼金。而嘗單身謝病。躬耤壟次。慝景藏采。不揚華藻。實羽翮之美用。非徙腹背之毛也。而沈淪草莽。好爵莫及。廊廟之寶。棄于溝渠。且年歲有訖。桑榆行盡。而忠貞之節。永謝聖時。臣誠傷心。私用流涕。夫物以遠至為珍。士以稀見為貴。槃木朽株。為萬乘用者。左右為之容耳。王者取士。宜拔眾之所貴。臣以斗筲之姿。趨日月之側。思立微節。不敢苟私鄉曲。竊感禽息。忘身進賢。（後漢孟嘗傳。） \\n 上諫 \\n 臣聞之。曾子扣舷易水。魚聞入淵。鳥驚參天。（□□□□引會稽典錄。） \\n 楊喬　陽球　八 \\n 陽球 \\n 球字方正。漁陽泉州人。桓帝時舉孝廉。補尚書侍郎。出為高唐令。建寍初辟司徒劉寵府。舉高第。拜九江太守。遷平原相。熹平末徵為議郎。光和中歷將作大匠尚書令。遷司隸校尉。徙衛尉。為中官曹節所誣。下獄誅。 \\n 奏罷鴻都文學 \\n 伏承有詔。敕中尚方為鴻都文學樂松江覽等三十二人圖象立贊。以勸學者。臣聞傳曰。君舉必書。書而不法。後嗣何觀。案松賢等。皆出于微蔑。斗筲小人。依憑世戚。附託權豪。俛眉承睫。徼進明時。或獻賳一篇。或鳥篆盈簡。而位升郎中。形圖丹青。亦有筆不點牘。辭不辯心。假手請字。妖偽百品。莫不被蒙殊恩。蟬蛻滓濁。是以有識掩口。天下嗟歎。臣聞圖象之設。以昭勸戒。欲令人君。動鋻得失。未聞豎子小人。詐作文頌。而可妄竊天官。垂象圖素者也。今太學東觀。足以宣明聖化。願罷鴻都之選。以消天下之謗。（後漢陽球傳。） \\n 奏劾王甫段熲 \\n 中常侍冠軍將軍王甫。奉職多邪。奸以事上。其所彈糾。皆由睚眥。勃海之誅。宋后之廢。甫之罪也。太尉段熲。以征伐微功。位極人臣。不能竭忠報國。而諂佞幸。宜並誅戮。以示海內。（袁宏後漢靈帝紀中。光和二年。） \\n 遷平原相教 \\n 相前蒞高唐。志埽姦鄙。遂為貴郡。所見枉舉。昔桓公釋管仲射銘之讎。高祖赦季布逃亡之罪。雖以不德。敢忘前義。況君臣分定。而可懷宿背哉。今一蠲往愆。期諸來效。若受教之後。而不改姦狀者。不得復有所容矣。（後漢陽球傳。） \\n 敕中都官從事 \\n 且先去大猾。當次案豪右。（後漢陽球傳。） \\n 陽球　何休　九 \\n 何休 \\n 休字邵公。任城樊人。桓帝時拜郎中。辭病去。太傅陳蕃辟參政事。蕃敗坐廢。後辟司徒俯。拜議郎。遷諫議大夫。有春秋公羊解詁十一卷。公羊謚例一卷。公羊條例一卷。春秋漢議十三卷。左氏膏盲目十卷。公羊墨守十四卷。穀梁廢疾二卷。 \\n 春秋公羊經傳解詁序 \\n 昔者孔子有云。吾志在春秋。行在孝經。此二學者。聖人之極致。治世之要務也。傳春秋者非一。本據亂而作。其中多非常異義可怪之論。說者疑惑。至有倍經任意。反傳違戾者。其勢惟問。不得不廣。是以講誦師言。至于百萬。猶有不解。時加釀嘲辭。援引他經。失其句讀。以無為有。甚可閔笑者。不可勝記也。是以治古學貴文章者。謂之俗儒。至使賈逵緣隙奮筆。以為公羊可奪。左氏可興。恨先師過聽不決。多隨二創。此世之餘事。斯豈非守文持論敗績失據之過哉。余竊悲之久矣。往者略依胡毋生條便。多得其正。故遂隱括。使就繩墨焉。（唐石經本。） \\n 朱 \\n 字公偉。會稽上虞人。桓帝時仕郡。後為主簿。熹平中舉孝廉。再遷除蘭陵令。光和初拜交阯刺史。封都亭侯。徵為諫議大夫。中平初拜右郎將。進封西鄉侯。遷鎮賊中郎將。拜右車騎將軍。還為光祿大夫。更封錢唐侯。加位特進。母喪去官。起為將作大匠。轉少府太僕。出為河內太守。復拜光祿大夫。轉屯騎。尋拜城門校尉河南尹。獻帝西遷。為洛陽留守。棄官東屯中牟。徵為太僕。代周忠為太尉。錄尚書事。興平初免。尋拜大司農。奉詔和郭氾。留不遣。發病卒。 \\n 奏上靈懷皇后尊號 \\n 春秋上義。母以子貴。宜改葬皇妣。追上尊號。如穆宗薛宗故事。（袁宏後漢紀二十七。興平元年二月。太尉朱　、司徒　于嘉、司空張喜奏。） \\n 朱王允　十 \\n 王允 \\n 允字子師。太原祁人。桓帝時為郡吏。後為州別駕從事。三府並辟。以司徒高第為侍御史。中平初拜豫州刺史。為宦官所誣。再徵下獄。事得釋。變姓名亡命。少帝時。大將軍何進請為從事中郎。轉河南尹。獻帝初拜太僕。再遷守尚書令。代楊彪為司徒。封溫侯。初平三年為李傕等所殺。 \\n 奏行六隱事 \\n 太史王立說孝經六隱事。令朝廷行之。消卻災邪。有益聖躬。（袁宏後漢紀二十六。） \\n 復奏 \\n 立學深厚。此聖人祕奧。行之無損。（同上。） \\n 董卓 \\n 卓字仲穎。隴西臨洮人。為州兵馬掾。桓帝末補羽林郎。拜郎中。遷西域戊已校尉。坐事免。後為并州刺史河東太守。中平初拜東中郎將。以軍敗抵罪。起為中郎將。拜破虜將軍。進前將軍。徵為少府。又拜并州牧。皆不就。少帝即位。何進謀誅宦官。召入朝。遂行廢立事。獻帝即位。遷太尉。領前將軍。封郿侯。進位相國。拜太師。初平三年伏誅。 \\n 被微少府上書拒命（中平六年） \\n 涼州擾亂。鯨鯢未減。此臣奮發效命之秋。吏士踴躍。戀恩念報。各遮臣事車。辭聲懇惻。未得即路也。輒且行前將軍事。盡心慰卹。效力行陣。（魏志董卓傳注引靈帝紀。） \\n 斨將湟中義從及秦胡兵皆詣臣曰。牢直不畢。廩賜斷絕。妻子飢凍。牽挽臣車。使不得行。羌胡敝腸狗態。臣不能禁止。輒將順安慰。增異復上。（後漢董卓傳。） \\n 被璽書拜并州牧復上書拒命 \\n 臣既無老謀。又無壯士。天恩誤加。掌戎十年。士卒大小。相狎彌久。戀臣畜養之恩。樂為國家奮一旦之命。乞將之北州。效力邊陲。（後漢董卓傳。又魏志董卓傳引靈帝紀。） \\n 董卓　十一 \\n 到澠池上書請收張讓等（典略作表。） \\n 臣伏惟天下所以有逆不止者。各由黃門常侍張讓等。侮（一作慆。）慢天常。操擅（一作擅操。）王命。（後漢董卓傳魏志董卓傳作中常侍張讓等竊幸承寵。濁亂海內。袁宏紀濁作汨。）父子兄弟。並據州郡。一書出門。便獲千金。京畿諸郡數百萬膏腴美田。皆屬讓等。至使怨（一作變。）氣上蒸。妖賊蜂起。臣前奉詔討于扶羅。將士飢乏。不肯渡河。皆言論欲詣京師。先誅閹豎。以除民害。從臺閣求乞資直。臣隨尉慰。撫以至新安。臣聞揚湯止沸。不如滅火去薪。潰癰雖痛。勝如養肉。（後漢董卓傳作勝于內食。）及溺呼船。悔之無及。（自篇首至此並典略。）昔趙鞅興晉陽之甲。以逐君側之恰。今臣輒鳴鐘鼓如洛陽。請收讓等。以清姦穢。（魏志董卓傳注。後漢董卓傳注。並此典略。又見後漢董卓傳。魏志董卓傳。馭略見袁宏後漢紀二十五。） \\n 署教 \\n 司徒掾士。壹不得除用。（吳志士變傳注引吳書。） \\n 策廢少帝（案。後漢董卓傳。遂脅太后策廢少帝。蓋卓喬董太后策也。） \\n 孝靈皇帝不究高宗眉壽之詐。早棄臣子。皇帝承紹。海內側望。而帝天姿輕佻。威儀不恪。在喪慢惰。衰如故焉。凶德既彰。淫穢發聞。損辱神器。忝污宗廟。皇太后教無母儀。統政荒亂。永樂在后暴崩。眾論惑焉。三綱之道。天地之紀。而乃有闕。罪之大者。陳留王協。聖德偉茂。規矩邈然。豐下兌上。有堯圖之表。居喪哀戚。言不及邪。岐嶷之性。有周成之懿。休聲美稱。天下所聞。宜承洪業。為萬世統。可以承宗廟。廢皇帝為弘農王。皇太后還政。（魏志董卓傳注引獻帝起居注。又後漢董卓傳載此策云。皇帝在喪。無人子之心。威儀不類人君。今廢為弘農王。又議。太后　迫永樂太后至令憂死。逆婦姑之禮。無孝順之節。遷于永安宮。　案。此蓋卓矯董太后策也。范書袁紀並稱卓逼何太后為廢帝策。） \\n  \\n 　 \\n  \\n   \\n  "}
{"章节": "全後漢文卷六十九", "正文": "　 \\n 全後漢文卷六十九 \\n 　 \\n  \\n 烏程嚴可均校輯 \\n 蔡邕一 \\n 邕字伯喈。陳留圉人。建寍三年辟司徒橋玄府。出補河平長。召拜郎中。校書東觀。遷議郎。光和初坐忤宦官徙五原。遇赦。慮卒不免。亡命江海。積十二年。董卓為司空。徵暑祭酒。舉高第。補侍御史。轉侍書御史。遷尚書。拜巴郡太守。未行。留為侍中。初平元年拜左中郎將。封高陽鄉侯。三年卓誅。坐下獄死。有月令章句十二卷。獨斷二卷。勸學一卷。集二十卷。 \\n 霖雨賦 \\n 夫何季秋之淫雨兮。既彌日而成霖。瞻玄雲之晻晻兮。聽長霤之淋淋。中宵夜而歎息。起飾帶而撫琴。（蓺文類聚二。　案。此賦類聚編于魏曹植愁霖賦後。題為又愁霖賦。張溥等因收入子建集。今攷文選張協雜詩注引蔡邕霖雨賦云。瞻玄雲之晻晻。聽長雨之霖霖。曹植美女篇注引蔡邕霖雨賦云。中宵夜而歎息。知此賦在蔡集中。） \\n 蔡邕　一 \\n 漢津賦 \\n 夫何大川之浩浩兮。洪流淼以玄清。配名位乎天漢兮。披厚土而載形。發源自乎嶓冢兮。引瀁澧而東征。納湯谷之所吐兮。兼漢沔之殊名。總軑澮之群液兮。演西土之陰精。迥萬山以左迴兮。旋襄陽而南縈。切大別之東山兮。與江湘乎通靈。嘉清源之體勢。澹澶湲以安流。鱗甲育其萬類兮。蛟螭集以嬉遊。明珠胎于靈蚌兮。夜光潛乎玄洲。維神寶其充盈兮。豈魚龜之足收。于是游目騁觀。南援三洲。北集京都。上控隴坻。下接江湖。導財運貨。懋遷有無。既乃風猋蕭瑟。勃焉並興。陽侯沛以奔騖。洪濤涌以沸騰。願乘流以上下。窮滄浪乎三筮。覤朝宗之形兆。瞰洞庭之交會。（蓺文類聚八。初學記七。古文苑。） \\n 述行賦（水經濟水注。文選陸機前緩聲歌注引此。題並作述征賦。而魏都賦、雪賦、舞鶴賦注引與本集同） \\n 延熹二年。秋霖雨逾月。是時梁冀新誅。而徐璜左悺等五侯擅貴于其處。又起顯陽苑于城西。人徒凍餓。不得其命者甚眾。白馬令李雪以直言死。鴻臚陳君以救雲抵罪。璜以余能鼓琴。白朝廷。敕陳留太守發遣余。到偃師。病不前。得歸。心憤此事。遂託所過。述而成賦。 \\n 余有行于京洛兮。遘淫雨之經時。塗迍邅其蹇連兮。潦汙滯而為災。　馬蹯而不進兮。心鬱悒而憤思。聊弘慮以存古兮。宣幽情而屬詞。夕宿余于大梁兮。誚無忌之稱神。哀晉鄙之無辜兮。忿朱亥之篡軍。歷中牟之舊城兮。憎佛肸之不臣。問甯越之裔冑兮。藐髣佛而無聞。經圃田而瞰北境兮。悟衛康之封疆。迄管邑而增感歎兮。慍叔氏之啟商。過漢祖之所隘兮。弔紀信于滎陽。降虎牢之曲陰兮。路丘墟以盤縈。勤諸侯之遠戍兮。侈申子之美城。稔濤塗之恢惡兮。陷夫人以大名。豋長坡以淩高兮。陟蔥山之嶢陘。建撫體而立洪高兮。經萬世而不傾。迴峭峻以降阻兮。小阜寥其異形。岡岑紆以連屬兮。谿谷敻其沓 \\n 蔡邕　二 \\n 冥。迫嵯峨以乖邪兮。廓巖壑以崢嶸。攢棫樸而雜橑枯兮。被浣濯而羅生。布　菼與臺菌兮。緣層崖而結莖。行遊目以南望兮。覽太室之威靈。顧大河于北垠兮。敢洛汭之始并。追劉定之攸儀兮。美伯禹之所營。悼太康之失位兮。愍五子之歌聲。尋修軌以增舉兮。邈悠悠之未央。山風汨以飆涌兮。氣懆懆而厲涼。雲鬱術而四塞兮。雨濛濛而漸唐。僕夫疲而劬瘁兮。我馬虺頹以玄黃。格莽丘而稅駕兮。陰曀曀而不陽。哀衰周之多故兮。眺瀕隈而增感。忿子帶之淫逆兮。唁襄王于壇坎。悲寵嬖之為梗兮。心惻愴而懷慘。乘舫舟而泝湍流兮。浮清波以橫厲。想宓妃之靈光兮。神幽隱以潛翳。實能耳之泉液兮。總伊瀍與澗瀨。通渠源于京城兮。引職貢乎荒裔。操吳榜其萬艘兮。充王府而納最。濟西溪而容與兮。息鞏都而後逝。愍簡公之失師兮。疾子朝之為害。玄雲黯以凝結兮。集零雨之溱溱。路阻敗而無軌兮。塗　溺而難遵。率陵阿以豋降兮。赴偃師而釋勤。壯田橫之奉首兮。義二士之夾墳。（本作俠墳。從蓺文類二十七引改）佇淹留以候霽兮。感憂心之殷殷。并日夜而遙思兮。宵不寐以恆晨。候風雲之體勢兮。天牢湍而無文。彌信宿而後闋兮。思逶迤以東運。見陽光之顥顥兮。懷少弭而有欣。命僕夫其就駕兮。吾將往乎京邑。皇家赫而天居兮。萬方徂而星集。（本作並集從文選前緩聲歌注引改。）貴寵扇以彌熾兮。僉守利而不戢。前車覆而未遠兮。後乘驅而競及。窮變巧于臺榭兮。民露處而寢溼。消嘉穀于禽獸兮。下糠　而無粒。弘寬裕于便辟兮。糾忠諫其駸急。懷伊呂而黜逐兮。道無因而獲入。唐虞眇其既遠兮。常俗生于積習。周道鞠為茂草兮。哀正路之日澀。觀風化之得失兮。猶紛挐其多違。無亮采以匡世兮。亦何為乎此畿。甘衡門以寍神兮。詠都人而思歸。爰結蹝而迴軌兮。復邦族以自綏。亂曰。跋涉遐路。艱以阻兮。終其永懷。窘陰雨兮。歷觀群都。尋前緒兮。考之舊聞。厥事舉兮。登高斯賦。義有取兮。則善戒惡。豈云苟兮。翩翩獨征。無儔與兮。言旋復我心胥兮。（古文苑。又略見蓺文類聚二十七。） \\n 蔡邕　三 \\n 玄表賦 \\n 庶小善之有益。（文選謝脁拜中書記。室辭隨王牋注。） \\n 協和婚賦 \\n 惟情性之至好。歡莫備乎夫婦。受精靈于造化。固神明之所使。事深微以元妙。實人倫之端始。考遂初之原本。覽陰陽之綱紀。乾坤和其剛柔。艮兌感其脢腓。葛覃恐其失時。標梅求其庶事[事當作士]。惟休和之盛代。男婦得乎年齒。婚姻協而莫違。播欣欣之繁祉。良辰既至。婚禮以舉。二族崇飾。威儀有序。嘉賓僚黨。祈祈雲聚。車服照路。驂騑如舞。既臻門屏。結軌下車。阿傅御豎。雁行蹉跎。麗女盛飾。曄如春華。（初學記十四。古文苑。） \\n 其在近也。若神龍采鱗冀將舉。其既遠也。若披雲緣漢見嬂女。立若碧山亭亭豎。動若翡翠奮其羽。眾色燎照。視之無主。而若明月。輝似朝日。色若蓮葩。肌如凝蜜。（蓺文類聚十七。御覽三百八十一。） \\n 長枕橫施。大被竟床。莞蒻和軟。茵褥調良。（北堂書鈔一百三十四。） \\n 粉黛　落。髮亂釵脫。（書鈔一百三十五。） \\n 檢逸賦（按陶潛閑情賦序云。蔡邕作靜情賦。檢逸辭而宗澹泊。則此舊題作靜情賦。） \\n 夫何姝妖之媛女。顏煒燁而含榮。普天壤其無儷。曠千載而特生。余心悅于淑麗。愛獨結而未并。情罔象而無主。意徙倚而左傾。晝騁情以舒愛。夜託夢以交靈。（蓺文類聚十八。） \\n 思在口而為穔鳴。哀聲獨不敢聆。（北堂書鈔一百十。） \\n 青衣賦 \\n 金生沙礫。珠出蚌泥。歎茲窈窕。產于卑微。盼倩淑麗。皓齒蛾眉。玄髮光潤。領如螬蠐。修長冉冉。碩人其碩。綺繡丹裳。躡蹈絲扉。盤跚蹴蹀。坐起昂低。和暢善笑。動揚朱脣。都冶武媚。卓鑠多姿。精彗小心。趨事如飛。中 \\n 蔡邕　四 \\n 饋裁割。莫能雙追。關睢之潔。不陷邪非。察其所履。世之鮮希。宜作夫人。為眾女師。伊何爾命。在此賤微。代無樊姬。楚莊晉妃。感昔鄭季。平陽是私。故因楊國。歷爾故畿。雖得嬿婉。舒寫情懷。寒雲翩翩。充庭盈階。兼裳累鎮。展轉倒穨。昒盺將曙。雞鳴相摧[摧當作催]。飭駕趣嚴。將舍爾乖。矇冒矇冒。思不可排。停停溝側。噭噭青衣。我思遠逝。爾思來追。明月昭昭。當我戶扉。條風狎獵。吹予床帷。河上逍遙。徙倚庭階。南瞻井柳。仰察斗機。非彼牛女。隔于河維。思爾念爾。惄焉且飢。（蓺文類聚三十五。初學記十九。） \\n 短人賦 \\n 侏儒短人。僬僥之後。出自外域。戎狄別種。去俗歸義。慕化企踵。遂在中國。形貌有部。名之佚儒。生則象父。唯有晏子。在齊辨勇。匡景拒崔。加刃不恐。其餘尪之ㄠ。劣厥僂窶。　嘖怒語。與人相拒。矇眛嗜酒。喜索罰舉。醉則揚聲。罵詈恣口。眾人患忌。難與並侶。是以陳賦。引譬比偶。皆得形象。誠如所語。其詞曰。 \\n 雄荊雞兮騖鷿鵜。鶻鳩鶵兮鶉鷃　。冠戴勝兮啄木兒。觀短人兮形若斯。巴巔馬兮柙下駒。（本集脫此句。從初學記補。）蟄地蝗兮蘆即且。繭中蛹兮蠶里蝢。視箴人兮形若斯。木門閫兮梁上柱。弊鑿頭兮斷柯斧。鞞　鼓兮補履樸。脫椎枘兮禱薤杵。視短人兮形如許。（本集。初學記十九引兩條。） \\n 瞽師賦 \\n 夫何矇眛之瞽兮。心窮忽以鬱伊。目冥冥而無睹兮。嗟求煩以愁悲。撫長笛以攄憤兮。氣轟鍠而橫飛。詠新詩之（文選劉楨贈五官中郎將詩注作以。）悲歌兮。舒滯積而宣鬱。何此聲之悲痛兮。愴然淚以潛惻。類離　之孤鳴。似杞婦之哭泣。（北堂書鈔一百十七引兩條。初學記十六。御覽七百四十。） \\n 時牢落以失次。咢　蹇而陽絕。（文選文賦注。） \\n （案。文選潘岳寡婦賦注引蔡伯喈女賦曰。當三春之嘉月。將言歸于所天。此丁廙蔡伯喈女賦也。蓺文類聚三十有長篇。近或采此二語入蔡集。誤。） \\n 蔡邕　五 \\n 琴賦 \\n 爾乃言求茂木。周流四垂。觀彼椅桐。層山之陂。丹華煒燁。綠葉參差。甘露潤其末。涼風扇其枝。鸞鳳翔其巔。玄鶴巢其岐。攷之詩人。琴瑟是宜。爰制雅器。協之鍾律。通理治性。恬淡清溢。爾乃間關九絃。出入律呂。屈伸低昂。十指如雨。清聲發兮五音舉。韻宮商兮動徵羽。曲引興兮繁絃撫。然後哀聲既發。祕弄乃開。左手抑揚。右手徘徊。指掌反覆。抑案藏摧。于是繁絃既抑。雅韻復揚。仲尼思歸。鹿鳴三章。梁甫悲吟。周公越裳。青雀西飛。別鶴東翔。飲馬長城。楚曲明光。楚姬遺難。雞鳴高桑。走獸率舞。飛鳥下翔。感激絃歌。一低一昂。（蓺文類聚四十四。北堂書鈔一百九引九條。初學記十六。文選文賦注。又陸機擬古詩注引作琴頌。頌即賦字。寫誤。） \\n 一彈三欷。悽有餘哀。（書鈔一百九。） \\n 丹絃既張。八音既平。（文選江淹雜擬詩注。） \\n 苟斯樂之可貴。宣簫琴之足聽。（書鈔一百九。） \\n 于是歌人恍惚以失曲。舞者亂節而忘形。哀人塞耳以惆悵。轅馬蹀足以悲鳴。（書鈔一百九。） \\n （案。前明喬世寍注士賢等刻蔡中郎集。別收琴賦一篇。撿蓺文類聚四十四。初學記十六。乃傅毅作也。今刪。） \\n 筆賦 \\n 昔蒼頡創業。翰墨用作。書契興焉。夫制作上聖。立則憲者。莫隆乎筆。詳原其所由。究察其成功。鑠乎煥乎。弗可尚矣。（書鈔一百四。初學記二十一。）惟其翰之所生。于季冬之狡兔。性精亟以摽悍。體遄迅以騁步。削文竹以為管。加漆絲之纏束。形調后里以直端。梁玄墨以定色。書乾坤之陰陽。讚三皇之洪勳。敘五帝之休德。揚蕩蕩之典文。紀三王之功伐兮。表八百之肆勤。傳六經而輟[輟當作綴]百氏兮。建皇極而序开倫。綜人事于晻昧兮。贊幽冥于明神。象類多喻。靡施不協。上剛下柔。乾韓之正也。新故代謝。四時之次也。圓和正直。規矩之極也。玄首黃管。天地之色也。（蓺文類聚五十八。初學記二十一。） \\n 蔡邕　六 \\n 彈綦賦 \\n 榮華魡爍。萼不韡韡。于是列象棋。雕華麗。豐腹斂邊。中隱四企。輕利調博。易使騁馳。然後柢掣兵。棋夸驚。或風飄波動。若飛若浮。不遲不疾。如行如留。放一弊六。功無與儔。（蓺文類聚七十四。古文苑。） \\n 夫張局陳棋。取法武備。因嬉戲以肄業。託歡娛以講事。設茲文石。其夷如砥。采若錦繢。平若停水。肌理光澤。滑不可屢。乘色行巧。據險用智。（御覽七百五十五。） \\n 圓扇賦 \\n 裁帛制扇。陳象應矩。輕徹妙好。其輶如羽。動角揚微。清風逐暑。春夏用事。秋冬潛處。（北堂書鈔一百三十四。） \\n 傷故栗賦 \\n 人有折蔡氏祠前栗者。故作斯賦。 \\n 樹遐方之嘉木兮。于靈宇之前庭。通二門以征行兮。夾階除而列生。彌霜雪之不凋兮。當春夏而滋榮。因本心以誕節兮。挺青櫱之綠英。形猗猗以豔茂兮。似碧玉之清明。何根莖之豐美。將蕃熾以悠長。適禍賊之災人。嗟夭折目摧傷。（蓺文類聚八十七。初學記二十八。御覽九百六十四。） \\n 蟬賦 \\n 白露淒其夜降。秋風肅以晨興。聲嘶嗌以沮敗。體枯燥以冰凝。雖期運之固然。獨潛類乎太陰。要明年之中夏。復長鳴而揚音。（蓺文類聚十七。初學記宋本三十。） \\n 九惟文 \\n 八惟困乏。憂心殷殷。天之生我。星宿值貧。六極之　。獨遭斯勤。居處浮　。無以自存。冬日栗栗。上下同雲。無衣無褐。何以自溫。六月租暑。災赫來臻。無絺無綌。何以蔽身。無食不飽。永離懽欣。（蓺文類聚三十五。） \\n  \\n 　 \\n  \\n   \\n  "}
{"章节": "全後漢文卷七十", "正文": "　 \\n 全後漢文卷七十 \\n 　 \\n  \\n 烏程嚴可均校輯 \\n 蔡邕二 \\n 對詔問災異八事 \\n 光和元年七月十日。詔書尺一召光祿大夫楊賜、諫議大夫馬日磾、議郎張華、蔡邕、太史令單颺詣殿金商門。引入崇德殿。署門內南辟幃中為都座。漏未盡三刻。中常侍育陽侯曹節冠軍侯王甫。從東省出。就都東面。十門劉寵龐訓北面。楊公南面。以磾、華、邕、颺西面。受詔書各一通。尺一木板草書。兩常侍各諭旨。朝廷以災異憂懼。特旨密問政事所變改施行。務令分明。賜等稱臣再拜受詔書。起就坐。五人各一處。給財用筆硯為對。臣邕言。今月十日。詔召金商門。問臣邕災異之意。臣學識淺薄。心慮愚暗。不足以答聖問。綜眾變。征營怖悸。謹則狀上。臣頓首頓首。（本集。） \\n 蔡邕　一 \\n 詔問曰。五月二十九日。有黑氣墮溫明殿東庭中。黑如車蓋。騰起奮迅。身五色。有頭。體長十餘文。形狀似龍。占者以虹蜺對。虹蓍于天。而降施于庭。以臣所聞。則所謂天投蜺者也。不見足尾者。不得稱龍。易傳曰。虹之比無德。以色親也。潛潭巴曰。虹出。后妃陰脅王者。又曰。五色迭至。照于宮殿。有兵革之事。演孔圖曰。蜺者。斗之精也。失度投蜺見態。主惑于毀譽。合誠圖曰。天子外苦兵威。內奪臣無忠。則天投蜺。變不空生。占不空言。意者陛下樞機之內。衽席之上。獨有以色見進。陵尊踰制。以招變象。若群臣有所毀譽。聖意低回。未知孰是。兵戎未息。威權浸移。忠言不聞。則虹蜺所在生也。抑內寵任中正。決毀譽。分直邪。各得其所。嚴守衛。整武備。威權之機。不以假人。則其所救也。易傳曰。陽感天不旋曰。書曰。唯辟作威。唯辟作福。臣或為之。謂之凶害。是以明主尢務焉。（本集。續漢五行志五。又五行志五注補引兩條。又初學記二引漢名臣奏。又開元占經九十八引續漢書。） \\n 詔問曰。正月三日。有白衣入德陽殿門。辭稱梁伯夏教我上殿。與中黃門桓賢晤言相往來。不得入。遂亡去。不知姓名。臣聞凡人為怪。皆黃極道失。下或謀上。故其傳曰。皇之不極。是謂不建。則有下謀上之病。孝成綏和二年八月。男子王　。絳衣小冠。帶劍。入北司馬殿東門。上殿入室。解帷組佩之。招前殿署王業等曰。天帝命我居此。業收縛考問。　故公車卒。病狂。不自知入宮。乃下獄死。是時王莽為大司馬。遂為篡亂。亦卒誅。臣竊思之。與綏和時相似而有異。被服既不同。又來入雲龍門。而稱伯夏教入殿裏。與桓賢言。伯夏即故大將軍梁商。商子冀冀子不疑等皆以罪受戮。殘餘非天所祐。以往況今。將有狂狡之人。欲為王氏之禍。未至殿省而覺亡。不久伏誅。夫誠仰見上帝之厚德也。潛潭巴曰。有人走入宮。不知其名。大水為戒。天子驚。群陰太隆。群下並湊強盛也。建大中之道。舉賢良而寵祿之。則其救也。經曰。皇建其有極。斂時五福。用敷錫厥庶民。惟時厥庶民。于汝極。錫汝保極。（本集。續漢五行志五。） \\n 蔡邕　二 \\n 詔問曰。南宮侍中等聞雌雞化為雄。尾頭毛已似雄。頭尚未變。臣聞凡雞為怪。皆貌之失也。其傳曰。貌之不恭。是謂不肅。時則有雞禍。孝宣帝黃龍元年。未央宮輅軫中。雌雞化為雄。不鳴無距。是歲元帝初即位。將立妃王氏為后。至初元元年。丞相史家雌雞化為雄。冠距而鳴。是歲封后父禁為平陽侯。而女立為皇后。王氏之寵始盛。至哀帝晏駕。后攝政。王莽以后兄子為大司馬。由是為亂。昔武王伐紂曰牝雞司晨。惟家之索。易傳曰。婦人專政。國不靜。牝雞雄鳴。主不榮。夫牝雞但雄鳴。尚有索家不榮之名。況乃陰陽易體。名實變改。此誠大異。臣竊以意推之。頭為元首。人君之象也。今雞一身已變。未至于頭。而聖主知之。訪問其故。是將有其事而不遂成之象也。若應之不精。政無所改。頭冠或成。為患茲大。敬慎威儀。動作之容。斷取御改興政之原。則其救也。夫以匹夫顏氏之子。有過未嘗不知。知之未嘗復行。易曰。不遠復。無祇悔。元吉。（本集。又續漢五行志五一引兩條。又後漢蔡邕傳注引續漢志兩條。又後魏崔光傳。） \\n 詔問曰。踐阼以來。災眚屢見。頻歲日蝕地動。風雨不時。疫癘流行。勁風折樹。河洛盛溢。臣聞陽微則日蝕。陰勝則地震。思亂則風。貌失則雨。視闇則疫癘流行。簡宗廟則水不潤下。河流滿溢。明君臣。正上下。抑陰尊陽。脩五事于聖躬。致精慮于供御。則其救也。（本集。又續漢五行志注補。） \\n 詔問星辰錯謬。臣竊見熒惑變色。入太微西門。太白正晝而見。臣聞熒惑示變。人主當精明其德。則有休慶之色。又以非其月令尊宿。法當君臣出端謀。戒不臣。太白當晝而見。是陰陽爭明。強國弱。弱國強。皆有失政。又失道而見。是為嬴長。侯王不榮。熒惑主禮。太白主兵。謹禮事。治兵政。審察中外之言。申明門戶守禦之令。以杜漸防萌。則其救也。昔宋景公小國諸侯。三有德言。而熒惑為之退舍。（本集。） \\n 蔡邕　三 \\n 詔問曰。連年蝗蟲。至冬蛹。其咎安在。邕對曰。臣聞見符致蝗。以象其事。易傳曰。大作不時。天降災。厥咎蝗蟲來。河圖祕徵篇曰。帝貪。則政暴而吏酷。吏酷。則誅深必殺。主蝗蟲蝗蟲。貪苛之所致也。息不急之作。省賦斂之費。進清仁。黷頷虐。分損承安。屈鉤省別藏。以贍國用。則其救也。易曰。得臣無家。言有天下者。何私家之有。（本集。續漢五行志三。又注補。又後漢邕傳注引續漢志。又蓺文類聚一百。） \\n 詔問。南宮平城門內屋武庫屋及外東垣屋各損壞。（五行志作前後頓壞。）臣愚以為平城門正陽之門與宮連。郊祀法駕所從出。門之最尊者也。武庫禁兵所藏。東垣庫之外障。國家之本兵也。變此二處。異于瓦屋。易傳曰。小人在位。上下咸悖。厥妖城門內崩。潛潭巴曰。客瓦自隳。諸侯強淩主。易傳曰。昔一柱泥。故法棄。其咎宮室傾圮。此皆小人在顯位。諸侯強淩主之漸。臣意請率由舊章。黜小人以尊上整下。去暴悖之愆。以變柱泥棄法之咎。則其救也。洪範傳曰。六沴作見。若時共禦。帝用不羞。神則不怒。五福乃降。用彰于下。（本集。續漢五行志一。） \\n 又詔特問。比災變互生。未知厥咎。朝廷焦心。載懷恐懼。每訪群公卿士。庶聞忠言。皆各括囊迷固。莫肯建忠規闕。以邕博學深奧。退食在公。故特密問。宜披演所懷。（文選任彥昇天監三年策秀才文注引范書作宜披露得失。）指陳政要所先後。勿有依違顧忌。以經術分別。皁囊封上。勿漏所問。臣邕伏唯陛下聖德允明。深悼災咎。德間懇誠。　臣博學深奧。退食在公。特垂訪及。非臣螻蟻愚怯所能堪副。斯誠輸寫肝膽出命之秋。豈可以顧患避害。復使陛下不聞至戒哉。臣邕頓首死罪。伏思諸異各應。皆亡國之怪也。天于大漢。殷勤不已。赤帝之精。輔或未衰。故屢出妖變。以當責讓。欲令人君。因以感悟。則危可為安。凶可作吉。假使大運已移。豈有譴告哉。春秋魯定哀公之 \\n 蔡邕　四 \\n 時。周德已絕。故數十年無有日蝕。此為天所棄故也。至于今者。災眚之發。不于他所。遠則門垣。近在寺署。其為鑒戒。紛降目前。欲使陛下豁然大寤。可謂至切矣。幸陛下深問。臣敢不盡情以對。虹蜺墮。雌雞化。皆婦人奸政之致也。自即祚已來。中官無地逸竄。而乳母趙嬈。貴重赫赫。生則貲藏侔于天府。死則丘墓踰越園陵。兩子受封。兄弟典郡。過事既已。續以永樂門吏霍玉。依阻城社。大為奸邪。盜寵竊權。侮惑之罪。晚乃發露。雖房獨治畏慎疏。賤妄乃得姿意。事必積浸。然後成形。虹蜺集庭。雌雞變化。豈不謂是。今日道路。所言紛紛。復云有程大人者。（案。程璜用事宮中。所謂程大人也。見陳球傳。）察其風聲。將為國患。宜高其隄防。明設禁限。深惟趙霍。以為至戒。且侍御于百里之內而知外事。誠當窮治。何緣聞之。所以令安之也。又前詔書實核以玉氣勢為官者。踰時不學。司隸校尉岑初考彥時。裁取典計教者一人綴之如玉渚所戒成不朝可知而還移州。釋本問末。論者疑太尉張顥與交貫。為玉所進。暗昧已成。非外臣所能審處。如誠有之。近者不治。無以正遠。傾邪在官。當有所懲。光祿勳姓璋。所在尢名貪濁。九列之中。豈宜有此。牧守數十選代。既不盡由本朝。反有異輩。無以示四方。聖意勤勤。欲流清蕩濁。扶正黜邪。不得但以州郡無課而已。長水校尉趙　頓騎尉蓋升。並叨時幸。其實已足。其富已甚。當以見災之故。為陛下先臣早引退。以解易傳所載小人在位之咎。伏見廷尉郭禧。敦龐純厚。國之老成。光祿大夫橋玄。聰達方直。有山甫之姿。故太尉劉寵聞人襲。寵忠實守正。襲悃愊剛直。並宜為謀主。婁見訪問。夫宰相大臣。君之四體。優崇委重。任用責成。納其英慮。優游訪求。以盡其情。相待以禮。相引見論議。當因其言。居位十數年。當此之際。尚儉約。崇經藝。浮輕之人。不引在朝廷。淺短之書。不干于目。貴戚斂手。中外悚慄。莫敢犯禁。不獨得之于迫沒之三公也。春秋之義。以貴治賤。遠彰親。小加大。引在六逆。陛階增則堂高。輔位重則上尊。不宜復聽納小 \\n 蔡邕　五 \\n 吏。雕琢大臣也。取圖寫讚。厲以顛沛。群臣慘慘。憂懼自危。非典衡之道。夫憂樂不並。喜戚異方。畏災責躬。念當專一。精意以思變。則上方巧技之作。落都篇賦之文。宜且息心。以示憂懼。詩云。畏天之怒。不敢戲豫。天之戒誠不可戲也。宰府孝廉。士之高選。不可求以虛名。但當察其真偽。以加黜陟。近者每以辟召不慎。切責三公。孝廉集揉。試之以文。而並以書疏小文。一介之技。命臣下超取選舉。眾心不厭。莫之敢言。群公尚先意承旨。以悅郎吏舍人。閒職長吏。便宜促行。誰敢違旨。至于宰府。孝廉顛倒。下開託屬之門。上違明王舊典。無益于德矣。臣願陛下強納忠言。忍而絕之。側身踊躍。思惟萬機。以荅天望。以導嘉應。聖朝既自約厲。以身牽人。左右近臣。亦宜戮力從化。人自抑損。以塞咎戒。則天道虧滿。鬼神福謙。久高不危。常滿不逸。群公之福。諸侯淩主之戒。不可不察也。臣邕愚戇。感激忘身。敢觸冒忌諱。手書具對。夫君臣不密。上有漏言之戒。下有失身之禍。臣敢漏所問。願寢臣表。無使盡忠之吏。受怨姦讎。（本集。後漢蔡邕傳。又袁宏後漢紀二十四。） \\n 戍邊上章 \\n 朔方髡鉗徒臣邕稽首再拜上書皇帝陛下。臣邕被受陛下尢異大恩。初由宰府備數典城。以叔父故衛尉質時為尚書。（御覽作以親父故依叔父衛尉質時以尚書。）召拜郎中。受詔詣東觀著作。遂與群儒並拜議郎。沐浴恩澤。承荅聖問。前後六年。質奉機密。趨走日下。遂由端右。出相外蕃。還尹輦轂。旬日之中。登躡上列。父子一門兼受恩寵。不能輸寫心力。以效絲髮之功。一旦被章。陷沒辜戮。陛下天地之德。不忍刀鋸裁臣首領。得就平罪。父子家屬。徙充邊方。完全軀命。喘息相隨。非臣無狀所敢復望。非臣罪惡所當復蒙。非臣辭筆所能復陳。臣初決罪雒陽詔獄。生出牢戶。顧念元初中故尚書郎張俊。坐 \\n 蔡邕　六 \\n 漏泄事。當伏重刑。已出穀門。復聽讀鞫。詔書馳救。減罪一等。輸作左校。俊上書謝恩。遂以轉徙。郡縣促遺。遍于吏手。不得頃息。含辭抱悲。無由上達。臣既到徙所。乘塞守烽。職在候望。憂怖焦灼。無心復能操筆成草。致章闕庭。誠知聖朝不責臣謝。但懷愚心。有所不竟。臣自在布衣。常以為漢書十志。下盡王莽而止。世祖以來。唯有紀傳。無續志者。臣所師事故太傳胡廣。知臣頗識其門戶。略以所有舊事與臣。雖未備悉。粗見首尾。積累思惟。二十餘年。不在其位。非外吏庶入所得擅述。天誘其衷。得備著作郎。建言十志皆當撰錄。遂與議郎張華等分受之。所使元順難者皆以付臣。先治律厤。以籌算為本。天文為驗。請太史舊注。考校連年。往往頗有差舛。當有增損。乃可施行。為無窮法。道至深微。不敢獨議。郎中劉洪。密于用算。故臣表上洪。與共參思圖牒。尋釋適有頭角。會臣被罪。逐放邊野。臣竊自痛。一為不善。使史。籍所闕。胡廣所校。二十年之思。中道廢絕。不得究竟。慺慺之情。猶以結心。不能違望。臣初欲須刑竟。乃因縣道。具以上聞。今年七月九日。匈奴始攻郡盬池縣。其時鮮卑連犯雲中五原。一月之中。烽火不絕。不意四夷。相與合謀。所圖廣遠。恐遂為變。不知所濟。郡縣咸懼不守朝旦。臣所在孤危。懸命鋒鏑。湮滅土灰。呼吸無期。誠恐所懷隨軀腐朽。抱恨黃泉。遂不設施。謹先顛踣。科條諸志。臣欲刪定者一。所當接續者四。前志所無臣欲著者五。及經典群書所宜招摭。本奏詔書所當依據。分別首目。并書章左。臣初被考。妻子迸竄。亡失文書。無所案請。加以惶怖愁恐。思念荒散。十分不得識一。所識者又恐謬誤。觸冒死罪。披散愚情。願下東觀。推求諸奏。參以璽書。以補綴遣闕。昭明國體。章聞之後。雖肝腦流離。白骨剖破。無所復恨。惟陛下留神省察。臣謹因臨戎長霍圉封上。有律厤意、禮意、樂意、郊意、天文意、車服意、朝會意、五行意。（案。此下有闕文。劉知幾史通稱。邕作朝會車服二志。又後漢本傳云。事在五行天文志。則十意中有朝會及五行。其餘二意蓋地理蓺文也。）臣頓首死罪。稽首再拜以聞。（續漢律厤志下注補引蔡邕戌邊上章。又後漢本傳。邕上書自陳。奏其所箸十意。注引邕別傳。邕昔作十意云云。又蓺文類聚八十。御覽三百三十五。引蔡邕徙朔方上書。又本集外傳。　案。本傳別傳。皆作十意。則劉昭所引禮樂志表志初學記所引天文志原本是意字。傳寫變其文耳。） \\n 蔡邕　七 \\n 律厤意 \\n 前漢志但載十二律。不及六十律。尺寸相生。（宋書律志引蔡邕徙朔方上書。） \\n 凡律所革以變律呂。相生至六十也。（文選陸倕新刻漏銘注引蔡邕律厤志。） \\n （案。劉昭注補志序云。律厤之篇。仍乎洪邕所搆。則續律厤志即邕書也。洪謂劉洪今不具錄。） \\n 禮意（續漢禮儀志上注補引謝沈書。太傳胡廣。博綜舊儀。立漢制度。蔡邕因以為志。） \\n 孝武帝封禪岱宗。立明堂于泰山汶上。（御覽五百三十三引蔡邕禮染志。） \\n 顯宗因祀光武皇帝于明堂。養三老五更于辟雍。威儀既盛矣。德化未流洽者。以其禮樂未具。群下無所誦說。而庠序尚未設之故也。孔子曰。譬如為山。未成一簣。止。吾止也。（續漢禮儀志上注補引蔡邕禮樂志。） \\n 樂意 \\n 漢樂四品。一曰大予樂。典郊廟上陵殿諸食舉之樂。郊樂易所謂先王以作樂崇德。殷薦上帝。周官。若樂六變。則天神皆降。可得而禮也。宗廟樂。虞書所謂琴瑟以詠。祖考來假。詩云。肅雍和鳴。先祖是聽。食舉樂。王制謂天子食舉以樂。周官。王大食。則命奏鍾鼓。二曰周頌雅樂。典辟雍饗射六宗社稷之樂。辟雍饗射。孝經所謂移風易俗。莫善于樂。禮記曰。揖讓而治天下者。禮樂之謂也。社稷。所謂琴瑟擊鼓。以御田祖者也。禮記曰。夫樂。施于金石。越于聲音。用乎宗廟社稷。事乎山川鬼神。此之謂也。三曰黃門鼓吹。天子所以宴樂群臣。詩所謂坎坎鼓我。蹲蹲舞我者也。其短簫鐃歌。軍樂也。其傳曰。黃帝岐伯所作。以建威揚德風勸士也。蓋周官所謂王大捷則令顗樂。軍大獻則令凱歌也。孝章皇帝親著歌詩四章。列在食舉。又制雲臺十二門新詩。下太子樂官習誦被聲。與舊詩並行者。皆當撰錄。以成樂志。（續漢禮儀志中注補引蔡邕禮樂志。　案。北堂書鈔九十六讖篇引蔡邕敘樂云。世祖追修前業。采讖緯之文。曰太子樂府。曰黃門鼓吹。） \\n 蔡邕　八 \\n 郊祀意（續漢祭祀志上注補引讚沈書。蔡邕引中興以來所修者為祭祀志。即邕之意也。） \\n 孝明立世祖廟。以明再受命祖有功之義。後嗣遵儉。不復改立。皆藏主其中。聖明所制一王之法也。自執事之吏。下至學士。莫能知其所以兩廟之意。誠宜具錄本事。建武乙未元和丙寅詔書。下宗廟儀及齋令。宜入郊祀志。永為典式。（續漢祭祀志下注補引蔡邕表志。） \\n 宗廟迭毀議奏。國家大體。班固錄漢書。乃置韋賢傳未。臣以問胡廣。廣以為實宜在郊祀志。去中鬼神仙道之語。取賢傳宗廟事寘其中。既合孝明旨。又使祀事以類相從。（續漢祭祀志下注補引蔡邕表志。） \\n 天文意（續漢天文志上注補引謝書蔡邕撰建武已後星驗著明。以續前志。） \\n 言天體者有三家。一曰周髀。二曰宣夜。三曰渾天。宣夜之學。絕無師法。周髀數術具存。考驗天狀。多所遺失。故史官不用。唯渾天者。近得其情。今史官所用偉臺銅儀。則其法也。立八尺圓體之度。而具天地之象。以正黃道。以察發歛。以行日月。以步五緯。精微深妙。萬世不易之道也。官有其器。而無本書。前志亦闕而不論。臣求其舊文。連年不得。在東觀以治律未竟。未及成書。案略求索。竊不自量。卒欲寢伏儀下。思惟精意。案度成數。扶以文義。潤以道術。著成篇章。罪惡無狀。投畀有北。灰滅雨絕。世路無由。宜博問群臣。下及巖穴。知渾天之意者。使述其義。以裨天文志。撰建武以來星變彗孛、占驗著明者。續其後。（續漢天文志上注補引蔡邕表志。又後漢張衡傳注引漢名臣奏。宋書天文志一引蔡邕于朔方上言。開元占經一引蔡伯喈于朔方上書。初學記二引蔡邕天文志。） \\n 車服意 \\n 以文義不著之故。俗人多失其名。（續漢輿服志上注補引蔡邕表志。） \\n （甘泉鹵簿。）國家舊章。而幽僻藏蔽。莫之得見。（同上。） \\n 俗人失其名。故名冕為平天冠。五時副車曰一帝。鸞旗曰雞翹。金根曰三蓋。其制非一。（御覽七百七十三引蔡邕車服志。） \\n 蔡邕　九 \\n 永平初。詔書下車服制度。中宮皇太子親服重繒厚練。浣已復御。率下以儉。化起機諸侯王以下。至于士庶。嫁娶被服。各有科品。當傳萬世。揚光聖德。臣以為宜集事儀注本奏以成志也。（續漢輿服志下注補引蔡邕表志。） \\n 孝明帝作蠙珠之佩。以郊祀天地。（御覽六百九十二。引蔡邕輿服志。） \\n （案。劉昭注補志序云。車服之本。即依董蔡所立。則續輿服志即董巴及邕志也。今概不錄。） \\n 朝會意 \\n 群臣朝見之儀。視不晚朝十月朔之故。以問胡廣。廣曰。舊儀公卿以下。每月常朝。先帝以其頻故省。唯六月十日朔朝。後復以六月朔盛暑省之。（續漢禮儀志中注補引蔡邕曰云云。案。當在朝會意。　又案。南齊書檀超傳載。王儉議云。朝會志前史不書。蔡邕稱先師胡廣說漢舊儀。此乃伯喈一家之意。 \\n  \\n 　 \\n  \\n   \\n  "}
{"章节": "全後漢文卷七十一", "正文": "　 \\n 全後漢文卷七十一 \\n 　 \\n  \\n 烏程嚴可均校輯 \\n 蔡邕三 \\n 上始加元服與群臣上壽章 \\n 伏惟陛下。應天淑靈。丁其[其當作期]中興。誕在幼齡。聖姿碩義。威儀孔備。俯仰龍光。顏如日星。言稽典謨。動蹈規矩。緝熙光明。思齊周成。早智夙就。參美顯宗。令月吉日。始加元服。進御幘結。以章天休。臣妾萬國。遐邇大小一心。同歡同喜逸豫。式歌且舞。臣等不勝踴躍鳧藻。謹奉牛一頭。酒九鍾。稽首再拜。上千萬壽。陛下享茲吉福。永守皇極。通遵太和。靖綏六合。宜民宜人。受祿于天。書曰。一人有慶。兆民賴之。其寍惟永。詩曰。顒顒卬卬。如珪如璋。令聞不忘。萬壽無疆。（本集又略見書鈔一百二十七引蔡邕雜章。） \\n 蔡邕　一 \\n 表賀錄換誤上章謝罪 \\n 今月十八日。臣以相國兵討逆賊故河內太守王匡等。屯陳破壞。斬獲首級。詣朝堂上賀。臣邕奉賀錄。故羽林郎將李參遷城門校尉。而署名羽林左盬。右衛[右衡下脫尉杜衍三字]在朝堂而不在[不在上脫稱字]。錄咎在臣不詳省案。使參以亡為存。衍以存為亡。錯奏謬錄。不可行。侍御史劾臣不敬。當賜刑書。懲戒不恪。陛下天地之德。不辱收戮。丙辰詔書以一月俸贖罪。臣邕怔營慚怖。屏氣累息。不知所自投處。臣邕頓首死罪。臣不惟石慶數馬之誤。簡忽校讎不謹之愆。雖見原宥。仰愧先臣。傷肌入骨。不勝忪蒙流汗。（本集。） \\n 讓高陽鄉侯章 \\n 制詔左中郎將蔡邕。今封邕陳留雍丘高陽鄉侯。下印綬符。策假限食五百戶。歲五十萬穀各米。臣稽首受詔。怔營喜懼。精魄播超。恍惚如夢。不敢自信。臣伏惟糠小生。學術虛淺。少竊方正。長厤宰府。備數典城。著作東觀。無狀取罪。損棄朔野。蒙恩徙還。退伏畎畝。復階朝謁。進察憲臺。遂充機密。令守巴郡。還備侍中。車駕西還。執鞭跨馬。及看輸轂。升輿下軫。扶接聖躬。既至舊京。出備郎將。中外所疑。對越省闥。群臣之中。特見　異。訖無雞犬鳴吠之用。常以汗墨。愧負恩寵。誠不意寤。猥與公卿以下。錄功受賞。命服金紫。爵至通侯。非臣草萊功勞微薄所當被蒙。臣邕頓首死罪。臣十四世祖肥如侯。佐命高祖。以受爵賞。統嗣曠絕。除在匹庶。臣孑遺苗裔。復蒙顯封。前功輕重不侔。慚惶累息。無心怡寍。唐虞之朝。猶美三讓。臣者何人。受而不讓。臣不勝戰悼怵惕。詣闕拜章。上所假高陽鄉侯印綬符策。伏受罪誅。臣得微勞。被受爵邑。光寵榮華。耀熠祖禰。非臣小族陋宗器量褊狹所能堪勝。非臣力用勤勞有所當受。誠無安寍甘悅之情。拘迫國憲。下不敢逆。苟順恩旨。退省金龜紫綬之飾。非臣容體（案。書鈔一百三十一引漢未雜事作非臣庸體。）所當服佩。中讀符策誥戒之詔。非臣才量所能祗奉。厤日彌久。震懼益甚。臣聞高祖受命。元功翼德與共天下者爵土。故曰使黃河若帶。太山若礪。 \\n 蔡邕　二 \\n 國以永存。爰及苗裔。夫山河至大。猶謂之小。重功輕賞。如此其至也。是以戰功之事。大有陷堅破敵。斬將搴旗之功。小有馘截首級履傷涉血之難。勤苦軍旅。連年累歲。首如蓬葆。體如漆幹。勞瘁辛苦。如此其重也。以受爵土。誰曰不宜。今者聖朝遷都。應順天人。奔走之役。臣僕職分宜然。臣事輕葭莩。功薄蟬翼。臣恐史官錄書臣等功臣之列。陷恩澤之科。垂名後葉。作戒末嗣。非本朝之德政。遇臣之長策。臣是以宵寢晨興。叩膺增歎。心煩慮亂。喘呼息吸。且鷦鷯巢林。不過一枝。鼴鼠飲河。不過滿腹。小人之情。求足而已。不勝大願。乞如前章云云。臣忝自參省。資非哲人蕃屏之用。器非殿邦佐君之才。憂心灼烜。耳目昏冒。忪蒙蔽罔。累息屏氣。臣聞稷契之疇。以德受命。功德靡堪。讓所不如。昔之范丏[丏當作　]。不忘禮讓。其下化之。春秋采焉。臣小醜。不足勖勵。以躡高蹝。以詩人斯亡之戒。觀見符策君國之誨。兩印雙紱。並在鞶帶。至德元功。器量宏大。猶且跛踖。無心寧止。況臣螻蟻無功德。而散怠茸闒。何以居之。且晏嬰辭郫殿之邑。張良辭三萬之戶。書籍紀之。以為美談。夫人君無弄戲之言。憲法有誣枉之效[效當作劾]。臣不敢違戾飾虛。以詎[詎當作距]上旨。疑确之誠。與神明通。謹奉章詣闕。頓首敢固以請息。伏惟留漏刻一省。僵沒之日。同壽松喬。（本集。　案。張溥百三家集割分臣忝自參省以下為再讓表。） \\n 薦太尉董卓可相國并自乞閒　章 \\n 臣某等聞周有流彘之亂。而宣王以興。漢有昌邑之歎。而中宗以昭。由此觀之。天生神聖。特以靖亂整殘。丕誕洪業。輔佐重臣。國之楹棟。生應期運。稟氣山嶽。是故申伯山甫。列于大雅。蕭曹邴魏。載于史籍。國遭奸臣孽妾。制弄主權。累葉相繼。六十餘載。火熾流沸。浸以不振。威移群下。福在弄臣。海內嗷嗷。被其傷毒。故大將軍慎侯何進。盡忠出身。圖議盪滌。以清季朝。群凶遘難。兵起亂作。元舅上卿。先寇受害。禍至執辱。社稷傾危。太尉 \\n 蔡邕　三 \\n 郿侯卓。起自東土封畿之外。義勇憤發。旋赴京師。先陳便宜。列表奸猾群慝情狀。辭意激切。感物寤靈。精兵虎臣。承持卓勢。奪[奪當作奮]擊醜類。漏刻之閒。靡有孑遺。卓聞乘輿已趍河津。身率輕騎。長驅芒阜。上解國家播越之危。下救兆民塗炭之禍。然後黜廢頹凶。爰立聖哲。天心聿得。萬國賴祜。及至差功行賞。辭多受少。近臣幸臣一人之封。戶至萬數。今者受爵十有一人。總合戶數。千不當一。非所以褒功賞勳也。今月七日。卓又上書。辭疾讓位。乞就國土。上違聖主寵嘉之至。下乖群心瞻仰之望。臣等謹案漢書。高祖受命。（案。此下脫一段。）流離藏竄。十有二年。陛下應期中興。龍飛踐阼。奸臣嬖孽。一時殄盡。憎疾臣者。隨流埋沒。太尉郿侯卓。收拾洗濯。上臣高第。補侍御史。轉治書御史。陛下天地之大德。聽納大臣。扶飾文學。遂用臣邕。充備機密。三月之中。充歷三臺。光榮昭顯。非臣愚蔽不才所當盜竊。非臣碎首糜軀所能補報。卓者。陛下當益隆委任。數加訪問。厚其爵賞。責以相業之成。臣等不勝大願。謹陳狀。臣邕等頓首頓首死罪死罪。臣聞世宗之時。田千秋有神明感動。至一言以寤聖聽。昭發上心。故有一日九遷。臣邕草萊小臣。思謀愚淺。生非千秋。職不狎練。加以新來入朝。不更郎署。攝省文書。其猶面牆。陛下統繼大業。季政冢宰。太傅隗。以舊典入錄機密事。尚書令日磾。先輩舊齒。德更上公。僕射允。故司隸校尉河南尹。尚書張熹。已歷九列。魯旭侍中。牧守宣藩。剖符數郡。唯臣官薄。微賤特單。匹此六臣。臣當自知。況于論者。將謂臣何足以任。夙夜寤歎。寐息屏營。無顏以居。無心以寍。明時陛級。人所勸慕。乞在他署。抱關執籥。以守漏刻。則臣之心厭抱釋。降榮于悴。退顯于進。不勝區區。疑戒不敢肅飾。（本集。　案。張溥百三家集割析流藏竄以下至所能補報。及臣邕頓首至未。別為一篇。與本集不同。） \\n 蔡邕　四 \\n 雜章 \\n 相國金印綠綬。位在公上。所以殊異休烈。群臣莫得而齊。（書鈔一百三十一。御覽六百八十二。） \\n 薦皇甫規表 \\n 臣聞唐虞以師師咸熙。周文以濟濟為寍。區區之楚。猶用賢臣為寶。衛多君子。季札知其不危。由此言之。忠臣賢士。國家之元龜。社稷之楨固也。昔孝文慍匈奴之生事。思李牧于前代。孝宣忿奸邪之不散。舉張敞于亡命。況在于當時。謙虛為罪。而可遺棄。臣伏見護羌校尉皇甫規。少明經術。道為儒宗。修身力行。忠亮闡著。出處抱義。皦然不污。藏器林藪之中。以辭徵召之寵。先帝嘉之。群公歸德。盜發東嶽。莫能嬰討。即起家參拜為泰山太守。屠斬桀黠。綏撫煢弱。青　之郊。迄用康乂。自是以來。方外有事。戎狄猾華。進簡前勳。連見委任。伏節舉麾。威靈神行。演化凶悍。使為愨原。愛財省穡。每有餘資。養士御眾。悅以亡死。論其武勞。則漢室之千城。課其文德。則皇家之心腹。誠宜試用。以廣振鷺西雍之美。臣以頑愚。忝污顯烈[烈當作列]。輒流汗墨不堪之責。不勝區區。執心所見。越職瞽言。罪當死。唯陛下當留神宥[宥當作省]察。臣邕頓首頓首。（本集。蓺文類聚五十五。） \\n 為陳留太守奏上孝子程末事表 \\n 臣前到官。博問掾史孝行卓異者。臣門下掾申屠敻稱。孝子平丘程末。年十四歲時。祖父叔病歿。末抱伏叔尸。號泣悲哀。口乾氣少。喘息纔屬。舅偃。哀其鸁劣。嚼棗肉以哺之。末見食歔欷。不能吞咽。麥寒水閒用之。舅偃誘勸。哽咽益甚。是後精美異味。遂不過口。常在柩旁。耳聞叔名。目應以淚。前太守文穆召署孝義童。云以叔未葬。不能至府舍。臣輒核問掾史邑子殷盛宿彥等。辭驗皆合。臣即召來見。末年十四歲。顏色瘦小。應對甚詳。臣問樂為吏否。垂泣求去。白歸喪所。臣為設食。但用麥飯寒水。不食肥膩。舅本以田作為事。家無典學者。其志行發于自然。非耳目聞見所倣效也。雖成人之年。知 \\n 蔡邕　五 \\n 禮識議之士。恐不能及。伏唯陛下體因心之德。當中興之運。躬秉萬機。建用皇極。神紀騁于無方。淑暢洽于群生。故醇行感時而生。美義因政以出。清風奮揚。休徵誕漫。太平之萌。昭驗已箸。臣誠伏見幸甚。臣聞魯侯能孝。命于夷宮。張仲孝友。侯在左右。周宣之興。實始于此。且鳥以反哺。託體太陽。羔以跪乳。為贄國卿。禽鳥之微。猶以孝寵。況末稟純粹之精爽。立百行之根原。其人殄瘁。而德曜彌光。其族益章。臣不勝願。會使末美昭顯本朝。謹陳狀臣頓首。（本集。御覽五百二十一引蔡邕進表。九百六十五引蔡邕奏事。） \\n 巴郡太守謝表 \\n 臣尚書邕免冠頓首死罪。臣猥以頑闇。連值盛時。超自群吏。入登機密。未及輪力。盡心日下。五府舉臣任巴郡太守。陛下不復參論。府舉人奏。驚惶失守。非所敢安。征營累息。不知所措。臣邕頓首死罪。知納言任重。非臣所得久忝。今月丁丑。一章自聞。乞閑　。抱關執籥。不意錄符銀青。授任千里。求退得進。後上先遷。為眾所怪。不合事宜。願乞還詔命。盡力他役。死而後已。臣猥以愚暗。盜竊明時。周旋三臺。充列機衡。出入省闥。登踏丹墀。承隨同位。與在行列。以受酒禮嘉幣之賜。詔書前後賜石鏡　禮經素字、尚書章句、白虎議奏。合成二百一十二卷。及蓮香瓠子薰爐。唾壺、彈棋石秤、梨餳汁器。園盧諸物。誠念及下。錫惠周至。每敕勿謝。朝廷之恩。前後重疊。雖父母之于子孫。無以加此。未得因緣有事。荅稱所蒙。不意卒遷。荷受非任。臨時自陳。未蒙省許。慘結屏營。踧踖受拜。命服銀青。光寵休顯。上耀祖先。下榮昆裔。誠非所望。臣邕頓首死罪。巴士長遠。江山修隔。頃來未悉輯睦。劉焉撫寍有方。柔遠功著。臣當以頑蒙。不閑職政。宣暢聖化。導遵和風。非臣才力所能供給。必以忝辱。煩污聖朝。幸循舊職。當竭肝膽從事。筋絕骨破。以命繼之。（本集。御覽七百三。又七百十七。） \\n 蔡邕　六 \\n 上封事陳政要七事 \\n 臣伏讀聖旨。雖周成遇風。訊諸執事。宣王遭旱。密勿祗畏。無以或加。臣聞天降災異。緣象而至。辟厤數發。殆刑誅繁多之所生也。風者。天之號令。所以教人也。夫昭事上帝。則自懷多福。宗廟致敬。則鬼神以著。國之大事。實先祀典。天子聖躬。所當恭事。臣自在宰府。及備朱衣。迎氣五郊。而車駕稀出。四時至敬。屢委有司。雖有解除。猶為疏廢。故皇天不悅。顯此諸異。鴻範傳曰。政悖德隱。厥風發屋折木。坤為地道。易稱安貞。陰氣憤盛。則當靜反動。法為下叛。夫權不在上。則雹傷物。政有苛暴。則虎狼食人。貪利傷民。則蝗蟲損稼。去六月二十八日。太白與月相迫。兵事惡之。鮮卑犯塞。所從來遠。今之出師。未見其利。上違天文。下逆人事。誠當博賢眾議。從其安者。臣不勝憤懣。謹條宜所施行七事表左。 \\n 一事。明堂月令。天子以四立及季夏之節迎五帝于郊。所以導致神氣。祈福豐年。清廟祭祀。追往孝敬。養老辟雍。示人禮化。皆帝者之大業。祖宗所祗奉也。而有司數以蕃國疏喪。宮內產生。及吏座小污。屢生忌故。竊見南郊齊戒。未嘗有廢。至于它祀。輒興異議。豈南郊卑而它祀尊哉。孝元皇帝策書曰。禮之致敬。莫重于祭。所以竭心親奉。以致肅祗者也。又元和故事。復申先典。前後制書。推心懇惻。而近者以來。更任太史。忘禮敬之大。任禁忌之書。拘信小故。以虧大典。禮妻妾產者。齊則不入側室之門。無廢祭之文也。所謂宮中有卒。三月不祭者。謂士庶人數堵之室。共處其中耳。豈謂皇居之曠。臣妾之眾哉。自今齊制。宜如故典。庶荅風霆災妖之異。 \\n 二事。臣聞國之將興。至言數聞。內知已政。外見民情。是故先帝雖有聖明之姿。而猶廣求得失。又因災異。援引幽隱。重賢良方正敦欋有道之選。危言極諫。不絕于朝。陛下親政以來。頻年災異。而未聞特舉博選之旨。誠當思省。述修舊事。使抱忠之臣。展其狂直。以解易傳政悖德隱之言。 \\n 蔡邕　七 \\n 三事。夫求賢之道。未必一塗。或以德顯。或以言揚。頃者立朝之士。曾不以忠信見賞。恆被謗訕之誅。遂使群下結口。莫圖正辭。郎中張文。前獨盡狂言。聖聽納受。以責三司。臣子曠然。眾庶解悅。臣愚以為宜擢文右職。以勸忠謇。宣聲海內。博開政路。 \\n 四事。夫司隸校尉。諸州刺史。所以督察姦枉。分別白黑者也。伏見幽州刺史楊　、益州刺史龐芝、涼州刺史劉虔。各有奉公疾姦之心。　等所糾。其效尢多。餘皆枉撓。不能稱職。或有抱罪懷瑕。與下同疾。綱網弛縱。莫相舉察。公府臺閣。亦復默然。五年制書。議遣八使。又令三公。謠言奏事。是時奉公者欣然得志。邪枉者憂悸失色。未詳斯謙。所因寢息。昔劉向奏曰。夫執狐疑之計者。開群枉之門。養不斷之慮者。來讒邪之口。今始聞善政。旋復變易。足令海內。測度朝政。宜追定八使。糾舉非法。更選忠清。平章賞罰。三公歲盡。差其殿最。使吏知奉公之福。營私之禍。則眾災之原。庶可塞矣。 \\n 五事。臣聞古者取士。必使諸侯歲貢。孝武之世。郡舉孝廉。又有賢良文學之選。于是名臣輩出。文武並興。漢之得人。數路而已。夫書畫辭賦。才之小者。匡國理政。未有其能。陛下即位之初。先涉經術聽政餘日。觀省篇章。聊以游意當代博奕。非以教化取士之本。而諸生競利。作者鼎沸。其高者頗引經訓風喻之言。下則連偶俗語。有類俳優。或竊成文。虛冒名氏。臣每受詔干盛化門。差次錄第。其未及者。亦復隨輩。皆見拜擢。既加之恩。難復收改。但守奉祿。于義已弘。不可復使理人。及仕州郡。昔孝宣會諸儒于石渠。章帝集學士于白虎。通經釋義。其事優大。文武之道。所宜從之。若乃小能小善。雖有可觀。孔子以為致遠則泥。君子故當志其大者。 \\n 六事。墨綬長吏。職典理人。皆當以惠利為績。日月為勞。　責之科。所宜分明。而今在任。無復能省。及其遷者。多召拜議郎郎中。若器用優美。不宜處之　散。如有釁故。自當極其刑誅。豈有伏罪懼考。反求遷轉。更相放效。臧否無章。光帝[光當作先]舊典。未嘗有此。可皆斷絕。以覈真偽。 \\n 蔡邕　八 \\n 七事。伏見前一切以宣陵孝子者為太子舍人。臣聞孝文皇帝制喪服三十六日。雖繼體之君。父子至親。公卿列臣。受恩之重。皆屈情從制。不敢踰越。今虛偽小人。本非骨肉。既無幸私之恩。又無祿仕之實。惻隱思慕。情何緣生。而群聚山陵。假名稱孝。行不隱心。義無所依。至有姦軌之人。通容其中。恆（當作桓）思皇后祖載之時。東郡有盜人妻者。亡在孝中。本縣追捕。乃伏其辜。虛偽雜穢。難得勝言。又前至得拜。後輩被遺。或經年陵次。以暫歸見漏。或以人自代。亦蒙寵榮。爭訟怨恨。凶凶道路。太子官屬。宜搜選令德。豈有但取丘墓凶醜之人。其為不詳。莫與大焉。宜遣歸田里。以明詐偽。（後漢蔡邕傳。） \\n 諫用三互法疏（蓺文類聚六十作幽州刺史議。） \\n 臣聞國家置官。以職建名。臣愚淺小才。竊假階級。官以議為名。職以郎為貴。智淺謀漏。無所獻替。夙夜寤歎。憂悸怛惕。臣邕頓首死罪。伏見幽州突騎。冀州強弩。為天下精兵。國家膽核。（集本作膽仗。從北堂書鈔一百十七騎篇一百二十五弩篇改蓺文類聚六十改。）四方有事。軍師奮攻。未嘗不取辨于二州也。頃者已來。連年饉荒。穀價一斛至六七百。故護烏桓校尉夏育出征鮮卑。無功而還。士馬死傷者萬數。弓兵散亡幾盡。生民之本。守禦之備。無一可恃。百姓元元。流離溝壑。寇賊輩起。莫能禁討。長吏寒心。朝不守夕。卒有他方之急。則役之不可驅使。自為寇虜。則誅之不可擒制。豈非可憂之難。三府選幽州刺史。踰月不定。臣怪問其故。云避三互。十一州有禁。當取二州而已。二州之中。少素有威名之士。或拘限歲年。不應選用。狐疑遲淹。兩州空懸。萬里蕭條。無所管繫。生冀州長史初除。詔書治嚴。不迥五日。今者刺史數旬不選。誠非其理。愚以為三互之禁。禁之薄者。以陛下威靈。申明 \\n 蔡邕　九 \\n 禁令。對相部主。尚生畏懼。不敢營辨。況乃三互。何足為嫌。孝景時。梁人韓安國坐事被刑。起徒中為內史。武帝患東。越數反。拜故待詔會稽朱買臣。宣帝時患冀州有盜賊。故京兆尹張敞有罪逃命。上使使就家召張敞為冀州刺史。安國徒隸。買臣郡民。皆還治其國。張敞亡命。擢授劇州。豈顧三互拘官簿。得救時之便也。卒獲其用。遺芒不滅。此先帝不誤已然之事。三公明知二州之要。尢宜揀選。當越禁取能。以救時弊。而乃持畏避自遂之嫌。顧[顧上脫不字]爭臣士人之責。苟避輕微科禁。竊見日月拘忌。選既稽滯。又未必審得其人。則二部蠢□。將為憂念。願陛下少蠲禁忌。上則三帝用三臣之法。任職相□故吏在家。若諸州刺史器用可換者。無拘時月三互。以差厥中。臣慺慺發瞽言。幹非義。惟陛下留神。再省三省。（本集又略見蓺文類聚五。又六十。御覽三百四十八。） \\n 伏見幽冀舊壤。鎧馬所出。比年兵飢。漸至空耗。今者百姓虛縣。萬里蕭條。闕職經時。吏人延屬。而三府選舉。踰月不定。臣經怪其事。而論者云避三互。十一州有禁。當取二州而已。又二州之士。或復限以歲月。狐疑遲淹。以失事會。愚以為三互之禁。禁之薄者。今但申以威靈。明其憲令。在任之人。豈不戒懼。而當坐設三互。自生留閡邪。昔韓安國起自徒中。朱買臣出于幽賤。並以才宜。還守本邦。又張敞亡命。擢授劇州。豈復顧循三互。繼以末制乎。三公明知二州之要。所宜速定。當越禁取能。以救時敝。而不顧爭臣之義。苟避輕微之科。選用稽滯。以失其人。臣願陛下上則先帝蠲除近禁。其諸州刺史器用可換者。無拘日月三互。以差厥中。（後漢蔡邕傳。與本集小異。） \\n  \\n 　 \\n  \\n   \\n  "}
{"章节": "全後漢文卷七十二", "正文": "　 \\n 全後漢文卷七十二 \\n 　 \\n  \\n 烏程嚴可均校輯 \\n 蔡邕四 \\n 日蝕上書 \\n 四年正月朔。日體微傷。群臣服赤幘。赴宮門之中。無救。乃各罷歸。天有大異。隱而不宣求御過。是已事之甚者。（續漢五行志六。熹平二年日蝕。注補引蔡邕上書。） \\n 被收時上書自陳 \\n 光和元年。都是官從事張恕以辛卯詔書收邕。送雒陽詔獄。考吏張靜謂邕曰。省君章。云欲仇怨。未有所施。法令無以此。詔書又刊章家姓名。不得對相指斥。考事。君學多。所見古今如此豈一事乎。荅曰曉是。史遂飲章為文書。（後漢蔡邕傳注引邕集。） \\n 蔡邕　一 \\n 議郎糞士臣邕頓首再拜上書皇帝陛下。今月十三日。臣被尚書召。問臣從大鴻臚劉郃前為濟陰太守。臣屬吏張宛長休百日。郃為司隸。又託河內郡吏李奇為州書佐。及營護故河南尹羊陟侍御史胡毌班。郃不為用。致怨之狀。臣征營怖悸。肝膽塗地。不知死命所在。臣邕死罪。臺所問臣三事。其遠者六年。近者三歲。竊自尋案。實屬宛奇。不及陟班。凡休暇小吏。非結恨之本。與陟姻家。臣叔父衛尉質及邕豈敢屬郃。申助私黨。如臣父子誠有怨恨。故中傷郃。郃勢所當因臺問。具陳臣恨狀所緣。不能受臣為覆蔽。內無寸事。而謗書外發。宜以臣對。與郃參驗。臣得以學問。物蒙　異。執事密飼。文學所著。列于御前。姓名貌狀。簡乎聖心。今年七月。召詣金商門。問以災異。詔書　諭。責臣喻旨。誘臣使言。臣實愚戇。唯識忠盡。出命忘軀。不顧後患。遂譏切公卿。內及寵近。臣實區區。欲以上對聖問。救消災異。規為陛下延康寍之計而已。預知所言者當必怨臣。陛下不念忠言密對。多所指刺。宜加掩蔽。誹謗卒至。便用疑怪。豈不負盡忠之吏哉。每月災異。詔書輒令百官各上封事。欲改政息譴。除凶致吉。而言者不蒙延納之福。反被陷破之禍。今群臣皆杜口結舌。以臣為戒。誰敢復為陛下盡忠者乎。臣季父質。連見拔擢。位在上列。臣被蒙恩渥。數見訪問。言事者因此欲陷臣父子。破臣門戾。非復發糾姦伏。補益國家者也。臣年四十有六。孤特一身。前無立男。得以盡節王室。託名忠臣。死有餘榮。然防陛下于此。不復聞至言矣。臣以愚亢。招致禍患。自臣職耳。臣對問時。質為不邳相。不聞臣謀。今者橫見逮及。使質恨以衰老白首。隨臣摧沒。并內坑埳。以快言厭副其言。誠冤誠痛。陛下仁篤之心。必不忍此。思之未至耳。臣一入牢檻。當為箠楚所迫。趣以飲章。辭情何緣復達。臣死期垂至。冒昧自陳。乞身當辜戮。免質不并坐。則臣死之日。更生之年也。唯陛下加餐。為萬姓自受。臣邕死罪。（本集。後漢蔡邕傳。） \\n 蔡邕　二 \\n 和熹鄧后謚議 \\n 孝和鄧皇后崩。群臣謀謚。于是尚書陳忠上言。以為鄉黨敘孔子威儀。俯仰無所遺。彤管記君王纖微。大小無不舉。是以德著圖籍。名垂于後。伏唯大行皇后規乾則坤。兼包日月。厥初作合。允有休烈。貫魚之次。加于小媵。中饋之敘。昭于帷幄。遭家不造。三元之　。孝殤幼沖。國祚中絕。海內紛然。群臣累息。加以洪流為災。札荒為害。西戎蠢動武威。侵侮并涼。猾夏作寇。振驚勃碣。家有採薇之思。人懷殿屎之聲。皇在后參圖考表。求人之瘼。度越平原。建立聖主。垂疇咨之問。遵六事之求。勞謙克躬。非薄為務。是以尚官損服。衣不粲英。饔人徹羞。膳不過擇。黃門闕樂。魚龍不作。織室絕伎。纂組不經。尚方抑巧。雕鏤不為。離宮罕幸。儲峙不施。遐方斷篚。侏離不貢。罷出宮妾。免遣宗室沒入者六百餘人。以紓鬱滯。奉率舊禮。交饗祖廟。以展孝子承歡之敬。蠲憲法六千餘事。以順漢氏三百之期。經蓺乖舛。恐史闕文。命眾儒考校東觀閣學。博士一缺。廣推十人。何有伐檀。茅茹不拔。屢舉方直。顯擢孝子。遵忠孝之紀。啟大臣喪親之哀。疾貪吏受取為姦。糾增舊科之罰。惡長吏虛偽進　。錮之十年。追[追下脫崇字]世祖功臣。國土或有斷絕。封植遺苗。以奉其祀。爵高蘭諸國胤子。以紹三王之後。事不稽古。不以為政。政不惠和。不圖于策。猶不自專。傳謀遠暨。允求厥中。刑之所加。不阿近戚。賞之所及。不遺側陋。終朝反側。明發不寢。徒以百姓為憂。不以天下為樂。聖誠著于禁闥。而德教被于萬國。故自昏墊。以迄康乂。糴入千石。以至數十。叛虜降集。賊寍邊垂。胡輩云塞。永元之世。以為遺誅。今畏服威靈。稽顙即斃。徼外絕國。慕義重譯。求獻其琛。史官咸賀請作主頌卻而不陳郡國咸上瑞應。寢而不宣。允恭挹損。密勿在勤。遭疾不豫。垂念臣子。御輦在殿。顧命群司。流恩布澤。大赦天下。有始有卒。同符先聖。昔書契所載。虞帝二妃。夏后塗山。高陽有莘。姬氏任母。徒以正身率內。思媚周京為高。未有如 \\n 蔡邕　三 \\n 大行皇后勤精勞思。篤繼國之祚。正三元之衡。康百六之會。消無妄之運者也。功德巍巍。誠不可及。漢世后氏（書鈔作母氏。）無謚。至于明帝。始建光烈之稱。是復轉因帝號。加之以德。高下優劣。混而為一。違禮大行受大名小行愛小名之制。謚法有功安人曰熹。帝后一體。禮亦宜同。大行皇太后宜謚為和熹皇后。上稽典訓之正。下協先帝之稱。（本集。後漢曹皇后紀注。引蔡邕集。又略見北堂書鈔九十四。） \\n 朱公叔謚議 \\n 漢益州刺史南陽朱公叔卒。門人陳季珪等議所謚。云宜曰忠文子。陳留蔡邕議曰。昔在聖人之制謚也。將以勸善彰惡。俾民興行。賢愚臧否。依事從實。雖文武之美。靈厲之穢。罔不具存。自王公以降。至于列國大夫。皆用配號。傳于無窮。秦以世言謚而黜其事。漢興以來。惟天子與五等之爵。然後有之。公卿大臣。其禮闕焉。歷事彌久。莫之或修。益州府君貫綜典術。率由舊章。始與諸儒。考禮定議。加陳留府君以益州之謚。是後覽之者亦無閒焉。今子亶纂襲前業。不忘遺則。孝既至矣。禮實宜之。謹覽陳生之議。思忠文之意。參之群學。稽之謚法。夫萬類莫貴乎人。百行莫羨乎忠。故夏后氏正以人統。教以忠德。然則忠也者。人德之至也。而猶有三焉。孔子曰。進思盡忠。又曰。臣事君以忠。奉上之忠也。曰。為人謀而不忠乎。又曰。忠焉能勿誨乎。謀誨之忠也。春秋左氏傳曰。大小之獄。必以情。情。忠之屬也。又曰。上思利人曰忠。撫下忠也。三者人之則。而忠行乎其中。益州府君自始事至沒身。忠言不輟乎口。忠謀不已乎心。其在帝室。正身危行。言如砥矢。策合神明。蹇蹇之諫。文章具存。奉上忠矣。其在部臣。匡救善導。出自一心疑不我聽者。果有躓覆不測之禍。謀誨忠矣。爰牧冀州。時值凶荒。勞心苦思。勤恤度事。誅斃貪暴。糾戢貴黨。雖則強禦。當官能行。夫豈淫刑。將有利也。發墓盜柩。議而不罪。夫豈漏姦。察以情也。撫下忠矣。位在牧伯。職據納言。秉權食祿。 \\n 蔡邕　四 \\n 實有年數。而居無畜好。財貨不益。糲食布衾。概謂之精。麗昔魯季孫行父卒。宰庀家器。無衣帛之妾。無食粟之馬。君子曰。相三君矣。而無私積。可不謂忠乎。而謚曰文子。春秒外傳曰。忠。文之實也。然則文。忠之彰也。忠以為實。文以彰之。事通議命。兩名一致。是貞儉之稱文也。邾子籧篨卜遷于繹。史曰。利于民不利于君。公曰。民苟利矣。孤亦與焉。于是遷而遂卒。謚曰文公。是危身利民之稱文也。衛大夫孔圉謚曰文子。子貢疑焉。惟敏而好學。不恥下問。仲尼與之。是勤學好問之稱文也。府君所在。屢以忤違。阽以深患。苟除民害。死生以之。前後三黜。一罹疾廢。于身危矣。兼包六典。命世作師。猶復宗事趙叟。示有攸尊。不能下問矣。有一于此。猶可能稱。況乃忠兼三義。文備三德。于古志不悖。而謚法亦曰宜矣。本議曰忠文子。按古之以子配謚者。魯之季文孟懿子。衛之孫文公叔文。皆諸侯之臣也。至于王室之卿大夫。其尊與諸侯並。故以公配。春秋曰。劉卷卒。葬劉文公。公羊傳曰。劉卷者何。天子大夫也。經又曰。王子虎卒。左傳曰王叔文公卒。而[下脫如字]同盟。禮也。此皆天子大夫得稱其禮。與同盟諸侯敵體故也。以禮緣臣子咸欲尊其君父。故雖侯伯子男之臣。自稱其君。咸得曰公。及其卒也。異國之人稱之皆然。是以邾子許男。稱公以葬。春秋之正義也。以例言之。則府君。王室亞卿也。有王叔劉氏之比。以臣子之辭言之。則有邾許稱公之文。雖無土而其位是也。今曰公猶可。若稱子。則降等多矣。懼禮廢日久。將詭時聽。周有仲山甫伯陽嘉父。優老之稱也。宋有正考父。魯有尼父。配謚之稱也。春秋曰孔父。子曰伯某。父亡之稱也。父可于公父之中。擇一處焉。斯不得稱子而已。（本集。漢朱穆傳注引袁山松書。） \\n 蔡邕　五 \\n 荅丞相可齋議 \\n 月日詔召尚書問。立春當齋。迎氣東郊。尚書左丞馮方毆殺指揮使于尚書西祠。可齋不。得無不宜。具對。議郎臣蔡邕博士任敏死罪對。案禮。上帝之祠。無所為廢齋者。所以致齋。不敢渙散其意。宮室至大。指使至微。不在齋潔之處。元和詔禮無免齋。宜以自[自字衍]潔靜交神明。本無嫌閒。祠室又寬。可齋無疑。詩云。唯此文王。小心翼翼。昭事上帝。聿懷多福。夫齊恭以奉明祀。文王所以懷福。無有不宜。臣邕臣敏愚愍死罪。（本集。又略見宋書禮志一。） \\n 厤數議（熹平四年） \\n 三月九日。百官會府公殿下束南。校尉南面。侍中郎將大夫千石六百石重行北面。議郎博士西面。戶曹令史當坐中而讀詔書。公議蔡邕前坐侍中西北公卿。與光晃相難問是非焉。（續漢律厤志中注引蔡邕集。　案。光晃謂馮光陳晃。御覽作馮先。） \\n 議郎蔡邕議。以為厤數精微。去聖久遠。得失理迭。術數無常。是以漢興承秦。厤用顓頊。元用乙卯。百有二歲。孝武皇帝始改正朔。厤用太初。元用丁丑。行之百八十九歲。孝章皇帝用清河李梵之言。改從四分。元用庚申。今光晃各以庚申為非。甲寅為是。案厤法。黃帝、顓頊、夏、殷、周、魯凡六家。各自有元。光晃所據。則殷厤元也。他元雖不明于圖讖。各自一家之術。皆當有效于當時。昔太初始用丁丑之後。有六家紛錯。爭訟是非。太史令張壽王挾甲寅元以非漢厤。雜候清臺。課在下第。卒以疏闊。連見劾奏。太初效驗。無所漏失。是則雖非圖讖之元。而有效于前者也。及用四分以來。考之行度。密于誠初。是又新元有效于今者也。故延光元年。中謁者亶誦亦非四分庚申。上言當用命厤序甲寅元。公卿百寮。參議正處。竟不施行。且三光之行。遲速進退。不必若一。術家以算追而求之。取合于當時而已。故有古今之異。今術之不能上通于古。亦猶古術之不能下通于今也。由此言之。有文于讖。無驗于今。未必為是。有驗于今。無文于讖。未必為非。元命苞乾鑿度皆以為開闢至 \\n 蔡邕　六 \\n 獲麟二百七十六萬歲。及命厤序積麟至漢起庚子蔀之二十三歲。竟已酉戊子及丁卯蔀六十九歲。合為二百七十五歲。漢元年歲在乙未。上至獲麟。則歲在庚申。推此以上。上極開闢。則不在庚申。讖雖無文。其數見存。而光晃以為開闢至獲麟二百七十五萬九千八百八十六歲。獲麟至漢百六十二歲。轉差少一百一十四歲。云當滿足。則上違乾鑿度元命苞。中使獲麟不得在哀公十四年。下不及命厤序獲麟漢相去四蔀年數。與奏記譜注。不相應當。今厤正月癸亥朔。光晃以為乙丑朔。乙丑之與癸亥。無題勒　讖可與眾共別者。須以弦望晦朔光魄虧滿可得而見者。考其符驗。而光晃厤以考靈曜為本二十八宿度數及冬至日所在。與今史官甘石舊文錯異。不可考校。以今渾天圖儀檢天文。亦不合于考靈曜。光晃誠能自依其術。更造望儀以追天度。遠有驗于圖書。近有效于三光。可以易奪甘石。窮服諸術者。實宜用之。難問光晃。但言圖讖所言不服。元和二年二月甲寅制書曰。朕聞古先聖王。先天而天不違。後天而奉天時。史官用太初鄧平術。冬至之日。日在斗二十二度。而厤以為牽牛中星先立春一日。則四分數之立春也。而以折獄斷大刑。于氣已迕。用望平和。蓋亦遠矣。今改行四分。以遵于堯。以順孔聖奉天之文。是始用四分厤庚申元之詔也。深引河洛圖讖以為符驗。非史官私意獨所興搆。而光晃以為固意造妄說。違反經文。謬之甚者。昔堯命羲和厤象日月星辰。舜葉時月正日。湯武革命。治厤明時。可謂正矣。且猶遇水遭旱。戒以蠻夷猾夏。寇賊姦宄。而光晃以為陰陽不和。姦臣盜賊。皆元之咎。誠非其理。元和二年。乃用庾申。至今九十二歲。而光晃言秦所用代周之元。不知從秦來。漢三易元。不常庚申。光晃區區信用所學。亦妄虛無造欺語之愆。至于改朔易元。往者壽王之術。已課不效。亶誦之議不用。元和詔書。文備義著。非君臣議者所能變易。（續漢律厤志中。宋書厤志一。御覽十六。） \\n  \\n 　 \\n  \\n   \\n  "}
{"章节": "全後漢文卷七十三", "正文": "　 \\n 全後漢文卷七十三 \\n 　 \\n  \\n 烏程嚴可均校輯 \\n 蔡邕五 \\n 難夏育請伐鮮卑議（文選鮑昭東武吟注引此題作上書。） \\n 熹平六年夏。護烏桓校尉育上方。鮮卑仍犯諸郡。自春已來。三十餘發。請徵幽州諸郡兵出塞擊之。冬春足以埽滅。時故護羌校尉田晏以他事論刑。被原。私留京帥。因尚書行賄。通謀中常侍王甫求為將。甫建議當出師與育并力詔。書遂用為破鮮卑中郎將。使匈奴中郎將南單于以下與育晏三道並出。時朝廷大臣多以為不便。召公卿。百官會議。議郎蔡邕以為。 \\n 蔡邕　一 \\n 書戒猾夏。易伐鬼方。周宣王命南仲吉甫攘獫狁。威蠻荊。漢有衛霍闐顏漧海竇憲燕然之事。征討殊類。所由尚矣。然而時有同異。勢有可否。故謀有得失。事有成敗。不可齊也。自漢興以來。匈奴常為邊患。而未聞鮮卑之事。昔謀臣謁精。武夫僇力。而所見常異。其設不戰之計。守禦之固者。皆社稷之臣。永久之策也。孝武皇帝情存遠略。志闢四方。南伐百越。北討強胡。西征大宛。東并朝鮮。因文景之蓄。藉天下之饒。兵出數十年閒。帑藏空竭。官民俱匱。乃興鹽鐵酤榷之利。設告緡重稅之令。民不堪命。起為盜賊。關東紛然。道路不通。繡衣直指之使。奮鈇鉞而並出。然後僅得寍息。既而覺悟。乃息兵罷役。封丞相為富民侯。故主父偃曰。夫務戰勝。窮武事。未有不悔者也。夫以世宗神武。墏率良猛。財賦充實。所拓廣遠。而猶有悔焉。況無彼時地利人財之備。而欲輕動。此其不可一也。鮮卑種眾新盛。自匈奴北遁以來。據其故地。稱兵十萬。彌地千里。才力勁健。意智益生。加以關塞不嚴。禁網多漏。精金良鐵。出者莫察。皆為賊有。漢民逋逃。為其謀主。兵利馬疾。過于匈奴。昔段熲良將。習兵善戰。經營西羌。猶十餘年。今育晏欲以一年之期。專勝必克。育晏才策。未必過熲。鮮卑種眾。又不弱于西。乃欲張設近期。誘戲朝廷。三年不成。必迫于害。禍結兵連。不得中休。轉運糧饟。不可勝給。天無豐歲。官殫見財。民人流移于四方。不能還其駭[駭當作骸]骨。以此時興議橫發。一發不已。必至再三。諸夏之內。弱者伏尸。強者作寇。邊陲之患。手足之疥瘙也。中國之困。胸背之瘭疽也。其不可二也。育云自春以來。三十餘發。方今郡縣盜賊。劫摽人財。攻犯官民。日月有之。冠帶之圻。吏調政密。尚不能禁。況此醜虜。群類抵冒。心不受仁。膽不畏威。而可使斷無盜竊。昔者高祖乃忍平城之恥。呂后甘棄慢書之咎。方之于今。何者為甚。是其不可三也。天設山河。秦築長城。漢起塞垣。所以別外內。異殊俗也。其外則分[分當作介]之夷狄。其內則任之良吏。後嗣遵業。慎奉所遺。苟無蹙國內侮之患則可矣。豈與蟲螘狡寇。計爭往來之數哉。乃欲越幕踰域。度塞出攻。得地不可耕農。得民不可冠帶。破之不可殄盡。而本朝必為之旰食。四海 \\n 蔡邕　二 \\n 必為之焦枯。其不可四也。夫煎盡府帑之畜。以恣輕事之人。專勝者未必克。挾疑者未必敢。眾所謂危。聖人不任。朝議有嫌。明主不行。是其不可五也。案育一戰。所獲不如所失。昔淮南王安諫伐越曰。天子之兵。有征無戰。言其莫敢校也。如使越人蒙死徼幸。以逆執事。廝輿之卒。有一不備而歸者。雖得越王之首。猶為大漢羞之。而育欲以齊民易醜虜。皇威辱外夷。（袁宏紀作射乾沒以要功。）就如其言。猶已危矣。況乎得失不可量邪。昔珠崖郡反。孝元皇帝納賈損之言而下詔曰。珠崖背畔。今議者或曰可討。或曰棄之。朕日夜惟思。羞威化不行。則欲伐之。狐疑避難。則守為長。宜通乎時時變。且憂萬民。夫萬民之飢餓。與變夷之不討。何者為大。宗廟之祭。凶年猶有不備。況避不遜之辱哉。今關東大困。無以相膽。又當動兵。非但勞民而已。凶年隨之。罷弊有不可勝言者。其罷珠崖郡。此元帝所以發德音也。夫卹民救急。雖成郡列縣。尚猶棄之。況以鄣塞之外。未嘗為民居者乎。臣愚以為宜止攻伐之計。令諸營甲士。循行塞垣。屯守衝要。以堅牢不動為務。若乃守邊之術。李牧善其略。保守時塞之論。嚴尢申其要。遺業猶在。文章具存。循二子之策。守先帝之規。臣曰可矣。臣邕愚戇。議不足采。臣邕頓首。（本集。袁宏後漢紀二十四。後漢鮮卑傳。通典一百九十六。） \\n 宗廟迭毀議 \\n 左中郎將臣邕議。以為漢承亡秦滅學之後。宗廟之制。不用周禮。每帝即世。輒立一廟。不止于七。不列昭穆。不定迭毀。孝元皇帝時。丞相匡衡御史大夫貢禹始建大議。請依典禮。孝文、孝武、孝宣皆以功德茂盛。尊崇廟稱。為宗不毀。孝文曰太宗。孝武曰世宗。孝宣曰中宗。初孝宣尊崇孝武時。中正大臣夏侯勝等猶執異議。欲出世宗。不應為宗。至孝成皇帝時。議猶不定。太僕王舜中壘校尉劉歆據經傳義。謂不可毀。上從其議。古人據正重慎。不敢私其君父。若此其至也。後遭王莽之亂。光武皇帝受命中興。廟稱世祖。孝明皇帝聖 \\n 蔡邕　三 \\n 德聰明。政參文宣。廟稱顯宗。孝章皇帝至孝丞烝。仁恩溥大。海內賴祉。廟稱肅宗。比方前世。得禮之宜。自此以下。政事多釁。權移臣下。嗣帝殷勤。各欲　崇至親而已。臣下懦弱。莫能執夏侯之直。故遂衍濫。無有方限。今聖朝遵古復禮。以求厥中。誠合事宜。禮傳封儀。自依家法。不知國家舊有宗儀。聖主賢臣。所共　定。欲就六廟。黜損所宗。違先帝舊章。未可施行。臣謹案禮制七廟。三昭三穆。與太祖七。孝元皇帝世在第八。光武皇帝世在第九。故以元帝為考廟。尊而奉之。孝明遵述。亦不敢毀。元帝于今朝九世。以七廟言之。則非所宗。親盡宜毀。八月酬報。可出元帝主。比惠、景、昭、成、哀、平帝。五年而再殷。合食于太祖。孝章皇帝、孝安皇帝、孝桓皇帝親在三昭。孝和皇帝、孝順皇帝、孝靈皇帝親在三穆。廟親未盡。四時常陳。孝和以下。穆宗、恭宗、敬宗、威宗之號。皆宜省去。以遵先典殊異祖宗不可參並之義。今又總就一堂。崇約尚省。不復改作。惟主及几筵應改而已。正數世之所關。為無窮之常典。稽禮制之舊（關當作闕）則。合神明之歡心。臣愚戇。議不足采。臣邕云云。（本集袁宏後漢紀二十六續漢祭祀志下注補引袁山松書載邕議通典四十七。） \\n 被州辟辭讓申屠蟠 \\n 申屠蟠稟氣玄妙。性敏心通。喪親盡禮。幾于毀滅。至行美義。人所鮮能。安貧樂潛。味道守真。不為燥溼輕重。不為窮達易節。方之于邕。以齒則長。以德則賢。（後漢申屠蟠傳。） \\n 與何進書薦邊讓 \\n 與將軍以申甫之德。當中興之之隆。建上將之任。應秉國之權。妖寇作孽。震驚京師。運籌帷幄。定策屆勝。先擒馬元。歸近之變。天兵致誅。兗豫以清。冀荊用次。雲消席捲。克厭眾心。王室已寍。萬國兆民。莫不賴祉。伏惟幕府初開。博選清英。華髮舊德。並為元龜。成功立事。莫不畢舉。雖振鷺之集西雝。濟濟之在周庭。無以或加。伏見令史陳留邊讓字文禮。天授逸才。聰明賢 \\n 蔡邕　四 \\n 智。纂成伐柯不遠之則。齠齔夙孤。不墜家訓。及就學廬。便就大典。閒不遊戲。初覽諸經。見本知義。尋端極緒。授者不能荅其問。章句不能邃其意。詩書易禮先通。三業以次。大義略舉。眾傳篇章。無術不綜。心通性達。割[割當作剖]纖入冥。口辯辭長。而節之以禮。安詳審固。守持內定。非禮勿動。非法不言。若處狐疑之論。定嫌審之分。經典交至。檢括參合。眾夫寂焉。莫之能奪也。使讓生于先代。在唐虞則元顗之比。當仲尼則顏冉之亞。豈徒世俗之凡偶兼渾。是非講論而已哉。才蓺言行。卓逸不群。階級名位。亦宜超然。不以常制為限。長幼之拘。若復輩從此郡選舉。非所以彰　瑋之高價。昭大知之絕足也。傳曰。函牛之鼎。一旦立之以烹雞多汁則淡而不可食。少汗則焦而不可熟。此言大器之于小用。固有所不宜也。邕誠竊悁悒。怪此竇鼎。未受犧牛大羹之和。久在煎鰲臠胾之。願明將軍回謀守慮。思垂采納。就讓疾病。當親察之。更以屬缺招延。表貢行狀。列于王府。躋之宗伯。納之機密。展其力用。副共器量。夫若以年齒為嫌。則顏淵不得冠德行之首。子奇不得紀治阿之功。苟能其事。古今一也。密疏特表。及期而行。邦國其昌。邕寢疾羸。匐匐拜寄。不敢須通。（本集。後漢邊讓傳。） \\n 徙朔方報楊復書 \\n 昔此徙者。故城門校尉梁伯喜南郡太守馬季長。或至三歲。近者歲餘。多得旋返。自甘罪戾。不敢慕此。（段公路北戶錄。） \\n 徙朔方報羊陟書 \\n 幸得無恙。遂至徙所。自城以西。惟青紫鹽也。（同上。） \\n 與故郡將子橋伯尉書 \\n 枉屈麟鸞。奉計王室。（書鈔四十。） \\n 與梁伯張府君書 \\n 復惠良筆。上士所無。（書鈔一百四。） \\n 蔡邕　五 \\n 與袁公書 \\n 朝夕游談。從學宴飲。酌麥醴。燔乾魚。欣欣焉樂在其中矣。（書鈔一百四八。文選應場百一詩注。） \\n 書（四首） \\n 大官令執役斯碎。非文雅所使也。（書鈔五十五。） \\n 侍中執事。相見無期。惟是筆疏。（文選注作筆跡。）可以當面。（書鈔一百四。初學記二十一。文選陸機謝平原內史表注。） \\n 邕薄祜。早喪二親。年踰三十。　髮二色。叔父親之。猶若幼童。居則侍坐。食則比豆。（御覽四百三十二。） \\n 家祖居常言。客有三當死。夜半蠶時至人室家也。今者一行而犯其兩。（御覽八百二十五。） \\n 釋誨 \\n 閑居翫古。不交當世。感東方朔客難及楊雄、班固、崔駰之徒。設疑以自通。乃斟酌群言。韙其是而矯其非。作釋誨以戒厲云爾。 \\n 有務世公子誨于華顛胡老曰。蓋聞聖人之大寶曰位。故以仁守位。以財聚人。然則有位斯貴。有財斯富。行義達道。士之司也。故伊摯有負鼎之衒。仲尼設執鞭之言。甯子有清商之歌。百里有豢牛之事。夫如是。則聖哲之通趣。古人之明志也。今夫子生清穆之世。稟醇和之靈。覃思典籍。韞櫝六經。安貧樂賤。與世無營。（文選稽康幽憤詩注引此二語。）沈精重淵。抗志高冥。包括無外。綜祈[祈當作析]無形。其已久矣。曾不能拔萃出群。揚芳飛文。豋天庭。序开倫。埽六合之穢慝。清宇宙之埃塵。連光芒于白日。屬炎氣于景雲。時逝歲暮。默而無聞。小子惑焉。是以有云。方今聖上寬明。輔弼賢知。崇英逸徫。不墜于地。德弘者建宰相而裂士。才羨者荷榮祿而蒙賜。盍亦回塗要至。俛仰取容。輯當世之利。定不拔之功。榮家宗于此時。遺不滅之令蹤。夫獨未之思邪。何為守彼而不通此。胡老　然而笑曰。若公子。所謂睹曖昧之 \\n 蔡邕　六 \\n 利。而忘明哲之害。專必成之功。而忽蹉跌之敗者已。公子謖爾斂袂而興曰。胡為其然也。胡老曰。居。吾將釋汝。昔自太極。君臣始基。有羲皇之洪寍。唐虞之至時。三代之隆。亦有緝熙。五伯扶微。勤而撫之。于斯已降。天網縱。人紘　。王塗壞。太極　。君臣土崩。上下瓦解。于是智者騁詐。辯者馳說。武夫奮勇。戰士講銳。電駭風馳。霧散雲披。變詐乖詭。以合時宜。或畫一策而綰萬金。或談崇朝而錫瑞珪。連衡者六印磊落。合縱者駢組流離。隆貴翕習。積富無崖。據巧蹈機。以忘其危。夫華离蒂而萎。條去幹而枯。女冶容而淫。士背道而辜。人毀其滿。神疾其邪。利端始萌。害漸以芽。速速方轂。夭夭是加。欲豐其屋。乃蔀其家。是故天地否閉。聖哲潛形。石門守晨。沮溺耦耕。顏歜抱璞。遽瑗保生。齊人歸樂。孔子斯征。壅渠驂乘。逝而遺輕。夫豈傲主而背國乎。道不可以傾也。且我聞之。日南至則黃鍾應。融風動而魚上冰。蕤賓統則微陰萌。蒹葭蒼而白露凝。寒暑相催。陰陽代興。運極則化。理亂相承。今大漢紹紹陶唐之洪烈。盪四海之殘災。隆隱天之高。拆經地之基。皇道惟融。帝猷顯丕。泯泯庶類。含甘吮滋。檢六合之群品。躋之乎雍熙。群僚恭已于職司。聖主垂拱乎兩楹。群臣穆穆。守之以平。濟濟多士。端委縉綎。鴻漸盈階。振鷺充廷。譬猶鍾山之玉。泗濱之后。累珪璧不為之盈。採浮磬不為之索。曩者洪源辟而四隩集。武功定而干艾戢。玁狁襄而吉甫宴。城濮捷而晉凱入。故當其有事也。則萇笠並戴。擐甲揚鋒。不給于務。當其無事也。則舒紳緩佩。鳴玉以步。綽有餘裕。夫世臣閥子　御之族。天隆其祜。主豐其祿。抱膺從容。爵位自從。攝須理髯。餘官委貴。其進取也。順傾轉圓。不足以喻其便。逡巡放屣。不足以況其易。夫夫有逸群之才。人人有優瞻之智。童子不問疑于老成。瞳矇不稽謀于先生。心恬澹于守高。意無為于持盈。粲乎煌煌。莫非華榮。明哲泊焉。不失所寍。狂淫振蕩。乃亂其情。貪夫徇 \\n 蔡邕　七 \\n 財。夸者死權。瞻仰此事。體躁心煩。闇謙盈之效。迷損益之數。騁駑駘于修路。慕騏驥而增驅。卑俯乎外戚之門。乞助乎近貴之譽。榮顯未副。從而顛踣。下獲熏胥之辜。高受滅家之誅。前車已覆。襲軌而驚。曾不鋻禍。以知畏懼。子誰悼哉。害其若是。天高地厚。跼而蹐之。怨豈在明。患生不思。戰競競競。必慎厥尤。且用之則行。聖訓也。舍之則藏。至順也。夫九河盈溢。非一曲[曲當作　]所防。帶甲百萬。非一勇所抗。今子責匹夫以清宇宙。庸可以水旱而累堯湯乎。懼煙炎之毀熸。何光芒之敢揚哉。且夫地將震而樞星直。井無景則日陰食。元首寬則望舒眺。侯王肅則月側匿。是以君子推微達著。尋端見緒。履霜知冰。踐露知暑。時行則行。時止則止。消息盈沖。取諸天紀。利用遭泰。思危難而自豫。故在賤而不恥。方將騁馳乎典籍之崇塗。休息乎仁義之淵藪。盤旋乎周孔之庭宇。揖儒墨而與為友。舒之足以光四表。收之則莫能知其有。若乃丁千載之運。應神靈之符。闓閶闔乘天衢。擁華蓋。奉皇樞。納玄策于聖德。宣太平于中區。計合謀從。已之圖也。勳續不立。子之辜也。龜鳳山翳。霧露不除。踴躍草萊。秪見其愚。不我知者。將謂之迂。修業思真。棄此焉如。靜以俟命。不斁不渝。百歲之後。歸乎其居。幸其獲稱。天所誘也。罕漫而已。非已咎也。昔伯翳綜聲于鳥語。葛盧辨音于鳴牛。董父受氏于豢龍。奚仲供德于衡輈。倕氏興政于巧工。造父豋御于驊騮。非子享土于善圉。狼曋取右于禽囚。弓父必精于筋角。佽非明勇于赴流。壽王創基于格五。東方要幸于談優。上官效力于執蓋。弘羊據相于運籌。僕不能參跡于若人。故抱璞而優遊。于是公子仰首隆陛。忸怩而避。胡老乃揚銜含笑。援琴而歌。歌曰。練予心兮浸太清。滌穢濁兮存正靈。和液暢兮神氣寍。情志泊兮心亭亭。嗜欲息兮無由生踔宇宙而遺俗兮。眇翩翩而獨征。（本集。後漢蔡邕傳。蓺文類聚二十五。） \\n  \\n 　 \\n  \\n   \\n  "}
{"章节": "全後漢文卷七十四", "正文": "　 \\n 全後漢文卷七十四 \\n 　 \\n  \\n 烏程嚴可均校輯 \\n 蔡邕六 \\n 陳留太守行縣頌（并序） \\n 府君勸耕桑于屬縣。（文選陸機吳趨行注。又孔　珪北山移文注。） \\n 行小黃縣 \\n 大顥為政。建時春陽。我君勸止。戾茲小黃。濟濟群吏。攝齊升堂。乃訓乃厲。示之憲方。原罪以心。察獄以情。欽于刑濫。惟務求輕。有辜小罪。放死從生。玄化洽矣。黔首用寍。惟以作傾。式昭德聲。（蓺文類聚五十。） \\n 行考城縣 \\n 曖曖玄路。北至考城。勸茲穡民。東作是營。農桑之業。為國之經。我君勤心。德音邈成。率爾苗民。慎不敬聽。女執伊筐。男執其耕。申戒群僚。務在寬平。罪人赦宥。囹圄用情[情當作清]。（蓺文類聚五十。） \\n 蔡邕　一 \\n 潁川太守王立義葬流民頌 \\n 哀此骼骴。惋彼孤魂。遭水為泥。逢風成塵。殮以時服。葬于洛濱。（北堂書鈔三十九。） \\n 胡廣黃瓊頌 \\n 巖巖山獄。配天作輔。降神有周。生申及甫。允茲漢室。誕育二后。曰胡曰黃。方軌齊武。惟道之淵。惟德之藪。股肱元首。代作心膂。天之烝人。有則有類。我胡我黃。鍾厥純懿。巍巍特進。初[初當作仍]踐其位。赫赫三事。七佩其紱。弈弈四牡。沃若六轡。　職龍章。其文有蔚。參曜乾台。窮寵極貴。功加八荒。群生以遂。超哉邈猗。莫參其二。（後漢胡廣傳。熹平六年。靈帝圖書廣及太尉黃瓊于省內。詔議郎蔡邕為甚頌。注引謝承書。本集外傳。文選潘岳西征賦注引末一語。顏邊之皇太子釋奠會詩注。引未二語。） \\n 京兆樊惠渠頌 \\n 洪範八政一曰食。周禮九職一曰農。有生之本。于是乎出。貨殖財用。于是乎于是乎在。九土上沃為大田多稔。然而地有埆塉。川有墊下。溉灌之便。形趨不至。明哲君子。刱業農事。因高卑之宜。驅自行之勢。以盡水利。而富國饒人。自古有焉。若夫西門起鄴。鄭國行秦。李冰在蜀。信臣治穰。皆此道也。陽陵縣東。厥地衍隩。士氣辛螫。嘉穀不植。草萊焦枯。而涇水長流。溉灌維首。編戶齊氓。庸力不供。牧人之吏。謀不暇給。蓋常興役。猶不克成。光和五年。京兆君樊君諱陵字得雲。勤恤民隱。悉心政事。苟有可以惠斯人者。無聞而不行焉。遂諮之郡吏。申于政府。僉以為因其所利之事者。不可已者也。乃命方略大吏麴遂令五瓊揣度計慮。揆程經用。以事上聞。副在三府。司農遂取財于豪富。借力于黎元。樹柱累石。委薪積土。墓跂功堅。體勢強壯。折湍流。　曠陂。會之于新渠。流水門。通窬瀆酒。洒之于畎畝。清流浸潤。泥潦浮游。曩之鹵田。化為甘壞。粳黍稼穡之所入。不可勝算。農民熙怡。悅豫且康。相與謳談　畔。斐然成章。謂之樊惠渠云爾。其歌曰。 \\n 蔡邕　二 \\n 我有長流。莫或閼之。我有溝澮。莫或達之。田疇斥鹵。莫修莫治。饑饉因瘁。莫恤莫思。乃有樊君。作人父母。□□□□。立我畎畝。黃潦膏凝。多稼茂止。惠乃無疆。如何勿喜。我壞既營。我疆斯成。泯泯我人。既富且盈。為酒為釀。烝畀祖靈。貽福惠君。壽考且寍。（本集。蓺文類聚九。書鈔三十九。） \\n 祖德頌（有序） \\n 昔文王始受命。武王定禍亂。至于成王。太平乃洽。祥瑞畢隆。夫豈后德。熙隆漸浸之所通也。是以易嘉積善有餘慶。詩稱子孫其保之。非特王道然也。賢人君子。修仁履德者。亦其有焉。昔我列祖。暨于予考。世載孝友。重以明德。率禮莫違。是以靈祇。降之休瑞。兔擾馴以昭其仁。木連理以象其義。斯乃祖禰之遺靈。盛德之所貺也。豈我童蒙孤稚所克任哉。乃為頌曰。 \\n 穆穆我祖。世篤其仁。其德克明。惟懿惟醇。宣慈惠和。無競伊人。巖巖我考。蒞之以莊。增崇丕顯。克構其堂。是用祚之。休徵惟光。厥微伊何。於昭于今。園有甘棠。別幹同心。墳有擾兔。宅我柏林。神不可誣。偽水可加。析薪之業。畏不克荷。矧貪靈貺。以為已華。惟予小子。豈不是欲。千有先功。匪榮伊辱。（本集。蓺文類聚二十。） \\n 五靈頌 \\n 麟 \\n 皇矣大角。降生靈獸。視明禮脩。麒麟來乳。春秋既書。爾來告就。庶士子鉏。獲諸西狩。（初學記二十九。） \\n 白虎 \\n 犬梁乘精。白虎用生。思叡信立。繞于垣坰。（蓺文類聚九十九。） \\n 蔡邕　三 \\n 焦君贊 \\n 猗歟焦君。常此玄墨。衡門之下。栖遲偃息。泌之洋洋。樂以忘食。鶴鳴九皋。音亮帝側。乃徵乃用。將受　職。昊天不弔。賢人遘慝。不惟一志。并此四國。如何穹蒼。不昭斯惑。惜哉朝廷。喪茲舊德。恨以[以當作伊]學士。（蓺文類聚二十九。） \\n 太尉陳公贊 \\n 公在百里。有西產之惠。賜命方伯。分陝餘慶。餘慶伊何。兆民其觀。少者是懷。老者是安。綱紀文王。文王用平。東督京輦。京輦用清。乃登三事。三事攸寍。存稷之佐。具于堯庭。今則由古。于穆誕成。（蓺文類聚四十六。　案。太尉陳耽陳球俱與邕並時。此疑是陳球。） \\n 赤泉侯五世像贊（御覽七百五十引孫晹之述畫曰。漢靈帝詔蔡邕圖赤泉侯楊喜五世將相形像于省中。又詔邕為贊。仍令自書之。邕文書。于時獨擅。　案。歷代名畫記以趙岐。劉裒、蔡邕、張衡並列。今人不復知有蔡畫矣。） \\n 正交論 \\n 聞之前訓曰。君子以朋友講習。而正人。無有淫朋。是以古之交者。其義敦以正。其誓信以固。逮夫周德始衰。傾聲既寢。伐木有鳥鳴之刺。谷風有棄予之怨。其所由來。政之缺也。自此以降。彌以陵遲。或闕其始終。或彊其比周。是以縉紳患其然。而論者諄諄如也。疾淺薄而攜貳者有之。惡朋黨而絕交游者有之。其論交也。曰。富貴則人爭趣之。貧賤則人爭去之。（案。文選應璩與曹長思書注引蔡邕正論云。皮朽則毛落。水涸則魚逝。其勢然也。當是此下脫文。正論即正交論。選注落一交字。）是以君子慎人所以交已。審已所以交人。富貴則無暴集之客。貧賤則無棄舊之賓矣。故原其所以來。則知其所以去。見其所以始。則睹其所以終。彼貞士者。貧賤不待夫富貴。富貴不驕夫貧賤。故可貴也。蓋朋友之道。有義則合。無義則離。善則久要不忘乎生之言。惡則忠告善誨之。不可則止。無自辱焉。故君子不為可棄之行。不患人之遺已也。信有可歸之德。不病人之遠已也。不幸或然。則躬自厚而薄責于人。怨其遠矣。求諸已而不求諸人。咎其稀矣。夫遠怨稀咎之機。咸在乎躬。莫之能改也。子夏之門人。問交于子張。而二子各有聞乎夫子。然則以交誨也。商也 \\n 蔡邕　四 \\n 寬。故告之以拒人。師也褊。故訓之以容眾。各從其行而矯之。至于仲尼之正教。則汎愛眾而親仁。故非善不喜。非仁不親。交游以方。會友以文。可無貶也。穀梁子亦曰。心志既通。名譽不聞。友之罪也。今將患其流而塞其源。病其末而刖其本。無乃未若擇其正而黜其邪與。與其彼農皆黍而獨稷焉。夫黍亦神農之嘉穀。與稷並為粢盛也。使交而可廢。則黍其愆矣。括二論而言之。則刺薄者搏而洽。斷交者貞而孤。孤有羔羊之節。與其不獲已而矯時也。走將從夫孤焉。（後漢朱穆傳論注。） \\n 銘論 \\n 春秋之論銘也。曰。天子令德。諸侯言時計功。大夫稱伐。昔肅慎納貢銘之楛矢。所謂天子令德者也。黃帝有巾凡之法。孔甲有槃杅之誡。殷湯有甘拆之勒。　鼎有丕顯之銘。武王踐阼。咨于太師。而作席机楹杖離銘十有八章。周廟金人。緘口書背。銘之以慎言。亦所以勸進人主。勖于令德者也。昔召公作誥。先王賜朕鼎出于武當曾水。呂尚作周太師而封于齊。其功銘于昆吾之冶。漢獲齊侯竇樽于槐里。（此句從御覽七百六十一補。）獲竇鼎于美陽。仲山甫有補　闕。式百辟之功。過禮司勳。凡有大功者。銘之大常。所謂諸侯言時計功者也。宋大夫正考父。三命茲益恭。而莫侮其國。衛孔悝之父莊叔。隨難漢陽。左右獻公。衛國賴之。皆銘于鼎。晉魏顆獲泰杜回于輔氏。銘功于景鐘。所謂大夫稱伐者也。鐘鼎禮樂之器。昭德紀功。以示子孫。物不朽者莫不朽于金石。故碑在宗廟兩陛之閒。（此句從文選頭陀寺碑注引補。）近世以來咸銘之于碑德非此族不在銘典（此二語從文選新刻漏銘注引補。御覽五百九十。續漢律厤志中注補引蔡邕命論一段。命當作令。乃月令論也。見卷十二。） \\n 陳仲舉李元禮論 \\n 仲舉強于犯上。元禮長于接下。犯上為難。接下為易。仲舉為先。元禮後矣。（御覽四百四十七。姚信土緯引陳留蔡伯喈云。） \\n 蔡邕　五 \\n 敘樂 \\n 世祖追修前業。采讖緯之文。曰太子樂府。曰黃門鼓吹。（北堂書鈔九十六讖篇引蔡邕敘樂。　案。此即成邊上章之樂意。唯多首二語耳。本傳稱邕所蓍百四篇。有敘樂一篇。即此篇也。） \\n 車駕上原陵記 \\n 建寍五年正月。車駕上原陵。蔡邕為司徒掾。從公行。到陵。見其儀愾然。謂同坐者曰。聞古不墓祭。朝廷有上陵之禮。殆為可損。今見其儀。察其本意。乃知孝明皇帝至孝惻隱。不可易奪。或曰。本意云何。昔京師在長安時。其禮不可盡得聞也。光武即世。始葬于此。明帝嗣位踰年。群臣朝正。感先帝不復聞見此禮。乃帥公卿百寮。就園陵而創焉。尚書陛西陛為神坐。（通典作尚書隋西祭設神座。）天子事亡如事存之意。苟先帝有瓜葛之屬。男女畢會。王侯大夫。郡國計吏。各向神坐而言。庶幾先帝神魂聞之。今者日月久遠。後生非時。人但見其禮。不知其哀。以明帝聖孝之心。親服三年。久在園陵。初興此儀。仰察几筵。下顧群臣。悲切之心。必不可堪。邕見太傳胡廣曰。國家禮有煩而不可省者。昔不知先帝用心周密之至于此也。廣曰。然子宜載之。以示學者。邕退而記焉。（續漢禮儀志上注引謝承書。又見袁宏後漢紀二十三。通典五十二。） \\n 連珠 \\n 道為知者設。馬為御者良。賢為聖者用。辨為知者通。（書鈔九十九引蔡邕連珠。）臣聞目　耳鳴。近夫小戒也。狐鳴犬嗥。家人小祅也。猶忌慎動作。封鎮書符。以防其禍。是故天地示異。災變橫起。則人主恆恐懼而修政。（御覽四百五十九引蔡邕廣連珠。） \\n 參絲之絞以絃琴。緩張則撓。急張則絕。（御覽八百十四引蔡邕廣連珠。） \\n 蔡邕　六 \\n 車鼎銘 \\n 維建寍三年秋八月丁丑。延公于玉堂前廷。乃詔曰。其以大鴻臚喬玄為司空。再拜稽首以讓。帝曰。俞。往哉。三讓。然後受命。公乃虔恭夙夜。帝采勤施八方。旁作穆穆。以對揚天子丕顯休命。越在先民。毗佐天子。罔不著其股肱。畢其思心。式幸天行。式昭德音。公亦克紹厥由鋻于法。罔敢不法。憲于誡。罔敢不誡。用總是群后。保乂帝家。勛在方策。民咸曰休哉。惟帝念功。越若來。二月丁丑。遷于司徒。（本集。蓺文類聚四十七。） \\n 中鼎銘 \\n 維建寍四年春三月丁丑。延公登于玉堂前廷。乃制詔曰。其以司空喬玄為司徒。公拜稽首以讓。帝曰。俞。往哉。三讓。然後受命。公允迪厥德。宣力建勤。戰戰兢兢。以役帝事。越其所以。率夫百辟。媚于天子。天子曰。都慎厥身。脩思永。同寅協恭。以和天衷。德則昭之。違則塞之。回乃不敢不弼。枉乃不敢不匡。股肱之事既充。三事之繇允備。災眚作見。乃引其責曰。凡庶徵不若。开倫不敘。是惟臣之職。祇以疾告表。越十日庚午記此。（本集。蓺文類聚四十七。書鈔五十二。御覽二百八。） \\n 西鼎銘 \\n 維光和元年冬十二月丁已。延公入崇德殿前。乃制詔曰其以光祿大夫玄為太尉。公拜稽首曰。臣聞之。三讓莫或克從。臣不敢辭。臣大馬齒七十。可以生。可以死。其戮力閑私。悉心在公。以盡為臣之節。于時侍從陛階。與聞公之昌言者。莫不惕厲。如履薄冰。既乃碑表百代。（集本。） \\n 黃鉞銘 \\n 孝桓之季年。鮮卑入塞杪。盜起匈奴左部。梁州叛羌迨兵誅。淫衍東移。高句麗翮子百固逆謀並發。三垂騷然。為國憂念。西府表喬公。昔在梁州。柔遠能爾。不煩軍師。而車師克定。及在上谷漢陳。連在營郡。膂力方剛。明集御眾。徵拜度遼將軍。始受旄鉞鉦鼓之任。扞禦三垂。公以吏士頻年在外。勤于奔命。人馬疲鸁撓鈍。請且息州營橫發之役。以補困憊。朝廷許之。于是儲廩豐饒。室罄不懸。人逸馬同。弓勁矢利。而經用省息。官有餘資。執事無放 \\n 蔡邕　七 \\n 散之尢。簿書有進入之嬴。治兵示威。戎士踴躍。旌旗曜日。金鼓霆奮。守有山岳之固。攻有必克之勢。羌戎受[受當作授]首于西疆。百固冰散于東鄰。鮮卑收跡。烽燧不舉。　事三年。馬不帶鉠。弓不受彄。是用鏤石。作茲鉦鉞軍鼓。陳之東階。以昭公文武之勛焉。銘曰。 \\n 帝命將軍。執茲黃鉞。威靈振耀。如火之烈。公之蒞止。群狄斯柔。齊斧罔設。介士斯休。（本集。蓺文類聚六十八。北堂書鈔一百十五引此篇為鼎銘。） \\n 鼎銘 \\n 忠文朱公。名穆。字公叔。有殷之冑。微子啟以帝乙元子。周武王封諸宋。以奉成湯之祀。至元子啟生公子朱。其孫氏焉。後自沛遷于南陽之宛。遂大于宋。爵位相襲。列祖尚書令。肅宗之世。守于臨淮。考曰實。為陳留太守。乃及忠文。克慎明德。以紹服祖禰之遺風。悉恐臣事。用媚天子。顯允其動績。尋綜六蓺。存闊馳思。所以啟前惑而學後疑者。亹焉雖商偃其猶病諸。初舉孝廉。除朗中尚書侍郎。獨念運際存亡之要。乃陳五事。諫謀深切。退處畎畝。以察天象。驗應著焉。孝順晏駕。賊發江淮。時辟大將軍府。實掌其事。用拜宛陵令。非其好也。遂以疾辭。復辟大將軍。再拜博士。高第。作御史。明司國憲。以齊百僚。矯枉董直。罔肯阿順。以黜其位。潛于郎中。群公並表。乃遷議郎。豋于東觀。纂業前史。于是冀州凶荒。年饉民匱。而貪婪之徒。乘之為虐。錫命作牧。靜其方隅。乃攄洪化。奮靈武。照令德。塞群違。貞良者封植。殘戾者芟夷。去惡除盜。無俾比而作匿。肜陷于非辜。復徵拜議郎。病免官。徵拜尚書。清一以考其素。正直以醇其德。出納帝命。乃無不允。雖龍作納言。山父喉舌。靡以尚之。享年六十有四。漢皇二十一世。延熹六年夏四月乙巳。卒于官。天了痛悼。詔曰。制詔。尚書朱穆。立節忠亮。世篤爾行。虔恪機任。守死善道。不幸而卒。朝廷閔焉。今使權謁者中郎楊賁贈穆益州刺史印綬。魂而有靈。喜其寵榮。鳴呼哀哉。肆其孤作用茲寶鼎。銘載休功。俾後裔永用享祀。以知其先之德。（本集。） \\n 蔡邕　八 \\n 酒樽銘 \\n 酒以成禮。弗繼以淫。德將以荒[以荒當作無醉]。迥則荒沈。盈而不沖。古人所箴。尚鋻茲器。茂勖厥心。（蓺文類聚三十七。） \\n 警枕銘 \\n 應龍蟠蟄。潛德保靈。制器象物。亦（蓺文類聚御覽作示。）有其彤。哲人降鋻。居安慮傾。（北堂書鈔一百三十四。蓺文類聚七十。御覽七百七。） \\n 槃銘 \\n 華槃就用。以享嘉賓。內丹其實。外若玄真。（御覽七百五十八。） \\n 銅籥銘 \\n 籥黃鍾之客。長九寸。空圍九分。容秬黍一千二百粒。稱重十二銖。兩之為一合。三分損益。轉生十二律。（隋書律厤志上審度祖孝孫云。相承傳是蔡邕銅籥。） \\n 女訓 \\n 舅姑若命之鼓琴。必正坐操琴而奏曲。若問曲名。則捨琴興而對。（而字從書鈔一百九補。）曰某曲。坐若近。則琴聲必聞。若遠。左右必有贊其言者。凡鼓小曲。五終由止。大曲。三終則止。無數變曲。無多少。尊者之聽未厭。不敢早止。若顧望視他。則曲終而後止。亦無中典而息也。琴必常調。尊者之前。不更調張。私室若近舅姑。則不敢獨鼓。若絕遠。聲音不聞。鼓之可也。鼓琴之夜。有姊妹之宴則可也。（御覽五百七十七。） \\n 女誡 \\n 禮。女始行服纁。纁。絳也。絳。正色也。紅紫不以為　服。緗綠不以為上服。繒貴厚而色尚深。為其堅紉也。（御覽八百十四。） \\n 而今之務在奢麗。志好美飾。帛必薄細。采必輕淺。或一朝之晏。再三易衣。從慶移坐。不因故服。（書鈔未改竄本一百二十九引蔡邕女誡。陳禹謨本作衣箴。張溥等皆為所誤。） \\n 蔡邕　九 \\n 夫心。猶首面也。是以甚致飾焉。而一旦不修飾。則塵垢穢之。心一朝不思善。則邪惡入之。人咸知飾其面。而莫修其心。惑矣。夫面之不飾。愚者謂之醜。心之不修。賢者謂之惡。愚者謂之醜。猶可。賢者謂之惡。將何容焉。故覽照拭面。則思其心之潔也。傅脂。則思其心之和也。加紛。則思其心之鮮也。澤髮。則思其心之順也。用櫛。則思其心之理也。立髻。則思其心之正也。攝鬢。則思其心之整也。（文選張華女史箴注。御覽三百六十五。四百五十九。七百十四。七百十八。七百二十。） \\n  \\n 　 \\n  \\n   \\n  "}
{"章节": "全後漢文卷七十五", "正文": "　 \\n 全後漢文卷七十五 \\n 　 \\n  \\n 烏程嚴可均校輯 \\n 蔡邕七 \\n 九疑山碑 \\n 巖巖九疑。峻極于天。觸石膚合。興播建雲。時風嘉雨。浸潤下民。芒芒南土。實賴厥勛。建于虞舜。聖德光明。克諸頑傲。以孝烝烝。師錫帝世。堯而授徵。受終文祖。璇璣是承。泰階以平。人以有終。遂葬九疑。解體而升。豋此崔嵬。託靈神仙。（蓺文類聚七。） \\n 光武濟陽宮碑 \\n 惟漢再受命曰。世祖光武皇帝。考南頓君。初為濟陽令。濟陽有武帝行過宮。常封閉。帝將生。考以令舍下溼。開宮後殿居之。建平元年十二月甲子夜。帝生。時有赤光。室中皆明。使卜者王長卜之。長曰。此善事。不可言。歲有嘉 \\n 蔡邕　一 \\n 禾。一莖生九穗。長于凡禾。困為尊諱。王室中微。哀平短祚。姦臣王莽。媮有神器。十有八年。罪成惡熟。天人致誅。帝乃龍見白水。淵躍昆滍。破前之眾。殄二公之師。收兵略地。經營河朔。戮力戎功。翼戴更始。義不即命。帝位闕焉。於是群公諸將。據河洛之文。協符瑞之徵。僉曰厤數在帝。踐祚允宜。乃以建武元年六月乙未。即位于鄗縣之陽。五成之陌。祀漢配天。罔失舊物。享國三十有三年。方內乂安。蠻夷率服。巡狩泰山。禪梁父。皇代之遐跡。帝者之上儀。罔不畢舉。道德餘慶。延于無窮。先民有言曰。樂樂其所自生。而禮不忘其本。是以虞稱媯汭。姬美周原。皇天乃眷神宮。實始于此。厥跡邈哉。所謂神麗顯融。越不可尚。小臣河南尹鞏瑋。先祖銀艾封侯。歷世卿尹。受漢厚恩。瑋以商箕餘烈。郡舉。孝廉。為大官丞。來在濟陽。願見神客。追惟桑梓　述之義。用敢作頌。 \\n 赫矣炎光。爰耀其輝。篤生聖皇。二漢之微。稽度乾則。誕育靈姿。黃孽作慝。纂握天機。帝赫斯怒。爰整其師。應期潛見。扶陽而飛。禍亂克定。群凶殄夷。匡復帝載。萬國以綏。巡于四岳。展義省方。豋封降禪。升于中皇。爰茲初基。天命孔彰。子子孫孫。保之無疆。（本集。蓺文類聚十二。） \\n 陳留東昏庫上里社碑 \\n 曰社祀之建尚矣。昔在聖帝。有五行之官。而共工子句龍為后土。及其沒也。遂為社祀。故曰社者。土地之主也。周禮建為社位。左宗廟。右社稷。戎醜攸行。于是受脤。土膏恆動。于是祈農。又班之于兆民。春秋之中。命之供祠。故自有國至于黎庶。莫不祀焉。惟斯庫上里。古陽武之戶牖鄉也。秦時有池子華為丞相。漢興。陳平由此社宰。遂佐高帝。克定天下。為右丞相。封曲逆侯。孝[孝當作永]平之世。虞延為太尉司徒封公。至延熹中。延弟曾孫放字子卿（案。延傳作子仲。）為尚書令。外戚梁冀。乘寵作亂。首策誅之。王室以績。詔封都亭侯太僕、太常、司空。昆天子而維四方。克錯其功。往烈有常。于是司監。爰暨邦人。僉以為宰相繼踵。咸出斯里。秦一漢三。而虞氏世焉。雖有積德餘慶修身之致。亦斯社之所相。乃與樹碑作頌。以示後昆。 \\n 蔡邕　二 \\n 惟王建祀。明事百神。乃顧斯社。于我兆民。明德惟馨。其慶聿彰。自嬴及漢。四輔代昌。爰我虞宗。乃世重光。元勳既立。錫茲土疆。乃公乃侯。帝載用庸[庸當作康]。神人葉祚。且巨且長。凡我里人。盡受嘉祥。刊銘金石。永思不忘。（本集。史記陳丞相世家索隱。書鈔八十七。御覽五百三十二。） \\n 伯夷叔齊碑 \\n 熹平五年。天下大亓。禱請名山。求獲荅應。時處士平陽蘇騰字玄成。夢陟首陽。有神馬之使在道。明覺而思之。以其夢陟狀上聞。天子開三府請雨使者與郡縣戶曹掾吏豋山升祠。手書要曰。君況我聖主以洪澤之福。天尋興雲。即降甘雨也。（續漢五行志一注補。） \\n 惟君之質。體清良兮。借佐殷姬。忠孝彰兮。委國捐爵。諫國匡兮。譏武伐紂。欲喻匡兮。時不可救。歷運蒼兮。追念失侯。受命皇兮。憂懷感□□□□兮。雖沒不朽。名字芳兮。（蓺文類聚三十七。） \\n 王子喬碑 \\n 王孫子喬者。蓋上。世之真人也。聞其仙舊矣。不知興于何代。博問道家。或言潁川。或言彥蒙。初建斯城。則有斯丘。傳承先民。曰王氏墓。紹胤不繼。荒而不嗣。歷載彌年。莫之能紀。暨于永和之元年冬十有二月。當臘之夜。墓上有哭聲。其音甚哀。附居者王伯聞而怪之。明則祭其墓而察焉。時天洪雪。下無人徑。見一大鳥跡在祭祀之處。左右咸以為神。其後有人著大冠絳單衣。杖竹策立冢前。呼樵孺子尹永昌曰。我王子喬也。爾勿復取。吾墓前樹也。須臾。忽然不見。時令太山萬熹。稽故老之言。感精天賜之應。咨訪其驗。信而有徵。乃造靈廟。以休厥神。于是好道之儔。自遠來集。或絃琴以歌太一。或覃思以歷丹丘。其疾病尪瘵者。靜躬祈福。即獲祚。若不虔恪。輒顛踣。故知王德之宅兆。實真人之先祖也。延熹八年秋八月。皇帝遣使者奉犧牲以致祀。祇懼之敬肅如也。國相東萊王璋字伯儀。以為神聖所興。必有銘表。昭示後世。是以賴鄉仰伯陽之蹤。關民慕尹喜之夙。乃與長史邊乾。訪及士隸。遂樹之玄石。紀頌遺烈。俾志道者。有所覽焉。 \\n 蔡邕　三 \\n 伊王君。德通靈。舍光耀。秉純貞。應大道。羨久榮。棄世俗。飛神形。翔雲霄。浮太清。乘螭疽。載鶴軿。戴華笠。奮金鈴。揮羽旗。曳霓旌。懽罔極。壽億齡。昭篤孝。念所生。歲終閔。發丹情。存墓冢。舒哀聲。遺鳥跡。覺舊城。被絳衣。垂祡纓。呼孺子。告姓名。由此悟。感佈[感佈當作咸怖]驚。修祠宇。反几筵饋饎進。甘香陳。時傾顧。馨明煙[煙當作禋]。匡流祉。熙帝庭。祐邦國。相黔民。光景福。耀無垠。（本集。水經汳水注。御覽三十三引蔡邕王喬錄。） \\n 京兆尹樊陵頌碑 \\n 前漢戶五萬。口有十七萬。王莽後十不存一。永初元年。羌戎作虐。至光和。領戾不盈四千。園陵蕃衛。粢盛之供。百役出焉。民用匱乏。不堪其事。（續漢郡國志一注補引蔡邕樊陵傾。） \\n 於顯哲尹。誕德孔彰。膺帝休命。謂篤不忘。爰納志式。規悟聖皇。欽崇國邑。大孝允光。九命車服。昭示采章。軒軺四牡。承祀蒸嘗。多士時貢。繇役永息。進路孔夷。民（文選魏都賦注作人。）清險棘。同體諸舊。兆萌蒙福。惠垂無疆。守以罔極。（蓺文類聚六。） \\n 琅邪王傅蔡朗碑 \\n 君諱朗。字仲明。蓋蒼頡之精胤。姬稷之末冑也。昔叔度文王之昭。建侯子蔡。以國氏焉。迄于平襄。周祚微缺。王室遂卑。齊晉交爭。強楚侵陵。昭侯徙于州來。公族分遷。氏家于圉。奕葉載德。常歷宮尹。以逮于茲。君雅操明允。威厲不猛。履孝悌之性。懷文蓺之才。包洞典籍。刊摘沈祕。知機達要。通含神契。既討三五之術。又采二南之業。以魯詩教授。生徒雲集。莫不自遠並至。栖遲不易其志。簞食曲肱。不改其樂。心棲清虛之域。行在玉石之閒。 \\n 蔡邕　四 \\n 是以德行儒林。智周當代。四岳稱名。帝曰余聞。元和（案。下云永興此當是建和或元嘉之誤。）元年。徵拜博士。舒演奧祕。贊理闕文。所立卓爾。度躡雲縱。其選士也。抑頑錯枉。進聖擢偉。極遺逸于九皋。揚明德于側陋。拔茅以彙。幽滯用濟。加以清敏廣平。好是正真。規誨之策。曰諫于庭。忠讜著烈。令聞流行。聖朝以藩國貴冑。先帝遺體。或以繼絕襲位。正于阿保。未洽雅訓。驕盈僭差。或蹈憲理。非弘直碩儒。莫能匡弼。蔡[蔡當作察]君審行修德。進退可度。遷河閒中尉琅邪王傅。乃從經術之方。示以棐諶之威。率禮莫違其國用靖。雖安國之輔梁孝。仲舒之相江都。靡以加焉。勳績既盛。帝簡其功。將授上位。遷于紫宮。賦壽不永。遘此疾凶。年五十八。永興六年夏卒。鳴呼哀哉。凡百君子。咨痛罔極。殷懷傷悼。舍涕流惻。如何昊天。喪我師則。爰勒斯銘。式昭其德。銘曰。 \\n 天縱明哲。於赫我君。舍弘光大。玄覽孔真。潛樂教思。韞玉衡門。雲龍感應。養徒三千。珠藏外耀。鶴鳴聞天。若時徵庸。豋祚王臣。綜彼前疑。定此典文。參佐七德。俾相大藩。身沒稱顯。永遺令勳。表行揚名。垂示後昆。（本集。） \\n 玄文先生李休碑 \\n 玄文先生名休。字子材。南陽宛人也。其祖李伯陽。周柱下史。覿衰世而遁焉。其後雄俊豪傑。往往崛出。自戰國及漢。名臣繼踵。枝冑散逸。其遷于宛尚矣。王莽竊位。漢祚中移。考翼佐世祖。匡復郊廟。錫封茅土。卿相牧守。于時相逐。休少以好學。游心典謨。既綜七經。又精群緯。鈞深極奧。窮覽聖旨。居則玩其辭。動則察其變。雲物不顯。必考其占。故能獨見前識。以先神意。若古今常難。疑義錯繆。前人所希論。後學所不覽。休盡剖判。剝散幽暗。靡不昭爛。猶發憤于目所不睹。體所不閑。遂豋東岳。觀百王遺風。習容闕里。以協禮衷。退而講誨。童寇仰焉。僔僔如也。郡署五官掾功曹。司空胡公顯以儒譽。特進大鴻臚。仍優禮固請。秉讓執虛。辭此三命。不為利回。不 \\n 蔡邕　五 \\n 為義疚。臨寵審已。不動其守。可謂純潔皓素綽有餘裕者。其於鄉黨細行。敦睦九族。篤信交友。不可得而詳也。初娶配出。後配未字。年既五十。苗胤不嗣。以永壽二年夏五月乙未卒。凡其親昭朋徒。臭味相與。大會而葬之。鼎俎之禮。節文曲備。時令戴君。臨喪命謚。郡遺丞掾。寇蓋咸屆。既定而後罷焉。于是故好友朋。僉以為仲尼既沒。文不在茲。韞櫝美玉。喪莫賈之。求而無比。慺爾永思。乃刊斯石。懿德是丕。 \\n 吁茲先生。秉德恭勤。天啟哲心。其學孔純。經緯是綜。雅麗是分。行已守道。匪禮不遵。處約不戚。聞寵不欣。榮不能華。威不能震。天淑厥命。以讓以仁。有惠云載。惟邦之珍。案典才論[論當作謚]號曰玄文。身沒名彰。配黔作粼。遺譽罔極。丕昭億年。鳴呼哀哉。（本集。蓺文類聚三十七。） \\n 汝南周勰碑 \\n 君諱勰。字巨勝。陳留太守之孫。光祥勳之子也。君應坤乾之淳靈。繼命世之期運。玄懿清朗。貞厲精粹。體仁足以長人。嘉德足以合禮。總六經之要。括河洛之機。援天心以立鈞。贊幽明以揆時。沈靜微密。淪于無內。寬裕弘博。含乎無外。巨細洪纖。罔不總也。是以實繁于華。德盈乎譽。初以父任拜郎中。疾去官。察孝謙。是時郡守梁氏。外戚貴寵。非其好也。遂以病辭。太守復察孝廉。乃俯而就之。以明可否。然猶私存衡門講誨之樂。不屑已也。又季之而旋。故大將軍梁冀。專國作威。海內從風。世之雄才優逸之徒。莫不委質從命。而顛覆者。蓋以多矣。聞君洪名。前後三辟。而卒不降身。由是縉紳歸高。群公事德。太尉司徒。再辟三辟。察賢良方正。州舉孝廉。皆病不就。擾攘之際。災眚仍發。聖上詢諮。師錫策命。公車特徵。君仰瞻天象。俯效人事。世路多險。進非其時。乃託疾杜門靜居。里巷無人跡。外庭生蓬蒿。如此者十餘年。強禦不能奪其守。王爵不能滑其慮。至延熹二年。乃更關門延賓。享宴娛樂。及秋而梁氏誅滅。十二月君卒。然則識幾知命。可睹于斯矣。洋洋 \\n 蔡邕　六 \\n 乎若德。雖崇山千仞。重淵百尺。末足以喻其高究其深也。夫三精垂耀。處者有表。爰在上世。作者七人。焉有該百行。備九德。齊光日月。洞靈神明。如君之至者與。亶所謂天民之秀也。享年五十。不豋期考。遐邇歎悼。痛心矢圖。乃相與建碑勒銘。以徵休美。其辭曰。 \\n 厥初生民。天惕之性。有龐有醇。有否有聖。伊維周君。允丁其正。誕茲明德。自貽哲命。煥乎其文。如星之布。確乎不拔。如山之固。追蹤先緒。應期作度。潛心大猷。譚思德謨。遁世無悶。屢辭王寮。洋洋泌丘。于以逍遙。蔑爾童蒙。是訓是教。瞻彼榮寵。譬諸雲霄。優哉游哉。公牛此弘高。名振華夏。光耀昆苗。清風不揚。德音孔昭。（本集。） \\n 朱穆墳前方石碑 \\n 維漢二十一世延熹六年奧四月丁已。文忠公益州太守朱君名穆字公叔卒于京師。其五月丙申。葬于宛邑北萬歲亭之陽舊兆域之南。其孤野受顧命曰。古者不崇墳。不封墓。祭服雖三年。無不于寢。今則易之。吾不取也。爾其無拘于俗。無廢于誠。野欽率遺意。不敢有違。封墳三板。不起棟宇。乃作祠堂于邑中舊南陽里。備器鑄鼎。銘功載德。懼墳封彌久。夷于平壞。于是依德像。緣雅則。設茲方石。鎮表靈域。用慰其孤罔極之懷。乃申詞曰。 \\n 歆惟忠文。時惟朱父。實天生德。丕承洪緒。彌綸典術。允迪聖矩。好是貞厲。疾彼強禦。斷剛若讎。柔亦不茹。仍用明夷。遘難受侮。帝曰休哉。朕嘉乃功。命汝納言。胤女祖蹤。父拜稽首。翼翼惟恭。篤棐不忘。夙夜在公。昊天弔。降茲殘殃。不遺一父。俾屏我皇。我皇悼心。錫詔孔傷。位以益州。贈之服章。用刊开器。宣昭遺光。子子孫孫。永載寶藏。（本集。） \\n 蔡邕　七 \\n 太尉楊秉碑 \\n 公諱秉。字叔節。弘農華陰人也。其先蓋周武王之穆。晉唐叔之后也。末葉以支子食邑于楊。因氏焉。周家既微。裔冑無緒。暨漢興。烈祖楊熹。佐命征伐。封赤泉侯。嗣子業。紱冕相繼。公之丕考。以忠蹇亮弼輔孝安。豋司徒太尉。公承夙緒。世篤儒教。以歐陽尚書京氏易誨授。四方學者。自遠而至蓋踰三千。初辟司空。舉高第。拜侍御史。遷豫州兗州刺史任城相。徵入勸講。拜太中大夫、左中郎將、尚書。出補右扶風。留拜光祿大夫。遭權襞貴盛。六年守靜。外戚火燔。乃遷太僕卿。公事絀位。浹辰之閒。俾位河南。憤疾豪強。見遘奸黨。用嬰疾廢。起家復拜太常。遂涉三司。沙汱虛　。料簡貞實。抽援表達。與之同蘭芳。任鼎重。從駕南巡。為朝碩德。然知權過于寵。私富侔國。太臣苟察。望變復還。條表以聞。啟導上怒。其時所免州牧郡守五十餘人。饕戾是絀。英才是列。善否有章。京夏清肅。在位七載。年七十有四。延熹八年五月丙戌薨。朝廷惜焉。寵賜有加。自奉嚴敕。動遵禮度。量材授任。當官而行。不為義疚。疾是苛政。益固其守。廚無宿肉。哭不鏤雕。夙喪嬪儷。妾不嬖御。可謂立身無過之地。正直清儉該備者矣。昔仲尼有垂三戒。而公克焉。故能匡朝盡直。獻可去奸。忠侔　後。聲塞宇宙。非黃中純白。窮達一致。其惡能立功立事。敷聞于下。昭升于上。若茲巍巍者乎。于是門學徒。相舉刊石樹碑。表勒鴻勳。讚懿德。傳億年。 \\n 於戲公。唯岳靈。天挺德。翼赤精。神絪縕。仁哲生。應台任。作邦楨。帝欽亮。訪典刑。道不忒。迄有成。光遐邇。穆其清。（本集。蓺文類聚四十六。） \\n 陳留太守胡碩碑 \\n 君諱碩。字季叡。交趾都尉之孫。太傅安樂卿侯少子也。其先與楚同姓。別封于胡。以國為氏。臻乎□漢。奕世載德。不替舊勳。君幼有嘉表。克岐克嶷。不見異物。習與性成。孝于二親。養色寍意。蒸蒸雍雍。雖曾閔顏萊。無以尚也。總角入學。治孟氏易、歐陳尚書、韓詩。博綜古文。周覽篇籍。言語造次。必以經綸。加之行已忠儉。事施順恕。公體所安。為眾共之。驕吝不萌于內。喜慍不形于外。可謂無競伊人溫恭淑慎者也。初以公在司徒。除郎中宿衛。十年遭叔父憂。以疾自免。州郡交辟。皆不就。後以大將軍高第拜侍御史。遷諫議大夫。以將軍事免官。舉賢良方正。不詣公車。建寍元年。召拜議郎。納忠盡規。匪懈于位。遷侍中虎賁中郎將。是年遭疾。屢上印綬。詔書聽許。以侍中養疾。其年七月。被尚書召。不任應命。詔使謁者劉悝賚印綬即拜陳留太守。君聞使者至。加朝服拖紳。使者致詔。君以手自繫。陳辭謝恩。其月二十一日。遣吏奉章報謝。食後還與丞相荅。意氣精了。是日疾遂大漸。刻漏未分。奄忽而卒。時年四十一。天子憫悼。詔使者王謙送葬。以中牢具祠。賜錢五萬。布百匹。贈穀三千斛。同位畢至。赴弔雲集。生榮未艾。沒有餘哀。于是遐邇縉紳。爰暨門人。相與歎述君德。追痛不永。怛切情憭。無不永懷。行由已作。名自人成。先民既邁。賴茲頌聲。嗟我明哲。如何勿銘。乃作辭曰。 \\n 猗歟懿德。令問有彰。祇服其訓。克構克堂。孝思惟則。文蓺丕光。敦厚忠恕。眾悅其良。綏弱以仁。不云我強。爰自豋朝。進退以方。見機而作。如鴻之翔。乃位常伯。恪處左右。兼掌虎賁。禁戎允理。遘茲虐痾。帝用悼止。俾守陳留。庶篤其祉。王人既詔。景命不俟。鳴呼昊天。殲我英土。如可贖也。敦不百已。哀哉永傷。萬年是紀。（本集。） \\n 君諱碩。字季叡。交趾都尉之孫。太傳安樂侯之子也。順帝時為郎中。桓帝時遭叔父憂。以疾自免。荊州將軍北[北當作比]辟。輒辭疾。後以高等拜侍御史。遷諫議大夫。舉賢良方正。病不詣公車。建寍元年七月。拜陳留太守。病加。不任應召。詔使謁者劉悝即授印綬。二十一日卒。詔出遣命名者王謙以中牢具祠。特賜錢五萬。布一百匹。贈穀三千斛。儔類赴送。遠近鱗集。于是陳留主簿高吉蔡軫等。咸以郡選。充備官屬。來迎者三十四人。奔驚跋涉。願承清化。逢天之戚。不獲延祚。痛心絕望。切怛永慕。乃相與衰絰。庭位號跳。靈柩將窆。申敕修儀。煢煢在疚。與服寮御部引。各執其職。路人感愴。觀者歎息。蓋三綱之序與並育以舊奉新。嗟我行人。敢不自勖。遂樹碑作銘。以表令德。 \\n 蔡邕　九 \\n 於藐下國。瞻仰俊乂。欽見我君。爰綏我惠。式昭續恩。有勞有　。昊天不弔。景命顛墜。悠悠蒸黎。惆悵喪氣。政雖未宣。古之遺愛。祁祁我君。習習冠蓋。修誠以迓。曾不東邁。靈魂徘徊。靡所瞻建[建當作逑]。惟其傷矣。胸肝碎。勒銘告哀。傳于萬代。（本集。文選魏都賦注引蔡邕胡億碑云。祁祁我君。習習冠蓋。是六朝唐初本有此篇。彼題作胡億。蓋誤胡廣子五。長整。次失名。皆夭次億　。郡舉孝廉不就。次寍。為議郎。少子碩陳留太守。詳見母夫人章氏靈。表都尉夫人黃氏神誥。） \\n  \\n 　 \\n  \\n   \\n  "}
{"章节": "全後漢文卷七十六", "正文": "　 \\n 全後漢文卷七十六 \\n 　 \\n  \\n 烏程嚴可均校輯 \\n 蔡邕八 \\n 郭泰碑 \\n 先生諱泰。字林宗。太原界休人也。其先出自有周。王季之穆。有虢叔者。實有懿德。文王咨焉。建國命氏。或謂之郭。即其後也。先生誕應天衷。聰睿明哲。孝友溫恭。仁篤慈惠。夫其器量弘深。姿度廣大。浩浩焉。汪汪焉。奧乎不可測已。若乃砥節厲行。直道正辭。貞固足以幹事。隱括足以矯時。遂攷覽六經。採綜圖緯。周流華夏。隨集帝學。收文武之將墜。拯微言之未絕。于時纓緌之徒。紳佩之士。望形表而影附。聆嘉聲而響和者。猶百川之歸巨海。鱗介之宗龜龍也。爾乃潛隱衡門。收朋勤誨。童蒙賴焉。袪其蔽。州郡聞德。虛已備禮。莫之能致。群公休之。遂辟司徒掾。又舉有道。皆以疾辭。將蹈鴻涯 \\n 蔡邕　一 \\n 之遐跡。紹巢許之絕軌。翔區外以舒翼。超天衢以高峙。稟命不融。享年四十有二。以建寍二年正月乙亥卒。凡我四方同好之人。永懷哀悼。磨所　念。乃相與惟先生之德。以謀不朽之事。僉以為先民既沒。而德音猶存者。亦賴之于見述也。今其如何。而闕斯禮。于是樹碑表墓。昭明景行。俾芳烈奮乎百世。令問顯于無窮。其辭曰。 \\n 於休先生。明德通玄。純懿淑靈。受之自天。崇壯幽浚。如山如淵。禮樂是悅。詩書是敦。匪惟摭華。乃尋厥根。宮牆重仞。允得其門。懿乎其純。確乎其操。洋洋縉紳。言觀其高。棲遲泌丘。善誘能教。赫赫三事。幾行事招。委辭召貢。保此清妙。降年不永。民斯悲悼。爰勒茲銘。摛其光耀。嗟爾來世。是則是效。（文選。蓺文類聚三十七。） \\n 處士圈典碑 \\n 伊漢二十有一世。處士有圈典字叔則者。夫其生也。天真淑性。清理條暢。精微周密。包括道要。致思無形。深總歷部。纖入蓺文。藻分葩列。如春之榮。守根據窮。不虛其聲。偉德若茲。惟世之英。乃遂隱身高數。稼穡孔勤。童蒙來求。彪之用文。不義富貴。譬諸浮雲。州郡禮招。休命交集。徒加名位而已。莫之能起也。博士徵舉至孝。恥已處而復出。若有初而無終。潔耿介於丘園。慕七人之遺風。年七十有五。建寍二年六月卒。臨沒顧命曰。知我者其蔡邕。乃為銘。載書休美。俾來世昆裔。永有諷誦。以知先生之德。其辭曰。 \\n 民之齊敏。卓時挺生。思心精叡。綜物通靈。術有玄妙。于時游情。聞道睹異。惕然若驚。守死善操。與世無營。渾其若濁。徐然後清。綽其若煥。終其益貞。有恆實難。獨秉其經。嗟爾來世。是瞻是聽。（集本。蓺文類聚三十七。） \\n 蔡邕　二 \\n 童幼胡根碑 \\n 故陳留太守胡君子曰根。字仲原。生有嘉表。幼而克才。角犀豐盈。光潤玉顏。聰明敏惠。好問早識。言語所及。智思所生。雖成人之德。無以加焉。稟命不長。夙懼凶災。年七歲。建寍二年。遭疾夭逝。慈母悼痛。昆姊孔懷。感襁褓之親愛。憐國城之乖離。乃權宜就封二祖墓側。親屬李陶等。相與追慕先君。悲悼遺嗣。樹碑刊辭。以慰哀思。辭曰。 \\n 於惟仲原。應氣淑靈。實有令儀。而氣如瑩。明之之性。與體俱生。聞言斯識。睹物知名。傳者太勤。受誨則成。柔和順美。與人靡爭。忿不怨懟。喜不驕盈。當受永福。為光為榮。如何昊天。降此短齡。惜繁華之方　兮。望嚴霜而凋零。嗟童孺之夭逝兮。傷慈母之肝情。從皇祖乎靈光兮。庶神魄之斯寍。哀慘戚以流涕兮。念污軫之不呈。顧永懷于不朽兮。乃託辭于斯銘。（本集。） \\n 太傅胡廣碑 \\n 公諱廣。字伯始。南郡華容人也。其先自媯姓建國南土曰胡子。春秋書焉。列于諸侯。公其後也。考以德行純懿。官至交趾都尉。公寬裕仁愛。覆載博大。研道知機。窮理盡性。凡聖哲之遺教。文武之未墜。罔有不綜。年二十七。察孝廉。除郎中、尚書侍郎、左丞、尚書僕射。內正機衡。允釐其職。文敏暢乎庶事。密靜周乎樞機。帝用嘉之。遷濟陰太守。公乃布愷悌。宣柔嘉。通神化。道靈[道靈下脫和揚惠風以養貞激清流以盪十二字]邪。取忠肅于不言。消奸宄于爪牙。是以君子勤禮。小人知恥。鞠推息于官曹。刑戮廢于朝市。餘貨委于路衢。餘種栖于畎畝。（文選魏都賦注引此一語。）遷汝南太守。增修前業。考續既明。人作司農。實掌金穀之淵藪。和均關石。王府以充。遂作司徒。昭敷五教。進作太尉。宣暢渾元。人倫輯睦。日月重光。遭國不造。帝祚無主。援立孝桓。以紹宗緒。用首謀定策。封安樂鄉侯。戶邑之數。加于群公。人錄機事。聽納總已。致位就第。復拜司空。敷士導川。俾順其性。功遂身退。告疾固辭。乃為特進。爰以休息。又拜太常。典司三禮。敬恭禋祀。神明嘉歆。永世豐年。聿懷多福。復拜太尉。尋申前業。又以特進。逍遙致位。 \\n 蔡邕　三 \\n 又拜太常。遘疾不夷。遜位辭爵。遷于舊都。徵拜太中大夫。延和末年。聖主革正幸臣誅薨[薨當作斃]。引公為尚書令。以二千石居官。季以閫外之事。釐改度量。以新國家。弘綱既整。　闕以補。乃拜太僕。車正馬閑。六騶扭訓。遷太常司徒。成宗晏駕。推建聖嗣。復封故邑。與參機密。寢疾告退。復拜太傅。錄尚書事。于時春秋高矣。繼親在堂。朝夕定省。不違子道。旁無几杖。言不稱老。居喪致哀。率禮不越。其接下荅賓。雖幼賤降等。禮從謙厚。尊而彌恭。勞思萬機。身勤心苦。雖老萊子嬰兒其服。方步克壯其猷。公旦納于台屋。正考父俯而循禮。曷以尚茲。夫蒸蒸至孝。德本也。體和履忠。行極也。博聞周覽。上通也。勤勞王家。茂功也。用能七登九命。篤受介祉。亮皇聖于六世。嘉庶續于九有。窮生民之光寵。享黃耇之遐紀。蹈明德以保身。與福祿乎終始。年八十有二。建寍五年春壬戌薨于位。天子悼痛。贈策遂、賜誄。謚曰文恭。如前傅之儀。而有加焉。禮也。故吏司徒許詡等。相與欽慕崧高蒸民之作。取言時計功之則。論集行跡。銘諸琬　。其詞曰。 \\n 伊漢元輔。時惟文恭。聰明叡哲。思心瘁容。畢力天機。帝休其庸。賦政于外。有邈其蹤。進作卿士。粵豋上公。百揆時序。五典克從。萬邦黎獻。共唯時雍。勳烈既建。爵士乃封。七被三事。再作特進。弘唯幼沖。作傳[傳當作傅]以訓。赫赫猗公。邦家之鎮。澤被華夏。遺愛不倫[倫當作淪]。日與月與。齊光並運。存榮亡顯。沒而不泯。（集本。蓺文類聚四十六。又略見書鈔三十五。文選魏都賦注。） \\n 公諱廣。字伯始。交趾都尉之元子也。公應天淑靈。履性貞固。九德咸修。百行必備。遭家不造。童而夙孤。上奉繼親。下慈弱弟。崎嶇儉約之中。以盡孝友之道。及至入學從訓。歷觀古今。生而知之。聞一睹十。是以周覽六經。博總群議。旁貫憲法。通識國典。年二十七。察孝廉。除郎中、尚書侍郎、尚書左丞、尚書僕射。幹練機事。綢繆樞極、忠亮唯允。簡于帝心。智略周密。冠于庶事。遷濟陰太守。其為政也。寬裕忠以容眾。和柔足以安物。剛顏足以威 \\n 蔡邕　四 \\n 暴。體仁足以勸俗。故禁不用刑。勸不用賞。望之如日月。從之如影響。思不可忘。度不可革。遺愛結于人心。超無窮而垂則。徵拜大司農。遂[遂作司農之農當作徒]作司農。遷太尉。以援立之功。封安樂鄉侯。錄尚書事。稱疾屢辭。策賜就第。復拜司空。功成身退。俾位特進。又拜太尉。復以特進。致命休神。又拜太尉。遜位歸爵。旋于舊士。徵拜太中大夫尚書令、太僕、太常司徒。永康之初。以定策元功復封前邑。錄尚書事。疾病就第。又授太傅。入參機衡。五蹈九列。七統三事。諒闇之際。三據冢宰。和神人于宗伯。治水土于下台。訊五品于司徒。耀三辰于上陛。光弼六世。歷載三十。自漢興以來。鼎臣元輔。耋　老成。勳被萬方。與祿終始。未有若公者焉。春秋八十二。建寍五年三月壬戌薨于位。天子悼惜。群后同懷。詔五宮中郎將任崇奉冊。贈以太傅安樂侯印綬。拜室家子一人郎中。賜東園密器。賜絲帛含斂之備。中謁者董詡弔詞[詞當作祠]護喪。錢布賻賜。率禮有加。賜謚曰文恭。昭顯行跡。四月丁酉。葬于洛陽塋。故吏濟陰池喜。感公之義。率慕黃鳥之哀。推尋雅意。彷徨舊土。休績丕烈。宜宣于此。乃樹石作頌。用揚德音。詞曰。 \\n 於皇上德。懿鑠孔純。大孝昭備。思順履信。膺其[其當作期]命世。保茲舊門。淵泉休茂。彪炳其文。爰尚天機。翼翼唯恭。夙夜出。紹跡虞龍。賦政于外。神化玄通。普被汝南。越用熙雍。帝曰休哉。命公三事。乃耀柔嘉。式是百司。股肱元首。庶績咸釐。二氣燮雍。五徵來備。勳格皇天。澤洽后土。封建南蕃。受茲介祜。玉藻在冕。毳服艾輔。路車雕驂。四牡修扈。贊事上帝。祇祠宗祖。陟降盈虧。與時消息。既明且哲。保身遺則。同軌旦奭。光充區域。生榮死哀。流統罔極。（集本。蓺文類聚四十六。） \\n 蔡邕　五 \\n 維漢二十有一世建寍五年春三月既生魄八月壬戌。太傅安樂鄉侯胡公薨。越若來。四月辛酉。葬我君文恭。一井掾太原王允、雁門卑整、（本集作畢整。從廣韻五支引改。）屬扶風魯宙、潁川殷厤等。僉謂公之德也。柔而不犯。威而不猛。文而不華。實而不朴。靜而不滯。動而不躁。總天地之中和。覽生民之上操。聰明庸敏。兼質先覺。涉觀憲法。契闊文學。睹皋陶之闡　。究孔氏之房奧。然而約之以禮。守之以恭。寬以納眾。汎愛多容。其誘人也。恂恂焉。怡怡焉。使夫蒙惑開析。愎戾優順。逸惰能夫勤信。及其創基。即位發跡。機密聖朝。其知其能。夙夜惟寅。以允帝命。是以頻繁機極。三升而不出焉。乃還譚其舊章。彌綸古訓。貫萬品。研精微。用補前臣之所闕。十年而無愆。強記同乎富乎。周慎逸于博士。偶山甫乎喉舌。匹虞龍則納言。唯帝命工[工當作公]以二郡。其為政也。導人以德。帥物以已。敦以忠肅。厲以知恥。人悅其化。天樂其和。士相勉于公朝。民勸行于私家。徽墨縈而靡係。鞭朴棄而無加。洋洋乎若德宣治。嚴以為威。寬以為福而或已哉。五作卿士。七蹈相位。太僕、司農、太傅、司空各一。司徒特進各二。太常太尉各三。光輔六世。歷載三十有餘。其致治也。通水泉于潤下。蕃后土于稼穡。訓五品于群黎。理人倫于區域。耀三辰于混元。協大和乎皇極。傅聖德于幼沖。率旦奭之舊職。譬彼四時。功成則退。在盈思沖。升隆以順。建封域于南土。踐殊域[殊域之域當作號]于特進。榮祚統業。垂乎來胤。公自二郡。及登相位。凡所辟用。遂至大位者。故司徒中山祝恬。其餘豋堂據閣。賦政策勳。樹功流化者。蓋不可勝載。唯我末臣。頑蔽無聞。仰慕群賢。惡乎可及。自公寢疾。至于薨斃。參與嘗禱。列在喪位。雖庶物戮力。不愆于禮。進睹墳塋。几筵空設。退顧堂廡。音儀永闕。感悼傷懷。心肝若割。相與累次德行。撰舉功勳。刊之于碑。用慰哀思。 \\n 煥文德。伊朝[朝當作胡]后。應期運。作漢輔。喜中興。膏民庶。澤洪淳。亶攸序。互地區。充天宇。轔高逵。踵遐武。揚景烈。垂不朽。仰邃古。耀昆後。（本集。蓺文類聚四十六。　案。文選赭白馬賦注引崔瑗胡公碑云。唯我末臣。頑蔽無聞。今此碑有此二語。蓋崔蔡兩集有此碑。耳攷崔瑗卒于順帝漢安中。胡廣卒于靈帝建寍五年。瑗先廣三十年卒。安得為廣作碑。瑗集誤收也。廣韻五支卑。又姓。引蔡邕胡太傅碑。有太傅掾雁門卑整。今集作雁門畢整。畢即卑之誤。亦此碑在蔡集之證。） \\n 蔡邕　六 \\n 太傅祠堂碑銘 \\n 天鋻有漢。山岳降靈。於赫文恭。應期誕生。好是懿德。柔惠且貞。爰在初服。皇嘉其聲。納于機密。機密惟清。宇于三邦。三邦事寍。越尹三卿。伯揆時序。七受帝命。作此元輔。左右六世。靖綏土宇。蠢彼群生。保賴亶敘。紹跡龍夷。繼軌山甫。遭國不造。仍世短祚。援立聖嗣。保公之謨。帝曰文恭。朕嘉君功。為邑安樂。以祐其庸。豋位特進。于異群公。休命丕顯。光寵克章。公拜稽首。是對是揚。藹藹惟恭。民斯攸望。春秋既暮。倏爾乃喪。不憖是遺。俾屏於皇。新廟奕奕。于以蒸嘗。子子孫孫。承嗣無疆。（本集。） \\n 彭城姜肱碑 \\n 先生諱肱。字伯淮。彭城廣戚人也。其先出自帝胤。在皇唐蓋與四岳共葉。能禮于神。舜命秩宗。爰封于呂。其裔呂望。佐周克殷。俾侯齊國。姓有姜氏。即其後也。高祖祖父。皆豫章太守潁陰令。先生既蹈先世之純德。體英妙之高姿。立性純固。百行修備。故其平生所能。事親惟孝。如大舜五十而慕。友于兄弟。有棠棣之華。萼韟之度。體惠理和。有上德之素。安靜守約。恩及嬰兒。恬蕩之固。至操動俗。（本集作動信。誤也。文選任昉天監三年策秀才文注引此碑至德動俗。今據改。）邑中化之。外戶不閉。治藏無隱。及其學而知之者。三墳五典。八索九丘。俯仰占偉。推步陰陽。有名物定事之能。獨見先睹之效。然猶學而不厭。誨而不倦。童冠自遠方而集者。蓋千餘人。夫水盈而流。德交而形。是故德行外著。洪聲遠布。華夏同稱。名振當世。凡十辟公府。九舉賢良方正。公車特徵。玄纁禮聘。又家拜犍為太守太中大夫。先生盤桓育德。莫之肯就。不隕穫于貧賤。不充詘于富貴。拔乎其萃。出乎其類。生民之傑也。年七十有七。熹平二年（本集作建安二年。今據後漢本傳改。）四月丁巳卒。于是從游弟子陳留申屠蟠等。悲悼傷懷。懼微言之欲絕。感絕倫之盛事。乃建碑于墓。甄述景行曰。 \\n 蔡邕　七 \\n 邈矣先生。應天淑靈。孝友是備。上德是經。弘此文蓺。耽怡是寍。恂恂善誘。童冠來誠。有燁其譽。有煥其聲。顯顯群公。並加辟命。赫赫聖皇。仍獲其聘。季策避國。守此玄靜。綽乎其裕。確乎其操。疇昔洪崖。雙名並高。嗟乎殞歿。縉紳永悼。依依我徒。靡則靡效。勒銘金石。彌遠益曜。（本集。　案。此碑引見文選注。是唐初本蔡集有之。北宋歐靜為蔡集序。言姜伯淮碑稱建安二年卒。年代差遠。邕安得紀述。蓋後之好事者　。以他人之文。非本編也。實則建安乃熹平之誤。范書本傳可據歐靜非所致疑。） \\n 太尉李咸碑 \\n 公諱咸。字元卓。汝南西平人。蓋秦將李信之後。孝武大將軍廣之冑也。枝流葉布。家于茲土。文武繼踵。世為著姓。曾祖父江夏太守。伯父東郡太守。公受純懿之姿。粹忠清之節。夙夜嚴慄。孝配大舜。敦詩書而悅禮樂。觀天文而察地理。明略兼洞。與神合契。（以上二語本集甚誤。今從文選陸機漢高祖功臣頌注引改。）操邁伯夷。德追孔父。舉孝廉。除郎中光祿茂才遷衛國公相。授高密令。勤恤民隱。政成功簡。遷徐州刺史。百司震肅。饕饕風靡。惡直醜正。恭事法宮[恭事法宮當作公事法官]。帝念其勳。屢被榮命。拜漁陽太守。還遷度遼將軍。協德魏絳。和戎綏邊。徵河南尹。母憂乞行。服闋奔命。孝桓皇帝時。機密久缺。百寮僉乞。詔拜尚書。歷僕射公[公當作令]納言。危行不絀。以公事去。民神憤怒。群公薦之。帝曰俞哉。徵拜將作大匠大司農、大鴻臚、太僕。公所蒞任。憲天心以教育。激垢濁以揚清。為國有賞。蓋有億兆之心。懿鑠之美。昭豋于上。丕顯之化。宣聞于下。及遷台司。位太尉。補　闕。敘开倫。天人交格。終始無疵。雖元凱翼虞。周召輔姬。未之或踰。功遂身退。以疾自遜。求歸田里。告老致仕。七十有六。熹平四年薨。海內咨嗟。莫不惻焉。于是故吏潁川太守張溫等相與歎曰。名莫隆于不朽。德莫盛于萬世。銘勒顯于錘鼎。清烈光于來裔。刊石立碑。德載不泯。詞曰。 \\n 蔡邕　八 \\n 天垂三台。地建五岳。隆生我公。應鼎之足。弈世載德。名昭圖錄。既文且武。桓桓紹續。外則折衝。內則大麓。惟清惟敏。品物以熙。告老懸車。天人靡欺。曾不百齡。圮我國基。人之云亡。八極悼思。申德作頌。光寵宣流。鐫紀斯石。鴻烈顯休。（集本。蓺文類聚四十六。） \\n  \\n 　 \\n  \\n   \\n  "}
{"章节": "全後漢文卷七十七", "正文": "　 \\n 全後漢文卷七十七 \\n 　 \\n  \\n 烏程嚴可均校輯 \\n 蔡邕九 \\n 太尉陳球碑 \\n 君諱球。字伯真。廣漢太守之元子也。盡周存六代。媯滿繼虞。建國于陳。逮完徂齊。實為陳氏。公（下缺）父自營州來宅海淮。世耽典籍。兼通勤誨。振裘褐。即徵聘。荅宰司。荷顯貢者。繼世而傳焉。至公（下缺）剛寡欲□懿惠和。高明柔克。甘味道蓺。強學博物。凡墳素遺訓。聖賢立言。掬精極微。無□不究。（下缺）除郎中、尚書符節郎、恆陵園令。換中東城門候。遷繁陽令。養老長孤。救災匡困。化惡以善。擾逆以（下缺）　厥澤鴻醇則百姓敬之如神祇。愛之如慈親矣。暨于考績。遭繼母憂。禮紀向闋。群公爭招。遂（下缺）拜侍御史。爾時蠻□賊胡蘭李研等。蜂聚蛾動。剝落荊揚。出師命將。輒 \\n 全後漢文七十七蔡邕　一 \\n 有奔北之困。太尉楊（下缺）公嚴□典陳。為鵝為□。兵揚霆激。　月戲捷。有詔厚賜。策書歎述績遇畔兵朱蓋等建（下缺）三牧二守零陵之宜初□阻□土地平夷。編木為城。舊有過寇。未嘗能亢。蓋等望（下缺）以為□□入便就館穀。公慨然抑留妻子。以鎮民心。擐甲豋埤。親帥吏士。身當鋒（下缺）圍城至乎旬有六日。傷焰稍逸。仍隨馘截。威震南夷。功光王室。詔拜子為郎。（下缺）優□□勞事列□□遷魏郡太守。徵拜將作大匠。會孝桓皇帝崩。實掌梓宮□事身安荼（下缺）南陽太守父病去官。居家斗年。引授廷尉八議實□□無卒民。乃遷衛尉。遂作司空。□土□□濟可黜否。（下缺）盈致仕。復拜廷尉。進豋太常。三禮咸□□時西戎不王。選能□□朝（下缺）舉荒傷干戈斯戢。□□□黜又拜永樂少府。年六十有二。光和（下缺）執法三應符守八作卿□□任相□慎在宰割□□茂思樹□為志（下缺）特立□□□顧秉心茲隆天命弗□嗚呼哀哉。□是凡我困蒙洒埽之（下缺）廊□虛愍將□稚泣涕渾如。惟□不朽。實在傅紀。乃相□□□勳績銘□玄石（下缺） \\n □□□□□臨萬國。降茲□髦。爰作民牧。遠鎮南（裔）近撫（侯）服。芟□□□□□凶虐播恩（下缺）升大鹿沛乎如川礹□猶嶽□（下缺）休休之志。天□為之墮我梁（下缺）勿思是用鑽勒。永□萬基。（隸釋十。文選陸機憎交趾太守顧公真詩注引蔡邕陳球碑云。遠鎮南裔。近撫侯服知李善所見六朝唐初本蔡集有此碑。此二語隸釋大銘辭內。僅存袁鎮南近撫服六字。今據選注補缺。仍旁注以別之。隸釋此碑及劉寬後碑。據選注皆蔡邕譔。洪景伯未經攷出。） \\n 太尉喬玄碑 \\n 公諱玄。字公祖。梁國睢陽人也。大鴻臚之曾孫。廣川相之孫。東萊太守之元子也。膺受純性。誕有特表。岐嶷而超等。總角而逸群。至矣[矣乎當作于]乎初紳。高明卓異。為眾傑雄。其性莊。疾華尚樸。有百折不撓臨大節而不可奪之風。經蓺傅記。周覽博涉。瑰琦在前。靡所不識。當世是以服重器。歸高名。州郡交請。待以訪斷。歷端首則義可行。處爪牙而威以布。察孝廉。除郎 \\n 全後漢文七十七蔡邕　二 \\n 中洛陽左尉。以公事去。辟司徒。舉高第侍御史。直道而往。用免其任。辟大將軍。西府表拜涼州刺史。遷齊相。以公事去。詔書印綬即家拜上谷太守。遷漢陽太守。徵拜議郎、司徒長史、鉅鹿太守。被詔書為將作大匠。為受罰者所章。拜議郎。即徵拜度遼將軍。遷河南尹、少府、大鴻臚。遂陟司徒。託痾孫位。起家拜尚書令。以疾篤稱。拜光祿大夫。後拜太尉。久病自替。復為少府太中大夫。春秋七十五。光和七年五月甲寅薨。公性質直。不憚強禦。在憲臺則有盡規之忠。領州郡則有虎胗之威。其拔賢如旋流。討惡如霆擊。每所臨向。清風先翔。遠近豫震。茲可謂超越眾庶彰于遠邇者已。于是故吏司徒博陵顧烈（水經睢水注作崔烈。）廷尉河南吳整等。以為至德在已。揚之由人。苟不皦述。夫何考焉。乃共勒嘉石。永昭芳烈。遂作頌曰。 \\n 赫矣喬父。秉文握武。內為宗榦。出為藩輔。在憲彈枉。竟由厥矩。允牧于涼。刈彼裔土。爰將度遼。亦用齊斧。敷教四畿。旋統京宇。敦茲五服。眾庶是與。膺踐七命。翼我哲聖。豋空補　。陟徒訓敬。尹尉清宸。熙帝之政。終始為貞。典章以定。遺愛在民。皇哀其命。立石刊銘。莫逸斯聽。魂而有靈。萬億其盛。（本集。蓺文類聚四十六。　案。水經睢水注。橋玄列數碑。其二即此碑也。） \\n 太尉喬玄碑陰 \\n 光光列考。伊漢元公。克明克哲。實叡實聰。如淵之浚。如嶽之嵩。威壯虓虎。文繁雕龍。撫柔疆垂。戎狄率從。敷教中夏。五教攸通。帝謂我后。朕嘉君功。命君三事。時亮天功。公拜稽首。翼翼惟恭。左右天子。祇厥勳庸。庶績既熙。黎民時雍。上下謐寍。八方和同。丕顯伊德。作憲萬邦。公諱玄。字公祖。少辟孝廉。辟司徒大將軍府。為侍御史。牧一州。典五郡。（文選沈約齊安陵王碑注引此二語。）出將邊營。入掌機密。歷三卿。同三司。享年七十五。光和七年夏五月甲寅。以太中大夫薨于京師。朝廷所以弔贈。如前傅之儀。九月乙酉。葬于某所。三孤故臣門人。相與述公言行。咨度禮制[制當作則]。文德銘于三鼎。武功勒于鉦鉞。官簿第次。事之實錄。書于碑陰。俾爾昆裔。永有仰于碑陰云。 \\n 全後漢文七十七蔡邕　三 \\n 喬氏之先。出自黃帝。帝葬于橋山。子孫之紹基立姓者。感以為氏。漢興。世以禮樂為業。高祖諱仁。位至大鴻臚。列名于儒林。祖侍中。廣州相。考東萊太守。公秉性貞純。幼有弘姿。剛而不虐。威而不猛。聞仁必行。睹義斯居。文以典術。守以純固。弱冠從政。當官而行。刺史周公。辟與從事。所部二千石。受取有驗。公糾發　罪。致之于理。時有椒房桂戚之託。周公累息。公不為之動。史魚之勁直。山甫之不阿。于是始形。舉孝廉。除郎中洛陽左尉。特進潁王梁不疑為河南尹。當事以對。是時畏其權寵而為屈辱者多矣。公不折節。解印綬去。辟司徒。舉高第。補侍御史。以詔書考司隸校尉趙祁事。廷尉郭貞。私與公書。非接使街命之儀。公封書以聞。貞以文章得用。鬼薪公。離司寇。辟大將軍梁公幕府。屢以救正。千其隆指。將軍嘉之。無言不讎。又以高第補侍御史。在職旬月。羌戎匪茹。震驚隴漢。西府舉公。拜涼州刺史。威名克宣。凶虜革心。清風席卷。至則無事。車師後部阿羅多卑居相與爭國。興兵作亂。公遺從事牛稱何傅舉輕騎奉辭責罪。收阿羅多卑居。繫燉煌正處以聞。阿羅多為王。卑居侯。稱以奉使副指。除侯部侯。不動干戈。揮鞭而定西域之事。人以為美談。又值饉荒。諸郡饑餒。公開食稟。以貸救其命。主者以舊典宜先請。公曰。若先請。民以死。廩訖乃上之。詔報曰。邊穀不得妄動。玄擅出。于是玄有汲黯憂民之心。後不以為常。公達于事情。剖斷不疑。皆此類也。遷齊相。視民如保赤子。討惡若赴水火。刑明賞遂。民知勸懼。臨淄令賂財贓多多。遂正其罪。受鞠就刑。沒齒無怨。以不先請免官。徵拜上谷太守。民有父子俱行。凶人[凶人下之人字衍]人惡言當道。曉之不止。其子殺人。公捕得。見其侮辨。不舉文書。以遇赦令。蕃縣有帝舜廟。以故事齊祠。 \\n 全後漢文七十七蔡邕　四 \\n 戶曹史張機有懲罰。貨祠巫自託。以舜命約公。云不得譴。公覺其奸態。收考首伏。即日伏辜。遷漢陽太守。上邽令皇甫貞。峸罪明審。收考髡鉗。死于冀市。後以病去。徵拜議郎司徒長史。循王悝。桓帝同產。以懷逆謀。黜封癭陶王。以公長于襟帶。拜鉅鹿太守。悝畏怖明憲。檢于靜息。自將作大匠徵。未到而章謗先入。故轉拜議郎。遂用免官。徵度遼將軍。遷河南尹、少府、大鴻臚、司徒司空。託病而去。悉引眾災。雖非已負。公皆以自劾。遜位歲餘。拜尚書令。時河閒相蓋升。以朝廷在藩國時鄰近舊恩。歷河南太守太中大夫。在郡受郡取數億以上。創毒深刻。公表升貪旗狼籍。不顧天綱。損辱國家。為上招怨。當肆市朝。以謝兆民。幸遇贖令。罪除惡在。可免升官。禁錮終身。沒入財賂非法之物。以充帑藏。懲戒君下。連表上不納。而升遷為侍中。公稱病辭。徙拜光祿大夫。復拜太尉。如前遜位。復拜少府。病不就職。拜太中大夫。凡所獲祿。皆公府所特表選。臨難受位。自九列之後。咸以明公紀綱張弛。勇決不回。析見是非。明作達于事機。燕居從容。申申夭夭。和樂寬裕。愛士親仁。凡見公容貌。聞公聲音。莫不熙怡悅懌。思樂模則。來者忘歸。去者願還。雅性謙克。不吝于利欲。雖眾子群孫。並在仕次。曾無順媚一言之求。身沒之日。無獲大位。在百里者。莫得好縣。北方公孫。未有若茲者也。初公為舍于舊里。弟卒。推與其孤。至于即世。柩殯無所。清儉仁與之劾。于斯為著。巍巍乎若德。允世之表儀也已。（本集。　案。文選景福殿賦注引此碑云。克明克哲。實叡實聰。齊安陸王碑注引此碑云。牧一州。典五郡。是唐初本蔡集有之。　又案。此碑先銘後敘。明初仿北宋本如此。據文云書于碑陰永有仰于碑陰。知此文為碑陰。故與他碑體例不同。明喬世寍及張溥等刻本割移次第。以公諱玄一段置允世之表儀也已之後。又臆補銘曰二字。以銘詞一段置篇末。非也。） \\n 全後漢文七十七蔡邕　五 \\n 司徒袁公夫人馬氏碑 \\n 維光和七年。司徒公夫人馬氏薨。其十一月葬。哀子懿達仁達。銜恤哀痛。靡所寫懷。乃撰錄母氏之德履。示公之門人。睹文感義。采石于南山。諮之群儒。假貞石以書焉。夫人右扶風平陵人也。曾祖中水侯。祖將大匠。考南郡太守。中水侯弟伏波將軍女。在淑媛作合孝明。誕生孝章。婚姻帝室。世為名族。夫人生應靈和。德精性妙。角犀豐盈。實有偉表。泅慈惠愛。慎而寡言。幼從師氏四禮之教。早達窈窕德象之儀。及笄。求匹明哲。供治婦業。孝敬婉變。畢力中饋。後生仰則以為謀憲。自公歷據王官至宰相。夫人營克家道。扶翼政事。聰明達乎中外。隱括及乎無方。不出其機。化導宣暢。童子無驕逸之尤。婦妾無捨力之愆。故能窮生人之光寵。獲福祿之豐報。朝春政于王室。躬桑繭于蠶宮。春秋六十有三。寢疾不永。穀等追想定省。尋思髣彿。哀窮念極。不知所裁。乃申辭曰。 \\n 於穆母氏。其德孔休。思齊先始。百行聿修。宣慈惠和。恩澤並周。義方之訓。如川之流。俾我小子。蒙昧以彪。不享遐年。以永春秋。往而不返。潛淪大幽。嗚呼哀哉。几筵虛設。幃帳空陳。品物猶在。不見其人。魂氣飄颻。焉所安神。兄弟何依。姊妹何親。號咷切怛。曾不我聞。吁嗟上天。何辜而然。傷逝不續。近者不旋。（本集。　案。文選潘岳寡婦賦注。顏延之宋元皇后哀策文注。並引蔡邕袁公夫人碑云。義方之訓。如川之流。是唐初本蔡集有此碑。） \\n 太尉劉寬碑 \\n （公諱寬字）文饒。弘農華陰人也。厥祖出自（聖漢）□臣王侯相繼。遭漢中微。失其爵土。世祖復阼。仍有顯位。光輔王室。公之考作司徒于安（順）□□勳績昭乎前朝。公以嵩之門。好謙儉之操。布衣糲食。涉履寒苦。周覽五經。氾篤尚書□□□微潛隱講誨。世之榮利。不滑其守。州郡禮招。王公並辟。皆不詘志。大將軍辟舉（高）第。拜（侍御史）遷梁令。喪舊君去官。博士徵。三府辟。皆又不到。司隸校尉察茂材。太尉（公車舉）有道。徵（拜議郎司徒）長史侍中。延熹八年。地震為異。聖朝咨問。公以對策嘉讜。克厭帝心。引拜尚書。出□□□□□謚靜。雖龍左納言。山甫喉舌。無以尚焉。遷東 \\n 全後漢文七十七蔡邕　六 \\n 海相南陽太守。公之□性也果而能□□□□□弘裕凱弟。無競伊人。及其蒞官統政。推是心也。以御萬事。故□民見德義而興行□□□□□讓而不爭。政不肅而威宣。教不舒而德治。帝將入學。選定講□□□舉公宜參誨□□□□□拜大中大夫。勸講于華光之內。遷侍中、屯騎校尉、宗政、光祿勳、太尉。股肱元首。宣□□□臣工允敕。帝載粵熹寢疾孫位。復拜光祿大夫、衛尉、太尉。□□交會。獨引其咎。□□□□□拜永樂少府光祿勳。先是時。妖民張角。造為邪孽。逆節有萌。公□□□□聞罪誅未□□□□□用首謀先睹。封逯鄉侯。食邑六百戶。春秋六十有六。以中平（二）年（二）月丁卯薨。（帝遣右中郎將）張良錫策歎悼。贈以車騎將軍印綬。位特進。贈襚琀斂□備（典）禮有加。復遣五（官中郎將何夔謚）曰昭烈侯。詔策休命。宜宣無窮。庸器銘勒。若古有訓。門生郭異等。□公永慕□□□□□□□紼無以慰懷洵涕述高。迺共刊石建碑。式序鴻烈。其詞曰。 \\n □□□□□□□□祗慕祖武。允迪不道（案。不當作丕。道字必誤。（丕）厥丕如何。耽此　謨用□聖主納諸軌度。統（艾）三事。（以清王塗。）□□□□□行雨布海隅緝熙。群生賴祚。降命不融。民□悠慕。生榮亡哀。厥聲戴路。　門生潁川殷苞。京兆□□河內李照等、共所興工。（隸釋十一。文選曹植王仲宜誄注。王儉襦淵碑注。並引蔡邕劉寬碑云。統艾三事。以清王塗。知李善所見六朝唐初本蔡邕集有此碑。此二語在銘辭內。隸釋僅存統三事三字。今據選注補缺。仍旁注以別之。隸釋劉寬有兩碑。此其後碑也。前碑桓麟譔。據蓺文類聚四十六知之兩碑文字略同。此碑殘缺。今據前碑補三十五字。亦旁注以別之。　案。黃伯思東觀餘論云。碑在洛陽尉射圃中。蔡中郎書。） \\n 范丹碑 \\n 先生諱丹。字史雲。陳留外黃人。陶唐氏之後也。其在周室。有士會者。為晉大夫。以受范邑。遂以為氏。漢文景之際。爰自南陽來于成安。生惠及延。延熹二年。官至司農廷尉。君則其後也。君受天正性。志高行潔。在乎幼弱。固已藐然有烈節矣。時人未之或知。屈為縣吏。亟從仕進。非其好也。退不可得。乃託死遁云。親戚莫知其謀。遂隱竄山中。涉五經。覽書傅。尤篤易尚 \\n 全後漢文七十七蔡邕　七 \\n 書。學立道通。久而後歸。遊集太學。知人審友。苟非其類。無所容納。介操所在。不顧貴賤。其在鄉黨也。事長惟敬。養稚惟愛。言行舉動。斯為楷式。郡縣請召。未嘗屈節。甚有備禮招延。虛已迓之者。亦為謀奏[謀奏下脫盡字]。其忠直。以處士舉孝廉。除郎中萊蕪長。未出京師。喪母行服。故事。服闋後還郎中。君遂不從州郡之政。凡其事君。過則弼之。闕則補之。通清夷之路。塞邪枉之門。舉善不拘階次。黜惡不畏強禦。其事繁博。不可詳載。雅性謙儉。體勤能苦。不樂假借。與從事荷負徒行。人不堪勞。君不勝其逸。辟太尉府。俄而冠帶士咸以群熏。見嫉時政。用受禁錮。君罹其罪。閉門靜居。九族中表。莫見其面。睌節禁寬。困于屢空。而性多檢括。不治產業。以為小筮之術。得因吉凶。道治民情。以受薄償。且無咎累。乃鬻卦于梁宋之域。好事者覺之。應時輒去。禁既蠲除。太尉張公司徒崔公前後四辟。皆不就。仕不為祿。故不牽于位。謀不苟合。故特立于時。是則君之所以立節明行。亦其所以後時失塗也。年七十有四。中平二年四月卒。太尉張公。兗州劉君、陳留太守　于君、外黃令劉君僉有休命。使諸儒參案典禮。作誄著謚。曰貞節先生。昭其功行。錄記所履。著于耆舊。刊石樹銘。光示來世。 \\n 於顯貞節。天授懿度。誕茲明哲。允迪德譽。如淵之清。如玉之素。圂之不濁。涅之不污。用行思忠。舍藏思固。伯夷是師。史　是慕。榮貧安賤。不　窮迕。其死善道。遺名之故。身沒譽存。休聲載路。（本集。） \\n 全後漢文七十七終 \\n  \\n 　 \\n  \\n   \\n  "}
{"章节": "全後漢文卷七十八", "正文": "　 \\n 全後漢文卷七十八 \\n 　 \\n  \\n 烏程嚴可均校輯 \\n 蔡邕十 \\n 陳寔碑 \\n 先生諱寔。字仲弓。穎川許人也。含元精之和。應期運之數。兼資九德。總攸百行。于鄉黨。則恂恂焉。彬彬焉。善誘善導。仁而愛人。使夫少長。咸安懷之。其為道也。用行舍藏。進退可度。不徼訐以干時。不遷貳以臨下。四為郡異曹。五辟豫州。六辟三府。再辟大將軍。宰聞喜半歲。太丘一年。德務中庸。教敦不肅。政以禮成。化行有謐。會遭黨事。禁錮二十年。樂天知命。澹然自逸。交不諂上。愛不瀆下。見機而作。不俟終日。及文書赦宥。時年已七十。遂隱丘山。懸車告老。四門備禮。閑心靜居。大將軍何公司徒袁公前後招辟。使人曉喻。云欲特表。便可入踐常伯。超補三事。紆佩金紫。光國垂勳。 \\n 蔡邕　一 \\n 先生曰。絕望已久。飾巾待期而已。皆遂不至。弘農楊公東海陳公每在　職。群寮賀之。皆舉手曰。潁川陳君。絕世超倫。大位未躋。慚于臧文竊位之負。故時人高其德。重乎公相之位也。年八十有三。中平三年八月丙午遭疾而終。臨沒顧命。留葬所卒。時服素棺。槨財周櫬。喪事惟約。用過乎儉。群公百寮。莫不咨嗟。巖藪知名。失聲揮滋。大將軍弔詞[詞當作祠]。錫以嘉謚。曰徵士陳君。稟嶽瀆之精。苞靈曜之純。天不憖遺[遺下脫一字]老。俾屏我王。梁崩哲萎。于時靡憲。搢紳儒林。論德謀跡。謚曰文範先生。傳曰。郁郁乎文哉。書曰。洪範九疇。开倫攸敘。文為德表。範為士則。存誨沒號。不亦宜乎。三公遣令史祭以中牢。刺史敬弔。太守南陽曹府君命官誄曰。赫矣陳君。命世是生。含光醇德。為士作程。資始既正。守終又令。奉禮終沒。休矣清聲。遣官屬掾吏前後赴會。刊石作銘。府丞與比縣會葬荀慈明韓元長等五百餘人。緦麻設位。哀以送之。遠近會葬。千人已上。河南尹种府君臨郡。追歎功德。述錄高行。以為遠近鮮能及之。重部大掾。以時成銘。斯可謂存榮沒哀死而不朽者已。乃作銘曰。 \\n 峨峨崇嶽。吐符降神。於皇先生。抱寶懷珍。如何昊穹。既喪斯文。微言圮絕。來者曷聞。交交黃鳥。爰集于棘。命不可贖。哀何有極。（文選。本集。）君諱寔。字仲弓。潁川許人也。其先出自有虞氏。中葉當周之盛德。有媯滿者。武王配以大姬。而封諸太昊之墟。是為陳胡公。春秋之末。失其爵土。遂以國氏焉。世篤懿德。令聞不顯。君膺皇靈之清和。受明哲之上姿。憑先民之遐跡。秉玄妙之淑行。投足而襲其軌。施舍而合其量。夫其仁愛溫柔。足以孕育群生。廣大寬裕。足以包覆無方。剛毅強因。足以威暴矯邪。正身體化。足以陶冶世心。先生有四德者。故言斯可象。靜斯可效。是以邦之子弟。遐方後生。莫不同情瞻仰。則其模範。從其趣尚。戾狠斯和。爭訟化讓。雖嚴威猛政。追以刑戮。未若先生潛導之速也。其立朝事上也。恭順貞厲。含章直 \\n 蔡邕　二 \\n 方。無顯諫以彰直。不割高而引長。常幹州郡腹心之任。義則進之以達道。否則退之以光操。然後德立名宣。蓋于當世。辟司徒府。納規建謀。匡弼三事。人用昭明。台階允寍。遷聞喜長。清風　于所漸。儉節溢于監司。郡政有錯。爭之不從。即解綬去。復辟太尉府。遷太丘長。民之治情斂慾。反于端懿者。猶草木之偃于翔風。百卉之挺于春陽也。以所執不協所屬。色斯舉矣。不俟終日。辟大將軍府。道之行廢。有分于命。乃離密網。以就禁錮。潛伏不試。十有八年。大忌蠲除。舉賢良方正。大將軍司徒並辟。君曰。七十有懸車之禮。況我過諸。遂不應其命。容止法度。老而彌壯。凡所履行。事類博審。不可勝數。略舉首目。具實錄之記。在乎其傳。春秋八十有三。中平三年八月丙子卒。大將軍三公使御屬往弔祠。會葬作誄。謚曰文範先生。刺史太守。樹碑頌德。許令以下。至于國人。立廟舊邑。四時烝嘗。歡哀承祀。具如祖禰。先生存獲重稱。亡歆血食。修行于已。得斯雨人。固上世之所罕有。前哲之所不過也。孤嗣紀。銜恤在疚。敢錄言行。終始所守。乃有二三友生。咨度禮則。咸曰。君化道神逋。行于有國。法施于民。祀典所宗。鄉人之祠。非此遺孤得專也。昔者先生甚樂茲士。築室講誨。精靈所寍。紀順奉雅意。遂定兆域。宜有銘勒表墳墓。俾後生之歌詠德音者。知丘封之存斯也。乃作銘曰。 \\n 於熙文考。天授弘造。淵玄其深。巍峨其高。剛而無虐。柔而不撓。誕鋪模憲。示為作教。君之誨矣。民胥效矣。道行斯進。廢乃斯止。鮮我顯泰。既多幽否。舍榮取辱。湟而不淄。德之休明。賤不為恥。超邈其猶。莫與方軌。（本集。） \\n 維中平五年春三月癸未。豫州刺史典。以　功述德。政之大經。是以作謚封墓。興于周禮。衛鼎晉銘。其昭有實。故太丘長潁川許昌陳寔字促弓。合聖哲之清和。盡人材之上美。光明配于日月。廣大咨乎天地。辟四府。宰三城。神化著于民物。形表圖于丹青。巍巍焉其不可尚也。洋洋乎其不可制也。儉約違 \\n 蔡邕　三 \\n 時。懸車致仕。徵辟交至。遂不屑就。春秋八十有三。寢疾而終。大將軍賜謚。群后建碑。國人立廟。先有二子季方元方。皆命世希有。繼期特立。季方盛年早亡。亦圖容加謚。元方在喪毀瘁。消形嘔血。純孝過哀。率禮不越。于時嘉異。畫像郡國。欽盛德之休明。懿鍾鼎之碩義。乃樹碑鐫石。垂世寵光。祠曰。 \\n 於皇先生。冠耀八芒。闡德之宇。探道之綱。繼期立表。以訓四方。惟亮天工。群生之望。高明允實。有馥其芳。載德奕世。休有烈光。欽慕在人。舊有憲章。過牧斯州。庶奉清塵。棄予而邁。靡瞻靡聞。嗟我懷矣。曷所咨詢。告哀金石。式昭其勤。（本集。） \\n 太尉楊賜碑 \\n 皇帝遺中謁者陳遂侍御史馬助持節送柩。陳遵桓典蘭臺令史十人將羽林騎。鉦車介士。前後鼓吹。以驃騎將軍官屬及司空法駕。與公卿尚書三臺以下。葬我文烈侯。三年九月甲申。小祥。會如初。四年九月戊申。大祥。公卿尚書三臺以下。會如小祥之禮。公之祖約忠于前朝。以擢艱禍。父隱約蟄瘁。治家師導。唯儉之尚。公生值歉爾。資賄屢空。手執勤沒。遠涉道里。以修經術。險阻艱難。曷所不嘗。特以其靜則真一審固。動則不違則度。含容覆載。無競伊人。謀無不忠。言無不信。自在弱冠布衣之中。固已流芳名。著茂實。公孫同倫。莫能齊焉者矣。州郡禮招。莫之能屈。季百里位。避公車令。自侍御史侍中已往。道為帝師。德為世表。體尊名重。階級彌崇。而公處以恭遜。行以固慎。德大而心小。居高而志降。夫驕吝之釁。周公其猶病諸。而公脫然以為行首。不亦泰乎。及其所以匡輔本朝。忠言嘉謀。造　危辭。當事而行。言從計納。亦不敢宣。密誡僭功。貽于帝躬。家無遺草。論者不見。嗟乎。誠為達事君之體。得人臣之上儀者已。公素不貴歸非。不樂引美。故雖仿彿。猶不敢 \\n 蔡邕　四 \\n 載。以順公之雅。初受封。自以功不副賞。前後固辭。章凡十上。憂慍悄悄。形于容色。雖不克從。情旨昭顯。曉節為廷尉。公曰。昔在三后成功。惟殷于民。而皋陶不與焉。蓋吝之也。及為[為當作惟]特進。又曰。唯漢重臣。中興以來。克稱斯位者。其為高密元侯乎。吾何德以堪諸。寢疾顧命無辭。要言約戒。忠儉而已。孤彪。銜恤永思。綴輯所履。以贊銘之。銘曰。 \\n 赫赫烈侯。卓爾超倫。於唯楊公。乃華降神。故能明哲。德亞聖人。受茲介福。位極人臣。包羅五典。本道根真。為國之師。誨尚經文。頻歷鄉校。五豋鼎鉉。建名著忠。確越前賢。攘災興化。蟊賊不臻。風雨有時。履獲有[有當作以]年。三葉宰相。應祚于天。臨晉是侯。子子孫孫。億兆不窮。如山之堅。四時潔祠。以承奉尊。祀事孔明。奉亡如存。馥馥芬芬。以慰顯魂。（本集。　案。此篇張溥百三家集無。） \\n 公諱賜。字伯酋。弘農華陰人。姬姓之國有楊侯者。公其後也。其在漢室。赤泉侯佐高。丞相翼宣。咸以盛德。光于前朝。祖司徒。考太尉。繼跡宰司。咸有勳烈。公承家崇執。受天醇素。欽承奉媾。閑于伐柯。烈風雖變。不易其趣。文以典籍。尋道入奧。操清行郎。潛晦幽閑。不荅州郡之命。辟大將軍府。不得已而應之。遷陳倉令。公乃因是行退居盧。公車特徵。以病辭。司徒舉高第。拜侍中越騎校尉。帝篤先業。將問故訓。公以群公之舉。進授尚書于禁中。遷少府光祿勳。敬揆百事。莫不時序。庶尹知恤。閭闔推清。列作司空。地平天成。陰陽不忒。公遂身避。託疾告退。又以光祿大夫受命司徒。敬敕五品。宣洽人倫。變和化理。股肱耳目之任。靡不克明。及至大尉。四時順動。三光耀潤。群生豐遂。太和交薄。三作六鄉。五蹈三階。受爵開國。應位特進。非盛德休功。假于天人。孰能該備寵榮。兼包令錫。如公之至者乎。公體資明哲。長于知見。凡所辟遷。升諸帝朝者。莫非瑰才逸秀。并參儲佐。惟我下流。二三小臣。穢損清風。愧于前人。乃糾合同僚。各述所審。紀公勳績。刊石立銘。以慰永懷。 \\n 蔡邕　五 \\n 天降純蝦。篤生柔嘉。俾胤祖考。光輔國家。三業在服。帝載用和。粵暨我公。允執丕貞。在橫伊隆。于鼎斯寍。德被宇宙。華夏以清。受茲介福。履祚孔成。為邑河渭。　冕紱珽。以佐天子。祇事三靈。丕顯伊德。萬邦作程。爰銘爰贊。式昭懿聲。（本集。） \\n 公諱賜。字伯猷。兼通五典。周覽篇籍。以為尚書。帝王之政要有國之大本也。是以三葉相承。研其精義。五代之微言。王政之約[約當作紘]綱。罔不尋其端源。究其條貫。　乎其見聖人之情旨也。蓋以蹈騰餘蹤。思高游夏。初潛山澤。授誨童冠。後生賴以發袪蒙蔽。文其材素者。蓋不可勝數。乃由宰府。遂作帝臣。于時聖幼將入學。群公以公溫故知新。德宜師保。乃以越騎校尉侍華光之內。帝座已北面。以納大誨。其教人善誘。則恂恂焉罔不伸也。引情致喻。則間誾焉罔不釋也。迄用有成。緝熙光明。惟帝念功。六在九卿三事。勛假皇天。澤充區域。疆士建封。申增戶邑。人臣之極位。兼而有之。然處豐益約。九命滋恭。可謂高郎令終有始有卒者已。于是門生大將軍何進等。瞻仰洙泗公喪之禮。　合朋徒。稽諸典則。僉以為匡弼之功。政事之實。詔策之文。則史臣志其詳。若夫道術之美。授之方策。則是門人二三小子所特貫綜。敢竭不才。譔錄所審言于碑。乃中頌曰。 \\n 巍巍聖猷。匪師不昭。士子困蒙。匪師不教。於皇文父。邈哉伊超。如玉之固。如岳之喬。鑽之斯堅。仰之彌高。示我顯德。授我無隱。正席傳道。承帝之問。誨茲一人。萬邦作順。微微我徒。實賴遺訓。文武作式。元勛既奮。光啟爵土。垂統末胤。存榮亡哀。沒而不泯。（本集。） \\n 曰漢有國師司空文烈侯楊公。維司徒之孫。太尉公之胤子。皇祖[祖字衍]祖考以懿德胥及聿勤。式建丕休。勳啟洪範。公祇服弘業。克不堂構。小乃不敢不慎。大亦不敢不戒。用罔有擇言失行。在于其躬。洎在辟舉。先志載言。罔不 \\n 蔡邕　六 \\n 攸該。乃自宰臣。以從王事。立功不有。用辭其祿。逮作御史。允執國憲。納于侍中。在帝左右。爰董武事。王師孔閑。群公以舊德碩儒。道通術明。宜建師保。延入華光。侍宴露寢。敷典誥之精旨。達聖王之聰叡。帝以機密齋栗。常伯劇任。鮮克知臧。以釐其采。命公再作少府。俾率其屬。以熙庶績。天地作險。國家丕承。軍門袪禁。式遏寇虐。命公再作光祿。亦總其熊罷之士。不二心之臣。保乂帝家。巖巖大理。惟制氏命。命公作廷尉。惟刑之恤。旁施四方。惟明折獄。蔽罪于憲之中。亦惟三禮六樂。國之元幹。命公作太常。明德為馨。八音克諧。神人以和。永世豐年。溥天率土。而眾莫外。命公作司空。公惟戢之。翊明其政。時惟休哉。唯天陰騭。下民开倫。所出順序。命公作司徒。而敬敷五教。以親百姓。父義母慈兄友弟恭子孝。時惟休哉。昭孝于辟雍。命公作三老。帝恭以祇敬。遵有虞于上庠。茫茫大運。垂光烈耀。命公作太尉。璇璣運周。七精循軌。時惟休哉。帝欲宣力于四方。公則翼之。辟道或回。公則弼之。虔恭夙夜。不敢荒寍。用對揚天子丕顯休命。天子大簡其勳。用授爵賜。封侯于臨晉。功成化洽。景命有傾。（文選王儉襦淵碑文注引此二語。）帝乃震慟。執書以泣。命于左中郎將郭儀作策。賜公驃騎將軍臨晉侯印綬。兼號特進。謚以文烈。巃命畢備。而後即世。肆其孤彪。敢儀古式。昭銘景烈。銘曰。 \\n 天鋻有漢。庭生元輔。世作三事。勛在王府。乃及伊公。克光前矩。悉心畢力。胤其祖武。化滄群生。澤霑區宇。帝曰文烈。朕嘉君功。為邑河渭。建茲土封。申備九錫。以祚其庸。位此特進。于異群公。昔在申呂。匡偌周宣。嵩山作頌。大雅揚言。今我文烈。帝載用熙。參光日月。比功四時。身沒名存。永世慕思。（本集。蓺文類聚四十六。文選襦淵碑文注。初學記十一。） \\n 大尉袁湯碑。（案。後漢袁安傳云。安子京。京子彭。彭弟湯。字仲河。） \\n 邈矣高蹤。孰能剋茲。（文選傳長虞憎何劭王濟詩注。） \\n 司空袁逢碑（案。後漢袁安傳云。湯次子逢。字周陽。） \\n 蔡邕　七 \\n 凡所臨君明而先覺。故能教不肅而化成。政不嚴而事治。其惠和也晏晏然。其博大也洋洋焉。信可謂兼三才而該剛柔。無射于人斯矣。銘曰。 \\n 天鋻有漢。賜茲世輔。顯允厥德。昭胤休序。峨峨雍宮。禮樂備舉。穆穆天子。孝敬允敘。降拜屏著。奉饋西序。威儀聿修。化溢區宇。乃君（文選沈約齊安陸昭王碑注引作乃撫。）京邑。總齊禁旅。（蓺文類聚四十七。） \\n 司空房楨碑（案。後漢桓帝紀作房植。未知孰是。） \\n 公。言非法度。不出于口。行非至公。不萌于心。治身。則伯夷之潔也。儉嗇。則季文之約也。盡忠。則史魚之直也。剛平。則山甫之勵也。總茲四德。式是百辟。夙夜匪懈。以事一人。枉絲髮。樹私恩。不為也。討無禮。當彊暴。弗避也。是以功隆名顯。在世孤特。不獲愷弟寬厚之譽。享年垂都。至于積世。門無立車。堂無宴客。衣不變裁。食不兼味。雖易之貞厲。詩之羔羊。無以加也。 \\n 明明在公。實惟房后。庭應正德。式作漢輔。邪慝是仇。直亮是與。剛則不吐。柔則不茹。媚茲天子。以靖土宇。（蓺文類聚十七。） \\n  \\n 　 \\n  \\n   \\n  "}
{"章节": "全後漢文卷七十九", "正文": "　 \\n 全後漢文卷七十九 \\n 　 \\n  \\n 烏程嚴可均校輯 \\n 蔡邕十一 \\n 翟先生碑 \\n 世以仁義為質。學問為業。爰暨先生。固天縱德。應運立言。繼期五百。實行形于州里。明哲典聖合契。該通五經。洗洞墳籍。為萬里之場國。九隩之林澤。挹之若江湖。仰之若華光。玄玄焉測之則無源。汪汪焉酌之則不竭。可謂生民之英者已。國失元博[博當作傅]。學失表式。凡百搢紳。哀矣洋血。人百其身。匪云來復。于是鄉黨乃相與登山伐石。而勒名曰。 \\n 邈矣先生。厥德孔真。腹心弘道。深高入神。王錫三命。觀國之賓。其樹富貴。忽若浮雲。既不降志。亦不辱身。（蓺文類聚三十七） \\n 蔡邕　一 \\n 荊州刺史度尚碑 \\n 君資天地之正氣。含太極之純精。明潔鮮于白珪。貞操屬乎寒松。朗鑿出于自然。英風發乎天骨。事親以孝。則行侔于曾閔。結交以信。則存明于黃石。溫溫然弘[裕虛引。落落然高風起世。信荊山之良寶。靈川之明珠也。爰在弱冠。英風固以揚于四海矣。拜為荊州刺史。仗沖靜以臨民。施仁義以接物。恩惠著于萬里。誠信暢于殊俗。由是撫亂以治。綏擾以靜也。帝嘉其功。錫以車服。方將掃除寇逆。清一宇宙。廓天步之艱難。寍陵夷之屯否。（蓺文類聚五十。文選袁宏三國名臣贊注。） \\n 桓彬碑 \\n 彬有過人者四。夙智早成。岐嶷也。學優文麗至通也。仕不苟祿。絕高也。辭隆從窳。絜操也。（後漢書桓榮附傳。彬字彥林。麟子。少與蔡邕齊名。舉孝廉。拜尚書郎。光和元年卒于家。蔡邕等共論序其志。僉以為彬有過人者四云云。乃共樹碑而頌焉。　案。張溥本題為論敘桓彬。今改題為碑。） \\n 袁滿來碑 \\n 茂德休行。曰袁滿來。太尉公之孫。司徒公之子。逸材淑姿。實天所受[受當作授]。聰遠通敏。越齠齔在闕。明習易學。從誨如流。百家眾氏。遇目能識。事不再舉。問一及三。具始知終。情性周備。夙有奇節。孝智所生。順而不驕。篤友兄弟。和而無忿。氣決泉達。無所凝滯。雖冠帶之中士。校材考行。無以加焉。允公族之殊異。國家之輔佐。眾律其器。士喜其良。雖則童稚。令聞芬芳。隆生不永。年有十[有十當作十有]五。四月壬寅。遭疾而卒。既昔而不穗。凋殞華英。嗚呼悲夫。乃假碑旌于墓。嗟其傷矣。惟以告哀。（本集。） \\n 袁喬碑 \\n 于茲德聲。發聞遐邇。（文選張華勵志詩注。） \\n 袁成碑（案。　後漢袁安傳云。湯長子成。左中郎。早卒。） \\n 呱呱孤嗣。含哀長慟。（文選曹植王仲宣誄注。） \\n 蔡邕　二 \\n 楊復碑 \\n 文學之徒。擁書抱籍。自遠而至。稟采豐華。斟酌洪流者。雍雍焉闔誾焉。（書鈔九十六。） \\n 景命不延。遘此顛沛。（文選袁宏三國名臣賢注。） \\n 趙歷碑 \\n 加以思謀深長。達于從政。（文選潘岳馬汧督誄注。） \\n 何休碑 \\n 孝友盡于閨庭。（文選王仲實褚淵碑文注。） \\n 辭述川流。文章雲浮。（同上。） \\n 貞定直父碑 \\n 其接友也。審辨真偽。明于知人。度始終而後交。情不疏而邈親。（初學記十八。御覽四百九。　案。貞定直父即邕父棱也。見邕傳及注引邕祖　碑。） \\n 郡掾吏張玄祠堂碑 \\n 掾諱玄。字伯雅。河南偃師人也。其先張仲首。實以孝友為名。左右周室。大漢初興。張蒼為丞相。封北平侯。其後自河內遷于茲士。世為顯姓。掾天姿恭恪。宣慈惠和。允恭博敏。惻隱仁恕。正身履道。以協閨誕。損用節財。以瞻疏族。動中規矩。言合典式。不知名彰。不飾行著。可謂仁粹淑貞自然之素者已。論者嘉之。州郡禮招。署致掾史。沈靜寡欲。不求榮祿。是以豐于天爵。薄于人位。某月日遭疾而卒。掾孫翻。以貞固之質。受過庭之訓。獲執戟出宰相邑。遷太守。得大夫之祿。奉蒸嘗之祠。尋原祚之所由。而至于此。先考積善之餘慶。陰德之陽報。乃于是立祠堂。假碑勒銘。式明令德。以未乎後。詞曰。 \\n 於惟我考。允迪懿德。治信斯順。其儀不忒。仕惠周洽。行惟模則。篤垂餘慶。貽此燕翼。邈矣遺孫。用懷多福。刊名金石。流于罔極。（本集。　案。本集有劉鎮南碑。當是魏人作。今刪。） \\n 蔡邕　三 \\n 太傅安樂侯胡公夫人靈表 \\n 夫人編縣舊磿族。章氏之長子也。字曰顯章。令儀小心。秉操塞淵。仁孝婉順。祿禮無遺。體季蘭之姿。蹈思齊之跡。永初三年[三年下脫年字]。十有五。爰初釆嫁。誕成家道。仰奉慈姑。竭歡致敬。俯誨膝下。化導周悉。至德脩于幾微。徽音暢于神明。故能參　姒之功。兼生人之榮。朝春路寢。贊桑蠶宮。光寵有□。祭服有充。前後奉斯禮者三十餘載。夫人生五男。長曰整伯齊。次曰億叔韡。次曰寍　威。次曰碩季叡。伯仲各未加冠。遭厲氣同時夭折。叔讓郡孝廉。及季更歷州[州下脫郡字]寍舉茂才葉令、京令、為議郎。季以高第為侍御史、諫議大夫、侍中、虎賁中郎將、陳留太守。皆早即世。夫人哀悼劬　。由是被疾。遺太夫人憂篤。年七十七。建寍三年薨。夫人之存也。契　中饋。婉戀供養。依生奉仁。紹述雅意。其閏月。附于太夫人。窀窔于茲地。魂而有靈。欽明定省。神心欣焉。其實寍之。元女金盈。追慕永思。憯怛罔極。遂及斯表。鐫著堅　。頌曰。 \\n 悲母氏之不永兮。懷殷恤以摧傷。惟子道之無穹。惜聞誨子末央。庶黃耇以期頤。胡委我以夙喪。憂心怛以激切。亦割肝以絕賜。昔先聖之遺辭。言仁者其壽長。嗟母氏之憂患。體愷悌以慈良。失延年之報祜。獨何棄乎穹蒼。日月忽以將暮。抱長結以含愁。尋脩念于在昔。原疾病之所由。遺元子之弱夭。心傷　以自憂。暨叔季之殞終。哀情結以彌綢。皇姑沒而中感。遂大漸兮連流。疾燄燄而日遘。氣微微以長浮。銷精魂以遐翔。會不可乎援留。爾乃順旨于冥冥。繼存意于不違。爰祔靈于皇姑。尚魂魄之有依。潛幽室之黯漠。惜昭明之景輝。一往超以未及。傾阻遂其彌遲。顧新廟以累欷。伏几筵而增悲。嗟既逝之益遠。眇悠悠而不追。（本集。） \\n 蔡邕　四 \\n 交趾都尉胡府君夫人黃氏神誥 \\n 夫人江陵黃氏之季女。字曰列嬴。其先出自伯翳。別封于黃。以國氏焉。高祖父汝南太守。曾祖延城大尹。祖父番禺令。父以主薄。嘗證太守。事奉明君。以立臣節。漢南之事[事當作士]。以為美談。初。都尉君娶于故豫州刺史即黃君之姊。生太傅安樂侯廣及卷令康而卒。繼室以夫人。二孤童紀未齔。育于夫人。夫人懷聖善之姿。韜慈母之仁。撫育二孤。導以義方。思齊先姑。神罔時恫。致能迄用有成。誕膺繁祉。廣歷五卿七公再封之祿。康亦由孝廉宰牧二城。九鼎之義。夫人是享。爰暨稚孫。更仕三宮。或典百里。或作虎臣。銀艾貂蟬。近侍顯尊受茲介福。于我夫人。自都尉任京師。及廣兄弟式敘漢朝。夫人居京師六十有餘載。其乘略贄朝皇后。採柔桑于蠶宮。手三盆于繭館者。蓋三十年。上有帝室龍光之休。下有堂宇斤斤之祚。心耽其榮。體安其玄。遠圖長慮。用遺舊居。欲留此焉。康寍之時。丞[丞當作亟]以為言。夫人年九十一。建寍二年薨于太傅府。是月辛酉。公之季子陳留太守碩。卒于洛陽左池里舍。公銜哀悼。祇慎其屬。遵奉遺意。不敢失墜。乃俾元孫顯。咨度群儒。以考其衷。僉曰。昔帝舜沒于蒼梧。殯于虞郊。二妃薨于江湘。不即兆于九疑。延陵季子寶惟吳人。長子道終。卜葬嬴博。夫遭時而制。不遠遷徙。魂氣所之。不繫丘靇。帝舜以之。神罔時怨。季札以之。仲尼嘉焉。鋻帝籍之高論。綜精靈之幽情。稽先人之遐跡。順母氏之所寍。茲事體通而義同。允不可替。于是公乃為辭。昭告先考。然後卜定宅光。龜筮籠從。遂營窀窔之事。舉封樹之禮。十月既望。粵怑日已酉。葬我夫人黃氏及陳留太守碩于此高原。雒陽東界。關亭之阿。天子使中常侍謁者李納弔。且送葬。賻錢二十萬。布二百匹。再以中牢祀。群后畢會。榮哀孔備。于時濟陽故吏舊民中常侍勾陽于肅等二十三人。思應慕化。推本議銘。著斯碑石。俾諸昆裔瞻仰。以知禮之用。是為神誥。乃申頌曰。 \\n 於穆夫人。家邦之媛。昔在嬴氏黃國氏建。致于近祖。亦降于漢。天祚明德。福祚流衍。既作母儀。履信思順。登壽耄耋。用永蕃變。□□□□。子孫以仁。追稽先典。厝茲洛濱。齊跡湘靈。配名古人。休矣耀光。千億斯年。（本集。） \\n 蔡邕　五 \\n 議郎胡公夫人哀讚 \\n 議郎夫人趙氏。字曰永姜。允有令德。秉心塞淵。舒詳閑雅。儀節孔備。女師四典。窈窕德象。罔不習孰。以供婦道。議郎早世。檢誨幼孤。義方以導其性。中禁以閑其情。孤顥儉節。用免咎悔。少辟侍中。襲先公之爵。以讕郎出為濟陰太守。是時夫人寢疾未薨。而國家方有滎陽寇賊。震驚帝師。簡選州辟。授任進衛。不得辭王命。親醫藥。夫人乃自矜。精稟氣力。俛起若愈。以勤遣顥。到官月餘。所疾暴盛。春秋五十八。中平四年薨于京師。顥有剖符之寄。偪于國典。疾篤不得顧親。增感氣絕。不能自序。慎終之事。闕焉永廢。雖不毀以隨沒。亦困悴而傷懷。知我如此。不如無生。號跳告哀。以乞骸骨。踰年然後獲聽。追惟考君存時之命。迎棺舊土。同穴此城。孤心摧割。靡所底念。仰瞻二親。或有神誥靈表之文。敢曰亮閣。敘我憂痛。作哀讚書之于碑。 \\n 愍于小子。夙罹孔艱。嚴考殞沒。我在齠年。母氏鞠育。載矜載憐。殷斯勤斯。慈愛備存。匪惟驕之。範我軌度。教誨嚴肅。昭示好惡。俾我克類。畏威忌怒。用免咎悔。踐繼先祖。即爵其士。二將是臨。與帝剖符。守于濟陰。夫人寢疾。榮此寵休。疾用歡痊。翊日斯瘳。將征將邁。從養陶丘。景命租逝。不愍少留。疾大漸以危亟兮。精微微而浸衰。逼王職于憲典兮。子孫忽以替違。目不臨此氣絕兮。手不親夫含飯。陳衣衾而不省兮。合綆棺而不見。昔予考之即世兮。安宅兆于舊邦。依存意以奉亡兮。遷靈柩而同來。考妣痛以慘兮離乖。神柩集而移兮。增哀[增哀上脫孤情怛兮四字]。黃壚密而無閒兮。出入　其無門。舁柩在茲兮。不知魂景之所存。悼孤衷之不遂兮。思情憭以傷肝。幽情淪于后坤兮。精哀達于昊乾。（本集。） \\n 蔡邕　六 \\n 濟北相崔君夫人誄 \\n 維延熹四年。故濟北相夫人卒。嗚呼哀哉。世喪母儀。宗殞憲師。哀哀孝子。靡所瞻依。凡百赴弔。至亡增悲。投涕歔欷。共敘赫姿。乃作誄□。 \\n 清和有鑠。時維哲母。令儀令色。爰以資始。塞淵其心。淑慎其止。于母斯勤。在子斯敏。仰覽篇籍。俯釐絲枲。多材多藝。于何不有。休譽邈焉。允女之英。乃及崔君。惟德是行。其德伊何。實明實粹。虔恭事機。存闊中饋。敦此婉順。疾彼攸遂。思齊徽音。晨興衣寢。穆穆其猷。莫之與二。天祚明德。底之方穀。於赫崔君。膺茲祉祿。夫人有胤。翼此清淑。仁風溫潤。義惠優渥。推恩中外。施浹疏族。食不兼膳。服不纖穀。以儉為榮。以奢為辱。堂堂其胤。惟世之良。于其令母。受茲義方。訓以柔和。董以嚴剛。怒不傷愛。喜不亂莊。納之軌度。終然允臧。是用登隮。享其寵光。雖則崇盛。猶匪寍息。同其婦子。茂帥其職。服貴無荒。尊不舍力。密勿不忘。惟德之極。昔在共姜。陪臣之母。勞兼紡績。仲尼是紀。矧茲夫人。帝室命婦。猶日孜孜。復禮克已。人亦有言。仁者壽長。宜登永年。黃耇無疆。昊天不弔。降此殘殃。寢疾彌留。粹爽悴傷。慘怛孝子。惴惴其惶。靡神不舉。無藥不將。嗚呼哀哉。于是孝子長號。氣絕復蘇。號呼告哀。不知其辜。昊天上帝。忍弔遺孤。尋想遊靈。焉識所徂。嗚呼哀哉。既殯神柩。薄言于歸。冢宰喪儀。循禮無遺。切切喪主。瘠嬴衰哀。情兮長慕。涕兮無睎。行旅揮涕。千里于咨。乃謀卜筮。言考其良。逝彼兆域。于時翳藏。冥冥窀穸。無時有陽。燈燭既滅。馬道納光。形影不見。定省何望。嗟其哀矣。不可彌忘。日月代序。古皆有喪。由斯夫人。榮烈有章。配彼哲彥。既隆且昌。顧影赫奕。饋供孔將。惟以慰懷。庶無永傷。嗚呼哀哉。（本集。） \\n 蔡邕　七 \\n 告遷都祝碬辭 \\n 嗣曾孫皇帝某。敢昭告于皇祖高皇帝。各以后配。昔受命京師都于長安。國享十有一世。歷年二百一十載。遭王莽之亂。宗廟隳壞。世祖復帝祚。遷都洛陽。以服中土。享一十一世。歷年一百六十五載。子末小子。遭家不造。早統洪業。奉嗣無疆。關東民吏。敢行稱亂。總連州縣。擴編兵聚眾。以圖叛逆。震驚王師。命將征服。亂肱大臣。推皇天之命。以已行之事。遷都舊京。昔周德缺而師干作。應運變通。自古有之。于是乃以三月丁亥。來自雒。越三日丁已。至于長安。敕躬不慎。寢疾旬日。賴祖宗之靈。以獲有瘳。吉旦齋宿。敢用潔牲一元大武。柔毛剛鬣。商祭明　。香合嘉蔬香萁。鹹鹺豐本。明粢醴酒。用告遷來。尚饗。（本集。） \\n 九祝辭 \\n 高皇帝使工祝。承致多福無疆。于爾嗣曾孫皇帝。使爾受祿于天。宜此舊都。萬國和同。兆民康乂。眉壽萬年。子子孫孫。永守民庶。勿替引之。（本集。） \\n 祝祖文 \\n 元正令子。時惟嘉良。乾坤交泰。太簇運陽。乃祀祖靈。以牢福祥。（書鈔一百五十五。蓺文類聚五。白帖。） \\n 祖餞祝 \\n 令歲淑月。日吉時良。爽應孔嘉。君當遷行。神龜吉兆。林氣煌煌。著卦利貞。天見三光。鸞嗚雍雍。四牡彭彭。君既升輿。道路開張。風伯雨師。洒道中央。陽遂求福。蚩尤辟兵。倉龍夾轂。白虎扶行。朱準道引。玄武作侶。勾陳居中。厭伏四方。往臨邦國。長樂無疆。（御覽七百三十六。） \\n 祓禊文 \\n 洋洋暮春。厥日除已。尊卑煙騖。惟女與士。自求多福。在洛之涘。（書鈔一百五十四。又一百五十五。文選前居賦注。又石闕銘注。初學記三。） \\n 弔屈原文 \\n 迴□世而遙弔。託白水而騰文。（書鈔一百二。） \\n 蔡邕　八 \\n 鸋鳺軒翥。鸞凰挫翩。啄碎琬　。寶其瓴甋。皇車奔而失轄。執轡忽而顧。卒壞覆而不振。顧抱石其何補。（蓺文類聚四十） \\n 題曹娥碑後 \\n 黃縜幼婦。外孫齏臼。（後漢列女曹娥傳。元嘉元年。縣長度尚改葬娥于江南道傍。為立碑焉。注引會稽典錄。度尚弟子邯鄲淳。字子禮弱冠有異才。作曹娥碑。操筆而成。無所點定。其後蔡邕又題八字。） \\n  \\n 　 \\n  \\n   \\n  "}
{"章节": "全後漢文卷八十", "正文": "　 \\n 全後漢文卷八十 \\n 　 \\n  \\n 烏程嚴可均校輯 \\n 蔡邕十二 \\n 篆勢 \\n 字畫之始。因于鳥跡。蒼頡循聖。作則制文。體有六篆。要妙入神。或象龜文。或比龍鱗。紆體放尾。長翅短身。穨若黍稷之垂穎。蘊若虫蛇之禁縕。揚波振激。鷹跱鳥震。延頸脅翼。勢似淩雲。或輕舉內投。微本濃末。若絕若連。似露絲絲。凝垂下端。從者如懸。衡者如編。杳杪邪趣。不方不圓。若行若飛。蚑蚑翾翾。遠而望之。若鴻鵠群游。絡繹遷延。迫而視之。湍漈不可得見。指撝不可勝原。研桑不能數其詰屈。離婁不能睹其隙閒。般倕揖讓而亂巧。籀誦拱手而韜翰。處篇籍之首目。粲粲彬彬其可觀。摛華豔于紈素。為學蓺之範閑。嘉文德之弘蘊。懿作者之莫刊。思字體之俯仰。舉大略而論旃。（本集晉書衛傳。蓺文類聚七十四。初學記二十一。御覽七百四十九。） \\n 蔡邕　一 \\n 隸勢 \\n 鳥跡之變。乃惟佐隸。蠲彼繁文。崇此簡易。厥用既弘。體象有度。奐若星陳。鬱若雲布。其大徑尋。細不容髮。隨事從宜。靡有常制。或穹窿恢廓。或櫛比鍼列。或砥平繩直。或蜿蜒繆戾。（案。衛恆傳作膠戾。）或長邪角趣。或規旋矩折。修短相副。異體同勢。奮筆輕舉。離而不絕。纖波濃點。錯落其前。若鍾　設張。庭燎飛煙。嶄　崔嵯。高下屬連。似崇臺重宇。增雲冠山。遠而望之。若飛龍在天。近而察之。心亂目眩。奇姿譎誕。不可勝原。研桑所不能計。宰賜所不能言。何草篆之足算。而斯文之未宣。豈體大之難睹。將祕奧之不傳。聊佇思而詳觀。舉大略而論旃。（本集。　案。此篇當是衛恆作。本集有之。姑不刪。） \\n 勸學篇 \\n 人無貴賤。道在者尊。（文選　岳前居賦注。） \\n 木經繩直。金以淬剛。必須砥礪。就其鋒鋩。（御覽七百六十七。） \\n 明珠不瑩。不發其光。寶玉不琢。不成圭璋。（御覽八百三。） \\n 鼫鼠五能。不成一技。（易晉正義。）五技者。能飛不能上屋。能緣不能窮木。能泅不能渡　。能走不能絕人。能藏不能覆身是也。（爾釋獸釋文。引蔡伯喈勸學篇。　案。此勸學篇本注也。注蓋即邕作。古人引書注多直言某書。或別言注。無定例。） \\n 螾無爪牙。　弱不便穿穴洞地。食　飲泉。（蓺文類聚六。） \\n 蟹有八足。加以二螯。（世說新語紕漏篇注引蔡邕勸學章。　案。篇又稱章。猶急就篇稱急就章也。三倉五十五章。章六十字。急就三十二章。章六十三字。勸學若干章。章若干字。不可考也。又案。世說注云。大歲禮勸學篇。蟹二螯八足。非蛇蟺之穴無所寄託者。用心躁也。故蔡邕勸學章取義焉。王懷祖云。蟹有八足。加以二螯。即蔡邕勸學篇文。可均按。邕取用心躁一語以勸學。與上文不成一技同意。） \\n 周之師氏。居虎門左。（北史劉芳傳。） \\n 儲。副君也。（一切經音義二。大般涅槃經六。引蔡邕勸學。又九佛本行集經十二引同。　案。此亦本注。） \\n 傭。賣力也。（一切經音義六。妙法蓮華經二引蔡邕勸學注。） \\n 蔡邕　二 \\n 瞻彼頑薄。執性不固。心游目蕩。意與手互。（御覽四百九十。） \\n 上谷次仲。初變古形。（張懷瓘書斷上。法書要錄七。墨池編一。又七。） \\n 齊相杜度。姜守名篇。（書斷中。法書要錄八。墨池編七。） \\n 扶風曹喜。建初稱善。（書斷中。法書要錄八。墨池編一。又七。） \\n 聖皇篇 \\n 程邈刪古立隸文。（書斷上。法書要錄七。墨池編七。） \\n 月令問答 \\n 問者曰。子何為著月令說也。曰。予幼讀記。以為月令體大經問。（一本作同。）不宜與記書雜錄並行。而記家記之。又略及前儒特為章句者。皆用其意傳。非其本旨。又不知月令徵驗。布在諸經。周官左傳。皆實與禮記通。他議橫生。紛紛久矣。光和元年。予被謗章。罹重罪。徙朔方。內有獫狁敵衝之釁。外有寇虜鋒鏑之艱。危險凜凜。死亡無日。過被學者聞。家就而考之。亦自有所覺寤。庶幾頗得事情。而訖未有記著于文字也。懼顛蹶隕墜。無以示後。同于朽腐。竊誠思之。書有陰陽升降。天文厤數。事物制度。可假以為本。敦辭託說。審求厤象。其要者莫大于月令。故遂于憂怖之中。晝夜密勿。昧死成之。旁貫五一。參互群書。至及國家律令制度。遂定厤數。盡天地三光之情。辭繁多而曼衍。非所謂理約而達也。道長日短。危殆兢惕。取其心盡而已。故不復加刪省。蓋所以探賾辨物。庶幾多識前言往行之流也。苟使學者以為可覽。則余死而不朽也。 \\n 問者曰。子說月令。多類周官左氏。假無周官左氏傳。月令為無說乎。曰。夫根柢植。則枝葉必相從也。月令與周官。並為時王政令之記。異文同體。官名百職。皆周官解。月令甲子。沈子所謂似春秋也。若夫太昊。蓐收、句芒、祝融之恪。左傳造義立說。生名者同。是以用之。 \\n 蔡邕　三 \\n 問者曰。既用古文于厤數。不用三統。用四分。何也。曰。月令所用。參諸厤象。非一家之事。傳之于世。　曉學者。宜以當時所施行夫密近者。三統已疏闊廢弛。故不用也。 \\n 問者曰。既不用三統。以驚蟄為孟春。中雨水為二月節。皆三統法也。獨用之何。曰。孟春月令。蟄蟲始震。在正月也。中春始雨水。則雨水二月也。以其合。故用之。 \\n 問者曰。厤云小暑。季夏節也。而今文見于五月何也。曰。今不以厤節言。據時始暑而記也。厤于大雪、小雪、大寒、小寒皆去十五日。然則小暑當去大暑十五日。不得及四十五日。不以節言。據時暑也。問者曰。中春令不用犧牲。以珪譬更皮幣。不用犧牲何也。曰。是月獻羔。以太牢記高禖。宗廟之祭以中月。安得用犧牲。祈者求之祭也。著令者豫設水旱疫癘當禱祈。用犧牲者。是用之助生養傳。祈以弊代牲。章亦因于高禖之事。乃造說曰。更者。刻木代牲。如廟有桃梗。此說自欺極矣。經典傳記無刻木代牲之說。蓋書有轉誤。三豕渡河之類也。 \\n 問者曰。仲冬令曰。奄尹申宮令。謹門閭。今曰門闈。何也。曰。閹尹者。內官也。主宮室。出入宮中之門曰闈。閹尹之職也。閭里門非閹尹所主。知當作闈也。 \\n 問者曰。令曰七騶咸駕。今曰六騶。何也。曰。本官職者。莫正于周官。周官天子馬六種。六種別有騶。故知六騶。左氏傳。晉程鄭為乘馬御。六騶屬焉。無言七者。知當為六也。 \\n 問者曰。令以中秋築城郭。于經傳為非其時。詩曰。定之方中。作于楚宮。定。營室也。九月十月之交。西南方中。故傳曰。小昏正而栽築。即營室也。昏正者昏中也。栽築者。栽木而始築也。今文在前一月。不合于經傳也。（案此條闕答語。） \\n 蔡邕　四 \\n 問者曰。子說三難。皆以日行為本。古論周官禮記說。以為但逐惡而已。獨安所取之。曰。取之于月令而已。四時通等夏無難文。由日行也。春行少陰。秋行少陽。冬行太陰。陰陽背使不于其類。故冬春難以助陽。秋難以達陰。至夏節太陽行太陰。自得其類。無所扶助。獨不難取之于是也。 \\n 問者曰。反令每行一時轉三旬。以應行三月政也。春行夏令。則雨水不時。謂孟夏也。草木旱枯。中夏也國乃有恐。季夏也。今總合為一事。不分別施之于三月。何也。曰。說者見其三旬。不得傳注而為之說。有所滯礙不得通矣。孟秋反令行冬令。則草木枯。後乃大水。敗其城郭。即分為三事。後乃大水。在誰後也。城郭為獨自壞。非水所為也。季冬令曰行春令。則胎夭多傷。民多蠱疾。命之曰逆。即分為三事。行季冬令。為不感災異。但命之曰逆也。知不得斬絕。分應一月也。其類皆如此。合之所述。略舉其尤者也。 \\n 問。春食麥羊。夏食菽雞。秋食麻犬。冬食黍豕之屬。便以為時味之宜。不合之于五行。月令服食器械之制。皆順五行者也。說所食獨不以五行。不已略乎。曰。蓋亦思之矣。凡十二辰之禽。五時所食者。必家人所畜。丑牛。未羊。戌犬。酉雞。亥豕而已。其餘龍虎以下。非食也。春木王。木勝士。土王四季。四季之禽。牛屬季夏。犬屬季秋。故曰未羊可以為春食也。夏火王。火勝金。酉雞可以為夏食也。季夏土王。土勝水。當食豕而食牛。土。五行之尊者。牛。五畜之大者。四時之性。無足以配土德者。故以牛為季夏食也。秋金王。金勝木。寅虎非可食者。犬豕而無角。虎屬也。故以犬為秋食也。冬水王。水勝火。當食馬。而禮不以馬為牲。故以其類而食豕也。然則麥為木。菽為金。麻為火。黍為水。各配其牲為食也。雖有此說。而米監精粹。不合于易卦所為之禽。及洪範傳五事之畜。近似卜筮之術。故予略之。不以為章句。聊以應問。見有說而已。 \\n 蔡邕　五 \\n 問。記曰養三老五更。子獨曰五叟。周禮曰八十一御妻。今曰御妾。何也。曰。字誤也。叟。長老之稱也。其字與更相似書者轉誤。遂以為更。嫂字女旁。瘦字從叟。今皆以為更矣。立字法者不以形聲。何得以為字。以嫂瘦推之。知是更為叟也。妻者齊也。惟一適人稱妻。其餘皆妾。位最下也。是以不得言妻云也。（本集說郛。　案。月令問答明堂論月令篇名等三篇皆月令章句之文。其書久亡。明刻本入集。今從之。） \\n 明堂論 \\n 明堂者。天子太廟。所以宗祀（續漢志注補作崇禮。俞汝成本同。）其祖。以配上帝者也。夏后氏曰世室。殷人以重屋。周人曰明堂。東曰青陽。南曰明堂。西曰總章。北曰玄堂。中央曰太室。易曰。離也者。明也。南方之卦也。聖人南面而聽天下。鄉明而治。人君之位。莫正于此焉。故雖有五名。而主以明堂也。其正中皆曰太廟。謹承天順時之令。昭令德宗祀之禮。明前功百辟之勞。起尊老敬長之義。顯教幼誨　之學。朝諸侯選造士于其中。以明制度生者乘其能而至。死者論其功而祭。故為大教之宮。而四學昊焉。官司備焉。譬如北辰。居其所而眾星拱之。萬象翼之。政教之所由生。變化之所由來。明一統也。故言明堂。事之大。義之深也。取其宗祀之貌。則曰清廟。取其正室之貌。則曰太廟。取其尊崇。則曰太室。取其鄉明。則曰明堂。取其四門之學。則曰太學。取其四面之周水圓如璧。則曰辟雍。異名而同事。其實一也。春秋因魯取宋之奸賂。則顯之太廟。以明聖王建清廟明堂之義。經曰。取郜大鼎于宋。戊申納于太廟。傳曰。非禮也。君人者。將昭德塞違。故昭令德以示子孫。是以清廟茅屋。昭其儉也。夫德。儉而有度。升降有數。文物以紀之。聲明以發之。以臨照百官。百官于是乎戒懼而不敢易紀律。所以明大教也。以周清廟論之。魯太廟皆明堂也。魯禘祀周公于太廟明堂。猶周宗祀文王于清廟明堂也。禮記檀弓曰。王齊禘于清廟明堂也。孝經曰。宗祀文王于明堂。禮記明堂位曰。太廟。天子曰明堂。又曰。成王幼弱。周公踐天子位以治天下。朝諸侯于明堂。制禮作樂。頒度量而天下大服。成王以周公有大勳勞于天下。命魯 \\n 蔡邕　六 \\n 公世世禘祀周公于太廟。以天子之禮。升歌清廟。下管象無。所以異魯于天下也。取周清廟之歌。歌于魯太廟。明魯之太廟。猶周之清廟也。皆所以昭文王周公之德。以示子孫也。易傳太初篇曰。天子旦入東學。晝入南學。暮入西學。太學在中央。（續漢祭祀志中注補作在中央日太學。）天子之所自學也。禮記保傳篇曰。帝入東學。尚親而貴仁。入西學。尚賢而貴德。入南學。尚齒而貴信。入北學。尚貴而尊爵。入太學。承師而問道。與易傳同。魏文侯孝經傳曰。太學者。中學明堂之位也。禮記古大明堂之禮曰。膳夫于是相。禮曰中出南闈。見九侯。反問于相。日側出西闈。視五國之事。日入出北闈。視帝節猷。爾雅曰。宮中之門謂之闈。王居明堂之禮。又別陰陽。向東南稱門。西北稱闈。（續漢志注補作南門稱門。西門稱闈。）故周官有門闈之學。師氏教以三德。守王門。保氏教以六蓺。守王闈。然則師氏居東門南門。保氏居西門也。知掌教國子與易傳保傅王居明堂之禮。　詳發明。為學四焉。文王世子篇曰。凡大合樂。則遂養老。天子至。乃命有司行事。興秩節。祭先聖先師焉。始之養也。適東序。釋奠于先老。遂設三老五更之位焉。言教學始之于養老。由東方歲始也。又春夏學干戈。秋冬學羽籥。皆習于東序。凡祭與養老乞言合語之禮。皆小樂正詔之于東序。又曰。大司成論說在東序。然則詔學皆在東序。東序。東之堂也。學者聚焉。故稱詔太學。仲夏之月。令祀百辟卿士之有德于民者。禮記太學志曰。禮。士大夫學于聖人。善人祭于明堂。無其位者。祭于太學。禮記昭穆篇曰。祀先賢于西學。所以教諸侯之德也。即所以顯行國禮之處也。大學。明堂之東序也。皆在明堂辟雍之內。月令記曰。明堂者。所以明天地。統萬物。明堂上通于天。象日辰。故下十二宮。象日辰也。水環四周。言王者動作法天地。德廣及四海。方此水也。禮記盛德篇曰。明堂九室。以茅蓋屋。上圓下方此水。名曰辟雍。王制曰。天子出征。執有罪。反釋奠于 \\n 蔡邕　七 \\n 學。以　馘告。樂記曰。武王伐殷。薦俘馘于京太室。詩魯頌云。矯矯虎臣。在泮獻馘。京鎬京也。太室辟雍之中。明堂太室也。與諸侯泮宮。俱獻馘馬。即王制所謂以　馘告者也。禮記曰。祀乎明堂。所以教諸侯之孝也。孝經曰。孝悌之至。通于神明。光于四海。（續漢志注補有無所不通四字。俞汝成本亦有）詩云。自西自東。自南自北。無思不服。言行孝者則曰明堂。行悌者則曰太學。故孝經合以為一義。而稱鎬京之詩以明之。凡此皆明堂、太室、辟雍、太學事通文合之義也。其制度之數。各有所依。堂方百四十四尺。坤之策也。屋圜屋徑二百一十六尺。乾之策也。太廟明堂方三十六丈。通天屋徑九丈。陰陽九六之變也。圜蓋方載。六九之道也。八闥以象八卦。九室以象九州。十二宮以應十二辰。三十六戶七十二牖。以四戶八牖乘九室之數也。戶皆外設而不閉。示天下不藏也。通天屋高八十一尺。黃鍾九九之實也。二十八柱列于四方。亦七宿之象也。堂高三丈。以應三統。四鄉五色者象其行。外廣二十四太。應一歲二十四氣。四周以水。象四海。王者之大禮也。（本集。續漢祭紀志中注補引蔡邕明堂論。設郛。） \\n 月令篇名 \\n 因天時。制人事。天子發號施令。祀神受職。每月異禮。故謂之月令。所以順陰陽。奉上時。效氣物。行王政也。成法具備。各從時月。藏之明堂。所以示承祖考神明。明不敢泄瀆之義。故以明堂冠月令。以名其篇。自天地定位有其象。聖帝明君。世有紹襲。蓋以裁成大業。非一代之事也。易正月之卦曰泰。其經曰。王用享于帝吉。孟春令曰。乃擇元日。祈穀于上帝。顓頊厤術曰。天元正月已已朔旦立春。日月俱起于天廟。營室五度。月令孟春之月。日在營室。（本集。顓頊以下多誤。今從續漢律厤志中注補引改。注補作蔡邕命論。當是月令論之誤也。）堯典曰。乃命羲和。欽若昊天。厤象日月星辰。敬授人時。令曰。乃命太史。守典奉法。司天日月星辰之行。易曰。不利為寇。利用禦寇。令曰。兵戎不起。不可從我始。書曰歲二月。同律度量衡。中春令曰。 \\n 蔡邕　八 \\n 日夜分則同度量鈞衡石。凡此皆合于大禮王政。其類不可盡稱。大戴禮夏小正傳曰。陰陽生物之後。王事之次。則夏之月令也。殷人無文。及周而備。文義所說。博衍深遠。宜周公之所蓍也。官號職司。與周官合。周書七十二篇。而月令第五十三。古者諸侯朝正于天子。受月令以歸。而藏諸廟中。天子藏之于明堂。每月告朔朝廟。出而行之。周室既衰。諸侯怠于禮。魯文公廢告朔而朝。仲尼譏之。經曰閏月不告朔。猶朝于廟。刺舍大禮而徇小儀。自是告朔遂闕。而徒用其羊。子貢非廢其令而請去之。仲尼曰。賜也。爾愛其羊。我愛其禮。庶明王復興。君人者昭而明之。稽而用之。耳無逆聽。令無逆政。所以臻乎大順。陰陽和。年穀豐。太平洽。符瑞由此而至矣。秦相呂不韋蓍書。取月令為紀號。淮南王安亦取以為第四篇。改名曰時則。故偏見之徒。或云月令呂不韋作。或云淮南。皆非也。（本集。說郛） \\n 蔡君晝像頌（附） \\n 文同三閭。孝齊參騫。（□□□□□□□蔡邕別傳。東國宗敬邕。不言名。箴稱蔡君。兗州陳留。並圖畫形像。而頌之曰。） \\n （東巡頌、南巡頌見班固文。古文苑。題蔡邕作。） \\n  \\n 　 \\n  \\n   \\n  "}
{"章节": "全後漢文卷八十一", "正文": "　 \\n 全後漢文卷八十一 \\n 　 \\n  \\n 烏程嚴可均校輯 \\n 陸康 \\n 康字季寍。吳郡吳人。少仕州郡。靈帝初舉茂才。除高成令。光和初遷武陵太守。歷桂陽樂安二郡太守。以言事徵詣廷尉。免。召拜議郎。出為廬江太守。獻帝初加忠義將軍。為袁術將孫策所攻。拒守二年。城陷。病卒。年七十。 \\n 上疏諫鑄銅人 \\n 臣聞先王治世。貴在愛民。省徭輕賦。以寍天下。除煩就約。以崇簡易。故萬姓從化。靈物應德。末世衰主。窮奢極侈。造作無端。興制非一。勞割自下。以從苟欲。故黎民吁嗟。陰陽感動。陛下聖德承天。當隆盛化。而卒被詔書。畝斂田錢。鑄作銅人。伏讀惆悵。悼心失圖。夫十一而稅。周謂之徹。徹者通也。言其法度可通。萬世而行也。故魯宣稅畝。而蝝災自生。哀公增賦。 \\n 陸康　尚書令囂　一 \\n 而孔子非之。豈有聚奪民物。以營無用之銅人。捐捨聖戒。自蹈亡王之法哉。傳曰。君舉必書。書而不法。後世何述焉。陛下宜留神省察。改敞從善。以塞光民怨恨之望。（後漢陛康傳。） \\n 尚書令囂 \\n 囂等七人皆在靈帝初。其姓莫可考。梅鼎祚云。劉囂字重寍。長沙人。歷太僕司空。 \\n 上言請條列立宋皇后禮儀 \\n 尚書令臣囂、僕射臣鼎、尚書臣旭、臣乘、臣滂、臣謨、臣詣、稽首言。伏惟陛下履乾則坤。動合陰陽。群臣大小。咸以長秋宮未定。遵舊依典。章表仍聞。歷時乃聽。令月吉日。以宋貴人為皇后。應期正位。群生兆庶。莫不式舞。易稱愛茲介祉。詩云于祿百福。子孫千億。萬方幸甚。今吉日以定。臣請太傅、太尉、司徒、司空、太常、條列禮儀正處上。群臣妾無得上壽如故事。臣囂、臣鼎、臣旭、臣乘、臣滂、臣謨、臣詣、愚闇不達大義。誠惶誠恐頓首死罪。稽首再拜以聞。（續漢禮儀志中注補引蔡質所記立宋皇后儀。） \\n 謝弼 \\n 弼字輔宣。東郡武陽人。靈帝初舉有道對策。除郎中。以言事出為廣陵府丞。去官歸。為宦黨所陷。死獄中。 \\n 上封事陳得失 \\n 臣聞和氣應于有德。妖異生乎失政。上天告譴。則王者思其愆。政道或虧。則姦臣當其罰。夫蛇者陰氣所生。鱗者甲兵之符也。鴻範傳曰。厥極弱時。則有蛇龍之孽。又熒惑守亢。　回不去。法有近臣謀亂。發于左右。不知陛下所與從容帷幄之內親信者為誰。宜急　黜。以消天戒。臣又聞惟虺惟蛇。女子之祥。伏惟皇太后定策宮闥。援立聖明。書云。父子兄弟。罪不相及。竇氏之誅。豈宜咎延太后。幽隔空宮。愁感天心。如有霧露之疾。陛下當何面目以見 \\n 謝弼　二 \\n 天下。昔周襄王不能敬事其母。戎狄遂至交侵。孝和皇帝不絕竇后之恩。前世以為美談。禮為人後者為之子。今以桓帝為父。豈得不以太后為母哉。援神契曰。天子行孝。四夷和平。方今邊境日蹙。兵革蜂起。自非孝道。何以濟之。願陛下仰慕有虞蒸蒸之化。俯思凱風慰母之念。臣又聞爵賞之設。必酬庸勳。開國承家。小人勿用。今功臣久外。未蒙爵秩。阿母寵私。乃享大封。大風雨雹。亦由于茲。又故太傅陳蕃。輔相陛下。勤身王室。夙夜匪懈。而見陷群邪。一旦誅滅。其為酷濫。駭動天下。門生故吏。並離徙錮。蕃身已往。人百何贖。宜還其家屬。解除禁網。夫台宰重器。國命所繼。今之四公。唯司空劉寵斷首善。除[除當作餘]皆素餐致寇之人。必有折足覆　之凶。可因災異。並皆罷黜。徵故司空王　長樂少府李膺。並居政事。庶災變可消。國祚惟永。臣山藪頑闇。未達國典。策曰無有所隱。敢不盡愚。用忘諱忌。伏惟陛下。裁其誅罰。（後漢謝弼傳。又略見袁宏後漢紀二十三。語次不同。） \\n 何進 \\n 進字遂高。南陽宛人。靈思何皇后之兄。家本屠者。徵拜郎中。再遷虎賁中郎將。出為穎川太守。光和中徵拜侍中將作大匠、河南尹。中平初為大將軍。封慎侯。少帝即位。與太傅袁隗輔政。錄尚書事。以謀誅宦官事泄。遇害于嘉德殿。 \\n 薦董扶表 \\n 資游夏之德。述孔氏之風。內懷焦董消復之術。方今并涼騷擾。西戎蠢叛。宜敕公車特詔。待以異禮。諮謀奇策。（蜀志劉焉傳注引益部耆舊傳。） \\n 請釋王允疏 \\n 夫內視反聽。則忠臣竭誠。寬賢矜能。則義士厲節。是以孝文納馮唐之說。晉悼宥魏絳之罪。允以特選受命。誅逆撫順。曾未期月。州境澄清。方欲列其庸勳。請加爵賞。而以奉事不當。當肆大戮。責輕罰重。有虧眾望。臣等備位宰相。不敢寢默。誠以允宜蒙三槐之聽。以昭忠貞之心。（後漢王允傳。） \\n 何進　仇靖　三 \\n 奏遷董后 \\n 孝仁皇后使故中常侍夏惲永樂太僕封諝等交通州郡。辜較在所。珍寶貨賂。悉入西省。蕃后故事不得留京師。輿服有章。膳羞有品。請永樂后遷宮本國。（後漢董后紀。） \\n 仇靖 \\n 靖字漢德。武都下辨人。為郡從史。 \\n 析里橋郙閣頌 \\n 惟斯析里。處漢之右。谿源漂疾。橫柱于道。涉秋霖漉。益溢滔濔。濤波滂沛。激揚絕道。漢水逆讓。稽滯商旅。路當二州。經用　沮。沮縣士民。或給州府。休謁往還。恆失日晷。行理咨嗟。郡縣所苦。斯谿既然。郙閣尢甚。綠崖鑿石。處隱定柱。臨漩　長淵。三百餘丈。接木相連。號為萬柱。過者慄慄。載乘為下。常車迎布。歲數千兩。遭遇隤納。人物俱隋。沈沒洪淵。酷烈為禍。自古迄今。莫不創楚。于是太守漢陽阿陽李君諱翕字伯都。以建寍三年三月辛已（隸釋作二月。審視碑本是三字。三月乙卯朔。辛已廾七日也。）到官。思惟惠利。有以綏濟。聞此為難。其日久矣。嘉念高帝之開石門。元功不朽。乃俾衡官掾下辨仇審。改解危殆。即便求隱。析里大橋。于今乃造。校致攻堅。□□工巧。雖昔魯班。亦莫儗象。又醳散　之嶄漯。從朝陽之平燥。減西□□高閣。就安寍之石道。禹導江河。以靖四海。經記厥績。匹康萬里。臣□□□勒石示後。乃作頌曰。 \\n □□□□降茲惠君。克明俊德。允武允文。　儉尚約。化流若神。愛氓如子。□□平均。精通皓穹。三納苻銀。所厥垂勳。香風有鄰。仍致瑞應。豐稔□□□□□樂行人夷欣。慕君靡已。秘詠新詩。 \\n 仇靖　四 \\n □□□□兮。　兌之閒。高山崔　兮。水流蕩蕩。地既塉确兮。與寇為鄰。□□□□□□□以析分。或失緒業兮。至于困貧。危危累卵兮。聖朝閔憐髦艾究□兮。幼□□□□□救傾兮。全育孑遺。劬勞日稷兮。惟惠勤勤。黃邵朱龔兮。蓋不□□□□充贏兮。百姓歐欣。僉曰太平兮。文翁復存。 \\n 建寍五年四月十八日。癸（下缺）時衡官□□□仇審字孔信。從史位（下辨仇靖　字）漢德為此頌。故吏下辨（仇紼字）子長書此云云。時石師南□□□□威明（碑拓本。隸釋四。　案。拓本及隸釋下辨仇靖四字皆泐缺。余得西狹頌全拓本對校之。此四字可據補也。西狹頌云。從史位下辨仇靖字漢德。隸釋所載頌末少一百四十三字。非全本。　又案。天下碑錄云。析里橋郙閣頌。仇子良書。名紼。今亦據以補缺。皆旁注以別之。） \\n 黽池五瑞畫像 \\n 白鹿　黃龍　甘露降　承露　嘉禾　木連理 \\n 君昔在黽池。修崤嶔之道。德治精通。致黃龍白鹿之瑞。故圖畫其像。（碑拓本。隸釋四。　案。此刻于郙閣頌之前。） \\n 盧慎 \\n 慎。郡涿人。為尚書。（見元和姓纂。） \\n 盧公範 \\n 凡八月旦。上承露盤赤松子柏上露。為囊。以膏面皮。古人用點炙枝。以梨子為之。反銀盞中。者[者當作有]朱砂。銀枝子也。（本注。盧公範者。盧慎家之法也。御覽二十五。） \\n 凡臘日。上藻豆　頭膏面脂口脂。（御覽三十三。） \\n 盧植 \\n 植字子幹。涿郡涿人。建寍中徵博士。熹平中拜九江太守。病去。尋拜盧江太守。徵為議郎。遷尚書。中平初拜北中郎將。擊黃巾有功。為小黃門左豐所誣。檻車徵。事白。復為尚書。董卓廢立。以抗議免歸。隱上谷。袁紹據冀州。請為軍師。初平三年卒。有禮記解詁二十卷。集二卷。 \\n 盧慎　盧植　五 \\n 始立太學石經上書 \\n 臣少從通儒故南郡太守馬融受古學。頗知今之禮記。特多回冘。臣前以周禮詣經。發起　謬。敢率愚淺。為之解詁。而家乏。無力供繕寫上。願得將能書生二人。共詣東觀。就官財糧專心研精。合尚書章句。考禮記失得。庶裁定聖典。刊正碑文。古文科斗。近于為實。而厭抑流俗。降在小學。中興以來。通儒達士班固、賈逵、鄭興父子並敦悅之。今毛詩、左氏、周禮各有傳記。其與春秋。共相表裏。宜置博士。為立學官。以助後來。以廣聖意。（後漢盧植傳。） \\n 日食上封事 \\n 臣聞五行傳曰。晦而月見謂之脁。王侯其舒。此謂君政舒緩。故日食晦也。春秋傳曰。天子避位移時。言其相掩不過移時。而閒者日食。自己過午。既食之後。雲霧晻曖。比年地震。彗勃互見。臣聞漢以火德。化當寬明。近色信讒。忌之甚者。如火畏水故也。案今年之變。皆陽失陰侵。消禦災凶。宜有其道。謹略陳八事。一曰用良。二曰原隸。三曰禦癘。四曰備寇。五曰修禮。六曰遵堯。七曰御下。八曰散利。用良者。宜使州郡覈舉賢良隨方委用。責求選舉。原禁者。凡諸黨錮。多非其罪。可加赦恕。申宥回枉。禦癘者。宋后家屬。並以無辜。委骸橫尸。不得收葬。疫癘之來。皆由于此。宜敕收拾。以安遊魂。備寇者。侯王之家。賦稅減削。愁窮思亂。必致非常。宜使給足。以防未然。修禮者。應徵有道之人。若鄭玄之徒。陳明洪範。禳服災咎。遵堯者。今郡守刺史。二月數遷。宜依黜陟。以章能否。縱不九載。可滿三歲。御下者。請謁希爵。一宜禁塞。遷舉之事。責成主者。散利者。天子之體。理無私積。宜弘。大務。蠲略細徼。（後漢盧植傳。又續漢五行志六注引續漢本傳。植上書。丙子蝕自己過午云云。今此少丙子二字。） \\n 奏事 \\n 王后無子。擇立長親。年均以德。德均決之以小筮。所以承先祖也。（初學記十。　案。後漢本傳。獻書規竇武。亦有此。小異。） \\n 盧植　六 \\n 后妃者。所以郊天祭地。祇奉祖宗。外以肅恭明神。內以帥正九嬪。理陰德者。猶天之有地。陽之有陰。（初學記十。） \\n 丘明之傳。本末春秋。博物盡變。囊括古今。苞裹人事。（書鈔原本九十五。） \\n 獻書規竇武 \\n 植聞嫠有不恤緯之事。漆室有楹之戚。憂深思遠。君子之情。夫士立爭友。義貴切磋。書陳謀及庶人。詩詠詢于芻蕘。植誦先王之書久矣。敢愛其瞽言哉。今足下之于漢朝。猶旦奭之在周室。建立聖主。四海有繫。論者以為吾子之功。于斯為重。天下聚目而視。攢耳而聽。謂準之前事。將有景風之祚。尋春秋之義。王后無嗣。擇立親長。年均以德。德均則決之卜筮。今同宗相後。披圖案牒。以次建之。何勳之有。豈橫叨天功。以為已力乎。宜辭大賞。以全身名。又比世祚不競。乃外求嗣。可謂危矣。而四方未寍。盜賊伺隙。恆岳勃碣。特多姦盜。將有楚人脅比尹氏立朝之變。宜依古禮。置諸子之官。徵王侯受子。宗室賢才。外崇訓道之義。內息貪利之心。簡其良能。隨用爵之。盧幹弱枝之道也。（後漢盧植傳。） \\n 酈文勝誄 \\n 自齔末成童。著書十餘箱。文體思奧。爛有文章。箴縷百家。（書鈔原本九十九。） \\n 孫堅 \\n 堅字文臺。吳郡富春人。建寍末。府召署假尉。熹平中歷鹽瀆、旴眙、下東小屯丞。中平初。中郎將朱　討黃巾。請為佐軍司馬。以功拜別部司馬。尋為張溫司空參軍。遷議郎。拜長沙太守。以功封烏程侯。義兵起。袁術表假中郎將。又表行破虜將軍。領豫州刺史。初平三年。為術擊劉表。戰死。權稱尊號。追謚曰武烈皇帝。廟號始祖。（案。孫策造吳。當編入三國文。孫堅當列前代。梁宣帝父統。隋文帝父忠從此例。） \\n 盧植　孫堅　夏育　七 \\n 到長沙敕史 \\n 謹遇良善。治官曹文書必循治。以盜賊付太守。（吳志孫堅傳注引魏書。） \\n 夏育 \\n 育。熹平中為北地太守。遷護烏桓校尉。 \\n 上言討鮮卑 \\n 鮮卑仍犯塞。（後漢作寇邊。蔡邕集作仍犯諸郡。）百姓怨苦。自春已來。三十餘發。請徵幽州諸郡兵出塞討之。一冬二春。必能禽滅。（袁宏後漢紀二十四。後漢烏桓傳。蔡邕集。通典一百九十六。） \\n 請收張讓表 \\n 張讓等慆慢天常。擅操王命。父子兄弟。並據州郡。一書出門。高獲千金。下數百萬。膏腴美田。皆屬讓等。使變氣上蒸。妖賊蜂起。（後漢董卓傳注引典略。） \\n 馮光 \\n 光。熹平中。為五官郎中。 \\n 上言厤元不宜用庚申 \\n 厤元不正。妖民叛寇。益州盜賊相續。為厤用甲寅為元而用庚申。圖緯無以庚為元者。近秦所用代周之元。太史治歷郎中。郭香劉固意造妄說。乞與本庚申元經緯有明。受虛欺重誅。（續漢律厤志中。熹平四年。五官郎中。馮光沛相上計掾陳晃言。） \\n 陳耽（一作就耽。） \\n 耽字漢公。東海人。熹平中為太常。代段熲為太尉。免。復為太常。代楊賜為司空。光和初免。復為太常。代楊賜為司徒。 \\n 平議馮恂宗誠厤術 \\n 侍中韓說、博士蔡較、穀城門候劉洪、右郎中陳調、于太常府覆校注說平議。難問恂誠。各對。恂術以五千六百四十日（案。日當作月。）有九百六十一食為法。而除成分空。加縣法。推建武以來。俱得三百二十七食。其十五食錯。 \\n 馮光　陳耽　八 \\n 案其官素注天見食九十八。與兩術相應。其錯辟二千一百。誠術以百三十五月二十三食為法。乘除成月。從建康以上。減四十一。建康以來。減三十五。以其俱不食。恂術改易舊法。誠術中復減損。論其長短。無以相踰。各引書緯自證。文無義要。取追天而已。夫日月之術。日循黃道。月從九道。以赤道儀日。冬至去極俱一百一十五度。其入宿也。赤道在斗二十一。而黃道在斗十九。兩義相參。日月之行。曲直有差。以生進退。故月行井牛十四度以上。其在角婁十二度以上。皆不應率不行。以是言之。則術不差不改。不驗不用。天道精微。度數難定。術法多端。厤紀非一。未驗無以知其是。未差無以知其失。失然後改之。是然後用之。此謂允執其中。今誠術未有差錯之謬。恂術末有獨中之異。以無驗改未失。是以檢將來為是者也。誠術百三十五月二十三食。其文在書籍。學者所修。施行已久。官守其業。經緯日月。厚而未愆。信于天文。述而不作。恂久在候部。詳心善意。能揆儀度。定立術數。推前校往。亦與見食相應。然協厤正紀。欽若昊天。宜率舊章。如甲辰丙申詔書以見食為比。今而施用誠術。棄放恂術。史官課之。後有效驗。乃行其法。以審術數。以順改易。（續漢律厤志中。光和三年。太常就耽上選云云。耽以說等議奏聞。詔書可。　案。廣韻就。又姓。引後漢書苑賴氏改。為就氏。所稱後漢書。必非范書。今考後漢靈帝紀及袁宏後漢紀。是年太常乃陳耽。非就耽。續漢志之就耽。兩存之俟攷。） \\n 曹鸞 \\n 鸞。熹平中為永昌太守。上書訟黨人。檻車徵棄市。年九十。 \\n 上書訟黨人 \\n 夫黨人者。或耆年淵德。或夜冠英賢。皆宜股肱王室。左右大猷者也。而久被禁錮。辱在泥塗。謀反大逆。尚蒙赦宥。黨人何罪。獨不開恕乎。所以災異屢見。水旱薦臻。皆由于斯。宜加沛然。以副天心。（袁宏後漢紀二十四。熹平五年。） \\n 陳耽　曹鸞　卑整　陳雅　九 \\n 卑整（卑又作罪。） \\n 整。雁門人。建寍中為太傅掾。遷議郎。 \\n 上疏言沖帝母質帝母宜賜爵 \\n 孝沖皇帝母虞大家質帝母陳夫人。皆誕育聖明。而未有謚號。今當以母氏序列于外戚。雖在薨歿。猶宜爵贈。況二母見存。而無寵勞[勞當作榮]者乎。即違母以子貴之義。又不可以示後世。（袁宏後漢紀二十四。又別見後漢美人傳。編入宦官趙祜文。） \\n 陳雅 \\n 雅字伯臺。成固人。靈帝時為諫大夫。上疏不納。出為巴郡太守。 \\n 上疏論宦官 \\n 昔孝和帝與中常侍鄭眾謀誅大將軍竇憲。由是宦官秉權。安帝幼沖。和熹太后兄大將軍鄧騭輔政。太后適崩。中常侍江京等殺騭。安帝登遐。黃門孫程又殺車騎將軍　顯。孝桓帝又與中常侍單超等共誅大將軍梁冀。陛下即阼。太傅陳蕃大將軍竇武、尚書令尹勳等欲誅宦官。絕其奸擅。盡忠王室。建萬世策。機事不密。為中常侍朱瑀等所殺。此即陛下所見。今宦官強盛。威傾人主。天下鉗口。莫敢言者。海內怨望。妖孽並作。四方兵起。萬姓辛苦。陛下尚可以安。奈後嗣何。（華陽國志十下漢中士女。） \\n 傅燮 \\n 燮字幼起。改字南容。北地靈州人。靈帝時再舉孝廉。後為護軍司馬。從皇甫嵩討黃巾。有功不封。遷安定都尉。以疾免。復拜議。同為漢陽太守。中平四年戰沒。謚壯節侯。 \\n 上疏請誅中官 \\n 臣聞天下之禍。不由于外。皆興于內。是故虞舜升朝。先除四凶。然後用十六相。明惡人不去。則善人無由進也。今張角起于趙魏。黃巾亂于六州。此皆釁發蕭牆。而禍延四海者。臣受戎任。奉辭伐罪。始到潁川。戰無不剋。黃巾雖 \\n 陳雅　傅燮　十 \\n 盛。不足為廟堂憂也。臣之所懼。在于治水不自其源。末流彌增其廣耳。陛下仁德寬容。多所不忍。故閹豎弄權。忠臣不進。誠使張角梟夷。黃巾燮服。臣之所憂。甫益深耳。何者。邪正之人。不宜共國。亦猶冰炭。不可同器。彼知正人之功顯。而危亡之兆見。皆將巧辭飾說。共長虛偽。夫孝子疑于屢至。市虎成于三夫。若不詳察真偽。忠臣將復有杜郵之戮矣。陛下宜思虞舜四罪之舉。速行讒佞放亟之誅。則善人思進。姦凶自息。臣聞忠臣之事君。猶孝子之事父也。子之事父。焉得不盡其情。使臣身被鈇鉞之戮。陛下少用其言。國之福也。（後漢傳。燮傅又見袁宏後漢紀二十四。有小異。） \\n 議棄涼州對 \\n 革冒頓至逆也。樊喻為上將。云願得十萬眾。橫行匈奴中。憤激奮勵。末失臣節也。不顧計之當與不當耳。季布猶廷　曰。喻可斬。前朝是之。今涼州。天下之衝要。國家之蕃衛也。堯舜時。禹貢載之。殷周之世。列為侯伯。高祖平海內。使酈商別定隴右。世宗拓境。列置四郡。議者以為斷匈奴之右臂。今牧御者失理。使一州叛逆。海內為之騷動。陛下臥不安寢。烈為宰相。不念為國思所以緝之之策。乃欲割棄一方萬里之土。臣竊惑之。若使左衽之虜。得居此地。為害數世。今以勁士堅甲利兵。姦雄因之為亂。此天下之至慮。社稷之深憂也。且無涼州。則三輔危。三輔危。則京師薄矣。若烈不知憂之。是極蔽也。知而欲棄。是不忠也。二者擇而處之。烈必有之。（袁宏後漢紀二十五。邊章韓約寇三輔。司徒崔烈欲棄涼州。議郎傅燮進曰。斬司徒。天下乃安。有詔問本意。燮對。又見後漢傅燮傳。有刪節。） \\n 諫耿鄙 \\n 使君統政日淺。人未知教。孔子曰。不教人戰。是謂棄之。今率不習之人。越大隴之阻。將十舉十危。而賊聞大軍將至。必萬人一心。邊兵多勇。其鋒難當。而新合之眾。上下未和。萬一內變。雖悔無及。不若息軍養德。明賞必罰。賊得寬挺。必謂我怯。群惡爭勢。其離可必。然後率已教之人。討已離之 \\n 傅燮　傅幹　十一 \\n 賊。其功可坐而待也。今不為萬全之福。而就必危之禍。竊為使君不取。（後漢傅燮傳。燮為漢陽太守。中平四年。刺史耿鄙率六郡兵討金城賊王國韓遂等燮知鄙失眾必敗諫。） \\n 傅幹 \\n 幹字彥林。（魏志武紀注引九州春秋作彥村。）小字別成。燮子。官扶風太守。終丞相倉曹屬。 \\n 肉刑議 \\n 蓋禮樂所以導民。刑罰所以威之。是故君子忌禮。而小人畏刑。雖湯武之隆。成康之盛。不專用禮樂。亦陳肉刑之法。而康哉之歌興。清廟之頌作。由此推之。肉刑之注。不當除也。經有墨、劓、荊、割之制。至于鑿顛、抽脅、烹煮之刑。衛鞅所述為。非咎陶所造。呂侯所述。據經按傳。肉刑不當除有五驗。請言其理。荀卿論之備矣。太古質簡。制事樸略。故耒耜未用于牛。而弧矢不加筋鐵。智所闇也。不識事宜。以為聖人純一之教。不如賢者支離之術。鄭衛可以易咸池。激楚可以陵韶武耶。斯不足復難矣。（蓺文類聚五十四。） \\n 與張叔威書 \\n 吾與足下。義結　素。恩比同生。（初學記十八。又御覽四百十作執素。疑是紈素之誤。） \\n 諫曹公南征 \\n 治天下之大具有二。文與武也。用武則先威。用文則先德。威德足以相濟。而後王道備矣。往者天下大亂。上下失序。明公用武攘之。十平其九。今未承王命者。吳與蜀也。吳有長江之險。蜀有崇山之阻。難以威服。易以德懷。愚以為可且按甲寢兵。息軍養士。分土定封。論功行賞。若此則內外之心固。有功者勸。而天下知制矣。然後漸興學校。以導其善性。而長其義節。公神武震于四海。若修文以濟之。則普天之下。無思不服矣。今舉十萬之眾。頓之長江之濱。若賊負固深藏。則士馬不能逞其能。奇變無所用其權。則大威有屈。而敵心未能服矣。唯明公思虞舜舞干戚之義。全威養德。以道制勝。（魏志武帝紀。建安十九年。公征孫權。注引九州春秋。參軍傅幹諫。公不聽。軍遂無功。） \\n 傅幹　十二 \\n 王命敘 \\n 昔在唐虞之禪。列于帝典。殷周之代。敘于詩書。天之厤數。昭焉著明。周篤后稷公劉。積德行仁。至乎文武。遂成王業。雖五德殊運。或禪或征。其變化應天。與時消息。其道一也。故雖有威力。非天命不授。雖有運命。非功烈不章。我高祖襲唐之統。受命龍興。討秦滅項。光有萬國。世祖攘亂。奄復帝宇。人鬼協謨。徵祥煥然。皆順乎天而應乎人也。然則帝王之起。必有天命瑞應自然之符。明統顯祚豐懿之業。加以茂德成功賢智之助。而後君臨兆民。為神民所保祐。永世所尊崇。未見運敘無紀次。勳澤不加于民。而可力爭覬覦神器者也。豪傑見二祖無尺地之階。為專智力。乘釁而起。不知天祚聖哲。帝王自有真也。哀哉非徒。闇于將來。又不考之于既往矣。自開闢以來。姦雄妄動。不識天命[天命下脫勇如蚩尤強如共工威如夷羿皆從分橫裂為天下戒又況淺智小才二十七字]。勇不足畏。強不足憚。未有成資。而敢失順。視不軌之事也哉。夫行潦之流。不致江海之深。丘垤之資。不成太山之高。魚鱉之類。不希雲龍之軌。一官之守。不經天人之變。當王莽之末。英雄四起。而鄧禹耿龠。識世祖之福祚。嬴糧閒行。進其策謀。遂荷胥附之任。享佐命之寵。張玄蘇秦蒯通之業。周旋囂述。西說竇融。言未及終。而梁統已誅之矣。禹弇見命祚之兆。其福如彼。張玄蔽逆順之理。其禍如此。審斯二事。趣舍之分明矣。且世祖之興有四。一曰帝皇之正統。二曰形相多異表。三曰體文而知武。四曰履信而好士。加之以聰明獨斷。達于事機。發榮如神應。視遠如見近。偏旅首進。摧莽軍百暪之眾。單師獨征。平河北萬里之功。識鄧隆之將敗。知劉興之必死。然猶乾乾日昃。博采訓咨。拔吳漢于小尹。擢馬武于行伍。寵功臣以兼國之爵。顯卓茂以非次之位。言語、政事、文學之士。咸盡其材。致之宰相。權 \\n 傅幹　十三 \\n 勇畢力于征伐。搢紳悉心于左右。此其所以成大業也。高祖方娠。有雲龍之表。其始入秦。五星同軌。以旅于東井。在天之符也。世祖之徵符。其詳可聞也。其初育則靈光鑒于室隩。嘉禾滋于邑壞。其望舊廬有火光之異。其渡呼沱有河合之應。西門君惠光識其諱。強華獻符。千里同驗。劉歆改名而隕其身。王祥[祥當作長]錯卦而見吉兆。故王遵謂之天授。非人力也。覽廢興之運會。觀徵瑞之攸祚。審天應之萌兆。察人物之所附。念功成而道退。無非次而妄據。後之人誠能昭然遠覽。曠然深悟。收莽述之闇惑。忠鄧耿之弘慮。好謀而要成。臨事而知懼。距張玄之邪說。思在三之明數。則福祿衍于無窮。奕世不失其通路矣。（蓺文類聚十。） \\n 皇后箴 \\n 煌煌四星。著天垂曜。赫赫后妃。是則是效。舜納二女對揚茂教。正位于內。頑囂[囂當忽器]輟。暴辛亂妲己。共則情悅。牝雞亂震。殷祀用絕。孝成寬柔。縱弛紀綱。王擅朝權。趙專椒房。巨猾是緣。竊弄神器。故禍不出所憎。常出所愛。是以在昔明后。日新其化。匪唯訓外。亦訓于內。（蓺文類聚十五。） \\n  \\n 　 \\n  \\n   \\n  "}
{"章节": "全後漢文卷八十二", "正文": "　 \\n 全後漢文卷八十二 \\n 　 \\n  \\n 烏程嚴可均校輯 \\n 張升 \\n 升字彥真。陳留尉氏人。御史大夫湯八工孫。仕郡為綱紀。守外黃令。遇黨錮誅。有集二卷。 \\n 白鳩賦（并序） \\n 陳留郡有白鳩出于郡界。太守命門下賊曹吏[吏當作史]張升作白鳩賦曰。厥名梟鳩。貌甚雍容。丹青絲目。耳象重重。（御覽九百二十一。） \\n 與任彥堅書 \\n 纏綿恩好。庶蹈高蹤。（文選潘岳西征賦注。寡婦賦注。陸機贈馮文熊詩注。又弔魏武帝文注。恩作惠。蹈作聚。） \\n 今將老弱。處于窮澤。漸漬汀濘。當何聊賴。（文選七命注。） \\n 友論（一作反論。一作反論語。皆誤。） \\n 噓枯則冬榮。吹生則夏落。（文選魏都賦注。劉峻絕交論注。） \\n 張升酈炎　一 \\n 黃綺引身。巖棲南岳。（文選稽康與山濤絕交書注。） \\n 酈炎 \\n 炎字文勝。范陽人。靈帝時州郡辟命皆不就。後風病。妻始產而驚死。妻家訟之。收繫獄。死。年二十八。有集二卷。 \\n 對事 \\n 客問酈炎曰。吳王曷不傳子而傳兄弟。四人傳者。將以致國乎季札。季札不受。雖有僚立闔閭之弒。春秋猶以不受為義。不殺為仁。而桓譚以吳之篡弒滅亡。釁由季札。札不思上放周公之攝位。而下慕曹臧之謙讓。名已細矣。春秋之趣。豈謂爾乎。炎曰。夫四王之輕命致國乎季子。謂其能流慶百世也。季子不受。內有篡殺之亂。外致滅亡之禍。雖知潔已之可為。不惟宗廟之絕祀。其痛矣。問曰。周制諸侯。父死子繼。若札從先私志。受非所繼。是浮行。豈節義之謂與。闔閭之欲國。蓋緣札之雅意。故曰季子雖至。不吾廢也。今如吾子之云。則君子何稱乎。炎曰。光知季子仁而無權。故肆意焉。季子不能討。是則春秋所譏。仁而不武。無能達也。子之云公羊也。公羊不以父命亂王父命。以王父命辭父命。不以家事辭國政。以國政辭家事。衛輒拒父。猶謂之可。況以國治篡弒之子乎。祭仲行權。公羊嘉之。云君可以死易生。國可以存易亡。季子不然。猶可善乎。此蓋公羊之失。非義之通者也。周公誅二叔。不為不仁。宋穆受兄國。不為不義。君子急病而讓夷。故踐明堂。朝諸侯。非榮其位。為時之急也。以季子之才。君國子民。行化四方。與夫句踐。相去幾何。若令向時見國危亂。菴周公急時之義。思先君致國之意。攝政持統。邁其威德。奚翅遷都瑯琊。尚征上國。朝齊、宋、鄭、魯、衛執玉之君哉。孔子稱可與立道。未可與權。權反經而善。隔之達節者也。季子守節之士。故非其量度乎。問者因又謂炎曰。古者聖人封建諸侯。皆云百里。取象于雷。雷何取也。炎曰。易震為雷。亦為諸侯。雷震驚百里。曰何以知之。炎曰。以其數知之。夫陽動為九。其數卅六。陰靜為八。其數卅二。震。一陽動二陰靜。（御覽作從。）故曰百里。聞者稱善。（古文苑。又略見御覽十三。） \\n 酈炎　二 \\n 遺令書（四首） \\n 維熹平六年冬十二月。乃裂裳書。白嚴考之神坐。炎荷天之罪。以致于死。名歿身獘。神而有知。炎之歸覲。在日夕之閒耳。若其無知。將何面目少見靈魂哉。其自愛。臣去矣亂矣。永滅亡矣。白老母。無懷憂。懷憂何為。無增悲。增悲何施。寒必厚衣。無炎。誰為母厚衣。暑必輕服。無炎。誰為母輕服。棄炎無念。此常厚衣。不尢不怨。此常輕服矣。聖人達于死生。賢者力而慕之。炎之中心。私有所慕。每讀漢書楊王孫裸葬。班固以為賢于秦始皇。意常壯之。然裸以見先人。若炎不為也。其布巾取覆頭。布衣用蔽形。具棺取容身。鑿地取容棺。若獲罪于眾耶。石槨速朽。蠲其罪哉。堅固不加。喪葬瀆先君之兆域。必于瘠确之處而已。呼甘陵夫人若居也。 \\n 白興讓。考喪早葬。玄讓之等元昆勉之。以老母相累。不可使老母無曹也。加供養。謝　。以老母相託。若死者復知。必使其言不愧。 \\n 嗟哉邈之遺孤。其名曰止戈。汝長自為之。寍咨爾止戈。汝未有所識。吾謂汝有所識。其先見汝耳。汝未有所聞。吾猶謂汝耳有所聞。而告汝。人之喪也。非父則母。非昆則弟。非姊則妹。人之孤也。齔齒其少矣。汝之孤也。曾未滿兩旬。汝無自以為微弱。物有微弱于汝者。乃其長而繁焉。后稷棄之寒冰隘巷矣。汝比之猶邈焉。於菟之在虎乳極矣。汝比之猶易焉。乃終不在。乃始在。在懼惟生。無懼管蔡之逸。厥終乃不逸之。易厥終不易言。咨嗟止戈。汝能言。則讚之顧言。汝能行。則履我之所訓。剛焉柔焉。弱焉強焉。學焉愚焉。仕焉隱焉。懼汝身之柔。可不厲汝以剛乎。懼汝之剛。可不厲以柔乎。懼汝之弱。可以[可以之以當作不]訓汝之強[之強之之當作以]。懼汝之愚。以不[以不之以當作可]勗汝以學。懼汝之隱。可不敕汝以仕乎。消息汝躬。謂和汝體。思 \\n 酈炎　三 \\n 乃考言。念迺考訓。必博學以著書。以續受父母久業。我十七而作酈篇。二十四而州書矣。二十七而作七平矣。其賦誦誄。自少為之。苟吾戒。汝剋從。祭為甘。苟示誠[誠當作誡]。汝剋違。梁[梁當作　]酋為苦。汝無逸于丘。無湎于酒。無安于忍。事君莫如忠。事親莫如孝。朋友如信。修身莫如禮。汝哉其勉之。下邳衛府君。我之諸曹掾。督郵濟北寍府君。我繇之成就。陳留韓府君。察我孝廉。陳留楊君。辟我右北平從事祭酒。今我溺于地下。思恩則孤而靡報。汝有可以倒戟背戈。無孤之矣。陳留蔡伯喈。與我初不相見。吾仰之猶父。不敢以為兄。彼必愛以為弟。九江廬[廬當作盧]府君。吾父事之。張公衰張子傳幼業、王延壽、王子衍。我之朋友也。鮮于中優。吾先姑之所出也。若不足焉。汝苟足。往而朝覲之。汝不敏。往從之學焉。汝往取任焉。咨爾止戈。吾蔑復有言焉。其永覽于此。（古文苑。） \\n 黃翻 \\n 翻。靈帝時遼西太守。 \\n 上言流屍事 \\n 海邊有流屍。露冠絳服。感翻夢曰。我伯夷弟孤竹君也。求見掩藏。吏民有嗤者。皆死。（博物志。） \\n 諒輔 \\n 輔字漢儒。廣漢新都人。為郡五官掾。 \\n 祝山川辭 \\n 輔為郡股肱。不進諫納忠。薦賢退惡。和調陰陽。至令天下否隔。萬物燋枯。百姓喁喁。無所告誅。咎盡在輔。太守內省責已。自曝中庭。使輔謝罪。為民祈福。曰無效。令敢自誓。至日中兩不降。請以身塞無狀。（搜神記。） \\n 張文 \\n 文。熹平中為郎中。 \\n 黃翻　諒輔　張文　四 \\n 蝗蟲疏 \\n 春秋義曰。蝗者。貪擾之氣所生。天意若曰。貪狠[很作狠]之人。蠶食百姓。若蝗食禾稼。而擾萬民。獸齧人者。象政若獸而齧人。京房易傳曰。小人不義而反尊容。則虎食人。辟歷殺人。以象暴政。妄有喜怒。政以賄成。刑放于寵。推類敘意。探指求源。皆象群下貪狠。成[成當作威]教妄施。或若蝗蟲。宜敕正眾邪。請審選舉。退屏貪暴。魯僖公小國諸侯。敕政修已。　退邪臣。尚獲其報。六月甚雨之應。豈況萬乘之主。修善求賢。宜舉敦樸。以輔善政。陛下參堯舜之聖。秉獨見之明。恢太平之業。教[教當作敦]經好學。流布遠近。可留須臾神慮。則可致太平。招休徵矣。（後漢蔡邕傳注。引漢名臣奏。） \\n 胡母班 \\n 班字季皮。太山人。少與度尚、張邈、王考、劉儒、秦周、蕃嚮、王章為八廚。熹平末拜侍御史。初平元年。以執金吾奏使河內。為王匡所收。繫獄死。 \\n 與王匡書 \\n 自古以來。未有下土諸侯舉兵向京師者。案劉向傳曰。擲鼠忌器。器猶忌之。況卓今處宮闕之內。以天子為藩屏。幼主在宮。如何可討。僕與太傅馬公、太僕趙岐、少府陰修、俱受詔命。關東諸郡。雖實嫉卓。猶以銜奉王命。不敢玷辱。而足下獨囚僕于獄。欲以釁鼓。此悖暴無道之甚者也。僕與董卓。有保親戚。義豈同惡。而足下張狼虎之口。吐長蛇之毒。恚卓遷怒。何甚酷哉。死者人之所難。然恥為狂夫所害。若亡者有靈。當訴足下于皇天。夫婚姻者。禍福之機。今日著矣。曩為一體。今為血讎。亡人子二人。則君之甥。身沒之後。慎令臨僕尸骸也。（魏志袁紹傳注引謝承後漢書。又見後漢袁紹傳。有刪節。亡人子二人作亡人二女。） \\n 胡母班　劉岱　劉焉　五 \\n 劉岱 \\n 岱字公山。東萊牟平人。齊悼惠王之後。舉茂才。光和初為侍御史。董卓入洛陽。以侍中出為兗州刺史。初平初。舉兵討卓。屯酸棗。尋擊黃巾。戰死。 \\n 與劉子惠書 \\n 董卓無道。天下所共攻。死在旦暮。不足為憂。但卓死之後。當復岡師討文節。擁彊兵。何凶逆。寍可得置。（後漢袁紹傳注引英雄記。　案。劉子惠為韓馥冀州治中。馥字文節。何者負也。） \\n 劉焉 \\n 焉字君郎。江夏竟陵人。魯恭王之後。少仕州郡。以宗室拜中郎。後舉賢良方正。辟司徒府。歷雒陽令、冀州刺史、南陽太守宗正、太常。出為監軍使者。領益州牧。 \\n 薦任安表 \\n 安味清道度。厲節高邈。揆其器量。國之元寶。宜處弼疑之輔。以消非常之咎。玄纁之禮。所宜招命。（蜀志秦宓傳注。引益部耆舊傳。） \\n 遣張魯據漢中上書 \\n 米賊斷道。不得復通。（蜀志劉焉傳。焉遺張魯為督義司馬。住漢中。斷截谷閣。殺害漢使。焉上書。） \\n 刺史太守。貨賂為官割剝百姓。以致離叛。可選清名重臣。以為牧伯。鎮安方夏。（蜀志劉焉傳。焉睹靈帝政治衰缺。王室多故。乃建議言。） \\n 劉璋 \\n 璋字季玉。焉第三子。獻帝遷長安。以為奉車都尉。奉使諭蜀。留不遺。興平元年。襲焉位為監軍使者振武將軍。領益州牧。建安十九年降于劉備。遷公安。孫權克荊州。以為謚州牧。駐秭歸。 \\n 下張魯解福教 \\n 夫靈仙養命。猶節松霞。而厚身嗜味。奚能尚道。（弘明集八引釋玄光辨惑論。張子魯漢中解福。大集祭酒。及諸鬼卒。酣進過常。劉璋教。） \\n 劉焉　劉璋　劉表　六 \\n 劉表 \\n 表字景升。山陽高平人。魯恭王之後。與張儉等號八俊。辟大將軍何進掾。初平元年拜荊州刺史。尋加鎮南將軍。封成武侯。建安十三年疽發背卒。有周易章句五卷。（案。表有遺袁譚袁尚二書乃王粲作。今編入王粲集。） \\n 進諫王 \\n 夫奢不僭上。儉不逼下。循道行禮。貴處可否之閒。蘧伯玉恥獨為君子。府君不希孔聖之明訓。而慕夷齊之末操。無乃皎然自遺于世乎。（後漢王　傳。又見魏志劉表傳。注引謝永書。） \\n 後定喪服（案。表與綦母闓宋忠等撰五經章句。謂之後定。此即其一。） \\n 既除喪。有來弔者。以縞冠深衣。于墓受之。畢事反吉。（通典八十三。） \\n 君來弔臣。主人待君到。脫頭絰。貫左臂。去杖。出門迎。門外再拜乃獻。還先入門。東壁向君讓。君于前聽進。即堂先哭。乃止于廬外伏哭。當先君止。君起致辭。子對而不言。稽顙以答之。（通典八十三。） \\n 母為長子。齊縗三年。始死。不徒跣。拊心哭泣。女子已嫁而反在室。父卒為母。與母為長子同。齊縗杖周者。父在為母。不徒跣。哭　無數。凡四不食。為曾祖父母不敢以輕服。服至尊。減其月。則當大功九月。但三月耳。始死哭泣三日。為舊君之母妻。為曾祖父母同。（通典八十四。） \\n 父亡則[亡則之則當作在]祖後。則不得為祖母三年。以為婦人之服不可踰夫。孫為祖服周。父亡之後為祖母。不得踰祖也。（通典八十九。） \\n 樊毅 \\n 毅字仲德。河南人。辟公府。除防東長中都令。遷弘農太守。 \\n 上言復崋山下民租田口筭狀 \\n 光和二年十二月庚午朔十三日壬午。弘農太守臣毅頓首死罪上尚書。臣毅頓首頓首死罪。死罪謹案文書。臣以去元年十一月到官。其十二月奉祠西嶽崋山。省視廟舍及齋衣祭器。率皆久遠有垢。故魯不脩大室。春秋作譏。臣以神嶽至 \\n 劉表　樊毅　七 \\n 尊。宜加恭肅。輒遣行事荀班與崋陰令先讜以漸繕治。成就之後。仍雨甘雪。瀸潤宿麥。惠滋黎庶。臣即日以詔書齋祠。雪未消澤。時日清和。神歡民喜。誠聖朝勞神日昃。廣被四表。覆毓之德。神人被施。遐邇大小。莫不幸甚。臣毅頓首頓首死罪死罪。讜又書言。縣當孔道。加奉尊嶽。一歲四祀。養牲百日。常當充服。用穀　三千餘斛。或有請雨齋禱。役費兼倍。每被詔書。調發無差。山高聽下。恐近廟小民。不堪役賦。有飢寒之窘。違宗神之教。乞差諸賦。復崋下十里以內民租田口筭。以寵神靈。廣祈多福。隆中興之祚。臣輒聽行。盡力奉宣詔書。思惟惠利。增異復上。臣毅誠惶誠恐頓首頓首死罪死罪上尚書。掾臣條屬臣淮書佐臣謀。弘農太守上祠西嶽乞縣賦發差復崋下十里以內民租田口筭狀。（隸釋二。） \\n 趙壹 \\n 壹字元叔。漢陽西縣人。光和初舉郡上計。十辟公府。並不就。有集二卷。 \\n 迅風賦 \\n 惟巽卦之為體。吐神氣而成風。纖微無所不入。廣大無所不充。經營八荒之外。宛轉豪毛之中。察本莫見其始。揆末莫睹其終。啾啾。吟嘯相求。阿那徘徊。聲若歌謳。搏之不可得。繫之不可留。（蓺文類聚一。） \\n 解擯賦 \\n 丹鴻可殺蚤。（御覽九百五十一。） \\n 刺世疾邪賦 \\n 伊五帝之不同禮。三王亦又不同樂。數極自然變化。非是故相反駮。德政不能救世溷亂。賞罰豈足懲時清濁。春秋時禍敗之始。戰國愈增其荼毒。秦漢無以 \\n 趙壹　八 \\n 相踰越。乃更加其怨酷。寍計生民之命。為利已而自足。于茲迄今。情偽萬方。佞諂日熾。剛克消亡。舐痔結駟。正色徒行。嫗　名勢。撫拍豪強。偃蹇反俗。立致咎殃。捷懾逐物。日富月昌。渾然同惑。孰溫熟涼。邪夫顯進。直士幽藏。原斯瘼之攸興。實執政之匪賢。女謁掩其視聽兮。近習秉其威權。所好則鑽皮出其毛羽。所惡則洗垢求其瘢痕。雖欲竭誠而盡忠。路絕嶮而靡緣。九重既不可啟。又群呔之狺狺。安危亡于旦夕。肆嗜慾于目前。奚異涉海之失柂。坐積薪而待燃。榮納由于閃榆。孰知辨其蚩妍。故法禁屈撓于勢族。恩澤不逮于單門。寍飢寒于堯舜之荒歲兮。不飽暖于當今之豐年。乘理雖死而非亡。違義雖生而匪存。有秦客者乃為詩曰河清不可俟。人命不可延。順風激靡草。富貴者稱賢。文籍雖滿腹。不如一囊錢。伊優北堂上。抗髒倚門邊。魯生聞引辭。繫而作歌曰。勢家多所宜。咳唾自成珠。被褐懷金玉。蘭蕙化為芻。賢者雖獨悟。所困在群患。且各守爾分。勿復空馳驅。哀哉復哀哉。此是命矣夫。（後漢趙壹傳。北堂書鈔一百三十八。御覽六百九十三。七百六十七。七百七十一。） \\n 窮鳥賦（井貽友人書謝思。） \\n 昔原大夫贖桑下絕氣。傳稱其仁。秦越人還虢太子結脈。世著其神。設曩之二人。不遭仁遇神。則結絕之氣竭矣。然而糒脯出乎車軨。鍼石運乎手爪。今所賴者。非直車軨之糒脯。手爪之鍼石也。乃收之于斗極。還之于司命。使乾皮復含血。枯骨復被肉。允所謂遭仁遇神。真所宜傳而著之。余畏禁。不敢班班顯言。竊為窮鳥賦一篇。其辭曰。 \\n 有一窮鳥。戢翼原野。罩網加上。機井在下。前見蒼集。後見驅者。繳彈張右。羿于彀左。飛丸激矢。交集于我。思飛不得。欲鳴不可。舉頭畏觸。搖足恐墮。內獨怖急。乍冰仨火。幸賴大賢。我矜我憐。昔濟我南。今振我西。鳥也雖頑。猶識密恩。內以書心。外用告天。天乎祚賢。歸賢永年。且公且侯。子子孫孫。（後漢趙壹傳。又見蓺文類聚九十。御覽三百五十。又四百八十六。） \\n 趙壹　九 \\n 報羊陟書 \\n 惟君明叡。平斯宿心。（文選謝靈運富春渚詩注。） \\n 報皇甫規書 \\n 君學成師範。縉紳歸慕。仰高希驥。歷年滋多。旋轅兼道。渴于言侍。沐浴晨興。昧旦守門。實望仁兄。昭其懸遲。以貴下賤。握髮垂接。高可敷翫墳典。起發聖意。下則抗論當世。消弭時災。豈悟君子。自生怠倦。失恂恂善誘之德。同亡國驕惰之志。蓋見幾而作。不俟終日。是以夙退自引。畏使君勞。昔人或歷說而不遇。或思士而無從。皆歸之于天。不尢于物。今壹自譴而已。豈敢有猜。仁君忽一匹夫。于德何損。而遠辱手筆。追路相尋。誠足愧也。壹之區區。曷云量已。其嗟可去。謝也可食。誠則頑薄。實識其趣。但關節疢動。膝灸壞潰。請俟它日。乃奉其情。輒誦來貺。永以自慰。（後漢趙壹傳。） \\n 非草書 \\n 余郡士有梁孔達姜孟穎者。皆當世之彥哲也。然慕張生之草書。過于希顏孔焉。孔達寫書以示孟穎。皆口誦其文。手楷其篇。無怠倦焉。于是後生之徒。競慕二賢。守令作篇。人撰一卷。以為祕玩。余懼其背經而趨俗。此非所以弘道興世也。又想羅趙之所見蚩沮。故為說草書本末。以慰羅趙。息梁姜焉。竊賢有道張君所與朱使君書。稱正氣可以消除邪。人無其釁。妖不自作。誠可謂信道抱真知命樂天者也。若夫　杜崔。沮羅趙。盺盺有自臧之意者。無乃近于矜伎賤彼貴我哉。夫草書之興也。其于近古乎。上非天象所垂。下非河洛所吐。中非聖人所造。蓋秦之末。刑峻綱密。官書煩冘。戰攻並作。軍書交馳。羽覈分飛。故為隸草。趣急速耳。示簡易之旨。非聖人之業也。但貴刪難省煩。損複為單。務取易為易知。非常儀也。故其讚曰。臨事從宜。而今之學章書者。不思其簡易之旨。以為杜崔之法。龜蛇所見也。其　扶柱桎詰屈　乙。 \\n 趙壹　十 \\n 不可失也。齔齒以上。苟任涉學。皆廢倉頡史籀。競以杜崔為楷。私書相與。猶謂就書適迫遽。故不及草。草本易而速。今反以難而遲。失指多矣。凡人各殊氣血。異筋骨。心有疏密。手有巧拙。書之好醜。在心與手。可強為哉。若人顏有美惡。豈可學有相若耶。昔西施心　。捧胸而顰。眾愚效之。祗增其醜。趙女善舞。行步媚蠱。學者弗獲。失節匍匐。夫杜崔張子。皆有超俗絕世之才。博學餘蝦。遊手于斯。後世慕焉。專用為務。鑽堅爺高。忘其罷勞。夕惕不息。仄不暇食。十日一筆。月數丸墨。領袖如皂。唇齒常黑。雖處眾坐。不遑談戲。展指畫地。以草劌壁。襞穿皮刮。指爪摧折。見　出血。猶不休輟。然其為字。無益于工拙。亦如效顰者之增醜。學步者之失節也。且草書之人。蓋技蓺之細耳。鄉邑不以此較能。朝廷不以此科吏。博士不以此講試。四科不以此求備。徵聘不問此意。考績不課此字。徒善字既不達于政。而拙草亦無損于治。推斯言之。豈不細哉。夫務內者必闕外。志小者必忽大。俯而捫蝨。不暇見天地。天地至大而不見者。方鉛精于機蝨。乃不暇焉。第以此篇研思銳精。豈若用之干彼七經。稽厤協律。推步期程。探賾鉤深。幽贊神明。覽天地之心。推聖人之情。析疑論之中。理俗儒之諍。依正道于邪說。濟雅樂于鄭聲。興至德之和睦。弘大倫之玄清。窮可以守身遺名。達可以尊主致平。以茲命世。永監後生。不亦淵乎。（法書要錄一。墨池編。御覽六百一。七百四十九。） \\n 張溫 \\n 溫字伯慎。南陽穰人。光和中為大司農。中平初拜司空。遷車騎將軍。進太尉。封玄鄉侯。免。尋為司隸校尉。遷衛尉。初平二年為董卓所殺。 \\n 諫徵朱　疏 \\n 昔秦用白起。燕任樂毅。皆曠年歷載。乃能克敵。　討潁川。已有功效。引師南指。方略已設。臨軍易將。兵家所忌。宜假日月。責其成功。（後漢朱　傳。有司奏欲徵　。司空張溫上疏。又袁宏後漢紀二十四作張溫議。與此小異。） \\n 趙壹　張溫　程苞　十一 \\n 程苞 \\n 苞一作包。字元道南鄭人。光和二年漢中上計吏。 \\n 征討板楯蠻方略對（光和二年） \\n 板楯七姓。以射殺白虎立功。先漢本為義民。復除徭役。但出賨踐口歲四十。其人勇敢能戰。昔永初中。羌數入漢川。郡縣破壞。不絕若線。後得板楯救之。羌死敗殆盡。故號為神兵。羌人畏忌。傳語種輩。勿復南行。至建和二年。羌復入漢。牧守遑遑。復賴板楯。連摧破之。若微板楯。則蜀漢之民。為左衽矣。前車騎將軍馮緄。南征武陵。雖受丹陽精兵之銳。亦倚板楯以成其功。近益州之亂。朱龜以并涼勁卒。討之無功。太守李　。亦以板楯討而平之。忠功如此。本無惡心。長吏鄉亭。更賦至重。僕役過于奴婢。菙楚隆于囚虜。至乃嫁妻賣子。或自剄割。雖陳冤州郡。而牧守不為通理。去闕庭遙遠。不能自聞。含怨呼天。叩心窮谷。愁苦于賦役。困羅于酷刑。故邑落相聚。以至叛戾。非有深謀至計。僭號以圖不軌。今但選明能牧守。益其資穀。安便賞募。從其利鄛。自然安集。不煩征伐也。昔中郎將尹就伐羌。擾動益部。百姓諺曰。虜來尚可。尹將殺我。就徵還後。羌自破退。如臣愚見。權之遣軍。不如任之州郡。（華陽國志。又見後漢南蠻傳。） \\n 和海 \\n 海。光和初上祿長。 \\n 上言黨錮 \\n 禮。從祖兄弟。別居異財。恩義已輕。服屬疏末。而今黨人。錮及五族。既乖典訓之文。有謬經常之法。（後漢黨錮傳序。光和二年。） \\n 張均 \\n 均一作鈞。中山人。光和中為中郎將。中平初為郎中。以忤宦官死獄中。 \\n 和海　張均　十二 \\n 因虎見上言 \\n 虎見憲陵。又見平樂觀下隸。皆訛言也。洪範之論。言之不從。則有毛蟲之孽。虎者西方之獸。為禽剛猛。彊梁之物也。居而穴處。不可睹見。今于先帝園陵為害。又言見于城下。皆在位者仁恩不著。有苛剋殺戮之意乎。此乃大兵劇賊之徵。不可不防也。（袁宏後漢紀二十四。光和三年。中郎將張均上言。） \\n 上言請斬十常侍 \\n 竊惟張角所以能興兵作亂。萬民所以樂附之者。其源皆由十常侍。多放父兄子弟。昏親賓客。典據州郡。辜搉財利。侵掠百姓。百姓之冤。無所告訴。因起從角學道。謀議不軌。相聚為盜賊。今宜悉斬十常侍。懸其頭于南郊。以謝百姓。又遣命名者布告天下。可不須師旅。而大寇自消。（袁宏後漢紀二十四。中平元年。中郎將張均上書。末四句作以謝天下。即兵自消。可一戰而克也。又後漢張讓傳作郎。中中山張均上書。均鈞可異者微。止是一人。） \\n 許永 \\n 永。光和中為司隸校尉。中平末為羽林左監。 \\n 上書 \\n 武庫禁兵所在。國司之禁。為災深矣。（初學二十四引謝承後漢書。光和中。武庫屋自壞。司隸許永上書云云。御覽一百九十一引作許冰。） \\n 對詔問夢祥 \\n 宋皇后親與陛下共承宗廟。母臨萬國。歷年已久。海內蒙化。過惡無聞。而虛聽讒妒之說。以致無辜之罪。身嬰極誅。禍及家族。天下臣妾。咸為怨痛。勃海王悝。桓帝母弟也。處國奉藩。未嘗有過。陛下曾不證審。遂伏其辜。昔晉侯失刑。亦夢大厲。被髮屬地。天道明察。鬼神難誣。宜并改葬。以安冤魂。反宋后之徙家。復勃海之先封。以消厥咎。（後漢靈帝宋皇后紀。） \\n 許永　王芬　十三 \\n 王芬 \\n 芬。中平初為冀州刺史。與許攸襄楷等謀廢立不果。懼事露自殺。 \\n 謀作難詭上靈帝書 \\n 黑山賊攻劫郡縣。求得起兵。（魏志武帝紀注。引九州春秋。） \\n  \\n 　 \\n  \\n   \\n  "}
{"章节": "全後漢文卷八十三", "正文": "　 \\n 全後漢文卷八十三 \\n 　 \\n  \\n 烏程嚴可均校輯 \\n 孔融 \\n 融字文舉。孔子二十世孫。靈帝時辟司徒楊賜府。中平初舉高第。為侍御史。病免。辟司空掾。拜中軍侯。遷虎賁中郎將。獻帝初。以忤董卓左轉議郎。出為北海相。劉備表為青州刺史。建安元年為袁譚所攻。城陷出奔。徵為將作大匠。遷少府。以忤曹操免。復為太中大夫。與劉楨、王粲、陳琳、阮瑀、徐榦、應瑒為建安七子。有春秋雜議難五卷。集十卷。 \\n 上書薦謝該 \\n 臣聞高祖創業。韓彭之將。征討暴亂。陸賈叔孫通。進說詩書。光武中興。吳耿佐命。范升衛宏。修述舊業。故能文武并用。成長久之計。陛下聖德欽明。同符二祖。勞謙　運。三年乃讙。今尚父鷹揚。方叔翰 \\n 孔融　一 \\n 飛。王師電　。群凶破殄。始有橐弓臥鼓之次。宜得名儒。典綜禮紀。竊見故公車司馬令謝該。體曾史之淑性。兼商偃之文學。博通群蓺。周覽古今。物來有應。事至不惑。清白異行。敦悅道訓。求之遠近。少有儔匹。若乃巨骨出吳。隼集陳庭。黃熊入寢。亥有二首。非夫洽聞者。莫識其端也。雋不疑定北闕之前。夏侯勝辨常陰之驗。然後朝士。益重儒術。今該實卓然。比跡前列。閒以父母老疾。棄官欲歸。道路險塞。無由自致。猥使良才。抱璞而逃。踰越山河。沈淪荊楚。所謂往而不反者也。後日當更饋樂以釣由余。剋像以求傳說。豈不煩哉。臣愚以為可推錄所在。召該令還。楚人止孫卿之去國。漢朝追匡衡于平原。尊儒貴學。惜失賢也。（後漢謝該傳。） \\n 上書請準古王畿制 \\n 臣聞先王分九圻以遠及近。春秋內諸夏而外夷狄。詩云。封畿千里。惟民所止。故曰天子之居。必以眾大言之。周室既衰。六國力征授賂。割裂諸夏。鎬京之制。商邑之度。歷載彌久。遂以闇昧。秦兼天下。政不遵舊。革　五等。掃滅侯甸。築城萬里。濱海立門。欲以六合為一區。五服為一家。關衛不要。遂使陳項作難。家庭臨海。擊柝不救。聖漢因循。未之匡改。猶依古法。潁川南陽。陳留上黨。三海近郡。不封爵諸侯。臣愚以為千里國內。可略從周官六鄉六遂之文。分比北郡。皆令屬司隸校尉。以正王賦。以崇帝室。役自近以寬遠。繇華貢獻。外薄四海。揆文奮武。各有典書。（袁宏後漢紀二十九。建安九年九月。大中大夫孔融上書云云。） \\n 上書 \\n 先帝褒厚老臣。懼其殞越。是故扶接。助其氣力。三公刺腋。近為憂之。非警戒也。云備大臣。非其類也。（御覽三百六十九引東觀漢記。） \\n 孔融　二 \\n 上三府所辟稱故吏事 \\n 三府所辟。州郡所辟。其不謁署。不得稱故吏。臣惟古典。春秋。女在其國稱女。在途稱婦。然則在途之臣。應與為比。穀梁傳曰。天子之宰。通于四海。三公之吏。不得以未至為差。狐突曰。策名季質。貳乃辟也。奉命承教。策名也。昔公孫嬰齊卒于貍蜃。時未入國。魯公以大夫之禮加焉。傳曰。吾固許之返為大夫。延陵季子解劍帶徐君之墓。以明心許之信。況受三公之招。修拜辱之辭。有資父事君之志邪。臣愚以禮宜從重。三公所召。雖未就職。便為故吏。（通典六十八。） \\n 薦禰衡疏 \\n 臣聞洪水橫流。帝思俾乂。旁求四方。以招賢俊。昔孝武繼統。將弘祖業。疇咨熙載。群士響臻。陛下叡聖。纂承基緒。遭遇　運。勞謙日昃。惟岳降神。異人並出。竊見處士平原禰衡。年二十四。字正平。淑質貞亮。英才卓礫。初涉蓺文。升堂睹奧。目所一見。輒誦于口。耳所暫聞。不忘于心。性與道合。思若有神。弘羊潛計。安世默識。以衡準之。誠不足怪。忠果正直。志懷霜雪。見善若驚。疾惡如讎。任座抗行。史魚厲節。殆無以過也。驚鳥累百。不如一鶚。使衡立朝。必有可觀。飛辯騁辭。溢氣坌涌。解疑釋結。臨敵有餘。昔賈誼求試屬國。詭係單于。終軍欲以長纓。牽致勁越。弱冠慷慨。前世美之。近日路粹嚴象。亦用異才。擢拜臺郎。衡與為比。如得龍躍天衢。振翼雲漢。揚聲紫微。垂光虹蜺。足以昭近署之多士。增四門之穆穆。鈞天廣樂。必有奇麗之觀。帝室皇居。必蓄非常之寶。若衡等輩。不可多得。激楚揚阿。至妙之容。臺牧者之所貪。飛免騕　。絕足奔放。良樂之所急。臣等區區。敢不以聞。陛下篤慎取士。必須效試。乞令衡以褐衣召見。必無可觀采。臣等受面而欺之罪。（後漢禰衡傳。又魏志。荀彧傳注引禰衡傳。文選。又蓺文類聚五十三。） \\n 孔融　三 \\n 崇國防疏 \\n 竊聞領荊州牧劉表。桀逆放恣。所為不軌。至乃郊祭天地。擬儀社稷。雖　僭惡極。罪不容誅。至于國體。宜且諱之。何者。萬乘至重。天王至尊。身為聖躬。國為神器。陛級縣遠。祿位限絕。猶天之不可階。日月之不可踰也。每有一豎臣。輒去圖之。若形之四方。非所以杜塞邪萌。愚謂雖有重戾。必宜隱忍。賈誼所謂擲鼠忌器。蓋謂此也。是以齊兵次楚。唯責包茅。王師敗績。不書晉人。前露袁術之罪。今復下劉表之事。是使跛牂欲闚高岸。天險可得而登也。案表跋扈。擅誅列侯。遏絕詔命。斷盜貢篚。招呼元惡。以自營衛。專為群逆主萃淵藪。郜鼎在廟。章孰甚焉。桑落瓦解。其勢可見。臣愚以為宜隱郊祀之事。以崇國防。（後漢孔融傳。） \\n 馬日磾不宜加禮議 \\n 日磾以上公之尊。秉髦節之使。御[御當作銜]命直指。寍輯東夏。而曲媚姦臣。為所牽率。章表署用。輒使首名。附下罔上。姦以事君。昔國佐當晉軍而不撓。宜僚臨白刃而正色。王室大臣。豈得以見脅為辭。又袁術僭逆。非一朝一夕。日磾隨從。周旋歷歲。漢律。與罪人交關三日已上。皆應知情。春秋。魯叔孫得臣卒。以不發揚喪仲之罪。貶不書日。鄭人討幽公之亂。斲子家之棺。聖上哀矜舊臣。未忍追案。不宜加禮。（後漢孔融傳。又見袁宏後漢紀三十九。） \\n 肉刑議 \\n 古者敦龐。善否區別。吏端刑清政簡。一無過失。百姓有罪。皆自取之。末世陵遲。風化壞亂。政撓其俗。法害其教。故曰上失其道。民散久矣。而欲繩之以古刑。投之以殘棄。非所謂與時消息者也。紂斮朝涉之脛。天下謂為無道。夫九牧之地。千八百君。若各刖一人。是天下常有千八百紂也。求俗休和。弗可得也。且被刑之人。慮不念生。志在思死。類多趨惡。莫復歸正。夙沙亂齊。伊戾禍宋。趙高英布。為世大患。不能止人遂為非也。適足絕人還為善耳。雖忠如鬻權[權當作拳]信如卞和。智如孫臏。冤如巷伯。才如史遷。達如子政。一離刀鋸。沒世不齒。是太甲之思庸。穆公之霸秦。南睢之骨立。衛武之初筵。陳湯之都賴。魏尚之守邊。無所復施也。漢開改惡之路。凡為此也。故明德之君。遠度深惟。棄短就長。不苟革其政者也。（後漢孔融傳。又見御覽六百四十九。引續漢書。又遠宏後漢紀三十。晉書刑法志蓺文類聚五十四。通典一百六十八。） \\n 孔融　四 \\n 南陽王馮東海王祗祭禮對 \\n 聖恩敦睦。感時增思。悼二王之靈。發哀愍之詔。稽度前典。以正禮制。竊觀故事。前梁懷王、臨江愍王齊哀王、臨淮懷王、並薨無後。同產昆弟。即景、武、昭、明四帝是也。未聞前朝修立祭祀。若臨時所施。則不列傳紀。臣愚以為諸在沖齔。聖慈哀悼。禮同成人。加以號謚者。宜稱上恩。祭祀禮畢。而後絕之。至于一歲之即。不合禮意。又違先帝已然之法。所未敢處。（後漢孔融傳。） \\n 告高密相立鄭公鄉教 \\n 昔齊置士鄉。越有君子軍。皆異賢之意也。鄭君好學。實懷明德。昔太史公、廷尉吳公、謁者僕射鄧公。皆漢之名臣。又南山四皓有園公夏黃公。潛光隱耀。世加其高。皆悉稱公。然則公者。仁德之正號。不必三事大夫也。今鄭君鄉宜曰鄭公鄉。昔東海于公。僅有一節。猶或戒鄉。侈其門閭。矧乃鄭公之德。而無駟牡之路。可廣開衢。令容高車。號為通德門。（後漢鄭玄傳。又御覽一百五十七引鄭玄別傳。） \\n 鄭公增門之崇。令容高車結駟之路。出麥五斛。以酬執事者之勞。（御覽八百三十八引孔融教高密侯國箋言。） \\n 繕治鄭公宅教 \\n 鄭公久游南夏。今艱難稍平。儻有歸來之思。無寓人于我室。毀傷其藩桓林木。必繕治牆宇以俟還。 \\n 教高密令 \\n 志士鄧子然告困。焉得愛釜庾之問。以惕烈士之心。與豆三斛。後乏復言。（御覽八百四十一。） \\n 孔融　五 \\n 告昌安縣教 \\n 邑人高幼自言。辟得井中鼎。夫鼎久潛于井。德之休明。雖小重也。黃耳金鉉。利貞之象。國遭凶荒。开器出。或者明以饗人。（初學記七。） \\n 答王修舉孝廉讓邴原教（初平中） \\n 原之賢也。吾已知之矣。昔高陽氏有才子八人。堯不能用。舜實舉之。原可謂不患無位之士。以遺後賢。不亦可乎。（魏志王修傳注引融集。） \\n 重答王修（初平中） \\n 掾清身絜已。歷試諸難。謀而鮮過。惠訓不倦。余嘉乃勳。應乃懿德。用升爾干王庭。其可辭乎。（魏志王修傳注引融集。） \\n 喻邴原舉有道書 \\n 修性保貞。清虛守高。危邦不入。久潛樂土。王室　難。西遷鎬京。聖朝勞謙。疇咨　乂。我徂求定。策命懇惻。國之將隕。釐不恤緯。家之將亡。緹縈跋涉。彼匹婦也。猶執此義。實望根矩。仁為已任。授手援溺。振民于難。乃或晏晏居息。莫我肯顧。謂之君子。固如此乎。根矩根矩。可以來矣。（魏志邴原傅注引原別傳。） \\n 遣問邴原書 \\n 隨會在秦。賈季在翟。諮仰靡所。歎息增懷。頃知來至。近在三山。詩不云乎。來歸自鎬。我行永久。今遣五官掾奉問。榜人舟楫之勞。禍福動靜告慰。亂階未已。阻兵之雄。若　弈爭梟。（魏志邴原傳注引原別傳。） \\n 與王朗書 \\n 世路隔塞。情問斷絕。感懷增思。前見章表。知尋湯武罪己之跡。自投東裔。同鯀之罰。覽省未周。涕隕潛然。主上寬仁。貴德宥過。曹公輔政。思賢並立。策書屢下。殷勤款至。知擢舟浮海。息駕廣陵。不意黃能。突出羽淵也。談笑有期。勉行自愛。（魏志王郎傳注。） \\n 遺張紘書 \\n 聞大軍西征。足下留鎮。不有居者。誰守社稷。深固折衝。亦大勳也。無乃李廣之氣。倉[倉當作循]髮益怒。樂一當單于。以盡餘憤乎。南北並定。世將無事。孫叔投戈。終灌俎豆。亦在今日。但用離析。無緣會面。為愁歎耳。道直途清。相見豈復難哉。（吳志張紘傳注引吳書。） \\n 孔融　六 \\n 又遺張紘書 \\n 前勞手筆。多篆書。每舉篇見字。欣然獨笑。如復睹其人也。（吳志張紘傳注引吳書。） \\n 答虞仲翔書 \\n 示所著易傳。自商瞿以來。舛錯多矣。去聖彌遠。眾說騁辭。曩聞延陵之理樂。今睹吾君[君當作子]之治易。乃知東南之美者。非但會稽之竹箭焉。又觀象雲物。察應寒溫。原其禍福。與神會契。可謂探賾窮道者已。方世清聖。上求賢者。梁邱以卦筮寍世。劉向以洪範昭名。想當來翔。追縱前烈。相見乃盡。不復多陳。（吳志虞翻傳。蓺文類聚五十五。） \\n 與韋休甫書（韋端字休甫。） \\n 使君足下。懷遠垂勳。西戎即敘。前別意恨。甚多不悉。辛從事至。承獲所訊。喜而起居。不恙而到也。云便結駟。徑至舊治。西土之人。宗服令德。鮮仇崇好。以順風化。萬里雍穆。如樂之和。雖為國家威靈感應。亦實士穀堪事之效也。昔伯安由幽都而登上司。子　以豫州而取宰相。近事未遠。當勉功業。以豐此慶耳。閒僻疾動。不得復與足下岸幘廣坐。舉杯相于。以為邑邑。前日元將來。淵才亮茂。雅度弘毅。偉世之器也。昨日仲將復來。懿性真實。文敏篤誠。保家之主也。不意雙珠。近由老蚌。甚珍貴之。遣書通心。（魏志荀彧傳注。蓺文類聚五十三。　案。涼州太守韋康。字元將。康弟誕。字仲　將。皆韋端子。） \\n 與宗從弟書 \\n 知晚節豫。學既美大。弟因而能寤。又合先君加我之義。豈唯仁弟實專承之。凡我宗族。猶或賴焉。（蓺文類聚五十五） \\n 孔融　七 \\n 與諸卿書 \\n 鄭康成多臆說。人見其名學。為有所出也。證案大較。要在五經四部書。如非此文。近為妄矣。若子所執。以為郊天鼓必當麒麒之皮也。寫孝經本當曾子家策乎。（御覽六百八。） \\n 先曰多惠胡桃。深知篤意。（蓺文類聚八十七。御臣九百七十一。） \\n 與許博士書 \\n 今足下遠以开器金石。並志為國家來儀之端。亦丈夫之大勳。（北堂書鈔。） \\n 與曹公書薦邊讓 \\n 邊讓為九州衣被則不足。為單衣襜褕則有餘。（御覽六百九十三。七百七引邊讓別傳。） \\n 與曹公書論盛孝章 \\n 歲月不居。時節如流。五十之年。忽焉已至。公為始滿。融又過二。海內知識。零落殆盡。惟會稽盛孝章尚存。其人困于孫氏。妻孥湮沒。單孑獨立。孤危愁苦。若使憂能傷人。此子不得復永年矣。春秋傳曰。諸侯有相滅亡者。桓公不能救。則桓公恥之。今孝章實丈夫之雄也。天下譚士。依以揚聲。而身不免于幽執。命不期于旦夕。是吾祖不當復論損益之友。而朱穆所以絕交也。公誠能馳一介之使。加咫尺之書。則孝章可致。友道可弘也。今之少年。喜謗前輩。或能譏平孝章。孝章要為有天下大名。九牧之民。所共稱歎。燕君市駿馬之骨。非欲以騁道里。乃當以招絕足也。惟公匡復漢室。宗社將絕。又能正之。正之之術。實須得賢。珠玉無脛而自至者。以人好之也。況賢者之有足乎。昭王築臺。以尊郭隗。隗雖小才。而逢大遇。竟能發明主之至心。故樂毅自魏往。劇辛自趙往。鄒衍自齊往。嚮使郭隗倒縣而王不解。臨溺而王不拯。則士亦將高翔遠引。莫有北首燕路者矣。凡所稱引。自公所知。而復有云者。欲公崇篤斯義也。因表不悉。（吳志孫詔傳注引會稽典錄文選。） \\n 孔融　八 \\n 與曹公書 \\n 武王伐紂。以妲已賜周公。（後漢孔融傳。操子丕私納袁熙妻甄氏。融乃與操書。又見魏志崔　傳注引魏氏春秋。） \\n 與曹公書啁征烏桓 \\n 大將軍遠征。蕭條海外。昔肅慎氏不貢楛矢。丁零盜蘇武牛羊。可并案也。（後漢孔融傳。） \\n 難曹公表制酒禁書 \\n 公當初來。邦人咸抃舞踴躍。以望我后。亦既至止。酒禁施行。酒之為德久矣。古先哲王。類帝禋宗。和神定人。以濟萬國。非酒莫以也。故天垂酒星之曜。地列酒泉之郡。人著旨酒之德。堯非千鍾。無以建太平。孔非百觚。無以堪上聖。樊噲解　鴻門。非彘肩　酒。無以奮其怒。趙之廝養。東迎其王。非引　酒。無以激其氣。高祖非醉斬白蛇。無以　其靈。景帝非醉幸唐姬。無以開中興。袁盎非醇醪之力。無以脫其命。定國非酣飲一斛。無以決其法。故酈生以高陽酒徒。著功于漢。屈原不餔糟歠醨。取困于楚。由是觀之。酒何負于治者哉。（後漢孔融傳注引融集。魏志崔　傳注引張璠漢記。蓺文類聚七十二。） \\n 又書 \\n 昨承訓荅。陳二代之禍。及眾人之敗。以酒亡者。實如來誨。雖然。徐偃王行仁義而亡。今令不絕仁義。燕噲以讓失祉稷。今令不禁謙退。魯因儒而損。今令不棄文學。夏商亦以婦人失天下。今令不斷婚姻。（張璠漢記作且桀紂以邑亡國。今令不廢婚姻。）而將酒獨急者。疑但惜穀耳。非以亡王為戒也。（後漢孔融傳注引融集。魏志崔　傳注引張璠漢記。） \\n 報曹公書 \\n 猥惠書教。告所不逮。融與落豫州里比鄰。知之最早。雖嘗陳其功美。欲以厚于見私。信于為國。不求其覆過掩惡。有罪望不坐也。前者黜退。懽欣受之。趙宣子朝登韓厥。夕被其戮。喜而求賀。況無彼人之功。而敢枉當官之平哉。忠非三閭。智非　錯。竊位為過。免罪為幸。乃使餘論遠聞。所以慚懼也。朱、彭、寇、賈、為世壯士。愛惡相攻。能為國憂。至于輕弱薄劣。猶昆蟲之相嚙。適足還害其身。誠無所至也。晉侯嘉其臣所爭者大。而師矌以為不如心競。性既遲緩。與人無傷。雖出胯下之負。榆次之辱。不知貶毀之于己。猶蚊虻之過也。子產謂人心不相似。或矜勢者。欲以取勝為榮。不念宋人待四海之客大鑪。不欲令酒酸也。至于屈穀巨瓠。堅而無竅。當以無用罪之耳。它者奉尊嚴教。不敢失墜。郗為故吏。融所推進。趙衰之拔郤縠。不輕公叔之升臣也。知同其愛。訓誨發中。（文選羊祜讓開府表注。訓誨上有來書懇切四字。）雖懿伯之忌。猶不得念。況恃舊交而欲自外于賢吏哉。輒布腹心。修好如初。苦言至意。終身誦之。（後漢孔融傳。郗慮承望風旨。以微法奏免融官。因顯明魯怨。操故書激厲融。融報。　案。融傳注引續漢書。慮字鴻豫。山陽高平人。少受舉于鄭玄。） \\n 荅路粹書 \\n 來[來當作朱]彭、寇、賈之徒。當世壯士。愛惡相攻。能為國患。輕薄劣弱者。如兩虺相嚙。適足還災其身。誠無所至。（御覽九百三十四。　案。范書以此為報曹公。據文選注。則曹公書乃路粹所作。御覽題為荅路粹。蓋融集如此。今宜兩載之。范書兩虺作昆蟲。誤。） \\n 周武王漢高祖論 \\n 武王從后稷以來。至其身相積五十世。俱有魚鳥之瑞。至高祖一身修德瑞有四。呂公望形而薦女。呂后見雲知其處。白蛇分。神母哭。西入關。五星聚。又武王伐紂。斬而刺之。高祖入秦。赦子嬰而遣之。是寬裕又不如高祖也。（蓺文類聚十二。） \\n 聖人優劣論 \\n 荀愔等以為聖人俱受乾坤之醇靈。稟造化之和氣。該百行之高善。備九德之淑懿。極鴻源之深閭。窮品物之情類。曠蕩出于無外。沈微淪于無內。器不是周。不充聖極。荀以為孔子稱大哉堯之為君也。唯天為大。唯堯則之。是則為覆蓋眾聖最優之明文也。孔以堯作天子九十餘年。政化洽于民心。雅頌流于眾聽。是以聲德發聞。遂為稱首。則易所謂聖人久于共道。而天下化成。百年然 \\n 孔融　十 \\n 後勝殘去殺。必世而後仁者也。故曰大哉堯之為君也。堯之為聖也。明其聖與諸聖同。但以久見稱為君爾。（蓺文類聚二十。又初學記十七引兩條。） \\n 金之優者名曰紫磨猶人之有聖也。（御覽八百十一。） \\n 馬之駿者名曰騏驥。犬之駿者名曰韓盧。犬之有韓盧。馬之有騏驥。猶人之有聖也。名號等設騏[騏上脫使字]驥與韓盧並是[是當作走]。寍能頭尾相當。八腳如一。無有先後之覺矣。（御覽八百九十七。） \\n 汝潁優劣論 \\n 融以汝南勝潁川士。陳長文難曰。頗有蕪菁。唐突人參也。（已上十字從文選任昉到大司馬記室牋注補。）融荅之曰。汝南戴子高。親止千乘萬騎。與光武皇帝共揖于道中。穎川士雖抗節。未有頡頏天子者也。汝南許子伯。與其友人共說世俗將壞。因夜起舉聲號哭。穎川士雖頗憂時。未有能哭世者也。汝南許掾。教太守鄧晨圖開稻陂。灌數萬頃。累世獲其功。夜有火光之瑞。韓元長雖好地理。未有成功見效如許掾者也。汝南張元伯。身死之後。見夢范臣卿。穎川士雖有奇異。未有鬼神能靈者也。汝南應世叔。讀書五行俱下。潁川士雖多聰明。未有能離婁並照者也。汝南李洪（御覽作鴻。）為太尉掾。弟殺人當死。洪自劾詣閣。乞代弟命。便飲酖而死。弟用得全。穎川士雖尚節義。未有能殺身成仁如洪者也。汝南翟文仲為東郡太守。始舉義兵。以討王莽。穎川士雖疾惡。未有能破家為國者也。汝南袁公著為甲科郎中。上書欲治梁冀。穎川士雖慕忠讜。未有能投命直言者也。（蓺文類聚二十二。御覽四百四十七。） \\n 肉刑論 \\n 今之洛陽道橋作徒。困于廝役。十死一生。故國家嘗遣三府齎詔。月一按行。又置南甄官使者。主養病徒。僅能存之。諸[諸當作語]所謂洛陽豪徒韓伯密。加笞三百不中一。髡頭至耳髮詣勝[勝當作膝]。（案有脫誤。）此自為刑。非國法之意。（御覽六百四十二。） \\n 孔融　十一 \\n 古聖作犀兕革鎧。今益[益當作盆]領鐵鎧。絕聖甚遠。（御覽三百五十六。） \\n 賢者所制。或踰聖人。水碓之巧。勝于斷木掘地。（御覽七百六十二。） \\n 同歲論 \\n 弊箄徑尺。不足以救鹽池之　。阿膠徑寸。不能止潢河之濁。（御覽七百五十七。又七百六十六。） \\n 衛尉張儉碑銘 \\n 其先張仲實。以孝友左右周室。晉主夏盟。而張老延君譽于四方。君稟乾剛之正性。蹈高世之殊軌。冰潔淵清。介然特立。雖史魚之勵操。叔向之正色。未足比焉。中常侍同郡侯覽。專權王命。豺虎肆虐。威震天下。君以西部督郵。上覽禍亂凶國之罪。鞠沒賦姦。以臣萬計。俄而置[置當作制]書案驗部黨。君為覽所陷。亦章名捕逐。當世英雄。受命殞身。以籍濟君厄者。蓋數十人。故克免斯艱。旋宅舊宇。眾庶懷其德。王公慕其聲。州宰爭命。辟大將軍慕府。公車特就家拜少府。皆不就也。復以衛尉徵。明詔嚴切敕州郡。乃不得已而就之。惜乎不登泰階。以尹天下。致皇代于隆熙。（此十六字從文選注補。）銘曰。 \\n 桓桓我君。應天淑靈。皓素其質。允迪忠貞。肆志直道。進不為榮。赴戰驕臣。發如震霆。凌剛摧堅。視危如寍。聖主克愛。命作喉脣。（蓺文類聚四十九。文選褚淵碑注。又齊安陸昭王碑注。） \\n  \\n 　 \\n  \\n   \\n  "}
{"章节": "全後漢文卷八十四", "正文": "　 \\n 全後漢文卷八十四 \\n 　 \\n  \\n 鳥程嚴可均校輯 \\n 蓋勳 \\n 勳字元固。敦煌廣至人。舉孝廉。為漢陽長。中平中徵拜討虜校尉。遷京兆尹。董卓廢立。以為越騎校尉。出為潁川太守。未至郡。徵還京師。疽發背卒。 \\n 與董卓書 \\n 昔伊尹霍光。權以立功。猶可寒心。足下小醜。何以終此。賀者在門。弔者在閭。可不慎哉。（後漢蓋勳傳。又見袁宏後漢紀二十五。何以終此作何以堪之。） \\n 使人書木表 \\n 使國家尸我于此。（袁宏後漢紀二十六。） \\n 韓卓 \\n 卓。中平中為大將軍掾。 \\n 蓋勳　韓卓　一 \\n 募兵議 \\n 烏桓兵寡。而與鮮卑世為仇敵。若烏桓被發。則鮮卑必襲其家。烏桓聞之。當復棄軍還救。非唯無益于實。乃更沮三軍之情。鄒靖居近邊塞。究其態詐。若令靖募鮮卑輕騎五千。必有破敵之效。（後漢應劭傳。） \\n 鄭玄 \\n 玄字康成。北海高密人。生于永建二年。少為鄉嗇夫。去游學。師事第五元先、張恭祖、馬融。歸耕東萊。黨事起。禁錮十四年。中平中辟大將軍何進府。後將軍遠隗表為侍中。初平中徵為趙相。皆不就。袁紹領冀州舉茂才。表為左中郎將。公車徵拜大司農。以病乞還。建安五年卒。年七十四。有周易注九卷。尚書注九卷。尚書大傳注三卷。毛詩箋二十卷。毛詩　三卷。周禮注十二卷。荅臨孝存周禮難若干卷。儀禮注十七卷。音二卷。喪服經傳注一卷。喪服　注一卷。禮記注二十卷。春秋十二公名一卷。箴膏肓二卷。發墨守二卷。起廢疾二卷。釋一卷。敘一卷。孝經注一卷。論語注十卷。又九卷。古文論語注十卷。駮許慎五經異義十卷。六蓺論一卷。易緯注九卷。尚書緯注六卷。尚書中候注八卷。禮緯注三卷。禮記默房注三卷。又乾象厤注、及天文七政論、魯禮褅祫義若干卷。集二卷。 \\n 皇后敬父母議 \\n 獻帝皇后父屯騎校尉不其亭侯伏完朝賀公廷。完拜如眾臣。及皇后往離宮。后拜如子禮。三公大臣議。或以為皇后天下之母也。完雖后父。不可令后獨拜于朝。或以為當交拜也。令后存人子之道。完不廢人臣之議。又子尊不加于父母。雖曰天王后。猶曰吾季姜。欲令完猶行父法。后專奉子禮。公私之朝。后當獨拜。或以為皇后至尊。父亦至親。交拜則父子無別。完拜則傷子道。后拜則損至尊。欲令公朝者完拜如眾臣。于公宮后拜如子。不知四者何是正禮。鄭玄議曰。 \\n 鄭玄　二 \\n 四者不同。抑有由焉。天子所不臣者三。其一后之父母也。天子尚不臣者。況于后乎。春秋魯隱公二年。紀裂繻來逆女。冬。伯姬歸于紀。又桓公九年。祭公來。遂逆王后于紀。九年。紀季姜歸于京師。或言逆女。或言逆王后。蓋義有所見也。女雖嫁為鄰國夫人。其尊無以加于父母。嫁于天子者。此雖已女。成言曰王后。明當時之尊得加父母也。紀季姜歸于京師。更稱其字者。得行禮而戒之。其尊安可加父母耳。今不其亭侯在京師。禮事出入。宜從臣禮。若后適離宮。及歸寍父母。從子禮。（通典六十七。） \\n 戒子益恩書 \\n 吾家舊貧。不為父母群弟所容。去廝役之吏。游學周秦之都。往來幽、并、兗、豫之域。獲觀乎在位通人。處逸大儒。得意者咸從奉手。有所受焉。遂博稽六蓺。粗覽傳記。時睹祕書緯術之奧。年過四十。乃歸供養。假田播殖。以娛朝夕。遇閹尹擅勢。坐黨禁錮。十有四年。而蒙赦令。舉賢良方正有道。辟大將軍三司府。公車再召。比牒併名。早為宰相。惟彼數公。懿德大雅。克堪王臣。故宜式序。吾自忖度。無任于此。但念述先聖之元意。思整百家之不齊。亦庶幾以竭吾才。故聞命罔從。而黃巾為害。萍浮南北。復歸邦鄉。入此歲來。已七十矣。宿業衰落。仍有失誤。安之禮典。便合傳家。今我告爾以老。歸爾以事。將閑居以安性。覃思以終業。自非拜國君之命。問族親之憂。展敬墳墓。觀省野物。胡嘗扶杖出門乎。家事大小。汝一承之。咨爾煢煢一夫。曾無同生相依。其勗求君子之道。研讚勿替。敬慎威儀。以近有德。顯譽成于僚友。德行立于已志。若致聲稱。亦有榮于所生。可不深念邪。可不深念邪。吾雖無紱冕之緒。頗有讓爵之高。自樂以論贊之功。庶不遺後人之羞。末 \\n 鄉玄　三 \\n 所憤憤者。徒以亡親墳壟未成。所好群書。率皆腐敝。不得于禮堂寫定。傳與其人。日西方暮。其可圖乎。家今差多于昔。勤力務時。無恤飢寒。非飲食。薄衣服。節夫二者。尚令吾寡恨。若忽忘不識。亦已焉哉。（後漢鄭玄傳。又見蓺文類聚二十三。又御覽四百五十九引鄭玄別傳。） \\n 尚書大傳敘 \\n 蓋自伏生也。伏生為秦博士。至孝文時。年且百歲。張生歐陽生從其學而授之。音聲猶有　誤。先後猶有差舛。重以篆隸之殊。不能無失。生終後。數子各論所聞。以已意彌縫其閒。別作章句。又特撰大義。因經屬指名之曰傳。劉子政校書。得而上之。（一云奏此目錄。）凡四十一篇。至元始詮。次為八十三篇。（中興書目。） \\n 詩譜敘 \\n 詩之興也。諒不于上皇之世。大庭軒轅。逮于高辛。其時有亡。載籍亦蔑云焉。虞書曰。詩言志。歌永言。聲依永。律和聲。然則詩之道。放于此乎。有夏承之。篇章泯棄。靡有孑遺。邇及商王。不風不雅。何者。論功頌德。所以將順其美。刺過譏失。所以匡救其惡。各于其黨。則為法者彰顯。為戒者著明。周自后稷。播種百穀。黎民阻饑。茲時乃粒。自傳于此名也。陶唐之末。中葉公劉。亦世修其業。以明民共財。至于太王王季。克堪顧天。文武之德。光熙前緒。以集大命于厥身。遂為天下父母。使民有政有居。其時詩。風有周南召南。雅有鹿鳴文王之屬。及成王。周公致太平。制禮作樂。而有頌聲興焉。盛之至也。本之繇此風雅而來。故皆錄之。謂之詩之正經。後王稍更陵遲。懿王始受譖亨齊哀公。夷身失禮之後。邶不尊賢。自是而下。屬也幽也。政教尢衰。周室大壞。十月之交。民勞板蕩。勃爾俱作。眾國紛然。刺怨相尋。五霸之末。上無天子。下無方伯。善者誰賞。惡者誰罰。紀綱絕矣。故孔子錄懿王夷王時詩。訖于陳靈公淫亂之事。謂之變風變雅。以為勤民恤功。昭事上帝。則受頌聲。弘福如彼。若違而勿用。則被劫殺。大禍如此。吉凶之所 \\n 鄭玄　四 \\n 繇。憂娛之萌漸。昭昭在斯。足作後王之鑒。于是止矣。夷厲以上。歲數不明。太史年表。自共和始。歷宣、幽、平王而得春秋次第。以立斯譜。欲知源流清濁之所處。則循其上下而省之。欲知風化芳臭氣澤之所及。則傍行而觀之。此詩之大綱也。舉一綱而萬目張。解一卷而眾篇明。于力則鮮。于思則寡。其諸君子。亦有樂于是與。（附釋音注疏本。） \\n 才經注敘 \\n 孝經者。三才之經緯。五行之紀綱。孝為百行之首。經者不易之稱。（玉海十一。）僕被難于南城山。棲遲巖石之下。念昔先人餘暇。述夫子之志而注孝經。（劉肅大唐新語九。御覽四十二。太平寰宇記二十三。費縣。　案。孝經注或言鄭小同作。今據唐會要七十七。引鄭玄。六蓺論敘孝經云。玄又為之注。明非小同作也。） \\n 六蓺論 \\n 六蓺者。圖所生也。（公羊序疏。） \\n 河圖洛書。皆天神言語。所以敘告王者也。（毛詩文王正義。路史前紀九。） \\n 太平嘉瑞。圖書之出。必龜龍銜負焉。黃帝、堯、舜、周公。是其正也。若禹觀河見長人。拜陶于洛見黑公。湯登堯臺見黑烏。至武王渡河白魚躍。文王赤雀止于尸[尸當作戶]。秦穆公白雀集于車。是其變也。（毛詩文王正義。）易者陰陽之象。天地之所變化。政教之所自生。自人皇初起。（禮記大題正義。路史前紀五。後紀一。） \\n 遂皇之後。歷六紀九十一代。（案。曲禮正義引燧人至伏義一百八十七代。）至伏羲始作十二言之教。（禮祀大題正義。路史前紀二。又五。　案。正義引方叔機注云。六紀者。九頭紀。五龍紀。攝提紀。合格紀。連通紀。序命紀。凡六紀也。九十一代者。九頭一。五龍五。攝提七十二。合洛三。連通六。序命四。凡九十一代也。又左氏定四年正義云。伏羲始作十言之教。曰乾、坤、震、巽、坎、離、艮、兌、消、息、此二字當衍。又路史後紀一引之。教下有以厚君臣之別六字。） \\n 太昊庖犧氏姓風。蛇身人首。有聖德。燧人歿。宓犧皇生。其世有五十九姓。羲皇始序制。作法度。皆以木德王也。制嫁娶之禮。受龍圖。以龍紀官。故曰龍師。在位合一萬一千一十二年。（唐釋法琳辨正論注一。）宓犧氏為綱罟。以畋以漁。取犧牲以充庖廚。故曰庖犧氏。（辨正論注一。）炎帝神農氏姓姜。人身牛首。有火瑞。即以火德王。有七世。合五百年也。（辨正論注一。） \\n 鄭玄　五 \\n 神農斲木為耒耜。揉木為耨。始教天下種五穀。故號為神農也。（辨正論注一。） \\n 軒皇姓公孫。二十五月而生。有珠衡日角之相。以土德王天下。建寅月為歲首。生子二十五人。有十二姓。凡十三世。合治一千七十二年。夢受帝籙。遂與天老巡河而受之。得河圖書。師于牧馬小童。拜廣成丈人于崆峒山。（辨正論注一。） \\n 黃帝佐官有七人。蒼頡造書字。大撓造甲子。隸首造算數。容成造厤日。岐伯造醫方。鬼諛區占候。奚仲造車作律管。典墠壇禮也。（辨正論注一。） \\n 軒皇有景雲之瑞。用雲紀官。少昊帝有鳳鳥之瑞。故以鳥名官焉。（辨正論注一。） \\n 夏日。連山。殷曰歸藏。周曰周易。連山者。象山之出雲。連連不絕。歸藏者。萬物莫不歸藏于其中。周易者。言周道周普。無所不備。（周易正義八論。） \\n 易之為名也。一言而函三義。易簡一也。變易二也。不易三也。故繫辭云。乾坤。其易之蘊邪。又云。易之門戶邪。又云。夫乾確然。示人易矣。夫坤隤然。示人簡矣。易則易知。簡則易從。此言其易簡之法則也。又云。其為道也屢遷。變動不居。周流六虛。上下無常。剛柔相易。不可以為典要。唯變所適。此則言其順時變易。出入移動者也。又云。天尊地卑。乾坤定矣。卑高以陳。實賤位矣。動靜有常。剛柔斷矣。此則言其張設布列不易者也。據茲三義之說。易之道。廣矣大矣。（周易正義八論。世說新語文學篇注。） \\n 尚書緯云。孔子求書。得黃帝玄孫帝魁之書。迄于秦穆公。凡三千二百四十篇。斷遠取近。定可以為世法者百二十篇。以百二篇為尚書。十八篇為中候。（尚書序正義。） \\n 鄭玄　六 \\n 若堯知命在舜。舜知命在禹。猶求于群臣。舉于側陋。上下交讓。務在服人。孔子曰。民可使由之。不可使知之。此之謂也。（尚書堯典正義。） \\n 民閒得泰誓。（尚書序正義。） \\n 詩者。弦歌諷諭之聲也。（案。北堂書鈔九十五御覽六百八俱引此句。）自書契之興。朴略尚質。面稱不為諂。目諫不為謗。君臣之接。如朋友然。在于懇誠而已。斯道稍衰。姦偽以生。上下相犯。及其制禮。尊君卑臣。君道剛嚴。臣道柔順。于是箴諫者希。情志不通。故作詩者。以誦其美。而譏其過。（毛詩譜序正義。） \\n 春秋緯演孔圖云。詩含五際六情。（毛詩關睢正義。） \\n 唐虞始造其初。至周分為六詩。（毛詩譜序正義。關睢正義。） \\n 孔子錄周衰之歌。及眾國聖賢之遺風。自文王創基。至于魯僖。四百年間。凡取三百五篇。合為國風雅頌。（毛詩譜序正義。） \\n 河閒獻王好學。其博士毛公善說詩。獻王號之曰毛詩。（毛詩國風正義。） \\n 未有若今傳訓章句。（毛詩關睢正義。） \\n 注詩宗毛為主。毛義若隱略。則更表明。如有不同。即下已意。使可識別也。（毛詩鄭氏箋釋文。） \\n 禮者。序尊卑之制。崇讓合敬也。（北堂書鈔九十五。御覽六百八。） \\n 禮其初起。蓋舉詩同時。（毛詩譜序正義。） \\n 唐虞有三禮。至周分為五禮。（國禮春官序官疏。） \\n 漢興。高堂生得禮十七篇。後得孔氏壁中古文禮凡五十六篇。（案奔喪正義作五十七篇。）記百三十一篇。周禮六篇。其十七篇與高堂生所傳同。而字多異。其十七篇外。則逸禮是也。（禮記大題正義。奔喪正義。釋文序錄。　案。大題正義又引云周官壁中所得六篇。） \\n 案漢書蓺文志儒林傳云。傳禮者十三家。唯高堂生及五傳弟子戴德戴聖名在也。（禮記大題正義。） \\n 鄭玄　七 \\n 今禮行于世者。戴德戴聖之學也。（禮記大題正義。） \\n 載德傳記八十五篇。載聖傳記四十九篇。（禮記大題正義。） \\n 春秋者。右史所記之制。動作之事也。右史記事。左史記言。（禮記玉藻正義。公羊序疏。御覽六百八。　案。公羊疏引作春秋者。國史所記人君動作之事。左史所記為春秋。右史所記為尚書。） \\n 孔子記西狩獲麟。自號素王。為後世受命之君。制明王之法。（左傳序正義。） \\n 左氏善于禮。公羊善于讖。穀梁善于經。（穀梁序疏。） \\n 治公羊者。胡母生董仲舒。董仲舒弟子嬴公。嬴公弟子眭孟。　孟弟子壯彭祖及彥安樂。安樂弟子陰豐、劉向、王彥。(公羊序疏。) \\n 玄又為之注。（孝經序疏。案。此胃春秋。） \\n 孔子以六蓺題目不同。指意殊別。恐道離散。後世莫知根源。故作孝經。以總會之。（孝經序疏。） \\n 玄又為之注。（孝經序疏。　案。此謂孝經。） \\n 自序 \\n 遭黨錮之事。逃難注禮。黨錮事解。注古文尚書、毛詩、論語。為袁譚所逼。來至元城。乃注周易。（孝經序并注正義。唐會要七十七。文苑英華七百六十六。） \\n 趙商 \\n 商字子聲。河內人。師事康成。 \\n 與人書詣鄭康成學 \\n 夫學之于人。猶土地之有山川也。珍寶于是乎出。猶樹木之有枝葉。本根于是乎庇也。（御覽六百七引趙子聲書。） \\n 北海鄭玄。字康成。學之淵府。今與業共往就之。故輩不暇領命。（北堂書鈔原本九十七。） \\n 張逸 \\n 逸。北海高密人。年十三為縣小史。尋去職。師事康成。康成妻以女弟。仕至尚書左丞。後為幽川牧劉虞掾。同虞死。 \\n 趙商　張逸　八 \\n 遺令 \\n 閉口。寒具不得入。（御覽八百六十。） \\n 氾閣 \\n 閣。師事康成。 \\n 答陳鑠問 \\n 陳鑠問氾閣云。為庶母慈已。鄭注引內則。國君之子有子師慈母保母。又曰。大夫之子有食母。庶母慈己。此之謂也。內則。人君養子之法。禮。人君之庶母尚無服。何以為慈母服乎。若欲施大夫。大夫無此禮。但有食母耳。氾閣答曰。內則實總國君及大夫養子之禮。（通典九十二。） \\n 答桓翱問 \\n 桓翱問氾閣云。久喪不除者。為當眾子盡然邪。故質焉耳荅云。昔嘗送鄭君到代陵。代陵有人。其父死不得其屍。其子行喪。隨制降殺。閣與亡者相知。而入弔之。還問鄭君。所駮異義之事。不孝莫大于無後。終身不除。此為絕先人之統。無乃重乎。鄭君荅云。庶子自可攝祭。閣覆云。無庶子當何以。又荅云。族人可以其倫代之。閣覆言。又云無族人云何。則不復相荅。推此而詳。但使一嫡子不除耳。（通典一百三。） \\n 張超 \\n 超字子並。河閒鄭人。靈帝時從車騎將軍朱　討黃巾。為別部司馬。有集五卷。 \\n 誚青衣賦 \\n 彼何人斯。悅此豔姿。麗辭美譽。雅句斐斐。文則可嘉。志卑意微。鳳兮鳳兮。何德之衰。高岡可華。何必棘茨。醴泉可飲。何必洿泥。隋珠彈雀。堂溪刈葵。鴛鶵啄鼠。何異乎鴟。歷觀古今。禍福之階。多由　妾淫妻。書戒牝雞。詩載哲婦。三代之季。皆由斯起。晉獲驪戎。斃壞恭子。有夏取仍。覆宗絕祀。叔肸納申。聽聲狼似。穆子私庚。堅牛餒己。黃歇之敗。從李園始。魯受齊樂。仲尼逝矣。文公懷安。姜笑其鄙。周漸將衰。康王晏起。畢公渭然。深思古道。感彼關睢。德不雙侶。得願周公。妃以窈窕。防微消漸。諷諭君父。孔氏大之。列冠篇首。晏嬰潔志。不顧景女。及雋不疑。奉霍不受。見尊不迷。況此麗豎。三族元紀。綢繆不序。蟹行索妃。旁行求偶。昏姻無媒。宗廟無主。門戶不名。依其在所。生女為妾。生男為虞。歲時酹祀。詣其先祖。或于馬廄。廚閒寵下。東向長跪。接狎觴酒。悉請諸靈。僻邪當主。多乞少出。銅丸鐵柱。微繒累億。皆來集聚。嫡婉歡心。各有先後。茂獲之類。蓋不足數。古之贅婿。尚為塵垢。況明智者。欲作奴父。勤節君子。無當自逸。宜如防水。守之以一。秦繆思褒。故獲終吉。（蓺文類聚三十五。初學記十九。） \\n 牋 \\n 中外雲擾。萬夫鼎沸。（文選曹冏六代論注。） \\n 與太尉朱雋書薦袁遺 \\n 遺有冠世之懿。地榦時之量。其忠允亮直。固天所縱。若乃包羅載籍。管綜百氏。登高能賦。睹物知名。求之今日。邈焉靡儔。（魏志武紀注引張超集。） \\n 尼父頌 \\n 巖巖孔聖。異世稱傑。量合乾坤。明參日月。（文選七啟注作合量乾坤。參曜日月。）德被八荒。名充遐外。終于獲麟。遺歌魯衛。（蓺文類聚二十。初學記十七。） \\n 楊四公頌 \\n 峨峨西岳。峻極太清。降神挺賢。實有景靈。靈何為四。四楊是下。佐我大侯。俾作韓貞。明明在上。不顯其身。帝時疇咨。本道求真。僉曰于公。溫故知新。宜保宜傅。克贊典墳。昔在阿衡。左右商王。有周文武。股肱旦望。我漢楊氏。作代棟梁。蹇蹇匪躬。惟國之綱。綱弛復整。政無亂荒。功假皇穹。率士以康。心盡于朝。終然允臧。伊德之輔。是乃毛羽。匪哲匪賢。熟云敢舉。楊氏蹈之。為軌為武。軌武伊何。盡啟基緒。穆穆天子。以為心膂。於萬斯年。克昌厥後。（蓺文類聚四十三。） \\n 張超　十 \\n 靈帝河閒舊廬碑 \\n 赫赫在上。陶唐是承。繼德二祖。四宗是憑。上龜鑒乎羲農。中結軌乎夏商。元首既明。股肱惟良。乃困舊宇。福德所基。修飾經構。農　得時。樹中天之雙闕。崇冠山之華堂。通樓閑道。丹階紫房。金窗鬱律。玉璧內璫。青蒲克[克當作充]庖。朱草棲箱。川魚踴躍。雲鳥舞翔。煌煌大漢。合德乾剛。體效日月。驗化陰陽。格于上下。震　八荒。三光宣曜。四靈效祥。天其嘉享。豐年穰穰。騶虞奏樂。鹿鳴薦觴。一祝致告。福祿來將。永保萬國。南山無量。（蓺文類聚四十六。） \\n 邊讓 \\n 讓字文禮。陳留浚儀人。大將軍何進徵署令史。後以高才屢遷。出為九江太守。初平中去官歸鄉。建安中為曹操所殺。 \\n 章華臺賦（并序） \\n 楚靈王既遊雲夢之澤。息于荊臺之上。前方淮之水。左洞庭之波。右顧彭蠡之隩。南眺巫山之阿。延目廣望。騁觀終日。顧謂左史倚相曰。盛哉此樂。可以遺老而忘死也。于是遂作章華之臺。築乾谿之室。窮木土之技。單珍府之實。舉國營之。數年乃成。設長夜之淫宴。作北里之新聲。于是伍舉知夫陳蔡之將生謀也。乃作新賦以諷之。 \\n 胃高陽之苗胤兮。承聖祖之洪澤。建列藩于南楚兮。等威靈于二伯。超有商之大彭兮。越隆周之兩虢。達皇佐之高勳兮。馳仁聲之顯赫。（文選曹植贈丁儀王粲詩注馳作飛。）惠風春施。神武電斷。華夏肅清。五服攸亂。旦垂精于萬機兮。夕回輦于門館。設長夜之歡飲兮。展中情之嬿婉。竭四海之妙珍兮。盡生人之祕玩。爾乃攜窈窕。從好仇。徑肉林登糟丘。蘭肴山竦。椒酒淵流。激 \\n 邊讓　十一 \\n 玄醴于清池兮。靡微風而行舟。豋瑤臺以回望兮。冀彌日而消憂。于是招宓妃。命湘娥。齊倡列。鄭女羅。陽激楚之清宮兮。展新聲而長歌。繁手超于北里。妙舞麗于陽[陽當作揚]阿。金石類聚。絲竹群分。被輕　。曳華文。羅衣飄颻。組綺繽紛。縱輕軀以迅赴。若孤鵠（文選洛神賦注作離鵠。）之失群。振華袂以逶迤。若游龍之登雲。于是歡嬿既洽。長夜向半。琴瑟易調。繁手改彈。清聲發而響激。微音逝而流散。振弱支而紆繞兮。若綠繁之垂榦。忽飄颻（文選陸機日出東南隅行注作飄然。）以輕逝兮。似鸞飛于天漢。舞無常態。鼓無定節。尋聲響應。修短靡跌。長袖奮而生風。清氣激而繞結。爾乃妍媚遽[遽當作遞]進。巧弄相加。俯仰異容。忽兮神化。體迅輕鴻。榮曜春華。進如浮雲。退如激波。雖復柳惠。能不咨嗟。于是天河既回。淫樂未終。（文選謝惠連詠牛女詩注回作迴。淫作歡。）清籥發徵。激楚揚風。于是音氣發于絲竹兮。飛響軼于雲中。比目應節而雙躍兮。孤雌感聲而鳴雄。美繁手之輕妙兮。喜新聲之彌隆。于是眾變已盡。群樂既考。歸乎生風之廣夏兮。修黃軒之要道。攜西子之弱腕兮。援毛嬪之素肘。形便娟以嬋媛兮。若流風之靡草。美儀操之姣麗兮。忽遺生而忘老。爾乃清夜晨。妙技單。收尊俎。徹鼓盤。惘焉若酲。撫劍而歎。慮理國之須才。悟稼穡之艱難。美呂尚之佐周。善管仲之輔桓。將超世而作理。焉沈湎于此歡。于是罷女樂。墮瑤臺。思夏禹之卑宮。慕有虞之土階。舉英奇于仄陋。拔髦秀于蓬萊。君明哲以知人。官隨任而處能。百揆時敘。庶續咸熙。諸侯慕義。不召同期。繼高陽之絕軌。崇成莊之洪基。雖齊桓之一匡。豈足方于大持。爾乃育之以仁。臨之以明。致虔報于鬼神。盡肅恭乎上京。馳淳化于黎元。永歷世而太平。（後漢邊讓傳。） \\n 黃忠 \\n 忠。陳留人 \\n 黃忠　十二 \\n 與申屠蟠書勸詣何進 \\n 大將軍幕府初開。徵辟海內。並延英俊。雖有高名盛德。不獲異遇。至如先生。特加殊禮。優而不名。申以手筆。設几杖之坐。引領東望。日夜以冀。彌秋歷冬。經邁二載。（後漢書邁作過。）深拒以疾。無惠然之顧。重令爰中郎曉暢慇勤。至于再三。而先生抗志彌高。所執益固將軍于是憮然失望。而有媿色。自以德薄。深用咎悔。僕竊論之先生高則有餘。智則不足。（後漢書作高節有餘。于時則未也。）當今西戎作亂。師旅在外。軍國異容。動有刑憲。今潁川荀爽。輿病在道。北海鄭玄。北面受署。彼豈樂羈牽者哉。知時不可佚豫也。且昔人之隱。雖遭其時。猶放聲絕跡。巢棲茹薇。其不遇也。則裸身大笑。被髮狂歌。今先生處平壤。游人閒。吟典籍。襲衣裳。行與昔人謬。而欲蹈其跡。擬其事。不亦難乎。僕願先生優游俯仰。貴處可否之閒。孔氏可師。何必首陽。備託臭味。庶同休戚。是以假飛書以喻左右。（袁宏後漢紀十五中平五年。又略見後漢申屠蟠傳。） \\n 吳匡 \\n 匡為何進部曲將 \\n 令軍中 \\n 殺大將軍者。即車騎也。士吏能為報讎乎。（後漢何進傳。又略見魏志董卓傳注引英雄記。） \\n 士孫瑞 \\n 瑞字君策。扶風人。中平末以處士擢鷹揚校尉。獻帝初為執金吾。出為南陽太守。未行。留拜尚書僕射、大司農、衛尉、國三老。光祿大夫、尚書令。興平二年從駕東歸。為亂兵所殺。有集二卷。 \\n 理王允等事 \\n 興平二年秋。朝廷以九月九日見公卿近臣飲宴。瑞離席前言故司徒王允。（北堂書鈔一百五十五。） \\n 吳匡　士孫瑞　十三 \\n 日蝕行冠禮議 \\n 初平四年正月。當祠南郊。尚書八座議。欲卻郊日。又定冠禮。而月朔日蝕。博士孫瑞議。按八座書。以為正月之日。大陽虧曜。謫見于天。而冠者必有祼享之儀。金石之樂。飲燕之娛。獻酬之報。是為聞災不祗肅。見異不怵惕也。（通典七十八。　案。博士孫瑞恐即士孫瑞。校者誤加博字耳。） \\n 劍銘 \\n 天生五材。金德惟剛。從革作辛。含影吐商。辯物利用。熏伐彌彰。暨彼良工。區冶干將。爰造寶劍。巨闕墨陽。精通皓靈。獲茲休祥。剖山竭川。虹霓消亡。昭威燿武。震動遐荒。楚以定霸。越以取強。（蓺文類聚六十。御覽三百四十四。） \\n  \\n 　 \\n  \\n   \\n  "}
{"章节": "全後漢文卷八十五", "正文": "　 \\n 全後漢文卷八十五 \\n 　 \\n  \\n 烏程嚴可均校輯 \\n 陶謙 \\n 謙字恭祖。丹陽人。靈帝時舉茂才。除盧令。遷幽州刺史。徵拜議郎。參車騎將軍張溫軍事。遷徐州刺史。初平中加安東將軍。封溧陽侯。興平元年病死。 \\n 被詔罷兵上書 \\n 臣聞懷遠柔服。非德不集。克難平亂。非兵不濟。是以涿鹿版泉。三苗之野。有五帝之師。有扈鬼方。商奄四國。有王者之伐。自古在昔。未有不揚威以弭亂。震武以止暴者也。臣前初以黃巾亂治。受策長驅。匪遑啟處。雖憲章敕戒。奉宣威靈。敬行天誅。每伐輒克。然妖寇類眾。殊不畏死。父兄殲殪。子弟群起。治屯連兵。至今為患。若承命解甲。弱國自虛。釋武備以資亂。損官威以益寇。今日兵罷。明日雖必至。上忝朝廷寵授之本。下令群凶日月滋蔓。 \\n 陶謙　一 \\n 非所以彊幹弱枝遏惡止亂之務也。臣雖遇蔽。忠恕不昭。抱恩念報。所不忍行。輒勒部曲。申令警備。出芟彊寇。唯力是視。入宣德澤。躬奉職事。冀效微勞。以贖罪負。（魏志陶謙傳注引吳書。） \\n 華夏沸擾。于今未弭。包茅不入。職貢多闕。寤寐憂歎。無日敢寍。誠思貢獻必至。薦羞獲通。然後銷鋒解甲。臣之願也。臣前調穀百萬斛。已在水次。敕兵衛送。（同上。） \\n 奏記朱 \\n 徐州刺史陶謙、前揚州刺史周乾、瑯邪相陰德。東海相劉馗、彭城相汲廉、北海相孔融、沛相袁忠、太山太守應劭、汝南太守徐璆、前九江太守服虔、博士鄭玄等敢言之行車騎將軍河南尹莫府。國家既遭董卓。重以李傕郭氾之禍。幼主劫執。忠良殘敝。長安隔絕。不知吉凶。是以臨官尹人。搢紳有識。莫不憂懼。以為自非明哲雄霸之士。曷能克濟禍亂。自起兵以來。于茲三年。州　轉相顧望。未有奮擊之功。而互爭私變。更相疑惑。謙等並共諮諏。議消國難。僉曰將軍君侯。既文且武。應運而出。凡百君子。靡不。故相率厲。簡選精悍。堪能深入。直指南陽。多持資糧。足支半歲。謹同心腹。委之元帥。（後漢朱　傳。） \\n 公孫瓚 \\n 瓚字伯珪。遼西令支人。為郡門下書佐。後從盧植學于緱氏山中。復為郡吏。舉上計。以孝廉為郎。除遼東屬國長史。遷涿令。中平中遷騎都尉。再遷中郎將。封都亭侯。獻帝即位。遷奮武將軍。封薊侯。初平三年遷前將軍。封易侯。建安四年為袁紹所攻。自殺。 \\n 公孫瓚　二 \\n 表袁紹罪狀 \\n 臣聞皇羲以來。始有君臣上下之事。張化以導民。刑罰以禁暴。今行車騎將軍袁紹。託其先軌。寇竊人爵。既性暴亂。厥行淫穢。昔為司隸校尉。會值國喪禍之際。太后承攝。何氏輔政。紹專為邪媚。不能舉直。至令丁原焚燒孟津。招來董卓。造為亂根。紹罪一也。卓既入雒而主見質。紹不能權譎以濟君父。而棄置節傳。迸竄逃亡。忝辱爵命。背上不忠。紹罪二也。紹為渤海太守。默選戎馬。當攻董卓。不告父兄。至使太傅門戶。太僕母子。一旦而斃。不仁不孝。紹罪三也。紹既興兵。涉歷二年。不卹國難。廣自封殖。乃多以資糧。專為不急。割剝富室。收考責錢。百姓吁嗟。莫不痛怨。紹罪四也。韓馥之迫。竊其虛位。矯命詔恩。刻金印玉璽。每下文書。皁囊施檢。文曰詔書。一封邟鄉侯印。昔新室之亂。漸以即真。今紹所施。擬而方之。紹罪五也。紹令崔巨業侯視星日。財貨賂遺。與共飲食。克期會合。攻鈔郡縣。此豈大臣所當宜為。紹罪六也。紹與故虎牙都尉劉勳。首共造兵。勳仍有效。又降伏張楊。而以小忿。枉害于勳。信用讒慝。殺害順有功。紹罪七也。紹又上故上谷太守高焉故甘陵相姚貢。橫責其錢。錢不備畢。二人并命。紹罪八也。春秋之義。子以母貴。紹母親為婢使。紹實微賤。不可以為人後。以義不宜。乃據豐隆之重任。忝污王爵。損辱袁宗。紹罪九也。又長沙太守孫堅。前領豫州刺史。驅走董卓。掃除陵廟。其功莫大。紹令周昂盜居其位。斷絕堅糧。令不得入。使卓不被誅。紹罪十也。臣又每得後將軍袁術書云。紹非術類也。紹之罪戾。雖南山之竹不能載。昔姬周政弱。王道陵遲。天子遷都。諸侯背叛。于是齊桓立柯亭之盟。晉文為踐土之會。伐荊楚以致菁茅。誅曹衛以彰無禮。臣雖闒茸。名非先賢。蒙被朝恩。當此重任。職在鈇鉞。奉辭伐罪。輒與諸將州郡兵討紹等。若事克捷。罪人斯得。庶續桓文忠誠之效。攻戰形狀。前後續上。（魏志公孫瓚傳注引典略。瓚表紹罪狀。） \\n 公孫瓚　三 \\n 臣聞皇羲以來。君臣道著。張禮以導人。設刑以禁暴。今車騎將軍袁紹。託承先軌。爵任崇厚。而性本淫亂。情行浮薄。昔為司隸。值國多難。太后承攝。何氏輔朝。紹不能舉直錯枉。而為邪媚。招來不軌。疑誤社稷。至令丁原焚燒孟津。董卓造為亂始。紹罪一也。卓既無禮。帝主見質。紹不能開設權謀。以濟君父。棄置節傳。迸竄逃亡。忝辱爵命。背違人主。紹罪二也。紹為勃海。當攻董卓。而默選戎馬。不告父兄。至使太傅一門。纍然同斃。不仁不孝。紹罪三也。紹既興兵。涉歷二載。不恤國難。廣自封植。乃多引資糧。專為不急。割刻無方。考責百姓。其為痛怨。莫不汙嗟。紹罪四也。逜迫韓馥。竊奪其州。矯刻金玉。以為印璽。每有所下。輒皁囊施檢。文稱詔書。昔　新僭侈。漸以即真。觀紹所擬。將必階亂。紹罪五也。紹令星工。伺望祥妖。賂遺財貨。與共飲食。剋會期日。攻鈔郡縣。此豈大臣所當施為。紹罪六也。紹與故虎牙都尉劉勳。首共造兵。勳降服張楊。累有功效。而以小忿。枉加酷害。信用讒慝。濟其無道。紹罪七也。故上谷太守高焉故甘陵相姚貢。紹以貪惏。橫責其錢。錢不備畢。二人并命。紹罪八也。春秋之義。子以母貴。紹母親為傅婢。地實微賤。據職高重。享福豐隆。有苟進之志。無虛退之心。紹罪九也。又長沙太守孫堅。前領豫州刺史。遂能驅走董卓。掃除陵廟。忠勤王室。其功莫大。紹遣小將。盜居其位。斷絕堅糧。不得深入。使董卓久不服誅。紹罪十也。昔姬周政弱。王道陵遲。天子遷徙。諸侯背畔。故齊桓立柯會之盟。晉文為踐土之會。伐荊楚以致菁茅。誅曹衛以彰無禮。臣雖闒茸。名非先賢。蒙被朝恩。負荷重任。職在鈇鉞。奉辭伐罪。輒與諸將州　。共討紹等。若大事克捷。罪人斯得。庶續桓文忠誠之效。（後漢公孫瓚傳。瓚乃上疏。） \\n 與袁紹書 \\n 趙太僕以周召之德。銜命來征。宣揚朝恩。示以和睦。曠若開雲見日。何喜如之。昔賈復寇恂。亦爭士卒。欲相危害。遇光武之寬。親俱陛見。同與共出。 \\n 公孫瓚　四 \\n 時人以為榮。自省邊鄙。得與將軍共同此福。此誠將軍之眷。而瓚之幸也。（魏志袁紹傳注引英雄記。天子命太僕趙岐住紹營。移書告瓚。瓚遣使具與紹書。） \\n 趙太僕以周邵之德。銜命來征。宣揚朝恩。示以和睦。曠若開雲見日。何喜如之。昔賈復寇恂。爭相危害。遇世祖解紛。遂同輿並出。釁難既釋。時人美之。自惟邊鄙。得與將軍共同斯好。此誠將軍之羞而瓚之願也。（後漢袁紹傳。瓚因此以書譬紹。與英雄記小異。今並錄之。） \\n 遣行人文則齎書告子續 \\n 袁氏之攻。似若神鬼。鼓甲[甲當作角]鳴于地中。梯衝舞吾樓上。日窮月踧。無所聊賴。汝當碎首于張燕。速致輕騎。到者當起　火于北。吾當從內出。不然。吾亡之後。天下雖廣。汝欲求安足之地。其可得乎。（魏志公孫瓚傳注引典略。又引獻帝春秋。紹使陳琳更其書曰。蓋聞在昔衰周之世。僵尸流血。以為不然。豈意今日。身當其衝。其餘語與典略所載同。） \\n 昔周末喪亂。僵屍蔽地。以意而推。猶為否也。不圖今日。親當其鋒。袁氏之攻。狀若鬼神。梯衝舞吾樓上。鼓角鳴于地中。日窮月急。不遑啟處。鳥　歸人。滀水陵高。汝當碎首于張燕。馳驟以告急。父子天性。不言而動。且厲五千鐵騎于北隰之中。起火為應。吾當自內出。奮揚威武。決命于斯。不然。吾亡之後。天下雖廣。不容汝足矣。（後漢公孫瓚傳。瓚密使行人齎書告續云云。注引獻帝春秋。候者得書。紹使陳琳易其詞。即此書。） \\n 韓馥 \\n 馥字文節。潁川人。為御史中丞尚書。出為冀州刺史。初平元年到官。起兵討董卓。後退軍安平。為公孫瓚所敗。以州讓袁紹。去依張邈。尋自殺。 \\n 與袁術書議立劉虞為帝 \\n 帝非孝靈子。欲依絳灌誅廢少主迎立代王故事。 \\n 虞功德治行。華夏少二。當今公室枝屬。皆莫能及。 \\n 昔光武去定王五世。以大司馬令河北。耿弇馮異勸即尊號。卒代更始。今劉公自恭王枝別。其數亦五。以大司馬領幽州牧。此其與光武同。 \\n 韓馥　橋瑁　五 \\n 讖云。神人將在燕分。 \\n 濟陰男子王定得玉印。文曰虞為天子。又見兩日出于代郡。謂虞當代立。（並見魏志公孫瓚傳注引吳書。） \\n 橋瑁 \\n 瑁字元偉。梁國睢陽人。太尉橋玄族子。靈帝末為兗州刺史。遷東郡太守。初平中為劉岱所殺。 \\n 詐作京師三公移書州郡陳董卓罪惡 \\n 見逼迫無以自救。企望義兵。解國患難。（魏志武紀注引英雄記。） \\n 呂布 \\n 布字奉先。五原九原人。事丁原為騎都尉。遷主簿。尋殺原。去事董卓。復為騎都尉。遷中郎將。封都亭侯。初平三年。以誅卓功進奮威將軍。封溫侯。尋為李傕等所敗出關。興平初。陳宮等迎為兗州牧。兵敗奔于劉備。建安初據下邳。自稱徐州刺史。拜平東將軍。封平陶侯。三年為曹操所殺。傳首許都。 \\n 上書獻帝 \\n 臣本當迎大駕。知曹操忠孝。奉迎都許。臣前與操交兵。今操保傅陛下。臣為外將。欲以兵自隨。恐有嫌疑。是以待罪徐州。進退未敢自寍。（魏志呂布傳注。引英雄記。） \\n 答曹公 \\n 布獲罪之人。分為誅首。手命慰勞。厚見褒　。重見購捕袁術等詔書。布當以命為效。（魏志呂布傳注引英雄記。） \\n 與韓暹楊奉書 \\n 二將軍拔大駕來東。有元功于國。當書勳竹帛。萬世不朽。今袁術造逆。當共誅討。奈何與賊臣還共伐布。布有殺董卓之功。與二將軍俱為功臣。可因今共擊破術。建功于天下。此時不可失也。（魏志呂布傳注。引九州春秋。） \\n 呂布　六 \\n 二將軍親扶大駕。而布手殺董卓。俱立功名。當垂竹帛。今袁術造逆。宜共誅討。奈何與賊。還來伐布。可因今者。同力破術。為國除害。建功天下。此時不可失也。（後漢呂布傳。） \\n 留書與袁術 \\n 足下恃軍強盛。常言猛將武士。欲相吞滅。每抑止之耳。布雖無勇。虎步淮南。一時之閒。足下鼠竄壽春。無出頭者。猛將武士。為悉何在。足下喜為大言。以誣天下。天下之人。安可盡誣。古者兵交。使在其閒。造策者非布先唱也。相去不遠。可復相聞。（魏志呂布傳注引英雄記。） \\n 與琅邪相蕭建書 \\n 天下舉兵。本以誅董卓耳。布殺卓來詣關東。欲求兵西迎大駕。光復洛京。諸將自還相攻。莫肯念國。布五原人也。云徐州五千餘里。乃在天西北角。今不來共爭天東南之地。莒與下邳。相去不遠。宜當共通。君如自遂。以為郡郡作帝。縣縣自王也。昔樂毅攻齊。呼吸下齊七十餘城。唯莒即墨二城不下。所以然者。中有田單故也。布雖非樂毅。君亦非田單。可取布書。與智者詳共議之。（魏志呂布傳注引英雄記。） \\n 李傕 \\n 李傕字稚然。北地人。初平中以校尉從董卓　牛輔屯陝。卓誅。求赦不得。攻破長安。自為揚武將軍。遷車騎將軍開府。領司隸校尉。假節封列侯。興平中自為大司馬。建安三年伏誅。傳首許市。 \\n 表劾裴茂之 \\n 茂之擅出囚徒。疑有姦。故宜置于理。（袁宏後漢紀二十七。又後漢董卓傳末句作請收之。） \\n 田豐 \\n 豐字元皓。鉅鹿人。或云勃海人。初辟太尉府。舉茂才。遷侍御史。以閹宦擅朝。棄官歸里。袁紹領冀州。引為別駕。以諫忤指繫獄。及官渡敗還見殺。 \\n 李傕　七 \\n 說袁紹襲許 \\n 與公爭天下者曹操也。操今東擊劉備。兵連未可卒解。今舉軍而襲其後。可一往而定。兵以幾動。斯其時也。（後漢袁紹傳。） \\n 諫攻許 \\n 曹操既破劉備。則許下非復空虛。且操善用兵。變化無方。眾雖少。未可輕也。今不如久持之。將軍據山河之固。擁四州之眾。外結英雄。內修農戰。然後簡其精銳。分為奇兵。乘虛迭出。以擾河南。救右則擊其左。救左則擊其右。使敵疲于奔命。人不得安業。我未勞而彼已困。不及三年。可坐剋也。今釋廟勝之策。而決成敗于一戰。若不如志。悔無及也。（後漢袁紹傳。又見魏志袁紹傳。少首二語。） \\n 沮授 \\n 授廣平人。仕州別駕。舉茂才。歷二縣令。初平初韓馥引為別駕。進騎都尉。袁紹領冀州。復為別駕。表拜奮武將軍。監護諸將。官渡之敗。為曹操所擒。見殺。 \\n 說袁紹 \\n 將軍弱冠登朝。播名海內。值廢立之際。則忠義憤發。卓雖凶暴。弗能加兵。昔相如叱秦。晏嬰哭莊。方之將軍。曷足以喻。單騎出奔。則卓懷怖懼。濟河而北。則勃海稽首。擁一郡之卒。撮冀州之眾。威震河朔。名重天下。雖黃巾猾亂。黑山跋扈。舉軍東向。則青州可定。還討黑山。則張燕可減。回師北首。則劉虞必喪。震脅戎狄。則匈奴順從。橫大河之北。合四州之地。收英雄之用。擁百里之眾。迎大駕于長安。復宗廟于洛邑。號令天下。以討未服。以此爭鋒。誰敢禦之。比及數年。此功不難。（袁宏後漢紀二十六。又見後漢袁紹傳魏志袁紹傳。皆有刪節。） \\n 沮授　八 \\n 說袁紹迎天子都鄴 \\n 將軍累葉輔弼。世濟忠義。今朝廷播越。宗廟毀壞。觀諸州郡。外託義兵。內圖相滅。未有存主卹民者。且今州城麤定。宜迎大駕。安宮鄴都。挾天子而令諸侯。畜士馬以討不庭。誰能禦之。（後漢[後漢當作魏志]袁紹傳注引獻帝傳。又見後漢袁紹傳。又袁宏後漢紀二十八。） \\n 諫袁紹出長子譚為青州 \\n 世稱一兔走衢。萬人逐之。一人獲之。貪者悉止。分定故也。且年均以賢。德均以卜[以卜之以當作則]。古之制也。願上惟先代成敗之戒。下思逐兔分定之義。（魏志袁紹傳注引九州春秋。又見後漢袁紹傳。又袁宏後漢紀二十九。） \\n 諫南師 \\n 師出歷年。百姓疲弊。倉廩無積。賦役方殷。此國之深憂也。宜先遣使獻捷天子。務農逸民。若不得通。乃表曹氏隔我王路。然後進屯黎陽。漸營河南。益作舟船。繕治器械。分遣精騎。鈔其邊鄙。令彼不得安。我取其逸。三年之中。事可坐定也。（魏志袁紹傳注引獻帝傳。紹將南師。沮授田豐諫。又見後漢袁紹傳。又袁宏後漢紀二十九。） \\n 蓋救亂誅暴。謂之義兵。恃眾憑彊。謂之驕兵。兵義無敵。驕者先滅。曹氏迎天子。安宮許都。今舉師南向。于羲則違。且廟勝之策。不在彊弱。曹氏法令既行。士卒精練。非公孫瓚坐受圍者也。今棄萬全之術。而興無名之兵。竊為公懼之。（同上。） \\n 諫濟河 \\n 勝負變化。不可不詳。今宜留屯延津。分兵官渡。若其克獲。還迎不晚。設其有難。眾弗可還。（魏志袁紹傳注引獻帝傳。紹將濟河。沮授諫。） \\n 審配 \\n 配字正南。魏郡人。袁紹領冀州。引為治中。後事袁尚。及鄴城破。為曹操所擒。見殺。 \\n 審配　九 \\n 獻書袁譚 \\n 配聞良藥苦口。而利于病。忠言逆耳。而便于行。願將軍祓心抑怒。終省愚辭。蓋（已上三十字從後漢書補。）春秋之義。國君死社稷。忠臣死王命。苟有圖危宗廟。敗亂國家。王綱典律。親疏一也。是以周公垂泣而斃管蔡之獄。季友歔欷而行鍼叔之鴆。何則。義重人輕。事不得已也。昔衛靈公廢蒯聵而立輒。蒯聵為不道。入戚以篡。衛師伐之。春秋傳曰。以石曼姑之義。為可以拒之。是以蒯聵終獲叛逆之罪。而曼姑永享忠臣之名。父子猶然。豈況兄弟乎。昔先公廢絀將軍以續賢兄。立我將軍以為適嗣。上告祖靈。下書譜諜。先公謂將軍為兄子。將軍謂先公為叔父。海內遠近。誰不備聞。且先公即世之日。我將軍斬衰居廬。而將軍齋于堊室。出入之分。于斯益明。是時凶臣逢祀。妄畫蛇足。曲辭諂媚。交亂懿親。我將軍奮赫然之怒。誅不旋時。將軍亦奉命承昌。加以淫刑。自是之後。癰疽破潰。骨肉無縣髮之嫌。自疑之臣。皆保生全之福。故悉遣彊胡。簡命名將。料整器械。選擇戰士。殫府庫之財。竭食土之實。其所以供奉將軍。何求而不備。君臣相率。共衛旌麾。戰為雁行。賦為幣主。雖傾倉覆庫。翦剝民物。上下欣戴。莫敢告勞。何則。推戀戀忠赤之情。盡家家肝腦之計。脣齒輔車。不相為賜。謂為將軍心合意同。混齊一體。必當并威偶勢。禦寇寍家。何圖凶險讒慝之人。造飾無端。誘導姦利。至令將軍翻然改圖。忘孝友之仁。聽豺狼之謀。誣先公廢立之言。違近者在喪之位。悖綱紀之理。不顧逆順之節。橫易冀州之主。欲當先公之繼。遂放兵鈔撥。屠城殺吏。交尸盈原。裸民滿野。或有髡　髮膚。割截支體。冤魂痛于幽冥。創痍號于草棘。又乃圖獲鄴城。許賜秦胡。財物婦女。豫有分界。或云告令吏士云。孤雖有老母。輒使身體完具而已。聞此言者。莫不驚愕失氣。悼心揮涕。使太夫人憂哀憤懣于堂室。我州君臣士友。假寐悲歎。無所措其手足。念欲靜師拱默。以聽執事之圖。則懼違春秋死命之節。貽太夫人不測之患。隕先公高世之業。且三軍憤慨。人懷私怒。我將軍辭不獲已。以及館陶之役。是時外為禦難。內實乞罪。既不見赦。而徒屬各二三其心。臨陣叛戾。我將軍進退無功。 \\n 審配　十 \\n 首尾受敵。引軍奔避。不敢告辭。亦謂將軍當少垂親親之仁。貺以緩追之惠。而乃尋蹤躡軌。無所逃命。困獸必斗。以干嚴行。而將軍師旅。士崩瓦解。此非人力。乃天意也。是後又望將軍改往修來。克已復禮。追還孔懷如初之愛。而縱情肆怒。趣破家門。企踵鶴立。連結外讎。散鋒放火。播增毒螫。烽煙相望。涉血千里。遺城厄民。引領悲怨。雖欲勿救。惡得已哉。故遂引軍東轅。保正疆場。雖近郊壘。未侵境域。然望旌麾。能不永歎。伏惟將軍至孝蒸蒸。發于岐嶷。友于之性。生于自然。章之以聰明。行之以敏達。覽古今之舉措。睹興敗之徵符。輕榮財于糞土。貴名位于正[正當作丘]岳。何意奄然迷沈。墮賢哲之操。積怨肆忿。取破家之禍。翹企廷頸。待望讎敵。委慈親于虎狼之牙。以逞一朝之志。豈不痛哉。（伏惟以下百字從後漢書補。）配等備先公家臣。奉廢立之命。而圖等于[于當作干]國亂家。禮有常刑。故奮弊州之賦。以除將軍之疾。若乃天啟于心。早行其誅。則我將軍匍匐悲號于將軍股掌之上。配等亦袒躬布體以待斧鉞之刑。若必不悛。有以國斃。圖頭不縣。軍不旋踵。願將軍詳度事宜。錫以環玦。（魏志袁紹傳注引漢晉春秋。又後漢袁紹傳。各有刪節。今合錄之。） \\n  \\n 　 \\n  \\n   \\n  "}
{"章节": "全後漢文卷八十六", "正文": "　 \\n 全後漢文卷八十六 \\n 　 \\n  \\n 烏程嚴可均校輯 \\n 劉熙 \\n 熙字成國。北海人。（北海屬青州部。故伏滔青楚人物論以劉成國為青士有才德者。）官位未詳。有謚法注三卷。釋名八卷。（案。後漢文苑劉珍傳。撰釋名三十篇。蓋別有一書。或珍創始。而劉熙踵成之也。隋唐志作劉熙撰。不書官位。今所見舊刻本。或題安南太守。或題徵士。隋志大戴禮注。梁有謚法三卷。後漢安南太守劉熙注。則舊刻本亦有所據。然恐不確。唐調露元年始改交州總管府為安南都護府。前此交趾並無安南之稱。近人或云當作南安。亦不確。南安本漢天水。東漢改為漢陽。續志漢陽郡注補引秦州記。中平二年。分置南安郡。魏為廣魏。晉為略陽。其地屬涼州刺史部。而劉熙久居交州。陳壽言之再四。蜀志許慈傳。師事劉熙。建安中自交州入蜀。吳志韋曜傳。見劉熙所作釋名。信多佳者。程秉傳。避亂交州。與劉熙考論大義。遂博通五經。辭綜傳。少避地交州。從劉熙學。計熙在交州。值獻帝初年。或先士燮為太守。殆未可知。然不當稱安南。其為徵士。亦不見于史。故皆不從。又案。後漢光武十五王傳別有劉熙。建安十一年嗣琅邪王。魏志劉馥傳。馥孫熙。嘉平六年嗣建成鄉侯。姓名偶同。非即其人也。 \\n 劉熙　王商　一 \\n 釋名序 \\n 熙以為自古造化。制器立象。有物以來。迄于近代。或典禮所制。或出自民庶。名號俗。各方名殊。聖人于時。就而弗改。以成其器。著于既往。哲夫巧士。以為之名。故興于其用。而不易其舊。所以崇易簡省事功也。夫名之于實。各有義類。而姓日用。而不知其所以之意。故撰天地、陰陽、四時、邦國、車服、喪紀。下及民庶應用之器。論敘指歸。謂之釋名。凡二十七篇。至于類。未能究備。凡所不載。亦欲智者以類求之。博物君子。其于答難解惑。王父幼孫。朝夕侍問。以塞可謂之士。聊可省諸。（釋名宋本。） \\n 王商 \\n 商字文表。廣漢人。劉璋辟為治中從事。進蜀郡太守。在郡十年。卒于官。） \\n 與秦宓書 \\n 貧賤困苦。亦何時可以終身。卞和銜玉以燿世。宜一來與州尊相見。（蜀志秦宓傳。） \\n 宋衷 \\n 衷一作忠。字仲子。南陽章陵人。劉表據荊州。辟為五業從事。有周易注十卷。太玄經注九卷。法言注十三卷。 \\n 與王商書 \\n 文休倜儻瑰瑋。有當世之具。足下當以為指南。（蜀志許靖傳。靖字文休。） \\n 穎容 \\n 容字子嚴。陳國長平人。師事楊賜。郡舉孝廉。州辟。公車徵。皆不就。初平中避亂荊州。劉表以為武陵太守。不起。建安中卒。有春秋釋例十卷。 \\n 春秋釋例序 \\n 漢興。博物洽聞著述之士。前有司馬遷、揚雄、劉歆。後有鄭眾、賈逵、班固。近即馬融鄭玄。其所著作。違義正者。遷尢多。略舉一兩事以言之。史記不識畢公文王之子。而言與周同姓。揚雄著法言。不識六十四卦。云所從來尚矣。（御覽六百十八。） \\n 宋衷　穎容　司馬徽　許貢　二 \\n 司馬徽 \\n 徽字德操。潁川陽翟人。 \\n 與劉恭嗣書（劉廙。字恭嗣。） \\n 黃旗紫蓋。恆見東南。終成天下者。揚州之君乎。（文選謝元暉始出尚書省詩注。陸倕石闕銘注。） \\n 誡子書 \\n 聞汝充役。室如懸磬。何以自辨。論德則吾薄。說居則吾貧。忽以薄而志不壯。貧而行不高也。（蓺文類聚二十三。） \\n 許貢 \\n 貢。建安初吳郡太守。 \\n 上表漢帝 \\n 孫策驍雄。與項籍相似。宜加貴寵。召還京邑。若被詔。不得不還。若放于外。必作世患。（吳志孫討逆傳注引江表傳。） \\n 梁紹 \\n 紹。初平末為尚書。 \\n 奏劾吳碩 \\n 碩以瓦器。奉職天臺。不思先公。而務私家。背奧媚寵。苟諂大臣。昔孔子誅少正卯。以顯刑戮。碩宜放肆。以懲姦偽。若久舍不黜。必縱其邪惑。傷害忠正。為患不細。（袁宏後漢紀二十七。） \\n 田疇 \\n 疇字子泰。左北平無終人。為幽州牧劉虞從事。後為司空曹公戶曹掾。終議郎。 \\n 奏記曹公辭賜絹穀 \\n 東曹掾田疇言。前以無功。橫被封賞之賜。以實自歸。教從所執。昨到下車。見絹三千疋。穀五千斛。驚愕怪懼。未敢自寍。乞還藏府。以為軍儲。（御覽。） \\n 梁紹　田疇　李固　李術三 \\n 李固 \\n 固。興平初災左中郎將。 \\n 與弟圄書 \\n 固今年五十七。　髮已白。所為容身而遊。滿腹而去。周觀天下。獨未見益州耳。昔嚴夫子常言。經有五。涉其四。州有九。遊其八。欲類此子矣。（水經江水注一。　案。李太尉益州人。卒年五十四。今此言五十七。又言未見益州。則非李太尉也。魏志董卓傳注引獻帝起居注。天子使左中郎將李固持節拜李傕為大司馬。後漢范冉傳。云與漢中李固善。蓋即其人。） \\n 李術 \\n 術。汝南人。孫策表為廬江太守。策死拒命。建安六年為孫權所攻。城破見殺。 \\n 報孫權移書 \\n 有德見歸。無德見叛。不應復還。（吳志孫權傳注引江表傳。） \\n 張紘 \\n 紘字子綱。廣陵人。孫策表為正議校尉。建安四年至許。拜侍御史。明年出為會稽東部都尉。尋為孫權討虜長史。有集二卷。（案。張紘吳志有傳。隋志及蓺文類聚御覽皆列于後漢。今從之。） \\n 材枕賦 \\n 有卓爾之殊　。超詭異以邈絕。且其材色也。如芸之黃。其為香也。如蘭之芳。其文彩也。如霜地而金莖。紫葉而紅榮。有若蒲陶之蔓延。或如兔絲之煩縈。有若嘉禾之垂穎。又似靈芝之吐英。其似木者。有類桂枝之闌干。或象灌木之鄴生。其似鳥者。若驚鶴之徑逝。或類鴻鶤之上征。有若孤雌之無味[味當作咮]。或效鴛鴦之交頸。紛雲興而氣蒸。般星羅而流精。何眾文之冏朗。灼儵爚而發明。曲有所方。事有所成。每則異姿。動各殊名。眾夥不可殫形。制為 \\n 張紘　四 \\n 方枕。四角正端。曾緻密固。絕際無前。形妍體法。既麗且閑。高卑得適。辟堅每安。不屑珠碧之飾助。不煩錐鋒之鐫鏤。無凡漆之彤朱。罔觿象之佐副。較程形而靈露真。眾妙該而悉備。珪璋物達。璵璠富也。美梓逡巡。不敢與並。相思庶幾。晞風于未列。神疽之姿。眾鱗相絕。昔詩人稱角枕之粲。季世加以錦鏽之飾。皆比集異物。費日勞力。傷用害民。有損于德。豈如茲　。既剖既斲。斯須速成。一材而已。莫與混并。纖微無加。而美曄春榮。（蓺文類聚七十。御覽七百七。　案。吳志張紘傳注引吳書。紘有柟檑枕賦。亦見北堂書鈔一百三十四御覽七百七。示知即　材枕賦否。俟考。） \\n 為孫會稽責袁術僭號書 \\n 蓋上天垂司過之星。聖王建敢諫之鼓。設非謬之備。急箴闕之言。何哉。凡有所長。必有所短也。去冬傅[傅當作傳]有大計。無不悚懼。旋知供備貢獻。萬夫解惑。頃聞建議。復欲追遵前圖。即事之期。便有定月。益使憮然。想是流妄。設其必爾。民何望乎。曩日之舉議兵也。天下之士所以響應者。董卓擅廢置。害太后弘農王。略烝宮人。發掘園陵。暴逆至此。故諸州郡雄豪。聞聲慕義。神武外振。卓遂內殲。元惡既斃。幼主東顧。俾保傅宣命。欲令諸軍振旅于河北。通謀黑山。曹操放毒東齊。劉表稱亂南荊。公孫瓚炰烋北幽。劉繇決力江滸。劉備爭盟淮隅。是以未獲承命。橐弓戢戈也。今備繇既破。操等飢餒。謂當與天下合謀。以誅醜類。捨而不圖。有自取之。在海內所望。一也。昔成湯伐桀。稱有夏多罪。武王伐紂。曰殷有罪罰重哉。此二王者。雖有聖德。宜當君世。如使不遭其時。亦無由興矣。幼主非有惡于天下。徒以春秋尚少。脅于彊臣。若無過而奪之。懼未合于湯武之事。二也。卓雖狂狡。至廢主自與。亦猶未也。而天下聞其桀虐。攘臂同心而疾之。以中土希戰之兵。當邊地勁悍之虜。所以斯須游魂也。今四方之人。皆玩敵而便戰斗矣。可得而勝者。以彼亂而我治。彼逆而我順也。見當世之紛若。欲大舉以臨之。適足取 \\n 張紘　五 \\n 禍。三也。天下神器。不可虛干。必須天贊與人力也。殷湯有白鳩之祥。周武有赤鳥之瑞。漢高有星聚之符。世祖有神光之徵。皆因民困悴于桀紂之政。毒苦于秦莽之役。故能芟去無道。致成其志。今天下非患于幼主。未見受命之應驗。而欲一旦卒然登即尊號。未之或有。四也。天子之貴。四海之富。誰不欲焉。義不可。勢不得耳。陳勝、項籍、王莽、公孫述之徒。皆南面稱孤。莫之能濟。帝王之位。不可橫冀。五也。幼主岐嶷。若除其偪。去其鯁。必成中興之業。夫致主于周成之盛。自受旦奭之美。此誠所望于尊明也。縱使幼主有他改異。猶望推宗室之譜屬。論近親之賢良。以紹劉統。以固漢宗。皆所以書功金石。圖形丹青。流慶無窮。垂聲管絃。捨而不為。為其難者。想明明之素。必所不忍。六也。五世為相。權之重。勢之盛。天下莫得而比焉。忠貞者必曰宜夙夜思惟。所以扶國家之躓頓。念社稷之危殆。以奉祖考之志。以報漢室之恩。其忽履道之節。而彊進取之欲者。將曰天下之人。非家吏則門生也。孰不從我。四方之敵。非吾匹則吾役也。誰能違我。盍乘累世之勢。起而取之哉。二者殊數。不可不詳察。者也[者也之也當作七]。所貴于聖哲者。以其審于機宜。慎于舉措。若難圖之事。難保之勢。以激群敵之氣。以先眾人之心。公義既不可。私計又不利。明哲不處。八也。世人多惑于圖緯。而牽非類比。合文字以悅所事。苟以阿上惑眾。終有後悔者。自往迄今。未常無之。不可不深擇而熟思。九也。九者尊明所見之餘耳。庶備起予。補所遺忘。忠言逆耳。幸留神聽。（吳志孫討逆傳注引吳錄。策使張紘為書。又引典略云。張昭之辭。袁宏後漢紀亦作張圖。裴松之曰。此書必紘所作。） \\n 董卓無道陵虐王室。禍加太后。暴及弘農。天子播越。宮廟焚毀。是以豪傑發憤。沛然俱起。元惡既斃。幼主東顧。乃使王人奉命。宣明朝恩。偃武修文。與之更始。然而河北異謀于黑山。曹操毒被于東徐。劉表僭亂于南荊。公孫叛 \\n 張紘　六 \\n 逆于朔北。正禮阻兵。玄德爭盟。是以未獲從命。櫜弓戢戈。嘗謂使君。與國同規。而舍是弗恤。完然有自取之志。懼非海內企望之意也。成湯討桀。稱有夏多罪。武王伐紂。曰殷有重罰。此二王者。雖有聖德。假使時無失道之過。無由逼而取也。今主上非有惡于天下。徒以幼小。脅于彊臣。異于湯武之時也。又聞幼主明智聰敏。有夙成之德。天下雖未被其恩。咸歸必焉。若輔而興之。則旦奭之美。率土所望也。使君五世相承。為漢宰輔。榮寵之盛。莫與為比。宜效忠守節。以報王室。時人多惑圖緯之言。妄牽非類之文。苟以悅主為美。不顧成敗之計。古今所慎。可不孰慮。忠言逆耳。駮議致憎。苟有益于尊明。無所敢辭。（後漢袁術傳。策聞術將欲僭號。與書諫。又見袁宏後漢紀二十九作張昭為策書諫術。　案。此即吳錄所載張紘書。而有刪節。文亦小異。） \\n 與孔融書 \\n 虞仲翔前頗為論者所侵。美寶為質。彫摩益光。不足以損。（吳志虞翻傳。） \\n 臨困授子靖留牋 \\n 自古有國有家者。咸欲修德政。以比隆盛世。至于其治。多不馨香。非無忠臣賢佐闇于治體也。由主不勝其情。弗能用耳。夫人情憚難而趣易。好同而惡異。與治道相反。傳曰。從善如登。從惡如崩。言善之難也。人君承奕世之基。據自然之勢。操八柄之威。甘易同之歡。無假取于人。而忠臣挾難進之術。吐逆耳之言。其不合也。不亦宜乎雖則有釁。巧辯綠閒。眩于小忠。戀于恩愛。賢愚雜錯。長幼失敘。其所由來。司亂之也。故明君悟之。求賢如飢渴。受諫而不厭。抑情損欲。以義割恩。上無偏謬之授。下無希冀之望。宜加三思。含垢藏疾。以成仁覆之大。（吳志張紘傳。） \\n 張紘　七 \\n 材枕箴 \\n 彧彧其文。馥馥其芬。出自幽阻。升于氈　。允　允麗。惟淑惟珍。安安文枕。貳彼弁冠。冠御于晝。枕式于昏。代作充用。榮已寍身。興寢有節。適性和神。（蓺文類聚七十又略見北堂書鈔一百三十四作銘。） \\n  \\n 　 \\n  \\n   \\n  "}
{"章节": "全後漢文卷八十七", "正文": "　 \\n 全後漢文卷八十七 \\n 　 \\n  \\n 烏程嚴可均校輯 \\n 禰衡 \\n 衡字正平。平原般人。興平中避亂荊州。建安初來遊許下。曹公其侮慢。召為鼓吏。尋送與劉表。表復送與黃祖。見殺。有集二卷。 \\n 鸚鵡賦 \\n 時黃祖太子內射賓客大會。有鸚鵡者。舉酒于衡前日。禰處士。今日無用娛賓。竊以此鳥自遠而至。明慧聰善。羽族之可貴。願先生為之賦。使四坐咸共榮觀。不亦可乎。衡因為賦。筆不停綴。文不加點。其辭曰。 \\n 禰衡　一 \\n 惟西域之靈鳥兮。挺自然之奇姿。體金精之妙質兮。合火德之明輝。性辯慧而能言兮。才聰明以識機。故其嬉遊高峻。栖跱幽深。飛不妄集。翔必擇林。紺趾丹嘴。綠衣翠衿。采采麗容。咬咬好音。雖同族于羽毛。固殊智而異心。配鸞皇而等美。焉比德于眾禽。于是羨芳聲之遠暢。偉靈表之可嘉。命虞人于隴坻。詔伯益于流沙。跨崑崙而播弋。冠雲霓而張羅。雖網維之備設。終一目之所加。且其止閑暇。守植安停。逼之不懼。撫之不驚。寍順從以遠害。不違迕以喪生。故獻全者受賞。而傷肌者被刑。爾迺歸窮委命。離群喪侶。閉以雕籠。翦其翅羽。流飄萬里。崎嶇重阻。踰岷越障。載罹寒暑。女辭家而適人。臣出身而事主。彼賢哲之逢患。猶棲遲以羈旅。矧禽鳥之微物。能馴擾以安處。眷西路而長懷。望故鄉延佇。忖陋體之腥臊。亦何勞于鼎俎。嗟祿命之衰薄。奚遭時之險巇。豈言語以階亂。將不密以致危。痛母子之永隔。哀伉儷之生離。匪餘年之足惜。　眾雛之無知。背蠻夷之下國。侍君子之光儀。懼名實之不副。恥才能之無奇。羨西都之沃壞。識苦樂之異宜。懷代越之悠思。故每言而稱斯。若迺少昊司辰。蓐收整轡。嚴霜初降。涼風蕭瑟。長吟遠慕。哀鳴感類。音聲悽以激揚。容貌慘以憔悴。聞之者悲傷。見之者隕淚。放臣為之屢歎。棄妻為之歔欷。感平生之游處。若壎篪之相須。何今日之兩絕。若胡越之異區。順籠檻以俯仰。闚戶牖以踟躕。想崑山之高嶽。思鄧林之扶疏。顧六翮之殘毀。雖奮迅其焉如。心懷歸而弗果。徒怨毒于一隅。苟竭心于所事。敢背惠而忘初。託輕鄙之微命。季陋賤之薄軀。期守死以報德。甘盡辭以效愚。恃隆恩于既往。庶彌久而不渝。（文選。蓺文類聚九十一。） \\n 書 \\n 訓夷皓之風。（文選顏延之陶徵士誄注。） \\n 禰衡　二 \\n 魯夫子碑 \\n 受天至精。純粹睿哲。崇高足以長世。寬容足以廣包。幽明足以測神。文藻足以辯物。然而敏學以求之。下問以諏之。虛心以受之。深思以詠之。愍周道之迴遹。悼九疇之乖悖。故發憤忘食。應聘四方。魯以大夫之位。任以國政之權。譬若飛鴻鸞于中庭。騁騏驥于閭巷也。是以期月之頃。五教克諧。移風易俗。邦國肅焉。無思不服。懿文德以紓[紓當作紆]餘。綴三五之紀綱。流洪耀之休赫。曠萬世而揚光。夫大明以動。天則也。廣大無疆。地德也。六經混成。洪式也。備引三者。聖極也。合地急于鬼神。遂殂落于夢寐。是以風烈流行。無所不通。故立石銘勳。以示昭明。辭曰。 \\n 煌煌上天。篤降若人。邈矣悠哉。千祀一鄰。明德弘監。情性存存。奕奕純嘏。稽憲乾坤。曜彼靈祗。以訓黎元。終日乾乾。配天之行。在險而正。在困而亨。窮達之運。委諸穹蒼。日月則陰。天地不光。聖叡殂崩。大猷不綱。（蓺文類聚二十。） \\n 顏子碑 \\n 稟天地之純和。鍾嶽瀆之休靈。睿哲之姿。誕自初育。英絕之才。顯乎嬰孩。在束脩之齒。入宣尼之室。德行邁于三千。仁風橫于萬國。知微知章。聞一覺十。用行舍藏。與聖合存。名為四友之冠。實盡疏附之益。爾乃安陋巷。挹清風。甘簞瓢以充飢。雖屢空而不憂。于時河不出圖。周祚未訖。仲尼無舜禹之功。先生抱元凱之烈。乃刊玄石而旌之。（此句從文選褚淵碑注頭陀寺碑注補。）其辭曰。 \\n 亞聖德。蹈高蹤。遊洙泗。肅禮容。備懿體。心彌沖。秀不實。振芳風。配聖饋。圖辟雍。紀德行。昭罔窮。（蓺文類聚二十。初學記十七。） \\n 弔張衡文 \\n 南嶽有精。君誕其姿。清和有理。君達其機。故能下筆繡辭。揚手文飛。昔伊尹值湯。呂望遇旦。嗟矣君生。而獨值漢。蒼蠅爭飛。鳳皇已散。元龜可霸[霸當作羈]。河龍可絆。石堅而朽。星華而滅。惟道興隆。悠永靡絕。君音永浮。河水有竭。君聲永流。旦光沒發。余生雖後。身亦存遊。士貴知已。君其勿憂。（御覽五百九十六。） \\n 禰衡　三 \\n 潘勖 \\n 勖字元茂。初名芝。陳留中牟人。獻帝時為尚書郎。遷右丞。除東海相。未行。留為尚書左丞。有集二卷。 \\n 玄達賦（一作玄遠賦） \\n 匪偏人之自韙。訴諸衷于來哲。（文選謝靈運擬鄴中集詩注。） \\n 冊魏公九錫文（建安十八年五月） \\n 制詔使持節丞相領冀州牧武平侯。朕以不德。少遭閔凶。越在西土。遷于唐衛。當此之時。若綴旒然。宗廟乏祀。社稷無位。群凶覬覦。分裂諸夏。一人尺土。朕無獲焉。即我高祖之命。將墜于地。朕用夙興假寐。震悼于厥心。曰惟祖惟父。亂肱先正。其孰恤朕躬。乃誘天衷。誕育丞相。保乂我皇家。弘濟于艱難。朕實賴之。今將授君典禮。其敬聽朕命。昔者董卓。初興國難。群后失位。以謀王室。君則攝進。首啟戎行。此君之忠于本朝也。後及黃巾。反易天常。侵我三州。延于平民。君又討之。翦除其跡。以寍東夏。此又君之功也。韓暹楊奉。專用威命。又賴君勳。克黜其難。遂建許都。造我京畿。設官兆祀。不失舊物。天地鬼神。于是獲乂。此又君之功也。袁術僭逆。肆于淮南。懾憚君靈。用丕顯謀。　陽之役。橋蕤授首。稜威南厲。術以殞潰。此又君之功也。迴戈東指。呂布就戮。乘軒將反。張揚沮斃。眭固伏罪。張繡稽服。此又君之功也。袁紹逆亂天常。謀危社稷。憑恃其眾。稱兵內侮。當此之時。王師寡弱。天下寒心。莫有固志。君執大節。精貫白日。奮其武怒。連諸神策。致屆官渡。大殲醜類。俾我國家。拯于危墜。此又君之功也。濟師洪河。拓定四州。袁譚高榦。咸梟其首。海盜奔迸。黑山順軌。此又君之功也。烏丸三種。崇亂二世。袁尚因之。逼據塞北。束馬懸車。一征而滅。此又君之功也。劉表背誕。不供貢職。王師首路。威風先逝。百城八郡。交臂屈膝。此又君之功也。馬超成宜。同惡相濟。濱據河潼。求逞所欲。殄之渭南。獻馘萬 \\n 潘勖　四 \\n 計。遂定邊城。撫和戎狄。此又君之功也。鮮卑丁令。重譯而至。單于白屋。請吏帥職。此又君之功也。君有定天下之功。重之以明德。班敘海內。宣美風俗。旁施勤教。恤慎刑獄。吏無苛政。民不回慝。敦崇帝族。援繼絕世。舊德前功。罔不咸秩。雖伊尹格于皇天。周公光于四海。方之蔑如也。朕聞先王。並建明德。胙之以土。分之以民。崇其寵章。備其禮物。所以蕃衛王室。左右厥世也。其在周成。管蔡不靖。懲難念功。乃使邵康公錫齊太公履。東至于海。西至于河。南至于穆陵。北至于無棣。五侯九伯。實得征之。世胙太師。以表東海。爰及襄王。亦有楚人。不供王職。又命晉文。登為侯伯。錫以二輅。虎賁鈇鉞。秬鬯弓矢。大啟南陽。世作盟主。故周室之不壞。繫二國是賴。今君稱丕顯德。明保朕躬。奉答天命。導揚弘烈。綏爰九域。罔不率俾。功高乎伊周。而賞卑乎齊晉。朕甚恧焉。朕以眇眇之。託于兆民之上。永思厥艱。若涉淵水。非君攸濟。朕無任焉。今以冀州之河東、河內、魏郡、趙國、中山、鉅鹿、常山、安平、甘陵、平原、凡十郡。封君為魏公。使使持節御史大夫慮授君印綬冊書。金虎符第一至第五。竹使符第五至第十。錫君玄土。苴以白茅。爰存爾龜。用建冢社。昔在周室。畢公毛公。入為卿佐。周邵師保。出為二伯。外內之任。君實宜之。其以丞相領冀州牧如故。今更下傳璽。肅將朕命。以允華夏。其上故傳武平侯印綬。今又加君九錫。其敬聽後命。以君經緯禮律。為民軌儀。使安職業。無或遷志。是用錫君大輅戎輅各一。玄牡二駟。君勸分務本。嗇民　作。焚帛滯積。大業惟興。是用錫君　冕之服。赤　副焉。君敦尚謙讓。俾民興行。少長有禮。上下咸和。是用錫君軒懸之樂。六佾之舞。君翼宣風化。爰發四方。遠人回面。華夏充實。是用錫君朱戶以居。君研其明哲。思帝所難。宮才任賢。群善必舉。是用錫君納陛以登。君秉國之均。正色處中。繼亳之惡。靡不抑退。是用錫君虎賁之士三百人。君糾虞天刑。章厥有罪。犯闕干紀。莫不誅殛。是用錫君鈇鉞各一。君龍驤虎視。旁眺 \\n 潘勖　五 \\n 八維。揜討逆節。折衝四海。是用錫君彤弓一。彤矢百。玈弓十。玈矢千。君以溫薛為基。孝友為德。明允篤誠。感乎朕思。是用錫君秬鬯一卣。珪瓚副焉。魏國置丞相以下群卿百僚。皆如漢初諸侯王之制。君往欽哉。敬服朕命。簡恤爾眾。時亮庶功。用終爾顯德。對揚我高祖之休命。（文選。袁宏後漢紀三十。魏志武帝紀。） \\n 擬連珠 \\n 臣聞媚上以布利者。臣之常情。主之所患。忘身以憂國者。臣之所難。主之所願。是以忠臣背利而修所難。明主排患而獲所願。（蓺文類聚五十七。） \\n 尚書令荀彧碑 \\n 姿奇表。（魏志荀彧傳注。） \\n 夫其為德也。則主忠履信。孝友溫惠。高亮以固其中。柔嘉以宣其外。廉慎以為已任。仁恕以察人物。踐行則無轍跡。出言則無辭費。納規無敬辱之心。機情有密靜之性。若乃奉身蹈道。勤禮賁德。後之事聞。匪云子克。然後教以黃中之叡。守以貞固之直。注焉若洪河之源。不可竭也。確焉若華嶽之停。不可拔也。故能言之斯立。行之斯成。身匪隆污。直哉惟情。紊綱用亂。廢禮復經。于是百揆時序。王猷允塞。告厥成功。用俟萬歲。（蓺文類聚四十八。） \\n 男女老幼。里號巷哭。（文選沈約齊安陸昭王碑注。） \\n 高誘 \\n 誘。涿郡涿人。建安中。曹公辟為司空掾。除東郡濮陽令。遷監河東。有戰國策注三十二卷。呂氏春秋注二十六卷。淮南子注二十一卷。又有孝經解孟子章句若干卷。（案。舊本呂氏春秋序題河東高誘撰。據淮南子序云。自誘之少。從故侍中同縣盧君受其句讀。謂盧子榦也。誘由濮陽令遷監河東。因誤題河東耳。 \\n 道賢論 \\n 潛公道素淵重。有遠大之量。劉伶肆意放蕩。以宇宙為小。雖高栖之業。劉所不及。而曠大之體同焉。（高僧傳四。竺道潛字法深。王敦弟。） \\n 高誘　六 \\n 呂氏春秋序 \\n 呂不韋者。濮陽人也。為陽翟之富賈。家累千金。素昭讓王者。孝公之曾孫。惠文王之孫。武烈王之子也。太子死。以庶子安國君柱為太子。柱有子二十餘人。所幸妃號曰華陽夫人。無子。安國君庶子名楚。其母曰夏姬。不甚得幸。令楚質于趙。而不能顧質。數東攻趙。趙不禮楚。時不韋賈于邯鄲。見之曰。此奇貨也。不可失。乃見楚曰。吾能大子之門。楚曰。何不大君之門。乃大吾之門邪。不韋曰。子不知也。吾門侍子門大而大之。楚默幸之。不韋曰。昭襄王老矣。而安國君為太子。竊聞華陳夫人無子。能立適嗣者。獨華陽夫人耳。請以千金為子西行。事安國君。令立子為適嗣。不韋乃以寶玩珍物獻華陽夫人。因言楚之賢。以夫人為天母。日夜涕泣思夫人與太子。夫人大喜。言于安國君。于是立楚為適嗣。華陽夫人以為已子。使不韋傅之。不韋取邯鄲姬。已有身。楚見說之。遂獻其姬至楚所。生男。名之曰正。楚立之為夫人。暨昭襄王薨。太子安國君立。華陽夫人為后。楚為太子。安國君立一年薨。謚為孝文王。太子楚立。是為莊襄王。以不韋為丞相。封為文信侯。食河南雒陽十萬戶。莊襄王立三年而薨。太子正立。是為秦始皇帝。尊不韋為相國。號稱仲父。不韋乃集儒書。使著其所聞。為十二紀、八覽、六論。訓解各十餘萬言。備天地萬物古今之事。名為呂氏春秋。暴之咸陽市門。懸千金其上。有能增損一字者。與千金。時人無能增損者。誘以為時人非不能也。蓋憚相國。畏共勢耳。然此書所尚。以道德為標的。以無為為綱紀。以忠義為品式。以公方為檢格。與孟軻、孫卿、淮南、揚雄相表裏也。是以著在錄略。誘正孟子章句。作淮南孝經解畢訖。家有此書。尋繹案省。大出諸子之右。既有脫誤。小儒又以私意改定。猶慮傳義失其本真。少能詳之。故復依先儒舊訓。輒乃為之解焉。以述古儒之旨。凡十七萬三千五十四言。若有紕繆不經。後之君子。斷而裁之。比其義焉。（呂氏春秋元刊本。） \\n 高誘　七 \\n 淮南子敘 \\n 淮南王名安。厲王長子也。長。高皇帝之子也。其母趙氏女。為趙氏女。為趙王張敖美人。高皇帝七年。討韓信于銅鞮。信亡走匈奴。上遂北至樓煩。還過趙。不禮趙王。趙王獻美女趙氏女。得幸有身。趙王不敢內之于宮。為築舍于外。及貫高等謀反發覺。并逮治王。盡收王家及美人。趙氏女亦與焉。吏以得幸有身聞上。上方怒趙王。未理也。趙美人弟兼。因辟陽侯審食其言之呂后。呂后不肯白。辟陽侯亦不強爭。及趙美人生男。恚而自殺。吏奉男詣上。上命呂后母之。封為淮南王。暨孝文皇帝即位。長弟上書願相見。詔至長安。日從游宴。驕蹇如家人兄弟。怨辟陽侯不爭其母于呂后。因椎殺之。上非之。肉袒北闕謝罪。奪四縣。還歸國。為黃屋左纛。稱東帝。坐徒蜀嚴。道死于雍。上閔之。封其四子為列侯。時民歌之曰。一尺繒。好童童。一升粟。飽蓬蓬。兄弟二人不能相容。上聞之曰。以我貪其地邪。乃召四侯而封之。其一人病薨。長子安襲封淮南王。次為衡山王。次為廬江王。太傅賈誼諫曰。怨讎之人。不可貴也。後淮南衡山卒反如賈誼言。初安為辯達。善屬文。皇帝為從父。數上書召見。孝文皇帝甚重之。詔使為離騷賦。自且受詔。日早食已上。愛而秘之。天下方術之士多往歸焉。于是遂與蘇飛、夜尚、左吳、田由、雷被、毛被、伍被、晉昌等八人。及諸儒大山小山之徒。共講論道德。總統仁義。而著此書。其旨近老子淡泊無為。蹈虛守靜。出入經道。言其大也。則壽天載地。說其細也。則淪于無垠。及古今治亂。存亡禍福。世間詭異　奇之事。其義也著。其文也富。物事具類。無所不載。然其大較。歸之于道。號曰鴻烈。鴻大也。烈明也。以為大明。道之言也。故夫學者不論淮南。則不知大道之之[之字衍]深也。是以先賢通儒述作之士。莫不援采。以驗經傳。以父諱長。故其所 \\n 高誘　八 \\n 著。諸長字皆曰攸。光祿大夫劉向校定撰具。名之淮南。又有十九篇者。謂之淮南外篇。自誘之少。從故侍中同縣盧君受其句讀。誦舉大義。會遭兵災。天下棋峙。亡失書傳。廢不尋修。二十餘載。建安十年。辟司空椽。除東郡濮陽令。睹時人少為淮南者。懼遂淩遲。于是以朝餔事畢之間。乃深恩先師之訓。參以經傳道家之言。比方其事。為之注解。悉載本文。井舉音讀。典農中郎將弁揖借八卷刺之。會揖身喪。遂亡不得。至十七年。遷監河東。復更補足。淺學寡見。未能備悉。其所不達。注以未聞。唯博物君子覽而詳之。以勸後學者云耳。（淮南鴻烈解。道藏本動字號。） \\n 仲長統 \\n 統字公理。山陽高平人。建安中。荀或舉為尚書郎。尋參丞相運事。延康元年卒。有昌言十二卷。 \\n 答命義社主難 \\n 荀彧問仲長統以社所祭者何神也。統荅。所祭者土神也。侍中鄧義以為不然而難之。彧令統荅焉。統荅義曰。前見逮及。敢不敬對。退熟惟省。郊社之祭。國之大事。誠非學淺思薄者所宜興論重復。亦以鄧君難。事有先漸。議則既行。可謂辭而不可得。因而不可已者也。屯有經綸之義。睽有異同之辭。歸于建國立家。通志斷類也。意則欲廣其微以宗實。備其論以求真。先難而後易。出異而歸同乎。難曰。社祭土。主陰氣。正所謂句龍土行之官。為社則主陰明矣。不與記說有違錯也。荅曰。今記之言社。輒與郊連。體有本末。辭有上下。謂之不錯不可得。禮運曰。政必本于天。殽以降命。命降于社之謂殽地。參于天地。並于鬼神。又曰。祭帝于郊。所以定天位也。祀社于國。所以列地利也。郊特牲曰。社所以神。地之道也。地載萬物。天垂象。取財于地。取法于天。是以專天而親地。家主中霤。國主社。示本也。相此之類。元尚不道配 \\n 仲長統　九 \\n 食者也。主以為句龍。無乃失歟。難曰。信如此。所言土尊。故以為首。在于上宗伯之體。所當列上下之敘。上句當言天神地祇人鬼。何反先人而後地。上文如此。至下何以獨不可。而云社非句龍。當為地哉。荅曰。此形成著體。數自上來之次言之耳。豈足據使從人鬼之例邪。三科之祭。各指其體。今獨摘出社稷。以為但句龍有烈山氏之子。恐非其本意也。案記言社土。而云何得之為句龍。則傳雖言祀句龍為社。亦何嫌。反獨不可謂之配食乎。祭法曰。周人禘嚳。郊稷。祖文王。宗武王。皆以為配食者。若復可須。謂之不祭天乎。備讀傳者。則真土。獨據記。則疑句龍。未若交錯參伍。致其義以相成之為善也。難曰。再特于郊牛者。后稷配故也。社于新邑。牛一羊一豕一。所以用牲者。立社位祀句龍。緣人事之也。如此非祀地明矣。以宮室新成。故立社耳。又曰。軍行載社者。當行賞罰。明不自專。故告祖而行賞。造社而行戮。二主明皆人鬼。人鬼故以告之。必若所云。當言載地主于齋車。又當言用命賞于天。不用命戮于地。非其謂也。所以有死社稷之義者。凡賜命受國。造建宮室。無不立社。是奉言所受立。不可棄捐苟免而去。當死之也。易句龍為其社。傳有見文。今欲易神之相。令記附食。宜明其徵。祀國大事。不可不重。據經依傳。庶無咎悔。荅曰。郊特牲者。天至尊。無物以稱專誠。而社稷太牢者。土于天為卑。緣人事以牢祭也。社禮今亡。井特之義。未可得明也。昭告之文。皆于天地。何獨人鬼。此言則未敢取者也。郊社之次。天地之序也。今使句龍載冒其名。耦文于天。以度言之。不可謂安矣。土者。人所依以固而最近者也。故立以為守祀。居則事之時。軍則告之以行戮。自順義也。何為當平于社。不言用命賞于天乎。帝王兩儀之參。宇中之莫尊者也。而盛一官之臣。以為土之貴神。置之宗廟之上。接之郊禘之次。俾守之者有死無失。何聖人制法之參差。用禮之偏頗。其列在先王人臣之位。其于四官。爵公侔班同。比之司徒。于數居二。縱復令王者不同。禮儀相變。或有尊之。則不過當。若五卿之 \\n 仲長統　十 \\n 與冢宰。此坐之上下。行之先後耳。不得同祖與社。言俱坐處尊位也。周禮為禮之經。而禮記為禮之傳。案經傳求見文。在于此矣。鈞之兩者未知孰是。去本神而不祭。與貶句龍為土配。比其輕重。何謂為甚。經有條例。記有明義。先儒未能正。不可稱是。鉤校典籍。論本考始。矯前易故。不從常說。不可謂非。孟軻曰。予豈好辯哉。乃不得已也。鄭司農之正。此之謂也。（續漢祭祀志下注補。） \\n 尹文子序 \\n 尹文子者。蓋出于周之尹氏。齊宣玉時。居稷下。與宋鈃、彭蒙、田駢、同學于公孫龍。公孫龍稱之。著書一篇。多所彌綸。莊子曰。不累于物。不茍于人。不怯于眾。願天下之安寍。以活于民命。人我之養。畢足而止。以此白心。見侮不辱。此其道也。而劉向亦以其學本于黃老。大較刑名家也。近為誣矣。余黃初末始到京師。繆熙伯以此書見示。意甚玩之。而多脫誤。聊試條次。撰定為上下篇。亦未能究其詳也。（尹文子道蓺本。　按。統本于獻帝遜位之歲。而此序言黃初末始到京師。當是後人妄改。或此序非統作也。疑莫能明。） \\n  \\n 　 \\n  \\n   \\n  "}
{"章节": "全後漢文卷八十八", "正文": "　 \\n 全後漢文卷八十八 \\n 　 \\n  \\n 烏程嚴可均校輯 \\n 仲長統二 \\n 昌言上 \\n 謹案。隋志雜家。仲長子昌言十二卷。錄一卷。漢尚書郎仲長統撰。舊唐志作十卷。新唐志移入儒家。亦十卷。崇文總目稱。今所存十五篇。分為二卷。餘皆亡。郡齋讀書志直齋書錄解題不著錄。明陳第世善堂書目有二卷。其刻本僅見明胡維新兩京遺編。有理亂、損益、法誡三篇。歸有光諸子彙函有理亂損益二篇。皆出本傳。無所增多。則北宋十五篇本又復佚。今從群書治要寫出九篇。益以本傳三篇。以意林次第之。刺取各書引見。補正脫訛。定著二卷。其遺文墜句。于原次無考。依各書先後附于末。本傳。統山陽高平人。著論三十四篇十餘萬言。今此搜輯。纔萬餘言。亡者蓋十八九。而治要所載。又頗刪節。斷續　離。殆所不免。然其闓陳善道。指　時弊。剴切之忱。踔厲震盪之氣。有不容摩滅者。繆熙伯方之董、賈、劉、揚。非過譽也。嘉慶二十年太歲在乙亥三月十五日。 \\n 仲長統　一 \\n （篇名缺） \\n 德教者。人君之常任也。而刑罰為之佐助焉。古之聖帝明王。所以能親百姓。訓五品。和萬邦。蕃黎民。召天地之嘉應。降鬼神之吉靈者。實德是為。而非刑之攸致也。至于革命之期運。非征伐用兵。則不能定其業。姦宄之成群。非嚴刑峻法。則不能破其黨。時勢不同。所用之數。亦宜異也。教化以禮義為宗。禮義以典籍為本。常道行于百世。權宜用于一時。高辛已往。則聞其人。不見其書。唐、虞、夏、殷。則見其書。不詳其事。周氏已來。載籍具矣。（高辛已下三十二字從意林補。）所不可得而易者也。故制不足。則引之無所至。禮無等。則用之不可依。法無常。則綱羅當道路。教不明。則士民無所信。引之無所至。則難以致治。用之不可依。則無所取正。網羅當道路。則不可得而避。士民無所信。則其志不知所定。非治理之道也。誠令方來之作。禮簡而易用。儀省而易行。法明而易。知教約而易從。篇章既著。勿復刊剟。儀故既定。忽復變易。而人主臨之以至公。行之以至仁。（本作忠仁。依文選庾元規讓中書令表注改。）壹德于恆久。先之用已身。又使通治亂之體者。總綱紀而為輔佐。知稼穡之艱難者。親民事而布惠利。政不分于外戚之家。權不入于宦豎之門。下無侵民之吏。京師無佞邪之臣。則天神可降。地祇可出。大治之後。有易亂之民者。安寍無故。邪心起也。大亂之後。有易治之勢者。創艾禮災。樂生全也。刑繁而亂益甚者。法難勝避。苟免而無恥也。教興而罰　用者。仁義相厲。謙恥成也。任循吏于大亂之會。必有恃仁恩之敗。用酷吏于清治之世。必有殺良民之殘。此其大數也。我有公心焉。則士民不敢念其私矣。 \\n 仲長統　二 \\n 我有平心焉。則士民不敢行其險矣。我有儉心焉。則士民不敢放其奢矣。此躬行之所徵者也。開道塗焉。起提[提當作隄]防焉。舍我塗而不由。踰提防而橫行。逆我政者也。誥之而知罪。可使悔過于後矣。誥之而不知罪。明刑之所取者也。教有道。禁不義。而身以先之。令德者也。身不能先。而總略能行之。嚴明者也。忠仁為上。勤以守之。其成雖遲。君子之德也。譎詐以御其下。欺其民而取其心。雖有立成之功。至德之所不貴也。（群書治要。） \\n 理亂篇 \\n 豪傑之當天命者。未始有天下之分者也。無天下之分。故戰爭者競起焉。于斯之時。並偽假天威。矯據方國。撫甲兵。與我角才智。程勇力。與我競雌雄。不知去就。疑誤天下。蓋不可數也。角知者皆窮。角力者皆負。形不堪復伉。勢不足復校。乃始羈首係頸。就我之銜紲耳。夫或曾為我不之尊長矣。或曾與我為等儕矣。或曾臣虜我矣。或曾執囚我矣。彼之蔚蔚。皆匈詈腹詛。幸我之不成。而以奮其前志。詎肯用此為終死之分邪。及繼體之時。民心定矣。普天之下。賴我而得生育。由我而得富貴。安居樂業。長養子孫。天下宴然。皆歸心于我矣。豪傑之心既絕。士民之志已定。貴有常家。尊在一人。當此之時。雖下愚之才居之。猶能使恩同天地。威侔鬼神。暴風疾霆。不足以方其怒。陳春時雨。不足以喻其澤。周孔數千。無所復角其聖。賁育百萬。無所復奮。其勇矣。彼後嗣之愚主。見天下莫敢與之違。自謂若天地之不可亡也。乃奔其私嗜。（意林作情。）騁其邪欲。君臣宜淫。上下同惡。目極角觝之觀。耳窮鄭衛之聲。入則耽于婦人而不反。出則馳于田獵而不還。（而不反而不還六字依意林補。意林耽作騁。獵作弋。）荒廢庶政。棄亡人物。澶漫彌流。無所厎極。信任親愛者。盡佞諂容說之人也。寵貴隆豐者。盡后妃姬妾之家也。使餓狼守庖廚。飼虎牧牢豚。遂至熬天下之脂膏。斲生人之骨髓。怨毒無聊。禍亂 \\n 仲長統　三 \\n 並起。中國擾攘。四夷侵叛。土崩瓦解。一朝而去。昔之為我哺乳之子孫者。今盡是我飲血之寇讎也。至于運徙勢去。（意林作命移運去。）猶不覺悟者。豈非富貴生不仁。沈溺致愚疾邪。存亡以之迭代。政亂從此周復。天道常然之大數也。又政之為理者。取一切而已。非能斟酌賢愚之分。以開盛衰之數也。日不如古。彌以遠甚。豈不然邪。漢興以來。相與同為編戶齊民。而以財力相君長者。世無數焉。而清潔之士。徒自苦于茨棘之間。無所益損于風俗也。豪人之室。連棟數百。膏田滿野。奴婢千群。徒附萬計。船車賈販。周于四方。廢居積貯。滿于都城。琦賂寶貨。巨室不能容。馬牛羊豕。山谷不能受。妖童美妾。填乎綺室。倡謳妓樂。列乎深堂。賓客待見而不敢去。車騎交錯而不敢進。三牲之肉。臭而不可食。清醇之酎。敗而不可飲。睇盼則人從其目之所視。喜怒則人隨其心之所慮。此皆公侯之廣樂。君長之厚實也。苟能運智詐者。則得之焉。苟能得之者。人不以為罪焉。源發而橫流。路開而四通矣。求士之舍榮樂而居窮苦。棄放逸而赴束縛。夫誰肯為之者邪。夫亂世長而化世短。亂世則小人貴寵。君子困賤。當君子困賤之時。跼高天。蹐厚地。猶恐有鎮厭之禍也。逮至清世。則復入于矯枉過正之檢。老者耄矣。不能及寬饒之俗。少者方壯。將復困于衰亂之時。是使姦人擅無窮之福利。而善士挂不赦之罪辜。苟目能辯色。耳能辯聲。口能辯味。體能辯寒溫者。將皆以修絜為諱惡。設智巧以避之焉。況肯有安而樂之者邪。斯下世人主一切之愆也。昔春秋之時。周氏之亂世也。逮乎戰國。則又甚矣。秦政乘并兼之勢。放虎狼之心。屠裂天下。吞食生人。暴虐不已。以招楚漢用兵之苦。甚于戰國之時也。漢二百年而遭王莽之亂。計其殘夷滅亡之數。又復倍乎秦項矣。以及今日。名都空而不居。百里絕而無民者。不可勝數。此則又甚于亡新之時也。悲夫。不及五百年。大難三起。中間之亂。尚不數焉。變而彌猜。下而加酷。推此以往。可及于盡矣。嗟乎。不知來世聖人。救此之道。將何用也。又不知天若窮此之數。欲何至邪。（本傳。） \\n 仲長統　四 \\n 損益篇 \\n 作有利于時。制有便于物者。可為也。事有乖于數。法有翫于時者。可改也。故行于古有其跡。用于今無其功者。不可不變。變而不如前。易而多所敗者。亦不可不復也。漢之初興。分王子弟。委之以士民之命。假之以殺生之權。于是驕驕逸自恣。志意無厭。魚肉百姓。以盈其欲。報蒸骨血。以快其情。上有篡叛不軌之姦。下有暴亂殘賊之害。雖藉親屬之恩。蓋湖流形勢使之然也。降爵削土。稍稍割奪。卒至于坐食奉祿而已。然其洿穢之行。淫　之罪。猶尚多焉。故淺其根本。輕其恩義。猶尚假一日之尊。收士民之用。況專之于國。擅之于嗣。豈可鞭笞叱吒。而使唯我所為者乎。時政彫敝。風俗移易。純樸已去。智慧已來。出于禮制之防。放于嗜欲之城久矣。固不可授之以柄。假之以資者也。是故收其弈世之權。校其從橫之勢。善者早登。否者早去。故下土無壅滯之士。國朝無專貴之人。此變之善。可遂行者也。井田之變。豪人貨殖。館舍布于州郡。田畝連于方國。身無半通青綸之命。而竊三辰龍章之服。不為編戶一伍之長。而有千室名邑之役。榮樂過于封君。勢力侔于守令。財賂自營。犯法不坐。刺客死士。為之投命。致使弱力少智之子。被穿帷敗。寄死不斂。冤枉窮困。不敢自理。雖亦由網禁疏闊。蓋分田無限使之然也。今欲張太平之紀綱。立至化之基趾。齊民財之豐寡。正風俗之奢儉。非井田實莫由也。此變有所敗而宜復者也。肉刑之廢。輕重無品。下死則得髡鉗。下髡鉗則得鞭笞。死者不可復生。而髡者無傷于人。髡笞不足以懲中罪。安得不至于死哉。夫雞狗之攘竊。男女之淫奔。酒醴之賂遺。謬誤之傷害。皆非值于死者也。殺之則甚重。髡之則甚輕。不制中刑以稱其罪。則法令安得不參差。殺生安得不 \\n 仲長統　五 \\n 過謬乎。今患刑輕之不足以懲惡。則假臧貨以成罪。託疾病以諱殺。科條無所準。名實不相應。恐非帝王之通法。聖人之良制也。或曰。過刑惡人可也。過刑善人。豈可復哉。曰。若前政以來。未曾枉害善人者。則有罪不死也。是為忍于殺人也。而不忍于刑人也。今令五刑有品。輕重有數。科條有序。名實有正。非殺人逆亂鳥獸之行。甚重者皆忽殺。嗣周氏之秘典。續呂侯之祥刑。此又宜復之善者也。易曰。陽一君二臣。君子之道也。陰二君一臣。小人之道也。然則寡者為人上者也。眾者為人下者也。一伍之長。才足以長一伍者也。一國之君。才足以君一國者也。天下之王。才足以王天下者也。遇役于智。猶枝之附榦。此理天下之常法也。制國以分人。立政以分事。人遠則難綏。事總則難了。今遠州之縣界。（界字從通典一補。）或相去數百千里。雖多山陵洿澤。猶有可居人種穀者焉。而諸夏有十畝共桑之迫。遠州有曠野不發之田。代俗安土。有死無去。君長不使。誰能自往緣邊之地。亦可因罪徙人。便于守禦。（而諸夏下四十九字從通典一補。）當更制其境界。使遠者不過二百里。明版籍以相數閔。審什伍以相連持。限夫田以斷并兼。定五刑以救死亡。益君長以興政理。急農桑以豐委積。去末作以一本業。敦教學以移情性。表德行以厲風俗。覈才蓺以敘官宜。簡精悍以習師田。修武器以存守戰。嚴禁令以防僭差。信賞罰以驗懲勸。糾游戲以杜姦邪。察奇[奇當作苛]刻以絕煩暴。審此十六者。以為政務。操之有常。課之有限。安寍忽懈墮。有事不迫遽。聖人復起。不能易也。向者天下戶過千萬。除其老弱。但戶一丁壯。則千萬人也。遺漏既多。又蠻夷戎狄居漢地者。尚不在焉。丁壯十人之中。必有堪為其什伍之長。推什長以上。則百萬人也。又什取之。則佐史之才已上十萬人也。又十取之。則可使在政理之位才萬人也。以筋力用者謂之人。人求丁壯。以才智用者謂之上。士貴耆老。充此制以用天下之人。猶將有儲。何嫌乎不足也。故物有 \\n 仲長統　六 \\n 不求。未有無物之歲也。士有不用。未有少士之世也。夫如此。而後可以用天性。究人理。興頓廢。屬斷絕。網羅遺漏。拱押天人矣。或曰。善為政者。欲除煩去苛。并官省職。為之以無為。事之以無事。何子之言云云也。曰。若是。三代不足摹。聖人未可師也。君子用法制而至于化。小人用法制而至于亂。均是一法制也。或以之化。或以之亂。行之不同也。苟使豺狼牧羊豚。盜跖主征稅。國家　亂。吏人放肆。則惡復論損益之開哉。夫人待君子。然後化理。國待蓄積。乃無憂患。君子非自農桑以求衣食者也。蓄積非橫賦斂以取優饒者也。奉祿誠厚。則割剝貿易之罪。乃可絕也。蓄積誠多。則兵寇水旱之災。不足苦也。故由其道而得之。民不以為奢。由其道而取之。民不以為勞。天災流行。開倉庫以稟貸。不亦仁乎。衣食有餘。損靡麗以散施。不亦義乎。彼君子居位。為士民之長。固宜重肉累帛。朱輪四馬。今反謂薄屋者為高。藿食者為清。既失天地之性。又開虛偽之名。使小智居大位。庶續不咸熙。未必不由此也。得拘絜而失才能。非立功之實也。以廉舉而以貪去。非士君子之志也。夫選用必取善士。善士富者少而貧者多。祿不足以供養。安能不少營私門乎。從而罪之。是設機置　。以待天下之君子也。盜賊急荒。九州代作。饑饉暴至。軍旅卒發。橫稅弱人。割奪吏祿。所恃者寡。所取者猥。萬里懸乏。首尾不救。徭役並起。農桑失業。兆民呼嗟于昊天。貧窮轉死于溝壑矣。今通肥饒之率。計稼穡之人。令畝收三斛。斛取一斗。未為甚多。一歲之閒。則有數年之儲。雖興非法之役。恣奢侈之欲。廣愛幸之賜。猶未能盡也。不循古法。規為輕稅。及至一方有警。一面被災。未逮三年。校計騫矩。坐視戰士之蔬食。立望餓殍之滿道。如之何為君行此政也。二十稅一。名之曰貊。況三十稅一乎。夫薄吏祿以豐軍用。緣于秦征諸侯。續以四夷。漢承其業。遂不改更。危國亂家。此之由也。今田無常民[常民之民當作主]。民無常居。吏食日稟。 \\n 仲長統　七 \\n 祿班未定。可為法制。畫一定科。租稅十一。更賦如舊。今者土廣民稀。中地未墾。雖然。猶當限以大家。忽令過制。其地有草者。盡曰官田。力堪農事。乃聽受之。若聽其自取。後必為姦也。（本傳。） \\n 法誠篇 \\n 周禮六典。冢宰貳王而理天下。春秋之時。諸侯明德者皆一卿為政。爰及戰國。亦皆然也。秦兼天下。則置丞相。而貳之以御史大夫。自高帝逮于孝成。因而不改。多終其身。漢之隆盛。是惟在焉。夫任一人則政專。任數人則相倚。政專則和諧。相倚則違戾。和諧則太平之所興也。違戾則荒之所起也。光武皇帝慍數世之失權。忿彊臣之竊命。矯枉過直。政不任下。雖置三公。事歸臺閣。自此以來。三公之職。備員而已。然政有不理。猶加譴責。而權移外戚之家。寵被近習之豎。親其黨類。用其私人。內充京師。外布列郡。顛倒賢愚。貿易選舉。疲駑守境。貪殘牧民。撓擾百姓。忿怒四夷。招致乖叛。亂離斯瘼。怨氣並作。陰陽失和。三光虧缺。怪異數至。蟲暝食稼。水旱為災。此皆戚宦之臣所致然也。反以策讓三公。至于死免。乃足為叫呼倉天號咷泣血者也。又中世之選三公也。務于清　謹慎循常習故者。是婦女檢柙。鄉曲之常人耳。惡足以居斯位邪。勢既如彼。選又如此。而欲望三公勳立于國家。績加于生民。不亦遠乎。昔文帝之于鄧通。可謂至愛。而猶展申屠嘉之志。夫見任如此。則何患于左右小臣哉。至于近世。外戚宦豎。請託不行。意氣不滿。立能陷人于不測之禍。惡可得彈正之哉。曩者任之重而責之輕。今者任之輕而責之重。昔賈誼感絳侯之困辱。因陳大臣廉恥之分。開引自裁之端。自此以來。遂以成俗。繼世之主。生而見之。習其所嘗。曾莫之悟。鳴呼可悲。夫左手據天下之圖。右手刎其喉。遇者猶知難之。況明哲君子哉。光武奪三公之重。至今而加甚。不假后黨以權。數世而不行。蓋親疏之勢異也。母后之黨。左右之 \\n 仲長統　八 \\n 人。有此致親之勢。故其貴任萬世。嘗然之敗。無世而無之。莫之斯鋻。亦可痛矣。未若置丞相自總之。若委三公。則宜分任責成。夫使為政者不當與之婚姻。婚姻者不當使不為政也。如此在位病人。舉用失賢。百姓不安。爭訟不息。天地多變。人物多妖。然後可以分此罪矣。或曰。政在一人。權甚重也。曰。人實難得。何重之嫌。昔者霍禹、竇憲、鄧騭、梁冀之徒。藉外戚之權。管國家之柄。及其伏誅。以一言之詔。詰朝而決。何重之畏乎。今夫國家。漏神明于媟近。輸權重于婦黨。算十世而為之者八九焉。不此之罪。而彼之疑。何其詭邪。（本傳。） \\n  \\n 　 \\n  \\n   \\n  "}
{"章节": "全後漢文卷八十九", "正文": "　 \\n 全後漢文卷八十九 \\n 　 \\n  \\n 烏程嚴可均校輯 \\n 仲長統三 \\n 昌言下 \\n （此下篇名並缺） \\n 建旗伐鼓。高烽明候。守之猛將。非中國之良吏。和鑾法駕。清道而行。便辟揖讓。諸夏之威儀。非夷狄之有也。（意林。） \\n 廉隅貞潔者。德之令也。流逸奔隨者。行之汙也。風有所從來。俗有所由起。病其末者刈其本。惡其流者塞其源。夫男女之際。明別其外內。遠絕其聲音。激厲其廉恥。塗塞其虧隙。由尚有匈心之逸念。睇盼之過視。而況開其門導其徑者乎。今嫁娶之會。捶杖以督之戲謯。酒醴以趣之情Q欲Y。宣淫佚于廣眾之中。顯陰私于族親之閒。汙風詭俗。生淫長奸。莫此之甚。不可不斷者也。（群書治要。） \\n 仲長統　一 \\n 董賢之于哀帝。無骨肉絲髮之親。又不能傳其氣類。定其繼嗣。以丈夫宴接之歡。自成膠漆也。（意林。） \\n 漢興以來。皆引母妻之黨為上將。謂之輔政。而所賴以治理者甚少。而所坐以危亡者甚眾。妙采于萬夫之望。其良猶未可得而遇也。況欲求之兆[兆當作妃]妾之黨。取之于驕盈之家。微天幸以自獲其人者哉。夫以丈夫之智。猶不能久處公正。長思利害。耽榮樂寵。死而後已。又況愚人[愚人之愚當作婦]之愚。而望其遵巡正路。謙虛節儉。深圖遠慮。為國家校計者乎。故其欲關豫朝政。愜快私願。是乃理之自然也。昔趙綰（舊有白字。今刪。趙綰事見申公傳。其獲罪因不奏事太后。可補班書之闕。）不奏事于太后。而受不測之罪。王章陳日蝕之變。而取背叛之誅。夫二后不甚名為無道之婦人。猶尚如此。又況呂后、飛燕、傅昭儀之等乎。夫母之于我尊且親。于其私親。亦若我父之欲厚其父兄子弟也。妻之于我愛且媟。于其私親。亦若我之欲厚我父兄子弟也。我之欲盡孝順于慈母。無所擇事矣。我之欲效恩情于愛妻妾。亦無所擇力矣。而所求于我者。使非我有四體之勞苦。肌膚（舊有用字。今刪。）之疾病也。夫以此欬唾盼睇之前至易也。誰能違此者乎。唯不世之主。抱獨斷絕異之明。有堅剛不移之氣。然後可庶幾其不陷沒流淪耳。（群書治要。） \\n 景帝顯位刺史者。皆是宦臣子弟。猶如豺狼守肉。鬼魅侍疾。（意林。） \\n 日在天之內。在人之外。（意林。　案。劉子心隱作日在天之外。而心在人之內。） \\n 宦豎者。傳言給使之臣也。拚埽是為。超走是供。傅近（本作傅延從文選宦者傳論注改。）房臥之內。交錯婦人之閒。又亦實刑者之所宜也。天文。宦者四星。在帝坐傍。而周禍有其官職。至于武皇游宴後庭。置中書之官。領受軍事。（天文下三十四字從文選宦者傳論注補。）孝宣之世。則以弘恭為中書令。石顯為僕射。中宗嚴明。二豎不敢容錯其奸心也。後暨孝元。常抱病而留好于音樂。悉以樞機委之石顯。則昏迷霧亂之政起。而仇忠害正之禍成矣。鳴呼。父子之間。相監至近。而明闇之分若此。豈不良足悲邪。孝桓皇帝起自蠡 \\n 仲長統　二 \\n 吾。而登至尊。侯覽張讓之等。以亂承亂。政令多門。權利並作。迷荒帝主。濁亂海內。高命（命借為明。易繫辭而命之釋文。孟本作明。）士惡其如此。直言正諭。與相摩切。被誣見陷。謂之黨人。靈皇帝登自解犢。以繼孝桓。中常侍曹節侯覽等。造為維綱。帝終不寤。寵之日隆。唯共所言。無求不得。凡貪淫放縱。僭淩橫恣。撓亂內外。螫噬民化。隆自順桓之時。盛極孝靈之世。憪後五十餘年。天下亦何緣得不破壤邪。古之聖人。立禮垂典。使子孫少在師保。不令處于婦女小人之閒。蓋猶見此之良審也。（群書治要。） \\n 和神氣。懲思慮。避風溼。節飲食。適嗜欲。此壽考之方也。不幸而有疾。則鍼石湯藥之之[之字衍]所去也。肅禮容。居中正。康道德。履仁義。敬天地。恪宗廟。此吉祥之術也。不幸而有災。則克已責躬之所復也。然而有禱祈之禮史巫之事者。盡中正。竭精誠也。下世（有脫字。）其本而為姦邪之階。于是淫厲亂神之禮興焉。侜張變怪之言起焉。丹書厭勝之物作焉。故常俗忌諱可笑事。時世之所遂往。而通人所深疾也。且夫堀地九仞以取水。鑿山百步以攻金。入林伐木不卜日。適野刈草不擇時。及其搆而居之。制而用之。則疑其吉凶。不亦迷乎。簡郊社。慢社祖禰。逆時令。背大順。而反求福祐于不祥之物。取信誠于愚惑之人。不亦誤乎。彼圖家畫舍轉局指天者。不能自使室家滑利。子孫貴富。而望其能致之于我。不亦惑乎。今有嚴禁于下。而上不去。非教化之法也。諸厭勝之物。非禮之祭。皆所宜急除者也。情無所止。禮為之儉。欲無所齊。法為之防。越禮宜貶。踰法宜刑。先王之所以紀綱人物也。若不制此二者。人情之縱橫馳騁。誰能度其所極者哉。表正則影直。範端則器良。行之于上。禁之于下。非元首之教也。君臣士民。並順私心。又大亂之道也。頃皇子皇女有夭折。年未及殤。爵加王主之號。葬從成人之禮。非也。及下殤以上。已有國邑之名。雖不合古制。行之可也。王候者。所與共受氣于祖 \\n 仲長統　三 \\n 考。幹合而枝分者也。性類純美。臭味芬香。孰有加此乎。然而生長于驕溢之處。自恣于色樂之中。不聞典籍之法言。不因師傅之良教。故使其心同于夷狄。其行比于禽獸也。長幼相效。子孫相襲。家以為風。世以為俗。故姓族之殷。不與王侯婚者。不以其五品不和睦。閨門不潔盛邪。所貴于善者。以其有禮義也。所賤于惡者。以其有罪過也。今以所貴者教民。以所賤者教親。不亦悖乎。可令王侯子弟。悉入大學。廣之以他山。肅之以二物。則腥臊之汙可除。而芬芳之風可發矣。（群書治要。） \\n 有天下者。莫不君之以王。而治之以道。道有大中。所以為貴也。又何慕于空言高論難行之術哉。今為宮室者。崇臺數十層。長階十百仞。延袤臨浮雲。上樹九大[大當作丈]旗。珠玉翡翠以為飾。連幃為城。搆帳為宮。起（今為下四十一字從蓺文類聚六十一補。）臺榭則高數十百尺。璧（蓺文類聚鞶。）帶加珠玉之物。木土被錦之飾。不見夫之女子。成市中宮中。未曾御之婦人。生幽于山陵。繼體之君。誠欲行道。雖父之所興。可有所壞者也。雖父之美人。可有所嫁者也。至若門庭足以容朝賀之會同。公堂足以陳千人之坐席。臺榭足以覽都民之有無。防闥足以殊五等之尊卑。宇殿高顯敞。而不加以雕采之巧。錯塗之飾。是自（有脫文）其中也。苑囿池沼。百里而還。使　蕘雉菟者。得時往焉。隨農　而講事。因田狩以教戰。上虔郊廟。下虞賓客。是又自（有脫文）其中也。嫡庶之數。使從周制。妾之無子與希幸者。以時出之。均齊恩施。以廣子姓。使令之人。取足相供。時其上下。通其隔曠。是又自然其中也。在位之人。有乘柴馬弊車者矣。有食菽藿者矣。有親飲食之蒸烹者矣。有過客不敢沽酒市脯者矣。有妻子不到官舍者矣。有還奉祿者矣。有辭爵賞者矣。莫不稱述以為清邵。非不清邵。而不可以言中也。好節之士。有遇君子而不食其食者矣。有妻子凍餒而不納善人之施者矣。有茅茨蒿屏而上漏下溼者 \\n 仲長統　四 \\n 矣。有窮居僻處求而不可得見者矣。莫不歎美以為高潔。此非不高潔。而不可以言中也。夫世之所以高此者。亦有由然。先古之制休廢。時王之政不平。直正不行。詐偽獨售。于是世俗同共知節義之難復持也。乃舍正從邪。背道而馳奸。彼獨能介然不為。故見貴也。如使王度昭明。祿除從古。服章不中法。則詰之以典制。貨財不及禮。則閒之以志故。向所稱以清邵者。將欲何矯哉。向所歎云高潔者。將以何厲哉。故人主能使違時詭俗之行。無所復剴摩。困苦難為之約。無所復激切。步驟乎平夷之塗。偃息乎大中之居。人享其宜。物安其所。然後足以稱賢聖之王公。中和人（當作之。）君子矣。（群書治要。） \\n 古者君之于臣。無不荅拜也。雖王者有變。不必相因。猶宜存其大者。御史大夫。三公之列也。今不為起。非也。為太子時太傅。即位之後。宜常答其拜。少傅可比三公。為之起。周禮。王為三公六卿錫衰。為諸侯緦衰。為大夫士疑衰。及于其病時。皆自問焉。古禮雖難悉奉行。師傅三公。所不宜闕者也。凡在京師。大夫以上疾者。可遣使修賜問之恩。州牧郡守遠者。其死然後有弔贈之禮也。坐而論道。謂之三公。作而行之。謂之士大夫。論道必求高明之士。榦事必使良能之人。非獨三太三少可與言也。凡在列位者。皆宜及焉。故士不與其言。何以知其術之淺深。不試之事。何以知其能之高下。與群臣言議者。又非但用觀彼之志行。察彼之才能也。乃所以自弘天德。益聖性也。（有脫文。）猶十五志學。朋友講習。自強不息。德與年進。至于七十。然後從心而不踰矩。況于不及中規者乎。而不自勉也。公卿列校。侍中尚書。皆九州之選也。而不與之從容言議。咨論古事。訪國家正事。問四海豪英。琢磨珪譬。染練金錫。保以昭仁心于民物。廣令聞于天下哉。人主有常不可諫者五焉。一曰廢后黜正。二曰不節情Q欲Y。三曰專愛一人。四曰寵幸佞諂。五曰驕貴外戚。 \\n 仲長統　五 \\n 廢后黜正。覆其國家者也。不節情Q欲Y。伐其性命者也。專愛一人。絕其繼嗣者也。寵幸佞諂。壅蔽忠正者也。驕貴外戚。淆亂政治者也。此為疾痛在于膏盲。此為傾危比于累卵者也。然而人臣破首分形。所不能救止也。不忌（當作忘。）初故。仁也。以計御情。智也。以嚴專制。禮也。豐之以財。而勿與之位。亦足以為恩也。封之以士。而忽與之權。亦足以為厚也。何必友（疑有誤。舊校云。恐當作久。）年彌世。惑賢亂國。然後于我心乃快哉。（群書治要。） \\n 人愛我。我愛之。人憎我。我憎之。（意林。） \\n 天下士有三俗。選士而論族姓閥閱。一俗。交遊趨富貴之門。二俗。畏服不接于貴尊。三俗。天下之士有三可賤。慕名而不知實。一可賤。不敢正是非于富貴。二可賤。向盛背衰。三可賤。（意林。） \\n 天下學士。有三姦焉。實不知。詳不言。一也。竊他人之記。以成已說。二也。受無名者。移知者。三也。（意林。） \\n 知言而不能行謂之疾。此疾雖有天醫。莫能治也。同于我者。何必可愛。異于我者。何必可憎。智足以立難成之事。能足以圖□□□□。附者不黨。疏者不遺。（意林。） \\n 婦人有朝哭良人。暮適他士。涉歷百庭。顏色不愧。今公侯之客。卿士之家。侍妾數十。晝則以醇酒淋其骨髓。夜則以房室輸其血氣。（意林。） \\n 人之性。有山峙淵停者。患在不通。嚴剛貶絕者。患在傷士。廣大闊蕩者。患在無檢。和順恭慎者。患在少斷。端　清潔者。患在拘狹。辯通有辭者。患在多言。安舒沈重者。患在後時。好古守經者。患在不變。（意林。） \\n 疏濯胸臆。澡雪腹心。使之芬香皓潔白不可汙也。（意林。） \\n 道德仁義。天性也。織之以成其物。練（當作鍊。）之以致其情。瑩之以發其光。（文選廣絕交論注。意林。御覽四百三。） \\n 仲長統　六 \\n 人之事親也。不去乎父母之側。不倦乎勞辱之事。唯父母之所言也。唯父母之所欲也。于其體之不安。則不能寢。于其　食之不飽則不飽。則不能食。孜孜為此。以沒其身。惡有為此人父母。而憎之者也。人之事君也。言無小大。無所愆也。事無勞逸。無所避也。其見識知也。則不恃恩寵而加敬。其見遺忘也。則不懷怨恨而加勤。安危不貳其志。險易不革其心。孜孜為此。以沒其身。惡有為此人君長。而憎之者也。人之交士也。仁愛篤恕。謙遜敬讓。忠誠發乎內。信效著乎外。流言無所受。愛憎無所偏。幽闇（本作閑。意林作暗。知是闇字。）則攻已之所短。（本作攻人之短。從御覽四百六改補。所字從意林補。下句倣此。）會同（本作會友從意林御覽改。）則述人之所長。有負我者。我又加厚焉。有疑我者。我又加信焉。患（意林無患字。）無必相恤。利必相及。（恤利必相四字從意林補。）行潛德而不有。立潛功而不名。孜孜為此。以沒其身。惡有與此人交。而憎之者也。故事親而不為親所知。是孝未至者也。事君而不為君所知。是忠未至者也。與人交而不為人所知。是信義未至者也。父母怨咎人不以正。已審其不然。可違而不報也。父母欲與人以官位爵祿。而才實不可。可違而不從也。父母欲為奢泰侈靡。以適心　意。可違而不許也。父母不好學問。疾子孫之為之。（意林作學之。）可違而學也。父母不好善士。惡子孫交（意林作友。）之。可違而友（意林作交。）也。士友有患故待已而濟。父母不欲其行。可違而往也。故不可違而違。非孝也。可違而不違。亦非孝也。好不違。非孝也。好違。亦非孝也。其得義而也。（群書治要。） \\n 昔高祖誅秦項。而陟天子之位。光武討篡臣。而復已亡之漢。皆受命之聖主也。蕭、曹、丙、魏、平、勃、霍光之等。夷諸呂。尊大宗。廢昌邑而立孝宣。經緯國家。鎮安社稷。一代之名臣也。二主數子之所以震威四海。布德生民。建功立業。流名百世者。唯人事之盡耳。無天道之學焉。然則王天下作大臣者。不待于知天道矣。所貴乎用天之道者。則指星辰以授民事。順四時而興功業。其大略也。吉凶之祥。又何取焉。故知天道而無人略。（當作事。） \\n 仲長統　七 \\n 者。是巫醫卜祝之伍。下愚不齒之民也。信天道而背人略者。是昏亂迷惑之主。覆國亡家之臣也。問者曰。治天下者。壹之乎人事。抑亦有取諸天道也。曰。所取于天道者。謂四時之宜也。所壹于人事者。謂治亂實也。周禮之馮相保章。其無所用邪。曰。大備于天人之道耳。是非治天下之本也。是非理生民之要也。曰。然則本與要。奚所存邪。曰。王者官人無私。唯賢是親。勤卹政事。屢省功臣。賞錫期于功勞。刑歸乎罪惡。政平民安。各得其所。則天地將自從而正矣。休祥將自應我而集矣。惡物將自舍我而亡矣。求其不然。乃不可得也。王者所官者。非親屬則寵幸也。所愛者。非美色則巧佞也。以同異為善惡。以喜怒為賞罰。取乎麗女。怠乎萬機。黎民冤枉（脫一字。）類殘賊。雖五方之兆。不失四時之禮。斷獄之政。不違冬日之期。著龜積于廟門之中。犧牲群于麗碑之間。馮相坐臺上而不下。祝史伏壇旁而不去。猶無益于敗亡也。從此言之。人事為本。天道為末。不其然與。故審我已善。而不復恃乎道。上也。疑我未善。引天道以自濟者。其次也。不求諸已。而求諸天者。下愚之主也。令夫王者。誠忠心于自省。專思慮于治道。自省無愆。治道不謬。則彼嘉物之生。休祥之來。是我汲井而水出。爨　而火燃者耳。何足以為賀者邪。故歡于報應。喜干珍祥。是劣者之私情。未可謂大上之公德也。（群書治要。） \\n 英辭雨休。妙句雲來。（意林。北堂書鈔一百歎賞類作英才若雨。妙句如雲。文選沈約宋書謝靈運傳論注作英辭雨下。） \\n 愛（當有惡字。）相攻。命之自然也。愜　以志。人情之所欲也。（意林。） \\n 舌下泉咽之。名曰胎食。得道者生六翮于臂。長毛羽于腹。飛無階之蒼天。度無窮之世俗。（意林。） \\n 北方寒而其人壽。南方暑而其人天。此寒暑之方。驗于人者也。鈞之蠶也。寒而餓之。則引日多。溫而飽之。則引日少。此寒溫餓飽之為修短。驗于物者也。（意林。御覽八百二十五。） \\n 仲長統　八 \\n 行氣可以不飢不病。吾始者未之信也。至于為之者盡乃然矣。養性之方。若此至約。而吾未之能也。豈不以心馳于世務。思銳于人事哉。他人之不能者。又必與吾同此疾也。昔有明師。知不死之道者。燕君使人學之。不捷而師死。燕君怒其使者。將加誅焉。諫者曰。夫所憂者莫過乎死。所重者莫急乎生。彼自喪其生。亦安能令吾君不死也。君乃不誅。其諫辭則此為良說矣。然亦非至當之論。使彼有不死之方。若吾所聞行氣之法。則彼說師之死者。未必不知道也。直不能棄世事而為之。故雖知之而無益耳。非無不死之法者也。（枹朴子內篇至理。） \\n 河南密縣有卜成者。學道經久。乃與家人辭去。其始步稍高。遂入雲中不復見。此所謂舉形輕飛。白日昇天。仙之上者也。（枹欋朴子內篇至理。） \\n 薊子訓。不知何郡人。到陳公舍。自云今日當死。陳公與之一著單衣。入室寢。日中果死。（御覽六百九十一。） \\n 魏王所集方士名。上黨王真、隴西封君達、甘陵甘始、魯女生、譙國華佗字元化、東郭延年、唐霅、冷壽光、河南卜式、張貂、薊子訓、汝南費長房、鮮奴辜、魏國軍吏河南趙聖卿、陽城　儉字孟節、廬江左慈字元放。右十六人魏文帝、東阿王、仲長統所說（博物志五。）典論又云。王仲統云。（當作東阿王及仲長統云。）甘始、左元放、東郭延年、行容成御婦人法。並為丞相所錄。閒行其術。亦得其驗。降就道士劉景受雲母九子元方。年三百歲。莫知所在。武帝恆御此藥。亦云有驗。劉德治淮南王獄。得枕中鴻寶秘書。及子向咸共奇之。信黃白之道可成。謂神仙之道可致。卒亦無驗。乃以罹罪也。（博物志五。　案。此二條出典論。又典子建相亂。非皆昌言原文。故附戴焉。自　舌下泉以下。當同在一篇。） \\n 湯。契後。秦。益後。益即皋陶子也。（意林。　案。此已上依本傳。治要意林寫出。不紊仲長子原次。已下各書引見。于原次無考。依各書先後錄之。） \\n 仲長統　九 \\n 使居有良田廣宅。背山臨流。溝池環　。竹木周布。場輔築前。果園樹後。舟車足以代步涉之難。使令足以息四體之役。養親有兼珍之膳。妻拏無苦身之勞。良朋萃止。則陳酒肴以娛之。嘉時吉日。則烹羔豚以奉之。躕躇眭苑。遊戲平林。濯清水。追涼風。釣游魯。弋高鴻。諷于舞雩之下。詠歸高堂之上。安神閨房。思老氏之玄虛。呼吸精和。求至人之仿佛。與達者數子。論道講書。俯仰二儀。錯綜人物。彈南風之雅操。發清霜之妙曲。逍遙一世之上。睥睨天地之閒。不受當時之責。永保性命之期。如是則可以陵霄漢。出宇宙之外矣。豈羨夫入帝王之門哉。（本傳。統常以為几遊帝王者。欲以立身揚名耳。而名不常存。人生易滅。優遊偃仰。可以自娛。欲卜居清曠以樂其志。論之日云云。據文選閒居賦注引昌言曰。溝池自周竹木自環。今此有溝池環　竹木周布二語。知即三十四篇之一。疑在自敘篇。或當以卜居名篇。胡維新兩京遺篇題為樂志論。而出之昌言外。非也。） \\n 天為之時。而我不農。穀亦不可得而取之。青春生焉。時雨降焉。始之耕田。終之簠簋。惰者釜之。勤者鍾之。矧夫不為而尚乎食也哉。（齊民要術序。） \\n 叢林之下。為倉庾之坻。魚鱉之堀。為耕稼之場者。此君長所用心也。以太公封而斥鹵播嘉穀。鄭白成而闕中無饑年。蓋食魚鱉而藪澤之形可見。觀草木而肥墝之勢可知。（齊民要術序。） \\n 稼穡不修。桑果不茂。詏產不肥。鞭之可也。柂不落不完。垣牆不平。埽除不淨。笞之可也。此督課之方也。且天子親耤。皇后親蠶。況夫田父。而懷窳惰乎。（齊民要術序。） \\n 鮑魚之肆。不自以氣為臭。四夷之人。不自以食為異。生習然也。居積習之中。見生然之事。孰自知也。期何異蓼中之蟲。而不知藍之甘乎。（齊民要術序。） \\n 宗均為九江守。五日一聽事。夏以旦。冬以中。（北堂書鈔未改本三十六清淨。） \\n 公卿大夫。莫不先歷三七之官。雖有賢才。皆級次進。官之有級。猶階之有等也。（北堂書鈔未改本四十九設官。）升階越等。其步也亂。登朝越等。敗禮傷法。是以古人之初仕也。雖有賢才。皆以級賜進焉。賈生有言。治國取人。務在求能。故裁國之無利器。猶鏤以鉛刀。而望其切。不亦疏乎。（御覽二百三。） \\n 仲長統　十 \\n 冢宰。堯官也。（蓺文類聚四十五。御覽二百六。） \\n 今人主不思神芝、朱草、甘露、零醴泉涌。而患枇杷荔枝之腐。亦鄙甚矣。（蓺文類聚八十七。白孔六帖一百。御覽九百七十一枇杷又荔枝。） \\n 漢安帝時。有異物生于長樂宮延年廄後東廡柏樹。及永巷南園（御覽作閨。）合歡樹。議者以為芝草也。群臣皆賀受賜。（蓺文類聚八十九。御覽九百六十。） \\n 笏以（御覽作以笏。）書君教令。記善刺過。今之持版以象焉。（初學記二十六。御覽六百四十五。又六百九十二。） \\n 淑清穆和之氣既宣。醇醲之化既浹。（文選魏都賦注。） \\n 斧帳翠屏之不坐。（文選天台山賦注。） \\n 古之葬者。松柏梧桐。以識其墳也。（文選潘安仁懷舊賦注。阮籍詠懷詩注。陸機門有車馬客行注。古詩驅車上東門注。丘遲與陳伯之書注。陳琳為袁紹檄豫州注。） \\n 喜怒哀樂好惡。謂之六情。（文選賦注。） \\n 乘此風順此流而下走。誰復能為此限者哉。（文選琴賦注。） \\n 捷疾馳。影響人間也。（文選。憎白馬王彪詩注。） \\n 築臺起功。（文選謝靈運還舊園詩注。　案。此疑有天下者篇約文。） \\n 聞上古之隱士。或夫負妻戴。以入山澤。伏重岫之內。窟窮皋之底。（文選陶淵明經曲阿詩注。張景陽七命注。） \\n 蕩蕩乎若昇天路。而不知夫所登也。子若昇天路也。（文選謝靈運入華子岡詩注。曹子建　詩注。與吳季重書注。） \\n 彊者勝弱。智者欺愚。（文選陸機墉上行注。） \\n 事求絲髮之舋。（文選鮑照白頭吟注。） \\n 有軍興之大役焉。有凶荒之殺用焉。如此。則清修潔皎之士。固當食荼盬膽。芊荊棘。（文選謝元暉始出尚書省詩注。） \\n 引之以教義。（文選任彥昇為卞彬謝脩卞忠貞墓啟注。又奏彈劉整注。） \\n 仲長統　十一 \\n 清如冰碧潔。如霜露。輕賤世俗。高立獨步。此士之次也。（文選曹子建與楊德祖書注。） \\n 節操淩高雲。（文選石季倫思歸引序注。） \\n 周禮。女巫掌歲時。祓除疾病。禊者潔也。于水上盥潔也。已者祉也。邪疾已去。祈介祉也。（文選顏延年曲水詩序注。） \\n 姦慝既弭。警蹕清夷。（文選顏延年曲水詩序注。又王元長曲水詩序注。） \\n 子長班固述作之士。（文選王文憲集序注。） \\n 高光二祖之神武。遇際會而不能得。（文選于令升晉武革命論注。） \\n 為音樂。則歌兒舞女。千曹而迭起。（文選宦者傳論注。） \\n 探心測意。世加甚焉。（文選演連珠注。） \\n 運籌于几案之前。而所制者。乃百代之後。（文選石闕銘注。） \\n 五位以正方面。（文選石闕銘注。） \\n 直道正辭。貞亮之節。（文選郭林宗碑文注。） \\n 百夫之豪州。州以千計。（文選頭佗寺碑文注。） \\n 以一人之好惡。裁萬品之不同。（文選頭佗寺理文注。） \\n 規矩可模者。師傅之德也。（文選齊安陸王碑文注。） \\n 救患赴急。跋涉奔波者。憂樂之盡也。（文選齊竟陵王行狀注。） \\n 昔秦用商君之法。張彌天之網。然陳涉大呼于沛澤之中。天下譽應。人不為用者。怨毒結于天下也。（長短經政體。） \\n 攻玉以石。澣布以灰。（御覽八百二十六。） \\n  \\n 　 \\n  \\n   \\n  "}
{"章节": "全後漢文卷九十", "正文": "　 \\n 全後漢文卷九十 \\n 　 \\n  \\n 烏程嚴可均校輯 \\n 王粲一 \\n 粲字仲宣。山陽高平人。初辟司徒府。除黃門侍郎。不就。至荊州依劉表。荊州平。曹公辟為丞相椽[椽當作掾]。封關內侯。遷軍謀祭酒。進侍中。有去伐論集三卷。漢末英雄記十卷。集十一卷。 \\n 大暑賦 \\n 惟林鍾之季月。重陽積而上升。熹潤土之溽暑。扇溫風而至興。或赫爔以瘴炎。或鬱術而燠蒸。獸狼望以倚喘。鳥垂翼而弗翔。根生苑而焦炙。豈含血而能當。遠崑吾之中景。天地翕其同光。征夫瘼于原野。處者困于高堂。患衽席之焚灼。譬洪燎之在　。起屏營而東西。欲避之而無方。仰庭槐而嘯風。風既至而如湯。氣呼吸以袪裾。汙雨下而沾裳。就清泉以自沃。猶淟涊而不涼。體 \\n 王粲　一 \\n 煩茹以於悒。心憤悶而窘惶。于是帝后順時。幸九嵕之陰岡。託甘泉之清野。御華殿于林光。潛廣室之邃宇。激寒流于下堂。重屋百層。垂陰千廡。九闥洞開。周帷高舉。堅冰常寒饌代敘。（蓺文類聚五。初學記三。御覽三十四。） \\n 游海賦 \\n 含精純之至道兮。將輕舉而高厲。游余心以廣觀兮。且信佯乎四裔。乘蘭桂之方舟。浮大江而遙逝。翼驚風以長驅。集會稽而一憩。登陰隅以東望兮。覽滄海之體勢。吐星出日。天與水際。其深不測。其廣無臬。尋之冥地。不見涯洩。章亥所不極。盧敖所不屆。洪洪洋洋。誠不可度也。處嵎夷之正位兮。同色號于穹蒼。苞吐納之弘量。正宗廟之紀綱。總眾流而臣下。為百谷之君王。洪濤奮蕩蕩。大浪踊躍。山隆谷窳。宛亶相博。懷珍藏寶。神隱怪匿。或無氣而能行。或含血而不食。或有葉而無根。或能飛而無翼。鳥則爰居孔鵠。翡翠鷫　。繽紛往來。沈浮翱翔。魚則橫尾曲頭。方目偃　。大者若丘陵。小者重鈞石。乃有賁蛟大貝。明月夜光。蠵鼊玳瑁。金質黑章。若夫長漩別鳥。旗布星峙。高或萬尋。近或千里。桂蘭藂乎其上。珊瑚周乎其趾。群犀代角。巨象解齒。黃金碧玉。名不可紀。（北堂書鈔一百三十七。蓺文類聚八。初學記六兩引。又文選江賦注。） \\n 浮淮賦 \\n 從王師以南征兮。浮淮水而遐逝。背渦浦之曲流兮。望馬丘之高澨。泛洪榜于中潮兮。飛輕舟乎濱濟。建眾檣以成林兮。譬巫山之樹藝。于是迅風興。濤波動。長瀨潭渨。滂沛洶溶。鉦鼓若雷。旌麾翳日。飛雲天迴。□□□□基鷹飄逸。遞相競軼。淩驚波以高騖。馳駭浪而赴質。加丹[丹當作舟]徒之巧極。美榜人之閑疾。白日未移。前驅已屆。群師按部。左右就隊。軸轤千里。我卒億　計。運茲威以赫怒。清海隅之帶芥。濟元勳于一舉。垂休績于來裔。（書鈔一百三十七。一百三十八。蓺文類聚八。初學記六。） \\n 王粲　二 \\n 閑邪賦 \\n 夫何英媛之麗發。貌洵美而豔逸。橫四海而無仇。超遐世而秀出。發唐棣之春華。當盛年而處室。恨年歲之方幕。哀獨立而無依。情紛拏以交橫。意慘悽而增悲。何性命之奇薄。愛兩絕而俱違。擫空房而就衽。將取夢以通靈。日炯炯而不寐。心忉怛而惕驚。（蓺文類聚十八。） \\n 關山介而阻險。（文選謝元暉蹔使下都夜發新林贈西府同僚詩注。） \\n 願為環以約腕。（書鈔一百三十六引王粲閑居賦。當是閑邪之誤。） \\n 出婦賦 \\n 既僥倖兮非望。逢君子兮弘仁。當隆暑今翕赫。猶蒙眷兮見親。更盛衰兮成敗。思情固今日新。竦余身兮敬事。理中饋兮恪勤。君不篤兮終始。樂枯荑兮一時。心搖蕩兮變易。記舊姻兮棄之。馬已駕兮在門。身當去兮不疑。攬衣帶兮出戶。顧堂室兮長亂。（蓺文類聚三十。） \\n 傷天賦 \\n 惟皇天之賦命。實浩蕩而不均。或老終以長世。或昏天而夙泯。物雖存而人亡。心惆悵慕。哀皇天之不惠。抱此哀而何愬。求魂神之形影。羌幽冥而弗迕。淹徘徊以想像。心彌結而紆縈。晝忽忽其若昏。夜炯炯而至明。（蓺文類聚三十四。） \\n 思友賦 \\n 登城隅之高觀。忽臨下以翱翔。行游目于林中。睹舊人之故場。身既沒而不見。餘跡存而未喪。滄浪浩兮迴流波。水厂激兮素精。夏木兮結莖。春鳥兮愁鳴。平原兮泱漭。綠草兮羅生。超長路兮逶迤。實舊人兮所經。身既逝兮幽翳。魂眇眇兮藏形。（蓺文類聚三十四。） \\n 寡婦賦 \\n 闔門今卻埽。幽處伅高堂。提孤孩兮出戶。與之步兮東廂。顧左右兮相憐。意悽愴兮擢傷。觀草木以敷榮。感傾葉兮落時。人皆懷兮歡豫。我獨感兮不怡。日掩曖兮不昏。明月皎兮揚暉。坐幽室兮無為。登空床兮下幃。涕流連兮交頸。心憯結兮增悲。（蓺文類聚三十四。） \\n 欲引刃而自裁。顧弱子而復停。（文選潘岳寡婦賦注。） \\n 王粲　三 \\n 初征賦 \\n 違世難以迴折兮。超遙集乎蠻楚。逢屯否而底滯兮。忽長幼以羈旅。賴皇華之茂功。清四海之疆宇。超南荊之北境。踐周豫之末畿。野蕭條而騁望。路周達而平夷。春風穆其和暢兮。庶卉煥以敷蕤。行中國之舊壞。實吾願之所依。當短景之炎陽。犯隆暑之赫曦。董風溫溫以增熱。體燁燁其若熒。（蓺文類聚五十九。） \\n 豋樓賦 \\n 登茲樓以四望兮。聊暇日以銷憂。覽斯宇之所處兮。實顯敞而寡仇。挾清漳之通浦兮。倚曲沮之長洲。背墳衍之廣陸兮。臨皋隰之沃流。北彌陶牧。西接昭丘。華實蔽野。黍稷盈疇。雖信美而非吾士兮。曾何足以少留。遭紛濁而遷逝兮。漫踰紀以迄今。情眷眷而懷歸兮。孰憂思之可任憑軒檻以遙望兮。向北風而開襟。平原遠而極目兮。蔽荊山之高岑。路逶迤而脩迴兮。川既漾而濟深。悲舊鄉之壅隔兮。涕橫墜而弗禁。昔尼父之在陳兮。有歸歟之歎音。鍾儀幽而楚奏兮。莊　顯而越吟。人情同于懷土兮。豈窮達而異心。惟日月之逾邁兮。俟河清其未極。冀王道之一平兮。假高衢而騁力。懼匏瓜之徒懸兮。異井渫之莫食。步棲遲以徙倚兮。白日忽其將匿。風蕭瑟而並興兮。天慘慘而無色。獸狂顧以求群兮。鳥相鳴而舉翼。原野間其無人兮。征夫行而未息。心悽愴以感發兮。意忉怛而憯惻。循陛除而下降兮。氣交憤于胸臆。夜參半而不寐兮。悵盤桓以反側。（文選。蓺文類聚六十三。） \\n 王粲　四 \\n 羽獵賦 \\n 遵古道以游豫兮。昭勸助乎農圃。用時隙之餘日兮。陳苗狩而講旅。濟漳浦而橫陣。倚紫陌而並征。樹重圍于西阯。列駿騎乎平坰。相公乃乘輕軒。駕四駱。駙流星。屬繁弱。選徒命士。咸歟竭作。旌旗雲擾。鋒刃林錯。揚暉吐火。曜野蔽澤。山川于是搖蕩。草木為之摧撥。禽獸振駭。魂亡氣奪。興頭觸系。搖足遇撻。陷心裂胃。潰腦破頰。鷹犬競逐。奕奕霏霏。下韝窮　。搏肉噬肌。墜者若雨。僵者若坻。清野滌原。莫不殲夷。（蓺文類聚六十三。初學記二十二引三條。） \\n 酒賦 \\n 帝女儀狄。旨泍是獻。苾芬享祀。人神式宴。麴糱必時。良工從試。辯其五齊。節其三事。醍沈盎泛。清濁各異。章文德于廟堂。協武義于三軍。致子弟之孝養。糾骨肉之睦親。成朋友之懽好。贊交往之主賓。既無禮而不入。又何事而不困。賊功業而敗事。毀名行以取誣。遺大恥于載籍。滿簡帛而見書。孰不飲而羅茲。罔非酒而惟事。昔在公旦。極茲話言。濡首屢無。談易作難。大禹所忌。文王是艱。暨我中葉。酒流猶多。群庶崇飲。日富月奢。（蓺文類聚七十二。書鈔一百四十八。） \\n 神女賦 \\n 惟天地之普化。何產氣之淑真。陶陰陽之休液。育天麗之神人。稟自然以絕俗。超希世而無群。體纖約而方足。膚柔曼以豐盈。髮似玄鋻。鬢類削成。質素純捁。粉黛不加。朱顏熙曜。曄若春華。口譬含丹。目若瀾波。美姿巧籍。厭輔奇葩。戴金羽之首飾。珥照夜之珠璫。襲羅綺之黼衣。曳縟繡之華裳。錯繽紛以雜佩。　熠爚而焜煌。退變容而改服。冀致態以相移。發延對兮倚床垂。稅　裳兮兔簪笄。施華的（史記索隱作玄的。）兮結羽釵。揚娥微眄。懸藐流離。婉約綺媚。舉動多宜。稱詩表志。安氣和聲。探懷授心。發露幽情。彼佳人之難遇。顛一遇而長別。顧大罰之淫愆。亦終身而不減。心交戰而貞勝。乃回意而自絕。（蓺文類聚七十九。書鈔一百三十五。文選潘岳寡婦賦注。史記五宗世家索隱。御覽一百八十一。又七百十九。） \\n 投壺賦（序） \\n 夫注心銃念。自求諸身。投壺是也。（御覽七百四十三。） \\n 王粲　五 \\n 圍棋賦（序） \\n 清靈體道。稽謨玄神。圍棋是也。（御覽七百五十三。） \\n 彈棋賦（序） \\n 因行騁志。通權達理。六博是也。（御覽七百五十四。） \\n 迷迭賦 \\n 惟遐方之珍草兮。產崑崙之極幽。愛中和之正氣兮。承陰陽之靈休。揚豐馨于西裔兮。布和種于中州。去原野之側陋兮。植高宇之外庭。布萋萋之茂葉兮。挺苒苒之柔莖。色光潤而采發兮。以孔翠之揚精。（蓺文類聚八十一。） \\n 瑪瑙勒賦 \\n 游大國以廣觀兮。覽希世之偉實。總眾材而課美兮。信莫臧于瑪瑙。被文采之華飾。雜朱綠與蒼皁。于是乃命工人。裁以飾勒。因姿象形。匪彫匪刻。厥容應規。厥性順德。御世嗣之駿服兮。表騄驥之儀式。（蓺文類聚八十四。御覽三百五十八。又八百八。） \\n 車渠椀賦 \\n 侍君子之宴坐。覽車渠之妙珍。挺英才于山岳。含陰陽之淑真。飛輕縹與浮白。若驚風之飄雲。光清朗以內曜。澤溫潤而外津。體貞剛而不撓。理脩達而有文。雜玄黃以為質。似乾坤之未分。兼五德之上美。超眾寶而絕倫。（蓺文類聚八十四。御覽八百八。） \\n 援柔翰以作賦。（文選左思詠史詩注。） \\n 王粲　車渠椀賦 \\n 侍君子之宴坐，覽車渠之妙珍。挺英才於山岳，含陰陽之淑真。飛輕縹與浮白，若驚風之飄雲。光清朗以內曜，澤溫潤而外津。體貞剛而不撓，理修達而有文。雜玄黃以爲質，似乾坤之未分。兼五德之上美，超衆寶而絕倫。援柔翰以作賦。 \\n 槐樹賦 \\n 惟中唐之奇樹。稟自然之天姿。超疇畝而登殖。作階庭之華暉。形褘褘以暢條。色采采而鮮明。豐茂葉之幽藹。履中夏而敷榮。既立本于殿省。植根柢其弘深。鳥願棲而投翼。人望庇而披襟。（蓺文類聚八十二。初學記二十八。） \\n 王粲　六 \\n 柳賦 \\n 昔我君之定武。改天屆而租征。元子從而撫軍。值嘉木于茲庭。歷春秋以逾紀。行復出于斯鄉。覽茲樹之豐茂。紛旖旎以修長。枝扶疏而覃布。莖槮梢以奮揚。人情感于舊物。心惆悵以增慮。行游目而廣望。睹城壘之故處。悟元子之話言。信思難而存懼。嘉甘棠之不伐。畏取累于此樹。苟遠跡而退之。豈駕遲而不屢。（蓺文類聚八十九。初學記二十八。） \\n 白鶴賦 \\n （上闕）白瓴稟靈龜之脩壽。資儀鳳之純精。接王喬于湯谷。駕赤松于扶桑。　靈岳之瓊　。吸雲表之露漿。（蓺文類聚九十。） \\n 鶡賦 \\n 惟茲鶡之為鳥。信才勇而勁武。服乾剛之正氣。被淳駹之質羽。愬晨風以群鳴。震聲發乎外宇。厲廉風與猛節。超群類而莫與。惟膏薰之焚銷。固自古之所咨。逢虞人而見獲。遂因執乎縹纍。賴有司之圖功。不開小而漏微。令薄軀以免害。從孔鶴于園湄。（蓺文類聚九十。） \\n 鸚鵡賦 \\n 步籠阿以躑躅。叩眾目之希稠。登衡榦以上干。噭哀鳴而舒憂。聲嚶嚶以高厲。又憀憀而不休。聽喬木之悲風。羨鳴友之相求。日奄藹以西邁。忽逍遙而既冥。就隅角而斂翼。倦獨宿而宛頸。（蓺文類聚九十。） \\n 鶯賦 \\n 覽堂隅之籠鳥。獨高懸而背時。雖物微而命輕。心悽愴而愍之。日奄藹以西邁。忽逍遙而既冥。就隅角而斂翼。春獨宿而宛頸。歷長夜以向晨。聞倉庚之群鳴。春鳩翔于南甍。戴　集乎東榮。既同時而異憂。實感類而傷情。（蓺文類聚九十二。） \\n 王粲　七 \\n 為劉荊州諫袁譚書 \\n 天降災害。禍難殷流。初交殊族。卒成同盟。使王室震蕩。开倫攸斁。是以智達之士。莫不痛心入骨。傷時人不能相忍也。然孤與太公。志同願等。雖楚魏絕邈。山河迴遠。戮力乃心。共獎王室。使非族不于吾盟。異類不絕吾好。此孤與太公無貳之所致也。功績未卒。太公殂隕。賢胤承統。以繼洪業。宣奕世之德。履丕顯之祚。摧嚴敵于鄴都。揚休烈于朔土。顧定疆宇。虎視河外。凡我同盟。莫不景附。（案。自太公殂隕至此。魏氏春秋作尊公殂隕。四海悼心。賢胤承統。遐邇屬望。咸欲展布膂力。以投盟主。雖亡之日。猶存之願也。）何悟青蠅飛于竿旌。無忌游于二壘。使股肱分成二體。匈膂絕為異身。初聞此問。尚謂不然。定聞信來。乃知闕伯實沈之忿已成。棄親即讎之計已決。旃　交干中原。暴尸累于城下。聞之哽咽。若存若亡。昔三王五伯。下及戰國。君臣相弒。父子相殺。兄弟相殘。親戚相滅。蓋時有之。蓋時有之。然或欲以成王業。或欲以定霸功。皆所謂逆取順守。而徼富強于一世也。未有棄親即異。兀其根本。而能全于長世者也。（魏氏春秋作而能崇業繼功垂祚後世者也。）昔齊襄公報九世之讎。士　卒荀偃之事。是故春秋美其義。君子稱其信。夫伯游之恨于齊。未若太公之忿于曹也。宣子之臣承業。未若仁君之繼統也。且君子違難不適讎國。交絕不出惡聲。況亡[亡當作忘]先人之讎。棄親戚之好。而為萬世之戒。遺同盟之恥哉。蠻夷戎狄。將有誚讓之言。況我族類。而不痛心邪。夫欲立竹帛于當時。全宗祀于一世。豈宜同生分謗。爭校得失乎。若冀州有不弟之　。無慚順之節。仁君當降志辱身。以濟事為務。事定之後。使天下平其曲直。不亦為高義邪。今仁君見憎于夫人。未若鄭莊之于姜氏。昆弟之嫌。未若垂華之于象敖。然莊公卒從大隧之樂。象敖終受有鼻之封。願捐棄百　。追攝舊義。復為母子如初。今整勒士馬。瞻望鵠立。（後漢袁紹傳。注云。書見王粲集。又魏志袁紹傳。注引魏氏春秋。有刪節。） \\n 天篤降害。禍亂殷流。尊公殂殞。四海悼心。賢胤承統。遐邇屬望。咸欲展布旅力。以投盟主。雖亡之日。猶存之願也。何寤青蠅飛于干旍。無極游于二壘。使股肱分為二體。背膂絕為異身。昔三王五伯。下及戰國。父子相殘。蓋 \\n 王粲　八 \\n 有之矣。然或欲以成王業。或欲以定霸功。或欲以顯宗主。或欲以固冢嗣。未有親[親上脫棄字]即異。杌其本根。而能崇業濟功。垂祚後世者哉。若齊襄復九世之讎。士　卒荀偃之。是故春秋美其義。君子稱其信。夫伯游之恨于齊。未若文公之忿曹。宣子之成業。未若仁君之繼統也。且君子違難。不適讎國。豈可忘先君之怨。棄至親之好。為萬世之戒。遺同盟之恥哉。冀州不弟之　。既已然矣。仁君當降志辱身。以匡國為務。雖見憎于夫人。未若鄭莊之于姜氏。兄弟之嫌。未若重華之象傲也。然莊公有大隧之樂。象[象上脫于字]受有鼻之封。願棄捐前忿。遠思舊義。復為母子昆弟如初。（魏志袁紹傳注引魏氏春秋。與後漢書小異。今並錄之。） \\n 為劉荊州與袁尚書 \\n 表頓首頓首將軍麾下。勤整六師。芟討暴虐。戎馬廝養。罄無不宜。甚善甚善。河山阻限。狼虎當路。雖遺驛使。或至或否。口使引領。告而莫達。初聞郭公則辛仲治通內外之言。造交遘之隙。使士民不協。姦釁並作。聞之諤然。為增忿怒。校尉劉堅、皇河、田買等前後到荊。得二月六日所起書。又得賢兄貴弟顯雍及審別駕書。陳敘事變本末之理。知變起辛郭。禍結同生。追閼伯實沈之蹤。忘棠棣死喪之義。親尋干戈。僵死流血。聞之哽咽。若存若亡。乃追案書傳。思與古比。昔軒轅有涿鹿之戰。周公有商奄之軍。皆所以翦除災害而定王業者也。非強弱之爭。喜怒之忿也。是故滅親不為尤。誅兄不傷義也。今二君初承洪業。纂繼前軌。進有國家傾危之慮。退有先公遺恨之責。當惟曹氏是務。不爭雄雌之勢。惟國是康。不計曲直之利。雖蒙塵垢罪。下為隸圉。析入汙泥。猶當降志辱身。方以定事為計。何者。夫金木水火。以剛柔相濟。然後克得其和。能為民用。若使金與金相迕。火與火相爛。則燋然摧折。俱不得其所也。今青州天性峭急。迷于目前。曲直是非。昭然可見。仁君智數弘大。 \\n 王粲　九 \\n 綽有餘裕。當以大包小。以優容劣。歸是于此。乃道教之和。義士之行也。縱不能爾。有難忍之忿。且當先除曹操。以卒先公之恨。事定之後。乃議兄弟之怨。使記注之士。定曲直之評。不亦上策邪。且初天下起兵。以尊門為主。是以眾寡喁喁。莫不樂袁氏之大也。今雖分裂。有存有亡。嚮然景附。未有革心。若仁君兄弟能悔前之謬。克已復禮。以從所驩。則弱者自以為強。危者自以為寍。誠欲　力長驅。共獎王室。雖亡之日。猶存之願。則伊周不足參。五伯不足六也。若使迷而不返。遂而不改。則戎狄蠻夷。將有不誚讓之言。況我同盟。復能　力為君之役哉。則是太公墳壟。將有汙池之禍。夫人弱小。將有滅族之變。彼之與此。豈可同日而論之哉。且行違道以自存。猶尚不可。況失義以自亡。而遺敵之禽哉。此韓盧東郭自困于前。而遺田父之獲也。昔齊公孫　卒。晏子知子期之不免也。故曰二惠競爽猶可。又弱一箇。姜氏危哉。表與劉左將軍及北海孫公佑共說此事。未常不痛心入骨。相為悲傷也。今整勒士馬。憤踊鶴立。冀聞和同之聲。約一舉之期。故復遣信。并與青州書。若其泰也。則袁族其與漢升降乎。若其否也。則同盟永無望矣。臨書愴恨。不知所言。劉表頓首。（章樵注太古文苑十。韓元吉本無。又見後漢袁紹傳注引魏氏春秋。章懷云。書見王粲集。又見魏志袁紹傳注引魏氏春秋。並有刪節。） \\n 為荀或與孫權檄 \\n 故使周曜、管容、李恕、張涉、陳光勳之徒。將帥戰士。就渤海七八百里陰習舟　。四年之內。無日休解。今皆擊櫂若飛。回柁若環者也。（北堂書鈔一百三十七。又一百三十八。） \\n  \\n 　 \\n  \\n   \\n  "}
{"章节": "全後漢文卷九十一", "正文": "　 \\n 全後漢文卷九十一 \\n 　 \\n  \\n 烏程嚴可均校輯 \\n 王粲二 \\n 七釋 \\n 潛虛丈人。違世遁俗。恬淡清玄。渾沌淳樸。薄禮愚學。無為無欲。均同死生。混齊榮辱。于是□□大夫聞而歎曰。蓋聞君子不以仁易道。不以身後時。進德脩業。歟世同理。今子深藏其身。高栖其志。外無所營。內無所事。（蓺文類聚五十七。） \\n 道在養志實氣。將定其氣。莫先五味。（書鈔一百四十二。） \\n 凍縹玄酎。醴白腐清。（書鈔一百四十八。） \\n 霜熊之掌。文鹿之茸。（書鈔一百四十二。） \\n 黿羹蠵臛。（書鈔一百四十二。又一百四十四。御覽三百六十一作蠙臛。）晨鳧宿鷃。五黃擣珍。□腸□□。（書鈔一百四十二。） \\n 王粲　一 \\n 肴以多品。羞以珍名。脯鮪桂蠹。石夔瓊晶。鱉寒鮑熱。異和殊馨。（同上。）乃有西旅游梁。御宿青粲。瓜州紅　。參糅相半。軟滑膏潤。入口流散。（書鈔一百四十二。又一百四十四。初學記二十六。御覽八百五十。） \\n 邯鄲才女。三齊巧士。名唱秘舞。承閑並理。七盤陳于廣庭。疇人儼其齊俟。揄皓袖以振策。竦并足而軒躊。邪睨鼓下。伉音赴節。安翹足以徐擊。馺頓身而傾折。翩飄微霍。亂精蕩神。巴渝代起。鞞鐸響振。（蓺文類聚五十七。文選文賦注。又舞賦注。） \\n 農功既登。玄陰戒寒。乃致眾庶。大獵中原。植旌拊表。班授行曲。　綱連置。彌山跨谷。流鋒四射。畢　橫厲。奮千芟而稍繫。弛鷹犬以搏噬。弦不虛控。矢不徒注。僵禽連積。隕鳥若雨。（蓺文類聚五十七。御覽三百五十三。） \\n 麗才美色。希世特立。豐膚曼肌。弱骨纖形。鬒髮玄　。脩項秀頸。紅顏照曜。曄若苕榮。戴明中之羽雀。離華　之葳蕤。珥照夜之雙璫。煥　爚以垂暉。（書鈔一百三十六。蓺文類聚五十七。） \\n 揚娥眉而順止。（御覽三百六十八。） \\n 聖人在位。時邁其德。先天弗違。稽若古則。叡哲文明。允恭玄塞。登俊乂于壟畝。舉賢才于仄微。置彼周行。列于邦畿。九德咸事。百僚師師。于是四海之內。咸變時雍。普天率士。比屋可封。是以棲林隱谷之夫。逸跡放言之士。鋻乎有道。貧賤是恥。（蓺文類聚二十七。） \\n 休風偃物。淳化玄通。（北堂書鈔十。） \\n 聲暨海外。（同上。） \\n 大廟頌 \\n 思皇烈祖。時邁其德。肇啟洪源。貽宴我則。我休厥成。聿先厥道。丕明丕欽。允時祖考。 \\n 於穆清廟。翼嚴休徵。祁祁髦士。厥德允升。懷想成位。咸奔在宮。無思不若。永觀厥崇。 \\n 綏庶邦。和四宇。九功備。开樂序。建崇牙。設璧羽。六拊奏。八音舉。昭大孝。衎妣祖。念武功。收醇祐。（初學記十三。） \\n 王粲　二 \\n 靈壽杖頌 \\n 茲杖靈木。以介眉壽。奇榦貞正。不待矯輮。據貞斯真。杖之爰茂。（蓺文類聚六十九。） \\n 正考父讚 \\n 恂恂正父。應德孔盛。身為國卿。族則公姓。年在耆耋。三葉聞政。誰能不怠。申慈約敬。饘粥予口。傴僂受命。名書金鼎。祚及後聖。（初學記七。） \\n 反金人贊 \\n 君子亮直。行不柔辟。友賤不恥。誨焉是益。我能發蹤。彼用遠跡。一言之賜。過乎璵璧。末世不敦。義與茲易。而言匪忠。退有其謫。（蓺文類聚十九。） \\n 難鍾苟太平論 \\n 聖莫盛于堯。而洪水方割。丹朱淫虐。四族凶佞矣。帝堯[帝堯之堯當作舜]因之而三苗畔戾矣。禹又因而防風為戮矣。此三聖。古之所大稱也。繼中等相承。且二百年。而刑罰未嘗一世而乏也。然則此三聖能平。三聖能平。則何世能致之乎。孔子稱曰。唯上智與下愚不移。不移者。丹朱、四凶、三苗之謂也。當紂之世。殷　不小大。好草竊姦究。周公遷殷頑民于洛邑。其下愚之人。必有之矣。周公之于三聖。不能踰也。三聖有所不化矣。有所不移矣。周公之不能化殷之頑民。所可知也。苟不可移。必或犯罪。罪而弗刑。是失所也。犯而刑之。刑不可錯矣。孟軻有言。盡信書。不如無書。有大而言之者。刑錯之屬也。豈億兆之民。歷數十年。而無一人犯罪。一物失所哉。謂之無者。盡信書之謂也。（蓺文類聚十一。） \\n 王粲　三 \\n 爵論 \\n 依律有奪爵之法。此謂古者爵行之時。民賜爵則喜。奪爵則懼。故可以奪賜而法也。今爵事廢矣。民不知爵者何也。奪之。民亦不懼賜之。民亦不喜。是空設文書而無用也。今誠循爵。則上下不失實。而功勞者勸。占[占當作古]之道。合漢之法。以貨財為賞者不可供。以復除為賞者租稅損滅。以爵為賞者民勸而費省。故古人重爵也。（蓺文類聚五十一。） \\n 爵自一級轉登十級。而為列侯。譬猶秩自百石轉遷。而至于公也。而近世賞人者。皆不出等級。從無爵封列侯。原其所以。爵廢故也。司馬法曰。賞不踰時。欲民速得為善之利也。近世爵廢。人有小功。無以賞也。乃積累焉。須事足乃封侯。非所以速為而及時也。上觀古高祖封功臣。及白起衛鞅。皆稍賜爵而[而當作為]五大夫客卿庶長。以至于侯。非一頓而封也。夫稍稍賜爵。與功大小相稱而俱登。既得其義。且侯次有緒。使慕進者遂[遂當作逐]之不倦矣。（御覽百九十八。） \\n 儒吏論 \\n 士同風于朝。農同業于野。雖官職務殊。地氣異宜。然其致功成利。未有相害而不通者也。古者八歲入小學。學六甲五方書計之事。十五入大學。學君臣朝廷王事之紀。則文法典蓺。具存于引矣。至乎末世。則不然矣。執法之吏不闚先王之典。搢紳之儒。不通律令之要。彼刀筆之吏。豈生而察刻哉。起于几案之下。長于官曹之聞。無溫裕文雅以自潤。雖欲無察刻。弗能得矣。竹帛之儒。豈生而迂緩也。起于講堂之上。遊于鄉校之中。無嚴猛斷割以自裁。雖欲不迂緩。弗能得矣。先王見其如此也。是以博陳共教。輔和民性。達其所壅。袪其所蔽。吏服雅訓。儒通文法。故能寬猛相濟。剛柔自克也。 \\n （蓺文類聚五十二。御覽六百十三。） \\n 王粲　四 \\n 三輔論 \\n 湘潛先生。江濱逸老。將集論雲夢。玄公豫焉。先生稱曰。蓋聞戎不可動。兵不可揚。今劉牧建德垂芳。名烈既彰矣。曷乃稱兵舉眾。殘我波靈。逸老曰。是何言與。天生五材。金作明威。長沙不軌。敢作亂違。我牧睹其然。乃赫爾發憤。且上征下戰。去暴舉順。州牧之兵。建拂天之旌。鳴振地之鼓。玄冑曜日。犀甲如堵。以此眾戰。孰能要御。劉牧之懿。子又未聞乎。履道懷智。休跡顯光。灑埽群虜。艾撥穢荒。走袁術于西境。馘射貢乎武當。遏孫堅于漢甫。追揚定于折商。（蓺文類聚五十九。） \\n 安身論 \\n 蓋崇德莫盛乎安身。安身莫大乎存政。存政莫重乎無私。無私莫深乎寡欲。是以君子安其身而後動。易其心而後語。定其交而後行。然則動者。吉凶之端也。語者。榮辱之主也。求者。利病之幾也。行者。安危之決也。故君子不妄動也。必適于道。不徒語也。必經于理。不苟求也。必造于義。不虛行也。必畝于正。夫然。用能免或擊之凶。厚自天之佑。故身不安則殆。言不順則悖。交不審則惑。行不篤則危。四者存乎中。則患憂接乎外矣。憂患之接。必生于自私。而興于有欲。自私者不能成其私。有欲者不能濟其欲。理之至也。 \\n 務本論 \\n 古者之理國也。以本為務。八政之于民也。以食為首。是以黎民時雍。降福孔皆也。故仰司星辰。以審其時。俯耕籍田。以率其力。封祀農稷。以神其事。祈穀報年。以寵其功。設農師以監之。置田畯以董之。黍稷茂。則喜而受賞。田不墾。則怒而加罰。都不得有游民。室不得有懸耜。野積踰冬。奪者無罪。場功過限。竊者不刑。所以競之于閑藏也。先王籍田以力。任力以夫。議其老幼。度其遠近。種有常時。耘有常節。牧有常期。此賞罰之本。種不當時。耘不及節。牧[牧當作收]不應期者。必加其罰。苗實踰等。必加其賞也。農益地辟。則吏受大賞也。農損地挾[挾當作狹]。則吏受重罰。夫火之災人也。甚于怠農。慎火之力也。輕于秬耘。通邑大都。有嚴令則火稀。無嚴令則火燒者數。非賞罰不能濟也。（蓺文類聚六十五。） \\n 王粲　五 \\n 未世之吏。負青旛而布春冬。有觀農之名。無賞罰之實。 \\n 荊州文學記官志 \\n 有漢荊州牧曰劉君。稽古若時。將紹厥績。乃稱曰。於先王之為世也。則象天地。軌儀憲極。設教導化。敘經志業。用建雍泮焉。立師保焉。作為禮樂。以作其性。表陳載籍。以持其志。上知所以臨下。下知所以事上。官不失守。民聽無悖。然後太階平焉。夫文學也者。人倫之守。大教之本也。乃命五業從事宋衷所作文學。延朋徒焉。宣德音以贊之。降嘉禮以勸之。五載之閒。道化大行。耆德故老綦母闔等負書荷器。自遠而至者。三百有餘人。于是童幼猛進。武人革面。總角佩觿。委介免冑。比戶繼踵。川逝泉涌。亹亹如也。兢兢如也。遂訓六經。講禮物。諧八音。協律呂。修紀歷。理刑法。六路咸秩。百氏備矣。夫易惟談天。入神致用。故繫稱旨遠辭文。言中事隱。違編三絕。固哲人之驪淵也。書實紀言。而詁訓莊眛。通乎爾雅。則文意曉然。故子夏歎書。昭昭若日月之明。離離發星辰之行。言昭灼也。詩主言志。詁訓周書。摛風裁興。藻詞譎喻。溫柔在誦。最稱衰矣。禮以立體據事。章條纖曲。執而後顯。採綴生言。莫非寶也。春秋辨理。一字見義。五石六鷁。以詳備成文。雅門兩觀。以先後顯旨。婉章志晦。原已邃矣。尚書則覽文如詭。而尋理則暢。春秋則觀辭立曉。而訪義方隱。此聖文殊致。表裏之異體者也。 \\n 天降純嘏。有所厎授。臻于我君。受命既茂。南牧是建。荊衡作守。時邁淳德。宣其丕繇。厥繇伊何。四國交阻。乃赫斯威。爰整其旅。虔夷不若。屢戡寇侮。誕啟洪軌。敦崇聖緒。典墳既章。禮樂咸舉。濟濟晉紳。盛茲階宇。祁祁髦俊。亦集爰處。和化普暢。休徵時敘。品物宣育。百穀繁蕪。勳格皇穹。聲被四宇。（蓺文類聚三十八。御覽六百八。） \\n 王粲　六 \\n 倣連珠 \\n 臣聞明主之舉也。不待近習。聖君用人。不拘毀譽。故呂尚一見而為師。陳平烏集而為輔。 \\n 臣聞記功誌過。君臣之道也。不念舊惡。賢欠之業也。是以齊用管仲而霸功立。秦任孟明而晉恥雪。 \\n 臣聞振鷺雖材。非六翮無以翔四海。帝王雖賢。非良臣無以濟天下。 \\n 臣聞觀于明鏡。則疵瑕不帶于軀。聽于直言。則過行不累乎身。（蓺文類聚五十七。） \\n 蕤賓鐘銘 \\n 有魏匡國。誕成天功。厎綏六合。纂定庶邦。承民靡戾。休徵惟同。皇命孔昭。造茲衡鐘。紀之以三。平之以六。□□允嘉。氣齊允淑。表聲韶和。民聽以睦。時作蕤賓。永享遐福。 \\n 無射鐘銘（案。初學記無射作延賓。今依銘文改。） \\n 有魏匡國。成功允章。格于上下。光于四方。休徵時序。人說時康。造茲衡鍾。有命自皇。三以紀之。六以平之。厥量孔嘉。厥齊孔時。音聲和協。人德同熙。聽之無射。用以啟期。（初學記十六。） \\n 硯銘 \\n 昔在皇頡。爰初書契。以代結繩。民察官理。庶績誕興。在世季末。革[革當作華]藻流淫。文不寫行。書不盡心。淳朴澆散。俗以崩沈。墨運翰藻[翰藻之藻當作染]。榮辱是若。念芘在茲。惟玄是宅。（蓺文類聚五十八。初學記二十一。） \\n 刀銘 \\n 侍中關內侯臣粲言。奉命作刀銘。及示以其敘二報。誠必朝氏之刀。而張常為工矣。輒思作銘。謹奉。陋不足覽。 \\n 相時陰陽。制茲利兵。和諸色劑。攷諸濁清。灌襞以數。質象以呈。附反載穎。舒中錯形。陸剸犀兕。水截鯢鯨。君子服之。式章威靈。無曰不虞。戒不在明。（蓺文類聚六十七。文選七命注。初學記二十二。御覽三百四十六。） \\n 王粲　七 \\n 弔夷齊文 \\n 歲旻秋之仲月。從王師以南征。濟河津而長驅。踰芒阜之崢嶸。覽首陽于東隅。見孤竹之遺靈。心於悒而感懷。意惆悵而不平。望壇宇而遙弔。抑悲古之幽情。知養老之可歸。忘除暴之為念。絜已躬以騁志。愆聖哲之大倫。怠舊惡而希古。退採薇以窮居。守聖人之清　。要既死而不渝。厲清風于貪士。立果志于懦夫。到于今而見稱。為作者之表符。雖不同于大道。合尼父之所譽。（蓺文類聚三十七。） \\n  \\n 　 \\n  \\n   \\n  "}
{"章节": "全後漢文卷九十二", "正文": "　 \\n 全後漢文卷九十二 \\n 　 \\n  \\n 烏程嚴可均校輯 \\n 陳琳 \\n 琳字孔璋。廣陵人。初為大將軍何進府主簿。後避亂冀州。依袁紹。冀州平。司空曹操以為軍謀祭酒。管記室。徙門下督。有集十卷。 \\n 大暑賦 \\n 土潤溽以歊烝。時淟涊以溷濁。溫風鬱其彤彤。譬炎火燭燭。（初學記三。） \\n 止欲賦 \\n 媛哉逸女。在余東濱。色曜春華。豔過碩人。乃遂古其寡儔。固當世之無鄰。允宜國而寍家。實君子之攸嬪。伊余情之是說。志荒溢而傾移。宵炯炯以不寐。晝舍食而忘飢。歎此[此當作北]風之好我。美攜手之同歸。忽日月之徐 \\n 陳琳　一 \\n 邁。庶枯楊之生梯。欲語言于玄鳥。玄鳥逝以差池。（二語依文選江淹雜體詩注補。）道攸長而路阻。河廣瀁而無梁。雖企予而欲往。非一葦之可航。展余轡以言歸。令憯瘁而就床。忽假暝其若寐。夢所懽之來征。魂翩翩以遙懷。若交好而通靈。（蓺文類聚十八。） \\n 武軍賦（并序） \\n 迴天軍于易水之陽。以討瓚焉。鴻溝參周。鹿箛十里。薦之以棘。為建脩　。干青霄。竁深隧。下三泉。飛雲梯衝神鉤之具。不在孫吳之篇三略六韜之術者。凡數十事。祕莫得聞也。乃作武軍賦曰。 \\n 赫赫哉。烈烈矣。于此武軍。當天符之佐運。承斗剛而曜震。漢季世之不辟。青龍紀乎大荒。熊狼競以拏攫。神寶播乎鎬京。于是武臣赫然。颺炎天之隆怒。叫諸夏而號八荒。爾乃擬北落而樹表。晞壘壁以結營。百校羅峙。千部列陳。彌方城。掩平原。于是啟明戒旦。長庚告　。火烈具舉。鼓角並震。整行按律。決敵中原。八部方置。山布星陳。干戈森其若林。牙旗翻以如繪。千徒從唱。億夫求和。聲訇隱而動山。光赫奕以燭夜。其刃也。則楚金越治。棠谿名工。清堅皓鍔。修刺銳鋒。陸陷蕊犀。水截輕鴻。鎧則東胡闕鞏。百鍊精剛。函師振椎。韋人制縫。玄羽縹甲。灼爚流光。弩則幽都筋骨。恆山　榦。通肌暢骨。崇縕曲煙。大黃沈紫。直矢輕弦。當鋒摧濯。貫遐洞堅。其弓則烏號越棘。繁弱角端。象弭繡質。晢柎文身。矢則申息肅慎。箘　空疏。焦銅纛鐵。簳鏃鳴鍭。麗轂撻輈。馬則飛雲絕景。直鬐騧　。駁龍紫鹿。文的　魚。走駿　。步象雲浮。斂鞚則止。受銜斯游。銘車轇轕。九牛轉牽。雷響電激。折櫓倒垣。其攻也。則飛梯臨雲。行閣虛溝。上通紫電。下過三壚。蘊隆既備。越有神鉤。排協衝則穨高雉。烈粔然則頓名樓。衝鉤競進。熊虎爭先墮垣百疊。敝樓數千。炎燧四舉。元戎齊登。若乃清道整列。按節徐行。龍姿鳳峙。灼有遺英。南轅反旆。爰整其旅。胡馬駢足。戎車齊軌。（蓺文類聚五十九。初學記二十二引三條。御覽三百三十六。又三百四十七。又三百四十八。三百五十。又三百五十六。三百五十八。） \\n 陳琳　二 \\n 神武賦（并序） \\n 建安十有二年。大司空武平侯曹公東征烏丸。六軍被介。雲輜萬乘。治兵易水。次于北平。可謂神武奕奕有征無戰者已。夫闚穴者。未可與論六合之廣。游潢汙者。又烏知滄海之深。大人之量。固非說者之所可識也。（蓺文類聚五十九。書鈔一百五十八。） \\n 佇盤桓以淹次。乃申命而後征。覲狄民之故土。追大晉之遐蹤。惡先穀之懲寇。善魏絳之和戎。受金石而弗伐。蓋禮樂而思終。陵九城而上濟。起齊軌乎玉繩。車軒轔于協室。騎浮厲乎雲宮。暉曜連乎白日。旂旐繼于電光。旆既軼乎白狼。殿未出乎盧龍。威淩天地。勢括十衝。單鼓未伐。虜已潰崩。克俊馘首。梟其魁雄。爾乃總輯　珍。茵氈幕收購。攘瓔帶佩。不飾雕琢。華璫玉瑤。金麟牙鹿。文貝紫瑛。縹碧玄綠。黼錦繢組。罽毼皮服。（蓺文類聚五十九。） \\n 神女賦 \\n 漢三七之建安。荊野蠢而作仇。贊皇師以南假。濟漢川之清流。感詩人之攸歎。想神女之來遊。儀營魄于髣彿。託喜夢以通精。望陽侯而瀇瀁。睹玄麗之軼靈。文絳之奕奕。鳴玉鸞之嚶嚶。答玉質于苕華。擬豔姿于蕣榮。感仲春之和節。歎鳴雁之噰噰。申握椒以貽予。請同宴乎房。苟好樂之嘉合。永絕世而獨昌。既歎爾以豔采。又說我之長期。順乾坤以成性。夫何若而有辭。（蓺文類聚七十九。） \\n 大荒賦 \\n 假龜筮以貞吉。問神諗以休詳。（初學記二十。） \\n 迷迭賦 \\n 立碧莖之娜婀。匍綵條之蜿蟺。下扶疏以布濩。上綺錯而交紛。匪荀方之可樂。實來儀之麗閑。動容飾而發微。穆斐斐以承顏。（蓺文類聚八十一。御覽九百八十二。） \\n 陳琳　三 \\n 馬腦勒賦（并序） \\n 五官將得馬腦。以為寶勒。美其英采之光豔也。使琳賦之。（書鈔一百二十六。御覽二百五十八。） \\n 謠[　謠當託瑤]溪之寶岸。臨赤水之朱陂。（御覽八百八。） \\n 爾乃他山為錯。荊和為理。制為寶勒。以御君子。（御覽三百五十八。） \\n 柳賦 \\n 偉姿逸態。項豔妙奇。綠條縹葉。雜遝纖麗。龍鱗鳳翼。綺錯交施。蔚曇曇其杳藹。象翠蓋葳蕤。（初學記二十八。） \\n 鸚鵡賦 \\n 咨乾坤之兆物。萬品錯而殊形。有逸姿之令鳥。含嘉淑之哀聲。抱振鷺之素質。被翟羽之縹精。（蓺文類聚九十一。） \\n （案。張溥本有為袁紹上漢帝書。與公孫瓚書。拜烏丸三王為單于版文。此三篇出琳手。容或有之。但無實證。今編入袁紹文。） \\n 諫何進召外兵 \\n 易稱即鹿無虞。諺有掩目捕準。夫微物尚不可欺以得志。況國之大事。其可以詐立乎。今將軍總皇威。握兵要。龍驤虎步。高下在心。此猶鼓洪鑪。燎毛髮耳。夫違經合道。天人所順。而反季釋利器。更徵外助。大兵聚會。彊者為雄。所謂倒持干戈。授人以柄。功必不成。祇為亂階。（後漢何進傳。） \\n 答東阿王牋 \\n 琳死罪死罪。昨加恩辱命。并示龜賦。披覽粲然。君侯體高世之才。秉青萍干將之器。指鐘無聲。應機立斷。此乃天然異稟。非鑽仰者所庶幾也。音義既遠。清辭妙句。焱絕煥炳。譬猶飛兔流星。超山越海。龍驥所不敢追。況于駑馬。可得齊足。夫聽白雪之音。觀綠水之節。然後東野巴人。蚩鄙益著。載懽載笑。欲罷不能。謹韞櫝玩耽。以為吟頌。琳死罪死罪。（文選。初學記二十八。） \\n 陳琳　四 \\n 更公孫瓚與子書 \\n 蓋聞在昔。衰周之世。僵尸流血。以為不然。豈意今日。身當其衝。袁氏之攻。似若神鬼。鼓角鳴于地中。梯衝無吾樓上。日窮月踧。無所聊賴。汝當碎首于張燕。遫致輕騎。到者當起烽火于北。吾當從內出。不然吾亡之後。天下雖廣。汝欲求安足之地。其可得乎。（魏志公孫瓚傳注引典略云。紹使陳琳更其書云云。） \\n 答張紘書 \\n 自僕在河北。與天下隔。此閒率少于文章。易為雄伯。故使僕受此過差之譚。非其實也。今景興在此。足下與子布在彼。所謂小巫見大巫。神氣盡矣。（吳志張紘傳注引吳書。） \\n 為曹洪與魏太子書 \\n 十一月五日洪白。前初破賊。情奓意奢。說事頗過其實。得九月二十日書。讀之喜笑。把玩無厭。亦欲令陳琳作報。琳頃多事。不能得為。念欲遠以為懽。故自竭老夫之思。辭多不可一一。粗舉大綱。以當談笑。漢中地形。實有險固。四嶽三塗。皆不及也。彼有精甲數萬。臨高守要。一人揮戟。萬夫不得進。而我軍過之。若駭鯨之決細網。奔兕之觸魯縞。未足以喻其易。雖云王者之師。有征無戰。不義而彊。古人常有。故唐虞之世。蠻夷猾夏。周宣之盛。亦讎大邦。詩書難載。言其難也。斯皆憑阻恃遠。故使其然。是以察茲地勢。謂為中才處之。殆難倉卒。來命陳彼妖惑之罪。敘王師曠蕩之德。豈不信然。是夏殷所以喪。苗扈所以斃。我之所以克。彼之所以敗也。不然。商周何以不敵哉。昔鬼方聾昧。崇虎讒凶。殷辛暴虐。三者皆下科也。然高宗有三年之征。文王有退脩之軍。盟津有再駕之役。然後殪戎勝殷。有此武功。焉有星流景集。　奪霆擊。長驅山河。朝至暮捷若今者也。由引觀之。彼固不逮下愚。則中才之守。不然明矣。在中才則謂不然。而來示乃以為彼之惡稔。雖有孫田墨氂。猶無所救。竊又疑焉。何者。古之用兵。敵國雖亂。尚有賢人。則不伐 \\n 陳琳　五 \\n 也。是故三仁未去。武王還師。宮奇在虞。晉不加戎。季梁猶在。彊楚挫謀。暨至眾賢奔絀。三國為墟。明其無道有人。猶可救也。且夫墨子之守。縈帶為垣。高不可登。折箸為械。堅不可入。若乃距陽平。據石門。攄八陣之列。騁奔掉之權。焉肯土崩魚爛哉。設令守無巧拙。皆可攀附。則公輸已陵宋城。樂毅已拔即墨矣。墨翟之術何稱。田單之智何貴。老夫不敏。未之前聞。蓋聞過高唐者。效王豹之謳。遊睢渙者。學藻繪之綵。閒自入益部。仰司馬楊王遺風。有子勝斐然之志。故頗奮文辭。異于他日。怪乃輕其家丘。謂為倩人。是何言歟。夫綠驥垂耳于林坰。鴻雀戢翼于汙池。　之者固以為園囿之凡鳥。外廄之下乘也。及整蘭筋。揮勁翮。陵厲清浮。顧盼千里。豈可謂其借翰于晨風。假足于六駮哉。恐猶未信丘言。必大噱也。洪白。（文選。） \\n 為袁紹檄豫州 \\n 左將軍領豫州刺史郡國相守。蓋聞明主圖危以制變。忠臣慮難以立權。是以有非常之人。然後有非常之事。有非常之事。然後立非常之功。夫非常者。故非常人所擬也。曩者彊秦弱主。趙高執柄。專制朝權。威福由已。時人迫脅。莫敢正言。終有望夷之敗。祖宗焚滅。汙辱至今。永為世鋻。及臻呂后季年。產祿專政。敗兼二軍。外統梁趙。擅斷萬機。決事省禁。下淩上替。海內寒心。于是絳侯朱墟[墟當作虛]興兵奮怒。誅夷逆暴。尊立太宗。故能王道興隆。光明顯融。此則大臣立權之明表也。司空曹操。祖父中常侍騰。與左悺徐璜。並作妖孽。饕餮放橫。傷化虐民。父嵩。乞　攜養。因贓假位。輿金輦璧。輸貨權門。竊盜鼎司。傾覆重器。操贅閹遺醜。本無懿德。　狡鋒協。好亂樂禍。幕府董統鷹揚。掃除凶逆。續遇董卓。侵官暴國。于是提劍揮鼓。發命東夏。收羅英雄。棄瑕取用。故遂與操。同諮合謀。授以裨師。謂其鷹犬之才。爪牙可任。至乃愚佻短略。輕進易退。傷夷折　。數喪師徒。幕府輒復。分兵命 \\n 陳琳　六 \\n 銳。脩完補輯。表行東郡。領兗州刺史。被以虎文。獎　威柄。冀獲秦師一　之報。而操遂承資拔扈。肆行凶忒。割剝元元。殘賢害善。故九江太守邊讓。英才俊偉。天下知名。直言正色。論不阿諂。身首被梟懸之誅。妻孥受灰滅之咎。自是士林憤痛。民怨彌重。一夫奮臂。舉州同聲。故躬破于徐方。地奪于呂布。彷徨東裔。蹈據無所。慕府惟彊榦弱枝之義。且不登叛人之黨。故復援旌擐甲。席卷起征。金鼓響振。布眾奔沮。拯其死亡之患。復其方伯之位。則幕府無德于　土之民。而有大造于操也。後會鸞駕反旆。群虜寇攻。時冀州方有北鄙之警。匪皇冠離局。故使從事郎徐勛就發遣操。使繕條郊廟。詡衛幼主。操便放志。專行脅遷。當御省禁。卑侮王室。敗法亂紀。坐領三臺。專制朝政。爵賞由心。刑戮在口。所愛光五宗。所惡滅三族。群談者受顯誅。腹議者蒙隱戮。百寮鉗口道路以目。尚書記朝會。公卿充員品而已。故太尉楊彪。典歷二司。享國極位。操因緣眥睚。被以非罪。榜楚參并。五毒備至。觸情任忒。不顧憲網。又議郎趙彥。忠諫直言。義有可納。是呂聖朝含聽。改容加飾。操欲迷奪時明。杜絕言路。擅收立殺。不俟報聞。又梁孝王先帝母昆。撌陵尊顯。桑梓松柏。猶宜肅恭。而操帥將吏士。親臨發掘。破棺　尸。掠取金寶。至令聖朝流涕。士民傷懷。操又特置發丘中郎將摸金校尉。所遇隳突。無骸不露。身處三公之位。而行桀虜之態。汙國虐民。毒施人鬼。加其細政苛慘。科防互設。罾繳充蹊。坑　塞路。舉手挂網羅。動足觸機陷。是以兗豫有無聊之民。帝都有吁嗟之怨。歷觀載籍。無道之臣。貪殘酷烈。于操為甚。幕府方詰外姦。未及整訓。加緒含容。冀可彌縫。而操豺狼野心。潛包禍謀。乃欲摧撓棟梁。孤弱漢室。除滅忠正。專為梟雄。往者伐鼓北征公孫瓚。彊寇桀逆。拒圍一年。操因其未破。陰交書命。外助王師。內相掩襲。故引兵造河。方舟北濟。會其行人發露。瓚亦梟夷。故使鋒芒挫縮。厥圖不果。爾乃大軍過蕩西山。屠各左校。皆束手奉質。爭為前登。犬羊殘醜。消淪山谷。于是操師 \\n 陳琳　七 \\n 震慴。晨夜通遁。屯據敖倉。阻河為固。欲以螗蜋之斧。禦隆車之隧。慕府奉漢威靈。折衝宇宙。長戟百萬。胡騎千君。奮中黃育獲之士。騁良弓勁弩之勢。并州越太行。青州涉濟漯。大軍汎黃河而角其前。荊州下宛葉而掎其後。雷霆虎步。并集虜庭。若舉炎火以　飛蓬。覆滄海以沃熛炭。有何不滅者哉。又操軍吏士。其可戰者。皆出自幽冀。或故營部曲。咸怨曠思歸。流涕北顧。其餘兗豫之民。及呂布張揚之遺眾。覆亡近脅。權時茍從。客被創痍。人為讎敵。若迴旆方徂。登高岡而擊鼓吹。揚素揮以啟降路。必土崩瓦解。不俟血刃。方今漢室陵遲。綱維弛絕。聖朝無一介之輔。股肱無折衝之勢。方畿之內。簡練之臣。皆垂頭搨翼。莫所憑恃。雖有忠義之佐。脅于暴虐之臣。焉能展其節。又操持部曲精兵七百。圍守宮闕。外託宿衛。內實拘執。懼其篡逆之萌。因斯而作。此乃忠臣肝腦塗地之秋。烈士立功之會。可不勖哉。操又矯命稱制。遣使發兵。恐邊遠州郡。過聽而給歟。彊冠弱主違眾旅叛。舉以喪名。為天下笑。則明哲不取也。即日幽、并、青、冀四州並進。書到。荊州使[使當作便]勒見兵。與建忠將軍協同聲勢。州郡各整戎馬。羅落境界。舉師揚威。並匡社稷。則非常之功。于是乎著。其得操首者。封五千戶侯。賞錢五千萬。部曲偏裨將校諸吏降者。勿有所問。廣宣恩信。班揚符賞。布告天下。咸使知聖朝有拘逼之難。如律令。（文選。又見後漢袁紹傳。又見魏志袁紹傳注引魏氏春秋。並有刪節。） \\n 覈吳將校部曲文 \\n 年月朔日。子尚書令彧。告江東諸將校部曲。及孫權宗親中外。蓋聞禍福無門。惟人所召。夫見機而作。不處凶危。上聖之明也。臨事制變。困而能通。智者之慮也。漸漬荒沈。往而不反。下愚之蔽也。是以大雅君子。于安思危。以遠咎悔。小人臨禍懹佚。以待死亡。二者之量。不亦殊乎。孫權小子。未辨菽麥。要領不足以膏齊斧。名字不足以洿簡墨。譬猶　卵。始生翰毛。而便陸 \\n 陳琳　八 \\n 梁放肆。顧行呔主。謂為舟揖足以距皇威。江湖可以逃靈誅。不知天綱設張。以在綱目。爨鑊之魚。期于消爛也。若使水而可恃。則洞庭無三苗之墟。子陽無荊門之敗。朝鮮之壘不刊。南越之詅不拔。昔夫差承闔閭之遠跡。用申胥之訓兵。棲越會稽。可謂彊矣。及其抗衝上國。與晉爭長。都城屠于句踐。武卒散于黃池。終于覆滅。身罄越軍。及吳王濞。驕恣屈彊。猖猾始亂。自以兵彊國富。勢陵京城。太尉帥師。甫下滎陽。則七國之軍。瓦解冰泮。濞之焉言。未絕于口。而丹徒之刃。已陷其胸。何則。天威不可當。而悖逆之罪重也。助江湖之眾。不足恃也。自董卓作亂。以迄于今。將三十載。其間豪桀縱橫。能據虎跱。彊如二袁。勇如呂布。跨州連郡。有威有名。十有餘輩。其餘鋒捍特起。鸇視狼顧。爭為梟雄者。不可勝數。然皆伏鈇嬰鉞。首腰分離。雲散原燎。罔有子遺。近者關中諸將。復相合聚。續為叛亂。阻二華。據河渭。驅率羌胡。齊鋒東向。氣高志遠。似若無敵。丞相秉鉞鷹揚。順風烈火。元戎啟行。未鼓而破。伏尸千萬。流血漂　。此皆天下所共知也。是後大軍所以臨江而不濟者。以韓約馬超。逋逸迸脫。走還涼州。復欲鳴呔。逆賊宋建。僭號河首。同惡相救。並為脣齒。又鎮南將軍張魯。負固不恭。皆我王誅所當先加。故且觀兵旋旆。復整六師。長驅西征。致天下誅。偏將涉隴。則建約梟夷。旍首萬里。軍入散關。則群氐率服。王侯豪帥。奔走前驅。進臨漢中。則陽平不守。十萬之師。士崩魚爛。張魯逋竄。走入巴中。懹恩悔過。委質還降。巴夷王朴胡。賨邑侯杜濩。各帥種落。共舉巴郡。以奉王職。鉦鼓一動。二方俱定。利盡西海。兵不純鋒。若此之事。皆上天威明。社稷神武。非徒人力所能立也。聖朝寬仁覆載。允信允文。大啟爵命。以示四方。魯及胡濩。皆享萬戶之封。魯之五子。各受千室之邑。胡濩子弟。部曲將校。為列侯將軍已下。千有餘人。百姓安堵。四民反業。而建約之屬。皆為鯨鯢。超之妻孥。焚首金 \\n 陳琳　九 \\n 城。父母嬰孩。覆尸許市。非國家鍾禍于彼。降福于此也。順逆之分。不得不然。夫鷙鳥之擊先高。攫鷙之勢也。牧野之威。孟津之退也。今者枳棘翦扞。戎夏以清。萬里肅齊。六師無事。故大舉天師百萬之眾。與匈奴南單于呼完廚。及六郡烏桓、丁令、屠各、湟中羌僰。霆奮席卷。自壽春而南。又使征西將軍夏侯淵等。率精兵五萬。及武都氐羌。巴漢鈸卒。南臨汶江。搤據庸蜀。江夏襄陽諸軍。橫截湘沅。以臨豫章。樓船橫海之師。直指吳會。萬里剋期。五道並入。權之期命。于是至矣。丞相銜奉國威。為民除害。元惡大　。必當梟夷。至于枝附葉從。皆非詔書所特禽疾。故每破滅強敵。未嘗不務在先降後誅。拔將取才。各盡其用。是以。立功之士。莫不翹足引領。望風響應。昔袁術僭逆。王誅將加。則廬江太守劉勳。先舉其郡。還歸國家。呂布作亂。師臨下邳。張遼侯成。率眾出降。還討眭固。嶭洪樛尚。開城就化。官渡之役。則張郃高奐。舉事立功。後討袁尚。則都將軍馬延故豫州刺史陰夔、射聲校尉郭昭。臨陣來降。圍守鄴城。則將軍蘇游。反為內應。審配兄子。開門入兵。既誅袁譚。則幽州大將焦觸。攻逐袁熙。舉事來服。凡此之輩數百人。皆忠壯果烈。有智有仁。悉與丞相驂圖畫策。折衝討難。芟敵搴旗。靜安海內。豈輕舉措也哉。誠乃天啟其心。計深慮遠。審邪正之津。明可否之分。勇不虛死。節不茍立。屈身變化。唯道所存。故乃建丘山之功。享不訾之祿。朝為仇虜。夕為上將。所謂臨難知變。轉禍為福者也。若夫說誘甘言。懹寶小惠。泥滯茍且。沒有而不覺。隨波漂流。與熛俱滅者。亦甚眾多。吉凶得失。豈不哀哉。昔歲軍在漢中。東西懸隔。合肥遺守。不滿五千。權親以數萬之眾。破敗奔走。今乃欲當禦雷霆。難以冀矣。夫天道助順。人道助信。事上之謂義。親親之謂仁。盛孝章君也。而權誅之。孫輔兄也。而權殺之。賊義殘仁。莫斯為甚。乃神靈之逋罪。下民所同讎。辜讎之人。謂之凶賊。是故伊摯去夏。不為 \\n 陳琳　十 \\n 傷德。飛廉死紂。不可謂賢。何者。去就之道。各有宜也。丞相深惟江東舊德名臣。多在載籍。近魏叔英秀出高峙。著名海內。虞文繡砥礪清節。耽學好古。周泰明當世　彥。德行脩明。皆宜膺受多福。保乂子孫。而周盛門戶。無辜被戮。遺類流離。湮沒林莽。言之可為愴然。聞魏周榮虞仲翔各紹堂構。能負析薪。及吳諸顧陸舊族長者。世有高位。當報漢德。顯祖揚名。及諸將校孫權婚親。皆我國家良寶利器。而並見驅迮。雨絕于天。有斧無柯。何以自濟。相隨顛沒。不亦哀乎。蓋鳳鳴高岡。以遠罻羅。賢聖之德也。鸋鳺之鳥。巢于葦苕。苕折子破。下愚之惑也。今江東之地。無以葦苕。諸賢處之。信亦危矣。聖朝開弘曠蕩。重惜民命。誅在一人。與眾無忌。故設非常之賞。以待非常之功。乃霸夫烈士奮命之良時也。可不勉乎。若能翻然大舉。建立元勳。以應顯祿。福之上也。如其未能。　量大小。以存易亡。亦其次也。夫係　在足。則猛虎絕其蹯。蝮蛇在手。則壯士斷其節。何則。以其所全者重。以其所棄者輕。若乃樂禍懹寍。迷而忘復。闇大雅之所保。背先賢之去就。忽朝陽之安。甘折苕之末。日忘一日。以至覆沒。大兵一放。玉石俱碎。雖欲救之。亦無及已。故令往購募爵賞科條如左。覈到。詳思至言。如詔律令。（文選。又略見蓺文類聚五十八。） \\n 應譏 \\n 客有譏余者云。聞君子動作周旋。無所茍而已矣。今主君鍾陰陽之美。總賢聖之風。固非世人所能及。遭豺狼肆虐。社稷隕傾。既不能抗節服義。與主存亡。而背枉違難。耀茲武功。徒獨震撲出東。剝落元元。結疑本朝。假拒群姦。使已蒙噂沓之謗。而他人受討賊之勳。捐功棄力。以德取怨。今賤文德而貴武勇。任權譎而背舊章。無乃非至德之純美。而有闕于後人哉。主人曰。是何言也。夫兵之設亦久矣。所以威不軌而懲淫慝也。夫申鳴違父。樂羊食子。季友鴆兄。周公戮弟。猶忍而行之。王事所不得已也。而況將避讒慝之嫌。充 \\n 陳琳　十一 \\n 社稷之難。愛暫勞之民。忘永康之樂。此庸夫猶所不為。何有冠世之士哉。昔洪水滔天。汎濫中國。伯禹躬之。過門而不入。率萬方之民。致力乎溝洫。及至簫詔九成。百獸率舞。垂拱無為。而天下晏如。夫豈前好勤而後媮樂乎。蓋以彼勞求斯逸也。夫世治。責人以禮。世亂則考人以功。斯各一時之宜。故有論戰陣之權于清廟之堂者。則狂矣。陳俎豆之器于城濮之墟者。則悖矣。是以達人君子。必相時以立功。必揆宜以處事。孝靈既喪。　官放禍。棟臣殘酷。宮室焚火。主君乃芟凶族。夷惡醜。蕩滌朝姦。清澄守職也。既乃卓為封蛇。幽鴆帝后。紿以暴國。非力所討。違而去之宜也。是故天贊人和。無思不至。用能合師百萬。若運諸掌者義也。今主君以寬弘為宇。仁義為廬。若地之載。如天之燾。故當其聞管籥之聲。則恐民之病也。見羽毛之美。則懼士之勞也。察稼穡之不時。則推民之匱也。臨臺觀之崇高。則恤役之病也。是以虛心恭已。取人之謨。闢四門。廣諫路。貴讜言。賤功偽。慮不專行。功不擅美。咨事若不及。求　恐不聞。用能使賢智者盡其策。勇敢者竭其身。故舉無遺闕。而風烈宿宣也。（蓺文類聚二十五。） \\n 韋端碑 \\n 撰勒洪伐。武昭德音。（文選七命注。） \\n  \\n 　 \\n  \\n   \\n  "}
{"章节": "全後漢文卷九十三", "正文": "　 \\n 全後漢文卷九十三 \\n 　 \\n  \\n 烏程嚴可均校輯 \\n 阮瑀 \\n 瑀字元瑜。陳留人。師事蔡邕。建安中。司空曹操以為軍謀祭酒。管記室。遷倉曹掾。有集五卷。 \\n 紀征賦 \\n 仰天民之高衢兮。慕在昔之遐軌。希篤聖之崇綱兮。惟弘哲而為紀。同天工而人代兮。匪賢智其能使。五材陳而並序。靜亂由乎干戈。惟蠻荊之作讎。符治兵而濟河。遂臨河而就濟。瞻禹續之茫茫。距疆澤以潛流。經崑崙之高岡。目幽蒙以廣衍。遂霑濡而難量。（蓺文類聚五十九。） \\n 阮瑀　一 \\n 止欲賦 \\n 夫何淑女之佳麗。顏以流光。歷千代其無匹。超古今而特章。執妙年之方盛。性聰惠以和良。稟純潔之明節。後申禮以自防。重行義以輕身。志高尚乎貞姜。予情說其美麗。無須臾而有忘。思桃夭之所宜。願無衣之同裳。懹紆結而不暢兮。魂一夕而九翔。出房戶以躑躅。睹天漢之無津。傷匏瓜之無偶。悲織女之獨勤。還伏枕以求寐。庶通夢而交神。神惚怳而難遇。思交錯以繽紛。遂終夜而靡見。東方旭以既晨。知所思之不得。乃抑情以自信。（蓺文類聚十八。） \\n 佇延首以極視兮。意謂是而復非。（文選謝宣遠張子房詩注。范彥龍贈張稷詩注。曹顏遠思友人詩注。謝玄暉齊敬皇后哀冊文注。） \\n 箏賦 \\n 惟夫箏之奇妙。五音之幽微。苞群聲以作主。冠眾樂而為師。稟清和于律呂。籠絲木以成資。身長六尺。應律數也。故能清者感天。濁者合地。五聲並用。動靜簡易。大興小附。重發輕隨。折而復扶。循覆逆開。浮沈抑揚。升降綺靡。殊聲妙巧。不識其為。平調定均。不疾不徐。遲速合度。君子之衢也。慷慨磊落。卓礫盤紆。壯士之節也。曲高和寡。妙妓雖工。伯牙能琴。于茲為朦。皦懌翕純。庶配其蹤。延年新聲。豈比能同。陳惠李文。曷能是逢。（蓺文類聚四十四。初學記十六兩引。） \\n 鸚鵡賦 \\n 惟翩翩之豔鳥。誕嘉類于京都。穢夷風而弗處。慕聖惠而來徂。被坤文之黃色。服離光之朱形。配秋英以離綠。苞天地以耀榮。（蓺文類聚九十一。） \\n 謝曹公牋 \\n 一得披玄雲。望白日。惟力是視。敢有二心。（文選謝靈運擬魏太子鄴中集詩注。） \\n 阮瑀　二 \\n 為曹公作書與孫權 \\n 離絕以來。于今三年。無一日而忘前好。亦猶姻媾之義。恩情已深。違異之恨。中聞尚淺也。孤懷此心。君豈同哉。每覽古今。所由改趣。因緣侵辱。或起瑕舋。心忿意危。用成大變。若韓信傷心于失楚。彭寵積望于無異。盧綰嫌畏于已隙。英布憂迫于情漏。此事之綠也。孤與將軍。恩如骨肉。割授江南。不屬本州。豈若淮陰捐舊之恨。抑遇劉馥。相厚益隆。寍放朱浮顯露之奏。無匿張勝貸故之變。匪有陰構賁赫之告。固非燕王淮南之舋也。而忍絕王命。明棄碩交。寶為佞人所構會也。夫似是之言。莫不動聽。因形設象。易為變觀。示之以禍難。激之以恥辱。大丈夫雄心。能無憤發。昔蘇秦說韓。羞以牛後。韓王按劍。作色而怒。雖兵折地割。猶不為悔。人之情也。仁君年壯氣盛。緒信所嬖。既懼患至。兼懹忿恨。不能復遠度孤心。近慮事勢。遂齎見薄之決計。秉翻然之成議。加劉備相扇揚。事結舋連。推而行之。想暢本心。不願于此也。孤之薄德。位高仕重。幸蒙國朝將泰之運。蕩平天下。懷集異類。喜得全功。長享其福。而姻親坐離。厚援生隙。常恐海內多以相責。以為老夫苞藏禍心。陰有鄭武取胡之詐。乃使仁君翻然自絕。以是忿忿。懷慚反側。常思除棄小事。更申前好。二族俱榮。流祚後嗣。以明雅素中誠之效。抱懷數年。未得散意。昔赤壁之役。遭離疫氣。燒船自還。以避惡地。非周瑜水軍所能抑挫也。江陵之守。物盡穀列殫。無所復據。徙民還師。又非瑜之所能敗也。荊土本非已分。我盡與君。冀取其餘。非相侵肌膚有所割損也。思計此變。無傷于孤。何必自遂于此。不復還之。高帝設爵以延田橫。光武指河而誓朱鮪。君之負累。豈如二子。是以至情。願聞德音。往年在譙。新造舟船。取足自載。以至九江。貴欲觀漅之形。定江濱之民耳。非有深入攻戰之計。將恐議者。大為已榮。自謂策得。長無西患。重以此故。未肯迴情。然智者之慮。慮于未形。達者所規。規于未兆。是故子胥知姑蘇之有麋鹿。輔果識智伯之為趙禽。穆生謝病。以免楚難。鄒陽北遊。不同吳禍。此四士者。豈聖人哉。徒通變思深。以微知著耳。以君之明。觀孤術數。量君所據。相計土地。豈勢少力乏。不能遠舉。割江之表。宴安而已哉。甚未然也。若恃水戰。臨江塞要。欲令王師。 \\n 阮瑀　三 \\n 終不得渡。亦未必也。夫水戰千里。情巧萬端。越為三軍。吳曾不禦。漢潛夏陽。魏豹不意。江河雖廣。其長難衛也。凡事有宜。不得盡言。將脩舊好。而張形勢。更無以威脅重敵人。然有所恐。恐書無益。何則。往者軍逼。而自引還。今日在遠。而興慰納。辭遜意狹。謂其力盡。適以增驕。不足相動。但明效古。當自圖之耳。昔淮南信左吳之策。漢隗囂納王元之言。彭寵受親吏之計。三夫不寤。終為世笑。梁王不受詭勝。竇融斥逐張玄。二賢既覺。福亦隨之。願君少留意焉。若能內取子布。外擊劉備。以效赤心。用復前好。則江表之任。長以相付。高位重爵。坦然可觀。上令聖朝無東顧之勞。下令百姓保安全之福。君享其榮。孤受其利。豈不快哉。若忽至誠。以處僥倖。婉彼二人。不忍加罪。所謂小人之仁。大仁之賊。大雅之人。不肯為此也。若憐子布。願言俱存。亦能傾心去恨。順君之情。更與從事。取其後善。但禽劉備。亦足為效。開設二者。審處一焉。聞荊楊諸將。並得降者。皆言交州為君所執。豫章距命。不承執事。疫旱並行。人兵減損。各求進軍。其言云云。孤聞此言。未以為說。然道路既遠。降者難信。幸人之災。君子不為。且又百姓。國家之有。加懷區區。樂欲崇和。庶幾明德。來見昭副。不勞而定。于孤益貴。是故按兵守次。遣書致意。古者兵交。使在其中。願仁君及孤。虛心回意。以應詩人補　之歎。而慎周易牽復之義。濯鱗清流。飛翼天衢。良時在茲。勖之而已。（文選。蓺文類聚二十五。） \\n 為曹公與劉備書 \\n 披懷解帶。投分寄意。（文選潘岳金谷集作詩注。） \\n 阮瑀　四 \\n 文質論 \\n 蓋聞日月麗天。可瞻而難附。君物著地。可見而易制。夫遠不可識。文之觀也。近而易察。質之用也。文虛質實。遠疏近密。援之斯至。動之應疾。兩儀通數。固無攸失。若乃陽春敷華。遇衝風而隕落。素葉變秋。既究物而定體。麗物若偽。醜器多牢。華璧易碎。金鐵難陶。故言多方者。中難處也。術饒津者。要難求也。意弘博者。情難足也。性明察者。下難事也。通士以四奇高人。必有四難之忌。且少言辭者。政不煩也。寡知見者。物不擾也。專一道者。思不散也。混濛蔑者。民不備也。質士以四短違人。必有四安之報。故曹參相齊。寄託獄市。欲令姦人有所容立。及為宰相。飲酒而已。故夫安劉氏者周勃。正嫡位者周勃。大臣木強。不至華言。孝文上林苑欲拜嗇夫。釋之前諫。意崇敦朴。自是以降。其為宰相。皆取堅強一學之士。安用奇才。使變典法。（蓺文類聚二十二。） \\n 弔伯夷 \\n 余以王事。適彼洛師。瞻望首陽。敬弔伯夷。東海讓國。西山食薇。重德輕身。隱景潛暉。求仁得仁。報之仲尼。沒而不朽。身沈名飛。（蓺文類聚三十七。） \\n 徐榦 \\n 榦字偉長。北海人辟司空曹操府。除上艾長。以疾不行。歷軍謀祭酒掾五官將文學。有中論六卷。集五卷。 \\n 齊都賦 \\n 齊國實坤德之膏腴。而神州之奧府。其川瀆則洪河洋洋。發源崑崙。九流分逝。北朝滄淵。驚波沛厲。浮沬揚奔。南望無垠。北顧無鄂。蒹葭蒼蒼。莞菰沃若。瑰禽異鳥。壁萃乎其間。帶華蹈縹。披紫垂丹。應節往來。翕習翩翻。靈芝生乎丹石。發翠華之煌煌。其寶玩則玄蛤抱璣。駮蚌含璫。（蓺文類聚六十一。水經河水注一。） \\n 若其大利。則海濱博諸。溲鹽是鍾。皓皓乎若白雪之積。鄂鄂乎若景阿之崇。（書鈔一百四十六。） \\n 三酒既醇。五齊惟醹。（書鈔一百四十八。） \\n 青春季月。上除之良。無大無小。祓于水陽。（初學記四。） \\n 徐榦　五 \\n 纖纚細纓。薄配蟬翼。自尊及卑。頃我元服。（御覽六百八十六。） \\n 蘭豕臑羔。炰鱉膾鯉。嘉旨雜遝。豐實左右。前徹後著。惡可悉數。（書鈔一百四十二。） \\n 窗櫺參差。景納陽軒。（文選曹子建贈徐榦詩注。） \\n 搆夏殿以宏覆。起層榭以高驤。龍楹螭桷。山　雲牆。其後宮內庭。嬪妾之館。眾偉所施。極朽窮變。然後脩龍榜。遊洪池。折珊瑚。破琉　。日既仄而西舍。乃反宮而棲遲。歡幸在側。便嬖侍隅。含清歌以詠志。流玄眸而微眄。竦長袖以合節。紛翩翩其輕迅。王乃乘華玉之輅。駕玄駮之駿。翠　浮游。金光皎　。戎車雲布。武騎星散。鉦鼓雷動。旌旗虹亂。盈乎靈圃之中。于是羽族咸興。毛群盡起。上蔽穹庭。下被皋藪。（蓺文類聚六十一。御覽三百三十八。） \\n 矢流鏑。絓張羅。朁飛鋋。抱雄戈。（御覽三十九。） \\n 西征賦 \\n 奉明辟之渥德。與遊軫而西伐。過京邑以釋駕。觀帝居之舊制。伊吾儕之挺力。獲載筆而從師。無嘉謀以云補。徒荷祿而蒙私。并[并當作非]小人之所幸。雖身安而心違。庶區宇之今定。入籉成乎后皇。登明堂而飲至。銘功烈乎帝裳。（蓺文類聚五十九。） \\n 序征賦 \\n 余因茲以從邁兮。聊暢目乎所經。觀庶士之繆殊。察風流之濁清。浴江浦以左轉。涉雲夢之無陂。從青冥以極望。上連薄乎天維。刊梗林以廣塗。慎沮洳以高蹊。　循還其萬般。互千里之長湄。行兼時而易節。迄玄氣之消微。道蒼神之受謝。逼鶉鳥之將栖。慮前事之既終。亦何為乎久稽。乃振旅以復蹤。泝逆風而北歸。及中區以釋勤。超栖遲而無依。（蓺文類聚五十九。） \\n 京別賦 \\n 秣余馬以俟濟兮。心儃恨而不盡。仰深沈之掩藹兮。重增悲以傷情。（初學記十八。） \\n 徐榦　六 \\n 嘉夢賦序 \\n 昔嬴子與其交遊于漢水之上。其夜夢見神女。（初學記七。） \\n 冠賦 \\n 纖麗細纓。輕配暺翼。尊曰元飾。貴為首服。君子敬慎。自強不忒。（初學記二十六。） \\n 團扇賦 \\n 惟合歡之奇扇。肇（書鈔作非。）伊洛之纖素。仰明月以取象。規圓體之儀度。（書鈔一百三十四。御覽七百二。又八百十四。） \\n 車渠椀賦 \\n 圜德應規。巽從易安。大小得宜。容如可觀。盛彼清醴。承以琱盤。因歡接口。媚于君顏。（蓺文類聚七十三。） \\n 徐幹　車渠椀賦 \\n 圜德應規，巽從易安。大小得宜，容如可觀。盛彼清醴，承以琱盤。因歡接口，媚于君顔。 \\n 七喻 \\n 有逸俗先生者。耦耕乎巖石之下。栖遲乎竊谷之岫。萬物不干其志。王公不易其好。寂然不動。莫之能懼。（蓺文類聚五十七。） \\n 賓曰。大宛之犧。三江之魚。雲鶬水鵠。熊蹯豹胎。（蓺文類聚五十七。書鈔一百四十二引二條。） \\n 若乃日異如飢。聊膾美鮮。橫者亳析。縱者縷分。白踰委毒。赤過擒丹。（書鈔一百四十五引二條。） \\n 南士之　。東湖之菰。（初學記二十六。） \\n 豐屋廣廈。崇闕百里。（文選陸倕石闕銘注。） \\n 連觀飛榭。旋室回房。（文選魯靈光典賦注。又月賦注。） \\n 黼幬施于宴室。華蓐布乎象床。懸明珠于長韜。燭宵夜而為陽。玄　擬于雲霧。豔色過乎芙蓉。揚蛾眉而微睇。雖毛施其不當。（蓺文類聚五十七。） \\n 戰國之際。秦儀之徒。智略兼人。辯利軼軌。倜儻挾義。觀釁相時。圖爵位則偑六紱。謀貨財則輸海內。一怒而諸侯懼。安居而天下憩。人主見弄于股掌之上。而莫之知惡也。（御覽四百六十四。） \\n 徐榦　七 \\n 失題 \\n 總螭虎之勁卒。即矯塗其如夷。（書鈔十三。） \\n 繁欽 \\n 欽字休伯。潁川人。為丞相主簿。有集十卷。 \\n 暑賦 \\n 暑景未徂。時維六月。林鍾紀度。祝融司節。大火颺光。炎氣酷烈。沈陽騰射。滯暑散越。區寓鬱煙。物焦人渴。煌煌野火。　薄中原。翕翕盛熱。蒸我層軒。溫風淟涊。動靜增煩。雖託陰宮。罔所避旃。乃灑白汙。□□□□身如漆點。水若流泉。粉扇靡效。宴戲　歡。庶望秋節。慰我愁歎。（蓺文類聚五。書鈔一百三十五。初學記三。） \\n 抑檢賦 \\n 翳炎夏之白日。救隆暑之赫曦。（文選潘岳在懷縣詩注。） \\n 明口賦 \\n 脣實範綠。眼惟雙穴。雖蜂膺眉鬢。梓。（書鈔一百五十八。　案。此有脫誤。） \\n 愁思賦（初學記作愁思賦。） \\n 何　秋之憯悽。處寒夜而懷愁。風清涼以激志兮。樹動葉而鼓條。雲朝隮于西汜兮。遂憤薄丹丘。潛白日于玄陰兮。翳朗月于重幽。零雨濛其迅集。潢潦汨以橫流。聽峻階之回霤。心沈切以增憂。嗟王事之靡鹽。士感時而情悲。願出身以徇役。式簡書以忘歸。時陟岵以旋顧。涕漸纓而鮮晞。聽鳴鶴之哀音。知我行之多違。悵俯仰而自憐。志荒咽而摧威。聊弦歌以厲志。勉奉職于閨闈。（蓺文類聚三十五。初學記三。） \\n 繁欽　八 \\n 弭愁賦 \\n 傷有閑之淑女。採薜荔于朝陽。露素質之皎皎。綰玄髮以流光。結翠葉于珠朁。擢丹華于綠房。點圜的之熒熒。映雙輔而相望。襲遊閑之妓服。褥阿穀之桂裳。紉畹蘭于纓偑。動晻曖以遺芳。既容冶而多好。且妍惠之纖微。顧見予之獨立。知我情之思歸。鳴環瑱以回眄。若欲進而行遲。眷紅顏之曄曄。何的　之少群。整桂冠而自飾。敷綦藻之華文。從景炎而猗靡。粲綿邈以繽紛。時暸眇以含笑。收婉媚以愁人。（蓺文類聚三十五。） \\n 述征賦 \\n 時三月之暮春。逼干戈之急難。（御覽三百五十。） \\n 述行賦 \\n 茫茫河濱。實多沙塵。（文選謝靈運擬魏太子鄴中集詩注。） \\n 涉洙泗而飲馬兮。恥少長之所斷。（史記魯世索隱引繁欽述行賦。） \\n 避地賦 \\n 朝余發乎泗洲。夕余宿乎留鄉。（水經濟水注二。） \\n 征天山賦（案御覽三百五十三。題作撰征賦。） \\n 有漢丞相武平侯曹公。仗節東征。口六軍于三江。浮五湖以耀武。素甲玄燄。皓旰流光。左駢雄戟。右攢干將。彤弧朱矰。丹羽絳房。望之如火。燄奪朝陽。華旗翳雲霓。聚刃曜日鋩。于是轒轀雲趨。威弧雨發。鉦鼓雷鳴。猛火風烈。躍刃霧散。虜鋒摧折。呼吸無聞。醜類剝滅。（蓺文類聚三十五。御覽三百三十九。三百五十三。） \\n 建章鳳闕賦 \\n 築雙鳳之崇闕。表大路以遐通。上規圜以穹隆。下矩折（文選陸倕石闕銘注作矩地。）而繩直。長楹森以駢停。修桶揭以舒翼。象玄輔之層樓。肖華蓋之麗天。當蒸暑之暖赫。步北楹而周旋。鷦鵬振而不及。豈歸雁之能翔。抗神鳳以甄甍。似虞庭之鏘鏘。櫨六翮以撫跱。俟高風之清涼。華鍾金獸。烈在南廷。嘉樹蓊薆。奇鳥哀鳴。臺榭臨池。萬種千名。周　輦道。屈繞紆榮。（蓺文類聚六十二。） \\n 繁欽　九 \\n 三胡賦 \\n 莎車之胡。黃日深精。員耳狹頤。康　之故。焦頭折頞。高輔陷□。眼無黑眸。頰無餘肉。罽賓之胡。面象炙蝟。頂如持囊。隅目赤眥。洞頞仰鼻。（御覽三百六十九。三百八十二。） \\n 碩似鼬皮。色象婁橘。（御覽九百六十六橘。） \\n 桑賦 \\n 上似華蓋。紫極北形。下象鳳闕。萬桷一楹。叢枝互出。乃錯乃并。曄曄隆暑。涼風自生。微條纖繞。隨風浮沈。陽蜩鳴其南枝。寒蟬噪其北陰。秋風忽其將來。咸感節而悲吟。玩庇蔭之厚惠。情眷眷而愛深。（蓺文類聚八十八。御覽九百五十五。） \\n 柳賦 \\n 有寄生之孤柳。託余寢之南隅。順肇陽以吐牙。因春風以揚敷。交綠葉而重葩。轉紛錯以扶疏。鬱青青以茂。紛冉冉以陸離。浸朝露之清淮。曜華采之猗猗。（蓺文類聚八十九。） \\n 與魏太子書 \\n 正月八王壬寅。領主簿繁欽死罪死罪。近屢奉牋。不足自宣。頃諸鼓吹廣求異妓。時都尉嶭訪車子。年始十四。能喉囀引聲。與笳同音。白上呈見。果如其言。即日故共觀試。乃知天壤之所生。誠有自然之妙物也。潛氣內轉。哀音外激。大不抗越。細不幽散。聲悲舊笳。曲美常均。及與黃門鼓吹溫胡。迭唱迭和。喉所發音。無不響應。曲折沈浮。尋變入節。自初呈試。中開二旬。胡欲　其所不知。尚之以一曲。巧竭意匱。既已不能。而此孺子遺聲抑揚。不可勝窮。優遊轉化。餘弄未盡。暨其清激悲吟。雜以怨慕。詠北狄之遐征。奏胡馬之長思。悽入肝脾。哀感頑豔。是時日在西隅。涼風拂衽。背山臨谿。流泉東逝。同坐仰歎。觀者俯聽。莫不泫泣殞涕。悲懷慷慨。自左　史妠。謇姐名倡。能識以來。耳目所見。僉曰詭異。未之聞也。竊惟聖體。兼愛好奇。是以因牋。先白委曲。伏想御聞。必含餘懽。冀事速訖。旋侍光塵。寓目階庭。與聽斯調。宴喜之樂。蓋亦無量。欽死罪死罪。（文選蓺文類聚四十三。御覽五百七十三。） \\n 繁欽　十 \\n 為史叔良作移零陵檄 \\n 金鼓震天。丹旗曜野。巨堙既設。（御覽三百三十六。） \\n 川里先生訓 \\n 處則抗區外之志。出則規非常之功。實哲士之高趣。雅人之遠圖。故呂尚垂翼北海。以待鷹揚之任。黃綺削跡南山。以集神器之贊。（蓺文類聚三十六。） \\n 硯頌 \\n 有般倕之妙匠兮。　詭異于遐都。稽山川之神瑞兮。識　璇之內敷。遂縈繩于規矩兮。假卞氏之遺模。擬渾靈之肇制兮。效羲和之毀隅。銘三趾于夏鼎兮。象辰宿之相扶。供無窮之妙用兮。御几筵而優遊。（初學記二十一。） \\n 硯讚 \\n 顧尋斯硯。乃生翰墨。自昔頡皇。傳之罔極。或薄或厚。乃圓乃方。方如地象。圓如天常。班采散色。漚染豪芒。點黛文字。耀明典章。施而不德。吐惠無疆。浸漬甘液。吸受流光。（蓺文類聚五十八。又初學記二十一三引。） \\n 尚書箴 \\n 龍作納言。帝命惟允。山甫翼周。實司喉吻。赫赫禁臺。萬邦所庭。無曰我平。而慢爾衡。無曰我審。而怠爾明。四岳阿骸。績用不成。虞登八凱。五教聿清。舉涉其私。乃忝服榮。正真是與。伊道之經。先人匪懈。永世流聲。君子下問。敢告侍廷。（初學記十一。　案。古文苑以為崔駰作。） \\n 威儀箴 \\n 其有退朝。偃息閑居。營操弄　。文局樗蒱。言不及義。負勝是圖。（御覽七百五十四。） \\n 繁欽　十一 \\n 嘲應德槤文 \\n 應德溫云。昔與季叔才俱到富波。飲于酒肆。日暮留宿。主人有養女。年十五。肥頭赤面。形似鮮卑。偶說之。夜與通姦。便住足下。（御覽八百二十八。） \\n 丘雋碑 \\n 故右扶風都尉主簿有丘雋者。從都尉討叛胡。官兵敗績。卒伍奔散。都尉臨陣墮馬。雋于是下馬授甲。以身禦寇。遂死戰場。都尉乘雋馬得免。（御覽三百二十五。又四百二十一。) \\n 蛥摽犖恅橙嬝坋鷔笝 \\n  \\n 　 \\n  \\n   \\n  "}
{"章节": "全後漢文卷九十四", "正文": "　 \\n 全後漢文卷九十四 \\n 　 \\n  \\n 烏程嚴可均校輯 \\n 路粹 \\n 粹字文蔚。陳留人。師事蔡邕。建安初擢拜尚書郎。後為曹公軍謀祭酒。典記室。轉秘書郎中令。從軍至漢中。坐違法誅。有集二卷。 \\n 枉狀奏孔融 \\n 少府孔融。昔在北海。見王室不靜。而招合徒眾。欲規不軌。云我大聖之後。而見滅于宋。有天下者。何必卯金刀。及與孫權使語。謗訕朝廷。又融為九列。不遵朝儀。禿巾微行。唐突宮掖。又前與白衣爾衡。跌蕩放言。云父之于子。當有何親。論其本意。實為情Q欲Y發耳。子之于母。亦復奚為。譬如寄物瓶中。出則離矣。既而與衡。更相贊揚。衡謂融曰。仲尼不死。融答曰。顏回復生。大逆不道。宜極重誅。（後漢孔融傳。曹操既積嫌忌。而郗慮復搆成其罪。遂令丞相軍謀祭酒路粹枉狀奏融。又見魏志王粲傳注引典略。與此小異。） \\n 路粹　一 \\n 為曹公與孔融書 \\n 蓋聞唐虞之朝。有克讓之臣。故麟鳳來而頌聲作也。後世德薄。猶有殺身為君。破家為國。及至其敝。睚　之怨必　。一　之惠必報。故　錯念國。遘禍于袁盎。屈平悼楚。受譖于椒蘭。彭寵傾亂。起自朱浮。鄧禹威損。失于宗馮。由此言之。喜怒憂愛。禍福所因。可不慎與。昔廉藺小國之臣。猶能相下。寇賈倉卒武夫。屈節崇好。光武不問伯升之怨。齊侯不疑射銘之虜。夫立大操者。豈累故哉。往聞二君有執法之平。以為小介。當收舊好。而怨毒漸積。志相危害。聞之憮然。中夜而起。昔國家東遷。文舉盛歎鴻豫。名實相副。綜達經學。出于鄭玄。又明司馬法。鴻豫亦稱文學。奇逸博聞。誠怪今者。與始相違。孤與文舉。既非舊好。又于鴻豫。亦無恩紀。然願人之相美。不樂人之相傷。是以區區。思協歡好。又知二君。群小所搆。孤為人臣。進不能風化海內。退不能建德和人。然撫養戰士。殺身為國。破浮華交會之徒。計有餘矣。（後漢孔融傳。　案。文選任昉王文憲集序。注引路粹為曹公與孔融書云。邀一言之譽者。訃有餘矣。證知此文是路粹作。今此無邀一言之譽者。范史有刪節也。） \\n 丁沖 \\n 沖。沛郡人。興平中為黃門侍郎。建安初遷司隸校尉。以飲醉爛腸死。 \\n 與曹公書 \\n 足下平生常喟然有匡佐之志。今其時矣。（魏志陳思王傳注引魏略。） \\n 丁儀 \\n 儀字正禮。沖子。眇一目。為丞相掾。進尚書。曹丕即王位。轉右刺姦掾。坐與曹植善下獄誅。有集二卷。 \\n 丁沖　丁儀　二 \\n 厲志賦 \\n 覽前志而博觀。求余心之所安。雖疲駑而才弱。敢舍力而不攀。懿躬稼之克在。賤善射而隕殘。羨首陽之遺譽。憎千駟之餘訕。宗舍藏之偉節。薄鼎角之自干。嘉法言之令揚。悼說難之喪韓。鑿登險之敗績。顧清道以自閑。瞻亢龍而懼進。退廣志于伐檀。雖德厚而祚卑。猶不忘于盤桓。薰以芬香而自燒。兔亦取斃于亳翰。援大雅以為戒。眺襲[襲當作龔]勝而自歎。嗟世俗之參差。將未審乎好惡。咸隨情而與議。固真偽以紛錯。穢杯盂之周用令。瑚槤以抗閣。恨騾驢之進庭。屏騏驥于溝壑。疾青蠅之梁白。悲小弁之靡託。惡晨婦之蒙厚。痛三代之見薄。惟受性之樸拙。亮未達乎測度。顧鍾子之既沒。牙輟絃而不作。敦三思之彌憤。動循牆之茲恪。勉夕改以補朝。履日新而悔昨。（以上蓺文類聚二十六。）茍神祇之我昭。永明目而無怍。（文選沈約奏彈王源注。） \\n 周成漢昭論 \\n 成王昭帝。俱以襁褓之幼。託于冢宰。流言讒興。此其所值。艱險相似者也。夫以發金縢然後垂泣。與計日而便覺詐書。明之遲速。既有差矣。且叔父兄子。非相嫌之慮。異姓君臣。非相信之地。霍光罹人謗而不出。周公賴天變而得入。推此數者。齊本而論末。計重而況輕。漢昭之優周成。甚明者也。成王秀而獲實。其美在終。昭帝苗而未秀。其得在始。必不得已而論二主。余與夫始者。（蓺文類聚十二。御覽八十九。） \\n 振短翮與鸞鳳並翔。（文選沈約和謝宣城詩注。） \\n 刑禮論 \\n 天垂象。聖人則之。天之為歲也。先春而後秋。君之為治也。先禮而後刑。春以生長為德。秋以殺戮為功。禮以教訓為美。刑以威嚴為用。故先生而後殺。天之為歲。先教而後罰。君之為治也。天不以久遠更其春冬。而人也得以古今改其禮刑哉。太古之世。民故質樸。質樸之民。宜其易化。是以中古之君子。 \\n 丁儀　三 \\n 或結繩以治。或象刑惟明。夏后肉辟。民轉女詐。刑彌滋繁。亦如之。由斯言之。古之刑省。禮亦宜略。今所論辨。雖出傳記之前。夫流東源不得西。景正形不得傾。自然之勢也。後世禮刑俱失于前。先後之宜。故自有常。今夫先刑者。用其末也。由禮禁未然之前。謂難明之禮。古人不能行也。案如所云禮。嫂叔不親之屬也。非太古之禮也。所云禮者。豈此也哉。古者民少而獸多。未有所爭。民無患則無所思。故未有君焉。後民禍多。強暴弱。于是有賢人焉。平其多少。均其有無。推逸取勞。以身先之。民獲其利。歸而樂之。樂之得為君焉。夫刑之記君也。精具筋力。民畏其強而不敢校。得為君也。恐上古未具刑罪之品。設逋亡之法。懼彼為我而以勇力侵暴于已。能與則校。不能歸奉之明矣。且上古之時賊耳。非所謂君也。上古雖質。宜所以為君。會當先別男女。定夫婦。分土地。班食物。此先以禮也。夫婦定而後禁淫焉。貨特正而後止竊。此後刑也。（蓺文類聚五十四。御覽二十五。） \\n 丁廙 \\n 廙字敬禮。儀弟。初辟公府。建安中為黃門侍郎。文帝即王位。與兄儀并誅。有集二卷。 \\n 蔡伯喈女賦 \\n 伊大宗之令女。稟神惠之自然。在華年之二八。披鄧林之曜鮮。明六列之尚致。服女史之話言。參過庭之明訓。才朗悟而通玄。當三春之嘉月。時將歸于所天。曳丹羅之輕裳。戴金翠之華鈿。羨榮曜之所茂。哀寒霜之已繁。豈偕老之可期。庶盡歡于餘年。何大。願之不遂。飄微軀于逆邊。行悠悠于日遠。入穹谷之寒山。慚柏舟于千祀。負冤魂于黃泉。我羈虜其如昨。經春秋之十二。忍胡顏之重恥。恐終風之我萃。詠芳草于萬里。想音麝之髣佛。祈精爽于交夢。終寂寞而不至。哀我生之何辜。為神靈之所棄。仰蕣華其已落。臨桑榆之歔欷。入穹盧之秘館。亟踰時而經節。難殊類之非匹。傷我躬之無說。循膚體以深念。歎蘭澤之空設。佇美目于胡望。向凱風而泣血。（蓺文類聚三十。） \\n 丁廙　四 \\n 彈棋賦 \\n 文后為局。金碧齊精。隆中夷外。緻理肌平。卑高得適。既安且貞。棋則象齒。選乎南藩。禮密身重。腹隱頭鶱。驍悍說敏。不輕不軒。列數二八。取象官軍。微章采列。爛焉可觀。于是二物既設。主人延賓。紛石霧散。六師列陳。跡行王首。左右相親。成列告誓。三令五申。事中軍政。言含禮文。號令既通。兵棋啟路。運若迴　。疾似飛兔。前中卻　。賈其餘怒。風馳火燎。令牟取五。恍哉忽兮。誠足慕也。若夫氣竭力殘。弱膽怯心。進不及敵。中路為擒。仁而不武。春秋所箴。剛優勁勇。忿速輕急。推敵阻隧。我廢彼立。君子去是。過猶不及。（蓺文類聚七十四。） \\n 崔 \\n 字季珪。清河東武城人。師事鄭玄。袁紹以為騎都尉。曹公平冀州。辟為別駕從事。歷丞相東曹掾。遷中尉。以忤意賜死。 \\n 述初賳（并序） \\n 郁州者。故蒼梧之山也。心說而怪之。聞其上有僊士石室也。乃往觀焉。見一道人。獨處休休然。不談不對。顧非已所及也。（木經淮水注。初學記八。）登州山以望滄海。（封氏聞見記六引崔　述初賦序。）　性頑口衲。至二十九。初關書傳。聞北海有鄭徵君者。當世名儒。遂往造焉。道由齊都。而作述初賦曰。（蓺文類聚二十七。） \\n 有鄭氏之高訓。吾將往乎發矇。濯余髮于蘭池。振余佩于清風。望高密以極征。戾衡門而造止。覿游夏之峨峨。聽大猷之篇記。高洪崖之耿介。羨安期之長生。豋州山以永望。臨洞浦之廣溟。左揚波于暘谷。右濯岸于濛汜。運混元以升隆。與三光而終始。蓬萊蔚其潛興。瀛壺崛以駢羅。列金臺之　嵼。方玉闕之嵯峨。（蓺文類聚二十七。初學記六。） \\n 崔　五 \\n 倚高閭以周眄兮。觀秦門之將將。（水經淮水注。） \\n 吾夕濟于郁州。（水經淮水注。） \\n 朝發兮樓臺。回盼兮句榆。頓食兮島山。暮宿兮郁州。（封氏聞見記六。） \\n 奏記曹公讓邴原等 \\n 徵事邴原議郎張範。皆秉德純懿。志行忠方。清靜足以厲俗。貞固足以榦事。所謂龍翰鳳翼。國之重寶。舉而用之。不仁者遠。（魏志邴原傳。） \\n 露服答曹公 \\n 蓋聞春秋之義。立子以長。加五官將仕孝聰明。宜承正統。　以死守之。（魏志崔　傳。） \\n 蓋聞盤于游田。書之所戒。魯隱觀魚。春秋譏之。此周孔格言。二經之明義。殷鋻夏后。詩稱不遠。子卯不樂。禮以為忌。此又近者之得失。不可不深察也。遠族富彊。公子寬放。盤游滋侈。義聲不聞。哲人君子。俄有色斯之志。熊羆壯士。墮于吞噬之用。固所以擁徒百萬。跨有河朔。無所容足也。今邦國殄瘁。惠康未滄。士女企踵。所思者德。況公親御戎馬。上下勞慘。世子宜遵大路。慎以行正。思經國之高略。內鋻近戒。外揚遠節。深惟儲副。以身為寶。而獧襲虞旅之賤服。忽馳騖而陵險。志雉兔之小娛。忘社稷之為重。斯誠有識所以惻心也。唯世子燔翳捐褶。以塞眾望。不令老臣。獲罪于天。（魏志崔　傳。） \\n 與葛元甫書 \\n 今遺送許子十卷。貧不及素。但以紙耳。（北堂書鈔二百四。） \\n 視楊訓褒贊魏王妻與訓書 \\n 省表事佳耳。時乎時乎。會當有變。（魏志崔　傳。） \\n 大將軍夫人寇氏誄 \\n 英雄景附。（文選七命注。） \\n 崔毛玠　六 \\n 毛玠 \\n 玠字孝先。陳留平丘人。曹公辟為治中從事。轉幕府功曹。尋為丞相東曹掾。遷右軍師。魏國建。為尚書僕射。以忤旨下獄免。卒于家。 \\n 對狀 \\n 臣聞蕭生縊死。困于石顯。賈子放外。讒在絳灌。白起賜劍于杜郵。晁錯致誅于東帝。伍員絕命于吳都。斯數于者。或妒其前。或害其後。臣垂齠執簡。累勤取官。職在機近。人事所竄。屬臣以私。無勢不絕。語臣以冤。無細不理。人情淫利。為法所禁。法禁于利。勢能害之。青蠅橫生。為臣所謗。謗臣之人。勢不在他。昔王叔陳生爭正王廷。宣子平理。命舉其契。是非有宜。曲直有所。春秋嘉焉。是以書之。臣不言此無有。時人說臣此言。必有徵要。乞蒙宣子之辨。而求王叔之對。若臣以曲聞。即刑之日。方之安駟之贈。賜劍之來。比之重賞之惠。謹以狀對。（魏志毛玠傳。） \\n 王脩 \\n 脩字叔治。北海營陵人。孔融召為主簿。守高密令。復守膠東令。袁紹辟除即墨令。曹公辟為司空掾。行司金中郎將。遷魏郡太守。魏國建。以為大司農郎中令。徙奉常。病卒。有集三卷。 \\n 四孤議 \\n 當須分別此兒有識未有識耳。有識以往。自知所生。雖創更生之命。受育養之慈。枯骨復肉。亡魂更存。當以生活之恩報公嫗。不得出所生而背恩情。報生以死。報施以力。古之道也。（通典六十九。） \\n 奏記曹公陳黃白異議 \\n 臣聞枳棘之林。無梁柱之質。渭流之水。無洪波之勢。是以在職七年。忠讜不昭于時。功業不見于事。欣于所受。俯慚不報。未嘗不長夜起坐。中飯釋餐。何者。力少任重。不堪而懼也。謹貢所議如左。（魏志王脩傳注引魏略。） \\n 王脩　鮑衡　七 \\n 試子書 \\n 自汝行之後。恨恨不樂。何者。我實老矣。所恃汝等也。皆不在目前。意遑遑也。人之居世。忽去便過。日月可愛也。故禹不愛尺璧。而愛寸陰。時過不可還。若年大不可少也。欲汝早之未必讀書。并學作人。汝今踰郡縣。越山河。離兄弟。去妻子者。欲令見舉動之宜。效高人遠節。聞一得三。志在善人。左右不可不慎。善否之要。在此際也。行止與人。務在饒之。言思乃出。行詳乃動。皆用情實道理。違斯敗矣。父欲令子善。唯不能殺身。其餘無惜也。（蓺文類聚二十三。御覽四百五十九。） \\n 鮑衡 \\n 衡。建安中為侍中。 \\n 奏請公卿將校子弟詣博士 \\n 案王制。立大學小學。自王太子以下。皆教以詩書。而升之司馬。謂賢者任之以官。故能致刑措之盛。立太平之化也。今學博士並設青章。而無所教授。兵戎未戢。人並在公。而學者少。可聽公卿二千石六百石子弟在家。及將校子弟見為郎舍人。皆可聽詣博士受業。其高才秀達。學通一藝。太常為作品式。（通典五十三。） \\n 霍性 \\n 性。新平人。官度支中郎將。曹丕嗣魏王位。將南征。以諫被殺。 \\n 諫魏王南征疏 \\n 臣聞文王與紂之事。是時天下括囊無咎。凡百君子。莫肯用　。今大王體則乾坤。廣開四聰。使賢愚各建所規。伏惟先王。功無與比。而今能言之類。不稱為德。故聖人曰。得百姓之歡心。兵書曰。戰危事也。是以六國力戰。彊秦承弊。幽王不爭。周道用興。愚謂大王。且當委重本朝。而守其雌。抗威虎臥。功業可成。而今刱基。便復起兵。兵者凶器。必有凶擾。擾則思亂。亂出不意。臣謂此危。危于累卵。昔夏啟隱神三年。易有不遠而復。論有不憚改。誠願大王。揆古察今。深謀遠慮。與三事大夫。算其長短。臣沐浴先王之遇。又初改政。復受重任。雖知言觸龍麟[麟當作鱗]。阿諛近福。竊感所誦。危而不持。（魏志文帝紀注引魏略。） \\n 霍性　華佗　皋甫隆　八 \\n 華佗 \\n 佗字元化。沛國譙人。沛相陳珪舉孝廉。太尉黃琬辟。皆不就。精方藥。建安中。司空曹公召視疾。乞歸。累呼不至。見殺。 \\n 食論 \\n 苦荼久食益意思。（御覽八百六十七。） \\n 皇甫隆 \\n 隆。建安中方士。（見博物志。　案。魏志倉慈傳注引魏略。熹平中。有安定皇甫隆為敦煌太守。上距建安三十餘年。未知即其人否也。） \\n 上疏對曹公 \\n 臣聞天地之性。惟人為貴。人之所貴。莫賁于生。唐荒無始。劫運無窮。人生其聞。忽如電過。每一思此。罔然心熱。生不再來。逝不可進。何不抑情養性。以自保惜。今四海垂定。太平之際。又當須展才布德。當由萬年。萬年無窮。當由修道。道甚易知。但莫能行。臣常聞道人蒯京。已年一百七十八。而甚丁壯。言人當朝朝服食玉泉。琢齒。使人丁壯有顏色。去三蟲而堅齒。玉泉者。口中唾也。朝旦未起。早漱津令滿口。乃吞之。琢齒三七遍。如此者乃名曰練精。（千金方八十一。） \\n 張松 \\n 松。蜀郡人。為劉璋別駕從事。 \\n 與先主及法正書 \\n 今大事垂可立。如何釋此去乎。（蜀志先主傳。） \\n 張松　關羽　周瑜　九 \\n 關羽 \\n 羽字雲長。本字長生。河東解人。建安五年為偏將軍。封漢壽亭侯。蜀主定荊州。拜襄陽太守盪寇將軍。尋董督荊州事。進前將軍。為吳呂蒙所襲見殺。追謚曰壯繆侯。 \\n 與諸葛亮書問馬超 \\n 超人才可誰比類。（蜀志關羽傳。　案。侯文可見者僅此耳。山西通志及尺牘集藏封還曹操所賜告辭書。楊槙古文韻語董斯張廣博物志。淩義渠湘煙錄載上玉璽牋。皆近人擬撰不錄。） \\n 封還曹操所賜告辭書 \\n 竊以日在天之上。心在人之內。日在天之上。普照萬方。心在人之內。以表丹誠。丹誠者。信義也。某昔受降之日有言曰。主亡則輔。主存則歸。新受曹公之寵顧。久蒙劉主之恩光。丞相新恩。劉主舊義。恩有所報。義無所斷。今之主託。某以之望形立相。覓跡求功。刺顏良于白馬。誅文丑于南坡。丞相厚恩。滿有所報。每留所賜之物。盡在府庫封鍼。伏望台慈。俯垂鋻照。（尺牘。　案。此後人所依託。） \\n 周瑜 \\n 瑜字公僅。廬江舒人。太尉景從孫。與孫。策共定江東。還鎮丹陽。授建威中郎將。尋為中護軍。領江夏太守。留鎮巴丘。以赤壁功拜偏將軍。領南郡太守。尋謀取蜀。道卒。（案。周瑜荀彧或為三國佐命元功。余初編入三國文。積疑久之。博訪通人。定歸漢未。運終于建安二十五年。瑜卒于十五六年。彧卒十十七年。魯肅卒于二十二年。關壯壯繆呂蒙卒于二十四年。皆以卒年為斷。） \\n 疏論劉備 \\n 劉備以梟雄之姿。而有關羽張飛熊虎之將。必非久屈為人用意[意字衍]者。愚謂大計。宜徙備置吳。盛為築宮室。多其美女玩好。以娛其耳目。分此二人。各置一方。使如瑜者得挾與攻戰。大事可定也。今猥割士地。以資業之。聚此三人。俱在疆場。恐蛟龍得雲雨。終非池中物也。（吳志。周瑜傳。） \\n 周瑜　魯肅　十 \\n 疏薦魯書 \\n 當今天下方有事役。是瑜乃心夙夜所憂。願至尊先慮未然。然後康樂。今既與曹操為敵。劉備近在公安。邊境密邇。百姓未附。宜得良將以鎮撫之。魯肅智略足任。乞以代瑜。瑜隕踣之日。所懷盡矣。（吳志魯肅傳。） \\n 疾困與吳主權牋 \\n 瑜以凡才。昔受討逆殊特之遇。委以腹心。遂荷榮任。統御兵馬。志執鞭弭。自效戎行。規定巴蜀。次取襄陽。憑賴靈威。謂若在握。至以不謹。道遇暴疾。昨自醫療。日加無損。人生有死。修短命矣。誠不足惜。但恨微志未展。不復奉教命耳。方今曹公在北。疆場未靜。劉備寄寓。有似養虎。天下之事。未知終始。此朝士旰食之秋。至尊垂慮之日也。魯肅忠烈。臨事不茍。可以代瑜。人之將死。其言也善。儻或可採。瑜死不朽矣。（吳志魯肅傳注引江表傳。　裴松之案。此牋歟本傳所載意旨雖同。其辭乖異耳。） \\n 魯肅 \\n 肅字子敬。臨淮東城人。孫權統事。以為贊軍校尉。與周瑜共拒曹公。進奮武校尉代瑜領兵。拜漢昌太守偏將軍。轉橫江將軍。 \\n 遺劉先主書 \\n 龐士元非百里才也。使處治中別駕之任。始當殿其驥足耳。（蜀志龐統傳。） \\n 答吳主權書 \\n 帝王之起。皆有驅除。羽不足忌。（吳志。呂蒙傳。） \\n 呂蒙 \\n 蒙字子明。汝南富陂人。孫策時張昭薦為別駕司馬。孫權統事。拜平北都尉。進橫野中郎將。以赤壁功拜偏將軍。領尋陽令。以濡須功拜廬江太守。以合肥功拜左護軍虎威將軍。尋代魯肅為漢昌太守。以襲荊州功拜南郡太守。封孱陵侯。 \\n 呂蒙　十一 \\n 疏請治疾 \\n 羽討樊而多留備兵。必恐蒙圖其後故也。蒙常有病。乞分士眾還建業。以治疾為名。羽聞之必撤備兵盡赴襄陽。大軍浮江。晝夜馳上。襲其空虛。則南郡。可下。而羽可禽也。（吳志呂蒙傳。） \\n  \\n 　 \\n  \\n   \\n  "}
{"章节": "全後漢文卷九十五", "正文": "　 \\n 全後漢文卷九十五 \\n 　 \\n  \\n 烏程嚴可均校輯 \\n 宦官 \\n 曹節 \\n 節字漢豐。南陽新野人。順帝初為小黃門。桓帝時遷中常侍奉車都尉。以迎立靈帝功封長安鄉侯。矯詔誅寶武陳蕃。遷長樂衛尉。封育陽侯。拜車騎將軍。罷。復為中常侍。位特進。轉大長秋。領尚書令。卒贈車騎將軍。 \\n 上書 \\n 功薄賞厚。誠有踧踖。（文選阮籍為鄭沖勸進晉王牋注。） \\n 徐璜 \\n 璜。下邳良城人。桓帝初為中常侍。延熹二年以誅梁冀功封武原侯。邑萬五千戶。與單超等稱五侯。 \\n 曹節　徐璜　朱瑀　呂強　一 \\n 白言史官諱占日蝕 \\n 臣切見道術家常言。漢死在戌亥。今太歲在丙戌。五月甲戌。日蝕柳宿。朱雀漢家之貴。國宿分周地。今京師是也。史官上占。去重見輕。（續漢五行志六延熹元年注補引梁冀別傳。常侍徐璜白言。） \\n 朱瑀 \\n 瑀。建寍初為長樂五官史。與曹節誅竇武陳蕃。封都鄉侯。後更封華容侯。 \\n 陰于明堂中禱皇天 \\n 竇氏無道。請皇天輔皇帝誅之。令事必成。天下得寍。（後漢曹飾傳。） \\n 呂強 \\n 強字漢盛。河南成皋人。少以宦者為小黃門。再遷中常侍。中平初。為中常侍趙忠所誣。自殺。 \\n 上疏陳事 \\n 臣聞諸侯上象四七。下列王土。高祖重約。非功臣不侯。所以重天爵明勸戒也。伏聞中常侍曹節。王甫、張讓等及侍中許相並為列侯。節等宦官祐薄。品卑人賤。讒諂媚主。佞邪徼寵。放毒人物。疾妒忠良。有趙高之禍。未被轘裂之誅。掩朝廷之明。成私樹之黨。而陛下不悟。妄授茅土。開國承家。小人是用。又并及家人。重金兼紫。相繼為蕃輔。受國重恩。不念爾祖。述修厥德。而交結邪黨。下比群佞。陛下惑其瑣才。特蒙恩澤。又授位乖越。賢才不升。素餐私倖。必加榮擢。陰陽乖刺。稼穡荒蔬。人用不康。罔不繇茲。臣誠知封事已行。言之無逮。所以冒死干觸陳愚忠者。實願陛下損改既謬。從此一止。臣又聞後宮綵女數千餘人。衣食之費。日數百金。比穀雖賤。而戶有飢色。案法當貴。而今更賤者。繇賦發繁數。以解縣官。寒不敢衣。飢不敢食。民有斯　。而莫之卹。宮女無用。填積後庭。天下雖復盡力耕桑。猶不能供。昔楚女悲愁。則西宮致災。況終年積聚。豈無憂怨乎。夫天生蒸民。立君以牧之。君道得。則民戴之如父母。仰之猶日月。雖時有征稅。猶望其仁恩之惠。易曰。說以使民。民忘其勞。悅以犯難。民忘其死。儲君副主。宜諷誦斯言。南面當國。宜履行其事。又承詔書。當于河聞故國起解瀆之館。陛下龍飛即位。雖從藩國。然處九天之高。豈宜有顧戀之意。且河聞疏遠。解瀆邈絕。而當勞民單力。未見其便。又今外戚四姓貴幸之家。及中官公族無功德者。造起館舍。凡有萬數。樓閣相接。丹青素堊。雕刻之飾。不可單言。喪葬踰制。奢麗過禮。競相放效。莫肯矯柫。穀梁傳曰。財盡則怨。力盡則懟。尸子曰。君如杅。民如水。杅方則水方。杆圓則水圓。上之化下。猶風之靡草。今上無去奢之儉。下有縱欲之敝。至使禽獸食民之甘。士木衣民之帛。昔師曠諫晉平公曰。梁柱衣繡。民無褐衣。池有棄酒。士有渴死。廄馬秣乘[乘當作粟]。民有飢色。近臣不敢諫。遠臣不得暢。此之謂也。又聞前召議郎蔡邕對問于金商門。而令中常侍曹節王甫等以詔書喻旨。邕不敢懷道迷國。而切言極對。毀刺貴臣。譏呵豎宦。陛下不密其言。至令宣露。群邪項領。膏脣拭舌。競欲咀嚼。造作飛條。陛下回受誹謗。致邕刑罪。室家徙放。老幼流離。豈不負忠臣。今群臣皆以邕為戒。上畏不測之難。下懼劍客之害。臣知朝廷不復得聞忠言矣。故太尉段熲。武勇冠世。習于邊事。垂髮服戎。功成皓首。歷事二主。勳烈獨昭。陛下既已式序。位登台司。而為司隸校尉陽球所見誣脅。一身既斃。而妻子遠播。天下惆悵。功臣失望。宜徵邕更授任。反熲家屬。則忠貞路開。眾怨已弭矣。（後漢呂強傳。） \\n 呂強　三 \\n 諫　私臧疏 \\n 天下之財。莫不生之陰陽。歸之陛下。歸之陛下。豈有公私。而今中尚方斂諸郡之寶。中御府積天下之繒。西園引司農之臧。中廄聚太僕之馬。而所輸之府。轍[轍當作輒]有導行之財。調廣民困。費多獻少。姦吏因其利。百姓受其敝。（袁宏紀作輒有導行之財。皆出于民。今發十而貢一。費多而獻少。無為使姦吏用巧。私門致富也。）又阿媚之臣。好獻其私。容諂姑息。自此而進。（袁宏紀此下有其所奉獻。皆御府所有。無為使從諫之臣。得自媟黷也。）舊典選舉。委任三府。三府有選。參議掾屬。咨其行狀。度其器能。受試任用。貴[貴當作責]以成功。若無可察。然後付之尚書。尚書舉劾。請下廷尉。覆案虛實。行其誅罰。今但任尚書。或復敕用。如是。三公得免選舉之負。尚書亦復不坐。責賞無歸。豈肯空自若勞乎。（此三語袁宏紀作尚書又無考課之勤。陛下虛自勞若。有廢亂之負。無所責也。）夫立言無顯過之咎。明鏡無見玼之尤。如惡立言以記過。則不當學也。不欲明鏡之見玼。則不當照也。願陛下詳思臣言。不以記過見玼為責。（後漢呂強傳。又見袁宏後漢紀二十四。） \\n 上疏 \\n 茍寵所愛。私擢所幸。不復為官擇人。反為人擇官。（文選干寶晉紀總論注引謝承後漢書。） \\n 趙佑 \\n 佑。北海人。靈帝時宦者。與汝陽李巡等著作校書。 \\n 上言沖帝質帝母未有稱號 \\n 春秋之義。母以子貴。隆漢盛典。尊崇母氏。凡在外戚。莫不加寵。今沖帝母虞大家質帝母陳夫人。皆誕生聖皇。而未有稱號。夫臣子雖賤。尚有追贈之典。況二母見在。不蒙崇顯之次。無以述尊先世。垂示後也。（後漢順帝虞美人紀。熹平四年。小黃門趙佑議郎卑整上言。帝感其言乃拜虞大家為憲陵貴人。陳夫人為渤海孝王妃。） \\n 蹇碩 \\n 碩。靈帝未為上軍校尉。獻帝初何進收誅之。 \\n 趙佑　蹇碩　四 \\n 與中常侍趙宋典書 \\n 大將軍兄弟秉國專朝。今與天下黨人謀誅先帝左右。埽滅我曹。但以碩典禁兵。故且沈吟。今宜共閉上閣。急補誅之。（後漢何進傳。） \\n 大將軍兄弟秉國威權。欲與天下黨人共誅內官。以碩有兵。尚且沈吟。觀其旨趣。必先誅碩。次及諸君。今欲除私讎。以輔公家。（袁宏後漢靈帝紀下二十五。） \\n  \\n 　 \\n  \\n   \\n  "}
{"章节": "全後漢文卷九十六", "正文": "　 \\n 全後漢文卷九十六 \\n 　 \\n  \\n 烏程嚴可均校輯 \\n 列女 \\n 班昭 \\n 昭一名姬。字惠班。扶風人。班彪之女。固之妹。曹世叔妻。早寡。固為漢書。其八表及天文志未竟。和帝詔就東觀續成之。數召入宮。令皇后貴人師事。號曰曹大家。有女誡七篇。集三卷。 \\n 東征賦 \\n 子穀。為陳留長。大家隨至官。作東征賦。（文選注引大家集。） \\n 惟永初之有七兮。余隨子乎東征。時孟春之吉日兮。撰良辰而將行。乃舉趾而升與兮。夕子宿乎宿乎偃師。遂云故而就新兮。志愴悢而懷悲。明發曙而不寐兮。心遲遲而違。酌　酒以弛念兮。喟抑情而自非。諒不登樔而椓蠡兮。得不陳力而相追。且從眾而就列兮。聽天命之所歸。遵通衢之大道兮。求捷徑欲從 \\n 班昭　一 \\n 誰。乃遂往而徂逝兮。卿游目而遫魂。歷七邑而觀覽兮。遭鞏縣之多艱。望河洛之流兮。看成皋之旋門。既免脫于峻嶮兮。歷滎陽而過卷。倒原武之息足。宿陽武之桑閒。涉封丘而踐路兮。慕京師而竊歎。小人性之懷土兮。自書傳而有焉。遂進道而少前兮。得平丘之北邊。入匡郭而追遠兮。念夫子之厄勤。彼衰亂之無道兮。乃困畏乎聖人。悵客與而久駐兮。忘日夕而將昏。到長垣之境界。察農野之居民。睹浦城之丘墟兮。生荊棘之榛榛。惕覺寤而顧問兮。想子路之威神兮。衛人嘉其舅義兮。訖于今而稱云。蘧氏在城之東南兮。民亦尚其丘墳。唯令德為不朽兮。身既沒而名存。惟經典之所美兮。貴道德與仁賢。吳札稱多君子兮。其言信而有徵。後衰微而遭患兮。遂陵遲而不興。知性命之在天。由力行百近仁。勉仰高而蹈景兮。盡忠恕而與人。好正直而不回兮。精誠通于明神。庶靈祇之鋻照兮。祐貞良而輔信。亂曰。君子之思。必成文兮。盍各言志。慕古人兮。先君行止。則有作兮。雖其不敏。敢不法兮。貴賤貧富。不可求兮。正身履道。以俟時兮。脩短之運。愚智同兮。靖恭委命。唯吉凶兮。敬慎無怠。思嗛約兮。清靜少欲。師公綽兮。（文選。蓺文類聚二十七。） \\n 鍼縷賦 \\n 鎔秋金之剛精。形微妙而直端。性通達而漸進。博庶物而一貫。惟鍼縷之列跡。信廣博而無原。退逶迤以補過。似素絲之羔羊。何斗筲之足算。咸勒石而升堂。（蓺文類聚六十五。御覽八百三十。） \\n 大雀賦 \\n 大家同產兄西域都護定遠侯班超獻大雀。詔令大家作賦曰。 \\n 嘉大雀之所集。生崑崙之靈丘。同小名而大異。乃鳳皇之匹疇。懷有德而歸義。故翔萬里而來遊。集帝庭而止息。樂和氣而優游。上下協而相親。聽雅頌之雍雍。自東西與南北。咸思服而來同。（蓺文類聚九十二。御覽九百二十二引曹大家集。作大雀頌。） \\n 班昭　二 \\n 蟬賦 \\n 伊玄蟲之微陋。亦攝生于天壤。當三秋之盛暑。陵高木之流響。融風被而來遊。商焱厲而化往。（蓺文類聚九十七。初學記三十。引兩條。） \\n 吸清露于丹園。抗喬枝而理翮。崇皇朝之輝光。映豹豹而灼灼。（初學記三十。御覽九百四十四。） \\n 復丹款之未足。留滯恨乎天際。（文選庚亮讓中書令表注。） \\n 為兄超求代疏 \\n 妾同產兄西域都護定遠侯超。幸得以微功。特蒙重賞。爵列通侯。位二千石。天恩殊絕。誠非小臣所當被蒙。超之始出。志捐軀命。冀立微功。以自陳效。會陳睦之變。道路隔絕。超以一身。轉側絕域。曉譬諸國。因其兵眾。每有攻戰。輒為先登。身被金夷。不避死亡。賴蒙陛下神靈。且得延命沙漠。至今積三十年。骨肉生離。不復相識。所與相隨時人士眾。皆已物故。超年最長。今且七十。衰老被病。頭髮無黑。兩手不仁。耳目不聰。扶杖乃能行。雖欲竭盡其力。以報塞天恩。迫于歲暮。犬馬齒索。蠻夷之性。悖逆侮老。而超旦暮入地。久不見代。恐開姦宄之源。生逆亂之心。而公卿大夫。咸懷一切。莫肯遠慮。如有卒暴。超之氣力。不能從心。便為上損國家累世之功。下閞忠臣竭力之用。誠可痛也。故超萬里歸誠。自陳苦急。延頸踰望。三年于今。未蒙省錄。未蒙省錄。妾竊聞古者十五受兵。六十還之。亦有休息。不任職也。緣陛下以至孝理天下。得萬國之歡心。不遺小國之臣。況超得備侯伯之位。故敢觸死。為超求哀。　超餘年。一得生還。復見闕庭。使國永無勞遠之慮。西域無倉卒之憂。超得長蒙文王葬骨之恩。子万哀老之惠。詩云。民亦勞止。汔可小康。惠此中國。以綏四方。超有書與妾生之訣。恐不復相見。妾誠傷超。以壯年竭忠孝于沙漠。疲老則便捐死于曠遠。誠可哀憐。如不蒙救護。超後有一旦之變。冀幸超家得蒙趙母衛姬先請之貸。妾愚戇不知大義。觸犯忌諱。（後漢班超傳。又略見遠宏後漢紀十四。） \\n 班昭　三 \\n 上鄧太后疏 \\n 伏惟皇太后陛下躬隔德之美。隆唐虞之政。闢四門而開四聰。采狂夫之瞽言。納　蕘之謀慮。妾昭得以愚朽。身當盛明。敢不披露肝膽。以效萬一。妾聞謙讓之風。德莫大焉。故典墳述美。神祇降福。昔夷齊去國。天下服其廉高。太伯違邠。孔子稱為三讓。所以光昭令德。揚名于後者也。論語曰。能以禮讓為國。于從政乎何有。由是言之。推讓之誠。其致遠矣。今四舅深執忠孝。引身自退。而以方垂未靜。拒而不許。如後有亳毛加于今日。誠恐推讓之名。不可再得。緣見逮及。故敢昧死。竭其愚情。自知言不足采。以示蟲螘之赤心。（後漢列女傳。） \\n 欹器頌 \\n 侍帝王之密坐。（文選曹植典吳季重書注。） \\n 女誡 \\n 鄙人愚暗。受性不敏。蒙先君之餘寵。賴母師之典訓。年十有四。執箕　于曹氏。于今四十餘哉矣。戰戰兢兢。常懼黜辱。以增父母之羞。以益中外之累。夙夜劬心。勤不告勞。而今而後。乃知免耳。吾性疏頑。教導無素。恆恐子穀。負辱清朝。聖恩橫加。猥賜金紫。實非鄙人庶幾所望也。男能自謀矣。吾不復以為憂也。但傷諸女。方當適人。而不漸訓誨。不聞婦禮。懼失容它門。取恥宗族。吾今疾在沈滯。性命無常。念汝曹如此。每月惆悵。閒作女誡七章。願諸女各寫一通。庶有補益。裨助汝身。去矣其勖勉之。 \\n 班昭　四 \\n 卑弱第一 \\n 古者生女三日。臥之床下。弄之瓦塼。而齋告焉。臥之床下。明其卑弱。主下人也。弄之瓦塼。明其習勞。主執勤也。齋告先君。明當主繼祭祀也。三者蓋女人之常道。禮法之典教矣。謙讓恭敬。先人後已。有善莫名。有惡莫辭。忍辱含垢。常若畏懼。是謂卑弱下人也。晚寢早作。勿憚夙夜。執務私事。不辭劇易。所作必成。手跡整理。是謂執勤也。正色端操。以事夫主。清靜自守。無好戲笑。潔齋酒食。以供祖宗。是謂繼祭祀也。三者茍備。而患名稱之不聞。黜辱之在身。未之見也。三者茍失之。何名稱之可聞。黜辱之可遠哉。 \\n 夫婦第二 \\n 夫婦之道。參配陰陽。通達神明。信天地之弘義。人倫之大節也。是以禮貴男女之際。詩著關睢之義。由斯言之。不可不重也。夫不賢則無以御婦。婦不賢則無以事夫。夫不御婦。則威儀廢缺。婦不事夫。則義理墮闕。方斯二者。其用一也。察今之君子。徒知妻婦之不可不御。威儀之不可不整。故訓其男。檢以書傳。殊不知夫主之不可不事。禮義之不可不存也。但教男而不教女。不亦蔽于彼此之數乎。禮八歲始教之書。十五而至于學矣。獨不可依此以為則哉。 \\n 敬慎第三 \\n 陰陽殊性。男女異行。陽以剛為德。陰以柔為用。男以彊為貴。姦以弱為美。故鄙諺有云。生男如狼。猶恐其尪。生女如鼠。猶恐其虎。然則脩身莫若敬。避彊莫若順。故曰敬順之道。婦之大禮也。夫敬非它。持久之謂也。夫順非它。寬裕之謂也。持久者。知止足也。寬裕者。尚恭下也。夫婦之好。終身不離。房室周旋。遂生媟黷。媟黷既生。語言過矣。語言既過。縱恣必作。縱恣既作。則侮夫之心生矣。此由于不知止足者也。夫事有曲直。言有是非。直者不能不爭。曲者不能不訟。訟爭既施。則有忿怒之事矣。直者[直者當作此由]于不尚恭下者也。侮夫不節。譴呵從之。忿怒不止。楚撻從之。夫為夫婦者。義以和親。恩以好合。楚撻既行。何義之存。譴呵既宣。何恩之有。恩義俱廢。夫婦離矣。 \\n 班昭　五 \\n 婦行第四 \\n 女有四行。一曰婦德。二曰婦言。三曰婦容。四曰婦功。夫云婦德。不必才明絕異也。婦言。不必辯口利辭也。婦容。不必顏色美麗也。婦功。不必功巧過人也。清閑真靜。守節整齊。行已有恥。動靜有法。是謂婦德。擇辭而說。不道惡語。時然後言。不厭于人。是謂婦言。盥浣塵穢。服　鮮潔。沐浴以時。身不垢辱。是謂婦容。專心紡績。不好戲笑。潔齋酒食。以奉賓客。是謂婦功。此四者。女人之大德。而不可乏之者也。然為之甚易。唯在存心耳。古人有言。仁遠乎哉。我欲仁。而仁斯至矣。此之謂也。 \\n 專心第五 \\n 禮。夫有再娶之義。婦無二適之文。故曰夫者天也。天固不可逃。夫固不可離也。行違神祇。天則罰之。禮義有愆。夫則薄之。故女憲曰。得意一人。是謂永畢。失意一人。是謂永訖。由斯言之。夫不可不求其心。然所求者。亦非謂佞媚茍親也。固莫若專心正色。禮義居絜。耳無淫聽。以無邪視。出無治容。入無廢飾。無聚會群輩。無看視門戶。此則謂專心正色矣。若夫動靜輕脫。視聽陜輸。人則亂髮壤形。出則窈宨作態。說所不當道。觀所不當視。此謂不能專心正色矣。 \\n 曲從第六 \\n 夫得意一人。是謂永畢。失意一人。是謂永訖。欲人定志專心之言也。舅姑之心。豈當可失哉。物有以恩自離者。亦有以義自破者也。夫雖云受。舅姑云非。此所謂以義自破者也。然則舅姑之心柰何。固莫尚于曲從矣。姑云不爾而是。固宜從令。姑云爾而非。猶宜順命。勿得違戾是非。爭分曲直。引所謂曲從矣。故女憲曰。婦如形[形當用影]饗。焉不可賞。 \\n 班昭　六 \\n 和叔妹第七 \\n 婦人之得意于夫主。由舅姑之愛已也。舅姑之愛已。由叔妹之譽已也。由此言之。我臧否譽毀。一由叔妹。叔妹之心。復不可失也。皆莫知叔妹之不可失。而不能和之以求親。其蔽也哉。自非聖人。鮮能無過。故顏子貴于能改。仲尼嘉其不貳。而況婦人者也。雖以賢女之行。聰哲之性。其能備乎。是故室人和則謗掩。外內離則惡揚。此必然之勢也。易曰。二人同心。其利斷金。同心之言。其臭如蘭。此之謂也。夫嫂妹者。體敵而尊。恩疏而義親。若淑媛謙順之人。則能依義以篤好。崇恩以結援。使徽美顯章。而瑕過隱塞。舅姑矜善。而夫主嘉美。聲譽曜于邑鄰。休光延于父母。若夫惷愚之人。于嫂則託名以自高。于妹則因寵以驕盈。驕盈既施。何和之有。恩義既乖。何譽之臻。是以美隱而過宣。姑忿而夫愧。毀譽[譽當作訾]布于中外。恥辱集于厥身。進增父母之羞。退益君子之累。斯乃榮辱之本。而顯否之基也。可不慎哉。然則求叔妹之心。固莫尚于謙順矣。謙則德之柄。順則婦之行。凡斯二者。足以和矣。詩云。在彼無惡。在此無射。其斯之謂也。（後漢列女傳。） \\n 梁嫕 \\n 嫕。安定烏氏人。梁竦女。明帝梁貴人姊。南陽樊調妻。加號梁夫人。 \\n 上書自訟 \\n 妾同產女弟貴人。前充後宮。蒙先帝厚恩。得見寵幸。皇天授命。誕生聖明。而為竇憲兄弟所見譖訴。使妾父竦冤死牢獄。骸骨不掩。老母孤弟。遠徙萬里。獨妾遺脫。逸伏草野。常恐沒命。無由自達。今遭值陛下神聖之運。親統萬機。群物得所。憲兄弟姦惡。既伏辜誅。海內曠然。各獲其宜。妾得蘇息。拭目更視。乃敢昧死。自陳所天。妾聞太宗即位。薄氏蒙榮。宣帝繼統。史族復興。妾門雖有薄史之親。獨無外戚餘恩。誠自悼傷。妾父既冤不可復生。母氏年殊七十。及弟棠等遠在絕域。不知死生。願乞收竦朽骨。使母弟得歸本郡。則施過天地。存沒幸賴。（後漢梁竦傳。又見袁宏後漢紀十四。稍有刪節。） \\n 梁嫕　杜泰姬　楊禮珪　七 \\n 杜泰姬 \\n 泰姬。南鄭人。揵為太守趙宣妻。（案。典引序。永平十七年。有小黃門趙宣。非即此。） \\n 教子 \\n 中人情性。可上下也。在其檢耳。若放而不檢。則入惡也。昔西門豹佩韋以自寬。宓子賤帶弦以自急。故能改身之恆。為天下名士。（華陽國志十下。） \\n 戒諸女及婦 \\n 吾之妊身。在乎正順。及其生也。思存于撫愛。其長之也。威儀以先後之。禮[禮當作體]貌以左右之。恭敬以監臨之。懃恪以勸之。孝順以內之。忠信以發之。是以皆成。而無不善。汝曹庶幾勿忘吾法也。（華陽國志十下。） \\n 楊禮珪 \\n 禮珪。成固陳省妻。楊元珍之女。 \\n 敕二婦 \\n 吾先姑。母師也。常言聖賢必勞民者。使之思善。不勞則逸。逸則不才。吾家不為貧也。所以粗食急務者。使知苦難。備[備下脫獨居時三字]（華陽國志十下。） \\n 李文姬 \\n 文姬。南鄭人。趙瑛妻。太尉李固女。 \\n 敕弟燮 \\n 先公為漢忠臣。雖死之日。猶生之年。梁冀以族弟幸濟。豈非天乎。慎勿有一言加梁氏。加梁氏則連主上。是又掇禍也。（華陽國志十下。） \\n 陳惠謙 \\n 惠謙。成固人。度遼將軍張亮則妻。 \\n 戒兄子伯思 \\n 君子疾沒世而名不稱。不患年不長也。且夫神仙愚惑。如繫風捕影。非可得也。（華陽國志十下。） \\n 李文姬　陳惠謙　竇玄妻　徐淑八 \\n 竇玄妻 \\n 妻姓名未詳。竇玄字叔高。平陵人。 \\n 與竇玄書 \\n 竇玄形貌絕異。天子以公主妻之。舊妻與玄書別曰。 \\n 棄妻斥女敬白竇生。卑賤鄙陋。不如貴人。妾日已遠。彼日已親。何所告訴。仰呼蒼天。悲哉竇生。衣不厭親。人不厭故。悲不可忍。怨不自去。彼獨何人。而居我處。（蓺文類聚三十。） \\n 徐淑 \\n 淑。隴西人。黃門郎秦嘉妻。有集一卷。 \\n 答夫秦嘉書 \\n 知屈珪璋。應奉藏使。策名王府。觀國之光。雖失高素皓然之業。亦是仲尼執鞭之操也。自初承問。心願東還。迫疾惟宜。抱歎而已。日月已盡。行有伴例。想嚴莊已辦。發邁在近。誰謂宋遠。企子望之。室邇人遐。我勞如何。深谷逶迤。而君是涉。高山巖巖。而君是越。斯亦難矣。長路悠悠。而君是踐。冰霜慘烈。而君是履。身非形影。何得動而輒俱。體非比目。何得同而不離。于是詠萱草之喻。以消兩家之思。割今者之恨。以待將來之歡。今適樂士。優游京邑。觀王都之壯麗。察天下之珍妙。得無目玩意移。往而不能出耶。（蓺文類聚三十二。） \\n 又報嘉書 \\n 既惠音令。兼賜諸物。厚顧慇懃。出于非望。鏡有文彩之麗。釵有殊異之觀。芒香既珍。素琴益好。（文選嵇康贈秀才入軍詩注作又好。）惠異物于鄙陋。割所珍以相賜。非豐恩之厚。孰肯若斯。覽鏡執釵。情想髣彿。操琴詠詩。思心成結。敕以芳香馥身。喻以明鏡鋻形。此言過矣。未獲我心也。昔詩人有飛蓬之感。班婕妤有誰榮之歎。素琴之作。當須君歸。明鏡之鋻。當待君還。未奉光儀。則寶釵不設也。未侍帷帳。則芳香不發也。（蓺文類聚三十二。又略見御覽七百十七。作今君征未還。鏡將何施。明鏡鋻形。當待君至。又七百十八。九百八十一。） \\n 今奉旄牛尾拂一枚。可以拂塵垢。越布（書鈔一百三十六作越州）手巾二枚。嚴器中物幾具。金錯　一枚。可以盛書水。琉璃　一枚。可以服藥酒。（蓺文類聚七十三御覽七百三七百十六。七百十七。七百六十。） \\n 今奉細布　一量。（御覽六百九十七。） \\n 徐淑　袁氏　九 \\n 為誓書與兄弟 \\n 蓋聞君子導人以德。矯俗以禮。是以列士有不移之志。貞女無迴二之行。淑雖婦人。竊慕殺身成義。死而後已。夙遘禍罰。喪其所天。男弱款冠。女幼未笄。是以僶俛求生。將欲長育二子。上奉祖宗之嗣。下繼祖稱[稱當作禰]之禮。然後覲于黃泉。水無慚色。仁兄德弟。既不能厲高節于弱志。發明明[明明當作明德]于闇昧。許我他人。逼我干上。乃命官人。訟之簡書。夫智者不可惡[惡當作惑]以事。仁者不可脅以死。晏嬰不以白刃臨頸。改正直之辭。梁寡不以毀形之痛。忘執節之義。高山景行。豈不思齊。計兄弟不能匡我以道。搏我以文。雖曰既學。吾謂之未也。（御覽四百四十一引杜預女記。淑喪夫守寡兄弟將嫁之。誓而不許。為書曰云云。　案。史通云。徐氏毀形不嫁。哀慟傷生。通典六十九。晉威和五年。散騎侍郎賀嶠妻子氏上表云。漢代秦嘉早亡。其妻徐淑乞子而養之。淑亡後。子還所生。朝廷通儒移其鄉邑。錄淑所養子。還繼秦氏之祀。） \\n 袁氏 \\n 袁氏。汝南汝陽人。司待袁安曾孫女。太尉楊彪妻。 \\n 荅曹公夫人卞氏書 \\n 彪袁氏頓首頓首。路跂雖近。不展淹久。歎想之勞。情抱山積。曹公匡濟天下。遐邇以寍。四海歸仰。莫不感載。小兒疏細。謬蒙采拾。未有上報。果自招罪戾。念之痛楚。五內傷裂。尊意不遺。伏辱惠告。見明公與太尉書。具知委曲。度子之行。不過父母。小兒違越。分應至此。憐其始立之年。畢命埃士。遺育孤幼。言之崩潰。明公所賜已多。又加重賚。禮頗非宜。荷受輒付往信。（古文苑。） \\n 丁廙妻（文選注作丁儀妻。初學記作丁儀。無妻字。） \\n 丁廙妻姓氏未詳。 \\n 丁廙妻　十 \\n 寡婦賦（案。寡婦者。阮元瑜之妻見魏文帝寡婦賦序。言命王粲等並之作之。比篇蓋亦當時應教者。） \\n 惟女子之有行。固歷代之开倫。辭父母而言歸。奉君子之清塵。如懸雚之附松。似浮萍之託津。恐施厚而德薄。若履冰而臨淵。何性命之不造。遭世路之險迍。榮華曄其如茂。所恃奄其徂泯。靜閉門以卻埽。魂孤煢以窮居。刷朱扉以白堊。易玄帳以素幬。舍慘悴其何訴。抱弱子以自慰。顧彥貌之艵艵。對左右而掩涕。時翳翳以稍陰。日亹亹以西墜。鳥淩虛以徘徊。□□□□□□雞斂翼以登棲。雀分散以群逝。還空床以下幃。拂衾禱以安寐。氣憤薄而交縈。抱素枕而歔欷。想逝者之有憑。因宵夜之髣彿。痛存亡之異路。終窈漠而不至。時荏苒而不留。將遷靈以大行。駕龍　于門側。設祖祭于前廊。□□□□□□旐繽紛以飛揚。彼生離其猶難。矧永絕而不傷。□□□□□□涕流迸以淋浪。自銜恤而在疚。履春冬之四節。風蕭蕭而增勁。寒凜凜而彌切。霜淒淒而夜降。水溓溓而晨結。雪翩翩以交零。□□□□□□瞻靈宇之空虛。悲屏幌之徒設。仰皇天而歎息。腸一日而九結。神爽緬其日永。歲功忽其已成。惟人生于世上。若馳驥之過櫺。計先後其何幾。亦同歸乎幽冥。（下缺　上缺）賤妾煢煢。顧影為儔。（下缺　蓺文類聚三十四。又見文選潘岳寡賦注。陶潛歸去來辭注。初學記十四。） \\n  \\n 　 \\n  \\n   \\n  "}
{"章节": "全後漢文卷九十七", "正文": "　 \\n 全後漢文卷九十七 \\n 　 \\n  \\n 烏程嚴可均校輯 \\n 闕名一 \\n 刺史周行郡國以六條問事詔 \\n 刺史班宣。周行郡國。省察治政。黜陟能否。斷理冤獄。以六條問事。非條所問。即不省。 \\n 一條。紿宗豪右。田宅踰制。以強陵弱。以眾暴寡。 \\n 二條。二千石不奉詔書。遵承典制。倍公向私。旁詔守利。侵漁百姓。聚斂為姦。 \\n 三條。二千石不卹疑獄。風厲殺人。怒則任刑。喜則任賞。煩擾苛暴。剝戮黎元。為百姓所疾。山崩石裂。妖詳訛言。 \\n 四條。二千石選署不平。茍阿所愛。蔽賢寵頑。 \\n 五條。二千石子弟。怙恃榮勢。請託所監。 \\n 闕名　一 \\n 六條。二千石違公下比。阿附豪強。通行貨賂。割損政令。（續漢百官志五注補引蔡質漢儀詔書舊典。） \\n 以尹昆為尚書僕射詔 \\n 惟君公曹時以太守之術。克獎王室。其省錄臺事。勿令謬誤。（北堂書鈔五十九引謝承後漢書。尹昆字口淵。為侍御七日。特拜尚書僕射。詔云云。　案。此詔源本缺誤不知阿帝。俟考。） \\n 祀令 \\n 天子行有所之。出河。沈用白馬、珪、璧各一。衣以繒緹五。又祠用脯二束。酒六斗。鹽一升。涉渭、灞、涇、洛地名水如此者。沈珪璧和一。律在所給祠。其及行。沈祠他川水。先驅投石。省時給珪璧。不滿百里者不沈。（通典五十四。） \\n 上順帝書 \\n 臣為陛下子。陛下為臣父。臣章百上。終不見省。臣豈可北詣單于以告怨乎。（後漢虞詡傳。先是寍陽主簿詣闕訴其縣令之枉。積六七歲不省。主簿乃上書云云。） \\n 月暈上書諸赦命 \\n 昔有大星。升漢而西。卷舌揚芒迫月。營惑儿帝坐。則有大臣枉誅。星在西方。太尉固應之。今暈如之。宜有赦命。錄其遺嗣。百除此異。（華陽國志。　延熹二年。梁冀誅後。月經陽道暈五車。史官上書。于是下書赦固子變。） \\n 上言得嚴光 \\n 有男子。披羊裘。釣澤中。（御覽六百九十四。齊國上言。） \\n 上言增科禁 \\n 古者肉刑嚴重。則人畏法令。今憲律輕薄。故姦軌不勝。宜增科禁。以防其源。（後漢杜林傳。建武十四年。群臣上言。） \\n 上言桑蠶（章帝元和中） \\n 臣行部入長沙界。觀者皆徒跣。臣問御佐曰。人無履。亦苦之否。御佐對曰。十二月盛寒時。並多剖裂。血出。燃火燎之。春溫或濃潰。建武中。桂陽太守茨充教人種桑蠶。人得其利。至今江南頗知桑蠶織　。皆充之化也。（後漢衛颯傅注引東觀記曰。元和中。荊州軻史上言。） \\n 闕名　二 \\n 上言清河孝王尊號（安帝建光元年三月） \\n 清河孝王至德淳懿。載育明聖。承天奉詐。為郊廟主。漢興。高皇帝尊父為太上皇。宣帝號父為皇考。序昭穆。置園邑。太宗之義。舊章不忘。宜上尊號曰孝德皇。皇妣左氏曰孝德后。孝德皇母宋貴人追謚曰敬隱后。（後漢清河孝王廣傳。有司上言。） \\n 清河孝王至德純一。舍弘光大。既受帝祉。載生明聖。舊章法制。宜有尊號。不宜稱王。宜曰孝德皇。妣曰孝德后。祖妣宗貴人曰敬德后。（通典七十二。有司上言。與後漢本傳異。今兩存之。） \\n 因天變上言 \\n 當有陰謀。不宜北行。（魏志武帝紀注引九州春秋。靈帝欲北巡。冀州刺史王芬等謀因此作難。上書求起兵會北方有赤氣。東西竟天。太史上言云云。帝乃止。太史上言云云。帝乃止。） \\n 奏上尊號（建武未年） \\n 漢遭王莽。宗廟廢絕。豪傑憤怒。兆人塗炭。王舉與伯升首舉義兵。更始因其資以據帝位。而不能奉承大統。敗亂綱紀。盜賊日多。群生危蹙。大王初征昆陽。王莽自潰。後拔邯鄲。北州弭定。參分天下而有其二。跨州據土。帶甲百萬。言武力則莫之敢抗。論文德則無所與辭。臣聞帝王不可以久曠。天命不可以謙拒。惟大王以社稷為計。萬姓為心。（後熯光武紀。至中山。諸將復上奏。） \\n 復奏 \\n 受命之符。人應為大。萬里合信。不議同情。周之白魚。曷足比焉。今上無天子。海內淆亂。符瑞之應。昭然著聞。宜荅天神。以塞君望。（後漢光武紀。群臣復奏。） \\n 奏禁諸王客 \\n 諸王所招待者。或真偽雜。受刑罰者子孫。宜可分別。（續漢五行志六。建武二十八年。有人上奏。） \\n 闕名　三 \\n 奏請封禪 \\n 登封告成。為民報德。百王所同。陛下輒拒絕不許。臣下不敢頌功述德業。河雒讖書。赤漢九世。當巡封泰山。凡三十六事。傳奏左帷。陛下遂以仲月令辰。遵岱嶽之正禮。奉圖雒之明文。以和靈瑞。以為兆民。（續漢祭祀志上注引東觀書。） \\n 奏請封禪刻石（中元元年二月） \\n 河雒圖記。表章赤漢九世。尢著明者。前後凡三十六事。與博士充等議。以為殷統未絕。黎庶繼命。高宗久勞。猶為中興。武王因父受命之列。據三代郊天。因孔子甚美其功。後世謂之聖王。漢統中絕。王莽盜位。一民莫非其臣。尺士靡不其有。宗廟不祀。十有八年。陛下無十室之資。奮振于匹夫。除殘去賊。興復祖宗。集就天下。海內治平。夷狄慕義。功德盛于高宗宣王。宣封禪為百姓祈福。請親定刻石紀號文。太常奏儀制。（續漢祭祀志上注引東觀書。上至泰山。有司復奏。） \\n 奏請封禪故事 \\n 當用方石再累置壇中。皆方五尺。厚一尺。用玉牒書藏方石。牒厚五寸長尺三寸。廣五寸。有玉檢。又用石檢十枚。列于石傍。東西各三。南北各二。皆長三尺。廣一尺。厚七寸。檢中刻三處。深四寸。方五寸。有蓋。檢用金縷五用[五用之用當用周]。以水銀和金以為泥。玉璽一。方寸二分。一枚方五寸。方石四角又有距石。皆再累。校長一丈。厚一尺。廣二尺。皆在圓壇上。其下用距石十八枚。皆高三尺。厚一尺。廣二尺。如小碑。環壇立之。去壇三步。距石下皆有石跗。入地四尺。又用石碑。高九尺。廣三尺五寸。厚尺二寸。立壇丙地。去壇三丈以上。以刻書。（續漢祭祀志上。建武三十二年。議封禪所施用。有司奏。） \\n 奏請撰集符群臣請令太史撰集符瑞（中元元年） \\n 地祇靈應。而朱草萌生。孝帝每有嘉瑞。輒以改元。神爵五鳳甘露黃龍。列為年紀。蓋以感致神祇。表彰德信。是以化致升平。稱為中興。今天下清寍。靈物仍降。陛下情存損挹。推而不居。豈可使祥符顯慶。沒而無聞。宜令太史撰集。以傳來世。（後漢光武紀。中元元年夏。群臣奏。） \\n 闕名　四 \\n 奏上明帝廟號 \\n 孝明皇帝聖德淳茂。劬勞日　。身御浣衣。食無兼珍。澤臻四表。遠人慕化。僬僥儋耳。款塞自至。克伐鬼方。開道西域。威靈廣被。無思不服。以烝庶為憂。不以天下為樂。備三雍之教。躬養老之禮。作登歌。正雅樂。博貫六蓺。不舍晝夜。聰明淵塞。著在圖讖。至德所感。通于神明。功烈光于四海。仁風于千載。而深執謙謙。自稱不德。無起寢廟。埽地而祭。除日祀之法。省送終之禮。遂藏主于光烈皇后更衣別室。天下聞之。莫不悽愴。陛下至孝烝烝。奉順聖德。臣愚以為更衣在中門之外。處所殊別。宜尊廟日顯宗。其四時禘祫于光武之堂。閒紀愁還更衣。共進武德之舞。如孝文皇帝祫祭高廟故事。（後漢章紀。有司奏言云云。制曰可。） \\n 奏上章帝廟號 \\n 孝章皇帝崇弘鴻業。德化普洽。垂意黎民。留念稼穡。文加殊俗。武暢方表。戒惟人面。無思不服。巍巍蕩蕩。莫與比隆。周頌曰。於穆清廟。肅雍顯相。請上尊廟曰肅宗。共進武德之舞。（後漢和帝紀。章和二年三月辛酉。有司上奏。制曰可。） \\n 奏請封郭鎮 \\n 鎮冒犯白刃。手劍賊臣。姦黨殄滅。宗廟以寍。功比劉章。宜顯爵土。以勵忠貞。（□□□□□延光中。鎮為尚書。迎立濟陰王。率羽林士擊役衛尉閻景。再遷尚書令。三公奏。乃封定潁侯。） \\n 奏上順帝廟號（建康元年九月） \\n 孝順皇帝弘秉聖哲。龍興統業。稽乾則古。欽奉鴻烈。寬裕晏晏。宣恩以極。躬自菲薄。以崇玄默。遣詔貽約。顧念萬國。衣無製新。玩好不飾。塋陵損狹。不起寢廟。遵履前制。敬敕慎終。有始有卒。孝經曰。愛敬盡于事親。而德教加于百姓。詩曰。敬慎威儀。惟民之則。臣請上尊號曰敬宗廟。天子世世世獻奉。藏主祫祭。進武德之舞。如祖宗故事。（續漢祭祀志下注補引東觀書。有司奏言云云。露布奏可。） \\n 闕名　五 \\n 奏薦摯恂 \\n 恂行侔曾閔。學擬仲舒。文參長卿。才同賈誼。誠瑚璉器也。宜在崇廟。為國楨輔。（高士傳。恂字季直。高士峻十二世孫。永元中。和帝博求名儒。公卿薦恂。公車徵。及大將軍竇憲舉賢良。並不就。） \\n 奏請案納后禮儀（桓帝建和元年） \\n 春秋迎王后于紀。在塗則稱后。今大將軍冀女弟。膺紹聖善。結婚之際。有命既集。宜備禮章。時進徵幣。請下三公太常案禮儀。（後漢桓帝梁皇后紀。） \\n 奏加梁冀殊禮 \\n 入朝不趨。劍履上殿。謁讚不名。禮儀比蕭何。悉以定陶陽成餘戶增封為四縣。比鄧禹。賞賜金錢、奴婢、綵帛、車馬、衣服、甲第。比霍光。以殊元勳。每朝會與三公絕席。十日一入平尚書事。宣布天下。為萬世法。（後漢梁冀傳。元嘉元年。于是有司奏。） \\n 奏定孝崇皇后喪禮 \\n 禮為人後。制服有降。公卿已下各差。贈送之禮儀。比恭懷皇后。（袁宏後漢紀二十一。元嘉二年四月。孝崇皇后崩。有司奏。） \\n 奏處正襄楷（桓帝時） \\n 宦者之官。非近世所置。漢初張澤為大謁者。佐絳侯誅諸呂。孝文使趙談參乘。而子孫昌盛。楷不正辭理。指陳要務。而析言破律。違背經蓺。假借星宿。偽託神靈。造合私意。誣上罔事。請下司隸。正楷罪法。收送洛陽獄。（後漢襄楷傳。詔下有司處正。尚書承旨。奏曰云云。） \\n 闕名　六 \\n 奏大石自起立事 \\n 伏聞東平國無鹽縣山中。有大石無故一夕自起立。臣愚以為石者陰類。殆有微人當紹起者。漢興以來。與今再見。其一正以昭帝無繼嗣見。今又以陛下無繼嗣復見。（白孔六帖□□□引漢名臣奏。　案。文當是桓帝末。） \\n 奏劾蔡邕（光和元年） \\n 邕屬張宛長休百日。郃假宛五日。復屬河南李奇為書佐。郃不為召。太山黨魁羊陟。與邕季父衛尉質對門九族。質為尚書。營護阿擁。令文書不覺。郃被詔書。考胡（章懷引邕集作綦。）毋班等辭。與騭為黨。質及邕頻詣郃。問班所及。郃不應。遂懷怨恨。欲必中傷郃。（後漢書蔡邕傳。邕與司徒劉郃素不相平。中常侍程璜遂使人飛章方邕。于是詔下尚書召邕詰狀。注引邕集。其奏日云云。制目。下司隸校尉正處上。） \\n 奏除四帝后尊號 \\n 和、安、順、桓、四帝無功德。不宜稱宗。又恭懷、敬、隱、恭愍三皇后並非正嫡。不合稱后。皆請除尊號。制曰可。（後漢獻帝紀。初平元年。有司奏。） \\n 奏請以立秋擇吉日治兵（建安二十一年三月） \\n 古四時講武皆于農隙。漢西京承秦制。三時不講。唯十月都試。車馬幸長水南門。會五營士。為八陣進退。名曰乘之。今金革未偃。士民素習。自今已後。可無四時講武。但以立秋。擇吉日。大朝車騎。號曰治兵。上合禮名。下承漢制。（魏志武帝紀。建安二十一年注引魏書。有司奏。又見宋書禮志一。） \\n 歸漢議 \\n 漢承堯運。厤數延長。今皇帝姓號。見于圖書。自前世博物道術之士谷子雲夏賀良等。建明漢有再受命之符。言之久矣。故劉子駿改易名字。冀應其占。及莽末。道士西門君惠言。劉秀當為天子。遂謀立子駿。事覺被殺。出謂百姓觀者曰。劉秀真汝主也。皆近事暴著。智者所共見也。除言天命。且以人事論之。今稱帝者數人。而洛陽土地最廣。甲兵最強。號令最明。觀符命而察人事。它姓殆未能當也。（後漢竇融傳。隗囂使辯士張玄游說河西。融等于是召豪傑及諸太守計議。其中智者皆曰云云。遂決策東向。） \\n 闕名　七 \\n 梁統重刑議（建武十二年） \\n 隆刑峻法。非明王急務。施行日久。豈一朝所釐。統今所定。不宜開　。（後漢梁統傳。統上疏請重刑罰。事下三公廷尉。議者以為云云。） \\n 郊祀帝堯議（光武時） \\n 追跡先代。無郊其五運之祖者。故禹不郊黃帝。周不郊帝嚳。漢雖唐之苗裔。堯以厤數命舜。高祖赤龍火德。承運而起。當以高祖配堯之後。元復于漢。宜以[以字衍]修奉濟陽城陽縣堯帝之冢。雲臺致敬。祭祀之禮。宜亦如之。（御覽五百二十七。引東觀漢記。有司奏議。） \\n 郊宗議（光武時） \\n 昔周公郊祀后稷以配天。宗祀文王以配上帝。圖讖著伊堯赤帝之子。俱與后稷並受命而為王。漢劉祖令宜郊祀帝堯以配天。宗祀高祖以配上帝。（御覽五百二十七引東觀漢記。） \\n 儆備南匈奴議 \\n 蠻夷反覆。雖難測知。然大兵聚會。必未敢動搖。今宜遣有方略使者之單于庭。與杜崇、朱徽、及西河太守并力。觀其動靜。如無它變。可令崇等就安國會其左右大臣。責其部眾無[無字衍]橫暴為邊害者。共平罪誅。若不從命。令為權時方略。事畢之後。裁行客賜。亦足以威示百蠻。（後漢前匈奴傳。永元六年。中郎將杜崇與行度遼將軍朱徵上言。南單于安國背畔。請為之儆備。和帝下公卿議。皆以為。） \\n 御史大夫遺郡國計吏敕 \\n 御史大夫敕上計丞長史曰。詔書殿下布告郡國。臣下承宣無狀。多不究。百姓不蒙恩被化。守丞長史到郡。與二千石同力。為民興利除害。務有以安之。稱詔書。郡國有茂才不顯者言上。殘民貪污煩擾之吏。百姓所苦。務勿作用。方察不稱者。刑罰務于得中。惡惡止其身。選舉民侈過度。務有以化之。問今歲善惡孰與往年。對上。問今年盜賊孰與往年。得無有群輩大賊。並上。（漢舊儀永樂大典本。又引見續漢百官志一注。） \\n 闕名　八 \\n 敕劉洪 \\n 前郎中馮光司徒掾陳晃各訟厤。故議郎蔡邕共補續其志。令洪其詣修。與漢相參。推元課分。考校月食。審已巳元密近有師法。洪便從漢受。（續漢律厤志中。光和二年。萬年公乘王漢上月食注。太史令修上言。漢所作注不與見食相應者二事。以同為異者二十九事。尚書召穀城門候劉洪。敕曰云云。 \\n 討羌符 \\n 永初二年六月丁末朔廿日丙寅。得車騎將軍幕府文書。上郡屬國都尉中二千石守丞廷義縣令三水。十月丁未到府受印綬。發夫討叛羌。急急如律令。馬　匹。驢二百頭。日給。（古刻叢鈔。） \\n 八能士書版言事狀 \\n 臣某言。今月若干日。甲乙日冬至。黃鍾之音調。君道得。孝道　。 \\n 督郵保舉博士板狀 \\n 生事愛敬。喪沒如禮。理易、尚書、孝經、論語、兼崇載籍。窮微闡奧。師事某官。經明受謝。見受門徒尚五十人以上。正席謝生。三郡三人。隱居樂道。不求聞達。身無金痍痼疾。三十六屬不與妖惡交通。王侯賞賜。行應四科。經任博士。某官某甲保舉。（通典□□□□靈帝時。諸博士試甲乙科。凡學士督書其板。舉主保之。） \\n 鍾皓頌 \\n 林慮懿德。非禮不處。悅此詩書。絃琴樂古。五就州招。九膺台輔。逡巡王命。卒歲容與。（後漢鍾皓傳。諸儒頌之。） \\n 邴原誦 \\n 邴君行仁。落邑無虎。邴君行廉。路樹成社。（御覽五百三十二引邴原別傳。原避地遼東。里老為之誦。） \\n 資中古碑伏羲讚 \\n 伏羲蒼精。初造工業。畫卦結繩。以理海內。（史子堅隸格。） \\n 孔嵩讚 \\n 仲山通達。卷舒無方。屈身廝役。梃秀含芳。（水經清水注。宛城西有孔嵩舊居。嵩字仲山。宛人。與山陽范式有斷金契貧無養親。賃為阿街卒。故其讚曰。） \\n 闕名　九 \\n 鐵印銘 \\n 傭力得富。錢至億庾。一士三田。軍門主簿。（王子年搶遺記。安帝永初時。有琅琊王溥。即中尉王吉之後。嘗穿井得鐵印。有銘。後以一億錢輸官。得中壘校尉。三田一土。壘字也。又引見御覽一百八十九。） \\n 雙魚洗銘 \\n 富貴昌。宜侯王。　元和二年。（拓本。） \\n 騶氏鏡銘 \\n 騶氏　竟四□服。多賀國家人民息。□□□□天下復。風雨時節五穀熟。長保二親。得天力兮。□東王公西王母。（隸續十四。） \\n 尚方鏡銘 \\n 尚方作竟真大好。上有仙人不知老。渴飲玉泉飢食棗。浮游天下敖四海。壽比金石國之保。（隸續十四。） \\n 尚方作竟四夷服。多賀國家人民息。　虜殄滅天下服。風雨時節五穀熟。長保二親子孫方。傳吉後世。樂無極兮。（博古圖。） \\n 李氏鏡銘 \\n 李氏作竟佳且好。明如日月世之保。白虎辟邪主　道。渴飲玉泉飢食棗。浮由天下不知老。（拓本。） \\n 鏡銘 \\n 絜精白而事君。怨陰驩之弇明。煥玄錫之流澤。志疏遠而日忘。慎　美之窮嗤。外丞驩之可欲。說慕安于重泉。願永思而毋紀。內請碩以昭明。光輝桌夫日月。心忽揚而願忠。然壅塞而不池。 \\n 日有　。月有富。樂無事。常得意。美人會。竽瑟侍。　市程。萬物平。老復丁。復生寍。 \\n 久不見。侍前希。秋風起。予志悲。 \\n 湛若止水。蛟如秋日。清暉內融。菱花外發。洞照心膽。屏除妖孽。永世作珍。服之無沬。 \\n 闕名　十 \\n 尚方御竟大毋傷。巧工刻之成文章。左龍右虎辟不祥。朱鳥玄武順陰陽。子孫備具居中央。湅治銀錫清而明。長保二親樂富昌。壽敝金石如侯王。 \\n 許氏作竟自有紀。青龍白虎居左右。聖人周公魯孔子。作吏高遷車生耳。郡舉孝廉州博士。少不努力老乃悔。吉。 \\n 天地成。日月明。五嶽靈四瀆清。十二精。八卦貞。富貴盈。子孫寍。皆賢英。福祿并。（已上並拓本。） \\n 梁商誄 \\n 孰云忠侯。不聞其間。背去國家。都茲玄陰。幽居冥冥。靡所且窮。（□□□□東觀漢記。） \\n 蛥摽犖恅橙嬝坋゛笝 \\n  \\n 　 \\n  \\n   \\n  "}
{"章节": "全後漢文卷九十八", "正文": "　 \\n 全後漢文卷九十八 \\n 　 \\n  \\n 烏程嚴可均校輯 \\n 闕名二 \\n 蜀郡太守何君閣道碑 \\n 蜀郡太守平陵何君。遣掾臨邛舒鮪。將徒治道。造尊楗閣。　五十五丈。用功千一百九十八日。建武中元二年六月就道。史任雲陳春主。（隸釋四云。莽漢之際。習俗相尚。以即位初元冠于新厤之上。故此碑有建武中元之文。東夷傳。建武中元二年。倭奴國奉貢。） \\n 鄐君開　斜道摩崖刻石（永平九年） \\n 永平六年。漢中郡以詔書受廣漢、蜀郡、巴郡徒二千六百九十人。開通　余道。太守鉅鹿鄐君部掾治級王宏、史荀茂、張宇、韓岑弟典功作。太守丞廣漢楊顯將領用。始作橋格六百卅三閒。大橋五。為道二百五十八里。郵亭驛置徒司空　中縣官寺并六十四所。凡用功七十六萬六千八百餘人。瓦卅六萬九千八百四器。用錢百四十九萬九千四百餘斛粟。九年四月成就。益州東至京師。去就安隱。（碑拓本。又宋晏袤釋文。） \\n 闕名　一 \\n 郫縣摩崖刻石（永元六年） \\n 攻此石。省三處閣。直錢萬二千。永元六年。（古刻叢鈔。） \\n 嘉州夾江縣摩崖 \\n 平鄉明亭大道。北與茂陵。西與青衣越巂通界。回曲危險。扶風王君為民興利除害。遣掾何章脩治。故書崖以頌之。（隸釋四。羊竇道跋云。又有摩崖四百餘字云云。蓋和帝永元八年也。） \\n 南安長王君平鄉道碑（永元八年四月十日） \\n 維平鄉明高大道。北與武陽西與蜀郡青衣越巂通界。（闕）制中涪山上。隨沿回　。（曲字）　（闕）危　（難字。）經隨（闕）險。登高望天。車馬不通。（闕字二。）　（闕）虫（闕二字。）周古古（闕三字）磨民吏　（莫字。）能自（闕）二有（闕二字。）　（闕字三。）崖易之遭（闕）　進膽崖橫道。臨大江（闕二字。）危（闕四字。）或墮陷（闕）復為民害。永元七　十月。南安長右扶風（闕）倉壬君。（闕）民興利除周。遺掾何童史　興。與有秩（闕）　家（闕）　民力（闕）崖平碓。及泊潭山（闕）格通達平直。廣大　（闕）長及畸（闕）灰賊盜區止。車馬馳驅。無所畏　商市（闕四字。）平（闕六字。）百姓如願。開（闕）采石今（闕二字。）刻石之功。恩及子孫。去危就安。萬世無患。永永無窮。（闕）後　（闕八字。）掾槁義尉曹史任政楊莫丞汁邡王卿江元尉綿竹楊卿掾楊弘主泊山史（闕）易子（闕）永元八年四月十日。兼戶曹掾何童史　興造書崖　朱仲王回左（闕）大（闕二字。）炅皆富昌（闕三字。）明下立（闕四字。）馴孝（闕字四。）王前南長（闕）方主。（隸續十一。） \\n 闕名　二 \\n 祀三公山碑（元初四年） \\n 元初四年。常山相隴　馮君到官。承饑衰　後。□惟三公御語山。三條別神。　在領　。吏民禱祀。興雲膚寸。偏雨四維。遭離羌寇。蝗旱鬲我。民流道荒。醮祠希　。□猷　行。由是之來。和氣　臻。乃來道要。本祖其原。以三公　廣。其靈尢神。處幽道艱。存　者難。卜擇吉□治。東就衡山。起堂立壇。雙闕夾門。薦牲納禮。以寍其神。神熹其位。甘雨屢降。報如景響。國界大豐。穀斗三錢。民無疾苦。永保其　。長史魯國顏洨、五官掾閻祐、戶曹史紀受、將作掾王　、元氏令茅匡、丞吳音、廷掾郭洪、戶曹史翟福、工、宋高等刊石紀焉。（碑本。） \\n 嵩嶽太室石闕銘（元初五年四月） \\n 惟中嶽□□崇高神君冢士□□岱氣最純。春生萬物。膚寸起雲。潤施源流。洪濛沛宣並天四海。莫不蒙恩。聖朝肅敬。眾庶所尊。齋試奉祀。戰慄盡懃。以頌功德。刻石紀文。垂顯□□。以傳後賢。元初五年四月。陽城□長左馮翔[翔當作翊]萬年呂常始造作此石闕。（碑本。） \\n 青衣尉趙孟麟羊竇道碑（永元十一年九月） \\n 羊　道舊故南上高山。下人（人字）深谷。危駿回　百姓患苦。永初六年。青衣尉南安趙孟麟　易由此道。濱江平澤無盜賊。差近廿里。騎馬儋負。水弱得過。除去危難。行人萬姓。莫系蒙恩。傳于無究乎。維世青衣尉趙君。故治所書佐郡督郵隨牒除到　六日。郡召守蜀鐵　長。積四月。治狀　明。徙守成都。今復還　尉　。羊竇故道高危。君雯　（穿字）崖易道。盜賊徵止。老弱往來無患。時　（典字）主通道者。積綌故吏梁　捕盜賊王留。百姓過者　蒙恩。君延壽萬年。 \\n 書此盛巨。永元十一月九日造。（隸釋。　案。羊竇故道和帝永元年造。至安帝永初六年改修。） \\n 漢安長陳閣道碑 \\n 永建五年。孟春下　。漢安長蜀郡青衣陳君到官。（闕五字。）約垂意惠民。施無為之政。行不言之教。德化深行。盜賊（闕）少。五穀豐茂。百姓晏然。各得其所。君思所　利民。大小悉備。屯道本有根閣二百餘丈（闕三字。）　（穿字。）陷壞絕。車馬疆頓。常　農時。發民（闕）治。歲歲造雯。直　餘萬。君躬自案行。　眇思省去根閣。今就士著。長無勞費。為萬世基。百姓行人。驩悅歌詠。　亭掾尹　。（闕二字。）臣有述君之義。故勒此石。　示後賢。其辭曰。 \\n 闕名　三 \\n 惟此故道。險阻危難。根閣　（闕）臨江緣凶。秋雨　（水字）潦。（闕二字）陷　。車馬疆頓。脩隧隕顛。行旅創苦。發賦加民。乃至于今。遭我陳君。舍　施德。蹈義履仁。治合中和。化行若神。清過夷齊。行同　騫。　身率下。非禮　言。思惟儉約。所　利民。追哺（闕）飯。露宿草（闕）百姓安樂。　勞　煩。又省此閣。就乎平便。民無經賦。行人離患。時丞馮卿。廉約勤勤。好施樂（闕）欽承奉宣。掾史遵憲。各建忠（闕）咸（闕）百福。子子孫孫。時道橋掾董。（闕二字）（隸續十五。） \\n 國三老袁良碑（永建六年二月） \\n 君諱良。字　卿。陳國扶（樂人）也。　先。世為封君。周之興。虞閼父典陶正。嗣滿為陳侯。至玄孫　塗。初氏父字。立姓曰袁。魯僖公四　為大夫。哀十一　。頗　司徒。其末或適齊　。而袁生（闕）獨留陳。當秦之亂隱居河洛。高祖破項。實從其　。天下既定。還宅扶樂。孝武征和三　。生曾孫幹。斬賊公先勇拜黃門郎。封關內侯。食遺　六百戶。後錫金紫。　脩城之　。幹薨。子經嗣。經薨。子山嗣。傳國三世。至而　。君即山之曾孫。纘神　之洪族。資天　之清　。　綜易詩。而說禮樂。舉孝廉、郎中、謁者、將　大匠、丞相令、廣陵太守。討江賊張路等。威震徐方。謝病歸家。孝順初政。咨（闕二字）白。三府舉君。徵拜議郎符節令。時元子光。博平令。中子騰。尚書郎。少子璋。謁者。詔書壁（闕二字）可父事。群司以君父子俱列三臺。夫人結髮。上為三老。使者（闕）節。安事親（闕）几杖之尊。袒割之養。君實饗之。後拜梁相。帝御九龍殿。引君對覿。與酒飯。賜飲宴。冊曰。頃者連遇運害。災　備至。陰陽不和。寒暑不節。　孔子制義。承奉　有興盛之福。　期郎致來咎之變。　以妙身。襲裘繼業。二九之　。今直其際。圖記占（闕）　在藩國。自先帝至德。猶有七國之謀。蓋治世者　諱其難。朕 \\n 闕名　四 \\n 追　社稷之重。恐有交會諸國　侯。開導以驕滿之漸。令姦邪因緣生慝。相以顯選。相以顯選。　練內升。　掌苻竟。惠　我民。故連拔授。不問　次。典郡職重。親執經緯。隱括在手。往者　尊發縱　平陽。清約藩輔。其節衍然。忠臣之義。有獻（去字）否。其加精微。　切防　。朕疚心以　。今特賜錢十萬。雜繒世匹。壬（王字）具劍、佩書刀、繡文印衣。　極手巾各一。　悉　心。勉　協同。便宜數上。君子曰。優　之寵。　斯盛矣。宰縣治郡。　民　思。載八十五。人病致仕。永建六　二月戊辰卒。居　室　廬。殯　假館。　行父平仲。小國之卿。其儉猷稱。況漢大夫。父子同升。而堵。　遭實錄之時。使前　孤名。而君獨立。　是厥孫衛尉。　司徒掾弘（闕）　刊石　銘。其辭曰。 \\n 飛清邈。紛其　。　高（山字）匍雲際。　帝父。振　濊。豋　龍。眺天坐。酌不揮。凱以邁。民被澤。　畿乂。　本　。曜其碣。（闕）煌煌。數萬世。（隸釋六。） \\n 洛陽上東門橋右石柱銘 \\n 陽嘉四年乙酉壬申詔書。以城下漕渠。東通河濟。南引江淮。方貢委輸。所由而至。使中謁者魏郡清淵馬憲監作橋梁柱。敦敕工匠。盡要妙之巧。攢立重石。累高周距。橋工路博。流通萬里云云。河南尹邳崇　。丞渤海重合雙福。水曹掾中牟任防、史王蔭、史趙興。將作吏睢陽申翔、道橋掾成皋卑國、洛陽令江雙、丞平陽降監掾王騰之主。石作右北平山仲。三月起作。八月畢成。（水經穀水注。） \\n 敦煌太守裴岑碑（永和二年八月） \\n 惟漢永和二年八月。敦煌太守雲中裴岑。將郡兵三千人。誅呼衍王等。斬馘部眾。克敵全師。除西域之灰。蠲四郡之害。邊竟艾安。振威到此。立海祠以表萬世。（碑本。） \\n 闕名　五 \\n 漢　益州太守北海相景君銘（漢安二年） \\n 惟漢安二年仲秋□□。故北海任、城景府君卒。歍　哀哉。國□□寶。英彥失疇。列宿虧精。晚學後時。于何穹倉。布命授期。有生有死。天實為之。豈夫仁哲。妝遺。　是故吏諸生。相與論曰。上世群后。莫　流光□　無窮。　芬　書篇。身歿而行明。體亡而名存。或著形像　列圖。或毄頌　菅　。後來詠其烈。竹帛敘其勳。誄曰。 \\n 伏惟明府。受　自天。孝弟淵懿。　禮蹈仁。根道　蓺。抱淑守真。晶白清方。　已治身。實　實　。　武　文。遵　孝謁。假階司　。流　元城。興利惠民。強衛　節。　弱蒙恩。威立澤宣。化行如神。帝嘉厥功。授以符命。守郡益州。路遐孿親。躬自遜讓。夙宵朝廷。建英忠讜。辨秩東衍。璽追嘉錫。據北海相。部城十九。歸向。分明好　。先以敬讓。殘偽易心。輕黠踰竟。鴞梟　鳴。分子還養。元元鰥寡。蒙佑以寍。蓄道脩　。□祉以榮。紛紛令儀。明府體之。仁義道術。明府膺之。黃朱　父。明府三之。台輔之任。明府宣之。以病被徵。委位致仁。民志思慕。遠近搔首。農夫醳耒。商人空市。隨轝飲　。柰何朝廷。奪我慈父。去官未旬。病乃困危。珪壁之　。臨卒不回。霣絕。奄忽　追。孝子憉　。顛倒剝摧。遂寤。永潛長歸。州里鄉黨。隕涕　哀。故吏忉怛。　欷低徊。四海冠蓋。驚　傷褢。大命所期。實惟天授。明王設位。明府　就。臣子欲養。明府弗留。歍　哀哉。 \\n 曰。孝積幽穸。表至□兮。□□□□翔議。再命　將。綏元元　。　莢　謨。主忠信　。羽衛藩屏。撫萬民兮。□□□□。恩彌盛　。宜　鼎　□豎幹楨　。　永麋壽。　臣子　。仁　海外。著甘棠　。□石勒銘。□　亡　。（碑拓本。又見隸續十四。） \\n 北海相景君碑陰 \\n 豎建。惟故臣吏。慎終追遠。諒闇沈思。守徫墳園。仁　禮備。陵成宇立。樹列既就。聖典有制。三載已究。當離墓側。永懹靡既。文不可勝。以義割志。乃著遺辭。以明厥意。魂靈瑕顯。除垂嘉祐。（碑拓本隸續十。） \\n 闕名　六 \\n 蔡攜碑 \\n 攜字叔業。有周之冑。昔蔡叔沒。成王命其子仲。使踐諸侯之位。以國氏姓。君其後也。君曾祖父勳。哀帝時以孝廉為長安邰長。及君之身。增修厥德。順帝時以司空高第遷新蔡長。年七十九卒。長子棱。字伯直。處俗孤黨。不協于時。垂翼華髮。人爵不升。年五十二卒。謚法曰。清白守節曰貞。純行不差曰定。（後漢蔡邕傳注引邕祖攜碑云云。　案。蔡邕有貞定直父碑。今此即邕撰否。不能定之。） \\n 敦煌長史武斑碑 \\n 建和元年大歲在丁亥二月辛巳朔廿三日癸卯。長史同□□□□□□□敦煌長史武君諱斑字宣張。昔殷王武丁。克伐鬼方。元功章炳。勳臧王府。官族分析。因以為氏焉。武氏蓋其後也。商周假　。歷世壙遠。不隕其美。漢興以來。爵位相踵。□朝忠臣。君幼門顏閔之懋質。長敷斿夏之文學。慈惠寬□。孝友玄妙。苞羅術蓺。貫洞聖□。博兼□□。耽綜典籍。□思□純。求福不回。清聲美行。闡形遠近。州郡貪其高賢。□少請以□□歲舉□翼紫宮□□詔除光顯王室。有□于國。帝庸嘉之。掌司古□領校祕　研□幽微。追昔劉向辨賈之　比□萬矣。時戎□□匡正一□□朝廷惟憂□□有司□□舉君。班到官之日。□癘吏士哮虎之怒。薄伐□□□□□□□□□並百姓賴之。邦域既寍。久勞于外。當還本朝。以敘左右。以永嘉元年□月□日遭疾不□。哀哉。于是金鄉長河閒高陽史恢等。追惟昔日。同歲郎署。咸以為自古在昔。先聖與仁□□興朁□□人存生榮死哀。是為萬年。伊君遺德。□孔之　。故□石銘碑。以旌德焉。其辭曰。 \\n 於惟武君。允德允恭。受天休命。積祉所鍾。其在孩提。岐嶷發蹤。謙□守約。唯詣是從。孝深凱風。志絜羔羊。樂是□□。恬此策光。孳孳臨川。闚見□牆。庶仰箕首。微妙玄通。□然清邈。□□□□□□升□為帝股肱。扶助大和。萬民　蒙。顯宗□□史官書功。昊天上帝。降茲鞠凶。晻忽徂逝。□□□宮。不享者耇。大命□□百遼惟□后帝感傷。學夫喪師。士女悽愴。旌表金石。令問不忘。垂□後昆。億載歎誦。（碑本。） \\n 闕名　七 \\n 武氏后闕銘（建和元年三月） \\n 建和元年大歲在丁亥三月庚戌朔四日癸丑。孝子武始公弟綏宗景興開明使石工孟孚季弟卯造此闕。直錢十五萬。孫宗作師子直四萬。開明子宣張。仕濟陰。年廿五。曹府君察舉孝廉。除敦煌長史。被病夭沒。苗秀不遂。鳴呼哀哉。士女　傷。（碑本。） \\n 司隸校尉楊孟文石門頌（建和二年十一月） \\n 惟　憲定位。川澤股躬。澤有所注。川有所通。余　之川。其澤南隆。八方所達。益城為充。高祖受命。興　漢中。道由子午。出殽入秦。建定帝位。　漢　焉。後　子午。　路　難。更隨圍　復通堂光。凡此四道。垓鬲尢艱。至　永平。其有四年。詔書開余。鑿通石門。中遭元二。西夷雪殘。橋梁斷絕。子午復脩。上則縣峻。屈曲　顛。下則入冥。廎寫輸淵。平阿　泥。常蔭鮮晏。本石相距。利靡确　。臨危槍碭。履尾心寒。空與輕騎。弗前。　虫　狩。　晊毒　。末秋截霜。稼苗夭殘。終年　登。匱餧之患。卑者。尊者弗安。愁苦之難。焉可具言。　是明知故司隸校尉楗為武陽楊君。厥字孟文。深執忠伉。數上奏請。有司議駮。君遂執爭。百遼咸從。帝用是聽。廢子由斯。得其度經。功飭爾要。敞而晏平。清涼調和。烝（二）　寍。至建和二年仲冬上旬。漢中太守楗為武陽王升字　紀。涉歷山道。推序本原。嘉君明知。美其仁賢。勒石頌德。　明厥勳。其辭曰。 \\n 闕名　八 \\n 君德明（二）。　煥彌光。　過拾遺。厲清八荒。奉魁承杓。綏億衙彊。春宣聖日。秋貶若霜。無偏蕩（二）。真雅　方。寍靜烝庶。政與乾通。輔主匡君。脩禮有常。咸曉地理。知世紀綱。言必忠義。匪石厥章。大節。讜而益明。揆往卓今。謀合朝情。醳艱即安。有勳有榮。禹鑿龍門。君其繼縱。上順什（斗字）極。下荅　皇。自南自北。四海攸通。君子安樂。庶士悅　。商人咸　。農夫永同。春秋記異。今而紀功。億載。世（二）嘆誦。序曰。明哉仁知。豫識難易。原度天道。安危所歸。勤（二）竭誠。榮名休麗。 \\n 五官掾南鄭趙邵字季南屬　中　漢彊字產伯。書佐西成王戎字文寶主。 \\n 王府君閔　道（闕）難。分置六部道搞。特遺行丞事西成輔服字顯公、都督掾南鄭巍整字伯玉、後遺趙誦字公梁、案察中曹卓行造作石。藉萬世之基。或解高格。下就平易。行者欣然焉。伯玉即日從署行丞事。守安陽長。（隸釋四。） \\n 廣漢長王君治石路碑（建和三年冬） \\n 表惟右部官。國之　寶。衝路危險。俠石　岩（闕）道。人馬（闕）行。為民隆害。歷世彌久。靡有留心。長廣漢王君。建和二年冬。任掾揚（闕）攻　治破壤。又從涂□繇平（闕三字）井間道至別盬。得去危就安。功夫九百餘日。成就通達。永傳億歲無窮記。弟子楊子欽奉為　（闕）定遠（闕六字）造。（隸釋四。　案。碑文蓋揚子欽所作也。子欽無攷。） \\n 漳河神壇碑 \\n 河內脩武縣張導。字景明。以建和三年為鉅鹿太守。漳津汎濫。士不稼穡。導披按地圖。與丞彭參掾馬道嵩等原其逆順。揆其表裏。脩防排通。以正水路。功績有成。民用嘉賴。（水經濁章水注。） \\n 張公神碑（和平元年） \\n 惟和平元年正月。（闕二字）朝歌長鄭　造（闕）張公建（闕）良（闕）之山。運置綦陽。刊　涿摩。立左右闕。表神道。（闕）豎碑廟堂之前。到五月（闕二字）乃成長（闕二字）之。銘勒神懿。光秘後昆。其辭曰。 \\n 闕名　九 \\n 於穆張公。含和泰清。受符皇極。乾剛川靈。何天之休。元亨利貞。無（闕二字）貴神燿洞（闕二字）度（闕）泉殷商北坰嶽朝綦陽。厥士敞平。芝草茂木。潚潚滋榮。群萌勳　激川通（闕三字）懷（闕八字）廟克儉損盈。詔命有司。祭　中牲。歲聿再慶。公其饗零。興來億載。歷數萬君。（闕七字）太（闕二字）顯猶昭拂英勳（闕）錫　福。惠此吏民。國無災寇。屢獲豐年。皇帝眉壽。干祿于天。牧守皆升。握台輔辰。長與丞尉。超遷相　。休（闕）烈烈。無（闕三字）臨犁陽營謁者李君。畏敬公靈。好鄭長文。徹奉佐工。悃愊慇勤。（闕）吏（闕三字）熹且惶。作歌九章。達李君（闕）頌公德芳。其辭曰。 \\n 綦水湯湯揚清波。東　（闕）折（闕）于河。（闕五字）朝歌。縣　絜靜無穢瑕。公（闕）守相駕蜚魚。往來悠忽遂熹娛。祐此兆民寍厥居。出自綦（闕四字）松柏鬱茂蘭公（闕二字）神往來乘浮雲。種德收福惠斯民。家饒戶富無（闕）貧。　界家靜和睦（闕）朝歌蕩陰及　陽。三女所處各殊方。三門鼎列推其鄉。時攜甥　歸候公。夫人（闕三字）容（闕五字）饗（闕）觴。穆風屑兮起壇旁。樂吏民兮永未央。　鹿兮（闕二字）庭。文樂樂兮（闕三字）飲清泉兮（闕三字）見（闕）伏兮不駭驚。惟公德兮之所寍。上陵廟兮助三牲。天時和兮甘露泠。日　（闕）兮無虧傾。（闕二字）蜚兮朱鳥棲。（闕二字）榮兮。鳴喈喈。　鵠勦兮乳徘徊。給御卵兮獻于西。惟公德兮之所懷。池水（闕）兮釣臺粲。四角樓兮臨深澗。魚岌岌兮踊躍見。振鱗尾兮游旰旰。時釣取兮給亨獻。惟公德兮之所衍。栗蕭廾兮藂鋪陳。新美萌兮香苾芬。蕙草生兮滿園田。競苔茗兮給萬錢。惟公德兮之所（闕）門堂鬱兮燿光。公神赫兮坐東方。明　視兮儼卬卬。夫人（闕）女兮列在旁。陳君處北兮從官（闕）車騎駱驛兮交錯重。乘輗軺兮駕蜚龍。驂白鹿兮從仙偅。游北嶽兮與天通。玄碑既立。雙闕建兮。（闕四字）大路畔兮。亭長閽（闕二字）扞難兮。列種槐梓。方茂糷兮。天下遠近。（闕）不見兮。公神日著。聲洞　兮。（闕二字）乾　傳億萬兮。　陽營謁者豫章南昌李朝伯、丞左馮翊夏陽趙寵德雅、朝歌長潁川陽城鄭郴伯林、左尉京兆（下闕）水□□陽里郭虞子（下闕）扶風安陵□□邵公、處士巍郡□封仲舉、處士巍郡　陽□□□□。（隸釋三。　案。此碑前半張公神道闕銘文朝歌屬長鄭郴撰。郴字伯林。潁川陽城人。後半歌九章。無吏撰名氏。） \\n 闕名　十 \\n 嚴訢碑（和平元年） \\n 惟漢中興。卯金休烈。和平元年。歲治東宮。星屬角房。月建朱鳥。中呂之均。萬物慈躬。華澤青慈。蚑行蠕動。咸守厥常。人物同授。獨遭災霜。顛霣　（徂字）落。壽不寬　。經設三命。君獲其央。年六十有九。禮勝蚤夭。咨嗟痛兮。鳴呼悲傷。故著名　（誄字）噌嘆。發噴（憤字）授　。（筆字）舒慮曠喟。其辭曰。伊嘆嚴君。　訢。字少通。　自。祖　相承。招命道術。治嚴氏春秋。馮君章句。眾（闕）靡　（闕）覽。君　性慈仁常　（闕二字）忠　清白。好善　愛。有文有武。（闕二字）兼備。郡掾史會稽諸暨尉守烏程、毗陵、餘暨、章安、山陰長。　疾去官。後　丹陽陵陽丞。守春　長。舉廉。　東牟　相。（闕四字趙作下邳祝。）長典牧十城。所在若神。宣布政聲。（闕二字）甘棠。貧細隨附。賢士敬名。行旅歌慎　所（闕五字）鄭寔與相似。恩澤奐昺。（闕五字）名臧文威如哮　。仙南　（闕）德配　劉。（闕三字）宣　二（闕）風（闕二字）至今　滅。　（闕十字）何億掩忽藏。（闕三字）　是宮（闕七字）送君莫　悲哀舒氣。唁（闕二字）後宮貴人。上（闕二字）君（闕）魂（闕）　柩（闕四字）農夫　婦。（闕）嘆　（闕二字）人偅優（闕）目（闕三字）哀（闕二字）嗟君（闕四字）云斯（闕）　（闕）（闕七字）身甘復（闕五字）次子（闕三字）昔先予女斯（闕三字）有命　可追留。嗚呼哀哉。（闕）何棠所宰　十城布化垂光明。功名休　。盛巍難　障。今歌　道（闕三字）甘棠。君　享黃耇壽。霣沒　（闕）　（窆字）且于中嶽玄照洞倉　高顯（闕五字）刻畫文　堂列種諸奇樹　何　靈魂審有　。福　遺子。（闕） \\n  \\n 　 \\n  \\n   \\n  "}
{"章节": "全後漢文卷九十九", "正文": "　 \\n 全後漢文卷九十九 \\n 　 \\n  \\n 烏程嚴可均校輯 \\n 闕名三 \\n 從事武梁碑（元嘉元年七月） \\n □故從事武掾。掾諱梁。字綏宗。掾體德忠孝。歧嶷有異。治韓詩經。闕幘傳講。兼通河雒諸子傳記。廣學甄徹。窮綜典□。靡不□覽。州郡請召。辭疾不就。安衡門之陋。樂朝聞之義。誨人以道。臨川不倦。恥世雷同。不闚權門。年踰從心。執節抱介。終始不貳。彌彌蓋固。大位不濟。為眾所傷。年七十四。元嘉元年季夏三日遭疾隕靈。烏虖哀哉。孝子仲章、季章、季立、孝孫子僑。躬脩子道。竭家所有。選擇名石。南山之陽。擢取妙好。色無斑黃。前設。後建祠堂。良匠衛改。雕文刻畫。羅列成行。攄騁技巧。委蛇有章。垂示後嗣。萬世不忘。其辭曰 \\n 闕名　一 \\n 懿德玄通。幽以明兮。隱居靖處。休曜章兮。樂道忽榮。垂蘭芳兮。身沼名存。□□□□（隸釋六。） \\n 武梁祠堂畫像 \\n 戲倉精。初造工業。畫封結繩。以理海內。 \\n 祝誦氏無所造為。未有耆欲。荊罰未施。 \\n 神農氏　宜教田。辟土種穀。以振萬民。 \\n 黃帝多所改作。造兵（闕三字）裳。立宮室。 \\n 姑　。其室失火。取兄子往。輒得其子。赴火如亡。示其誠也。 \\n 曾子（闕二字）孝以通神明。貫感（闕一字）祗著乎朱方。後世凱式。（闕二字）無綱。 \\n 老萊子。楚人也。事親至孝。衣服斑連。嬰兒之態。令親有驩。君子嘉之。孝道大焉。 \\n 丁蘭。二親終後。立木為父。鄰人假物。　乃借與。 \\n 郎中王政碑（元嘉三年正月） \\n 君諱政。字季酺。漢中大守之孫。從事掾之臨第三子也。姿履（闕三字）　之操。愛敬以事生。哀　以送終。奉（闕三字）歐陽尚書（闕）研典賁侃（闕二字）上（闕四字）童冠聿集。（闕）承義方。（闕十三字）郡端右州辟從事（闕二字）衛上先公（闕二字）有羔羊之絜。　申棠之欲。（闕）不營已。好是正直。仰不（闕六字）守防東長。威（闕）雙行。帥下以儉。決訟　（闕）民　（闕二字）淫佚革弭。閭里（闕二字）風化宣流。家（闕二字）施舉孝廉。除郎中。三署馳。名。見者宗（闕）當豐人爵。登彼（闕二字）神命（闕四字）罕（闕）脩仁不（闕）卒從氛暴。年五十。以元嘉三年春正戊寅（闕三字）既歿而不（闕）于是門徒士夫。（闕）君（闕二字）咸有（闕二字）乃相與立石表行。以（闕）後（闕）其辭曰 \\n 於（闕）　君。（闕）方（闕）白。時言樂　。由徑不曲。（闕）職在公。事君謇　。退食　私。逶　允（闕）仁慈（闕三字）讓忘（闕二字）清絜已。惟德之宅。有嘉厥聲。令問孔碩。養（闕）俟（闕四字）夕階（闕）不（闕六字）以勒銘。（闕）昭厥德。（隸續一。） \\n 闕名　二 \\n 孔廟置百石卒史孔龢碑（永興元年） \\n 司徒　雄司寬稽首言。魯前相瑛書言。詔書崇聖道。勉（闕）蓺。孔子　春秋。制孝經。（闕二字）五經。演易繫辭。經緯天地。幽讚神　。故特立廟。　成侯四時來祠。事已即去。廟有禮器。無常人掌領。請置百石卒史一人。典主守廟。春秋饗禮。財出王家錢。給大酒　。須報。謹問大常祠曹掾馮牟史郭玄。辭對。故事辟　禮未行。祠先聖師。侍祠者孔子子孫大宰大祝令各一。皆備爵大常丞。臨祠。河南尹給牛羊　雞（闕二字）各一。大司農給米祠。臣愚　為如瑛言。孔子大聖。則象乾　。為漢制　。先世所尊。祠用眾牲。長吏備（闕二字）欲加寵子孫。敬恭　祀。傳于罔極。可許。臣請魯相為孔子廟置百石卒史一人。掌領禮器。出王家錢。給大酒　。他如故事。臣雄臣　愚戇。誠惶誠恐頓首頓首死罪死罪。臣稽首　聞。制曰可。元嘉三年三月廿七日壬寅。奏雒陽宮。司徒公河南原武吳雄字季高。司空公蜀郡成都趙戒字意伯。 \\n 元喜三年三月丙子朔廿七日壬寅。司徒　司空　下魯相。承書從事。下當用者。選其年上。經通一蓺。雜試通利。能奉　先聖之禮。為宗所歸者。如詔書。書到言。永興元年六月甲辰朔十八日辛酉。魯相平、行長史事　、守長擅、叩頭死罪。敢言之司徒司空府。壬寅詔書。為孔子廟置百石座史一人。掌主禮器。選　上。經通一蓺。雜試能奉　先聖之禮。為宗所　者。平叩頭叩頭死罪死罪。謹案文書。守文學掾魯孔龢、師孔憲、戶曹史孔覽等雜試。龢脩春秋嚴氏。經通高第。事親致孝。能奉聖之禮。為宗所　。除龢補名狀如牒。平惶恐叩頭死罪死罪。上司空府。讚曰。 \\n 巍巍大聖。彌章。相　瑛。字少卿。平　高唐人。令鮑疊。字老子生于曲濄閒[老子生于曲濄閒當另引題李母碑]。（水經陰溝水注。北濄水之側有李母碑。是永興元年譙令長沙王阜所立。碑云。） \\n 闕名　三 \\n 宛令李孟初神祠碑（永興二年六月） \\n 故宛令益州刺史南郡襄陽李（下闕）字孟初神祠之碑 \\n □□舉孝廉。除補郎中。遷（下闕）史卒官□故吏民追思德化。（下闕）更訊治立碑復祠下（下闕）垣宇樹木皆不（下闕）中大人共案文□□□□文（下闕）永興二年六月已亥朔十日。□宛令（下闕）部勸農賊捕掾李龍南部游（下闕）屋有守祠義民令聽復無（下闕）時令琅琊開陽貴君諱咸□□□□□□□□□□伯（下闕）□河南雒陽虞衍字元博□□□□□□□□□□仲興（下闕）□掾吳定尉□功曹史□□伯□□□時嗇夫劉俊叔艾佐（下闕）戶□□□□□伯□吏佐□元舉□□□□時賊捕掾李龍升高□□□京□甫（下闕）□□□□供功曹史左治□□□□□時亭長張河曼海□□唐譚伯祖（下闕碑拓本。） \\n 孔謙碑（永興二年七月） \\n 孔謙字德讓者。宣尼公廿世孫　尉君之子也。　體蘭石自然之姿。長膺清妙孝友之行。　述　業。脩　秋經。升堂講誦。深究聖指。弱冠而仕。歷郡諸曹史。季廿四。永興二　七月遭疾不　。（隸釋六。） \\n 魯相韓敕造孔廟禮器碑（永壽二年） \\n 惟永壽二年青龍在涒歎。霜月之靈。皇極之曰。魯相河南京韓君追惟太古。華　生皇雄顏□育孔寶。俱制元道。百王　改。孔子近聖。為漢定道。自天王　下。至于初學。莫思嘆卬。師鏡顏氏。聖　家居魯親里。并官聖妃在安樂里。聖族之親。禮所宜異。復顏氏并官氏邑中繇發。　尊孔心。念聖歷世。禮樂陵遲　。秦項作亂。　尊圖書。倍道畔德。離敗聖興。食糧亡于沙　。君　是造立禮器。樂之音符。鐘磬瑟鼓。雷洗觴觚。爵鹿柤梪。籩柉禁　。脩飾宅廟。更作二輿。朝車威熹。宣抒元汙。　注水　。法煩。備而　奢。上合紫臺。稽之中和。下合聖制。事得禮儀。于是四方士仕。聞君風燿。敬詠其德。尊琦大人之意。逴　之思。乃共立表石。紀傳億載。其文曰。皇　統華　。承天畫卦。顏育空　。孔制元孝。俱祖紫宮。大一所授。前闓九頭。 \\n 闕名　四 \\n 升言教。後制百王。獲麟來吐。制　空作。承天之語。乾元　來。三九之載。八皇三代。至孔乃備。聖人　世。期五百載。三陽吐圖。二陰出讖。制　之羲。　俟知　。　穆韓君。獨見天意。復聖二族。逴　絕思。脩造禮樂。胡輦器用。存古奮宇。慇懃宅廟。朝車威熹。出誠造□。淶　水解。工賈。深除元汗。水通四注。禮器升堂。天雨降澍。百姓訢和。舉國蒙慶。神靈祐誠。謁敬之報。天與厥福。永享牟壽。上極華紫。旁伎皇代。刊石表銘。與　運燿。長期蕩蕩。於盛復授。罔窮。聲垂億載。（隸釋七。） \\n 吉成侯州輔碑（永壽二年十二月丙子） \\n （闕二字）輔字（闕二字）世（闕五字）于炎（闕八字）君（缺五字）卿衛特以　明敏達。拜小黃門。遝事和熹孝安帝。安思皇后時為大宮令。孝順皇帝踐胙之（闕）復　拜小黃門。遷臧府令。當拜中常侍。讓與同郡錡任。後以病孫位。起家復拜謁者令。中尚方（闕）遷中常侍。遭順帝棄天下。扶佐孝沖孝質帝。兼領黃門令。順烈皇后攝政。以君舊（闕）拜長樂大僕。遭孝質無嗣。乃定冊帷幕。愋立隔主。有安社稷之勳。建和二年七月已巳。詔冊曰。蓋聞春秋之（闕）采亳毛之善。大漢典制。有恩澤之封。輔歷世守省。恪恭位著。建立之際。處乎左右常伯之職。同（闕）協意。以亮天功。往者鄭眾祭倫。行事科比。其封輔為葉吉成侯。和平中。君復轉拜大長秋。兼以（闕）侍之位。括統前後。明先帝法令。曉舊章之事。周密淑慎。奉已守度。在寵弗盈。能自挹損。爵（闕）日隆。持之益懼。每所典頜。威禁不犯。遠惡辟害。不離艱難。所謂摩而不粼。涅而不　者。（闕）朝廷禮之。以君耇老。有机杖之賜。年六十有二。永壽二　十月丙子薨。中外　悼。賻贈（闕）等。昔管蘇之尹楚。以直見疏。死記其（闕）張卿之在漢。（闕）季布之（闕）以安高后。論德比隆。君實疏（闕）於是鄉人姻族。乃相與刊石樹碑。昭宣令問。其辭曰。 \\n 闕名　五 \\n 盛德之休。實生君侯。天授厥美。忠貞以（闕）退翼軒（闕）達（闕）華樞六帝四后。是咨是諏。錫以寵衣。紫艾兼紓。幹國棟家。以光以舒。後（闕二字）禮（闕四字）人誰（闕）泥我貴不濡。（闕）君守固。終始不渝。旌之萬祀。顯燿永譽。（隸釋十七。　案。水經滍水注有漢中常侍長樂太僕吉成侯州苞碑。云六帝四后。是　是諏州苞即州輔之誤。） \\n 郎中鄭固碑（延熹元年四月） \\n 君諱固。字伯堅。著君元子也。含中和之淑　。履上仁。（闕三字）孝友著乎閨門。至行立乎鄉黨。初受業　歐陽。遂窮究　典藉。膺游夏之文學。襄冉季之政事。弱冠仕郡吏諸曹掾史、主簿、督郵、五官掾功曹。入則腹心。出則爪牙。忠以衛上。清以自脩。犯顏謇愕。造　佹辭。加以好成方類。推賢達善。逡遁退讓。當世以此服之。　后　瑋。以為儲舉。先屈計掾。奉　（闕）貢。清眇冠乎群彥。　能　乎聖心。延熹元年二月十九日。詔拜郎中。非其好也。以疾錮辭。未滿期限。從其本　。乃遘凶愍。年二。其四月廿四日遭命隕身。痛如之何。先是君大男孟子。有楊烏之　。善性形　岐嶷。（闕二字）見。年七歲而　。大君夫人所共哀也。故建（闕）共墳。配食斯擅。以慰考妣之心。琦　延以為至　不紀。則鍾鼎奚銘。昔姃（闕二字）武弟述其兄綜（闕四字）行於蔑陋。獸昂敢忘。乃刊石以旌遺芳。其辭曰。 \\n 惟郎中。實天生德。頤親誨弟。雯恭謁力。教我義方。導我禮則。傳宣孔業。佗世幙式。從政事上。忠以自勖。貢計王庭。華夏歸服。帝用嘉之。顯拜殊特。將從雅意。色斯自得。乃遭氛炎。隕命顛沛。家失所怙。國（闕）忠直。俯哭誰訴。叩　焉告。嗟嗟孟子。苗而弗毓。奉我元兄。脩孝罔極。魂而有靈。亦歆斯勒。（隸釋六。） \\n 丹陽太守郭旻碑（延嘉元年十一月） \\n 君諱旻。字臣公。有周之裔（闕七字）之穆為文王卿士。子孫（闕二字）君膺天休。（闕二字）明德　（闕六字）之溫良慈恕。義以將之。厥（闕二字）為　可測（闕）加以體明道術。（闕五字）律小杜洪纖　舉。弊　當（闕二字）然獨（闕）少仕州郡。宣著嘉名。察孝廉。除郎中謁者。使監南甄官（闕二字）翔聲省其傷疾（闕）　完命已免（闕五字）數遷敬陵園令。廷尉左平、治 \\n 闕名　六 \\n 書侍御史。獄刑　頗。如　。以父憂去官。還拜郎中侍御史。遭母憂。服除。復拜郎中治書侍御史。彌絳衷（闕四字）弱遷冀州刺史。（闕）墉明否萬里　孚。九郡咸寍。河　凱　徵拜尚書。（闕三字）命國之喉（闕）躬親功顯（闕）朝異焉。是時淮夷蠢迪。商　官綏。　書。俾守丹揚。（闕）荒治亂。召攜懷遠。齊逸俗。通聖化。黎民用康。移風易（闕）為政四年。以公事去官。玄默。惟莫反初。丰過耳順。　疾　穨。延熹元丰十月戊戌卒。其十二月丙申葬。微言絕矣。諸子曷仰。三載禮闋。迺群相與刻石勒銘。（闕）昭所（闕二字）辭曰。 \\n 休我師。恂恂郭君。既明且　耽此憲（闕三字）孝睦觀國用（闕）惟左（闕三字）易輸勤。讚理　師。獄　放紛。三典執（闕三字）王人。柔遐能邇。　亮（闕三字）蛇（闕）機夙夜惟寅。獫蠻幜波。用綏海濱。（闕二字）緝訛（闕三字）神。功遂身　。（闕三字）運光暉有翕。永世　泯。昔君即　。雖立碑頌。裁足載字。加有瑕股君之弟故太尉公薨。歸葬舊陵。于是從子故五原太守鴻議郎柔及胤。孫范（闕二字）懷祖之（闕）迺更刊石。　改前文。蓋用昭明祖勳德。以宣達情（闕）庶傳虖云爾。（隸續三。又十九。） \\n 議郎元賓碑（延熹二年） \\n （上闕）字元賓。魯相之孫。成德□□□□東安平令北海相（下闕）守之弟子。中牟令兄子也。君生也即有殊摻。脩孝行。（下闕）鄉黨乾乾積善。念　濟人。故朋疇宗親受爵位者。皆（下闕）也。加有聰明叡　之　。博五經之滋味。覽君書之要（下闕）圖藉擒翰著作。時人莫能預。其思辯論□□文章爛（下闕）孝廉亢弘名于三署。揚清厲于海內。除倉龍司馬。詔（下闕）試經第一。衛尉察尢異。遷　令。憲春陽以加惠。則陰（下闕）擊有高宰鄭見思之歌。視事二稔。民用寍康。以不媚（下闕）雲之高翻　色斯。辟州從事。雖進□□□□□退不枉尺直撏（下闕）　聖朝　勳。公車徵拜議郎。當豐（闕）姻媾光國興家。（下闕）毓殲　良人。　冊八。延熹二年二月（闕二字）卒。天子閔（下闕）咨嗟。使者臨弔。賻賵特加。　是族　門人。莫不傷瘁。（下闕）立銘以詠君德。其辭曰。□□□無倫。揚休聲。為三臣。播忠冊。列帝庭。名顯章。光四（下闕）建靈石。　鴻勳。昭來　。示後昆。（隸釋六。） \\n 闕名　七 \\n 張休　涘銘（延熹三年三月） \\n 太　雖高。無得而擬。劍道雖險。孰可為　。旴　。高且險　。上　波蒼。相去能幾。　乎昆侖。日月所蔽。行几過茲。鮮不　涕。深念于斯。刊銘　涘。漢延熹二年三月初（闕四字）張休。（隸續十九。） \\n 王君造四縣邸碑 \\n 惟茲陳國。故曰淮陽郡云云。清惠著聞。為百姓惠愛。求賢養士。千有餘人。賜與田宅吏舍。自損俸錢。助之成邸。五官掾西華陳騏等二百五人。以延熹二年云云。故其頌曰。 \\n 脩德立功。四縣回附。（水經二十二渠水注。陳城內有漢相王君造四縣邸碑。文字剝闕。不可悉識。其略曰云云。） \\n 楚相孫叔敖碑（延熹三年五月） \\n 楚相孫君。諱饒。字叔敖。本是縣人也。六國時期思屬楚。楚都南郢。南郢即南郡沍陵縣也。君受純靈之精。懷絕世之才。有大賢次聖之質。少見技首　。對其母泣。吾將死。母問其故。曰。吾聞見技首　者死。今日見之。母曰。若柰之何。吾熬。行數十步。念獨吾死可。空復令他人見之死為。　埋掩其荊。母曰。若無憂焉。其陰德玄善。遂為父母九族所異。及其為相。布政　道。　文象之度。敬授民時。聚藏　山。殖物　藪。宣導川谷。波障源泉。溉灌　澤。堤防湖浦。　為池沼。鍾天地之美。收九　之利。　慇潤國家。家富人喜。優　樂業。拭序左朝。野無螟　。豐年蕃庶。人有曾閔貞孝之行。四民美好。從　中節。高梱改幣。一朝而化。其憂國忘私。乘馬三　。不別牝牡。繼高陽重蔾五舉子文之統。其忠信廉勇。禮樂文章。　儀同制。其富國充民。明天時。盡地力。霆堅禹稷。不能踰也。專國權寵。而不榮華。一旦可得百金。 \\n 闕名　八 \\n 至　沒齒而無分銖之蓄。破玉玦。不　寶財遺子孫。終始若　。去不善如絕　。辟患害　無形。　節高義。敦良奇分。自曹臧、孤竹、吳札、子罕之倫。不能驂也。生　季末。仕于靈王。立溷濁而　清。　幽　而照明。其遺武餘典。恨不與　皇帝代同世。世為列姃。國左朝廷。其意常墨。墨若冠章甫而　塗炭也。病甚臨卒。將無棺槨。令其子曰。優孟曾許千金貸吾。孟。楚之樂長。與相君相善。雖言千金。實不負也。卒後數年。庄王置酒　為樂。優孟乃言孫君相楚之功。即慷慨商歌曲曰。貪吏而可為。而不可為。廉吏而可為。而不可為。貪吏而不可為者。當時有汙名。而可為者。子孫　家成。廉吏而可為者。當時有汙名。而可為者。子孫　家成。廉吏而可為者。當時有清名。而不可為者。子孫困竊披殦而賣薪。貪吏常苦　。廉吏常苦貧。獨不見楚相孫叔敖。廉絜不受錢。涕泣數行。若（闕）首王。王心感動。覺悟問孟。孟具列對。即求其子。而加封焉。不辭。父有命。如楚不忘亡臣社稷（闕）而欲有賞。必　潘國。下溼墝埆。人所不貪。遂封潘鄉。潘即固始也。三九無嗣。國絕祀廢。固始令段君夢見孫君。則存其後。就其故祠。為架廟屋。立石銘碑。春秋烝嘗。明神報　。即歲遷長掖大守。及期思縣宰。段君諱光。字世賢。魏郡鄴人。庶慕先賢。體德允恭。篤古尊舊。奉履憲章。欽翼天道。五典興通。文藉祭祠。祗肅神明。臨縣一載。志在惠康。　枯稟乏。愛育蔾蒸。討掃醜類。　寡是矜。杜偽養善。是忠表仁。感想孫君。迺發嘉訓。興祀立壇。勤勤愛敬。念意自然。刻石銘碑。千載表績。萬古標記。福祐期思。縣興士熾。孫氏蒙恩。漢延熹三年五月廿八日立。（隸釋三。） \\n 孫叔敖碑陰（延熹三年） \\n 延熹三年歲在（闕二字）中夏之節。政在封表。期思長光視事一紀。訪問國中耆年舊齒。素聞孫君楚時良輔。本起此邦。垂名　後。博求遺苗。曾玄孫子。　龜吉辰。五月辛卯。宜　存廢。可立碑祀。招請諸孫都會國右郭西道。北　所顯好。興上　祭。倡優。式序其冑。授之端首。光　不肖。貪追賢烈。　自榮寵時丞左馮翊姓如諱武尉京兆周陵詳集共造。戶曹掾京騰令史許　。 \\n 闕名　九 \\n 相君有三嗣。長子即封食邑固始少子在江陵。中子居三（闕）　龍（闕）業　林二宗。則其苗冑也。相君卒後十有餘世。有渤海太守字武伯。武伯有二子。長子字伯尉。少子字仲尉。仕郡為掾史。伯尉有二子。字世伯。舉江夏孝廉。城門候。仲尉有二子。長子字孝伯。荊州從事。弟世信。仕（闕二字）掾功曹。會　哀之間。宗黨為賊寇所故。世伯孝伯世信（闕）各遺二子。財八九歲。微弱不能仕學。世伯子字子仲。治產　。有六男一女。大子字長都。次子蘭卿。次弟字仲陽。次弟字叔通。次弟字衛公。次弟字劉卿。此　宗六父也。孝伯子字文（闕）亦不仕學。浥產於材　。亦有六男一女。大子字惠明。次弟字次卿。次弟字聖公。次弟字稚卿。次弟字　卿。次弟字少都。此材宗六父也。世信一子相承季陵文卿孝公廿（闕）　一父別其高祖與材高祖父親兄弟孫氏宗族別（闕）　紀也。（隸釋三。） \\n 中常侍樊安碑（延熹三年） \\n 君諱安。字子仲。南陽湖陽人也。厥祖曰仲山父。翼佐周宣。出納王命。為之喉舌。以致中興。食采　樊。子孫氏焉。亦　載德。守業。在漢中葉。篤生哲媛。　合南頓。實產世祖。征討逆畔。復漢郊廟。而樊氏以帝元舅。顯受　土。封寵五國。壽張侯以功德加位特進。其次並以高聲處卿校。侍中尚書。　州典郡。　可勝載。為天下著性。君　以好學。治韓詩、論語、孝經。兼通記傳古今異義。甘貧樂約。意　回　。天姿淑慎。稟性有直。秉操未移。　以覬貴。世政促峻。邑宰　識。慢賢役德。被以勞事。然後慷慨礉憤。宦　室。歷中黃門　從假史。拜小黃門小黃門右史。遷臧府令中常侍。其事上也。貞固密慎。矜矜戰戰。作主股肱。助國視聽。外　不誣。內言　泄。為近臣楷模。是以兄弟並盛。雙據二郡。宗親賴榮。年五十有六。以永壽四年二月甲辰卒。朝思其忠。追拜騎都尉。寵以印　。莢書　歎。賻贈有加。嗣子遷。實以幼弱。夙敘　爵。而喪所天。禮備復位。以延熹三年冬十有一月自上丞祭。乃尋惟烈考恭脩之懿。勒之碑石。俾隧。其辭曰。 \\n 闕名　十 \\n 肅肅我君。帝躬是翼。　事多難。我君是力。秉此小心。以亮皇　。惟帝念功。庸以興服。大命傾霣。魂神僊伏。龜艾追遷。用光其德。藹藹遺稱。　呈　式。勒銘茲石。　示罔極。勳名　剟。永昭千億。制詔。中常侍樊安。宿衛歷年。恭恪淑慎。嬰被疾病。終。今使湖陽邑長劉操追號安為騎都尉。贈印綬。魂而有靈。嘉其　榮。烏呼哀哉。延熹元年八月廿四日丁酉下。（隸釋六。又見古文苑九。） \\n 封北令王元賓碑（延熹四年五月） \\n 君諱（闕）字元賓。御史君之孫。茂材君之子也。其先出自周室。歷秦及漢。有國有家。宰相牧守。踵武相襲。皆能輸力盡　。紀功載籍。迄君之身。天鍾其美。體茲明跡。　器之量。溫慈惠和。行以忠恕。弱冠喪父。　孝立稱。敦書悅禮。（闕）心術蓺。士階環堵。兼業並授。門徒雲集。盛于沬泗。學優而仕。位極州郡。察孝廉郎謁者考工菀陵葉土封　令。經國　禮。帥下　德。　庶有恥。莫（闕）用（闕）　賊遠屏。姦軌埽跡。　母憂去官。服祥。辟司空府。補闕（闕）銜。好是正　。旻穹　弔。降慈（闕）　。有八。延熹四年五月辛酉遭命而終。國隕柱石之佐世　英　之士。遠近（闕）嗟。莫不傷焉。咸　為絕美殊勳。宜在金石。垂示無窮。乃　銘曰。 \\n 於穆王君穹天生德。明允篤誠。小心　翼。永言孝思。閨庭允　。濟濟學徒。來宗來式。牧守加禮。班敘志職。（闕）貢皇國。宿衛帝側。王用錫命。撫臨三國。三國克寍。乃大明服。（闕）頌君（闕）永垂　極。（隸續十九。） \\n  \\n 　 \\n  \\n   \\n  "}
{"章节": "全後漢文卷一百", "正文": "　 \\n 全後漢文卷一百 \\n 　 \\n  \\n 烏程嚴可均校輯 \\n 闕名四 \\n 成皋令任伯嗣碑（延熹五年七月） \\n □□□字伯嗣。南郡編人也。其先蓋任座之苗冑。君少履岐嶷。醇懿之□□□□□仁而有威。仕極州郡。舉孝廉。除郎中、蜀郡府丞、江州令。以服去官。辟□□筑陽侯相。延熹五年七月遷來臨縣。正身帥下。賞恭罰否。存卹寒苦。□□□右。官朝家靜。姦軌撿手。　賦平均。黔庶不櫌。　月有成。政由豹產。邦□□□七州喉□。衢路委蛇。郟河阻凶。崩　虧齧。峻峭危難。君發弘謀。慮斯□□□南移北。徒俠就寬。直枉正曲。以險為安。隤高夷窊。顯敞乎端。功業廣□□□悅懽。然後乃　□索隱。廣貞禮孝。興文偃武。脩序畔校。善著惡消。頑□易操。威惡並行。□□□□□□□□□□□□□□南蠻　扈。 \\n 闕名　一 \\n 荊部□□□周遷君桂陽。銜□□□□□□□□□□□□□□□夫織妾仿偟道□□予何莢追送隨慕。君未到郡。先騰檄告。諭以信義。繩以憲度。狂狡醜類。□□畏怖。或豫降服。或走逃竄。居民安業。商旅通濟。□不戰而寇息。罰未加如□□。斯可謂德　神祗。獲　□之助。垂曜　元窮者已。是以都邑　詠。慕昔□□甄勒勳績。永昭于後。乃作頌曰。 \\n □惟任君。政不世出。慈寬惠恕。剛猛桀掘。應期濟時來牧我國。體仁垂義。種□□德。伸屈潤　。理冤省結。受施既浹。升輿南翔。西征東怨。萬民攸望。鐫表□頌。億載彌彰。（隸釋十五。） \\n 真道冢地碑（延熹五年七月） \\n 此冢政乎。欲負冢土。勿取冢地中。法取東吉利。慎勿取西北土也。延熹五年七月中旬。真道字直中。　錢八千。從有親　敖字政直。直弟政升、升二從弟漢宗、市冢地。連隨地（闕）等彖（闕二字）呂（闕）連瀆海江。廣廿二丈。內人北行（闕）瀆廣皆如前。錢付畢。政等得可中弟（闕）子孫道（闕四字）治政等彖左是冢西中等冢左東北祠舍地中等子孫（闕三字）子孫但得宿山居留。不得　舍地。　訟。天帝誅疾。勉崇孝道。先人之約。讀如（闕三字）順此書位（闕）所堅次比（闕）人（闕一字）相愛必（闕三字）不得違犯。（闕）諸　子孫（闕）益中（闕）錢酒飯子孫吉　益有所取出。即　利。後冢東行廣五丈。北行　得作冢。可示後世冢前也。後世作冢。從此冢後。并墳北行門出西（闕）地也。（隸續十九。） \\n 冀州刺史王純碑（延熹五年） \\n 君諱純。字伯敦。魏郡太守之子。其先出自（闕五字）後也。厥祖儒宗。（闕二字）春秋君天資才敏。行不　而達。學不勞而能。遵父業。術（闕三字）始仕事君。立朝正色。（闕二字）恂智。宣慈惠和。州從事永和二年察孝廉除郎謁者。執法操牘。舊筆憲臺。發無任見徒掌錄遣之或有罪過微刑輕笑深君（闕二字）坐行惡蠲疑。閔其粥　凍餧之患。敕大司農　易衣　。惻隱 \\n 闕名　二 \\n （闕）至。恩加窮民。其三年有九夷之難。出將征西。君請詔　豫。督　軍糧。其所過歷。彈正（闕三字）赫馨烈。宣于方國。拜守宮令。　父司　還謁者官。遷左都候。喪父服除。復拜郎。敬北（闕三字）失妹寍歸。遂釋印紱。司空辟舉高第。選侍御史。出使楊州。聖朝嘉君旋拜徐州。　化甘棠。（闕）過宥罪。政尚寬弘。視事二載。換在冀州。西征東怨。紀歌遺風。　公事去官。窮則樂善。達則（闕）人。進則延賓分祿。　則　掃閉門。年五十九。延熹四年八月廿八日甲寅　（闕）隕徂。五年十一月十八日丙申葬。　有令跡。亡述　勳。銘載金石。永世　刊。其頌曰。 \\n 矣王君。有虞之冑。封陳興齊。枝葉繁茂。君綜典謨。無道不究。從政履規。在公竭謀。登翼（闕）臺。文武兼備。發政舉刑。親恤（闕二字）將西征（闕二字）命使（闕）善聖朝嘉異。牧徐宰冀。惠（闕三字）邊則（闕二字）澹（闕）　（闕四字）朽　永年壽。縉紳凡百。孰　哀思。（隸釋七。） \\n 平輿令嶭君碑（延熹六年） \\n 惟延熹六年春二月。平輿令嶭君卒。烏虖哀哉。吏民其咨。咨君之德。迺建碑石于墓之側。其辭曰。　皇降德。于茲我君。我君　祖。官有世功。迺侯于薛。苗胤枝分。作漢卿尹。七世相承。君之懿德。性此淑真。如冰之絜。如玉之堅。靡術不綜。　禮不遵。忻忻之至。三族以敦。英名委　。宣昭令聞。升州入宰。炳乎其勳。蒞政已吾。爛而有成。遷典平輿。匪威匪仁。寬猛以濟。　矣惟清。化未期月。遭此竺旻。吏民穆卜。嘗禱屏營。旻天不弔。不　遺君。晻曶薨徂。命不可　。國人蒼哭。若喪厥親。鬢白號　。童呻。嗟嗟酷痛。如何昊乾。靈柩旋歸。　穸　。士　。惻　酸辛。　族畢至素縞填庭。　是吏民。迺復追歎。君初舉孝。三署播名。爰佐戎（闕）來臨汝南。剖符之　。千里同塵。料揀真實。好　徽聲。貢奇達異。迥酌清英。遺風令歌。永矢不愃。云君回　。誰不褢歡。（闕）意迷流。乃　乃顛。如可贖也。人百其身。昔邵臨國。民謂之父。今也　君。追蹈厥緒。身歿言存。是謂不朽。于我吏民。悲慕　已。刊石紀銘。永昭于後。（隸續一。） \\n 闕名　三 \\n 都鄉孝子嚴舉碑（延熹七年五月） \\n 都鄉都　里孝子嚴君。父諱〔馬〕字子順。結髮治身。非義　行。（闕）郡入州居（闕二字）孝位至蕃車。產生三女。絕嗣無男。憤然（闕）恐（闕）戶孤寒宗族（闕二字）收集孤（闕二字）後禮為人後。則為人子。舉（闕十字）尢勤和顏（闕）　（闕）終制（闕）行（闕）忉怛幩泣。憔悴消躬。（闕）亂　（闕六字）母老（闕三字）請然後為。稽然後行。（闕十一字）孝順　則閨門（闕）積行慎心。德刑州里。莫　稱（闕）歌（闕二字）慈仁其（闕三字）前世官賢有秩。長思　大其義。造（闕八字）善慕類君子之倫。共立碑表。勒石述歎。　章其芬。頌曰 \\n （闕四字）炎翟隆　。徂德配神。廣彼明察。化及黔首。施　潤（闕九字）慈順博愛。九族和睦。事繼若真。行為表式。殊性　異。曾（闕三字）克諧（闕）勳。無德　（闕）勒石示　後。生惟則。亂曰。休哉休哉。（闕二字）君（闕三字）施（闕二字）光民勒石表義。（闕三字）仁（闕七字）鎮君明臣孝。行著成兮。玄　報德。奐煥榮兮。貫洞祇靈。永（闕）隻兮。（闕）示萬基（闕）施（闕）兮。延熹七年五月辛未朔十一日辛已。臨江長愷丞杜謂都（闕）言。孝子嚴舉。為父行喪。服制踰禮。追思慕義。（闕）表門閭。有書賢明宰卿（闕）應風生是　天（闕）仁人孝弟之至。通洞神祇。蓋淑（闕）賞則庶民勸。今（闕）書到（闕二字）勉加勞來。　究言如詔書。（隸續十一。） \\n 蜀郡屬國辛通達李仲曾造橋碑（延熹七年五月） \\n 惟延熹龍　甲辰三月甲子。傍民　集　扶攜（闕五字）憂造　花　。（闕）之（闕）基。改奢就儉。莫不安之。以五月甲午竟。領道楊（闕）荷杜仁領道楊瑗（闕二字）敘　勒石。文不能歎一以　賢君。其辭曰。 \\n （闕二字）我邦。乾川垂極。（闕二字）土　。（闕）汜反側。位　角精。崖 \\n 闕名　四 \\n 崖山　。水（闕）汶江漂（闕）　濁道（闕）　阜棧格陵陵地則居（闕）新（闕二字）　竟（闕）官（闕）夷羌虜賊。頃年畔厲。有道則服。有（闕二字）隘。吏民（闕）栗。皇辟。矜哀下民。命彼喉舌。拜我明君。惟君至　。應甫及申。（闕）恩褱貧其　如（闕）漢（闕三字）謀謨若神。小閤明府。協同斷金。西征鄙國。撫育　元。除煩省苛。公劉之仁。單甫牧英。不忍戰民。恤彼（闕二字）戲險登陵。　壞求正。歲歲（闕二字）津（闕）滿首（闕七字）呵沈深。往往覆沒。　害行人。四縣衝衝。老弱所湛。耿耿實勞。（闕二字）慇慇（闕二字）日　閔　之艱。記吉領道。杜沂楊瑗。　梁。帥爾徒　。待事揚（闕三字）守古荷　賊曹掾杜仁。至孝殷懃。雖不（闕四字）出神祇祐助。橋遂考（闕）萌兆賴祉。子子孫孫。百穀豐穰。內外靖安。必（闕三字）我君高　。取公（闕）侯福　後昆。萬壽無彊。千祿億年。亂曰。（闕二字）我君。明且（闕）兮。徠儀于國。（闕三字）兮吏民河潤。受靈福兮。莫不慕化。心如結兮。（闕十字）鼎足期不逝兮。（隸釋十五。） \\n 泰山都尉孔宙碑（延熹七年七月） \\n 君諱宙。字季將。孔子十九世之孫也。天姿醇嘏。齊聖達道。少習家訓。治嚴氏春秋。緝熙之業既就。而閨　之行允恭。德音孔昭。遂舉孝廉。除郎中都昌長。祗傳五教。尊賢養老。躬忠恕　及人。兼禹湯之　已。故能興朴（闕二字）彫幣。濟弘功于易　。三載考績。遷元城令。是時東　黔首。猾　（闕三字）祠兵。遺畔未寍。乃擢君典　（戎字）　文脩之。旬月之間。莫不解甲服罪。（闕三字）　田畯喜于荒輔。商旅交　險路。會鹿鳴于樂崩。復長幼于酬酢。（闕三字）稔會遭篤病。告困致　。得從所好。　六十一。延熹六年正月乙末（闕三字）疾。貴速朽之反真。慕寍儉之遺　。　夕。明器。凡百卬高。（闕三字）述于是故吏門人。乃共陟名山。采嘉石。勒銘示後。俾有开式。其辭曰。 \\n 顯我君。懿德惟光。紹聖　儒。身立名彰。貢登王室。閽（闕）是雯。夙夜（闕二字）左公明　。乃綏二縣。　儀　康。於六時　。　茲岱方。　彼凶人覆俾（闕二字）南畝孔饁。山有夷行。豐　多　。稱彼光觥。帝賴其勳。民斯是皇。疾（闕三字）乃委其榮。忠告慇勤。屢省乃聽。恭儉自　。　敶。生播高譽。令名。永　（矢字）　刊。啻載揚聲。延熹七　七月戊（闕）造。（隸釋七。） \\n 闕名　五 \\n 山陽太守祝睦碑（延熹七年八月） \\n 君諱睦。字元德。濟陰己氏人也。其先蓋高辛氏之火正。　正能　曜天地曰祝融。遂　豐阜之　。煇裔昌遠。大乃侯伯。分仕諸夏。鄭有祝聃者。君其胤也。君膺　懿　。在約淵澹。潛心耽學。該洞七典。探　窮神。無物不辯。（闕二字）州郡　孝貢察。賓于　庭。除北海長史潁川郾令。　濟　禮。三載之後。而民　讓。有恥且格。君惟　氏。名遂身　。色斯翻翔。紆精衡門。（闕三字）道（闕）事諮度。辟司空府北軍中候。拜大尚書尚書僕射。喉舌納言。翼皇正樞。遷常　相　陽大守。齊和五品。崇化　寬。昭德塞違。　訓其仁。抽拔隱　。（闕）賢式禮。（闕二字）攸堪九功　著。當享繁祿。為帝幹楨。　六十有八。延熹七　八月丁巳卒。臨困紆纊。遺令素櫬。菨蔞　席。賻　非禮。得犯。存無玩飾。亡儉。所謂閉終純固者己。蓋銘功紀勳。所　旌　示來。于是迺共登　鐫石。刊勒鴻伐。其辭曰。 \\n 我君。國之光。履忠順。闡道常。升紫　。平機衡。統（闕二字）　律章。撫二郡。踰召黃。恭儉已。民用康。　頌興。詠遺（闕）　稱馥。垂令芳。生見樂。歿　忘。名儷日。億載揚。（隸釋七。） \\n 西嶽華山廟碑（延熹八年） \\n 周禮職方氏。河南山鎮曰　。謂之西獄。春秋傳曰。山嶽則配天。乾　定位。山澤通氣。雲行雨施。既成萬物。易之義也。祀典曰。日月星辰。所昭卬也。地理山川。所生殖也。功加于民。祀　報之。禮記曰。天子祭天地及山川。歲　焉。自三五迭興。其奉山川。或在天子。或在諸侯。是　唐虞疇咨四嶽。五歲一巡狩。皆　四時之中月。各省其方。親至其山。柴祭燔燎。夏商則未聞所損益。周鑒于二代。十有二歲。王巡狩殷國。亦有事于方嶽。祀　圭壁。樂奏六 \\n 闕名　六 \\n 歌。高祖初興。改秦淫祀。大宗承循。各詔有司。其山川在諸侯者。　時祠之。孝武皇帝脩封禪之禮。思登徦之道。巡省五嶽。禋祀豐備。故立宮其下。宮曰集靈宮。壂曰存僊壂。門曰望僊門。仲宗之世。重使使者持節祀焉。歲一禱而三祠。後　承前。至于亡新。寖用　今垣趾營兆猶存。建武之元。事舉其中。禮從其省。但使二千石　歲時往祠。其有風旱。禱請祈求。靡　報應。自是　來。百有餘年。有事西巡。輒過　祭。然其所立碑石。刻紀時事。文字摩滅。莫能存識。延熹四年七月甲子。弘農太守安國亭侯汝南袁逢。掌崋嶽之主。位應古制。脩癈起頓。閔其若茲。深達和民事神之義。精通誠至礿祭之福。乃案經傳所載。原本所由。銘勒斯石。垂之于後。其辭曰。 \\n 巖巖西嶽。峻極穹蒼。奄有河朔。遂荒崋陽。觸石興雲。雨我農　。資糧品物。亦相瑤光。崇冠二州。古曰　梁。馮于幽岐。文武克昌。天子展義。巡狩省方。玉帛之贄。禮與岱亢。六樂之變。舞　致康。在漢中葉。建設宇堂。山嶽之守。是秩是望。侯惟安國。兼命斯章。尊脩靈基。肅共壇場。明德惟馨。神歆其芳。遏穰凶　。　斂吉祥。歲其有年。民說無疆。 \\n 袁府君肅　明神。易碑飾闕。會遷京兆尹。孫府君到。欽若嘉業。遵而成之。延熹八年四月廿九日甲子就。 \\n 袁府君諱逢。字周陽。汝南女陽人。孫府君諱璆。字山陵。安平信都人。時令朱頡。字宣得。甘陵鄃人。丞張　。字少游。河南京人。左尉唐佑。字君惠。河南密人。主者掾崋陰王萇。字德長。 \\n 京兆尹敕監都水掾霸陵杜遷市石。遣書佐新豐郭香察書。刻者潁川邯鄲公脩蘇張工□君□（舊拓碑本。隸釋二。） \\n 闕名　七 \\n 故吏王堂等。竊聞下有述上之功。臣有敘君之德。自昔在前列。莫不紀名　與。□□□□□□者。故孔子曰。民人登祝。上天歆焉。用永其世。而豐其年。　屬欽　。孰　咨賢。伐作頌曰。伊余祝君。兆自蔾幸。祝融苗冑。承獲禎慶。光裔熾　。分仕六國。張雄諸夏。鄭有祝聃者。君其胤也。昔祖仕湯。湯治　梁。洮覬自逆。家于濟陰。君　鬈入學。　韓詩嚴氏春秋。七　並立。□綜百家。文豔彬彧。淵然深識。怕然執守。躬潔水雪。　然清皓。漸心于道。通神達明。無物不覽。鄉黨逡逡。朝廷便便。踐　州郡。階究右坐。　孝察舉。讚拜王庭。除北海長史潁川郾令。化行如風。民應如草。三載考績。名登明堂。色斯舉矣。復身衡門。童冠翔集。耽經樂術。潛神默記。與俗殊好。辟司空府北軍軍中候。擢尚書尚書僕射。七政錧　。佐輔斗樞。功冠帝庭。懿德逴優。遷常山相山陽太守。協齊行律。恢崇三樂。追惟九思。導闡泮宮。附庸　同。溫化　禮。帥由舊章。摘隱取伏。詶承賢良。國無珠藏。悉浴蘭湯。臺林巨　。七子在　。乘　遠遜。竟界尼康。休釐充□。功馨升揚。當享紫　。為漢棟梁。年六十八。寢疾　瘳。延熹七年八月丁已卒。臨絕絖　。垂誨素棺。幣　葭　。贈襚賵醊。非禮之常。壹不得當。　無珍玩。歿就　約。所謂守忠啟予。其去也善。蓋彰功表勳。所以煥往煇來。于是三年禮闋。乃相與刊勒金石。其辭曰。 \\n 穆我君。邦之陽。資五就。闓道綱。陟泰微。准樞衡。稽列宿。覽四方。德合乾。翼應皇。領二郡。曜重光。化流洽。掍　昌。性天約。元用長。頌聲作。　令香。功烈著。遺椒芳。存覿樂淪弗忘。稱彌煇。玄為常。（隸釋七。） \\n 濟陰太守孟郁脩堯廟碑（永康元年） \\n 漢永康元年。（闕）月（闕二字）惟昔帝堯。聖德慶苞。　號赫赫。蕩蕩垂基。赤精之冑。為漢始別。陵氣炎熅。上交倉玄巍巍之盛。乾　見徵敬脩壂。長吏奉祠三牲粢饌。獻珍于時俵著　銘。宣颺厥休。　招禎祥。萬（闕）是來。鴻名遂顯。傳于千秋。 \\n 闕名　八 \\n 濟陰太守河南郾　孟府君。諱郁。字敬達治尚書經。博覽眾文。天姿瑋度。體性溫仁。闚極道之要妙。游觀六蓺之原。　旋機之政。務在濟民。歷典六郡。威教若神。遺訓垂歌。淵懿允純。功績煥炳。思如浩倉。咨招巖　。股肱賢良廣祈多福。夙興。聞帝堯陵在成陽。遺戶曹掾史具中　祠。常以甲子日與西宮樂生俱詣大聖。陳上古之禮。舞先王之樂。鞀磬祝圄五音（闕四字）之儀。莫不盡備。　列技蓺。以榮大聖。延熹十年。仲春二月。陽氣浸陰。始　（闕）來享祀群神。仰瞻雲漢。孟府君奉宣詔書。行縣到成陽。將辭帝堯。行禮未周。則景雲四集。翔風膏雨。即時大降。喜澍優沾。利茂萬物。陰陽和協。百姓賴福。是時（闕二字）欣然（闕）悅諸產繁殖。倉瘐充塞。孟府君深惟響應。效之經典。　聖堯精靈。與天通神。脩治（闕）壂。地致璠瑚。石闟二坐。（闕）昭配帝。圓象規柜。五（闕二字）畫上下相承。無所遺失。　互旌密。有班道之巧。使府內百石（闕）城吳諱升字三君。守衛園陵。興置屋（闕）詔書大祠。升與縣令丞。恭奉肅敬。齊絜炊熾。莫不雍雍。列種柏樹。吏卒養護。南通靈臺。東注城域。委曲周　。墠然（闕）望。圖紀萬世。功驗永著。時令河南河南呂君諱亮字元山。宰政宣化。慈惠博　。為黎元來福。奉事大聖。司司不解。垂拱無為。如治其允君也。丞河　州王諱萇字伯盛。左尉潁川潁陽（闕）諱　字世高。皆關綜睢蓺。通洞運　。詢于上下僉然同謀。　孟府大壂。自率掾史（闕二字）駐駕便坐南北（闕）望表內相副。赫如屋赭蘭然成　。孟府君必受大聖嘉福。公侯傳子孫。濟陰吏士。歌術功稱。萬世常存。成陽丞民蒙其榮賜。（闕）訓發聲呂君諸壁干祿　天。令裕衍　。永流元窮。 \\n 惟　仲氏。祖統所出。本繼于姃。周之遺苗。天生仲山甫。翼佐中興。宣乎功遂。受封于齊。周道衰微。失爵忘　。後嗣乖散。各相士譯居。帝堯萌兆生長葬陵。在于成陽。聖化常存。慕巍巍之盛。樂風俗之美。遂安　基業。屬都鄉高相里。因氏仲焉。傳　今。子孫承緒。履仁好義。　樂道術。教授經業。雍徒　眾。滋滋汲汲。誨人不倦。海內稱之曰　術之宗。天監孔明。祚善 \\n 闕名　九 \\n （闕）印紼相承。銀艾不絕。稟性乾元。世世廉約。故能高如不危。滿如不溢。孟府君繕　壂　。立自石舍。仲氏宗家。共作大壂前石　階陛欗　。貧富相扶。會計欣懽。不謀同辭。錢　時即具。招工募石。　然俱至。各進琦巧。不日成之。詔書九月三往大祠。諸所造作。煥然成就。仲氏宗家並受福賜。復刊碑勒　。昭示來世。俵著孟府君美勳于陽　紀祖　所出。（闕四字）官位　學。皆不可測。子子孫孫。必蒙大聖休烈之福。以勸後進。昌熾無極。（隸釋一。） \\n 荊州刺史度尚碑（永康元年） \\n 君諱尚。字博平。其先出自顓頊。與楚同姓。熊嚴之後。（闕）亦世掌位。統國法度。秦兼天（下闕）和之純質。秉黃中之正性。　舍淵藪。仁隆春煖。議高秋雲。行絜冰霜。慷慨壯厲。臨（下闕）休譽固已著矣。及其　牧。必招振賢才。抽拔幽逸。選召所任。極當世之秀士。養民有（下闕）令聞彌崇。暉光日新。可謂盛德者已。初奉歲計。拜郎中。除上　長。　化潛洞。百姓（下闕）　縣恩信並宣。令行禁止。　從父憂去官。更舉孝廉。為右校令。是時南蠻蠢動。擢拜（下闕）醜殊俗賓服。遠人用綏。封右鄉侯。遷遼東太守。旬月之間。葳貉寍輯。會楊賊畔　（下闕）拜中郎將。　敵　勝。威謀合神。持重瀀　營乎。深入則輕冠軍。附士渥　李廣。（下闕）同滋味必達井辨幕。然後飲舍。惠下。說　犯難。是故所征輒　。師徒無頓。（下闕）寇殄　。干戈載戢。　馬　糞。朝貪厥重。復拜荊州刺史。　故秩居。冊書尉薦。因賜（下闕）之荊域號慕。雖周人之　召伯。弗此踰也。　是故吏感清廟之頌。歎斯父之詩。乃（下闕）曰。　惟我侯。允懿允明。文武是該。言忠　貞。　初發藻。在彼上虞。邁種厥德。（下闕）矣匪　是榮。無言不　。帝揚厥聲。俾作配（闕）　撫于荊。撫荊惟何。南憂是（下闕）邦家　（截字）彼海外。　莫匪嘉。天生我侯。實為民望。心乎其愛。四方是卬。如何不永。（下闕）而不　。芳烈遺　。永康元年。歲在鶉尾。龍集丁未。時惟（闕）歲（下闕　隸釋七。） \\n 闕名　十 \\n 車騎將軍馮緄碑（永康元年十二月） \\n 君諱緄。字皇卿。幽州君之元子也。少耽學問。習父業。治春秋嚴韓、詩倉氏、兼津大杜。弱冠詔除郎。還更仕郡。歷諸曹史、督　、主薄五官掾功曹。舉孝廉。除右郎中蜀郡廣都長。遭直荒亂。以德綏撫。政化　行。到官　載。功稱顯著。郡察廉吏。州舉　異。　楗為武陽令。誅　疆豪。　公去官。部廣漢別駕治中從事。辟司空府侍御史中丞、督使徐揚二州。討賊范　、朱生、徐鳳、馬勉、張嬰等。　迫州郡進兵正法。復辟司徒府、廷尉左監正、治書侍御史、廣漢屬國都尉、隴西太守。　問吏辜旬　分去官。　羌駭動。為四府所衷。復家拜隴西太守。上病。　同產弟。徵議郎、復治書侍御史、尚書、遼東太守、廷尉、大常、車騎將軍。南征　溪蠻夷黃加少高相法氏趙伯潘鴻等。斬首萬級。沒溺　千數。降者十萬人。收逋賓布卅萬　。（匹字）費官財。振旅還師、臨當受封。言奏河內太守中常侍左悺弟。坐遜位。拜將作大匠河南尹。復拜廷尉。衷荊州刺史李隗、南陽太守成晉、太原太守劉　、不重論。坐正法　左校。後詔書特　。拜　騎校尉。復廷尉。奏中臣子弟不宜　。牧州郡。獲過左右遜位。永康元年十二月薨。一要金紫、十二七墨綬。 \\n 將軍體清守約。既來　葬。遺令墳　取葴刑而已。　造祠堂。可謂履真者矣。恐後人　能紀知官所更歷。故刊石表績。　毖來世。孝桓皇帝　命將軍討此彊夷。有桓桓烈（闕）之姿。為桓。（隸釋七。） \\n  \\n 　 \\n  \\n   \\n  "}
{"章节": "全後漢文卷一百一", "正文": "　 \\n 全後漢文卷一百一 \\n 　 \\n  \\n 烏程嚴可均校輯 \\n 闕名五 \\n 漢故執金吾丞武榮碑 \\n 君諱榮。字含和。治魯詩經韋君章句。闕幘傳講孝經、論語、漢書史記、左氏國語。廣學甄微。靡不貫綜。久斿大學。　然高厲。雙匹。學優則仕。為州書佐、郡曹史、主薄、督郵、五官掾功曹守從事。年　六。汝南蔡府君察舉孝廉。□□郎中。遷執金吾丞。遭孝桓大憂。屯守玄武。　哀悲　。加遇害氣。遭疾　靈。□□□□君即吳郡府卿之中子。敦煌長史之次弟也。廉孝相承。亦世載德。不忝□□□□命□不竟台衡。蓋觀德　始。述行　終。　是刊石勒銘。垂示無窮。其辭曰。 \\n 闕名　一 \\n 天降雄彥。資才卓茂。仰高鑽堅。允文允武。內幹三署。外口師旅。□勒屯守。奮威□武。旌旗降天。雷震電舉。　燿赫然。陵帷哮虎。當遂股肱。□之元輔。天何不弔。降此□咎。　乎我君。仁如不壽。爵不副德。位不稱功。咸　傷愴。遠近哀同。身沒□□。萬世諷誦。（碑拓本。） \\n 沛相楊統碑（建寍元年三月） \\n 君諱（缺九字。）富波君之（缺）子也。（缺）天（缺）性少有令問。敦（缺）孝以敕內。（缺）名行.以脩外。紹（缺二字）烈隆構厥基。既仕州郡。會孝順皇帝西巡。以掾史召見。帝嘉其忠臣之苗。器其璵璠之質。詔拜郎中。遷常　長史。換楗、為府丞。君雖詘而就之。以順時政。非其好也。迺翻然輕舉。皋司累辟。應　司徒。州察　。遷鮦陽侯相金城太守。德以化圻民。威以懷殊俗。蕙義者不肅而成。帥服者變衽而屬。疆易不爭。障塞無事。功顯不伐。委而復焉。直南蠻蠢迪。王師出征。以君文武備兼。廟勝　戰。拜車騎將軍從事。軍還策勳。復以疾辭。後　徵拜議郎、五官中郎將、沛相。天吏之治。副當神人。秩禮之選。舉不踰賢。故望大和則俟生毓。晞嚴霜則畏辜戮。欣悅竦慄。寬猛必衷。遭貴　專權。不稱請求。考績不論。徵還議官。年五十六。建寍元年三月癸丑遘疾而卒。朝廷愍惜。百遼歎傷。（缺）民假爾。莫不隕涕。故吏戴條等。追左三之分。感秦人之哀。　從贖其無由。庶考斯之頌儀　。石立碑。　銘鴻烈。光載。俾永不滅。其辭曰。 \\n 明明楊君。懿鑠其德。其德伊何。克忠克力。勤止厥身。帥（缺）靡革。　茲　猶。道以經國。班化　元。既清且寍。武稜摧貳。文懷假冥。遠人斯服。休土充庭。剛柔攸得。以和以平。勳速　矣。莫與爭光。甘棠遺愛。東征企皇。念彼恭人。惄焉永傷。立言不　。先民所　。載名金石。貽　無疆。（隸釋七。） \\n 闕名　二 \\n 司空孔扶碑（建寍元年三月） \\n （上闕）子十九世之孫。公始即位。辟故襄（上闕）威卿為　曹屬東閤祭酒。以尚（上闕）公拜（闕）上疾病卒官。有子男二人。（上闕）各（闕）致身晨以舉君（上闕）建寍元年三月十八日丙申晨從　（上闕）四月十一日戊子到官。謁孔子（下闕上闕）念歿親五內慘惻。霰然隕涕。（闕）故（上闕）令（闕）晨追感亡父。見遇立（闕）石（上闕）以示後昆。魂而有神。炤其（下闕）（隸績十一。續十一。） \\n 史晨饗孔廟碑（建寍元年四月） \\n 相河南史君。諱晨。字伯時。從越騎校尉拜。建寍元年四月十一日戊子到官。乃以令日拜謁孔子。望見闕觀。式路處跽。既至升堂。屏氣拜手。祗肅屑僾。髣彿若　。依依舊宅。神之所安。在秋復禮。稽度元靈。而無公出享獻之慶。欽回春饗。道物嘉會。述脩璧雍。社稷品制。即上尚書。　以符驗。乃敢承祀。餘胙賦賜。刊石勒銘。并列本奏。大漢延期。彌歷億萬。時長史盧江舒李謙敬讓、五官掾魯孔　、功曹史孔淮、戶曹掾嶭東門榮、史文陽馬琮、守廟百石孔讚、副掾孔綱、故尚書孔立元世、河東大守孔彪元上、處土孔　文禮、皆會廟堂。國縣員冘。吏無大小。空府竭寺。厂俾來觀。并畔宮文學先生執事諸弟子。合九百七人。雅歌吹笙。考之六律。八音克諧。蕩邪反正。奉爵稱壽。相樂終日。於穆肅雍。上下蒙福。長享利貞。與天無極。史君饗後。部史仇誧縣吏劉耽等。補完里中道之周左。　垣　決。作屋塗色。脩通大溝。西　里外。南注城池。恐縣吏斂民。侵擾百姓。自以城池道濡麥給。令還所斂民錢材。史君念孔瀆顏母井去市遼遠。百姓酤賈。不能得香酒。於昌平亭下立會市。因彼左右。咸所願樂。又敕瀆　復民　治桐車馬　瀆上。東表行道表南北各種一行梓。　夫子冢顏母　舍及魯公冢守吏凡四人。月與佐除。（隸釋一。） \\n 闕名　三 \\n 竹邑侯相張壽碑（建寍元年五月） \\n 君諱壽。字仲吾。其先蓋晉大夫張老。盛德之　。世載（缺）勳。遵師紀律。不　厥緒。為冠帶理義之宗。君孝友恭懿。明允篤信。敦悅經睢習父東光君業。兼綜六蓺。博物多識。略涉傳記。矯取其用。股肱州郡。匡國達賢。登善濟可。　斑敘優。能正躬帥陪。臨疑獨照。確然不撓。有孔甫之風。舉孝廉。除郎中給事謁者。贊衛王臺。婁（缺）忠謇。上嘉其節。仍授命莢。匡其京輦。昭德塞違。內平外成。舉無遺衍。遷竹　侯相。明德慎罰。縣奉采土。遭江楊劇賊上下（缺）征役賦彌　。萌於（缺）戈。杼軸罄殫。君下車崇尚儉節。　自菲薄。儲　非法。悉無所留。并官相領省倉（缺）小府御史。朝無姦官。　無淫寇。教民樹蓺。三農九穀。稼嗇滋殖。國無災祥。歲聿豐穰。皤白之老。率其子弟。以脩仁義。蛑賊不起。厲疾不行。視事　載。黔首樂化。戶口增多。國寍民殷。功刊王府。將授　邦。對揚其勛。功曹周憐。前將放濫。君徹澄清。憐顧愆悔過。督郵周紘。承會表問。君常懷色斯。舍無宿儲。遂用高逝。老弱相攜。　換持車。千人以上。沛相名君。駱驛要請。君捐祿收。名固執不顧。民無所邛。國違所賴。上下同。州郡聞知。旌弓禮招。復為從事。虎視。不折其節。辟司徒府。進退以禮。含弘內光。　（缺）皓爾。　天不　。遘疾無　。　八十。建寍元年五月辛酉卒。嗚呼哀哉。夫積脩純固者。為天人所鍾。功假　民者。敘在銘典。　（缺）俊（缺）方諸儒林。刊石樹碑。式昭令徽。其辭曰。 \\n 亮元德。　我君。膺清茂。體懿純。超三署。　令（缺）甄聲號。（缺）憲臺。矯王業。弼紫微。彈群司。清公（缺）緩薄賦。牧邦畿。　烝殷。四荒饑。感良臣。哀其靈。朅輕舉。（缺）來征。民歎思。暨輿人。宰府命。遂　（缺）名振射。（缺）彌闡。垂令紀。永不刊。德。　後昆。（隸釋七。） \\n 闕名　四 \\n 衛尉衡方碑（建寍元年九月） \\n 府君諱方。字興祖。肇先蓋堯之苗。本姓（缺二字）則有伊尹。　殷之世。號稱阿衡因而氏焉。（缺三字）土家于平陸。君之烈祖。少以濡術。安貧樂道。履該顏　。兼脩季由聞斯行諸。　仁癘（缺四字）土。階夷愍之貢。經常伯之　。位左馮翊。先帝所尊。垂名竹帛。考廬江大守。兄　門大守。（缺三字）孝長發其祥。誕降于君。天資純懿。昭前之美。少以文塞。敦誠庬允元。長以欽明。耽詩悅書。（缺三字）秋仕郡辟州舉孝廉。除郎中、即　侯相。　東令。遵君鐸之　。保彰二城。　國起按。班敘（缺三字）本肇末。化速。州舉尢異。遷會稽東部都尉。將繼南仲邵虎之軌。飛異　之　。操　（缺三字）綏來王之蠻。會喪太夫人。感背人之凱風。悼　儀之劬勞。　闇苫　。仍（缺）上言。倍榮向哀。扎服祥除。徵拜議郎右北平大守。尋李廣之。恢巍絳之和戎。戎戢士佚。費省巨億。懷（缺四字）靜有績。遷潁川太守。脩清滌俗。招扳隱逸。光大茅茹。國外浮諼淡界　動氣泄狂（缺五字）歸來洙泗。用行舍藏。徵拜議郎。遷大醫令京兆尹。舊都餘化。詩人所詠。並有亡新君（缺四字）隆寬慄。鶉火光物。隕霜剿姦。振滯起舊。存亡繼絕。恩降乾太。威肅剝川。本朝錄功。入登衛（缺二字）翼紫宮。夙夜惟寅。褘　在公。有單襄穆　謨之風。詔選賢良。招先逸民。君務在寬。　順其文。舉已從者。退　敕巾。永康之末。君衛孝桓。建寍初政。朝用舊臣。留拜步兵校尉。處六　之　、維時假階。將授緄職。受任浹旬。庵離　疾。年六十有三。建寍元年二月五日癸丑卒。詔遣使（缺二字）弔賻禮。百　臨會。莫不失聲。其年九月十七日辛酉　。蓋頌興而清廟肅。中庸起而祖宗（缺）故仲尼既歿。諸子綴論。斯于　歌。用昭　宣。　以　德銘以勒勳。　是海內門生故吏（缺三字）采嘉石。樹靈碑。鐫茂伐。秘將來。其辭曰。峨峨我君。懿烈孔純。高郎神武。歷世忠孝。馮隆鴻軌。不　前人。寬猛不主。德義是經。韜綜　（缺）溫故前呈。　英接　。踵跡晏平。初據百里。顯顯令聞。濟康下民。曜武南會。邊民是鎮。惟（缺三字）憂及退身。　議帝室。剖符守藩。北靖（缺二字）有（缺）有聲。旋守中嶽。幽滯以榮。邁種舊京。（缺四字）舍澤載仁。（缺六字）攸寍。剋長剋君。不虞不陽。維明維允。燿此聲香。能悊能惠。剋亮天功。人統（缺二字）光光。法言稽古。道而後行。兢兢業業。素絲羔羊。誾誾侃侃。昂昂。何　履　。金玉其相。謇謇王臣。群公憲章。樂旨君子。（缺二字）無疆。銘勒金石。（缺五字）問（缺二字）萬世是傳。（碑拓本。本。） \\n 闕名　五 \\n 冀州從事張表碑（建寍元年十一月） \\n 君諱表。字元異。系帝高辛。爰暨后稷。張仲孝友。雅蓺攸載。天挺留侯。應期佐治。與漢龍興。誕發神謀。君其胤也。懿烈純德。繼踵相承。于來我君。亦邦之雄。兼才伯知。高郎令融。該覽群緯。靡不究　。初仕郡為督郵。鷹撮霆擊。威德日隆。糾剔荷　。抵拂頑　。屬城祗肅。千里折中。入為主簿。含謨吐忠。委　公門。謇謇匪躬。將美匡醜。對颺休光。歷五官掾功曹。山（缺）時行貢真絀偽。遏漸防萌。后臧其勛。俾守　陽。正身帥下。神化（缺）通。方伯術職。嘉君義綱。旌命　任。北國用寍。遂播芳譽。有馥其馨。當陟台階。注紀王庭。潁　未合。實命不同。度時否泰。　桓利貞。（缺）歸斯服。舍之則藏。　攸陶父。怡志岳陽。恬靜湛泊。匪偟時榮。春秋六十四。以建寍元　三月癸已　疾而終。其　十有一月丙寅克葬。僉以為洪德宜演述。　載彌以新功烈不讚紀。後來無所聞于是刊石勒銘。以示後昆。其辭曰。 \\n 於穆君兮煥流芳。闡洪　兮休烈彰。令德攸兮宣重光。仕郡州兮迪民康宜　臣兮為棟梁。旻不淑兮降淪霜。　芝華兮殲彥良。伊　人兮壽不將世雖短兮名悠長。位雖少兮功悠揚。伐松柏兮構斯堂。鏤金石兮敻不亡萬子孫兮永烝嘗。（隸釋八。） \\n 高陽令楊著碑（漢隸字源攷為建寍元年） \\n （上缺十字）之情窮七道之　。（缺）綜書藉（缺三字）賢仕郡。歷五官掾功曹司隸從事。仍辟大尉。遷定潁侯相。特以儒學。詔書敕留。定經東觀。順玄　之指。蠲歷世之疑。天子　焉。擢　議郎。遷高陽令。德以柔民。刑以威姦。是以黎庶。愛若冬日。畏如　旻。恩洽化　。未　有成頎甫斑　。方授銀持。聞母氏疾病。孝烝內發。醳榮投黻。步出城寺。衣不暇　。車不俟駕。載馳（缺二字）躬親嘗禱。追　曾參。繼跡樂正。百行之主。于期為盛。復辟司徒 \\n 闕名　六 \\n 舉治劇。　思善侯相。遭從兄沛相憂。篤義忘寵。飄然輕舉。位淹名顯。　聞于下。宜幹帝室。　國輔臣。上天不惠不我　（愁字）遣。年五十有三（缺三字）年十月廿八日壬寅卒。凡百隕涕縉紳慛傷。門徒小子。喪茲師范。悲將焉告。卬叫窮倉。感三成之義。惟銘勒之制。皆所已紀盛德傳無窮者也。若茲不刊。後哲曷聞。故樹斯石。以昭厥勳。其辭曰。 \\n 玄乾鐘德。于我楊君。其德伊何。如玉如瑩。烝烝其孝。恂恂其仁。躬尚節儉。（缺十一字）文綱紀典　。（缺四字）（隸釋十一。） \\n 魯相史晨奏祀孔子廟碑（建寍二年三月） \\n 建寍二年三月癸卯朔七日已酉。魯相臣晨長史臣謙頓首死罪上尚書。臣晨頓首頓首死罪死罪臣蒙　恩。受任苻守。得在奎婁。周孔舊寓。不能闡宏德政。恢崇壹變。夙夜憂怖。累息屏營。臣晨頓首頓首死罪死罪臣以建寍元年到官。行秋饗。飲酒畔宮畢。復禮孔子宅。拜謁神　。仰瞻榱槲。俯視几筵。靈所馮依。肅肅猶存。而無公出酒脯之祠。臣即自以奉錢脩上案食醊具。以敘小節。不敢空謁。臣伏念孔子乾　所挺。西狩獲麟。為漢制作。故孝經神挈曰。元　制命帝卯行。又尚書考靈燿曰。　生倉際觸。期稽度為赤制。故作春秋。以明文命。綴紀撰書。脩定禮義。臣以為素王稽古。德亞皇代。雖有　成世享之封。四時來祭畢即歸國。臣伏見臨辟雍日。祠孔子以大牢。長吏備爵。所以尊先師重教化也。夫封士為社。立稷而祀。皆為百姓興利除害。以祈豐穰。月令祀百辟卿士有益于民。矧乃孔子。元德煥炳。光于上下。而本國舊居復禮之日。闕而不祀。誠朝廷聖恩所宜特加。臣寑息耿耿。情所思惟。臣輒依社稷出王家穀。春秋行禮。以共禋祀。餘口賜先生執事。臣晨頓首頓首死罪死罪。臣盡力思惟庶政。　稱為效。增異輒上。臣晨誠惶誠□頓首頓首死罪死罪上尚書。時副言大傅大尉司徒司空大司農府治所部從事。昔在仲尼。汁光之精。大帝所挺。顏母毓靈。承敝遭衰。黑不代倉。□　應陋。嘆鳳　臻。自衛反魯。養徒三千。獲麟趣佗。端門見徵。血書著紀。黃玉　應。主為漢制。道審可行。乃作春秋。復演孝經。刪定六蓺。象與天談。銘河擿雒。卻揆未然。巍巍蕩蕩。與乾比崇。（隸釋一。） \\n 闕名　七 \\n 金鄉長侯成碑（建寍二年四月二日） \\n 君諱成。字伯盛。山陽防東人也。其先出自豳岐。周文之後。封于鄭。鄭共仲賜。氏曰侯。厥胤宣多。以功佐國。要盟齊魯。嘉會自邡。因以為家焉。漢之興也。侯公納　。濟大上皇于鴻澣之阨。謚曰安國君。曾孫酺封明統侯。光武中興。玄孫霸為臨淮大守。擁兵從光武平定天下。轉拜執法有刺姦、五威司命、大司徒公、封於陵侯。枝葉繁茂。或家河淯。或邑山濟。君則上黨大守之弟。幼履慈孝之德。長執忠謇之　。治春秋經。博綜書傳。以典藉教授。滋滋履真。安貧樂道。忽于時榮。敬上接下。溫故知新。翹節建志。冠于群倫。孝友內著。仁義外宣。郡請署主簿、督　、五官掾功曹。守金鄉長。即家假印綬。君分心如石。　易其志。刺史嘉其高名。辟部東平泰山治中從事。君叡精謙虛。委　衡門。以禮盤桓。名德可尊。行顯身隱。縣與養神。聖人制命。曰仁常存。今胡　然。喪此國偉。君年八十一。建寍二年歲在已酉四月二日癸酉遭疾而卒。嗚呼哀哉。于是遐邇土（士字）仁。祁祁來庭。集會如雲。號哭發哀。涕氿蘭。將去白日。　彼玄陰。同盟祁必至。縞素填街。存有顯名。終有遺勳。魂如有靈。嘉斯寵榮。于是儒林眾　。惟想邢景。乃樹立銘石。以揚美。其辭曰。 \\n 於穆君德姿履正平。乾皇所挺。應符如生。　蓺樂術。恬忽世榮。虛位禮請。分然　傾。壽非南山。不俟河清。梁木圮頹。鴻儀催零。昆嗣切剝哀慟感情。乃銘乃勒。億載永寍。夫人以延熹七年歲在甲辰十一月三日庚午遭疾終。（隸釋八。） \\n 闕名　八 \\n 孝廉柳敏碑（建寍二年十月） \\n 故孝廉柳君。諱敏。字愚卿。其先蓋五行星仲廿八舍柳宿之精也。放像為用。縣設為道。（缺）商家而禪（缺三字）而主或聞生柳惠國大夫而　俗稱為焉。君父以孝廉除郎中（缺）部府丞。君追祖繼體。　職五官功曹。守宕渠令。本初元年。太守蜀郡。（缺）君復察舉君（缺）命失年。君清節儉約。厲風子孫。固窮守陋。　（缺三字）堂無文麗。墓無碑識。建寍元年。縣長同歲楗為屬國趙臺公憤然念素帛之義。其二年十月甲子。為君立碑。傳于萬基。因勒銘歎之。厥辭曰。 \\n 惟斯柳君。天　鯁（缺）襲祖（缺）風。行無遺闕。授政股肱。諫爭匡弼。奮威外梱。屬城震栗。宰守伯煩。垂名所立。表貢王庭。望極爵位。何辜穹倉。官寵　遂。　惟三六。庶昔延季。建堅斯碑。傳于萬世。子孫繁昌。永不　滅。嗚呼哀哉。辭曰。 \\n 山陵玄室。（缺）斯　兮。先人脩質。尚約清兮。汶飭不雕。臧兮。季子信奮。帶樹松兮。僑俗追歿。激（缺）揚兮。亡而像存。樂嘉靈兮。宗子于集。喈其嗚兮。四祀烝嘗。不廢　兮。（隸釋八。） \\n 淳　長夏承碑（建寍三年六月） \\n 君諱承。字仲充。東萊府君之孫。大尉掾之中子。右中郎將弟也。累葉牧守。印紱典攄。十有餘人。皆德任其位。名豐其爵。是故寵祿傳　歷世。蒂薰著室。君鍾其美。受性淵懿。含和履仁。治詩尚書。兼覽群蓺。靡不尋暢。州郡更請。屈已匡君。為主薄、督郵五官掾功曹、上計掾、守令冀州從事。所在執憲。彈繩糾枉。忠絜清肅。進退以禮。允　篤愛。先人後已。克讓有終。察孝　行。大傅胡公歆其德美。旌招俯就。羔羊在公。四府歸高。除淳　長。到官正席。流恩。糾姦示惡。旬月化行。風俗改易。轓軒六　。飛躍臨津。　日則月。皓天不弔。　此良人。　五十有六。建寍三　六月癸已淹疾卒官。嗚呼痛哉。臣　辟踊。悲動左右。百姓號咷。若喪考妣。咳孤憤泣。忉怛傷摧。勒銘金石。惟以告哀。其辭曰。 \\n 闕名　九 \\n 穆皇祖。天挺應期。佐時理物。紹縱先　。積德勤約。燕　孫子。君之群　。并時繁祉。明明君德。令問不已。高山景行。慕前賢列。庶同如蘭。意願未止。中遭冤　。不終其紀。夙世霣　。早喪懿寶。抱器幽潛。永帥蒿里。痛矣如之。行路感動。黨魂有靈。垂後不　。（碑拓本。） \\n 郎中馬江碑（建寍三年十二月） \\n 君諱江字元海者。濟陰乘氏人。（缺三字）之長孫。湯官丞之元子。其先帝顓頊翳嬴之後。世在趙國。以功封趙。賜號馬服。因遂氏焉。暨于君身。乾靈特挺。岐嶷有度。玄然清妙。長有令稱。通韓詩經。贊業聖典左書右琴。明　光上之術。顯　君臣之道。郡將平原高君。深昭其德。以和平元年舉孝廉。除郎中。謙虛接下。冠名　署。昊天不（缺）遭離（缺）癘。年冊。元嘉三年正（下缺）失貞幹。仕喪儀宗。　是盟醜。縞素來赴。　痛號咷者。不可勝數矣。夫人冤句曹氏。終溫淑慎。咸曰女師。年五十五。建寍三年十二月卒。君中弟字文緒。位主薄督郵。志行（缺）期。落落自有大節。年　二。早世短折。故塋迫　。兆告斯士。先君之庚地（缺）處還敞（缺五字）神東看祖禰。西睠舊廬。皇神仿佛。爰（缺二字）居乃（缺一字）碑銘勒厥勳。其辭曰。 \\n 鑠鴻德。赫含光。（缺）天爵。衛紫（缺）聲（缺）著于周京。櫰桷存。其人亡。（缺五字）藏顧几筵。悽褱傷。嗟詩云。感凱風。歎寒泉。惟梓　。（缺）靈（缺）期（缺四字）裔永克昌。歿不朽。久彌章。（隸釋八。） \\n 青陂碑 \\n 青陂在縣坤地。源起桐柏淮川。別流入于潺湲。逕新息牆陂。衍入　信界。灌溉五百餘頃。（水經汝水注。建寍三年。新蔡長汝南緱氏李言上請脩復青陂。司徒臣訓尚書臣襲奏。可于洛陽宮青陂東塘南樹碑。） \\n 闕名　十 \\n 慎令劉脩碑（建寍四年五月） \\n 君諱脩。字伯麟。從事君（缺十六字）履和而至。少罹　苦。身服田　。動乎儉中。從虛（缺七字）弟克諧。其于鄉黨。遜遜如也。卑謙博愛。恕已接人。（缺六字）政事君則安上竭節。不求聲譽。故為五福所歸。流神明所（缺三字）時兄弟並典干城。子孫盈門。克昌堂構。非至德淳粹。其孰能與（缺）斯舉孝廉。除郎中。以將事去官。辟從事司徒掾。典掌邊事。遷慎令。行　為之政。崇澹泊以惠利。素苦風痺。到官　月。見臣吏敕兒子人命　吸。不欲煩擾吏民。欲生見　土。歸終　家。百姓追逐。扣馬　輪。遂不復還。年六十七。建寍四年五月甲戌卒。二弟龍純。　哀孔懷。孤生　協郃。長號恩　。立此碑銘。以表景行。其辭曰。 \\n 惟君德。忠孝正直。至行通洞。高明柔克。鬼神富謙。受慈　福。知命不延。引輿旋歸。忽然輕舉。　皦拔葵。人皆有亡。貴終譽兮。歿而不　。垂名著兮。（隸釋。） \\n  \\n 　 \\n  \\n   \\n  "}
{"章节": "全後漢文卷一百二", "正文": "　 \\n 全後漢文卷一百二 \\n 　 \\n  \\n 烏程嚴可均校輯 \\n 闕名六 \\n 西狹頌 \\n 漢武都太守漢湯阿湯李君。諱翕。字伯都。天姿明敏。敦詩說禮。膺祿美厚。繼世郎吏。幼而宿衛。弱冠典城。有阿鄭之化。是以三　符守。致黃龍嘉禾、木連、甘露之瑞。動順經古。先之以博愛。陳之以德義。示之以好惡。不肅而成。不嚴而治。朝中惟靜。威儀抑抑。督郵郡職。不出府門。政約令行。強不暴寡。知不詐愚。屬縣趍教。無對會之事。徼外來庭。面縛二千餘人。年穀屢登。倉庾惟億。百姓有蓄。粟麥五錢。郡西狹中道危難阻峻。緣崖俾閣。兩山壁立。隆崇造雲。下有不測之谿。阨苲促迫。財容車騎。進不能濟。息不能駐。數有顛覆霣隧之害。過者創楚。惴惴其慄。君踐其險。若涉淵水。歎曰。 \\n 闕名　一 \\n 詩所謂如集于木。如臨于谷。斯其殆哉。困其事則為設備。今不圖之。為患無已。敕衡官有秩李瑾掾仇審。因常　道徒。鐉燒破析。刻　磪嵬。減高就　。乎夷正曲。柙致士石。堅固廣大。可以夜涉。四方無雍。行人懽悀。民歌德惠。穆如清風。乃刊斯石曰。 \\n 赫赫明后。柔嘉惟則。克長克君。牧守三國。三國清平。詠歌懿德。瑞降豐稔。民以貨　。威恩並隆。遠人賓服。鐉山浚瀆。路以安直。繼禹之跡。亦世賴福。 \\n 建寍四年六月十三日壬寅造。時府丞右扶風陳倉呂國字文寶。門下掾下辨李虔字子行。故從事議曹掾下辨李旻字仲齊。故從事主簿下辨李遂字子華。故從事主簿上祿石祥字元祺。五官掾上祿張亢字惠叔。故從事功曹下辨姜納字元嗣。故從事尉曹史武都王尼字孔光。衡官有秩下辨李瑾字瑋甫。從史位下辨仇靖字漢德書文。下辨道長廣漢汁邡任詩字幼起。下辨丞安定朝　。皇甫彥字子才。（碑拓本。又見隸釋四。無丞右扶風陳倉呂國以下十二人名。） \\n 博陵太守孔彪碑（建寍四年七月） \\n 君諱彪。字元上。孔子十九世之孫。潁川君之元子也。君少履天姿自然之正。帥禮不爽。好惡不愆。孝衷度衷。脩身踐言。龍德而學。不至　穀。浮游塵埃之外。嚼焉汜而不俗。郡將嘉其所履。前後聘召。蓋不　已。乃翻爾束帶。玄論窮理。直道事人。仁必有勇。可以託六。授命如毛諾則不宿。美之至也。莫不歸服。舉孝廉。除郎中博昌侯。疾病留宿。口遷口京府丞。未出京師。遭大君憂泣踰皋魚。喪過乎哀。謹畏舊章。服竟還署。試拜尚書侍郎。無偏無黨。遵王之素。薦可黜否。出□□度。日恪位　。所在祗肅。拜治書御史。膺皋陶之廉恕。□　之□□□□□□律祗用既平□博陵太守。郡阻山□□□以饑饉斯多草竊。罔不□　劉　張丙等。白日攻剽。坐家不命。君下車之初。□五教以博□。削四凶以勝殘。乃□□□爰尚桓桓。折馬蠲用。醜類己殫路不拾遺。斯 \\n 闕名　二 \\n 民以安發號施憲。每合天心。□之所惡。不以強人。義之所欲。不以□□□姓樂政。而歸　德。望如父母。順如流水。遷下邳相河東太守。舉此□□君子風也。未怒而懼。不令而從。雲行雨施。□□大和。海內歸公卿之任矣。勞而不伐。有實若虛。固執謙需。以病辭官去位。闔□以孝竭□餘暇痍繟琴擊磬。□□□之味而不改其靜。上帝棐諶。天秩未究。將據師輔之紀之綱。而疾彌流。乃　乃□。年卌九。建寍四年七月辛未□□□哀哉。魂神超邁。家兮冥冥。遺孤忉絕。于嗟想形。□□哀遠。念不欲生。群臣號咷。靡所復逞。夫逝往不可追兮。功□□□識。惟君之軌跡兮。如列宿之錯置。易建八卦。揆　軗辭。述而不作。彭祖賦詩。皆讚所見于時頌□□是□吏崔□□□王沛等伏信好古。敢詠顯□乃刊斯石。欽銘洪基。昭示後昆。申錫鑒思。其辭曰。 \\n 穆穆我君。大聖之冑。惇懿允元。叡其玄秀。惟嶽降精。誕生忠良。奉應郡貢。亮彼我□。克明王道。辯物居方。周□□□□也正名。朝無枇政。直哉惟清。出統華夏。化以典城。□猾　迸。賢倚□庭。帝重乃勛。自□□征。所臨如神。□□□□□□之翰。先民是程。宜乎三事。金鉉利貞。而絜白駒。俾世憤惻。堂享眉耇。莫匪爾極。大□□□邈矣不意。于嗟悲兮。□□□息。庶幾。復焉所力。咨乎不朽。沒而德存。伊尹之休。格于皇天。惟我君績。表于丹清。永永無沂。與日月并。　嗟□□。　以慰靈。（碑本。　隸釋。） \\n 石門銘 \\n 建寍四年十一月。黃場石。（水經濟水注。） \\n 北軍中候郭仲奇碑（建寍五年三月） \\n 君諱（缺）字仲奇。元城君之第四子。其先蓋周之冑緒。虞郭建國。享土受　。政衰道失。晉克其　。遭　項之際。高祖初起。運大符命。　秦擿楚。遂定漢基。枝葉雲　。列　國郡。或潁川馮翊。公卿校尉。將相州郡。令問休 \\n 闕名　三 \\n 貴。自東郡衛國。家乎河內。彼亦世載德。以臻　君。君惠兄竹邑侯相。次尚書侍郎次濟北相。順弟臨沂長。次徐州刺史。次中山相。次雒陽令。咸以孝廉。公府茂選。貞亮曒白。翼翼瑛彥。配周之八。為國楨幹。君幼有岐嶷天然之資。長有明肅弘雅之操。剛毅多略。有　甫之縱。沈懿敦篤。為萬夫之望。（缺）為郡五官掾功曹司隸中都官從事。虎視耽耽。鷹時電毄。貴　肅承。莫不畏憚。三辟將軍府。徵書。貞亮直方。謇謇衎衎。忠信可結。義然後諫舉廉比陽長。五教加仁施于惠康。焉　之武以抑　彊。改邑移風。遺愛不忘。聞兄疾病率爾逝將。　職有闕。賴君（缺）匡。復辟司徒拜軍中侯。當授（缺）城萬里膺揚。念妨弟路。遜位恬榮。脩黃老之術。謙守足之讓。祿有不究。命有短長。（缺）臨孔明。殘　貞良。卒被氛氣。掩忽徂亡。年六十有六。建寍四年九月丙子卒。五年三（缺四字）孝孤忉乎。悲　剝裂行路泣血。辟踊傷絕。凡百君子。靡不哀惻。喪國之鎮。朝失模式（缺二字）奐乎。位未副德。刊石甄表。以昭　極。其辭曰。 \\n 鑠明德。穆郭君。外忠絜。內資親。烈桓桓。煥有文。所臨（缺三字）風。崇和陸。　以仁。赫斯　。威若神。動規柜。禮義遵。徽縱顯。功加民。感兄疾。電損官。妙（缺三字）海聞亮矣清。　匹倫。爵不副。命乖分。土（士字）歔欷。惜增歎。孝流涕。　傷肝。魂靈　。號有榮。（缺四字）永存。勒金石。示後昆。（隸釋九。） \\n 武都太守李翕天井道碑（建寍五年四月廿五日） \\n 蓋除患蠲難。為惠鮮能行之斯道狹阻。有　危峻。天井臨深之阨。冬雪則凍。渝夏雨滑汰。頓　傷害。民苦拘駕　排之役。勤勞無已。過者　。以為大　。太守漢陽阿陽李君履之。若辟風雨。部西部道橋掾李　（闕）饌鎚西　天井　止（闕）人（入字）丈四尺。堅無　潰。安無傾覆。四方賴之。民悅無彊。君德惠也。刊勒紀述。以示萬載。建寍五年四月廿五日已酉訖成。（隸續十一。） \\n 闕名　四 \\n 成陽靈臺碑（建寍五年五月） \\n 惟帝堯母。昔者慶都。兆舍窮精。氏姓曰伊。　蘭石之操。履規柜之度。則乾川之象。通三光之曜。游觀河濱。感赤龍交。如生堯厥後堯來祖統。慶都告以河龍。堯歷三河。有龍授圖。躬行聖政。以育苗萌。火陽之盛。先闇後明。遂以侯伯。　踐帝宮。慶都僊歿。蓋茲。　人莫知。名曰靈臺。上立黃屋。堯所奉祠。下營以水。神龍所熹。靈龜隱形。汾踊波　。比目　魚。濯鱗通泉。玄礫菟蘆。生進臺涯。貫長歷久。崇如　穨。三代改易。荒廢不脩。五運精還。漢受濡期。興減繼絕。如堯為之。承祠基年。　魚復生。故有靈臺嗇夫。魚肺衛仕。驛憲　魚。服之筵壽。（闕二字）之際。道小衰沮。遂遭亡新。禮祠絕矣。　是故廷尉仲定。深惟大漢隆盛。德被四表。大平未至。靈瑞未下。四夷數侵。軍甲數擾。匪皇啟居。日稷不夏。案經考典。河洛祕　。漢感赤龍。堯之苗冑。當脩堯祠。追遠復舊。復　（治字）黃屋。推原聖意。災生變見。天以譴告。前後奏上。陳敘大義。招祥塞咎。為漢來　。朝廷克省。帝納其謀。歲以春秋。奉大　祠。時廷尉選位。連自表奏。詔英嘉命。遂見聽（闕二字）為大中大夫。歸　黃壂。令月吉日。　立。興業會工。厥處夷平。上合天意。下應（闕五字）五色羊精。上闕通天。戶嚮少陽。前設大壂。俟神之堂。地致石墠。其下清涼。可舞八（闕）以（闕）大章。時濟陰太守嵇郡審晃。成陽令博陵菅遵。各遣大掾。輔助仲君。經之營之。不日成之。神靈精氣。依怙于人。廢之則亡。存之則神。復　群宗。貧富相均。共慕市碑。闐立功訓。（闕）勒石銘。中門之表。卜擇元日。齊革精誠。先慶毛血。謹慎犧牲。祈祠獲福。神享其靈。甘雨時降。百穀孰成。幽荒率服。徐方來庭。萬國蒙祉。黎元賴榮。莫不被德。感歌頌聲。其辭曰。 \\n 赫慶都。德　大兮。承神精燿。統赤裔兮。爰生聖堯。名蓋世兮。上受符命。　帝制兮。廣彼之恩。　茺外外兮。歷紀盈（盈字）千。垂遺愛兮。陵廟復崇。享大祭兮。上來多怙。降福沛兮。萬國禧寍。孰不賴兮。光宣美勛。永（闕）　兮。垂視罔極。億萬歲兮。 \\n 闕名　五 \\n 濟陰太守魏郡陰安審君諱晃字元讓。從公車令來。成陽令博陵蠡吾菅君諱遵字君臺。從東明門司馬來。丞潁川新汲尹茂字伯舉。遷下邳尉潁川襄城楊調字君舉。仲訢伯海。從右中郎將遷鉅鹿太守。仲球伯儀。從大掾遷呂長。仲選孟高。辟司徒府遷從不絕。皆興　大聖黃屋之力。 \\n 惟仲阿東。年在元冠。幼有中質。遵柜中。上仁好義。見群從無者代出錢萬以立碑。大意翻然。君子善之。恩加骨（闕）鄉朝所稱縣令菅君。即請署門下議生。都市掾官。未可測矣。 \\n 仇福字仲淵。累世同居。州里稱術慈孝。大聖立祠時。令管君欲造黃屋。壂廡。來索忠良咸白福。（隸釋一。） \\n 大尉楊震碑（隸釋攷為建寍後所刻） \\n （缺三字）字伯起。（闕二十二字）氏焉。聖漢龍興。揚　佐命。克項　垓。錫（缺四字）公侯之冑。必復其始。是以神祇降　。乃生　公。實履忠貞。恂美且仁。博學甄微。靡道不該。又明尚書歐陽。河洛緯度。　神知變。與聖同符。鴻漸衡門。群英雲集。咸共飲酌其流者。有踰三千。至德通洞。天爵不應。貽我三魚。以章懿德。遠近由是知為亦世繼明而出者矣。州郡虛己。競以禮招。大將軍辟舉茂才。除襄城令。遷荊州刺史東萊涿郡太守。所在先陽春以　化。後秋霜以宣威。寬猛惟中。五教時序。功洽三　。聞于帝京。徵旋本朝。歷大僕大常。遂究司徒大尉。立朝正色。恪勤竭忠。無德。靡惡　形。將訓品物。以濟大清。而青蠅嫉正。醜直實繁。橫共構讚。慷慨暴薨。　時群后卿士。凡百　萌。靡不欷歔垂涕。悼其為忠獲罪。乾監孔昭。神鳥送葬。王室感寤。姦佞伏辜。公功乃　。追錄元勳。　書慰勞。賻賵有加。除二子郎中。長子　富波侯相。次讓。趙常山相。次秉。實能纘脩。復登上司陪陵京師。次奉。黃門侍郎　子統。金城太守沛相。讓子著。高陽令。皆以宰府為官。奉遵先訓。易世不替。天鍾嘉祚。永世罔極。統之門人汝南陳熾等。緣在三義一。頌有清廟。故敢慕奚斯之追述。樹玄石于墳道。其辭曰。 \\n 闕名　六 \\n 穆穆楊公。命世而生。乃台吐燿。乃嶽降精。明明天子。實公是匡。冥冥六合。實公是光。謇謇其直。皦曒其清。　矣盛德。萬世垂榮。勒勳金石。日月同炯。（隸釋十二。） \\n 東海廟碑（熹平元年四月） \\n 惟永壽元年春正月。有漢東海相南陽桓君。（下缺）念四時享祀有常。每飾　切。旋則　崩。矜閔吏（下缺）費者　永寍。几尊靈祇。敬鬼神。實為黔　祈福（下缺）咸慕義民相　。四面並集。乃部掾何俊左榮（下缺）殿　雨傳起三樓。經構既立。事業畢成。俊等　石欲（下缺）榮非仁也。故遂闕而不著。初縣典祠。雖有　出附增之（于缺）絕請求姑息之源。瀕海鹽（缺）月有貴賤。收責侵侔民多（下缺）限貧富俱均。下　容姦（缺）仁憂（缺三字）惠康民賴其利。熹平元年夏四月。東海相山陽滿君。（缺四字）初　令（下缺）進瞻壇（缺）退宴禮堂。嘉羨君功。既爾（缺三字）是　退咨（下缺）惜勛績不著。後世無聞。遂　頌曰。 \\n 浩浩倉海。百川之宗。經落八極。潢（缺二字）洪波潤（下缺）物雲雨出焉。天淵（缺二字）禎祥所（缺）昔在前代。昭事百（下缺）有司齊肅致力。四時奉祀。蓋亦所以敬恭明神。報功（下缺）闕倚傾于鑠桓君。是繕是脩。（缺二字）慕（缺）　日而成功。（下缺）孫退述爰勒斯銘。芳烈永著。（缺）載垂馨。（隸釋二。） \\n 碑陰 \\n 闕者秦始皇所立。名之秦東門闕。事在史記。（隸釋二。） \\n 闕名　七 \\n 故民吳仲山碑（熹平元年十二月） \\n 熹平元年十二月上旬。吳公仲山。少立名跡。約身　已。節度無隻。不貪　進。隱匿世間。府縣請召。未曾闕城。守鮮貧苦。不豫　榮。兄弟三人。居其中央。事長接　。出入敖詳。元少不幸。堯世早亡。乾　蓋載。八十有長。年壽未究。而遭禍央。子孫飲泣。呼招不能還與世疆尒奈惟公德美。布惠州里。遠近假求。不言無有。春秋舉　（貸字）給與無已。不　人意。率導　理。市庭佑渠。飲食空　。　襜遺孤。皆置門裏。先亡為　。幼弱娶婦。受恩者無販不能悲嗟　（效字）　社里。其恩捐施。豈誰照矣。公　有三息。遺孤二庄。無分少德。父有余財。東西南北。不能起樓高殿　觀　色宗諸邂逅連有不得兼官徹傍象不及大孤慚亡父。夙夜。如有空蓋。神零有　。水徂挺　。焉焉矣矣。子孫萬歲。（隸釋九。） \\n 司隸校尉楊淮碑（熹平二年二月） \\n 故司隸校尉楊君。厥諱淮。字伯邳。舉孝廉、尚書侍郎、上蔡雒陽令、將軍長史、任城金城河東山陽大守、御史中丞（闕）為尚書尚書令、司隸校尉。將作大匠、河南尹。伯邳從弟諱弼。字穎伯。舉孝廉西　長。伯母憂去官。復舉孝廉尚書侍郎。遷注丞冀州刺史、大醫令、下邳相。元弟功德牟盛。當究三事。不幸早隕。國喪保臣。州里去復。二君清頌。約身自守。俱大司隸孟文之元孫也。黃門同郡卞玉字子珪。以熹平二年二月廿一日謁歸過此。追述勒銘。故財表紀。（隸續十一。） \\n 米巫祭酒張普題（熹平二年三月一日） \\n 熹平二年三月一日。天未鬼　胡九（闕二字）仙歷道成玄施延命。道匹一　布　伯氣定召祭酒張　萌生趙廣王盛黃　（長字）楊奉等。　受微經十二卷。祭酒約施天師道法無極才。（隸續三。） \\n 闕名　八 \\n 武都太守耿勳碑（熹平三年四月二十日王戌） \\n 漢武　太守。右扶風茂陵耿君。諱勳。字伯瑋。其先本自鉅鹿。　有令名。為漢建功俾侯三國。卿守將帥。爵位相承。以迄　君。君敦詩說禮家仍典軍。壓難和戎。武慮慷慨。以得奉貢上計。廷陳惠康安。遏　謀上納其謨。拜郎上黨府丞掌令。考績有成。符筴乃　。熹平二年三月六日癸酉。郎官奉宣詔書。哀閔垂恩。猛不殘義。寬不宥姦。喜不縱慝。威不戮仁。賞恭罰否。畀（闕）奧流。其於統系。寵存贈亡。篤　至也。歲在癸丑。厥運　雨。傷害稼穡。率土普議。開倉振澹。身冒炎赫火星　熱。至屬縣巡行窮匱。陟降山　。經營拔涉。草止露宿。扶　養餐千有餘人。出奉錢兩（闕二字）振衣賜給貧乏。發荒田耕種。賦與寡獨王佳小男楊孝等三百餘戶。滅省貪吏二百八十人。勸勉趍時。百姓樂業。老者得終其壽。幼者得以全育。甘棠。　是過矣。又開故道銅官。鑄作錢器。興利無極。外羌且居等。怖威悔惡。重譯乞降。脩治狹道。分子效力。復大小民。得眾兆　歡心。可謂卬　若明神者已。夫美政不紀。人無述焉。國人命歎。刊勒斯石。表示無窮。其辭曰。 \\n 泰華惟岳。神曜吐精。育茲令德。既　且明。實謂耿君。天　顯榮。司牧蒞政。布化惟成。矛嘉惟則。穆如風清。勤卹民隱。拯　扶傾。匪皇啟處。東撫西征。赤子遺慈。以　以生。山靈挺寶。匈災乃平。愷悌父母。民賴以寍。熹平三年四月二十日壬戌。西部道橋掾下辨李　造。（碑拓本。又隸續十一。） \\n 漢故司隸校尉忠惠父魯君碑（熹平二年四月二十八日庾子） \\n 君諱峻。字仲嚴。山陽昌邑人。其先周文公之碩冑。□□伯禽之懿緒。以載　祖考之銘也。君則監營謁者之孫。脩武令之子。體純和之德。秉仁義之操。治魯詩。兼通顏氏春秋。博覽群書。　物。學為　宗。行為　表。漢□始住。佐職牧守。敬愘恭儉。州里歸稱。舉孝廉。除郎中、謁者、河內大守丞。喪父如禮。辟司徒府。舉高第侍御史東郡頓　令。視事四年。比縱豹產。化行如流。遷九江大守。□殘酷之刑。行循吏之道。統政□載。穆若清風。有黃霸召信臣在潁南之歌。以公事去官。休神家衖。未能一　。為司空所舉。徵拜議郎。太尉長史、御史中丞。延熹七年二月丁卯。拜司隸校尉。董督京輦。 \\n 闕名　九 \\n 掌察群寮。蠲　舉大。榷然疏發。不為小威。以濟其仁。弸中獨斷。以效其節。案奏□公。彈絀五卿。　夏祗肅。佞穢者遠。遭母憂自气。拜議郎。服竟還拜屯騎校尉。以病遜位。守疏廣止足之計。樂　陵灌園之契。　門靜居。琴書自娛年六十二。熹平元年□月癸酉卒。明年四月庚子葬。於是門生汝南干□、沛國丁直、魏郡馬萌、勃海呂圖、任城吳盛、陳留誠屯、東郡夏侯宏等三百廿人。追惟在昔。游夏之徒。作謚宣尼。君事帝則忠。臨民則惠。乃昭告神明。謚君曰忠惠父。息　不　弱冠而孤。承堂弗搆。　薪弗何。悲　莪之不報。痛旻天之靡嘉。頓企有紀。能不號　。刊石敘哀。其銘曰。 \\n 巖巖山岳。礧落彰　。棠棠忠惠。令德孔　。命□時生。雅度宏綽。允文允武。厥姿烈逴。內懷溫潤。外撮強　。督司京師。穆然清　。當□緄職為國之榷。匪究南山遐邇忉　。凡百君子。欽謚嘉樂。永傳啻齡。　矣旳旳。（隸釋九。　碑本。） \\n 廣漢屬國侯李翊碑（熹平二年） \\n 君諱翊。字輔國。獎牂柯大守曾孫。謁者孫。從事君之元子也。其先出自箕子之苗。奕世載德。迄君之身。幼有貞恪謙約之操。長柯芬芳成人之行。通經綜緯。兼究古雅。初（缺）妣憂。勤思盡情。及繼母嗣承。慈愛如前。養則竭力。克勤和顏。名顯近遠。論者稱焉。郡守嘉貪。禮請署督　五官功曹守長。朝有申甫之節。居則曾閔之風。延熹六年。大守東萊李君懿其高絜。順天報國。察舉孝廉。除郎中。特慕供養常託疾在家。時益部擾穰。為三府所選。拜廣漢屬國候。到官鷹揚威褱以文。得殊俗驩心。撥理之效。至建寍元年。遭從事君憂去官。二交追孿。詠其甘棠。竭孝道以送終。　松柏而憔荊。禮服既盡。州郡爭取。比君部諸郡深執　匪。棲遲不就童冠相娛。閨門。夷史之高著。臨究前軌。當為國之幹臣穹旻（缺）逝。皇　不永。年五十四。以熹平二年卒。凡百　愴。同時感傷。九　內外莫不絕傷。　是乃采石勒銘。垂示後昆 \\n 闕名　十 \\n 赫赫惟忠。屬國李候。發跡邑屋。聲冠方嵎。貢德王室。顯名遼疇。衛侮鎮戎。經為大儒。考憂釋紼。公義卓休。終而有禮。哀榮兼殊。沒而含曜。比列陵　。嗟兮魂靈。烏呼悲夫。（隸釋九。） \\n  \\n 　 \\n  \\n   \\n  "}
{"章节": "全後漢文卷一百三", "正文": "　 \\n 全後漢文卷一百三 \\n 　 \\n  \\n 烏程嚴可均校輯 \\n 闕名七 \\n 玄儒先生婁壽碑（熹平三年正月） \\n 先生諱壽。字元考。南陽隆（案。兩漢南陽有陰縣。無隆縣。其沿革未詳。）人也。曾祖父攸春秋。以大夫侍講至五官中郎將。祖父大常博士。徵朱爵司馬。親父安貧守賤。不可營以祿。先生童孩多奇。岐嶷有志。捥髮傳業。好學不厭。不攸廉隅。不飭小行。溫然而恭。慨然而義。善與人交。久而能敬。榮且溺之耦耕。甘山林之杳藹。遁世無悶。恬佚淨漠。衡門。下學上達。有朋自遠。冕紳莘莘。朝夕講習。樂以忘憂。郡縣禮請。終不回顧。高位厚祿。固不動心。蔍絺大布之衣。蔬菜之食。蓬戶茅宇。棬樞甕牖。樂天知命。榷乎其不可拔也。是以守道識真之士。高尚其事。鄉　州鄰。　（即春字古文睦）親愛懷年七十有八。熹平三年正月甲子不祿。國人乃相與論德處謚。刻石作銘。其詞曰。 \\n 闕名　一 \\n 皇矣先生。褢德惟明。優于春秋。玄嚜有成。知賤為貴。與世無爭。衡門。禮義滋醇。窮下不茍。知我者天。身歿聲鬯。千載作珍。綿之日月。與金石存。（碑拓本又隸釋九。） \\n 繁陽令楊君碑（熹平三年三月） \\n （上缺二十九字）弟富波君之少子也。生姿令　。長履忠孝。立仁行道。實體彌隆。世授尚書。為國師輔。君述而好古。少傳祖業。兼苞載藉。靡不周覽。英儒仰則。景附其高。應禮州郡。仍奉貢觀。寮類假爾。　服歸稱。大駕省方。為郡功曹。召見專對。　壓帝心。擢拜郎中。除右都候。閑整宮衛。闈闥肅焉。遷繁陽令。崇德尚儉。以興政化。和毓威恩。以移風俗。　無姦回。宿不命閽。教學吏士。精橫侍者。常百餘人。咸訓典誨帥。　以（缺）鄰遠歸懷。爰集疆場。州郡嘉異。並上絕逋。大司農劉佑　復表　。將有命授。會叔父大尉公薨。委榮輕舉。投黻如遺。吏民攀轅。老弱軔輪。追慕跋涉。蓋二千餘人。續留守闕。上書歷年。運穀萬斛。助官振貧。以气還君。自非慈愛。孰能若慈。有司聳昧。莫能識察。君存已以　。不愉祿求趨功顯弗有。　入　林。　靖衡門。童冠如雲。故乃名問俞高。休聲益著。三府兢辟。五入宰朝。常登茂御。復紹祖烈。旻穹不惠。年五十一。熹平三年三月已丑卒。國失其良民望永絕。京憂凡百。靡不愍悼。故吏臣隸。　天訴墜。　何及。哀矣慛傷。感惟既歿。德之隆者。莫盛不　。　共追鎘厥勳。　石示後。俾延　軨　不翳　。其辭曰。 \\n 惟岳降靈。於我明君。　天鐘慶。誕德孔醇。溫恭博敏。貞皦藐倫。帝嘉忠懿。乃詔寵　。俾候禁宮。夙夜是勤。命出　宰。清風穆神。委蔑成勳。赴義長逝。民思遺愛。奔告。頎不審真。莫肯慰揚。樂志。縉紳仰從。二公並招。當為國暉。壽不（缺二字）早林。朋徒潺湲。士女愴悲。　百其身。皇不我　。銘頌玄石。（下缺　隸釋九。） \\n 闕名　二 \\n 桂陽太守周憬功勳銘（熹平三年十一月） \\n 桂陽太守周府君者。徐州下邳人也。諱景。字君光。體性敦仁。天姿篤厚。行興閨門。名（缺）州里。舉孝廉。拜尚書侍郎。遷汝南固始相。遂拜桂陽。　宣魯衛之政。　二南之澤。政以德綏。化猶風騰。撫集丞細。（缺）綏有方。進則貞直。退則錯枉。崇舉濟濟。吉土（土字）充朝。招訓（缺）蒙。開誘六蔽。君子道長。小人道消。信感神祇。靈瑞符（缺）嘉穀生　野。奇草像萐莆。異根之樹。超然連理。　此（缺）時　域惟寍。郡又　（與字）南海接比。商旅所臻。自瀑亭至　曲紅。壹由此水。其水源也。出　王禽之山。同蓋隆（缺三字）　天。泉肇沸踊。發射其顛。分　離散。為十二川。彌陵隮阻。　阜錯連。隅陬壅　。末由騁焉爾乃貫山鑽石。經（缺四字）揚爭怒。浮沈潛伏。　龍蛣屈。澧隆　浥。千渠萬澮。合聚谿澗。下迄安　。六瀧　難。　瀨滍滍。泫沄潺湲。雖詩稱百川沸騰高岸為谷。深谷為陵。蓋莫若斯。天軓所經。惡得已改。其下注也。若奔車失轡。狂牛無縻。（缺）勿巟忽。臚睦不相知。及其上也。則群輩相隨。檀柁提（缺）唱號慷慨。沈深不前。其成敗也。非徒喪寶玩。隕珍奇朁珠貝。　象犀也。往古來今。變甚終矣。於是府君。乃思夏后之遺訓。（缺）應龍之畫。傷行旅之悲窮。哀　人困　。感蜀守冰。　絕　魋嘉夫昧淵。永用夷易。迺命良吏。壯夫。徘穨　石。投之　（缺二字）高填下。鑿截回曲。弼水之邪性。順導其經　。斷硍濭之電波。弱陽侯之洶涌。由是小　乃平直。大道允通利。抱布貿　。交易而至。升涉周旋。功萬　前。除昔（缺二字）樹塞　茲。雖非龍門之鴻績。亦人君之德宗。故　（　字）人歎於水渚。行旅語　涂陵。孔子曰。禹不決江疏河吾其魚矣。　是熹平三　歲在攝提。仲冬之月。典紅長零陵重安區祉字景賢。遵承典憲。宣揚德訓。帥禮不越。欽仰高山。乃與邑子故吏龔臺郭蒼龔雒等。命工擊石。建碑　瀧上勒銘公功。傳之萬世。垂示無窮。其辭曰。 \\n 闕名　三 \\n 乾　剖兮建兩儀。剛柔分兮有險夷。咨中嶽兮穆崔嵬。歎衡林兮獨傾虧。增兮甚。　莫涉兮禹不規。仰王禽兮又　峗。俯瀧淵兮怛以悲。岸　天兮無路徯。石縱橫兮。　洄洄。波隆隆兮聲若雷。或抱貨兮以從利。或追恩兮有赴義。汜舟楫兮有不避（缺）躬軀于玄池。委性命兮于芒　。憯寒慄兮不皇計。忽隨　兮殆忘歸。懿賢后兮發　（聖字）莢。　不通兮治斯谿。蹶巨石兮以湮填。開切　兮　曲機。摧六瀧兮弱（下缺）兮散其波。威怒定兮混灡灡息聊啾兮逝（下缺）兮蛟龍臧。睦老唱兮臚人歌。名冠　兮超踰倫。今稱（缺）兮燿　沙。功斐斐兮鏡海裔。君　君。壽不訾。（隸釋四。） \\n 聞　長韓仁碑（熹平四年十一月） \\n 熹平四年十一月甲子逆廿二日乙酉。司隸（下闕）河南尹校尉空闇典統非任。素無績勳。宣善（下闕）仁前在聞　。經國以禮。刑政得中。有子產君子（下闕）尉表上遷槐里令。除書未到。不幸短命。喪身為（下闕）祀則祀之。王制之禮也。書到。郡遣吏以少牢祠。（下闕）勒異行。勖厲清惠。以旌其美。豎石訖。成表言如律。（下闕）□□十一月廿二日乙酉。河南母君丞　謂京寫（下闕）□□墳道頭訖。成表言會月卅日如律令。（碑本。） \\n 帝堯碑（熹平四年十二月） \\n 帝堯者。蓋　世之聖王也。其先出自塊　。翼火之精。有神龍首出于常羊（闕九字）生赤（闕十字）也名紀見乎河雒。爰嗣八九。慶都與赤龍交而生伊堯。及堯之生也。不（闕）凡等匈（闕七字）龍顏（闕）角眉（闕）八采謖自侯伯遊　玄河之上。龍龜負銜。投　授與。然後堯乃受命蜀鹿（闕十六字）秉圖書。察度表。御九州統屬　理。聞名應郵。五緯順晷。然後風化大洽。普天（闕三字）不（闕十字）功成告讓。遂禪舜黃。聖漢龍興。纘堯之緒祠以上犧。暨　亡新圯漢之業。祠祠（闕五字）祀（闕）是故廷尉卿（闕二字）以為大聖親垂隆烈遺歌在民。而壇場夷替屏懾無位。非所以表神聖（闕五字）民者（闕四字）焉（闕三字）復舊典。造立靈廟。以一大牢春秋秩祠。是以好道之疇。自 \\n 闕名　四 \\n 遠方集。或弦琴（闕三字）一或譚（闕二字）歷丹田（闕三字）痾者　恭祈福即獽　若不虔愘。輒赴瘨故知至德之宅兆。實真聖之祖也。熹平四年冬十二月濟陰太守河南張寵、丞潁川李政、成陽令陳國鄭真、故鉅鹿太守仲訢故廣宗長仲選、故呂長仲球。（闕）丞（闕十一字）百石已氏讓禮等。咸各有惟。追慕聖烈。乃共立壇墠刊碑紀石。已章聖德（闕）後（闕二字）有（下闕） \\n 赫大聖。奕孔禎純。性發蘭石。生自馥芬琦表射出。雙握嘉文。排啟闛闔。馳步（闕十二字）順敘五品用訓民不佗忒。化洽百蠻歷運遭七。乃禪舜焉。功綿日月名勒管弦。立靈廟兮（闕）休神（闕九字）釐兮湘黔民。億不　兮祉無圻。故濟陰太守劉郃字季承。漁陽泉州人也。自以體別枝布。堯之裔冑。下車出奉（闕）萬為祠醊弱（闕七字）至于朔旦特復五百。稱孫以敘。嘉敬舊祠。屬縣君以為奉事神聖。禮虔當（闕）宜崇　濯。以汁（闕二字）敕縣（闕二字）設供曹掾史令養牲犧。即堯陵廟。神亨靈洞。　己嘉瑞。李樹連理生　堯（闕）圖（闕）府殿夙早（闕）拜遷（闕）中大夫。後太守河南張寵　擬前緒。到官始初出錢二千。敬致禮祠臨立壇碑。特復（闕四字）群（闕二字）為（闕）始（闕六字）學徒莫不勸樂咸曰張父敦我已德。厲我已仁將獲禎應。齊風前人。鸞皇（闕十八字）解將悉臻矣。密勿匪休將悉至矣。熹平四年十二月十日癸卯立時將佗吏胡能守堯掾仇伯爰（闕十四字）掾成（闕四字）余（隸釋一） \\n 豫州從事尹宙碑（熹平六年四月） \\n 君諱宙。字周南其先出自有殷。迺迄于周世作師隡。赫赫之盛因以為氏。吉甫相周宣勛力有章。文則作頌武襄獫狁。二子著詩列於風雅。及其玄孫言多世事景王。載在史典。秦兼天下。侵暴大族。支判流　。或居三川。或徙趙地。漢興。以三川為潁川。分趙地為鉅鏕故子心騰於楊縣。致位執金吾子孫以銀艾相繼。在潁川者家於傿陵。克纘祖業。牧守相亞。君東平相之玄。會稽太守之曾。富波侯相之孫。守長社令之元子也。君體溫良恭儉之德。篤親　九族。恂 \\n 闕名　五 \\n 恂於鄉黨。交朋會友貞賢是與。治公羊春秋經。博通書傳。仕郡歷主簿、督郵、五官掾功曹。守昆陽令。州辟從事。立朝正色。進思盡忠。舉衡以處事。清身以　時。高位不以為榮。卑官不以為恥。含純履軌秉心惟常。京夏歸德。宰司嘉焉。年六十有二。遭離寑疾。熹平六年四月已卯卒。　是論功敘實。宜勒金石。迺作銘曰。 \\n 鑠明德於我尹君。龜銀之冑奕世載勛。綱紀本朝。優劣殊分。守攝百里。遺愛在民。佐翼牧伯。諸夏肅震。當漸鴻羽為漢輔臣。位不福德壽不隨仁。景命不永早即幽昏。名光來世。萬祀不泯。（碑本。） \\n 堂邑令費鳳碑（熹平六年九月） \\n 惟熹平六年歲大　元射之月。堂邑令費君寢疾卒。嗚呼哀哉。　是夫人元弟故（缺三字）守卜胤追而誄之。其辭曰。君體履柔和。溫其如玉。脩孝友乎閨閾。執忠謇　王室。立跡州郡。仕更右職。舉直錯枉。彊御（缺）　。貢孝三署。勛譽有則。出宰近甸。民懷厥德。色斯輕翔。翻然高絜。王人述職。分（缺）班爵。台（缺二字）招。助鼎調物。　已進弟。不營榮祿。栖遲歷稔。項領滯畜。鄣土不庭。黔民佗虐。命君（缺二字）政化（缺）行。從善選恩。三基（　字）致道。有　且格。牧守拴功。轉左堂邑。垂拱不言。而民帥伏。三時之間。卒以（缺）洽。旻天不弔。命也早歿。春秋六十六。　儀瘁傷。泣涕連漉。豈愛我躬。命不可贖。臨終迷（缺二字）內發。祖業良田。畝直一金。推予弟息。辭位讓財。行義高邵。卓不可及。名實相副。有始有卒。（缺二字）人善。　兮切惻。故吏故鄣施業字世堅。義民堂邑　忠。忠年十有一慈考早隕喪。以備　禮制。蓬首而（缺三字）壞而消辟地（缺三字）行母氏以（缺四字）而悼傷。服（缺）菲五五。縗杖其未除。廣陵之郡守。東海（缺二字）聞寢疾而終卒。凡百　悲（缺四字）舜化　屋之餘慶。隨（缺）棺柩車哀以而逆之。祖載已畢訖。還返其故鄉。君（缺）其節操。悲其有（缺二字）每以（缺五字）其老親。忠（缺）君厚德。念君之仁恩。聞君之隕隧。剝斷而辛 \\n 闕名　六 \\n 酸。復截縗麻杖。（缺）君之柩棺。扶號而竭（缺）泣涕其（缺八字）甫　岐山（缺二字）其從之迷君而到官上書而　（薦字）君。盡禽息之（缺三字）君之（缺三字）君（缺）三（缺七字）　山（缺）列種嘉奇樹。特為之潤鮮。忠業與（缺二字）猶君恩使然。雖君有大化。孰能爾者難。子喪之終（缺三字）思其顏。而（缺）死可贖。不愛（缺二字）人。今君（缺）　彼。卓譎而超倫。吏氏慕高蹤。來者其如雨。偉名建　石。垂示　（缺二字）（隸釋九。） \\n 費鳳別碑 \\n 君　家中孫甘陵石勛。字子　。載馳載驅。來奔　喪庭。肝磪意悲。感切傷心。瞻彼碑誄。懷之好音。司馬慕藺相。南容復白圭。仰之以彌高。鑽之而彌堅。不堪哀且思。敘詩之一篇。庶　昔子夏。起夫子之所言。其辭曰。君諱鳳。字伯蕭梁相之元子。九江太守之長兄也。世德襲爵。銀艾相亞。恢遐祖之鴻軌。拓前代之休蹤。　逸越而難繼。非群愚之所頌。仁義本　心。慈孝著　性。言不失　術。行不越矩度。清潔皦爾。　而不滓。恤憂矜厄。施而不記。由近及速。靡不覆載。故能闡令名而雲騰。揚盛聲而風布。踐郡右　。三貢獻計。辟州式部。忠以衛上。漢安二年。吳郡太守東海郭君。以君有逶　之節。自公之操。年三十一。舉孝廉。拜郎中。除陳國新乎長。神化風靡。惠以流下。靜而為治。匪煩匪擾。乾乾日稷。矜此黔首。功成事就。色斯高舉。宰司委職位。思賢以自輔。玄懿首謙虛。白駒以。丹陽有越　。　（缺四字）命君討理之。試守故鄣長。蓋危亂有不讓。乂畏此之。（缺二字）而（缺）牧爰止其師旅。鴆若飛鷹　。　若夫。彊者綏以德。弱者以仁撫。簡在上帝心。功訓而特紀。轓輿宰堂邑。基月而致道。視（缺四字）遂據　卿尹。中表之恩情。兄弟與甥舅。　與女蘿性。樂松之茂好。聞君顯令名。舉宗為歎喜。不悟奄忽終。藏形而匿景。耕夫釋耒耟。棄婦投鉤莒。道阻而且長。望遠淚如雨。莢馬循大路。搴裳而涉洧。悠悠歌黍離。黃鳥集　楚。惴惴之臨穴。迭君　厚土。悲且傷。每食（缺）不絕。夫人篤舊好。不以存亡改。文乎感渭陽。悽愴益以甚。諸姑咸璧踊。爰及君伯姊。孝孫字元宰。生不識考妣。追惟厥祖恩。蓬首斬縗杖。世所不能為。流稱　鄉黨。見吾若君存。剝裂而不已。壹別會無期。相去三千里。絕翰永慷慨。泣下不可止。（隸釋九。） \\n 闕名　七 \\n 樊毅脩華嶽碑（光和二年十月） \\n 山經曰。泰　之山。削成四方。其高五千仞。廣十里。周禮職方氏。　謂之西　嶽。祭視三公者。以能興雲雨。產萬物。通精氣。有益　人。則祀之。故帝舜受堯厤數。親自巡省。設五鼎之酋。紫燎　埋。致敬神祇。艾用昭明。百穀繁殖。　民時雍。鳥獸率舞。鳳皇來儀。暨夏殷周。未之有改也。其德休明。則有禎祥。荒淫臊濊。篤災必降。秦違其典。壁遺鄗池。二　以亡。漢祖應運。禮遒陶唐。祭則獲福。亦世克昌。亡新滔逆。鬼神不亨。建武之初。彗掃頑凶。更率舊章。　用玄牡。牲牷必充。天惟醇祐。萬國以康。光和二年。有漢元舅。五侯之冑。謝陽之孫。曰樊府君。諱毅字仲德。承考讓國。家于河南。究職州郡。辟公府。除防東長中都令。誅強　。撫瘠民。二鄙以清。命守斯邦。威隆秋霜。恩踰冬日。景化既宣。由復夕惕。惟寵祿之報。順民之則。孟冬十月。齋祠西嶽。以傳窄狹。不足處尊卑。廟舍舊久。牆屋傾亞。　室不脩。春秋　譏。特部行事荀斑與縣令先讜以漸補治。設中外館。圖珍琦畫嶽瀆之精。所出禎秀。役不干時。而功已著。暫勞久逸。神永有憑。自古泰山。邴邑由存。五嶽尊同。哀此勤民。獨不賴福。乃上復十里內工商農賦。克厭帝心。嘉瑞仍畣。風雨應時。瀸潤品物。君舉必書。兄乃盛德。惠及神人。可無述焉。於是功曹郭敏、主簿魏襲、戶曹史許禮等。遂刊玄石。銘勒鴻勛。垂曜啻軨。永有昭識。其辭曰。兩儀剖判。清濁始分。陽凝成山。陰積為川。泰氣雍容。洪波　臻。堯命伯禹。濯江開汶。　靈既定。（闕二字）兆民。乃列祀典。辨於群神。因瀆祭地。嶽以配天。　主遵脩。永亨歷年。赤銳煌煌。受茲　福。京夏密清。殊俗賓服。令問不違。可謂至德。德音孔昭。實為我后。出自中興。大漢之舅。本枝繁昌。延慶長久。俾守西嶽。達奉神禮。改傅飾廟。靈則有濟。降瑞畣　景風凱悌。惟風及雨。成我稷黍。　民用章。康艾室宇刊銘紀誦。克配梁甫。（隸釋二。） \\n 闕名　八 \\n 太尉陳球碑（光和二年卒） \\n 君諱球。字伯真。有虔氏之裔也。當周盛德。有虞遏　。為陶（下缺）公生公子完。適齊。為桓公公正。其後強大。遂有齊土。楚漢之（下缺）官生　有令名廣漢太守。公既　世業。不隊前軌。孝友祗穆。（下缺）典誥微言頌情指。憲發綱統。莫不守其條貫。綜其倫理。　采（下缺）換東城門候。虔恭職司。夙夜匪解。遷繁陽令。寬以（缺二字）溫而（下缺）不（缺）遺跡　而不（缺）喪母去官。服除。辟司徒府。拜侍御史。（下缺）陸梁荊揚州郡（缺）弱莫能禁禦。大尉楊秉舉公（下缺）帥徯（缺二字）弱（缺三字）難一（缺）而平詔書（缺五字）十萬州（下缺）公發遣家屬。辟（缺二字）難公赫（下缺）有言者斬。乃悉（缺）人民老弱（缺）共（缺三字）村為大弧（下缺）攻前（缺）遇之　眾而遁。全郡保（缺六字）拜子男（下缺）作大匠。孝桓晏駕。（缺四字）躬親功（下缺）司空喬玄表公為河南（缺）惟明克（缺）公（下缺）遂作司空。通　水泉。稼嗇繁阜。陰陽（下缺）致仕賜榮而退。復拜永樂少府。光和（下缺）而不撓。雖有周之申甫。漢　之匡翟。（下缺）知公之明德。其辭曰。　顯明德。峻　（缺二字）亶（缺）不度伊（下缺　隸釋十。　案。隸釋別有陳球後碑。依文選注編入蔡邕集。） \\n 冀州從事郭君碑（光和三年十月） \\n 君諱（闕六字）君之少子。心仁而孝弟。其先出高辛。興自于周。（闕）蕃虞郭在河魏之間。遭　荒彊。乃喪厥土。亦世孳孳。職思其勳。子孫纓布。家于樂士。　國為氏。昔在霸世。雄彥綦跱。郭隗吐奇。顯　戰國。歷秦迄漢。將相不輟。君其苗冑也。（闕）而溫恭。烝烝不違。學事官曹。清身夙興。居豐 \\n 闕名　九 \\n 能約。持滿不傾。資　父母。忠以事君。性天自然。斷斷休（闕）導之　鄉。其譽日章。在國必達。正身履方。束脩勤恪。在公明明。進納（闕）府。密勿其光。恩仁發越。宗黨（闕三字）階（闕二字）式序堂堂。故能弱冠。榮寵紀綱。人踐賊決。（闕）當服職鍛涷。事無留荒。歷郡諸曹掾史、主簿、督郵、五官掾功曹守假。牧伯虛　。貪君卞亮。遂　顯辟。彈糾臨時。所割肅然。靡邦不思。當登大階。為國哲謀。皓天不弔。降此　甾。君一。以光和二　大荒　紙月戊申晻曶而終。親　傷懷。同僚涕泠。以其三年十月葬。冠蓋四輯。縉紳盈庭。痛君懷春。凋柯霜榮。哀哀考妣。追惟霣靈。卜商　咷。喪子失名。兄弟咨嗟。憯忉傷情。孤配禍嗣憔　煢營。悼君短折。永歸幽冥。自古皆死。先民有呈。歿　不　。蓋謂合聲。建石立碑。顯揚洪貞。攄　功美。表示後生。魂　有知。萬軷　寍。懿矣君。純淑清。性蘭石。履珪瑩。祖有周。　揚聲冠二代。為德經。胤倉烈。系洪纓。世　磥。為台衡。串千軷。涵山停。傷春　。不垂馨。明珠玷。夜光虧。紫芝周。高岡頹。庶斯言。訓孔懷。 \\n 三公山碑（光和四年四月） \\n （上缺二字）分氣。建立乾　。乾為物父。　為物母。運生六子。（缺二字）為（缺）　土為山。（缺二字）風雨天有九部。地有八極。天地通（缺）神明別序。州有九山。　（缺）成士北（缺）之　（缺）升（缺）阻上為祈首含（缺）陰寶南號三公。厥體嵩厚。峻極于天。鼎足帝（缺）二郡宗祀。（缺）奉（缺三字）公嘉佑（缺）為形兆觸石（缺）雲不崇而雨。陰（缺）氛廓莫不（缺二字）德配五岳。王公所緒。四時珪璧。月醮酒脯。（缺）公降靈（缺六字）得志列（缺）群后或在王庭。輔翼聖主。颺雨時降。和其寒暑。年豐歲稔。公我稷　。倉府既盈以穀士女。（缺二字）得進陳其鼎俎。黃龍白虎。伏在山所。禽獸（缺二字）億兩為耦。草木　茂。巨仞不數。下民知禁。順時而取。皆受德化。非性能者願明公垂恩罔極。保我國君。群　百姓（缺）受元恩。光和四年歲在辛酉四月（缺）二日甲子。元氏左尉上郡白土樊瑋字子義。瑋（缺）要（缺二字）陵側陋。出從幽谷。遷　喬木。得在中州。尸素食祿。（缺）以弱（缺）歸　（缺）族（缺）明（缺）讙（缺）以（缺）足觀聽（缺二字）道無拾遺。消扞（缺）難路無怨無讟。得應謙選。貢名王室。靈祇福　。施　（缺）冊。於是感思。（缺二字）立銘勒石。乃　頌曰。 \\n 闕名　十 \\n 儼儼明公。民所贍兮。　（缺）窈窕。石巖巖兮。高倉（缺二字）候群神兮。興雲致雨。除民患兮。長吏肅恭。（缺二字）心兮。四時奉祀。黍稷（缺）兮（缺）用（缺五字）兮百姓家給。國富殷兮。仁愛下下。民附親兮遐邇攜負。來若雲兮。或有薪采。投輻檀兮。或有（缺）鬼阻出（缺）兮。或有（缺四字）耘兮或有隱遁。辟語言兮。或有恬淡。養皓然兮。或有呼吸。求長存兮。跂行喙息皆（缺）恩兮。（缺）佑樊瑋。出谷遷兮。封侯食邑。傳子孫兮。刻石紀德。示後昆兮。永永不（缺）億載年兮。舉將南陽冠軍君姓馮。諱巡。字季祖。（缺）脩六經之要。析（缺二字）　厤。受命北征。為民父母。攘去。（缺）用無（缺）姦（缺）越竟。民移俗改。恭肅神祇。敬而不怠。皇靈（缺）佑。風雨時節。農（缺）執耜。或耘或　。童妾壺饁。敬而賓之。稼穡穰穰。穀至（缺）錢。叔粟如火。咸裒仁心。君姿前　。喬札季文。篤（缺）稂秀。不為苛煩。愍俗陵遲。（缺二字）咨（缺）山無隱士。藪無逸民。褢道以德。慕此（缺二字）百姓歐歌。得我惠君。功　周邵。受祿于天。長履景福。子子孫孫。（隸釋三。） \\n 阬君神祠碑（光和四年六月辛未） \\n 天地定位。　（缺七字）嶽瀆諸侯（缺）事其細（缺）祭法曰。　林川谷。有益　民（缺二字）在祀典。夫中條之　者。蓋　岳之體也。后隄樹谷。南通商雒。以屬熊耳。百川鍾　。充崖滿谷。時有盛　。彭濞涌溢。乘高趨下揚波跳沬。于是　阬。以為之夤。承寫其流。北注諸渭。蠲渫滀暴。使不為害。前世通利。吏民興貴。有御史大夫。將軍牧伯。故為立祠。以報其功。自亡新已來。其祀隋癈。　稍堙塞。隄防沮潰。漂沒田疇。　敗亭市。神怒民怨。懸遂 \\n 闕名　十一 \\n 以　賤。仕宦失官。踣弊不震。迄光和四年　詻之歲令河東閵　（缺）字君（缺）為政以德。五教時序。肅恭明神。敬奉禋祀。勤卹民隱。而除其害。愍一懸之陵遲。懼（缺）至之無備。追惟伯禹遏治之利。乃復浚治。通利其水。紹脩舊祀。弘祐其祠。使民報祈。視　社稷。其有徵拜。州郡辟召。皆當來辭。大小有差。君尚饗。後之人是遵是奉。神必據焉。光和四年六月辛未造。（隸釋二。） \\n  \\n 　 \\n  \\n   \\n  "}
{"章节": "全後漢文卷一百四", "正文": "　 \\n 全後漢文卷一百四 \\n 　 \\n  \\n 烏程嚴可均校輯 \\n 闕名八 \\n 長蔡湛頌 \\n 君諱湛。字子德。河內脩武人也。其先（缺）周封叔（缺二字）葉文王采食蔡（缺五字）　其氏。歷世卿尹。有功王室。迄于大漢。繼踐繁隆。內任台翼。外作股肱。元初之（缺三字）擾攘。君考銜詔。東掃其難。宰化（缺）符守吳郡。再在（缺二字）復牧青州。風聲所加。（缺三字）布愛樹之美。湛　其中子也少。少耽七典。（缺二字）碩材（缺二字）州郡名寶。鄉黨辟州從事。上（缺三字）舉孝廉。以疾辭讓。應司徒府。除廣川長。公事去官。復辟大尉。以熹平四年六月乙卯詔書除（缺四字）政也躬清絜以革穢。班五禮以齊眾。官　不勞民亦無事。于斯（缺二字）孝翕習而帥（缺三字）蕭滌而雲消。爾乃來幽秀于巖列。嘯（缺二字）于閭閻。欽耆賢以（缺）命。（缺）齊俗以殊禮。（缺三字）良（缺）足而思節。為惡迎化而移心。（缺）風清和而琬　。時雨 \\n 闕名　一 \\n 應氣而投間。嘉祥臻（缺四字）生年穀豐儲。歲有其成。遠粼附就。戶口增前。視事三年。遷高邑令。吏民追思。如（缺三字）朝夕思焉。夫播禮以正俗。少律以擿姦。無為而稱治。盪盪有功（缺）飛陶唐氏。其孰能（缺三字）乎。鄭產密豹之徒。殆不及矣。蓋良君興遺愛。（缺）民　銘樹。今之通義也。于是吏（缺三字）栗尹等。相與合會。立碑起頌。刊斯石焉。其辭曰。 \\n 穆穆蔡君。國之俊綱。應禮（缺二字）不降其光。乃就台鼎。　足高（缺）協莢公門。表職是望。（缺）賦廣川。不挫其芳。乃旋色厲。更跡惟良。舒羽來臨。我國是煌。靡（缺）不（缺）网　不通。民用寍（缺）風俗以康。三載勳　。功蹬王府。命作高邑。臨拜州（缺）吏民追思。乃銘其敘。昭示（缺）裔。亦孔之表。君德含洪。有君子道四焉。聖朝明哲。以爵寵賢。光和四年十二月甲（缺）詔書拜并州刺史。光和四年七月七日丁（缺二字　隸釋五。） \\n 無極山碑 \\n 光和四年（缺）月辛卯朔廿二日壬子。太常臣耽丞敏頓首上尚書謹案文書。男子常山蓋高上黨范遷詣（缺三字）為元氏三公神（缺一字）本初元年二月癸酉光和二年二月戊子詔書。出其縣錢。給四　祠具。去年五月。常山相巡。遣吏王勳三（缺）弘　詣三公山請雨。山神即使高傳言。令勳　歸（缺）雨可得。三公即與龍靈山無極山共興雲交雨。國相巡元氏令王翊各白芋塞神山。復使高與遷及縣吏和下令俱　大常。為無極山神索法食。比三公山。臣疑高遷言不實。輒移本國（缺）覈。今常山相書言。部督郵書掾成熹　訊實。問熹縣令翊各言無極山與　俱生。　上至體。可三里所。立石為　。二丈五尺所。政南（缺）上（缺）青下黃白色。前政平可布兩大席。山周　廿餘。在西南卅里。縣界有名山。其三公　蘢靈山皆得法食。每長吏祈福。吏民禱告。如言有驗。 \\n 闕名　二 \\n 乞命無極山比三公　龍靈山。祠（缺）七牲出用王家錢。小費蒙大福。尊神以珪璧為信。臣愚以為如巡言。為民來福。以祠祀為本。請少府給珪璧。本市祠具。如癸酉戊子詔書故事報。臣耽愚　。頓首頓首上尚書。制曰可。大尚承書　事。上（缺）月十七日丁丑。尚書令忠奏雒陽宮。光和四年八月辛酉朔十七日丁丑。尚書令忠下。光和四年八月辛酉朔十七日丁丑。大常耽丞敏下常山相（缺）　事下承（缺）用者如詔書。書到方言。昔在禮　。國有名山。能　材用。興雲出雨。為民來福除央則祀。元氏縣有先　三公　龍靈山。已得法食。而獨未。光和四年二月。所子大男蓋高上黨范遷奏記大常。大常下郡國相南陽馮府君。咨之前志。（缺）問耆　僉以為實神且明。每國縣水旱。及民疾病。禱祈輒應時有報。又有終南之敦物。與岱崇之　。及楊　之　（缺）條蕩焉。材用于是乎出。官民于是乎給。在禮秩祀有功必報。今　無極山應法食。誠其宜耳。于是言大常。奏可。其年八月丁丑。詔書聽其九月更造神廟。恢祐祠宮。置吏犧牲　制。月醮　祠。禮與三山同。乃立碑銘德。頌山之神焉。其辭曰。 \\n 巖巖無極。厥　巍巍。嵩（缺）萬常　（缺二字）梯浚谷千刃。窈窕　隈。楙林　青。倉氣蔚伊。（缺）礙　（缺）　漼遙望儼然。即就有威。觸石膚寸。興雲祁祁。雨我公田。遂及我私。百穀用成。家有其資。禱禳請祈。應速不迡。鳥獸草木。　茂隆（缺四字）猥神為之哀。欽案禮　。咨古遺則。功加　民。官報其德。今備七牲。珪璧法食。改館興廟。恢祏宇室增益吏役。恭君下職。月醮　祀。肅　齊壺（缺）必博碩。酒必嘉　。粢盛馨香。如禮不失。　君歆享。降福孔（缺）官民禱祈。僉（缺）密勿。有以讓解。報應可必。（缺二字）法食將祐我君。我君高（缺）眾多子孫。君其遺慶。副稱　云。（隸釋三。） \\n 闕名　三 \\n 溧陽長潘乾校官碑（光和四年十月廿一日已酉） \\n 蓋漢三百八十有七載。（缺三字）于（缺四字）銘功著斯金石。畀誄曰。溧陽長潘君諱乾。字元卓。陳國長平人。蓋楚大傅潘崇之末緒也。君稟資南霍之　（缺）德之絕操。髫髦克敏。（缺）學典謨。祖講詩易。剖演奧蓺。外覽百家。眾（缺）挈聖。抱不測之謀。秉高世之　。屈私　公。即仕佐上。郡位既畢。孔武赳箸。疾惡義形。從風征暴。執　獲首。除曲阿尉。禽姦戔猾。寇息　歡。履菰竹之廉。蹈公儀之絜。察謙除茲。初　清肅。賦仁義之風。（缺三字）之跡。　化放虖岐周。流愛雙虖（缺二字）親　寶　。進直退慝。布政優優。令儀令色。獄　之冤。叩匈之結。矜孤　老。表孝貞節。重義輕利。制戶六百。省無正繇。不　自畢。百姓心歡。官不失實。于是遠人。聆聲景附。樂愛一廛。既來安之。復役三　。惟泮宮之教。反失俗之禮。構脩學宮。宗懿招德。既安且寍。干侯用張。　豆用敶。發彼有的。雅容（缺）閑。鐘磬縣矣。　胥樂焉。乃　敘曰。翼翼聖慈。惠我　蒸。貽我潘君。平茲溧陽。彬文赳武。扶弱抑彊。（缺）刈骾雄。流惡顯忠。咨疑元老。師朋。脩學童冠。琢質繡章。實天生德。有漢將興。尚旦在　。我君存今。即此龜艾。遂尹三梁。永　支百。民人所彰。子子孫孫。畀爾熾昌。丞沛國銍趙勳字　伯。左尉河內汲董並字公　。右尉豫章南昌程陽字孝遂。時將　吏名。戶　掾揚淮。議　掾李就。議　掾　檜。戶曹史賀（缺）從掾侯祖。主記史吳超。門五史吳訓。門下史吳翔。門下史時球。光和四　十月已丑朔廿一日已酉造。（碑拓本。隸釋五。） \\n 童子逢盛碑 \\n 童子諱盛。字伯彌。薄令之玄孫。遂成君之曾孫。安平君之孫。五官掾之長子也。胎懷正氣。生克自然。　育孩嬰。弱而能言。至于垂髦。智惠聰哲。過庭受誡。退誦詩禮。心開意審。聞一知十。書畫規柜。制中園　。日就月將。學有緝熙。才亞后　。當為師楷。自天生授。罔不在初。謂當　遂。令儀令色。整齊珪角。立朝進仕。究竟人爵。克　厥後。以彰明德。胤嗣昭達。何寤季 \\n 闕名　四 \\n 世。顥天不惠。伯彊涇行。降此大戾。年十有二。歲在協給。五月乙巳。噓　不反。夭隕精晃。苗而不秀。命有悠　。無可柰何。慈父悼傷。割哀回鯉。其十二月丁酉而安措諸。永潛黃壚。沒而不存于是門生東武孫理下密王升等。感憿三成。一列同義。故共刊石。敘述才美。以銘不配。其辭曰。 \\n 嘉嗣伯彌。天授其姿。蚤克岐嶷。　叡敏達。當遂　迆。立號建基。時非三代。苻命無恆。人生在世。壽無金石。身潛名彰。顯于後葉。光和四年四月五日丁卯立。（隸釋十。） \\n 安平相孫根碑（光和四年十二月） \\n 府君諱根。字元石司空公之伯子。樂安大守之兄子。漢陽大守侍御史之兄。乘氏令之考。厥先出自有殷。玄商之系。子湯之苗。至于東　。大仁。聖武定周。封干之墓。胤裔分析。避地匿軌。姓曰孫為（缺四字）各以文憲將相諸國。君其冑也。於君權輿。發基有嶷。受性明叡。聞一知十。誦詩習藉。研綜其真。講（缺三字）童冠以營。發憤臨川。教誨不倦。節操慷慨。　毅仲行。束　立朝。政事敏通。心小志大。日宵在公。（缺四字）琦其分（缺）式敘在位。極驥之路。察孝抱疚。中司乃就。匡鼎以忠。三事歸稱。遷邯鄲長。興吏所好。去（缺四字）奐有成。遷雍奴令。先施博愛。威而不猛。換元氏考城令。以塞延　後我之望。圻甫考績。聖朝　（缺四字）議大夫升降闛闥。天子是裨。讜言未列。遭公夫人憂。憔悴消形。齒不見口。服闋。徵拜議郎謁者。（缺四字）濟濟衎謇不撓。遷荊州刺史。蠢爾獫狁。（缺）手稽顙。德征。速于置郵。聖上貪暱。徵拜議郎。御（缺四字）坐無雙。輔弼唐虞。上稽（缺）占。功紀宗开。無善不章。遷安平相。遵脩前列。五教（缺）訪。之譽。　（缺四字）溫之仁。以寍土彊。求已不媚。以疾去官。闔門守家。不競時榮。養育孤　。以保壽年。上乾弗祐。獲疾固（缺三字）七十有一。以光和四年十二月乙巳卒。嗚呼有哀。孝嗣夙夜。不舍嚴父。教孫臨殯。禮服承後。忉怛有感。（缺）惟古聖。孔尼喪鯉。贏縮有命。不可增損。于是握粟。卜葬中坰。冠（缺）奔赴。充衢塞庭。同胞惻愴。涕淚交零。呱呱豎子。號咷失聲。故吏門生邦人咸曰。令問弗銘（缺）勒。孰睹孰聞。乃立石碑。昭名不　。其辭曰。 \\n 闕名　五 \\n 皇矣府君。含德厚純。恢廓術蓺。以道蒞民。行行義勇。無猾不儐。抑抑珪質。光容有暉。綏強以（缺二字）弱以仁。罰惡以威。賞善　恩。仲伯撥亂蔡足譎權　巖恪色正不犯子養化與產　配哉九　。　相彼大國東菅儉不損晏。宣慈惠和。　不可詘。桓桓烈烈。剛不可折。（缺三字）城（缺四字）其（缺四字）父（缺三字）　子孫（缺）不（缺　隸釋十。） \\n 涼州刺史魏元丕碑（光和四年） \\n 君諱（缺）字元　。京兆（缺）牙都尉　（下缺）有畢萬者。去仕晉。逢勛封魏。秦（下缺）良爰暨于君。氣　純懿。履輶奚　（下缺）聖　（缺五字）苞容允執虔恭。其仕州郡也。躬素忠謇。犯而勿欺。兼綜憲法。通識百典。（下缺）孝廉除郎中尚書侍郎右丞。遭泰夫人憂。服闋還臺。拜尚書侍郎。秉總（下缺）廷　績。特拜左丞。每在選舉。遜讓匪石。鑽前忽後。遂耽思舊章。尋　貫（缺）能（下缺）樞衡匡弼。九年而。西羌放動。餘類未　。詶咨郡寮。惟德是與。拜涼州刺史。（下缺）流以盪邪。志樂季文粟帛　介。公儀徹織庖園　節。崇文德以來遠。斑（下缺）下　戎賓服。干戈戢藏。施舍弗　。求善不猒。舉不失選。官不易方。百工惟時。（下缺）有優洋洋奐乎若德。光燿冠乎諸牧。蓋四時　序。功成則　。君屢辭以疾。三（下缺）無　而垂式。度不可革。幣芾其縱。而眉耇不往。徂疾來升。春秋（缺）十光和四（下缺）民失慈父。四海　內。莫匪摧傷。于是故吏茂才雲中太守漢陽（缺）冑從事（下缺）威較　等。不遠萬里。斷制　裳。感恩奔哀。乃與門生平原曹　等（缺）山（缺）石（下缺） \\n 於戲使君。既鷹　德。貢躡帝宇。入參文昌。出化西土。仁義充衍。澤洽（下缺）德　記其軌。辭疾輕居。棄榮潛處。不卒苻宿。究是台輔。三方共（缺三字）黯（下缺）徂落不留。舜禹二書（缺）應臻于已丑辰五盈虧猶有代序（缺）茲后土光燿（下缺）（隸釋十。） \\n 闕名　六 \\n 梁相孔耽神祠碑（光和五年） \\n 君諱耽。兄弟三人。君　長。厥先出自殷烈。殷家者質。故君字伯本。初魯遭亡新之際。苗冑　離。始定茲者。從叔陽以來。君少治禮經。遭元二　軻。人民相食。舞土茅茨。躬采　蕅。消形瘦　。以養其親。慈仁質桶。精靜訹信。天授之性。飛其學也。治產小有。追念祖母。故舞魂構。于是君　。竭凱風以惆憀。惟蓼儀以愴慷。恃闓郭藏。造　堂罕。增土種柏。孝心達　。平石上見神　。有頃復　。放蘢羅之雉。救窮禽。小弟升高。遊　畜積。道富財貧。君引共居卌餘　。離賕舛如義合。故天應厥證。木生運理。一焉。下則容人。上則洪茂。馨卓流布。縣請署主薄功曹。府招稽議。郡將烏程沈府君表病委職。署君行事。假穀孰長印黻。摠領文書。　踰皓首。縣車家巷。黃髡　老。背有胎表。孫息敖姚。驩樂壽考。觀金石之消。知萬物有終始。圖千載　洪慮。定吉兆于天府。目睹工匠　所營。心欣悅于所處。其內房四通。外則長廡。功賦合出卅萬。以光和五　歲在壬戌夏六月訖　于此行夫君子欽美含　如頌曰。君之德兮性自然。蹈仁義兮履　純。惻隱至兮神　存。皇垂象兮木連理。矜鳥獸兮放舍旃。享黻榮兮景號宣。達情性兮睹未然。永億　載兮傳功勳。刊石祠兮示　賢。（隸釋五。） \\n 漢成陽令唐扶頌（光和六年二月廿五日丙午） \\n 君諱扶。字正南。潁川郾人也。其先出自慶都。感赤龍生堯。王有天下。大號為唐。治致雍熹。尊天重民。禪位虞（缺）光受茅土。通天三統。苗冑枝分。相土　居。因氏唐焉。累世含　。受天之怙。胤嗣彌光。為漢台輔。君父孝廉郎中早卒。季父蜀郡。蜀郡從弟會稽。會稽從弟南陽君。從兄東萊太守。南陽弟司空公。在朝逶隨。正色竭忠。為國討暴。六侯俱封。受土襲爵。金縉十三。君繼厥緒。少有岐嶷。耽道好古。敦書　詩。綜緯河雒。底究群典。戔　士進。守舞陽丞。弱冠。守昆陽尉潁陽令。隱練州郡。所臨有　。（　字）帝嘉其德。特拜郎中。察能治劇。除豫章　陽長。夷粵。忮強難化。君奮威颺武。視以好惡。蠻貉振疊。稽顙　服。（缺）上前逋千有餘萬。盜賊衰息。境界晏然。三載有成。州郡諍表。遷成陽令。承先聖之弘軌。見讚像之高蹝。遂興無為之治。優賢颺歷。表　絀惡。遵九德以綏民。崇晏晏之惠康。風移俗易。莫不革心。朝有分卓。家有參騫。分郟之治。優隆於君。惟堯德廣被之恩。依陵毫廟。造立授堂。四　童冠。摳衣受業。著錄千人。朝益莫習。衎衎誾誾。尼父授魯。曷以復加。靈祖瑞應。木連理生。白菟　鳩。遊君園庭。蕩蕩之治。莫能名焉。三司察功。朝廷審真。以君威恩並流。文武兼興。東萊海濱。須君以寍。詔書換君昌陽令。吏民慕戀。士女惟艱。捺牽君車。輪不得行。君臣流涕。道路琅玕。迫有詔命。靡由復還。于是故從事仲字促授張躬萬龍。督郵仲規。郡掾閭葵（缺）仲　處士王（缺）董　閭葵斑等。乃共刊石樹頌。歌君之美。其辭曰。 \\n 赫赫唐君。帝堯之苗。氏族不一。各任所安。本同末異。蓋謂斯焉。君體煥炳。有芬有馨。如山如　。嵩如不傾。如（缺）海。澹如不盈。惟直如　。（矢字）秉銓據衡。在朝肅肅。閨門雍雍。廉踰伯叔。絜如珪璋。賦政　外。爰及鬼方。匯夷來降。寇迸迸亡。　庶攸寍。黔首歡康。以德綏撫。宣恩六陽。以仁恤弱。以義抑彊。恩由春夏。威如秋霜。賞罰分審。白黑著明。憂者閔稚。不侮寡矜。耽樂道述。咀嚼七經。五六六七。訓　若神。接下施與。投財如捐。吏服其德。民歸其恩。父父子子。君君臣臣。不　自舉。不拘不煩。囹圄空虛。國無佞民。德及草虫。澤流無垠。蜎飛蠕動。咸賴我君。顯顯令稱。德音常存。光和六　二月壬午朔廿五日丙午。處士閭葵斑戀念唐君。為立碑（缺）班字宣高。脩春秋嚴氏。大子讓公謙襲斑業。次龔叔謙治尚書歡陽。次廉仲絜小夏侯。耽經史兮履仁義。內和陸兮外奔赴。以家財兮讚君號諸學（缺）兮相埤助。垂後世兮不之譽。（隸釋五。） \\n 闕名　八 \\n 白石神君碑（光和六年） \\n 蓋聞經國序民。莫急于禮。禮有五經。莫重于祭。祭有二義。或祈或　。　以章德。祈以弭害。古先哲王。類帝禋宗。望于山川　于群神。建立兆域。脩設壇屏。所以昭孝息民。輯寍上下也。白石神君居九山之數。參三條之壹。兼將軍之號。秉斧鉞之威。體連封龍。氣通北嶽。幽讚天地。長育萬物。觸石而出。膚寸而合。不終朝日。而澍雨沾洽。前後國縣。屢有祈請。指日刻期。應時有驗。猶自抱損。不求禮秩。縣界有六名山。三公、封龍、靈山先得法食。去光和四年。三公守民蓋高等。始為無極山詣大常求法食。相縣以白石神君道德灼然。乃具載本末。上尚書。求依無極為比即見聽許。于是遂開祏舊兆。改立殿堂。營宇既定。禮秩有常。縣出經用。備其犧牲。奉其珪璧。絜其粢盛。旨酒欣欣。燔炙芬芬。敬恭明祀。降福孔殷。故天無伏陰。地無　陽。水無沈氣。火無災燀。時無逆數。物無害生。用能光遠宣朗。顯融昭明。年穀歲熟。百姓豐盈。栗升五錢。國界安寍。尒乃陟景山。登崢巆采玄石。勒功名。其辭曰。 \\n 巖巖白石。峻極大清。皓皓素質。因體為名。惟山降神。髦士挺生。濟濟俊乂。朝野充盈。災害不起。五穀熟成。乃依無極。聖朝見聽。遂興靈宮。于山之陽。營宇之制。是度是量。卜云其吉。終然允臧。匪奢匪儉。率由舊章。華典清閑。肅雍顯相。玄圖靈像。穆穆皇皇。四時禋祀。不愆不忘。擇其令辰。進其馨香。犧牲玉帛。黍稷稻糧。神降嘉祉。萬壽無疆。子子孫孫。永永　昌。（隸釋三碑本。） \\n 闕名　九 \\n 幽州刺史朱龜碑（光和六年） \\n 君諱龜。字伯靈。廣陵太守之孫。昆陽令之元子也。君系祖考之鴻軌。履大和之（缺三字）世載德。不　（缺二字）仁義成于束脩。孝弟根其本性。然而虛已下士。勞謙克（缺五字）厚載多容。察孝廉。除郎中尚書侍郎。以將事去官。三府更辟。以大尉高第（缺五字）堂之論。建弘遠之議。磥落煥炳。臨疑獨逝。故能光明越聞。顯子區夏。英聲（缺五字）公族。　時益州蠻夷。侵寇邊鄙。陸梁山野。為害日甚。朝廷以君文能（缺二字）武不（缺三字）御史中丞討彼亂略。君統整群帥。方謀並設。威神庭電。燭　上下。至（缺二字）郡（缺四字）授手乞降。永昌大守曹鸞上（缺）解黨以不糾摘。獲戾胥靡。潛　（缺）巷群（缺六字）辟輒以疾辭。鮮卑數犯鄣塞。僉復舉君。拜幽州刺史。爾乃邁種（缺九字）禁以糾姦宄。養時雨之澍品物。除惡如農夫之務去草。適（缺九字）其疆士。門衛而無怵惕。百姓不復屯其城鄔。出塞追寇。（缺下字）咨歎榮（策字）詔并涼。以君為式。命不少延。年六十四。以光和六年（缺十字）故吏牟化等。僉以為夫有嘉功。祀而不輟。或銘鐘鼎書（缺）是述（缺九字）已乃立碑　而　頌曰。 \\n 星精壹縕。馮儀　人。我君受之。膺其淑真。研綜　蓺。實好斯文。（缺九字）　徵馨。名懿允升。蠢爾夷貉。蕩我邊氓。銜命督使。武氣　騰。董以（缺八字）幽方不衛天常。撫以仁德。渙若風翔。分命部隊。出竟觀兵。（缺）禽遠驅（缺七字）甲綏我士疆。降年不永。匱民之望。烈烈遺勛。景炎彌光。（隸釋七。） \\n  \\n 　 \\n  \\n   \\n  "}
{"章节": "全後漢文卷一百五", "正文": "　 \\n 全後漢文卷一百五 \\n 　 \\n  \\n 烏程嚴可均校輯 \\n 闕名九 \\n 司隸從事郭究碑 \\n 君諱究。字長全。汲人也。其先出自郭叔。應運挺度。實有懿德。文武諮焉。條支雲疏。班（缺）華夏。世載令問。昭前之光。咸攄玄謨。理物佐時。君則元城君之孫。雒陽君之適。南和尚書濟北軍中臨沂徐州中山君之從子也。河岳降　。幼而有跲。孝弟恭肅。與性俱成。溫慈惠和。睹義輕財。懷刑拜讜。舍已從人。蹈中庸之路。處匹直之節。內省不疚。兼姿（缺）問物格能（缺）臨疑弗懃。弱冠踐郡。歷主簿、督郵、五官掾功曹、守令長。含章吐忠。或從王事。嚴　（莊字）可恐。柔順可愛。進　替否。所舉見則。雖趙武之佐晉。宋甫之癘色。操籌撰功。君其越諸。辟司隸從事。部郡都官。耽耽鷹揚。所蒞以齊。翕然之論。風飛川流。本朝察孝。貢器帝庭。恬榮忽浮。委爵禮讓。群公 \\n 闕名　一 \\n 側席。書垂置郵。不幸。命登六辰。春秋廿八而卒。中平元年。歲在甲子。三月而葬。悲夫。破鏌　之刃而不宰元。摧晨風之翼而不厲天。者姪士女。嗚悒惟憾。（感）孤嗣叫號。涕零如雨。咸曰（缺）晨有　歿。厤數猶終。自古迄茲。孰能保存。生榮死哀。弈貴遺稱。敢慕衛悝讚先之義。乃伐石興碑。以　厥魂。俾後永有鑑焉。其辭曰。 \\n 於　我君。皇精蘊良。昭德塞違。克紀克綱。握柜綜（缺）規步履方。麟跱清朝。委　自公。棟隆千里。庶績艾康。佐命牧伯。扶義遏私。（缺）繩彈枉。屬以改（缺）榮名京邑。　桓知幾。當亨爵壽。　漢輔昆。靈祇貪哀。逝葉翼　。　人其徂。萬夫慘慛。銘勳金石。以慰孔懷。（隸釋十。） \\n 郃陽令曹全碑（中平二年十月丙辰） \\n 君諱全。字景完。敦煌效　人也。其先蓋周之冑。武王秉乾之機。翦伐殷商。既定爾勳。福祿攸同。封弟叔振鐸于　國。因氏焉。秦漢之際。　參夾輔王室。世宗郭士　竟。子孫遷于雍州之郊。分止右扶風。或在安定。或處武都。或居隴西。或家敦煌。枝分葉布。所在為雄。君高祖父敏。舉孝廉、武威長史、蜀郡胊忍令、張掖居延都尉。曾祖父述。孝謙謁者、金城長史、夏陽令、蜀郡西部都尉。祖父鳳。孝廉、張掖屬國都尉丞、右扶風、隃麋侯相、金城西都尉、北地大守。父琫。少貫名州郡。不幸早世。位不副德。君童齔好學。甄極毖緯。無文不綜。賢孝之性。根生于心。收養季祖母。供事繼母。先意承志。存亡之敬。禮無遺闕。是以鄉人為之諺曰。重親致歡　景完。易世載德。不隕其名。及其從政。清擬夷齊。直慕史魚。歷郡右職。上主掾史。仍辟涼州。常為治中別駕。紀綱萬里。朱紫不謬。出典諸郡。彈枉糾邪。貪暴洗心。同僚服德。遠近憚威。建寍二年。舉孝廉。除郎中。拜西域戊部司馬。時疏勒國王和德。　父篡位。不供職貢。君興　征討。有仁。分醪之惠。攻城野戰。謀若涌泉。威牟諸賁。和德面縛歸死。還　振旅。諸國禮遺。且二百萬。 \\n 闕名　二 \\n 悉以薄官。遷右扶風槐里令。遭同產弟憂棄官。續遇禁　。潛隱家巷七年。光和六年。復舉孝廉。七年三月。除郎中。拜酒泉祿福長。詙賊張角起兵。幽冀　豫荊揚。同時並動。而縣民郭家等。復造逆亂。燔燒城寺。萬民騷擾。人　不安。三郡告急。羽檄仍至。于時聖主諮諏。群僚咸曰。君哉。轉拜郃陽令。收合餘燼。芟夷殘迸。絕其本根。遂訪故老。商量　艾王敞王畢等恤民之要。存慰高年。撫育鰥寡。以家錢糴米粟。賜　盲大女桃婓等合匕首藥神明膏。親至離亭。部吏王宰程橫等賦與有疾者。咸蒙瘳煖。惠政之流。甚於置郵。百姓繈負。反者如雲。戢治牆屋。市肆列陳。風雨時節。歲獲豐年。農夫織婦。百工戴恩。縣前以河平元年遭白茅谷水災。害退。于戌亥之間。興造城郭。是後舊姓及脩身之士。官位不登。君乃閔縉紳之徒不濟。開南寺門。承望華嶽。鄉明而治。庶使侍者李儒、欒規、程寅等。各獲人爵之報。廓廣聽事官舍廷曹廓閣。升降揖讓。朝覲之階。費不出民。役不干時。門下掾王敞。錄事掾王畢、主簿王歷、戶曹掾秦尚、功曹史王顓等。嘉慕奚斯考甫之美。乃共刊石紀功。其辭曰。 \\n 懿明后。德義章。貢王庭。征鬼方。威布烈。安殊巟。還　旅。臨槐里。感孔懷。赴喪紀。嗟逆賊。燔城市。特受命。理殘圮。芟不臣。寍黔首。繕官寺。開南門。闕嵯峨。望　山。鄉明治。惠沾渥。吏樂政。民給足。君高升。極鼎足中平二年十月丙辰造。（碑本。） \\n 漢故穀城長蕩陰令張君表頌（中平三年） \\n 君諱遷。字公方。陳留己吾人也。君　先出自有周。周宣王中興。有張仲。以孝友為行。披覽詩雅。煥知其祖。高帝龍興。有張良善用籌　。在帷幕　內。決勝負千里　外。析珪于留。文景　間。有張釋　建忠弼　謨。帝遊上林。問禽狩所有。苑令不對。更問嗇夫。嗇夫事對。于是進嗇夫為令。令退為嗇夫。釋　為議不可。苑令有公卿　才。嗇夫喋喋小吏。非社稷　重。上從言。孝武時。 \\n 闕名　三 \\n 有張騫。廣通風俗。開定畿寓。南苞人蠻。西　六戎。北震五狄。東勤九夷。荒遠既殯。各貢所有。張是輔漢。世載其德。爰既且于君。蓋其繵縺。纘戎鴻緒。牧守相係。不殞高問。孝弟于家。中謇于朝。治京氏易。聰麗權略。蓺于從畋。少為郡吏。隱練職位。常在股肱。數為從事。聲無細聞。徵拜郎中。除穀城長。蠶月　務。不　四門。　正。休囚歸賀。八月莢民。不煩于鄉。隨就虛落。存恤高年。路無拾遺。　種宿　。黃巾初起。燒平城市。斯縣獨全。子賤孔　。其道區別。尚書五教。君崇其寬。詩云愷悌。君隆其恩。東里潤色。君垂其仁。邵伯分陝。君懿于棠。晉陽珮瑋。西門帶弦。君之　素。能雙其勛。流化八基。遷蕩陰令。吏民頡頏。隨送如雲。周公東征。西人怨思。奚斯讚魯。考父頌殷。前　遺芳。有功不書。後無述焉。于是刊石豎表。銘勒萬載。三代以來。雖遠猶近。詩云舊國。其命惟新。於穆我君。既敦既純。雪白之性。孝友之仁。紀行來本。蘭生有芬。克岐有兆。綏御有勛。利器不覿。魚不出淵。國之良幹。垂愛在民。　沛棠樹。溫溫恭人。乾道不　。唯淑是親。既多受祉。永享南山。干祿無疆。子子孫孫。惟中平三年。歲在攝提。二月震節。紀日上旬。陽氣厥　。感思舊君。故吏韋萌等。僉然同聲。債　孫興。刊石立表。以示後昆。共享天　。億載萬年。（碑本。） \\n 小黃門譙敏碑（中平四年七月廿八日癸卯） \\n 君諱敏。字漢達。鄴君之中子。章君之弟。郎中君之昆也。其先故國師譙贛。深明　隩。讖錄圖緯。能精　天意。傳道與京君明。君承厥後。不忝其美。幼而好學。才略聰叡。詩書是綜。言合雅謨。慮中聖權。既　在公。忠允篤誠。以直佐主。帥下惟約。肅將　命。振之　外。群寮有司。各敬爾儀。君商時度世。引己倍權。守靜。韜光韞玉。以遠悔咎。恥與鄰人。　並　驅。識真之　。謂君為　。在　甯武。當亨南山難老之禱。昊天不惠。降茲　疾。年五十有七。以中平二年三月九戊寅卒。嗚呼哀哉。國喪良佐。家隕棟梁。遐邇咨悼。　女哀懷。寮朋親慼。莫不失聲。泣涕雙流。于是立表。寫憤斯銘。傳　罔極。其辭曰。 \\n 闕名　四 \\n 於穆使君。盛德炤明。爰惟懿業。帥由舊章。文武彬彧。柔而能剛。屈道從政。令名顯揚。臣多醜直。是用遜讓。且以毓姿。優遊（缺一字）京。曷　遘罹。景命不長。屋棟傾覆。君（缺一字）喪亡。如何如何。吁嗟昊蒼。身　名存。永世遺芳。中平四年七月廿八日癸卯造。（隸釋十一。） \\n 巴郡大守張納碑（中平五年三月上旬） \\n 君諱納。字子郎。勃海南皮人也。其先（缺二字）之冑。立姓定氏。應天文像。炎漢龍興。留侯維幹。枝　滋布。並極爵秩。君之曾祖。暨其先考。軌跡相繼。俱（缺三字）州追侔昔人。不顯其光。鍾美積德。實乃毓君。膺大雅之淑姿。脩烝烝之孝友。綜覽賁典。靡古不通。察孝廉。除郎中尚書侍郎。夙宵在公。匪職。遷甘陵　句令。親病去官。念（缺二字）復義章海內。辟司空司徒府。厲（缺二字）引。股桓弗就。復辟大尉。舉高第。拜侍御史。迪謨弼諧。密靖王室。楊州寇賊。陸梁　難。五府表君中丞督（缺二字）武汾沄。所向　殪。日不移晷。收功獻捷。省息錢穀。還充府帑。朝以（缺四字）騷震剖苻守任。綏慰駭散。（缺二字）曩者征克大勛。丙子璽書封都亭侯。姃公曲阜。尚父營　。周啟厥（缺五字）自君到官也。勤思乾乾。（缺二字）暇　。菲身約儉。矯時　麗。清踰公儀。絜如素絲。旌甄秀異。抽拔孤（缺五字）以內照外。貪饕革悔。姦（缺二字）遯。刑無斧鉞之害。行無拘　之人。胊忍蠻夷。滔天蠢動。乘虛唐突。（缺五字）忿（缺）斯怒爰整干戈。　（缺二字）耽搏則有獲。群醜慴怖。絕跡幽　（竄字）鎮集乖離。俾寍業宇。卹澹凍餒。（缺八字）賦出梁益。頻年（缺二字）杼柚其空。　流轉漕。穀　輸沮。戊申詔書。騰前付冀。道迴且艱。潮（缺六字）上　如舊常。章雖得（缺二字）家不行哨然愍悼。民亦勞止。繇是辭疾。闔閤委政。中闕敦慈養之（缺七字）之怨故大尉掾王（缺三字）府丞李元。掾史張勤黎景、馮經、趙中毌俊蒲勝猶潭等。庶慕奚斯（缺二字）之義。共論敘紀著休烈。刊（缺二字）頌。其辭曰。 \\n 闕名　五 \\n （缺四字）篤生我君。姿兼申甫。懿豔（缺二字）帥典稽古。正始順元。允恭肅恪。唯禮是遵。乃訓五品。　教在寬。含（缺五字）乾　其潤如雨。其主（缺二字）既脩沮梪導我以文。且衛寇暴。建此　勛。四竟家謐。群庶艾安。童謠（缺三字）德慕思。昔在邵伯。今也復（缺三字）穆矣。卓爾超倫。　胥令問。光乎　年。（隸釋五。） \\n 碑陰 \\n 中平五年三月上旬書。君升台祚。承天百福。子孫千億。 \\n 圉令趙君碑（初平元年十二月廿八日） \\n 君諱（缺）字（缺）建（缺四字）慕脩其緒。溫良恭儉。敦詩（缺六字）積而能散。菲薄其身。博施（缺八字）芬芳　于諸夏。郡仍優署五官掾功曹。州辟從事。司徒楊公辟。以兄憂不至。其後司徒袁公仍辟（缺二字）除新（缺）長。遷圉令。播德二城。風曜穆清。當（缺八字）會被疾去官。年六十有八。以中平五年冬十一月壬寅卒。（缺十八字）斯詠（缺十七字）紀伐以毖後昆。其辭曰。天實高唯聖同戲我君。羨其縱。體弘仁。蹈中庸。所臨歷。有休功。追景行。亦難雙。刊金石。示萬邦。初平元年十二月廿八日立。（隸釋十一。） \\n 益州太守高眹脩周公禮殿記（初平五年） \\n 漢初平五年倉龍甲戌旻天季月。循舊築周公禮壂。始自文翁。應期鑿度。開建畔宮。立堂布觀。廟門相鉤。　司　延。公辟相承。至　甲午。故府梓潼文君。增造吏寺二百餘間。四百年之際。變異　啟。旋機離常。王衡失統。強桀并兼。人　僥倖。戰兵雷合。民散失命。烈火飛炎。一都之舍。官民寺室。同日一朝。合為灰炭。獨留文翁石廟門之雨觀。禮樂崩　。風俗混亂。誦讀已絕。倚席離散。夫禮興則民壽。樂興則國化。郡將陳留高君。節符典境。　斯十有三載。會直　亂。　慮匡救。濟民塗炭。閔斯丘虛。（缺三字）冠學者表儀。（缺四字）大小推誠。興復第館。八音克諧。鬼方來觀。為後昌基（缺）神不（隸釋一。） \\n 闕名　六 \\n 巴郡太守樊敏碑（建安十年三月上旬） \\n 君諱敏。字升達。肇祖宓戲。遺苗后稷。為堯種樹。舍潛于岐。天顧亶甫。乃萌昌發。周室衰微。霸伯匡弼。晉為韓魏。魯分為揚。充曜封邑。厥士河東。　漢之際。或居于　。或集于梁。君纘其緒。　南西疆。濱近聖禹。飲汝茹　。總角好學。治春秋嚴氏經。貫　（究字）道度。無文不睹。于是國君備禮招請。濯冕。傑立忠謇。有夷史之直。卓密之風。鄉黨見歸。察孝除郎。永昌長史。遷宕渠令。布化三載。遭離母憂。五五斷仁。大將軍辟。光和之中。京師擾穰。雄狐綏綏。冠履同囊。投核長驅。畢志枕　。國復重察。辭病不就。再奉朝娉。十辟外臺。常為治中諸部從事。舉直錯枉。譚思舊制。彈饕糾貪。務鉏民穢。患苦政俗。喜怒作律。案罪　（殺字）人。不顧倡厥。告子屬孫。散若此者。不入墓門。州里僉然。號曰史師。季世不祥。米巫　瘧。續蠢青羌。姦狡並起。陷附者眾。君執一心。賴無　恥。復辟司徒。道隔不往。牧伯劉公。二世欽重。表授巴郡。後漢中秋老　（乞字）身。以助義都尉養疾閭里。又行　義校尉。君仕不為人。祿不為己。桓桓大度。　蹈箕首。當窮台緄。松僑協軌。八十有四。歲在汁洽。紀驗期臻。奄曶臧形。凡百咸痛。士女涕泠。臣子　術刊勒銘。其辭曰。 \\n 於戲與考。經德炳明。勞謙損益。耽古儉清。立朝正色。能無撓廎。威恩御下。持滿億　盈。所歷見慕。遺歌景形。書載俊乂。股肱幹楨。有物有則。模楷後生。宜參鼎鉉。稽建皇靈。王路阪險。鬼方不庭。恆戢節足。輕寵賤榮。故（缺）大選。而捐陪臣。晏嬰　殿。留侯距齊。非辭福也。乃辟禍兮。 \\n 亂曰。演元垂（缺）　瀆（缺一字）兮。金精大佐。實生賢兮。（缺）欲救民。德彌大兮。遭偶陽九。百六會兮。當（缺）遐　。今遂逝兮。歍哉。魂神（缺）兮。建安十年三月上旬造。石工劉盛息懆書。（隸釋十一。） \\n 闕名　七 \\n 益州太守高頤碑（建安十四年八月） \\n 君諱　。字貫方。其先出自帝顓頊之苗冑裔乎。逢伯陵者。殷湯受命。陵有功。食采齊（缺）樂邑世為正卿。氏采建姓。至高（缺）為桓公將南陽之師。而成魯（缺）美于春秋。訖漢（缺）有四城（缺八字）關外家（缺二字）道至君立（缺五字）親仁樂善。游心無藉。無（缺三字）翔（缺十字）仕郡辟州清寋之（缺）不淪時（缺）舉孝廉（缺九字）州表蜀郡北部府丞武（缺）令（缺）阿鄭之（缺二字）賦晏（缺）之（缺）性試守廣漢屬國都尉。猶宓子之在密。　（配字）李牧之鎮代。試守益州大守。（缺三字）之（缺）罰。膺求由之政事。斑芳聲于國畿。理高滿之危溢。當登緄職。綏（缺）時雍。運（缺）未濟。天降（缺）　（殃字）害（缺）貞良。建安十四年八月于官卒。臣吏播舉而悲叫。梨庶踊泣而忉怛。追恩念義。縗絰墳側。　作頌曰。 \\n 穆穆我君。帝顓之冑。匡輔齊桓。（缺）無其偶。苗裔流衍。（缺）彼梁州。惟君立節卓爾絕殊。學（缺）從政。（缺）無茹柔。宰城子牧。惠澤沾優。剖符典郡。威德（缺二字）示民敬讓。關斷苞組。宜享漢輔。（缺）德將舒。乾流（缺）戾（缺）見隕徂。凡百悽愴。痛乎何辜。　爾後嗣。子孫之模。（隸釋十一。） \\n 綏民校尉熊君碑（建安廿一年） \\n 君諱（缺）字子（缺）其先蓋帝顓頊高陽氏之苗裔。周有天下。成王建國。熊繹封　慶祚（缺三字）於（缺二字）亦世載德卅餘代。君高祖父籌自汝南吳（缺五字）子靈王玄孫。大漢龍興。（缺）舉鄉（缺）拜議郎。南巡郡國。封龍平（缺三字）祖父旻、舉（缺三字）大司馬郊隧（缺）曾祖父範、督郵守長、州辟元（缺六字）君（缺四字）應上計（缺）祖父師（缺二字）上計掾君（缺）喬字漢舉更督郵主簿五官（缺二字）三奏辟　志皓首。不　應就。君立　唯仁。與（缺十字）祖父（缺二字）治歐羊尚書。六日七分少仕州郡。臨朝謇鄂。孔甫之操。以忠孝稱。更諸曹（缺三字）賊曹主記史、督郵、主簿、五官功曹、州（缺八字）舉孝廉上計掾。興平元年八月二十八日王寅。詔書除補桂陽曲紅長。既敦文武。為政果達。臨化宣惠。所云遺績。視事六載。荊（缺八字）奔（缺）掩迫之害。罹災致寇。（缺）郡潰亂。鎮南將軍荊州牧侯山陽劉 \\n 闕名　八 \\n 君諱表字景升。以君稟純履正。出自帝宇。緬榮輕舉。厲志疾　。（邪字）牧侯（缺）　（缺）為民所安。命還拜綏民校尉。領曲紅長。復蒞五年政隆上古。　移歸懷。繈負而至。吏民作誦曰。彼熊父兮。解我患害。安我（缺）移遭母憂（缺二字）去官。陽九應會。王室威（缺）君功顯宿著。海內諮美。拜騎都尉。受命立灌陽縣。督長六載。無為而治。稽則先民。（缺二字）附　無怨矌聲。君春秋七十有一。以廿一年三月丙寅卒官。吏民懷慕。官屬五從黃郭（缺二字）奚湯（缺）扶送靈（缺）哀如彫傷。顧見農夫。泣淚路堣。皆懷悽愴。哀我惠君。君同產弟望季公。質性慷慨。史魚之直。吏功曹列掾督郵都梁長。早終。君長子稱孝存姿操敦良。耽志好學。博覽雅蓺。（缺二字）曹列（缺）三奏辟召于州終。昔周文公作頌。宋成考父。公子奚斯。追羨遺績。紀述前勳。于是刊碑。以示後緄。其祠曰。 \\n 赫赫熊君。遷基（缺）字漢興伐項。巡行南土。顯封受　。遂爾延祖。絫葉休隆。君胤其緒。克明盛德。字牧城社。所在有績。龜銀之　。河雒挺錄。為國毗輔。懿懿其操。穆穆其姿。光光其行。桓桓其威。清虛澹泊。後嗣式序。冠秩之應。實賴厥後。昊天忽然。枕榮終祐。喪我良則。國失良輔。其存也榮。其亡也哀。銘勒金石。沒而不朽。靈也有知。祐福子孫。支干相生。吉而無　。（咎字）詩云。嘉樂君子。顯顯令德。延于無極追敘君兮懷純精。名稱于州里兮樞機發動。執忠貞兮溷亂而不惑。不柱身事汗君兮。　土　而進退。崇禮約行兮。舉動而不跌。遭濁而自靖兮。泥而不滓穢嗚呼君兮。匪石是為州郡禮遇兮。名貫于四表。德稱並宣兮。賢比于前列郤　之歎岐兮束脩稷由文武兮興後葉。子孫殖兮世享祿龍潛　于柘木兮就生存是以刊石兮為君立碑。攬瑛雄之跡兮以（缺）來　。嗣長基而廣字兮後世無廢違。 \\n 闕名　九 \\n 故長沙荼陵長文春字季秋。質　貞良慈仁汜愛。治天官、日度　角、列宿。明知聖術在官脩德。民歌遺　春秋七十。以道殞遷。宗胤不紀。故為宣昭 \\n 故桂陽陰山豫章（缺）長重安侯相杜暉字慈明。　質弘亮。敦仁好道。治易梁　春秋公羊氏。綜覽百家。無所不甄。典歷三城。居官清惠。遺愛在民。春秋六十終族後（缺）術故因顯德。以示來胤建安廿一年十（缺）月丙寅朔一日丙寅大歲丙申。碑師春陵程福造。（隸釋十一。） \\n  \\n 　 \\n  \\n   \\n  "}
{"章节": "全後漢文卷一百六", "正文": "　 \\n 全後漢文卷一百六 \\n 　 \\n  \\n 烏程嚴可均校輯 \\n 闕名十 \\n 戚伯著碑（已下無年月） \\n 本周末嗣。戚氏襲以興。勃海君玄孫伯著之碑。 \\n 冑周別封。氏衛戚邑。而為姓（隸釋誤作性。）焉。（下缺） \\n 漢□□□之□□王舅是時寵特進朝侯大僕光祿侍中監營持節□□□功充列王室。遇謗于呂。委位捐爾調（隸釋作沛）土攷（隸釋作　）卜罔營。安措東山。子孫孝弟篤學。應鄉舉止選。位至屬都尉。京兆府丞勃海太守。功德渙。伯著勃海君玄孫。季景長子也。二七府召。禮性仁知。約身學事。桼（同七。隸釋誤作才。）略胥通。筆墨敏疾。儀容茂盛。議者觀始。謂復龜銀之緒天乎。大歲丁亥。娉妻朱氏旬期著橫遇躬度。不蒙禱卜。奄遂霣歿。豈魂俱靈。父哀母悲。傷其國絕□怛□泯（隸釋誤作隕）宗緒遠近悽愴失氣。伊唯唅。（隸釋作伯著缺。）卿相之□□□□□□□□□□伯著（下缺）（碑拓本。隸釋十二。） \\n 闕名　一 \\n 仙人唐公房碑 \\n 君子公房。成固人。蓋帝堯之（缺十字）之故能舉家（缺五字）去上陟皇燿。統御陰陽。騰清躡浮。命壽無疆。雖王公之尊。四海之富。曾（缺五字）毛天地之性。斯其至貴者也。耆老相傳。以為王莽居攝二　。君為郡吏。（缺四字）士城啖瓜。旁有真人。左右莫察。而君獨進美瓜。又從而敬禮之。真人者遂與（缺）期　谷口山上。乃與君神藥。曰。服藥以後。當移意萬里。知鳥獸言語。是時府在西成。去家七百餘里。休謁往徠。轉景即至。闔郡驚焉。白之府君。從為御史。鼠齧　車被具。君乃畫地為獄。召鼠誅之。視其腹中。果有被具。府君（缺）賓燕。欲從學道。公房頃無所進。府君怒敕尉部吏　公房妻子。公房乃先歸于谷口。呼其師。告以　急。其師與之　。以藥飲公房妻子曰可去矣。妻子孿家不忍去。又曰。豈欲得家俱去乎。妻子曰。固所願也。于是乃以藥塗屋柱。飲牛馬六畜。須臾有大風玄雲。來迎公房妻子。屋宅六畜。翛然與之俱去。昔喬松崔白。皆一身得道。而公房舉家俱　。盛矣。傳曰。賢者所存。澤流百世故。使　鄉春夏母蚊　。秋冬鮮繁霜。癘蠱　遐。　其螟　。百穀收入。天下莫知。斯德祐之效也。道牟群仙。德潤故鄉。知德者鮮。歷世莫紀。漢中大守南陽郭君。諱芝。字公載。脩北辰之政。馳周邵之風。歆樂唐君神靈之美。以為道重者名邵。德厚者廟尊。乃發嘉教。躬損奉錢。倡率群義。繕廣斯廟。（缺）和祈福布之兆民。刻石昭音。揚君靈譽。其辭曰。（上缺）遂享神藥。超浮雲兮。翱（下缺　隸釋三。碑本。） \\n 闕名　二 \\n 酸棗令劉熊碑 \\n 君諱熊。字孟（缺）廣陵海西人也。厥祖天皇大帝。垂精接感。篤生聖明。（缺）仍其則。子孫亨之。分源而流。枝葉扶疏。出王別胤。受爵列土封侯。載德相繼。　顯（缺五字）光武皇帝之玄。廣陵王之孫。俞鄉侯之季子也。誕生照明。岐嶷踰絕。長（缺四字）柴守約履勤。體聖心　。敦五經之瑋。圖兼古業。覈其妙行。脩言道（缺五字）宜京夏莫不師卬。六藉五典。如源如泉。既練州郡。卷舒委隨。忠貞（缺）效官（缺三字）出省楊土。流化南城。政猶北辰。眾星所從。三祀有成。來臻我邦。循東（缺）之惠抑（缺）禮官賞進厲頑。約之　禮。博之　文。政敦始初。慎徽五典。勤恤民殷。（缺）心顧下（缺二字）仕恩如冬日。威猛烈炎夏。貪究革情。清修勸慕。德惠潛流。鬯芳旁布。尢愍縣（缺）濟濟之儀。孜孜之踰。帥　後學。致之雍泮。草上之風。莫不嚮應。悅誨日新。砥（缺二字）素。七業勃然而興。咸居今而好古。雖未盡道善。必有所由。處民之秉开。實我劉父其人。魯無君子。斯焉取旃。允我劉父。言善誘人。講禮習聆。匪徒豐學。屢獲有年。（缺）載克成。神民協欣。兩不相傷。故德友歸焉。自古在昔。先民有　。洪勳則甄。盛（缺）刻。表諸來世。垂之罔極。　賢表善。揚幽拔微。式序在位。量能授宜。官無曠事。（缺二字）為正以卒為更。愍念丞民。勞苦不均。為　正彈。造設門更。富者不獨逸樂。貧者（缺）順四時。積和感　。歲為豐穰。賦稅不煩。實我劉父。吏民愛若慈父。畏若神明。悔（缺）令德。清越孤竹。德牟產奇。誠宜　顯。照其憲則。乃相（缺）咨度諏詢。采摭謠言。刊（缺）詩三章。其辭曰。 \\n 清和穆鑠。實惟乾　。惟嶽降靈。篤生我君。服骨　聖。允鍾厥醇。誕生岐嶷。言協（缺）墳。　德震燿。孝行通神。動履規繩。文彰彪繽。成是正服。以道德民。 \\n 有父子然後有君臣。理財正辭。束帛戔戔。（缺）夢刻像鶴鳴一震。天臨保漢。實生（缺）勳。明試賦授。夷夏已親。嘉錫來撫。潛化如神。其神伊何。靈不　人。 \\n 猗歟明哲。秉道之樞。養（缺）之福。惟德之偶。淵乎其長。渙乎成功（缺）暇民豫。新我（缺）通。用行則達。以誘我邦。賴茲劉父。用說其蒙澤零年豐。黔首歌頌。（隸釋五。） \\n 闕名　三 \\n 梁相費汎碑 \\n 梁相諱汎。字仲慮。此邦之人也。其先季文。為魯大夫。有功封費因　為姓。秦項兵　。避此。遂留家焉。　業稼穡。好學禮樂。大漢之（缺）官司相繼。絕而復續。至梁府君。以孝友至行。聞于鄉邑。仕更郡右。寋　質直。在公履法。察孝廉。除郎中屯騎司馬。遷蕭令。　民如子。先教後罰。流玄默之化。奉以忠信。守以敦篤。在位九年。百姓移風。苛　不　。姦寇不發。變爭路銷。推讓道生。三年不斷獄。禎祥感應。時沛有蝗。獨不入界。由此顯名。國以狀聞。朝廷嘉諸。拜梁相宣慈惠（缺）不帥自正。當登台階。延究眉耇。被病遜位。春秋八十卒。二子慕（缺）鳳由宰府至堂邑令。政。九江大守。適孫　。感奚斯之義。刊銘玄石。　勒厥美。俾（缺）覽焉。其辭曰。 \\n 穆穆顯祖。厥德懿鑠。播勛于前。　頂基業。遺愛于民。福流後　。庶（缺）昌（缺）在堂（缺）室功烈休矣。末昆　力。（隸釋十一。） \\n 荊州從事苑鎮碑 \\n 漢故荊州從事苑君。諱鎮。字仲弓。南陽　陽人。也其先出自苑柏何。為　樂正。世掌朝禮之制。失其官次。侈以自儹。（缺）采贊絀。春秋錄　譔祖諸世有苑子園。實能陰陽之理。其稱　而顯（缺）名著遂茲盛建功。子孫爰居。來宅　陽。君即其冑也。君肇建仁義之基。始創五福之衢。韜律大杜。綜皋陶甫侯之遺風。故易稱師出以律。五用是綱。平不柱理。政以憲循。須律定紀。功績　（缺）德（缺）州里。水蓄流速。行著即　。先公門之忠。盡節君父。遂豋朝階。為郡督郵列掾。膺姿菅蘇。靖供衛上。方平不阿。嚴而不（缺）清介之□曒然發越。州伯是聞。備禮招納。以部江夏。過郡歷縣。莫不雲披風靡。畏威褢德。垂芳遺藻。紀今。當陟泰階。配燿岳嵩。壽不極旄。早世隕終。景　之胤。二葉州郡。官有世功。位即繼倫。于乃欽樹玄石。甄德表勛。其辭曰。於惟從事。茂德翔芋。構基崇業。侯室侯堂。契擬季文。仁若春風。義以　志。禮為宗匡。雯（缺）慈愛。與世無傷。上德不德。身翳名章。靈永邁矣。享斯榮光。（隸釋十二。） \\n 闕名　四 \\n 浚儀令衛立碑 \\n 君諱立。字元節。其先出自伊尹。阿衡官有（缺三字）為氏。君其冑也。曾祖父以儒林清節。建（缺）于（缺二字）官至左馮（下缺）出（缺）固（缺二字）君幼有嘉　。長而（缺二字）傳帥（缺）業（下缺）友（缺二字）尊賢汜愛含弘。（缺）髮為縣功曹。無儋石之　。乃（缺）絜已約（下缺）仕為（缺）史遷蕭尉紀吾浚善良隱（缺二字）情（缺二字）見懷（下缺）然乃志高蹈濯鱗。常為（缺）從（缺）昭違朝政（下缺）望有（缺二字）人諸友含哀傷悼。相與論述（缺）以為先（缺）歿問（缺二字）者也（缺）刊斯石以銘（缺）代其辭曰。 \\n 於穆從事。淑慎廣淵。柔嘉其德。儀問孔芬。其芬如何。允孝允（缺六字）有烈勳。宜享難老。彭祖為　。昊天不弔。降此咎氛。鳴（缺）痛感（缺五字）此有靈。貽厥後昆。（隸釋十二。） \\n 趙相雍勸闕碑 \\n 高祖父諱竇。字伯著。孝廉、河南令。侍御史、九江太守。（缺三字）君子望。字伯桓。右校令。望子陟。孝廉胊忍令。（缺五字）陟弟朗。字仲　。孝廉、弘農令、武都太守。朗弟勸。字叔（缺）孝廉、成皋令趙國相。勸子煜。字稚（缺）孝廉、資中長江令、（缺三字）都尉。自右校君以舊墓在水闕。而墳墓多。地勢（缺五字）斯造。墳　。樹碑銘。至趙國府君。在官五載。蒞政清平。有甘棠之化。年卌五。卒于官。故吏民漢中太守邯鄲（缺四字）等。慕戀恩德。刊石稱頌焉。（隸釋十二。） \\n 闕林山碑 \\n 君國者不躋高堙下。先時或斷山岡。以通平道。民多病。守長冠軍張仲瑜。乃與邦人築斷故山道。作此銘。（水經注沔水中。明刻本河水下引此與郭輔碑謂並無年號。皆不知何代人也。今姑錄于郭輔碑之前。） \\n 闕名　五 \\n 郭輔碑 \\n 先生諱輔。字甫成。其先出自有周。王季之中子。為文王卿士。采食于虢。武王。錫而封之。後世謂之郭。春秋之時。為晉所并。遭戰國秦漢。子孫流分。來居荊土。氏國立姓焉。傳云。聖賢之後。必有達者。先生應焉。其少也。孝友而悅學。其長也。寬舒如好施。是以宗親歸懷。鄉　高尚。直已而行。年五十有二。遇疾而終。有四男三女。咸高賢姣孋。富貴顯榮。可謂子孫繁者已。其季女明文。潁川之夫人也。感惟考妣克昌之德。登山采石。致　墓道。邑人縉紳。刻石作歌。昭示來嗣。其辭曰。 \\n 實惟先生。虢仲之裔。盛德遺祀。休矣亦世。孝友貞信。仁恕好惠。直已自求。不欲榮勢。綽綽令人。。獲道之　。篤生七子。鍾天之祉。堂堂四俊。碩大婉敏。娥娥三妃。行追大姒。葉葉昆嗣。福祿茂止。克昌厥後。身去烈在。鐫石　歌。昭示萬祀。（隸釋十二。） \\n 相府小史夏堪碑 \\n （缺三字）曹小史夏堪。字　德。帝禹之精苗（缺）侯之遺（缺三字）零陵太守之根嗣也。易世承系。休　仍垂。印紼（缺三字）豔罔託。堪繼令縱。受氣蹈真。年在洗（缺）奉親恭順。（缺二字）京脩操絜冰雪。苛獲縣選。初涉府朝。典職首曹。聰（缺）施布。天殲良善。卒遘瘳　。霣命犮摧。國　貞胤。收傳寵遭。官　臨　。慈恩感踴。族姻追傷。娉會謝氏。并靈合柩。古命有之。仲泥何　。嗚呼哀哉。其辭曰。 \\n 嗟　德。含　勳。質珪玉。性馥芬。視（缺）操。　騏顏。　龍階。望浮雲。趼尺水。津未彊。春　萌。遭雹霜。壽不究。魄蜚揚。情悲切。著萹章。刊石銘。傳萬年。（隸釋十二。） \\n 闕名　六 \\n 李翊夫人碑 \\n 廣漢屬國侯夫人。節行絜靜。德配古之聖母。早失匹壽。層耇不射。憤然。稱列□　。厥辭曰昔彼衛姃。輔齊匹桓。文母循　。周室獲蕃。於戲夫人。臧侯苗焉。自彼適斯。蹈禮伉言。恭順承舅。孝行布宣。述嬪慈惠。聰達　樊。繼姑入室。勤養。育理家道。群宗為軒。求福不回。操無遺　。（愆字）約身紡績。殖賄圃園。敬姜誨子。叔敖陰恩。男三女二。　穆閨門。女則哲禮。男則與權。節義踰古。訓　不煩。九族和親。若葉附根。歲在大淵　。精魂奄　。飛神天庭。收荊玄都。莫不歎息涕零嗚呼。明智有德。咸曰何辜。害我仁良。顛（缺）犮殂。　感路人。泣霑泥塗。逝而不返。子孫呱呱。歎曰。陰陽分兮鍾律滋。星月列兮有四時。神宓　兮萬姓熹。壽十二兮九九期。五三末（末字）兮　在姃。秋發兮春華殆。周公九兮成稱災。靡黃髮兮蓋天胎。　有皇兮氣所裁。赴鴻淵兮逝不來。鳳延頸兮泣交　。悲兮涕隕零。寐耿耿兮慛傷情。彼倉天兮愬神靈。　切剝兮年不榮。蘭　亡兮喪芝英。誰不忉兮作偯聲。疇　號兮鳴　（二）。杞之至兮感動誠。陟四極兮升天庭。曰司命兮致　平。飛蠡　兮害仁良。魂魄孤兮獨煢（二）。陳礿祠兮返所生。幽　見兮存厥荊。嗟曰遐兮適窅（二）。（隸釋十二。） \\n 司徒掾梁休碑 \\n （上缺二字）休字元堅。蓋（缺二字）之苗裔也。（下缺）載踵勛業。文武相濟。君曾號稱三（下缺）郎中早終。君　考鴻軌。體履弘懿。敬（下缺）為主動以禮讓為先。每在周儕。推人抑已。（下缺）而後流。馨香播越。名實先登。仕郡歷五官。（下缺）淑瑋遂察孝廉。除郎中。光祿主（缺）昭德塞違。（下缺）韜光翳燿。隱身殉道。隘　不悶。匪（缺）令始實（下缺）通四海之門涂。禁防既釋。辟司徒府。秉忠蹈契。（下缺）勞滿奏上。拜新都令。謙　自劾。寢疾于家。　六（下缺）有二月戊寅卜葬。大守安平趙府君。嘉厥高　。（下缺）尼父之美。宋敘三命之伐。存有立名。　宜見　。（下缺）守節曰貞。博聞曰文。請謚休為貞文子。爾乃祏（下缺）詞曰。 \\n （上缺二字）文允垂棘。勤典素。精孔墨。高難隱。深不測。（下缺）紫極遐罻　復潛伏。靈闥張。（闕）鼎式。掌既盈。命（下闕）玄石勒。立堂祠。跱神德。　不朽。傳兆億。（隸續。） \\n 闕名　七 \\n 防東尉司馬季德碑 \\n （上缺四字）年九月廿九日。故山陽府卒史防東守尉司馬（缺）字季德。（缺二字）先出（缺五字）氏之裔冑也。（缺二字）三代常為侯伯。周武克商。（缺）其胤族（缺四字）仲（缺五字）施于民。迄于（缺二字）世濟其美。不霣其功。（缺二字）金銀翼衛（缺四字）　熾（下缺）于季德幼有聲（缺四字）文柔惠（缺）恭接物。耽古好學。（缺三字）褱道（下缺）五（缺六字）箴規（缺二字）克誦其詩既優（缺六字）明允篤誠。不（缺三字）小（缺）畏慎。如臨于谷。在公明明。委　其德。德（缺三字）肅肅（下缺）壽黃耇永享五福。猥遭溫疾。喪犮華榮（下缺）郡人諸友。（缺）鄂（缺）驚（缺二字）會集　涕霑（下缺）發（缺）舊宅。消邢幽門。百雨旁旁。幡（缺）悠悠送者（缺）悲（下缺）德金石播（缺三字）魂而有（缺）嘉（缺）寵休。烏呼哀哉。（隸續一。） \\n 秦君碑 \\n 余聞湯武千載。周孔異世。以義相高。況余忝祿。踐跡遵基。竊慕揚善。喟然而歎。其鄙辭曰。 \\n 於穆秦君。命世優邁。承祖皇□。裔出睪□。紀行錄功。必本其初。惟君總角。勵志仲尼。從容六蓺。□佃田疇。升階英妙。轉典蒸黎。為政崇博。五教並和。仁賢敘位。法依蕭何。囹圄空虛。鄉無逋逃。凡百肅雍。莫不率從。境內既寍。路不資遺。耕夫千畝。餘種不歸。立清介白。食茹拔葵。三年有成。嬰兒謠歌。鼓腹喜德。踊躍嘔唏。水靜魚集。國富民繁。戶增十倍。牧守孔嘉。怒不斷刑。寬不容非。化準邠卲。比翮而飛。永如南山。不缺不虧。略取大較。丹書刻石。垂示後昆。識者察焉。（顧氏金石文字記。） \\n 黎陽山碑 \\n 縣取山之名。取水之陽。以為名也。（水經注河水五。） \\n 闕名　八 \\n 山河馮隆。有精英兮。（文選吳都賦注。） \\n 司馬遷碑 \\n 高門華池。在茲夏腸。（水經河水注四。） \\n 黃香墓碑 \\n 延陵慈父。葬于嬴博。孟光貞婦。窆夫于吳。（蘇州志。宋乾道初梅里蘇忠詞翊直卜葬。得古冢。乃黃香墓。碑刻隸書。　案。黃香江夏安陸人。而葬于梅里。故碑文為此語。） \\n 漢腸太守碑 \\n 敦方足以正眾邪。肅清足以濟殊俗。不吐剛而諂上。不茹柔而黷下。（廣川書跋。） \\n 上谷長史侯相碑 \\n 侯氏出自倉頡之後。踰殷歷周。各以氏分。或著楚魏。或顯齊秦。晉卿士蒍。斯其冑也。食采華陽。今蒲　北亭。即是成也。（水經汾水注。） \\n 比干冢銘 \\n 殷大夫比干之墓。（水經清水注。） \\n 虞詞碑 \\n 諱詡宇定字。虞仲之後。為朝歌令。武[武下脫都字]太守。（水經陰溝水注。） \\n 金城縣太山冠蓋里銘 \\n 峨峨南岳。烈烈離明。實敷　乂。君子以生。惟此君子。作漢之英。德為龍光。聲化鶴鳴。（水經沔水中注。沶水又逕金城縣。縣有太山。山下有廟。漢末名士居其中。荊州刺史行部見之。雅歎其盛。號為冠蓋里。刻石銘之。此碑于永嘉中始為人所毀。其餘文尚有可傳者。其辭云云。） \\n 獨公山古墓磚文 \\n 筮言吉。龜言凶。公三百年墮水中。（御覽五百五十九引鄭輯之東陽記。獨公山有古墓臨溪。其磚文曰云云。義熙中冢猶半存。　案。義熙前三百年。蓋東漢安帝時葬也。） \\n 上虞縣古冢磚文 \\n 居在本土厥姓黃。卜葬于此大富強。易卦吉。龜卦凶。（御覽五百五十九引會稽十城地志。） \\n 闕名　九 \\n 琵琶折古墓甓字 \\n 琵琶。筮云吉。龜云凶。八百年。墮水中。（御覽五百五十九引輿地志。琵琶折有古墓。半在水中。甓有隱起字云云。謝靈運取甓至京師。諸貴傳觀之。　案。謝靈運前八百年。當戰國之初。然不言是篆文。恐亦漢時墓耳。） \\n 鍾山壙中銘 \\n 龜言土。著言水。甸服黃鍾啟靈址。　在三上庚。墮遇七中己。六千三百浹辰交。二九重三四百圯。 \\n 唐鄭欽識之曰。卜宅者庾葬之歲月。而先識墓圮日辰。甸服五百也。黃鍾十一也。由大同四年卻求漢建武四年。凡五百一十一年。葬以三月十日庚寅。三上庚也。圮以七月十二日已巳。七中已也。浹辰十二也。建武四年三月至大同四年七月。六千三百一十二月。月一交。故曰六千三百浹辰交。二九十八也。重三六也。建武四年三月十日。距大同四年七月十二日。十八萬六千四百日。故曰二九重三四百圯。（舊唐書儒學鄭欽傳。） \\n 窆石銘 \\n 沛國臨濉時窆石室。永建六年五月十五。太歲在未所遭作大吉利窆石室。候來歸我有之。（廣川書跋。宋元祜二年。永城下得石如豐碑。其上刻銘。） \\n 裴瑜行狀（案。餥瑜桓帝時舉孝廉。歷官至尚書。） \\n 瑜字雉璜。聰明敏達。觀物無滯。清論所加。必為成器。醜議所指。沒齒無怨。（後漢史弼傳注引先賢行狀。） \\n 嘏辭賜孝桓皇帝福 \\n 恭懷皇后命工祝承致多福無疆于爾孝曾孫皇帝。使爾受祿于天。宜稼于田。眉壽萬年。介爾景福。俾守爾民。勿替引之。太常再拜。太牢左辨以致皇帝。（續漢祭祀志下注補引丁孚漢儀。有桓帝祠恭懷皇后祝文嘏辭。賜皇帝福。） \\n 陳留吏牘上有書 \\n 潁川弘農可問。河南南陽不可問。（御覽六百六引東觀漢記。時天下墾田多不實。詔檢覆覈。百姓嗟怨。諸郡遣使。帝見陳留吏牘上有書。視之云云。　案。此建武時。） \\n 闕名　黃巾　南單于　十 \\n 書朱雀闕 \\n 天下大亂。曹節王甫。幽殺太后。常侍侯覽。多殺黨人。公卿皆尸祿。無有忠言者。（後漢曹節傳。熹平元年。竇太后崩。有何人書朱雀闕言。） \\n 黃巾 \\n 移書曹公 \\n 昔在濟南。毀壞神壇。其道乃與中黃太乙同。似若知道。今更迷惑。漢行已盡。黃家當立。天之大運。非君才力所能存也。（魏志武紀初平三年注引魏書。賊乃移書太祖。） \\n 外國 \\n 南匈奴單于屯屠何 \\n 屯屠何。呼韓邪曾孫。胡邪尸逐侯鞮單于長之弟章和二年立為休蘭尸逐侯鞮單于。在位六年。 \\n 求并北成南上言 \\n 臣累世蒙。不可勝數。孝章皇帝聖恩遠慮。遂欲見成就。故令烏桓鮮卑討北虜。斬單于首級。破壞其國。令[令當作今]所新降虛渠等詣臣自言。去歲三月中發虜庭。北單于創刈南兵。又畏丁令鮮卑。遯逃遠去。依安侯河西。今年正月。骨都侯等復共立單于異母兄右賢王為單于。其人以兄弟爭立。並各離散。臣與諸王骨都侯及新降渠帥雜議方略。皆曰。宜及北虜分爭。出兵討伐。破北成南。并為一國。令漢家長無北念。又今月八日。新降右須日逐鮮堂。輕從虜庭。遠來詣臣。言北虜諸部。多欲內顧。但恥自發遣。故未有至者。若出兵奔擊。必有響應。今年不往。恐復并壹。臣伏念先父歸漢以來。被蒙覆載。嚴塞明候。大兵擁護。積四十年。臣等生長漢地。開口仰食。歲時賞賜。動輒億萬。雖垂拱安枕。慚無報效之地。願發國中及諸部故胡新降精兵。遺左谷蠡王師子右呼衍日逐王須訾將萬騎出朔方。左賢王安國右大且渠王交勒蘇將萬騎出居延。期十二月。同會虜地。臣將餘兵萬人。屯五原朔方塞。以為拒守。臣素愚淺。又兵眾單少。不足以防內外。願遣執金吾耿秉、度遼將軍鄧鴻、及西河、雲中五原、朔方、上郡太守并力而北。今北地安定太守各屯要害。冀因聖帝威神。一舉平定臣國。成敗要在今年。已敕諸部嚴兵馬訖。九月龍祠。悉集河上。唯陛下裁哀省察。（後漢南匈奴傳。肅宗崩。竇太后臨朝。其年七月。單于上言。） \\n 南單于　鄯善王安　十一 \\n 鄯善王安 \\n 上書請都護 \\n 願復遣子入侍。更請都護。都護不出。誠迫于匈奴。（後漢西域莎車傳。） \\n 釋氏 \\n 嚴佛調 \\n 佛調或作浮調。臨淮人。官都尉。（見支謙法句經序。）靈帝末出家。通譯佛經。與安世高安玄齊名。 \\n 沙彌卜慧章句序 \\n 昔在佛世。經法未記。言出尊口。弟子誦習。約而義傳。說鮮而妙深。佛既泥洹。微言永絕。猶穀水消竭。日月隕墜。于是眾賢。共使阿難。演其所聞。凡所著出十二部經。其後高明。各為注說。章句解故。或以十數。有菩薩者。出自安息。字世高。韜弘稽古。靡經不綜。愍俗童蒙。示以橋梁。于是漢邦。敷宣佛法。凡厥所出。數百萬言。或以口解。或以文傳。唯沙彌十慧。未聞深說。夫十者數之終。慧者道之本也。物非數不定。行非道不度。其文郁郁。其用亹亹。廣彌三界。近觀諸身。調以不敏。得充賢次。學未浹聞。行未中四。夙罹　咎。遘和上憂。長無過庭善誘之教。悲窮自　。無所繫心。于是發憤忘食。因閑歷思。遂作十慧章句。不敢自專。事喻眾經。上以達道德。下以慰已志。創奧博崇尚之賢。不足留意。未升堂室者可以啟蒙焉。（釋藏跡十。出三藏記集十。） \\n 嚴佛調　闕名　十二 \\n 闕名 \\n 般舟三昧經記 \\n 般舟三昧經。光和二年十月八日。天竺菩薩竺佛朔于洛陽出。菩薩法護時傳言者月支菩薩支讖。授與河南洛陽孟福字元士。隨侍菩薩張蓮字少安筆授。令後普著。在建安十三年于佛寺中校定。悉具足。後有寫者。皆得南無佛。又言建安三年歲在戊子八月八日。于許昌寺校定。（釋藏跡七。　案。菩薩法護。當有誤。晉初有竺法護。非即此。） \\n 佛說興起行經序 \\n 所謂崑崙山者。則閻浮利地之中心也。山皆寶石周　。有五百窟窟皆黃金。常五百羅漢居之。阿　大泉外周圍山。山內平地。泉處其中。泉岸皆黃金。以四獸頭出水其口。各繞一　。已還復其方。出投四海。象口所出者。則黃河是也。其泉方各二十五由延。深三厥劣。一厥劣者。七里也。泉中有金臺。臺方一由延。臺上有金蓮華。以七寶為莖。如來將五百羅漢。常以月十五日于中說戒。因舍利弗問佛十事宿緣。後以十五日時將本弟子說訖乃止。如是至九往。所以十問而九答者。以木鏘之對人間償之。欲示人宿緣不可逃避故也。又阿　泉中非有漏礙。形所可周遊雖有阿難為如來所接也。所以殷勤告舍利弗者。欲化諸龍故也。（釋藏與八。） \\n 僊道 \\n 褚善信 \\n 善信。豫章吳丘人。明帝時南嶽道士。 \\n 抗表與沙門竺法蘭比校 \\n 五嶽十八山觀太上三洞弟子道士褚善信等六百九十人死罪上言。臣聞太上。無形無名。無極無上。虛無自然。大道元首。自從造化。道教從生。無為之尊。自然之父。上古同遵。百王不易。今陛下道邁羲皇。德過堯舜。光澤四海。八表歸仁。臣等竊承陛下。棄本逐末。求教西域。臣觀西域所事者既是胡神。所 \\n 闕名　十三 \\n 說者不參華夏。復請胡人。令翻其語託同似漢。臣等思忖。陛下雖翻得此語。恐非大道。如不依信。願陛下恕臣等罪。聽與驗試。臣等五嶽諸山道士。多有聰明智彗。博通經典從元皇已來。太上經術。悉能曉了。太虛符咒。並皆明達。或有吞符餌氣。或有策使鬼神。或有入火不燒。或有履水不溺。或有白日昇　天或有隱形于地。至于方藥法術。無有不能者。願陛下許臣等得與比校。一則聖上意安。二則得辯真偽。三則大道有歸。四則不亂華俗。臣等若比對不如。任聽重決。若臣等比對有勝。乞除虛詐臣等誠惶誠恐死罪死罪以聞（釋藏集古今佛道論衡。又續論衡。又破邪論上。又略見法苑珠林六十八又廣宏明集一。） \\n 陰長生 \\n 長生。新野人。陰皇后族屬。隱青城山中。或云仙去。 \\n 自敘 \\n 漢延光元年。新野山北。予受僊君神丹要訣。道成去世。付之名山。如有得者。列為真人。行乎去來。何為俗閒。不死之要。道在神丹。行氣導引。俛仰屈伸。服食草木。可得延年。不能度世。以至乎仙。子欲聞道。此是要言。積學所致。無為合神。上士為之。勉力加勤。下愚大笑。以為不然。能知神丹。久視長安。于是陰君裂黃素。寫丹經一通。封一文石之　。置嵩高山。一通黃櫨之簡。漆書之。封以青玉之函。置太華山。一通黃金之簡。刻而書之。封以白銀之函。置蜀綏山。一封縑書。合為十篇。付弟子。使世世當有所傳付。又著詩三篇。以示將來。其一曰。惟余之先。佐命唐虞。爰逮漢世。紫艾重紆。予獨好道。而為匹夫。高尚素志。不仕王侯。貪生得生。亦又何求。超跡倉霄。乘龍駕浮。青雲承翼。與我為仇。入火不灼。蹈波不濡。消遙太極。何慮何憂。傲戲仙都。顧愍群愚。年命之逝。如彼川流。奄忽未幾。泥土為儔。奔馳索死。不肯暫休。其二章曰。予之聖師。體道之真。升降變化。喬松為鄰。 \\n 闕名　鮮于冀　十四 \\n 唯余同學。十有二人。寒苦求道。歷二十年。中多怠墮。志行不堅。痛乎諸子。命也自天。天不妄授。道必歸賢。身沒幽壤。何時可還。唯爾將來。勤加精研。勿為流俗。富貴所牽。神道一成。升彼九天。壽同三光。何但億千。其三章曰。惟余束髮。少好道德。棄家隨師。東西南北。委放五濁。避世自匿。三十餘年。明山之側。寒不遑衣。飢不暇食。思不敢歸。勞不敢息。奉事聖師。承歡悅色。面垢足貾。乃見哀識。遂受要訣。恩深不測。妻子延年。咸享無極。黃白已成。貨財千億。使役鬼神。玉女侍側。今得度世。神丹之力。陰君處。民閒百七十年。色如女子。白日昇天而去。（神仙傳四。御覽六百六十四。太平廣記八。） \\n 鬼神 \\n 鮮于冀 \\n 冀。西河人。建武初清河太守。 \\n 自理表 \\n 高貴不尚節。晦壟之夫。而箕踞遺類。研繁失機。婢妾其性。媚世求顯。偷竊很鄙。有辱天官。易譏負乘。誠高之謂。臣不勝鬼言。謹因千里驛聞。（水經淇水注。光武建武二年。冀作公廨。未就而亡。後守趙高計功用二百萬。五官黃秉功曹劉適言四百萬錢。于是冀乃鬼見白日。道從人府。與高及秉等對共計校。定為適秉所割匿。冀乃書表自理。其略言云云。付高上之。高以狀聞。詔下還冀西河田宅妻子焉。兼為差代。以弭幽中之訟。） \\n 劉伯文 \\n 伯文。武陵人。 \\n 與兒佗書 \\n 告佗。當從府君出案行。當以八月八日日中時。武陵城南溝中畔頓。汝是時必往。（搜神記。建安四年。武陵女子李娥病死。埋城外。已十四日。比舍蔡仲。聞冢中有聲。發出遂活。自言為司命誤召。到得遣出。過西門。適見外兄劉伯文相勞問。以書一封與其兒佗。娥乃致伯文書。佗識其紙是父亡時送箱巾也。書不可曉。詣費長房讀之。到期于城南待之。果至。聞有呼聲日。佗來。汝得我所寄李娥書不邪。因與藥一丸。辟來年妖厲。） \\n 劉伯文　盧　十五 \\n 盧 \\n 。廣州人。為州治中。有僊術。刺史步騭以為左道誅之。（案。步騭以建安十五年領鄱陽太守。歲中徙交州刺史。至延康元年。呂岱代為刺史。盧　之誅。當在十五年後。廣州即廣信。漢時刺史治也。） \\n 題門 \\n 珠門珠門。國雖存。無射年。欲知此書盧　還。（御覽一百八十三引郡國志。廣州盧　仕州為治中。有仙術。刺史步騭惡之。以狀聞。後誅之。　後題其門云云。太守削之。隨削字更生。） \\n  \\n 　 \\n  \\n   \\n  "}
