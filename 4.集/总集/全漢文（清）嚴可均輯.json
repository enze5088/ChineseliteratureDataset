{"章节": "全漢文目錄", "正文": "　 \\n 全漢文目錄 \\n 　 \\n  \\n 高帝 \\n 惠帝 \\n 文帝 \\n 景帝已上卷一至卷二 \\n 武帝卷三至卷四 \\n 昭帝 \\n 宣帝已上卷五至卷六 \\n 元帝卷七 \\n 成帝卷八 \\n 哀帝卷九 \\n 高呂后 \\n 程姬 \\n 昭上官后 \\n 公孫倢仔 \\n 元王后 \\n 傅昭儀 \\n 成許后 \\n 班倢仔 \\n 成趙后 \\n 趙昭儀已上卷十至卷十一 \\n 吳王濞 \\n 齊王襄 \\n 淮南王安 \\n 趙王彭祖 \\n 全漢文目錄一 \\n 膠西王端 \\n 中山王勝 \\n 劉長 \\n 燕王旦 \\n 昌邑王賀 \\n 淮陽王欽 \\n 楚王延壽 \\n 梁王立已上卷十二 \\n 義帝 \\n 項王 \\n 劉舍 \\n 陳餘 \\n 宋義 \\n 宋昌 \\n 孔鮒 \\n 孔臧 \\n 孔安國 \\n 孔衍 \\n 孔光已上卷十三 \\n 韓信 \\n 蕭何 \\n 張良 \\n 陳平 \\n 周勃 \\n 酈食其 \\n 婁敬 \\n 張蒼 \\n 韓王信 \\n 韓穨當 \\n 季布 \\n 陳武一作柴武 \\n 申屠嘉 \\n 陶青 \\n 薄昭 \\n 張武 \\n 賈山已上卷十四 \\n 賈誼 \\n 賈捐之 \\n 公孫臣 \\n 新垣平已上卷十五至卷十六 \\n 于意卷十七 \\n 錯 \\n 廷尉信已上卷十八 \\n 嚴青翟 \\n 嚴忌 \\n 嚴助 \\n 韓安國 \\n 羊勝 \\n 公孫詭 \\n 公孫乘 \\n 鄒陽已上卷十九 \\n 枚乘 \\n 全漢文目錄二 \\n 淮南小山 \\n 路喬如 \\n 鄒長倩已上卷二十 \\n 司馬相如 \\n 翟公 \\n 張湯 \\n 繒它 \\n 楊貴已上卷二十一至卷二十二 \\n 董仲舒 \\n 田蚡 \\n 鄭當時 \\n 王恢 \\n 公孫弘 \\n 石慶已上卷二十三至卷二十四 \\n 東方朔卷二十五 \\n 唐蒙 \\n 張騫 \\n 許裒 \\n 司馬談 \\n 司馬遷 \\n 摯峻 \\n 徐樂已上卷二十六 \\n 嚴安 \\n 終軍 \\n 吾丘壽王 \\n 主父偃 \\n 路博德 \\n 霍去病 \\n 霍光 \\n 莊芷一作嚴正 \\n 謬忌 \\n 莊熊罷已上卷二十七 \\n 卜式 \\n 兒寬 \\n 齊人延年 \\n 蘇武 \\n 常惠 \\n 李陵 \\n 李廣利 \\n 胡建 \\n 桑弘羊 \\n 孔僅 \\n 番係 \\n 田仁已上卷二十八 \\n 趙充國 \\n 丙吉 \\n 魏相 \\n 蔡義 \\n 令狐茂 \\n 車千秋 \\n 黃霸 \\n 士伍尊已上卷二十九 \\n 全漢文目錄三 \\n 張敞 \\n 張竦 \\n 田延年已上卷三十 \\n 杜延年 \\n 杜欽 \\n 杜業已上卷三十一 \\n 楊敞 \\n 楊惲 \\n 眭弘 \\n 路溫舒 \\n 大鴻臚禹 \\n 張壽王 \\n 丞相屬寶 \\n 王吉 \\n 王駿 \\n 于定國 \\n 冀州刺史林 \\n 龔遂 \\n 嚴延年已上卷三十二 \\n 蕭望之 \\n 蕭育 \\n 金安上 \\n 楊州刺史柯 \\n 豫章太守廖 \\n 鄭吉 \\n 辛武賢 \\n 辛慶忌 \\n 韋玄成 \\n 侍郎章 \\n 戴長樂 \\n 王生 \\n 蓋寬饒 \\n 鄭昌 \\n 薛廣德 \\n 延壽 \\n 孫會宗 \\n 歐陽地餘 \\n 徐福已上卷三十三 \\n 貢禹 \\n 匡衡已上卷三十四 \\n 劉向卷三十五至卷三十九 \\n 劉歆卷四十至卷四十一 \\n 王 \\n 嚴遵已上卷四十二 \\n 王尊 \\n 耿壽昌 \\n 王商 \\n 史丹 \\n 王章 \\n 王禁 \\n 王鳳 \\n 王立 \\n 全漢文目錄四 \\n 王仁 \\n 王閎 \\n 王音 \\n 許嘉 \\n 甘延壽 \\n 陳湯 \\n 張博已上卷四十三 \\n 翼奉 \\n 京房已上卷四十四 \\n 楊興 \\n 韓宣 \\n 谷吉 \\n 谷永 \\n 韓昌　張猛 \\n 董宏 \\n 尹忠 \\n 尹更始 \\n 張忠已上卷四十五至卷四十六 \\n 何武 \\n 華陰守丞嘉 \\n 朱雲 \\n 應 \\n 薛宣 \\n 諸葛豊 \\n 朱博已上卷四十七 \\n 王嘉 \\n 師丹 \\n 孫寶 \\n 陳咸字子康 \\n 鄭朋 \\n 胡常 \\n 平當已上卷四十八 \\n 翟方進 \\n 翟義 \\n 范延壽 \\n 公乘興 \\n 張匡 \\n 馮逡 \\n 孫禁 \\n 許商 \\n 趙增壽 \\n 涓勳 \\n 劉輔 \\n 杜鄴已上卷四十九 \\n 毌將隆 \\n 馬宮 \\n 鮑宣 \\n 梅福 \\n 郭舜 \\n 尹賞 \\n 申咸 \\n 龔勝已上卷五十 \\n 全漢文目錄五 \\n 揚雄卷五十一至卷五十四 \\n 李尋 \\n 梁太傅輔 \\n 彭宣 \\n 鄭崇 \\n 譙玄 \\n 何並 \\n 閻崇 \\n 方賞 \\n 陳咸先有陳咸字子康在卷四十八此陳咸同姓名 \\n 鄭子真已上卷五十五 \\n 解光 \\n 郭欽 \\n 御史中丞眾 \\n 息夫躬 \\n 泠段猶 \\n 夏賀良 \\n 賈讓 \\n 耿育 \\n 楊宣 \\n 議郎龔 \\n 永信少府猛 \\n 班嗣 \\n 伶玄已上卷五十六 \\n 宦官 \\n 弘恭 \\n 列女 \\n 于緹縈 \\n 大乳母 \\n 卓文君 \\n 烏孫公主解憂 \\n 馮嫽 \\n 敬武長公主 \\n 闕名 \\n 誓　上書　奏　議　對問　舉狀　書　銘　祝文　葬銘已上卷五十七 \\n 偽新 \\n 王莽 \\n 王舜 \\n 王邑 \\n 王諫 \\n 王臨 \\n 王宗已上卷五十八至卷六十 \\n 劉立 \\n 劉佟 \\n 全漢文目錄六 \\n 劉慶 \\n 劉京 \\n 公孫祿 \\n 孫建 \\n 滿昌 \\n 唐林 \\n 甄邯 \\n 陳崇 \\n 大司馬護軍 \\n 平憲 \\n 謝囂 \\n 劉咸 \\n 張永 \\n 崔篆 \\n 嚴尤 \\n 哀章 \\n 但欽 \\n 陳欽 \\n 區博已上卷六十一 \\n 關 \\n 張戎 \\n 韓牧 \\n 王橫 \\n 魯匡 \\n 馮英 \\n 韓博 \\n 田況 \\n 費興 \\n 甄阜 \\n 王況 \\n 新莽臣闕名 \\n 奏　義　祝　符命已上卷六十二 \\n 外國 \\n 南越王趙佗 \\n 趙胡 \\n 呂嘉 \\n 東越王餘善 \\n 匈奴冒頓單于 \\n 軍臣單于 \\n 狐鹿姑單于 \\n 呼韓邪單于 \\n 郅支單于 \\n 烏珠留單于 \\n 鄯善王尉屠書 \\n 烏孫王昆彌 \\n 龜茲王絳賓 \\n 全漢文目錄七 \\n 遷道 \\n 脩羊公 \\n 鬼神 \\n 天皇大神 \\n 西王母 \\n 孝武帝 \\n 段孝直已上卷六十三 \\n 大凡全漢文三百三十四人 \\n 大凡全漢文六十三卷 \\n  \\n 　 \\n  \\n   \\n  "}
{"章节": "全漢文卷一", "正文": "　 \\n 全漢文卷一 \\n 　 \\n  \\n 烏程嚴可均校輯 \\n 高帝 \\n 帝姓劉氏。諱邦。字季。沛豐邑中陽里人。初為泗上亭長。秦二世元年起兵。稱沛公。明年。楚懷王以為碭郡長。封武安侯。以子嬰元年西入關。項羽立為漢王。都南鄭。以漢五年破項羽。即皇帝位。都長安。在位十二年。諡曰高皇帝。廟號太祖。亦曰高祖。有傳十三篇。（漢志在儒家。本注曰。高祖與大臣述古語。及詔策也。） \\n 重祠詔二年 \\n 吾甚重祠而敬祭。今上帝之祭。及山川諸神當祠者。各以其時禮祠之如故。（漢書郊祀志上。） \\n 立吳芮為長沙王詔五年二月 \\n 故衡山王吳芮。與子二人兄子一人。從百粵之兵。以佐諸侯誅暴秦。有大功。諸侯立以為王。項羽侵奪之地。謂之番君。其以長沙、豫章、象郡、桂林、南海立番君芮為長沙王。（漢書高紀下。） \\n 制詔御史。長沙王忠。其定著令。（漢書吳芮傳。） \\n 高帝　一 \\n 以亡諸為閩粵王詔五年二月 \\n 故粵王亡諸。世奉粵祀。秦侵奪其地。使其社稷不得血食。諸侯伐秦。亡諸身帥閩中兵以佐滅秦。項羽廢而弗立。今以為閩粵王。王閩中地。勿使失職。（漢書高紀下。） \\n 罷兵賜復詔五年五月 \\n 諸侯子在關中者。復之十二歲。其歸者半之。民前或相聚保山澤。不書名數。天下已定。令各歸其縣。復故爵田宅。吏以文法教訓辨告。勿笞辱。民以飢餓自賣為人奴婢者皆免為庶人。軍吏卒會赦。其亡罪而亡爵及不滿大夫者皆賜爵為大夫。故大夫以上賜爵各一級。其七大夫以上皆令食邑。非七大夫以下皆復其身及戶。勿事。（漢書高紀下。） \\n 七大夫公乘以上。皆高爵也。諸侯子及從軍歸者。甚多高爵。吾數詔吏。先與田宅。及所當求於吏者。亟與。爵或人君。上所尊禮。久立吏前。曾不為決。甚亡謂也。異日秦民爵公大夫以上。令丞與亢禮。今吾於爵非輕也。吏獨安取此。且法以有功勞行田宅。今小吏未嘗從軍者多滿。而有功者顧不得。背公立私。守尉長吏教訓甚不善。其令諸吏善遇高爵。稱吾意。且廉問。有不如吾詔者。以重論之（同上。） \\n 詔衛尉酈商五年五月 \\n 齊王田橫即至。人馬從者敢搖動者。致族夷。（史記田儋傳。漢書田儋傳。） \\n 赦詔六年十二月 \\n 天下既安。豪傑有功者封侯。新立。未能盡圖其功。身居軍九年。或未習法令。或以其故犯法。大者死刑。吾甚憐之。其赦天下。（漢書高紀下。） \\n 高帝　二 \\n 擇立齊王荊王詔六年十二月 \\n 齊。古之建國也。今為郡縣。其復以為諸侯。將軍劉賈。數有大功。及擇寬惠修絜者。王齊荊地。（漢書高紀下。又見荊王劉賈傳。） \\n 上太公尊號詔六年五月 \\n 人之至親。莫親於父子。故父有天下。傳歸於子。子有天下。尊歸於父。此人道之極也。前日天下大亂。兵革並起。萬民苦殃。朕親被堅執銳。自帥士卒。犯危難。平暴亂。立諸侯。偃兵息民。天下大安。此皆太公之教訓也。諸王通侯將軍群卿大夫已尊朕為皇帝。而太公未有號。今上尊太公曰太上皇。（漢書高紀下。） \\n 疑獄詔七年 \\n 制詔御史。獄之疑者。吏或不敢決。有罪者久而不論。無罪者久繫不決。自今以來。縣道官獄疑者。各讞所屬二千石官。二千石官以其罪名當報之。所不能決者。皆移廷尉。廷尉亦當報之。廷尉所不能決。謹具為奏。傅所當比律令以聞。（漢書刑法志。） \\n 立靈星祠詔八年 \\n 制詔御史。其令郡國縣立靈星祠。常以歲時祠以牛。（史記封禪書。漢書郊祀志上。） \\n 捕趙王張敖詔八年 \\n 趙有敢隨王者。罪三族。（史記田叔傳。） \\n 擇立代王詔十一年正月 \\n 代地居常山之北。與夷狄邊。趙乃從山南有之。遠。數有胡寇。難以為國。頗取山南太原之地益屬代。代之雲中以西為雲中郡。則代受邊寇益少矣。王相國通侯吏二千石擇可立為代王者。（漢書高紀下。） \\n 定口賦詔十一年二月 \\n 欲省賦甚。今獻未有程。吏或多賦以為獻。而諸侯王尤多。民疾之。令諸侯王通侯。常以十月朝獻。及郡。各以其口數率。人歲六十三錢。以給獻費。（漢書高紀下。） \\n 高帝　三 \\n 求賢詔十一年二月 \\n 蓋聞王者莫高于周文。伯者莫高于齊桓。皆待賢人而成名。今天下賢者智能豈特古之人乎。患在人主不交故也。士奚由進。今吾以天之靈。賢士大夫定有天下。以為一家。欲其長久世世奉宗廟亡絕也。賢人已與我共平之矣。而不與吾共安利之可乎。賢士大夫有肯從我游者。吾能尊顯之。布告天下。使明知朕意。御史大夫昌下相國。相國酇侯下諸侯王。御史中執法下郡守。其有意稱明德者。必身勸為之駕。遣詣相國府。署行義年。有而弗言。覺免。年老癃病勿遣。（漢書高紀下。） \\n 擇立梁王淮陽王詔十一年三月 \\n 擇可以為梁王淮陽王者。（漢書高紀下。） \\n 立趙它為南粵王詔十一年五月 \\n 粵人之俗。好相攻擊。前時秦徙中縣之民南方三郡。使與百粵雜處。會天下誅秦。南海尉它居南方長治之。甚有文理。中縣人以故不耗減。粵人相攻擊之俗益止。俱賴其力。今立它為南粵王。（漢書高紀下。） \\n 擇立吳王詔十二年十月 \\n 吳。古之建國也。日者荊王兼有其地。今死亡後。朕欲復立吳王。其議可者。（漢書高紀下。） \\n 置秦皇楚王陳勝等守冢詔十二年十二月 \\n 秦皇帝、楚隱王、魏安釐王、齊愍王、趙悼襄王皆絕亡後。其與秦始皇帝守冢二十家。楚魏齊各十家。趙及魏公子亡忌。各五家。令視其冢。復。亡與它事。（漢書高紀下。） \\n 高帝　四 \\n 議立燕王詔十二年二月 \\n 燕王綰與吾有故。愛之如子。問與陳豨有謀。吾以為亡有。故使人迎綰。綰稱疾不來。謀反明矣。燕吏民非有罪也。賜其吏六百石以上爵各一級。與綰居去來歸者赦之。加爵亦一級。詔諸侯王議可立為燕王者。（漢書高紀下。） \\n 立南武侯織為南海王詔十二年二月 \\n 南武侯織。亦粵之世也。立以為南海王。（漢書高紀下。） \\n 布告天下詔十二年三月 \\n 吾立為天子。帝有天下。十二年于今矣。與天下之豪士賢大夫共定天下。同安輯之。其有功者。上致之王。次為列侯。下乃食邑。而重臣之親。或為列侯。皆令自置吏。得賦斂。女子公主。為列侯食邑者。皆佩之印。賜大第室。吏二千石。徙之長安。受小第室。入蜀漢定三秦者。皆世世復。吾于天下賢士功臣。可謂亡負矣。其有不義。背天子擅起兵者。與天下共伐誅之。布告天下。使明知朕意。（漢書高紀下。） \\n 手敕太子 \\n 吾遭亂世。當秦禁學。自喜。謂讀書無益。洎踐祚以來。時方省書。乃使人知作者之意。追思昔所行。多不是。（古文苑。） \\n 堯舜不以天子與子而與他人。此非為不惜天下。但子不立耳。人有好牛馬尚惜。況天下耶。吾以爾是元子。早有立意。群臣咸稱汝友四皓。吾所不能致。而為汝來。為可任大事也。今定汝為嗣。（同上。） \\n 吾生不學書。但讀書問字而遂知耳。以此故不大工。然亦足自辭解。今視汝書。猶不如吾。汝可勤學習。每上疏宜自書。勿使人也。（同上。） \\n 汝見蕭、曹、張、陳諸公侯。吾同時人。倍年于汝者。皆拜。并語于汝諸弟。（同上。） \\n 吾得疾遂困。以如意母子相累。其餘諸兒皆自足立。哀此兒猶小也。（同上。） \\n 賜韓王信書六年九月 \\n 專死不勇。專生不任。寇攻馬邑。君王力不足以堅守乎。安危存亡之地。此二者。朕所以責於君王。（漢書韓王信傳。上賜信書。責讓之。） \\n 高帝　五 \\n 書帛射城上與沛父老秦二世元年九月 \\n 天下同苦秦久矣。今父老雖為沛令守。諸侯並起。今屠沛。沛今共誅令。擇可立立之。以應諸侯。即室家完。不然。父子俱屠。無為也。（漢書高紀上。） \\n 入關告諭漢元年十一月 \\n 父老苦秦苛法久矣。誹謗者族。耦語者棄市。吾與諸侯約。先入關者王之。吾當王關中。與父老約。法三章耳。殺人者死。傷人及盜抵罪。餘悉除去秦法。吏民皆安堵如故。凡吾所以來。為父兄除害。非有所侵暴。毋恐。且吾所以軍霸上。待諸侯至而定要束耳。（漢書高紀上。） \\n 發使告諸侯二年三月 \\n 天下共立義帝。北面事之。今項羽放殺義帝江南。大逆無道。寡人親為發喪。兵皆縞素。悉發關中兵。收三河士。南浮江漢以下。願從諸侯王擊楚之殺義帝者。（漢書高紀上。） \\n 數項羽十罪四年十月 \\n 吾始與羽俱受命懷王曰。先定關中者王之。羽負約。王我于蜀漢。罪一也。羽矯殺卿子冠軍。自尊。罪二也。羽當以救趙還報。而擅劫諸侯兵入關。罪三也。懷王約入秦無暴掠。羽燒秦宮室。掘始皇帝冢。收私其財。罪四也。又彊殺秦降王子嬰。罪五也。詐阬秦子弟新安二十萬。王其將。罪六也。皆王諸將善地。而徙逐故主。令臣下爭叛逆。罪七也。出逐義帝彭城。自都之。奪韓王地。并王梁楚。多自與。罪八也。使人陰殺義帝江南。罪九也。夫為人臣而殺其已降。為政不平。主約不信。天下所不容。大逆無道。罪十也。吾以義兵從諸侯誅殘賊。使刑餘罪人擊公。何苦乃與公挑戰。（漢書高紀下。） \\n 下令恤軍士死者四年七月 \\n 軍士不幸死者。吏為衣衾棺斂。轉送其家。（漢書高紀上。） \\n 高帝　六 \\n 下令立韓信為楚王彭越為梁王五年正月 \\n 楚地已定。義帝亡後。欲存卹楚眾。以定其主。齊王信習楚風俗。更立為楚王。王淮北。都下邳。魏相國建成侯彭越。勤勞魏民。卑下士卒。常以少擊眾。數破楚軍。其以魏故地王之。號曰梁王。都定陶。（漢書高紀下。） \\n 下令赦天下五年正月 \\n 兵不得休八年。萬民與苦甚。今天下事畢。其赦天下殊死已下。（漢書高紀下。） \\n 復吏卒限制衣冠令八年三月 \\n 吏卒從軍至平城及守城邑者皆復終身勿事。爵非公乘以上毋得冠劉氏冠。賈人毋得衣錦繡綺縠絺紵罽操兵乘騎馬。（漢書高紀下。） \\n 夷三族令 \\n 當三族者。皆先黥劓。斬左右止。笞殺之。梟其首。菹其骨肉于市。其誹謗詈詛者。又先斷舌。（漢書刑法志。漢興。約法三章。然其大辟尚有夷三族之令。故謂之具五刑。彭越韓信之屬皆受此誅。） \\n 荅諸侯王韓信等上尊號五年二月 \\n 寡人聞帝者賢者有也。虛言無實之名。非所取也。今諸侯王皆推高寡人將何以處之哉。（漢書高紀下。） \\n 諸侯王幸以為便于天下之民。則可矣。（同上。） \\n 封爵誓六年十二月 \\n 使黃河如帶。泰山若厲。國以永存。爰及苗裔。（漢書高惠高后文功臣表。又三國志周瑜傳引作如礪。餘皆同。） \\n 丹書鐵券 \\n 使黃河如帶。泰山如礪。漢有宗廟。爾無絕世。（太平御覽五百九十八又六百三十三。困學紀聞十二引陸賈楚漢春秋高帝初封侯者。皆賜丹書鐵券曰。） \\n 高帝　七 \\n 又與群臣刑白馬而盟 \\n 非劉氏不王。若有亡功非上所置而侯者。天下共誅之。（□□□□□□□□） \\n 非劉氏而王者。天下共擊之。（漢書王陵傳。高皇帝刑白馬而盟云云。又見史記呂后紀。無者字。又見漢書外戚傳。） \\n 非劉氏不得王。非有功不得侯。不如約。天下共擊之。（漢書周勃傳。　案書抄八十一引漢書云。黃河如帶。泰山如礪。其國永存。爰及苗裔。申以丹書之信。重以白馬之盟。） \\n 所述書天子所服第八。（案此即蓺文志儒家所載高祖傳十三篇之一也。） \\n 大謁者臣章受詔長樂宮曰令群臣議天子所服。以安治天下。相國臣何、御史大夫臣昌、謹與將軍臣陵、太子太傅臣通等議。春夏秋冬。天子所服。當法天地之數。中得人和。故自天子王侯有土之君。下及兆民。能法天地。順四時。以治國家。身亡禍。殃年壽永究。是奉宗廟安天下之大禮也。臣請法之。中謁者趙堯舉春。李舜舉夏。兒湯舉秋。貢禹舉冬（師古曰。高帝時自有一貢禹也）。四人各職一時。大謁者襄章奏。制曰可。（漢書魏相傳。相表奏。引高皇帝所述書天子所服第八。） \\n 惠帝 \\n 帝諱盈。高帝子。漢二年立為太子。十二年五月即位。在位五年。謚曰孝惠皇帝。 \\n 重吏祿詔高帝十二年 \\n 吏所以治民也。能盡其治。則民賴之。故重其祿。所以為民也。令吏六百石以上。父母妻子與同居。及故吏嘗佩將軍都尉印將兵及佩二千石官印者。家唯給軍賦。他無有所與。（漢書惠紀。） \\n 文帝一 \\n 帝諱恆。高帝中子。漢十一年封代王。呂后八年迎立。在位二十三年。謚曰孝文皇帝。廟號太宗。 \\n 徙淮南王長制六年 \\n 朕不忍致法于王。其與列侯吏二千石議。（史記淮南王傳。漢書淮南王傳。） \\n 朕不忍致法于王。其赦長死罪。廢勿王。（同上。） \\n 計食長。給肉日五斤。酒二斗。令故美人才人得幸者十人從居。他可。（同上。） \\n 惠帝文帝　八 \\n 增神祠制十三年 \\n 朕即位。十三年于今。賴宗廟之靈。社稷之褔。方內艾安。民人靡疾。閒者比歲登。朕之不德。何以饗此。皆上帝諸神之賜也。蓋聞古者饗其德。必報其功。欲有增諸神祠。有司議增雍五畤路車各一乘。駕被具。西畤畦畤禺車各一乘。禺馬四匹。駕被具。其河湫漢水。加王各二。及諸祠。各增廣壇場。珪幣俎豆。以差加之。而祝釐者歸福於朕。百姓不與焉。自今祝致敬。毋有所祈。（史記封禪書。又漢書文紀有詔。與此小同。） \\n 即位赦詔呂后八年 \\n 制詔丞相、太尉、御史大夫。閒者諸呂用事擅權。謀為大逆。欲危劉氏宗廟。賴將軍列侯宗室大臣誅之。皆伏其辜。朕初即位。其赦天下。賜民爵一級。女子百戶牛酒。酺五日。（漢書文紀。） \\n 封賜周勃等詔元年十月 \\n 呂產自置為相國。呂祿為上將軍。擅矯遣灌將軍嬰將兵擊齊。欲代劉氏。嬰留滎陽弗擊。與諸侯合謀以誅呂氏。呂產欲為不善。丞相陳平與太尉周勃謀。奪呂產等軍。朱虛侯劉章首先捕呂產等。太尉身率襄平侯通持節承詔入北軍。典客劉揭身奪趙王呂祿印。益封太尉勃萬戶。賜金五千斤。丞相陳平灌將軍嬰邑各三千戶。金二千斤。朱虛侯劉章、襄平侯通、東牟侯劉興居邑各二千戶。金千斤。封典客揭為陽信侯。賜金千斤。（史記文紀。又見漢書文紀。首有前字。） \\n 荅有司請建太子詔元年正月 \\n 朕既不德。上帝神明。未歆饗也。天下人民。未有愜（史記作嗛）志。今縱不能博求天下賢聖有德之人而嬗天下焉。而曰豫建太子。是重吾不德也。謂天下何。其安之。（漢書文紀。） \\n 文帝　九 \\n 楚王。季父也。春秋高。閱天下之義理多矣。明於國家之大體。吳王於朕。兄也。惠仁以好德。淮南王。弟也。秉德以陪朕。豈為不豫哉。諸侯王宗室昆弟。有功臣多賢及有德義者。若舉有德以陪朕之不能終。是社稷之靈。天下之福也。今不選舉焉。而曰必子。人其以朕為忘賢有德者而專于子。非所以憂天下也。朕甚不取也。（史記文紀。漢書無惠仁句。秉上有皆字。） \\n 振貸詔元年三月 \\n 方春和時。草木群生之物。皆有以自樂。而吾百姓鰥寡孤獨窮困之人。或阽于死亡。而莫之省憂。為民父母將何如。其議所以振貸之。（漢書文紀。） \\n 養老詔元年三月 \\n 老者非帛不暖。非肉不飽。今歲首。不時使人存問長老。又無布帛酒肉之賜。將何以佐天下子孫孝養其親。今聞吏稟當受鬻者或以陳粟。豈稱養老之意哉。具為令。（漢書文紀。） \\n 脩代來功詔元年六月 \\n 方大臣誅諸呂迎朕。朕狐疑。皆止朕。唯中尉宋昌勸朕。朕已得保宗廟。已尊昌為衛將軍。其封昌為壯武侯。諸從朕六人官皆至九卿。（漢書文紀。） \\n 益封高帝從臣詔 \\n 列侯從高帝入蜀漢者六十八人益戶各三百戶。吏二千石已上從高帝潁川守尊等十人食邑六百戶。淮陽守申屠嘉等十人五百戶。衛尉足（史記作定。）等十人四百戶。封淮南王舅趙兼為周陽侯。齊王舅駟鈞為靖郭侯。（漢書文紀。） \\n 令列侯之國詔二年十月 \\n 朕聞古者諸侯。建國千餘。各守其地。以時入貢。民不勞苦。上下驩欣。靡有違德。今列侯多居長安。邑遠。吏卒給輸費苦。而列侯亦無繇教訓其民。其令列侯之國。為吏及詔所止者。遣太子。（漢書文紀。） \\n 文帝　十 \\n 日食求言詔二年十一月 \\n 朕聞之。天生民。為之置君以養治之。人主不德。布政不均。則天示之災。以戒不治。乃十一月晦。日有食之。適見于天。災孰大焉。朕獲保宗廟。以微眇之身。託于士民君王之上。天下治亂。在予一人。唯二三執政。猶吾股肱也。朕下不能治育群生。上以累三光之明。其不德大矣。令至。其悉朕之過失。及知見之所不及。　以啟告朕。及舉賢良方正能直言極諫者。以匡朕之不逮。因各敕以職任。務省繇費以便民。朕既不能遠德。故憪然念外人之有非。是以設備未息。今縱不能罷邊屯戍。又飭兵厚衛。其罷衛將軍軍。太僕見馬遺財足。餘皆以給傳置。（漢書文紀。） \\n 開藉田詔二年正月 \\n 夫農。天下之本也。其開藉田。朕親率耕。以給宗廟粢盛。民謫作縣官及貸種食未入入未備者。皆赦之。（漢書文紀。） \\n 王辟彊等詔二年三月 \\n 前趙幽王幽死。朕甚憐之。已立其太子遂為趙王。遂弟辟彊及齊悼惠王子朱虛侯章東牟侯興居有功可王。（漢書文紀。） \\n 除誹謗訞言法詔二年五月 \\n 古之治天下。朝有進善之旌。誹謗之木。所以通治道而來諫者也。今法有誹謗訞言之罪。是使眾臣不敢盡情。而上無由聞過失也。將何以來遠方之賢良。其除之。民或祝詛上以相約。而後相謾。吏以為大逆。其有他言。吏又以為誹謗。此細民之愚。無知抵死。朕甚不取。自今以來。有犯此者。勿聽治。（漢書文紀。） \\n 議除連坐詔二年 \\n 詔丞相太尉御史。法者治之正。所以禁暴而衛善人也。今犯法者已論。而使無罪之父母妻子同產坐之。及收。朕甚弗取。其議。（漢書刑法志。　紀作元年。少首句） \\n 文帝　十一 \\n 朕聞之。法正則民懿。罪當則民從。且夫牧民而道之以善者。吏也。既不能道。又以不正之法罪之。是法反害于民為暴者也。朕未見其便。宜孰計之。（同上。周勃陳平奏。以為如其故便。文帝復曰。） \\n 勸農詔二年九月 \\n 農。天下之大本也。民所恃以生也。而民或不務本而事末。故生不遂。朕憂其然。故今茲親率群臣。農以勸之。其賜天下民今年田租之半。（漢書文紀。） \\n 卻獻千里馬詔 \\n 鸞旗在前。屬車在後。吉行日五十里。師行三十里。朕乘千里之馬。獨先安之。朕不受獻也。其令四方毋求來獻。（漢書賈捐之傳。時有獻千里馬者。詔云云。） \\n 朕不受獻。也其令四方毋求來獻。（同上。） \\n 遣灌嬰擊匈奴詔三年五月 \\n 漢與匈奴約為昆弟。無侵害邊境。所以諭[諭當作輸]遺匈奴甚厚。今右賢王離其國。將眾居河南地。非常故。往來入塞捕殺吏卒。敺侵上郡。保塞蠻夷。令不得居其故。陵轢邊吏入盜。甚驁無道。非約也。其發邊吏車騎八萬詣高奴。遣丞相灌嬰將擊右賢王。（漢書匈奴傳。） \\n 復遣周勃率列侯之國詔三年十一月 \\n 前日朕遣列侯之國。辭未行。丞相朕之所重。其為朕率列侯之國。（漢書文紀。又見周勃傳。） \\n 赦濟北吏民詔三年七月 \\n 濟北王背德反上。詿誤吏民。為大逆。濟北吏兵未至先自定。及以軍城邑降者。皆赦之。復官爵。與王興居去來者。亦赦之。（漢書文紀。） \\n 文帝　十二 \\n  \\n 　 \\n  \\n   \\n  "}
{"章节": "全漢文卷二", "正文": "　 \\n 全漢文卷二 \\n 　 \\n  \\n 烏程嚴可均校輯 \\n 文帝二 \\n 勸農詔十二年三月 \\n 道民之路。在于務本。朕親率天下農。十年于今。而野不加辟。歲一不登。民有飢色。是從事焉尚寡。而吏未加務也。吾詔書數下。歲勸民種樹。而功未興。是吏奉吾詔不勤而勸民不明也。且吾農民甚苦。而吏莫之省。將何以勸焉。其賜農民今年租稅之半.（漢書文紀。） \\n 置三老孝悌力田常員詔十二年三月 \\n 孝悌。天下之大順也。力田。為生之本也。三老.眾民之師也。廉吏。民之表也。朕甚嘉此二三大夫之行。今萬家之縣。云無應令。豈實人情。是吏舉賢之道未備也。其遣謁者勞賜三老。孝者帛人五匹。悌者力田二匹。廉吏二百石以上率百石者三匹。及問民所不便安。而以戶口率置三老孝悌力田常員。令各率其意。以道民焉。（漢書文紀。） \\n 文帝　一 \\n 耕桑詔十三年二月 \\n 朕親率天下農耕。以供粢盛。皇后親桑。以奉祭服。其具禮儀。（漢書文紀。） \\n 除祕祝詔十三年四月 \\n 蓋聞天道。禍自怨起。而福繇德興。百官之非。宜由朕躬。今祕祝之官移過于下。以彰吾之不德。朕甚不取。其除之。（史記文紀。又見封禪書。又見漢書郊祀志上。皆刪節。） \\n 除肉刑詔十三年五月 \\n 制詔御史。蓋聞有虞氏之時。畫衣冠異章服以為戮。而民弗犯。何治之至也。今法有肉刑三。而姦不止。其咎安在。非乃朕德之薄而教不明與。吾甚自愧。故夫訓道不純。而惠民陷焉。詩曰。悌弟君子。民之父母。今人有過。教未施而刑已加焉。或欲改行為善。而道亡繇至。朕甚憐之。夫刑至斷支體。刻肌膚。終身不息。何其刑之楚而不德也。豈稱為民父母之意哉。其除肉刑。有以易之。及今罪人各以輕重不亡逃。有年而免。具為令。（漢書刑法志。齊大倉令　于公有罪當刑。其少女緹縈上書。天子憐其意。遂下令。） \\n 勸農詔十三年六月 \\n 農.天下之本。務莫大焉。今廑身從事。而有租稅之賦。是謂本末者無以異也。其于勸農之道未備。其除田之租稅。賜天下孤寡布帛絮各有數。（漢書文紀。） \\n 增祀無祈詔十四年春 \\n 朕獲執犧牲珪幣。以祀上帝宗廟。十四年于今。歷日彌長。以不敏不明。而久撫臨天下。朕甚自媿。其廣增諸祀壇場珪幣。昔先王遠施不求其報。望祀不祈其福。右賢左戚。先民後己。至明之極也。今吾聞祠官祀釐。皆歸福于朕躬。不為百姓。朕甚媿之。夫以朕之不德。而專鄉獨美其福。百姓不與焉。是重吾不德也。其令祠官致敬。無有所祈。（漢書文紀。） \\n 文帝　二 \\n 議郊祀詔十五年夏 \\n 有異物之神見于成紀。毋害于民。歲以有年。朕幾郊祀上帝諸神。禮官議。毋諱以朕勞。（漢書郊祀志上。） \\n 策賢良文學詔十五年九月 \\n 惟十有五年九月壬子。皇帝曰。昔者大禹勤求賢士。施及方外。四極之內。舟車所至。人跡所及。靡不聞命。以輔其不逮。近者獻其明。遠者通厥聰。比善戮力。以翼天子。是以大禹能亡失德。夏以長楙。高皇帝親除大害。去亂從。並建豪英。以為官師。為諫爭。輔天子之闕。而翼戴漢宗也。賴天之靈。宗廟之福。方內以安。澤及四夷。今朕獲執天下之正。以承宗廟之祀。朕既不德。又不敏。明弗能燭。而智不能治。此大夫之所著聞也。故詔有司諸侯王三公九卿及主郡吏。各帥其志。以選賢良。明於國家之大體。通於人事之終始。及能直言極諫者。各有人數。以匡朕之不逮。二三大夫之行。當此三道朕甚嘉之。故登大夫于朝。親諭朕志。大夫其上三道之要。及永惟朕之不德。吏之不平。政之不宣。民之不寍。四者之闕。悉陳其志。毋有所隱。上以薦先帝之宗廟。下以興愚民之休利。著之于篇。朕親覽焉。觀大夫所以佐朕。至與不至。書之。周之密之。重之閉之。興自朕躬。大夫其正論。毋枉執事。烏虖戒之。二三大夫其帥志毋怠。（漢書　錯傳。） \\n 求言詔後元年三月 \\n 間者數年比不登。又有水旱疾疫之災。朕甚憂之。愚而不明。未達甚咎。意者朕之政有所失而行有過與。乃天道有不順。地利或不得人事多失和。鬼神廢不享與。何以致此。將百官之奉養或費。無用之事或多與。何其民食之寡乏也。夫度田非益寡。而計民未加益。以口量地。其於古猶有餘。而食之甚不足者。其咎安在。無乃百姓之從事於末以害農者蕃。為酒醪以靡穀者多。六畜之食焉者眾與。細大之義。吾未能得其中。其與丞相列侯吏二千石博士議之。有可以佐百姓者。率意遠思。無有所隱。（漢書文紀。） \\n 文帝　三 \\n 與匈奴和親詔後二年六月 \\n 朕既不明。不能遠德。使方外之國。或不寍息。夫四荒之外。不安其生。封圻之內。勤勞不處。二者之咎。皆自於朕之德薄。而不能達遠也。間者累年。匈奴並暴邊境。多殺吏民。邊臣兵吏。又不能諭其內志。以重吾不德。夫久結難。連兵中外之國。將何以自寍。今朕夙興夜寐。勤勞天下。憂苦萬民。為之惻怛不安。未嘗一日忘于心。故遣使者。冠蓋相望。結轍于道。以諭朕志於單于。今單于反古之道。計社稷之安。便萬民之利。新與朕俱棄細過。偕之大道。結兄弟之義。以全天下元元之民。和親以定。始於今年。（漢書文紀。） \\n 與匈奴和親布告天下詔 \\n 制詔御史。匈奴大單于遺朕書。和親已定。亡人不足以益眾廣地。匈奴無入塞。漢無出塞。犯今約者殺之。可以久親。後無咎。俱便。朕已許。其布告天下。使明知之。（漢書匈奴傳。） \\n 遺詔後七年六月 \\n 朕聞之。蓋天下萬物之萌生。靡不有死。死者。天地之理。物之自然。奚可甚哀。當今之時。世咸嘉生而惡死。厚葬以破業。重服以傷生。吾甚不取。且朕既不德。無以佐百姓。今崩。又使重服久臨。以罹寒暑之數。哀人父子。傷長老之志。損人飲食。絕鬼神之祭祀。以重吾不德。謂天下何。朕獲保宗廟。以眇眇之身。託于天下君王之上。二十有餘年矣。賴天之靈。社稷之福。方內安寍。靡有兵革。朕既不敏。常畏過行。以羞先帝之遺德。惟年之久長。懼于不終。今乃幸以天年。得復供養于高廟。朕之不明與。嘉之。其奚哀念之有。其令天下吏民。令到。出臨三日。皆釋服。無禁取婦嫁女祠祀飲酒食肉。自（宋書作其。今史漢皆作自。續漢禮儀志下注補引亦作自。）當給喪事服。臨者皆無踐。絰帶無過三寸。無布車及兵器。無發民哭臨宮殿中。殿中當臨者。皆以旦夕各十五舉音。禮畢罷。非旦夕臨時。禁無得擅哭臨。以下。服大紅十五日。小紅十四日。纖七日釋服。它不在令中者。皆以此令比類從事。布告天下。使明知朕意。霸陵山川因其故。無有所改。歸夫人以下至少使。（漢書文紀。又見史記文紀。宋書禮志二。） \\n 文帝　四 \\n 賜南粵王趙佗書元年 \\n 皇帝謹問南粵王。甚苦心勞意。朕高皇帝側室之子。棄外奉北藩于代。道里遼遠。壅蔽樸愚。未嘗致書。高皇帝棄群臣。孝惠皇帝即世。高后自臨事。不幸有疾。日進不衰。以故誖暴乎治。諸呂為變故。亂法不能獨制。迺取它姓子為孝惠皇帝嗣。賴宗廟之靈。功臣之力。誅之已畢。朕以王侯吏不釋之故。不得不立。今即位。乃者聞王遺將軍隆慮侯書。求親昆弟。請罷長沙兩將軍。朕以王書罷將軍博陽侯。親昆弟在真定者。已遣人存問。修治先人冢。前日聞王發兵于邊。為寇災不止。當其時。長沙苦之。南郡尤甚。雖王之國。庸獨利乎。必多殺士卒。傷良將吏。寡人之妻。孤人之子。獨人父母。得一亡十。朕不忍為也。朕欲定地犬牙相入者。以問吏。吏曰。高皇帝所以介長沙土也。朕不能擅變焉。吏曰。得王之地。不足以為大。得王之財。不足以為富。服領以南。王自治之。雖然。王之號為帝。兩帝並立。亡一乘之使以通其道。是爭也。爭而不讓。仁者不為也。願與王分棄前患。終今以來。通使如故。故使賈馳諭告王朕意。王亦受之。毋為寇災矣。上褚五十衣。中褚三十衣。下褚二十衣。遺王。願王聽樂娛憂。存問鄰國。（漢書兩粵傳。） \\n 遺匈奴書六年 \\n 皇帝敬問匈奴大單于無恙。使郎中係虖淺遺朕書曰。右賢王不請。聽後義盧侯難氏等計。絕二主之約。離兄弟之親。漢以故不和。鄰國不附。今以小吏敗約故。罰右賢王。使西擊月氏。盡定之。願寢兵休士。除前事。復故約。以安邊民。世世平樂。朕甚嘉之。此古聖王之志也。漢與匈奴約為兄弟。所以遺單于甚厚。背約離兄弟之親者。常在匈奴。然右賢王事已在赦前。勿深誅。單于若稱書意。明告諸吏。使無負約。有信。敬如單于書。使者言。單于自將伐國有功。甚苦兵事。服繡祫綺衣、繡祫長襦、錦祫袍各一。比余一。黃金飾具帶一。黃金胥毗一。繡十匹。錦三十匹。赤綈綠繒各四十匹。使中大夫意謁者令肩遺單于。（史記匈奴傳。又見漢書匈奴傳。少右賢王一段五十餘字。餘亦小異。） \\n 文帝　五 \\n 璽書賜荅　錯十四年 \\n 皇帝問太子家令。上書言兵體三章。聞之。書言狂夫之言而明主擇焉。今則不然。言者不狂。而擇者不明。國之大患。故在於此。使夫不明擇于不狂。是以萬聽而萬不當也。（漢書　錯傳。） \\n 遺匈奴和親書後二年 \\n 皇帝敬問匈奴大單于無恙。使當戶且渠雕渠難郎中韓遼遺朕馬二匹。已至。敬受。先帝制。長城以北。引弓之國。受令單于。長城以內。冠帶之室。朕亦制之。使萬民耕織射獵衣食。父子毋離。臣主相安。俱無暴虐。今聞渫惡民貪降其趨。背義絕約。忘萬民之命。離兩主之驩。然其事已在前矣。書云。二國已和親。兩主驩說。寢兵休卒養馬。世世昌樂。翕然更始。朕甚嘉之。聖者日新。改作更始。使老者得息。幼者得長。各保其首領而終其天年。朕與單于。俱由此道。順天恤民。世世相傳。施之無窮。天下莫不咸嘉。使漢與匈奴鄰敵之國。匈奴處北。地寒。殺氣早降。故詔吏遺單于秫　金帛綿絮它物歲有數。今天下大安。萬民熙熙。獨朕與單于為之父母。朕追念前事。薄物細故。謀臣計失。皆不足以離昆弟之驩。朕聞天不頗覆。地不偏載。朕與單于。皆捐細故。俱蹈大道。墮壞前惡。以圖長久。使兩國之民。若一家子。元元萬民。下及魚鱉。上及飛鳥。跂行喙息蝡動之類。莫不就安利。避危殆。故來者不止。天之道也。俱去前事。朕釋逃虜民。單于毋言章尼等。朕聞古之帝王。約分明而不食言。單于留志。天下大安。和親之後。漢過不先。單于其察之。（史記匈奴傳。漢書匈奴傳。） \\n 文帝　六 \\n 荅陳武 \\n 朕能任衣冠。念不到此。會呂氏之亂。功臣宗室。共不羞恥。誤居正位。常戰戰慄慄。恐事之不終。且兵凶器。雖克所願。動亦耗病。謂百姓遠方何。又先帝知勞民不可煩。故不以為意。朕豈自謂能。今匈奴內侵。軍吏無功。邊民父子。荷兵日久。朕常為動心傷痛。無日忘之。今未能銷距。願且堅邊設候。結和通使。休寍。北陲為功多矣。且無議軍。（史記律書。孝文即位。將軍陳武等議征南越朝鮮。孝文曰云云。　按。陳武即柴武。史漢高帝紀。秦二世三年。遇剛武侯。應劭曰。武一姓柴。韓王信傳。漢使柴將軍擊之。淮南王長傳。與棘蒲侯柴武太子奇謀反。是姓柴也。而律書作陳武。功臣侯表但有棘蒲侯陳武。無柴武。班固泗水亭碑十八侯銘亦然。應劭漢人。精通掌故。謂武一姓柴。得其實矣。非諸注望文者所及也。棘蒲。十八侯銘作棘津。當有一誤。） \\n 酎金律 \\n 皇帝齋宿。親帥群臣。承祠宗廟。群臣宜分奉請。諸侯列侯各以民口數率。千口奉金四兩。奇不滿十口至五百口亦四兩。皆會謝少府受。又大鴻臚食邑九真、交阯、日南者。用犀角長九寸以上。若玳瑁甲一。鬱林用象牙長三尺以上。若翡翠各二十。準以當金。（續漢禮儀志上注補引丁孚漢儀曰。酎金律。漢文所加。以正月旦作酒。八月成名酎酒。因令諸侯助祭貢金。引漢律金布令云云。） \\n 景帝 \\n 帝諱啟。孝文帝長子。前元年立為皇太子。後七年六月即位。在位十六年。謚曰孝景皇帝。 \\n 文帝　景帝　七 \\n 定孝文帝廟樂詔元年十月 \\n 制詔御史。蓋聞古者祖有功而宗有德。制禮樂各有由。聞歌者所以發德也。舞者所以明功也。高廟酎。奏武德、文始、五行之舞。孝惠廟酎。奏文始五行之舞。孝文皇帝臨天下。通關梁。不異遠方。除誹謗。去肉刑。賞賜長老。收恤孤獨。以遂群生。減耆欲。不受獻。不私其利也。罪人不帑。不誅無罪。除肉刑。出美人。重絕人之世。朕既不敏。不能識。此皆上古之所不及。而孝文皇帝親行之。德厚侔天地。利澤施四海。靡不獲福。明象乎日月。而廟樂不稱。朕甚懼焉。其為孝文皇帝廟為昭德之舞。以明休德。然後祖宗之功德。著于竹帛。施于萬世。永永無窮。朕甚嘉之。其與丞相列侯中二千石禮官具為禮儀奏。（史記文紀。漢書景紀。） \\n 聽民徙寬大地詔元年正月 \\n 閒者歲比不登。民多乏食。夭絕天年。朕甚痛之。郡國或磽隘。無所農桑毄畜。或地饒廣薦草莽。水泉利。而不得徙。其議民欲徙寬大地者。聽之。（漢書景紀。） \\n 議著令詔元年七月 \\n 吏受所監臨以飲食免。重。受財物賤買貴賣。論輕。廷尉與丞相更議著令。（漢書景紀。） \\n 減笞詔元年 \\n 加笞與重罪無異。幸而不死。不可為人。其定律。笞五百曰三百。笞三百曰二百。（漢書刑法志。） \\n 封蕭何孫嘉詔二年 \\n 制詔御史。故相國蕭何。高皇帝大功臣。所與為天下也。今其祀絕。朕甚憐之。其以武陽縣戶二千封何孫嘉為列侯。（漢書蕭何傳。） \\n 原襄平侯紀嘉詔三年十二月 \\n 襄平侯嘉子恢說。不孝謀反。欲以殺嘉。大逆無道。其赦嘉為襄平侯。及妻子當坐者復故爵。論恢說及妻子如法。（漢書景紀。） \\n 景帝　八 \\n 擊七國詔三年二月 \\n 制詔將軍。蓋聞為善者天報以福。為非者天報以殃。高皇帝親垂功德。建立諸侯。幽王悼惠王絕無後。孝文皇帝哀憐。加惠王幽王子遂悼惠王子卬等。令奉其先王宗廟為漢藩國。德配天地。明並日月。而吳王濞背德反義。誘受天下亡命罪人。亂天下幣。稱疾不朝二十餘年。有司數請濞罪。孝文皇帝寬之。欲其改行為善。今乃與楚王戊、趙王遂膠西王卬、濟南王辟光、菑川王賢、膠東王雄渠約從謀反。為逆無道。起兵以危宗廟。賊殺大臣及漢使者。迫劫萬民。伐殺無罪。燒殘民家。掘其丘壟。甚為虐暴。而卬等又重逆無道。燒宗廟。鹵御物。朕其痛之。朕素服避正殿。將軍其勸士大夫擊反虜。擊反虜者深入多殺為功。斬首捕虜比三百石以上。皆殺無有所置。敢有議詔及不如詔者。皆要斬。（漢書吳王濞傳。） \\n 赦吳吏民詔三年六月 \\n 迺者吳王濞等為逆。起兵相脅。詿誤吏民。吏民不得已。今濞等已滅。吏民當坐濞等及逋逃亡軍者。皆赦之。楚元王子蓺等與濞等為逆。朕不忍加法。除其籍。毋令汙宗室。（漢書景紀。） \\n 讞獄詔中五年九月 \\n 法令度量。所以禁暴止邪也。獄人之大命。死者不可復生。吏或不奉法令。以貨賂為市。朋黨比周。以苛為察。以刻為明。令亡罪者失職。朕甚憐之。有罪者不伏罪。姦法為暴。甚亡謂也。諸獄疑。若雖文致于法。而于人心不厭者。輒讞之。（漢書景紀。又略見刑法志。） \\n 定長吏車服詔中六年五月 \\n 夫吏者。民之師也。車駕衣服宜稱。吏六百石以上。皆長吏也。亡度者或不吏服。出入閭里。與民亡異。令長吏二千石車朱兩轓。千石至六百石朱左轓。車騎從者不稱其官衣服。下吏。出入閭巷亡吏體者。二千石上其官屬。三輔舉不如法令者。皆上丞相御史請之。（漢書景紀。） \\n 減笞法詔中六年 \\n 加笞者或至死而笞未畢。朕甚憐之。其減笞三百曰二百。笞二百曰一百。（漢書刑法志。） \\n 景帝　九 \\n 詔定箠令 \\n 笞者。所以教之也。其定箠令。（漢書刑法志。） \\n 讞獄詔後元年正月 \\n 獄。重事也。人有智愚。官有上下。獄疑者讞有司。有司所不能決。移廷尉。有令讞（刑法志作獄疑者讞有令讞者已報讞。）而後。不當讞者不為失。欲令治獄者務先寬。（漢書景紀。） \\n 令二千石修職詔後二年四月 \\n 雕文刻鏤。傷農事者也。錦繡纂組。害女紅者也。農事傷。則飢之本也。女紅害。則寒之原也。夫飢寒並至。而能亡為非者寡矣。朕親耕。后親桑。以奉宗廟粢盛祭服。為天下先。不受獻。減太官。省繇賦。欲天下務農蠶。素有畜積。以備災害。彊毋攘弱。眾毋暴寡。老耆以壽終。幼孤得遂長。今歲或不登。民食頗寡。其咎安在。或詐偽為吏。吏以貨賂為市。漁奪百姓。侵牟萬民。縣丞長吏也。奸法與盜盜。甚無異也。其令二千石各修其職。不事官職耗亂者。丞相以聞。請其罪。布告天下。使明知朕意。（漢書景紀。） \\n 重廉士令後二年五月 \\n 人不患其不知。患其為詐也。不患其不勇。患其為暴也。不患其不富。患其亡厭也。其唯廉士。寡欲易足。令[令當作今]訾算十以上迺得官（一本官作宦。下皆同）。廉士算不必眾。有市籍不得官。無訾又不得官。朕甚愍之。訾算四得官。亡令廉士久失職。貪夫長利。（漢書景紀。） \\n 頌繫老幼詔後三年 \\n 高年老長。人所尊敬也。鰥寡不屬逮者。人所哀憐也。其著令。年八十以上八歲以下。及孕者未乳師朱儒當鞠繫者。頌繫之。（漢書刑法志。） \\n 景帝　十 \\n 勸農桑詔後三年正月 \\n 農。天下之本也。黃金珠玉。飢不可食。寒不可衣。以為幣用。不識其終始。閒歲或不登。意為末者眾農民寡也。其令郡國務勸農桑。益種樹。可得衣食物。吏發民。若取庸采黃金珠玉者。坐臧為盜。二千石聽者與同罪。（漢書景紀。） \\n  \\n 　 \\n  \\n   \\n  "}
{"章节": "全漢文卷三", "正文": "　 \\n 全漢文卷三 \\n 　 \\n  \\n 烏程嚴可均校輯 \\n 武帝一 \\n 帝諱徹。景帝中子。四年封膠東王。七年立為皇太子。後三年正月即位。改元十一。建元、元光、元朔、元狩、元鼎、元封、太初、天漢、太始、征和、後元。在位五十四年。謚曰孝武皇帝。廟號世宗。有集二卷。 \\n 李夫人賦 \\n 美連娟以修嫮兮。命樔絕而不長。飾新宮以延貯兮。泯不歸乎故鄉。慘鬱鬱其蕪穢兮。隱處幽而懷傷。釋輿馬于山椒兮。奄修夜之不陽。秋氣潛以淒淚兮。桂枝落而銷亡。神煢煢以遙思兮。精浮游而不出　。託沈陰以壙久兮。惜蕃華之未央。念窮極之不還兮。惟幼眇之相羊。函荾荴以俟風兮。芳雜襲以彌章。的容與以猗靡兮。縹飄姚虖愈莊。燕淫衍而撫楹兮。連流視而娥揚。既激感而心逐兮。包紅顏而弗明。驩接狎以離別兮。宵寤夢之芒芒。忽遷化而不反兮。魄放逸以飛揚。何靈魂之紛紛兮。哀　回以躊躇。埶路日以遠兮。遂荒忽而辭去。超兮西征。屑兮不見。寖淫敞兌[兌當作　]。寂兮無音。思若流波。怛兮在心。亂曰。佳俠函光。隕朱榮兮。嫉妒闟昔。將安程兮。方時隆盛。年夭傷兮。弟子增欷。洿沬悵兮。悲愁於邑。喧不可止兮。嚮不虛應。亦云已兮。嫶妍太息。嘆稚子兮。懰慄不言。倚所恃兮。仁者不誓。豈約親兮。既往不來。申以信兮。去彼昭昭。就冥冥兮。既下新宮。不復故庭兮。嗚呼哀哉。想魂靈兮。（漢書外戚傳。　蓺文類聚三十四。） \\n 武帝　一 \\n 秋風辭并序 \\n 上行幸河東。祠后土。顧視帝京欣然。中流與群臣飲燕。上歡甚。乃自作秋風辭曰。 \\n 秋風起兮白雲飛。草木黃落兮雁南歸。蘭有秀兮菊有芳。攜佳人兮不能忘。泛樓舡兮濟汾河。橫中流兮揚素波。蕭鼓鳴兮發棹歌。歡樂極兮哀情多。少壯幾時兮柰老何。（文選。） \\n 詔封皇子制元狩六年三月戊申朔 \\n 蓋聞周封八百。姬姓並列。或子男附庸。禮。支子不祭。云並建諸侯所以重社稷。朕無聞焉。且天非為君生民也。朕之不德。海內未洽。乃以未教成者彊君連城。即股肱何勸。其更議以列侯家之。（史記三王世家。） \\n 封皇子制元狩六年三月丙子 \\n 康叔親屬有十。而獨尊者。　有德也。周公祭天命郊。故魯有白牡騂剛之牲。群公不毛。賢不肖差也。高山仰之。景行嚮之。朕甚慕焉。所以抑未成。家以列侯可。（史記三王世家。） \\n 立皇子閎為齊王。旦為燕王。胥為廣陵王。（史記三王世家。） \\n 武帝　二 \\n 制書報胡建天漢中 \\n 制曰。司馬法曰。國容不入軍。軍容不入國。何文吏也。三王或誓于軍中。欲民先成其慮也。或誓于軍門之外。欲民先意以待事也。或將刃交而誓。致民志也。建又何疑焉。（漢書胡建傳。又略見說苑指武。） \\n 元光元年策賢良制 \\n 制曰。朕獲承至尊休德。傳之無窮。而施之罔極。任大而守重。是以夙夜不皇康寍。永惟萬事之統。猶懼有闕。故廣延四方之豪俊。郡國諸侯公選賢良修絜博習之士。欲聞大道之要。至論之極。今子大夫　然為舉首。朕甚嘉之。子大夫其精心致思。朕垂聽而問焉。蓋聞五帝三王之道。改制作樂。而天下洽和。百王同之。當虞氏之樂。莫盛于韶。于周莫盛于勺。聖主已沒。鍾鼓筦絃之聲未衰。而大道微缺。陵夷至虖桀紂之行。王道大壞矣。夫五百年之間。守文之君。當途之士。欲則先王之法。以戴翼其世者甚眾。然猶不能反。日以仆滅。至後王而後止。豈其所持操或誖繆而失其統與。固天降命不可復反。必推之于大衰而後息與。烏虖。凡所為屑屑夙興夜寐務法上古者。又將無補與。三代受命。其符安在。災異之變。何緣而起。性命之情。或夭或壽。或仁或鄙。習聞其號。未燭厥理。伊欲風流而令行。刑輕而姦改。百姓和樂。政事宣昭。何修何飾。而膏露降。百穀登。德潤四海。澤臻草木。三光全。寒暑平。受天之祐。享鬼神之靈。德澤洋溢。施虖方外。延及群生。子大夫明先聖之業。習俗化之變終姤[姤當作始]之序。講聞高誼之日久矣。其明以諭朕。科別其條。勿猥勿并。取之于術。慎其所出。迺其不正不直。不忠不極。枉于執事。書之不泄。興于朕躬。毋悼後害。子大夫其盡心靡有所隱。朕將親覽焉。（漢書董仲舒傳。） \\n 武帝　三 \\n 制曰。蓋聞虞舜之時。游于巖廊之上。垂拱無為。而天下太平。周文王至于日昃不暇食。而宇內亦治。夫帝王之道。豈不同條共貫與。何逸勞之殊也。蓋儉者不造玄黃旌旗之飾。及至周室。設兩觀。乘大路。朱干玉戚。八佾陳于庭。而頌聲興。夫帝王之道。豈異指哉。或曰。良玉不琢。又曰。非文亡以輔德。二端異焉。殷人執五刑督姦。傷肌膚以懲惡。成康不式。四十餘年。天下不犯。囹圄空虛。秦國用之。死者甚眾。刑者相望。耗矣哀哉。烏虖。朕夙寤晨興。惟前帝王之憲。永思所以奉至尊。章洪業。皆在力本任賢。今朕親耕藉田。以為農先。勸孝弟。崇有德。使者冠蓋相望。問勤勞。恤孤獨。盡思極神。功烈休德。未始云獲也。今陰陽錯謬。氛氣充塞。群生寡遂。黎民未濟。廉恥貿亂。賢不肖渾殽。未得其真。故詳延特起之士。意庶幾乎。今子大夫待詔百有餘人。或道世務而未濟。稽諸上古而不同。考之于今而難行。毋迺牽于文繫而不得騁與。將所繇異術所聞殊方與。名悉對。著于篇。毋諱有司。明其指略。切磋究之。以稱朕意。（同上。） \\n 制曰。蓋聞善言天者。必有徵于人。善言古者。必有驗于今。故朕垂問虖天人之應。上嘉唐虞。下悼桀紂。寖微寖滅寖明寖昌之道。虛心以改。今子大夫明于陰陽所以造化。習于先聖之道業。然而文采未極。豈惑乎當世之務哉。條貫靡竟。統紀未終。意朕之不明與。聽若眩與。夫三王之教。所祖不同。而皆有失。或謂久而不易者道也。意豈異哉。今子大夫既已著大道之極。陳治亂之端矣。其悉之究之。孰之復之。詩不云虖。嗟爾君子。毋常安息。神之聽之。介爾景福。朕將親覽。焉子大夫其茂明之。（同上。） \\n 武帝　四 \\n 元光五年策賢良制 \\n 制曰。蓋聞上古至治。畫衣冠異章服而民不犯。陰陽和。五穀登。六畜蕃。甘露降。風雨時。嘉禾興。朱草生。山不童。澤不涸。麟鳳在郊藪。龜龍游于沼。河洛出圖書。父不喪子。兄不哭弟。北發渠搜。南撫交阯。舟車所至。人跡所及。跂行喙息。咸得其宜。朕甚嘉之。今何道而臻乎此。子大夫修先聖之術。明君臣之義。講論洽聞。有聲乎當世。敢問子大夫。天人之道。何所本始。吉凶之效。安所期焉。禹湯水旱。厥咎何由。仁義禮知。四者之宜。當安設施。屬統垂業。物鬼變化。天命之符。廢興何如。天文地理。人事之紀。子大夫習焉。其悉意正議。詳具其對。著之于篇。朕將親覽焉。靡有所隱。（漢書公孫弘傳。） \\n 復高年子孫詔建元元年四月 \\n 古之立教。鄉里以齒。朝廷以爵。扶世導民。莫善于德。然則于鄉里先耆艾奉高年。古之道也。今天下孝子順孫。願自竭盡。以承其親。外迫公事。內乏資財。是以孝心闕焉。朕甚哀之。民年九十以上。已有受鬻法。為復子若孫。令得身帥妻妾。遂其供養之事。（漢書武紀。） \\n 修山川祠詔建元元年五月 \\n 河海潤千里。其令祠官修山川之祠。為歲事。曲加禮。（漢書武紀。） \\n 省衛士罷苑馬詔建元元年七月 \\n 衛士轉置送迎二萬人。其省萬人。罷苑馬。以賜貧民。（漢書武紀。） \\n 荅淮南王安諫伐越詔建元三年　案。文館詞林題如此。漢書不云詔。 \\n 皇帝問淮南王。使中大夫玉上書言事。聞之。朕奉先帝之休德。夙興夜寐。明不能燭。重以不德。是以比年。凶菑害眾。夫以眇眇之身。託于王侯之上。內有飢寒之民。南夷相攘。使邊騷然不安。朕甚懼焉。今王深惟重慮。明太平以弼朕失。稱三代至盛。際天接地。人跡所及。咸盡賓服。藐然甚慚。嘉王之意。靡有所終。使中大夫助諭朕意。告王越事。（漢書嚴助傳。又見文館詞林六百六十二。） \\n 詔罷王恢韓安國兵建元六年 \\n 郢等首惡。獨無諸孫繇君丑不與謀焉。（史記東越傳。漢書兩粵傳。） \\n 武帝　五 \\n 詔賢良元光元年五月 \\n 朕聞昔在唐虞。畫象而民不犯。日月所燭。莫不率俾。周之成康。刑錯不用。德及鳥獸。教通四海。海外肅慎。北發渠搜。氐羌徠服。星辰不孛。日月不蝕。山陵不崩。川谷不塞。麟鳳在郊藪。河洛出圖書。嗚虖。何施而臻此與。今朕獲奉宗廟。夙興以求。夜寐以思。若涉淵水。未知所濟。猗與偉與。何行而可以章先帝之洪業休德。上參堯舜。下配三王。朕之不敏。不能遠德。此子大夫之所睹聞也。賢良明于古今王事之體。受策察問。咸以書對。著之于篇。朕親覽焉。（漢書武紀。于是董仲舒公孫弘等出焉。） \\n 欲伐匈奴詔元光二年春　案。文館詞林題如此。 \\n 朕飾子女。以配單于。金幣文繡。賂之甚厚。單于待命加嫚。侵盜亡已。邊境被害。朕甚閔之。今欲舉兵攻之。何如。（漢書武紀。詔問公卿。又見文館詞林六百六十二。篇首有制詔二字。） \\n 赦雁門代郡軍士詔元光六年春 \\n 夷狄無義。所從來久。閒者匈奴數冠邊境。故遣將撫師。古者治兵振旅。因遭虜之方入。將吏新會。上下未輯。代郡將軍敖。雁門將軍廣。所任不肖。校尉又背義妄行。棄軍而北。少吏犯禁。用兵之法。不勤不教。將率之過也。教令宣明。不能盡力。士卒之罪也。將軍已下廷尉。使理正之。而又加法于士卒。二者並行。非仁聖之心。朕閔眾庶陷害。欲刷恥改行。復奉正義。厥路亡繇。其赦雁門代郡軍士不循法者。（漢書武紀。） \\n 議不舉孝廉者罪詔元朔元年十一月 \\n 公卿大夫。所使總方略壹統類廣教化美風俗也。夫本仁祖義。褒德祿賢。勸善刑暴。五帝三王所繇昌也。朕夙興夜寐。嘉與宇內之士臻于斯路。故旅耆老。復孝敬。選豪俊。講文學。稽參政事。祈進民心。深詔執事。興廉舉孝。庶幾成風。紹休聖緒。夫十室之邑。必有忠信。三人並行。厥有我師。今或至闔郡而不薦一人。是化不下究。而積行之君子雍于上聞也。二千石官長紀綱人倫。將何以佐朕燭幽隱勸元元厲烝庶崇鄉黨之訓哉。且進賢受上賞。蔽賢蒙顯戮。古之道也。其與中二千石禮官博士議不舉者罪。（漢書武紀。） \\n 武帝　六 \\n 赦詔元朔元年三月 \\n 朕聞天地不變。不成施化。陰陽不變。物不暢茂。易曰。通其變。使民不倦。詩云。九變復貫。知言之選。朕嘉唐虞而樂殷周。據舊以鑒新。其赦天下。與民更始。諸逋貸及辭訟在孝景後三年已前。皆勿聽治。（漢書武紀。） \\n 許諸侯王分子弟邑詔元朔二年正月 \\n 梁王城陽王親慈同生。願以邑分弟。其許之。諸侯王請與子弟邑者。朕將親覽。使有列位焉。（漢書武紀。） \\n 制詔御史。諸侯王或欲推私恩分子弟邑者。令各條上。朕且臨定其號名。（□□□□□□） \\n 赦詔元朔三年三月 \\n 夫刑罰。所以防姦也。內長文。所以見愛也。以百姓之未洽于教化。朕嘉與士大夫日新厥業。祗而不解。其赦天下。（漢書武紀。） \\n 封公孫弘為平津侯詔元朔三年十一月 \\n 朕嘉先聖之道。開廣門路。宣招四方之士。蓋古者任賢而序位。量能以授官。勞大者厥祿厚。德盛者獲爵尊。故武功以顯重。而文德以行褒。其以高城之平津鄉戶六百五十封丞相弘為平津侯。（漢書公孫弘傳。） \\n 詔御史封公孫敖等元朔五年四月 \\n 護[護王之護當作獲]軍都尉公孫敖。三從大將軍擊匈奴。常護軍。傅校護王。以千五百戶封敖為合騎侯。都尉韓說。從大軍出窳渾。至匈奴右賢王庭。為麾下搏戰獲王。以千三百戶封說為龍雒侯。騎將軍公孫賀。從大將軍獲王。以千三百戶封賀為南窌侯。輕車將軍李蔡。再從大將軍獲王。以千六百戶封蔡為樂安侯。校尉李朔、校尉趙不虞、校尉公孫戎奴。各三從大將軍獲王。以千三百戶封朔為涉軹侯。以千三百戶封不虞為隨成侯。以千三百戶封戎奴為從平侯。將軍李沮、李息及校尉豆如意、中郎將綰。皆有功。賜爵關內侯。食邑各三百戶。（史記衛青傳。漢書衛青傳。） \\n 武帝　七 \\n 勸學詔元朔五年六月 \\n 蓋聞導民以禮。風之以樂。婚姻者。居室之大倫也。今禮壞（一作廢。）樂崩。朕甚閔（一作愍。）焉。故詳延天下方聞之士。咸薦（一作登。）諸朝。其令禮官勸學。講議洽聞。舉遺興禮。以為天下先。太常其議予博士弟子。崇鄉黨之化。以厲賢材焉。（漢書武紀。又見儒林傳序。） \\n 議置武功馳賞官詔元朔六年六月 \\n 朕聞五帝不相復禮。三代不同法。所繇殊路。而建德一也。蓋孔子對定公以徠遠。哀公以論臣。景公以節用。非期不同。所急異務也。今中國一統。而北邊未安。朕甚悼之。日者大將軍巡朔方。征匈奴。斬首虜萬八千級。諸禁錮及有過者。咸蒙厚賞。得免減罪。今大將軍仍復克獲。斬首虜萬九千級。受爵賞而欲移賣者。無所流貤。其議為令。（漢書武紀。又見史記平準書。有刪節而文多異。今別載于後。） \\n 朕聞五帝之教。不相復而治。禹湯之法。不同道而王。所由殊路。而建德一也。北邊未安。朕甚悼之。日者大將軍攻匈奴。斬首虜萬九千級。留蹛無所食。議令民得買爵。及贖禁錮。免減罪。（史記平準書。） \\n 遣謁者巡行天下詔元狩元年四月 \\n 朕聞咎繇對禹曰。在知人。知人則哲。惟帝難之。蓋君者心也。民猶支體。支體傷則心憯怛。日者淮南衡山。修文學。流貨賂。兩國接壤。怵于邪說。而造篡弒。此朕之不德。詩云。憂心慘慘。念國之為虐。已赦天下。滌除與之更始。朕嘉孝弟力田。哀夫老眊孤寡鰥獨。或匱于衣食。甚憐愍焉。其遣謁者巡行天下。存問致賜曰皇帝使謁者賜縣三老孝者帛人五匹。鄉三老弟者力田帛人三匹。年九十以上及鰥寡孤獨帛人二匹。絮三斤。八十以上米人二石。有冤失職。使者以聞。縣鄉即賜。毋贅聚。（漢書武紀。） \\n 武帝　八 \\n 詔封蕭何曾孫元狩三年 \\n 詔御史。以酇戶二千四百封何曾孫慶為酇侯。布告天下。令明知朕報蕭相國德也。（漢書蕭何傳。） \\n 遣博士褚大等循行天下詔元狩六年六月 \\n 日者有司以幣輕多姦。農傷而末眾。又禁兼并之塗。故改幣以約之。稽諸往古。制宜于今。廢期有月。而山澤之民未諭。夫仁行而從善。義立則俗易。意奉憲者所以導之未明與。將百姓所安殊路。而撟虔吏因乘埶以侵蒸庶邪。何紛然其擾也。今遣博士大等六人分循行天下。存問鰥寡廢疾。無以自振業者貸與之。諭三老孝弟以為民師。舉獨行之君子。徵詣行在所。朕嘉賢者。樂知其人。廣宣厥道。士有特招。使者之任也。詳問隱處亡位。及冤失職姦猾為害野荒治苛者。舉奏。郡國有所以為便者。上丞相御史以聞。（漢書武紀。） \\n 振流民詔 \\n 江南火耕水耨。令飢民得流就食江淮間。欲留留處。遣使冠蓋相屬于道護之。下巴蜀粟以振之。（□□□□□□） \\n 遣博士循行振飢詔元鼎二年九月 \\n 仁不異遠。義不辭難。今京師雖未為然豐年。山林池澤之饒。與民共之。今水潦移于江南。迫隆冬至。朕懼其飢寒不活。江南之地。火耕水耨。方下巴蜀之粟。致之江陵。遣博士中等分循行諭告。所抵無令重困。吏民有振救飢民免其　者。具舉以聞。（漢書武紀。） \\n 封周子南君詔元鼎四年十一月 \\n 三代邈絕。遠矣難存。其以三十里地封周後為子南君。以奉先王祀焉。（史記封禪書。） \\n 祭地冀州。瞻望河洛。巡省豫州。觀于周室。邈而無祀。詢問耆老。迺得孽子嘉。其封嘉為周子南君。以奉周祀。（漢書武紀。） \\n 武帝　九 \\n 封欒大為樂通侯詔元鼎四年夏 \\n 制詔御史。昔禹疏九江。決四瀆。間者河溢皋陸。隄繇不息。朕臨天下二十有八年。天若遺朕士而大通焉。乾稱蜚龍。鴻漸于般。朕意庶幾與焉。其以二千戶封地士將軍大為樂通侯。賜列侯甲第。僮千人。乘輿斥車馬帷帳器物以充其家。（史記封禪書。漢書郊祀志上。） \\n 郊祠泰畤詔元鼎五年十一月 \\n 朕以眇身。託于王侯之上。德未能綏民。民或飢寒。故巡祭后土。以祈豐年。冀州脽壤。迺顯文鼎。獲薦于廟。渥洼水出馬。朕其御焉。戰戰兢兢。懼不克任。思昭天地。內惟自新。詩云。四牡翼翼。以征不服。親省邊垂。用事所極。望見泰一。修天文　。辛卯。夜若景光。十有二明。易曰。先甲三日。後甲三日。朕甚念年歲未咸登。飭躬齋戒。丁酉。拜況于郊。（漢武書紀。） \\n 封常山王二子詔元鼎五年六月 \\n 常山憲王早夭。后妾不和。適孽誣爭。陷于不義。以滅國。朕甚閔焉。其封憲王子平三萬戶為真定王。子商三萬戶為泗水王。（史記五宗世家。漢書景十三王常山王傳。） \\n 征南粵詔元鼎五年 \\n 天子微弱。諸侯力政。譏臣不討賊。呂嘉建德等反。自立晏如。令粵人及江淮以南樓船十萬師往討之。（漢書南粵傳。乃赦天下曰云云。又史記南越王尉佗傳。無弱字。呂嘉上有今字。粵人作罪人。） \\n 以石慶為丞相詔元鼎五年九月 \\n 制詔御史。萬石君先帝尊之。子孫至孝。其以御史大夫慶為丞相。封牧丘侯。（漢書石奮傳。） \\n 賜卜式爵詔元鼎五年九月 \\n 朕聞報德以德。報怨以直。今天下不幸有事。郡縣諸侯。未有奮繇直道者也。齊相雅行躬耕。隨牧畜番。輒分昆弟更造。不為利惑。日者北邊有興。上書助官。往年西河歲惡。率齊人入粟。今又首奮。雖未戰。可謂義形于內矣。其賜式爵關內侯。黃金四十斤。田十頃。布告天下。使明知之。（漢書卜式傳。又略見史記平準書小異。） \\n 武帝　十 \\n 減內史稻田租挈詔元鼎六年 \\n 農。天下之本也。泉流灌浸。所以育五穀也。左右內史地名山川原甚眾。細民未知其利。欲為通溝瀆畜陂澤。所以備旱也。今內史稻田租挈重。不與郡同。其議減。令吏民勉農。盡地利。平繇行水。勿使失時。（漢書溝洫志。） \\n  \\n 　 \\n  \\n   \\n  "}
{"章节": "全漢文卷四", "正文": "　 \\n 全漢文卷四 \\n 　 \\n  \\n 烏程嚴可均校輯 \\n 武帝二 \\n 增太室祠詔元封元年正月 \\n 朕用事華山。至于中嶽。獲駮麃。見夏后啟母石。翌日。親登嵩高。御史乘屬在廟旁。吏卒咸聞呼萬歲者三。登禮罔不荅。其令祠官加增太室祠。禁無伐其草木。以山下戶三百為之奉邑。名曰崇高。獨給祠。復。亡所與。（漢書武紀。） \\n 改元大赦詔元封元年四月 \\n 制詔御史。朕以眇眇之身。承至尊。兢兢焉懼不任。維德菲薄。不明于禮樂。修祠大一。若有象景光。屑如有望。（此三語漢書作故用事八神。遭天地況施。著見景象。屑然如有聞。）震于怪物。欲止不敢。遂登封泰山。至于梁父而後禪。肅然自新。嘉與士大夫更始。（此下漢書有其以十月為元封元年。）賜民百戶牛一。酒十石。加年八十孤寡布帛二匹。復博奉高蛇丘歷城無出今年租稅。其大赦天下。如乙卯赦令。行有[有過之有當作所]過毋有復作。事在二年前。皆勿聽治。（史記封禪書。又褚補武紀作依依震于怪物。又略見漢書武紀。） \\n 武帝　一 \\n 令諸侯治邸泰山下詔元封元年四月 \\n 古者天子五載一巡狩。用事泰山。諸侯有朝宿地。其令諸侯各治邸泰山下。（漢書郊祀志上。） \\n 與奉車子侯家詔 \\n 春時。子侯于北館與家別。（初學記十八離別門。） \\n 帝與子侯家語云。道士皆方言子侯仙去。不足悲。（史記封禪書索隱。顧胤案武帝集。） \\n 巡邊詔元封元年十月 \\n 南越東甌。咸伏其辜。西蠻北夷。頗未輯睦。朕將巡邊垂。擇兵振旅。躬秉武節。置十二部將軍。親帥師焉。（漢書武紀。） \\n 遷東越民詔元封元年冬 \\n 東越險阻反覆。為後世患。遷其民于江淮間。（漢書武紀。） \\n 產芝赦詔元封二年六月 \\n 甘泉宮內中產芝九莖連葉。上帝博臨。不異下房。賜朕弘休。其赦天下。賜雲陽都百戶牛酒。（漢書武紀。） \\n 尊祠靈星詔元封二年夏 \\n 天旱。意乾封乎。其令天下尊祠靈星焉。（漢書郊祀志下。） \\n 祠后土詔元封四年三月 \\n 朕躬祭后土。地祇見光。集于靈壇。一夜三燭。幸中都。宮殿上見光。其赦汾陰夏陽、中都死罪以下。賜三縣及楊氏皆無出今年租賦。（漢書武紀。） \\n 增封泰山詔元封五年四月 \\n 朕巡荊揚。輯江淮物。會大海氣。以合泰山。上天見象。增修封禪。其赦天下。所幸縣毋出今年租賦。賜鰥寡孤獨帛。貧窮者粟。（漢書武紀。） \\n 武帝　二 \\n 求賢詔元封五年四月 \\n 蓋有非常之功，必待非常之人。故馬或奔踶而致千里。士或有負俗之累而立功名。夫泛駕之馬。跅弛之士。亦在御之而已。其令州郡察吏民有茂材異等可為將相及使絕國者。（漢書武紀。） \\n 禮首山祠后土詔元封六年三月 \\n 朕禮首山。昆田出珍物。化或為黃金。祭后土。神光三燭。其赦汾陰殊死以下。賜天下貧民布帛人一匹。（漢書武紀。） \\n 定禮儀詔元封七年即太初元年 \\n 制詔御史。蓋受命而王。各有所由興。殊路而同歸。謂因民而作。追俗為制也。議者咸稱太古。百姓何望。漢亦一家之事。典法不傳。謂子孫何。化隆者閎博。治淺者褊狹。可不勉與。（史記禮書。） \\n 詔兒寬元封七年 \\n 與博士共議。今宜何以為正朔。服色何上。（漢書律厤志上。） \\n 定正朔改元太初詔太初元年 \\n 乃者有司言星度之未定也。廣延宣問。以理星度。未能詹也。蓋聞昔者黃帝合而不死。名察度驗。定清濁。起五部。建氣物分數。然蓋尚矣。書缺樂弛。朕甚閔焉。朕唯未能循明也。紬績日分。率應水德之勝。今日順夏至。黃鍾為宮。林鍾為徵。太簇為商。南呂為羽。姑洗為角。自是以後。氣復正。羽聲復清。名復正變。以至子日當冬至。則陰陽離合之道行焉。十一月甲子朔旦。冬至已詹。其更以七年為太初元年。年名焉逢攝提格。月名畢聚。日得甲子。夜半朔旦冬至。（史記厤書。又略見漢書律厤志上。） \\n 幸河東詔太初二年四月 \\n 朕用事介山。祭后土。皆有光應。其赦汾陰安邑殊死以下。（漢書武紀。） \\n 武帝　三 \\n 封李廣利為海西侯詔太初四年 \\n 匈奴為害久矣。今雖徙幕北。與旁國謀。共要絕大月支使。遮殺中郎將江故雁門守攘。危須以西及大宛皆合約。殺期門車令中郎將朝及身毒國死[死當作使]。隔東西道。貳師將軍廣利征討厥罪。伐勝大宛。賴天之靈從泝河山。涉流沙。通西海。山雪不積。士大夫徑度。獲王首虜。珍怪之物。畢陳于闕。其封廣利為海西侯。食邑八千戶。（漢書李廣利傳。） \\n 擊匈奴詔太初四年 \\n 高皇帝遺朕平城之憂。高后時單于書絕悖逆。昔齊襄公復九世之讎。春秋大之。（漢書匈奴傳。） \\n 詔路博德天漢二年 \\n 彊弩都尉路博德。將兵半道迎陵軍。（漢書李陵傳。） \\n 吾欲予李陵騎。云欲以少擊眾。今虜入西河。其引兵走西河。遮鉤營之道。（同上。） \\n 詔李陵天漢二年 \\n 以九月發出遮虜障。至東浚稽山南龍勤水上。俳徊觀虜。即無所見。從浞野侯趙破奴故道。抵受降城休士。因騎置以聞。所與博德言者云何。具以書對。（漢書李陵傳。） \\n 詔關都尉天漢二年十一月 \\n 今豪傑多遠交。依東方群盜。其謹察出入者。（漢書武紀。） \\n 改鑄黃金詔太始二年三月 \\n 有司議曰。往者朕郊見上帝。西登隴首。獲白麟。以饋宗廟。渥洼水出天馬。泰山見黃金。宜改故名。今更黃金為麟趾褭蹄。以協瑞焉。（漢書武紀。） \\n 武帝　四 \\n 以劉屈氂為左丞相詔征和二年春 \\n 制詔御史。故丞相賀。倚舊故乘高埶而為邪。興美田以利子弟賓客。不顧元元。無益邊穀。貨賂上流。朕忍之久矣。終不自革。迺以邊為援。使內郡自省作車。又令耕者自轉。以困農。煩擾畜者。重馬傷耗。武備衰減。下吏妄賦。百姓流亡。又詐為詔書。以姦傳朱安世獄。已正于理。其以涿郡太守屈氂為左丞相。分丞相長史為兩府。以待天下遠方之選。夫親親任賢。周唐之道也。以澎戶二千二百封左丞相為澎侯。（漢書劉屈氂傳）。 \\n 封李壽張富昌詔征和二年八月 \\n 蓋行疑賞。所以申信也。其封李壽為邗侯。張富昌為題侯。（漢書戾太子傳。） \\n 以劉去為廣川王詔征和二年 \\n 廣川惠王于朕為兄。朕不忍絕其宗廟。其以惠王孫去為廣川王。（漢書景十三王傳。） \\n 報桑弘羊等請屯田輪臺詔征和四年　案。後漢書注作元年。非。 \\n 前有司奏。欲益民賦三十助邊用。是重困老弱孤獨也。而今又請遣卒田輪臺。輪臺西于車師千餘里。前開陵侯擊車師時。危須尉犁樓蘭六國子弟在京師者皆先歸。發畜食迎漢軍。又自發兵凡數萬人。王各自將。共圍車師。降其王。諸國兵便罷。力不能復至道上食漢軍。漢軍破城。食至多。然士自載。不足以竟師。彊者盡食畜產。羸者道死數千人。朕發酒泉驢橐駝。負食出玉門迎軍。吏卒起張掖。不甚遠。然尚廝留甚眾。曩者朕之不明。以軍候弘上書言。匈奴縛馬前後足置城下。馳言秦人我　若馬。又漢使者久留不還。故興師遣貳師將軍。欲以為使者威重也。古者卿大夫與謀。參以蓍龜。不吉不行。迺者以縛馬書稨遍視丞相御史二千石諸大夫郎為文學者。迺至郡屬國都尉成忠趙破奴等。皆以虜自縛其馬。不祥甚哉。或以為欲以見彊。夫不足者。視人有餘。易之卦得大過。父在九五。匈奴困敗。公車方士太史治星望氣及太卜龜蓍。皆以為吉。匈奴必破。時不可再得也。又曰。北伐行將。于　山必克。卦諸將。貳師最吉。故朕親發貳師下　山。詔之必毋深入。今計謀卦兆皆反繆。重合侯得虜候者言。聞漢軍當來。匈奴使巫埋羊牛所出諸道及水上以詛軍。單于遺天子馬裘。常使巫祝之。縛馬者。詛軍事也。又卜漢軍一將不吉。匈奴常言漢極大。然不能飢渴。失一狼。走千羊。迺者貳師敗。軍士死略離散。悲痛常在朕心。今請遠田輪臺。欲起亭隧。是擾勞天下。非所以優民也。今朕不忍聞。大鴻臚等又議。欲募囚徒送匈奴使者。明封侯之賞以報忿。五伯所弗能為也。且匈奴得漢降者。常提掖搜索。問以所聞。今邊塞未正。闌出不禁。障候長吏使卒獵獸。以皮肉為利。卒苦而烽火乏。失亦上集不得。後降者來。若捕生口虜。迺知之。當今務在禁苛暴。止擅賦。力本農。修馬復令。以補缺。毋乏武備而已。郡國二千石各上進畜馬方略補邊狀。與計對。（漢書西域下渠犁城傳。搜粟都尉桑弘羊與丞相御史奏田輪臺。上乃下詔。深陳既往之悔。由是不復出軍。又略見後漢樊準傳注。） \\n 武帝　五 \\n 赦詔後元元年二月 \\n 朕郊見上帝。巡于北邊。見群鶴留止。以不羅罔。靡所獲獻。薦于泰畤。光景並見。其赦天下。（漢書武紀。） \\n 力農詔武帝未 \\n 方今之務。在于力農。以趙過為搜粟都尉。（漢書食貨志。） \\n 益封衛青元朔二年　已下十四首。皆不云詔。 \\n 匈奴逆天理。亂人倫。暴長虐老。以盜竊為務。行詐諸蠻夷。造謀籍兵。數為邊害。故興師遣將。以征厥罪。詩不云乎。薄伐獫狁。至于太原。出車彭彭。城彼朔方。今車騎將軍青。度西河。至高闕。獲首二千三百級。車輜畜產。畢收為鹵。已封為列侯。遂西定河南地。案榆谿舊塞。絕梓領。梁北河。討蒲泥。破符離。斬輕銳之卒。捕伏聽者三千一十七級。執訊獲醜。敺馬牛羊百有餘萬。全甲兵而還。益封青三千八百戶。（漢書衛青傳。） \\n 又益封衛青元朔五年 \\n 大將軍青躬率戎士。師大捷。獲匈奴王十有餘人。益封青八千七百戶。（同上。） \\n 武帝　六 \\n 削梁王地元朔中 \\n 首惡失道。任后也。朕置相吏不逮。無以輔王。故陷不誼。不忍致法。削梁王五縣。奪王太后湯沐成陽邑。梟任后首于市。（漢書梁平王襄傳。） \\n 封霍去病等元朔六年五月 \\n 票姚校尉去病斬首捕虜二千二十八級。得相國當戶。斬單于大父行藉若侯產。生捕季父羅姑比。再冠軍。以二千五百戶封去病為冠軍侯。上谷太守郝賢四從大將軍。捕斬首虜千三百級。以千一百戶封賢為終利侯。騎士孟已有功。賜爵關內侯。邑二百戶。（史記衛青霍去病傳。漢書霍去病傳。） \\n 議后士祀元狩二年 \\n 今上帝朕親郊。而后土無祀。則禮不荅也。（史記封禪書。漢書郊祀志上。） \\n 益封霍去病元狩二年春 \\n 票騎將軍率戎士。隃烏盩。討遫濮。涉狐奴。歷五王國。輜重人眾。攝讋者弗取。幾獲單于子。轉戰六日。過焉支山千有餘里。合短兵鏖皋蘭下。殺折蘭王。斬盧侯王。銳悍者誅。全甲獲醜。執渾邪王子及相國都尉。捷首虜八千九百六十級。收休屠祭天金人。師率減什七。益封去病二千二百戶。（漢書霍去病傳。又史記衛霍傳少十餘字。） \\n 又益封霍去病元狩二年夏 \\n 票騎將軍涉鈞耆。濟居延。遂臻小月氏。攻祁連山。揚武乎鱳得。得單于單桓酋涂王。及相國都尉以眾降下者二千五百人。可謂能舍服知成而止矣。捷首虜三萬二百。獲五王王母單于閼氏王子五十九人。相國將軍當戶都尉六十三人。師大率減什三。益封去病五千四百戶。賜校尉從至小月氏者爵左庶長。鷹擊司馬破奴再從票騎將軍。斬遫濮王。捕稽且王右千騎將王王母各一人。王子以下四十一人。捕虜三千三百三十人。前行捕虜千四百人。以千五百戶封破奴為從票侯。校尉句王高不識從票騎將軍捕呼于耆王王子以下十一人。捕虜千七百六十八人。以千一百戶封不識為宜冠侯。校尉僕多有功。封為煇渠侯。（漢書霍去病傳。又略見史記衛霍傳。） \\n 武帝　七 \\n 渾邪王降益封霍去病元狩二年秋 \\n 驃騎將軍去病率師攻匈奴。西域王渾邪王及厥眾萌。咸相　率。已軍糧接食。并將控弦萬有餘人。誅獟駻。獲首虜八千餘級。降異國之王三十二人。戰士不離傷。十萬之眾。咸懷集服。仍與之勞。爰及河塞。庶幾無患。幸既永綏矣。以千七百戶益封驃騎將軍。減隴西北地上郡戍卒之半。以寬天下之繇。（史記衛霍傳。又漢書霍去病傳少幸既永綏矣一語。） \\n 益封霍去病元狩四年 \\n 驃騎將軍去病率師。躬將所獲葷粥之士。約輕齋。絕大漠。涉獲單于章渠。以誅比車耆。轉擊左大將。斬獲旗鼓。歷涉離侯（漢書作歷度難侯。）。濟弓閭。獲屯頭王韓王等三人。將軍相國當戶都尉八十三人。封狼居胥山。禪于姑衍。登臨翰海。執鹵獲醜七萬有四百四十三級。師率減什三。取食于敵。逴行殊遠。而糧不絕。以五千八百戶益封驃騎將軍。右北平太守路博德屬驃騎將軍。會與城。不失期。從至檮余山。斬首捕虜二千七百級。以千六百戶封博德為符離侯。北地都尉邢山從驃騎將軍獲王。以千二百戶封山為義陽侯。故歸義侯因　王復陸支樓專王伊即靬皆從驃騎將軍有功。以千三百戶封復陸支為杜侯。伊即靬為眾利侯。從驃侯破奴昌武侯安稽從驃騎有功。益封各三百戶。漁陽太守解校尉敢皆獲鼓旗。賜爵關內侯。解食邑三百戶。敢二百戶。校尉自為爵大庶長。（史記衛霍傳。漢書霍去病傳。） \\n 得寶鼎元鼎四年六月 \\n 閒者河溢。歲數不登。故巡祭后土。祈為百姓育穀。今年豐楙未報。鼎曷為出哉。（漢書郊祀志上。） \\n 朕巡祭后土。祈為百姓蒙豐年。今穀嗛未報。鼎焉為出哉。博問耆老。意舊臧與。（漢書郊祀志下。張敞上薦鼎議引。） \\n 武帝　八 \\n 封韓千秋子等元鼎五年 \\n 韓千秋雖亡成功。亦軍鋒之冠。封其子延年為成安侯。摎樂其姊為王太后。首願屬漢。封其子廣德為龒侯。（漢書南粵傳。） \\n 議郊祀樂 \\n 民間祠有鼓舞樂。今郊祀而無樂。豈稱乎。（漢書郊祀志上其春既滅南越下公卿議。） \\n 使公孫遂往朝鮮元封二年 \\n 將率不能前。乃使衛山諭降右渠。不能顓決。與左將軍相誤。卒沮約。今兩將圍城。又乖異。以故久不決。使故濟南太守公孫遂往正之。有便宜。得以從事。（漢書朝鮮傳。） \\n 封莽通等征和二年秋 \\n 侍郎莽通獲反將如侯。長安男子景建從通獲少傅石德。可謂元功矣。大鴻臚商丘成力戰。獲反將張光。其封通為重合侯。建為德侯。成為　侯。（漢書劉屈氂傳。） \\n 冊書答公孫弘等元光五年 \\n 問弘。稱周公之治。弘之材能。自視孰與周公賢。（漢書公孫弘傳。） \\n 策廢陳皇后元光五年七月 \\n 皇后失序。惑于誣祝。不可以承天命。其上璽綬。罷。退居長門宮。（漢書外戚傳。） \\n 策封齊王閎元狩六年 \\n 維六年（漢書作惟元狩六年。）四月乙巳。皇帝使御史大夫湯廟立子閎為齊王。曰於戲。小子閎。受茲青社。朕承祖考（漢書作天序。）。維稽古。建爾國家。封于東土。世為漢藩輔。於戲念哉。恭朕之詔。惟命不于常。人之好德。克明顯光。義之不圖。俾君子怠。悉爾心。允執其中。天祿永終。厥有　不臧。乃凶手而國。害于爾躬。於戲。保國艾民。可不敬與。王其戒之。（史記三王世家。漢書武五子傳。） \\n 武帝　九 \\n 策封燕王旦元狩六年 \\n 維六年四月乙已。皇帝使御史大夫湯廟立子旦為燕王。曰。於戲。小子旦。受茲玄社。朕承祖考。維稽古。建爾國家。封于北土。世為漢藩輔。於戲。葷粥氏虐老獸心。侵犯寇盜。加以姦巧邊萌。於戲。朕命將率。徂征厥罪。萬夫長。千夫長。三十有二君（漢書作帥。）。皆來降旗奔師。葷粥徙域。北州以綏。悉爾心。毋作怨。毋俷德（漢書作毋作棐德。）。毋乃廢備。非教士不得從徵。於戲。保國艾民。可不敬與。王其戒之。（同上。漢書武五子傳。有刪節。） \\n 策封廣陵王胥元狩六年 \\n 維六年四月乙已。皇帝使御史大夫湯廟立子胥為廣陵王。曰。於戲。小子胥。受茲赤社。朕承祖考。維稽古。建爾國家。封于南土。世為漢藩輔。古人有言曰。大江之南。五湖之閒。其人輕心。揚州保疆。三代要服。不及以政（漢書作正。）。於戲。悉爾心。戰戰兢兢。乃惠乃順。毋侗（漢書作桐。）好佚。毋邇宵人。維法維則。書云。臣不作威。不作福。靡有後羞。於戲。保國艾民。可不敬與。王其戒之。（同上。漢書武五子傳。有刪節。） \\n 敕責楊僕書元鼎六年秋 \\n 將軍之功。獨有先破石門尋陋。非有斬將騫旗之實也。烏足以驕人哉。前破番禺。捕降者以為虜。掘死人以為獲。是一過也。建德呂嘉。逆罪不容于天下。將軍擁精兵不窮追。超然以東越為援。是二過也。士卒暴露連歲。為朝會不置酒。將軍不念其勤勞。而造佞巧請。乘傳行塞。因用歸家。懷銀黃。垂三組。夸鄉里。是三過也。失期內顧。以道惡為解。失尊尊之序。是四過也。欲請蜀刀。問君賈幾何。對曰率數百。武庫日出兵而陽不知。挾偽干君。是五過也。受詔不至蘭池宮。明日又不對。假令將軍之吏。問之不對。令之不從。其罪何如。推此心以在外。江海之間。可得信乎。今東越深入。將軍能率眾以掩過不。（漢書酷吏楊僕傳。） \\n 武帝　十 \\n 賜嚴助書 \\n 制詔會稽太守。君厭承明之廬。勞侍從之事。懷故土。出為郡吏。會稽東接于海。南近諸越。北枕大江。間者闊焉久不聞問。具以春秋對。毋以蘇秦縱橫。（漢書嚴助傳。） \\n 詔賜吾丘壽王璽書元朔初 \\n 子在朕前之時。知略輻湊。以為天下少雙。海內寡二。及至連十餘城之守。任四千石之重。職事並廢。盜賊從橫。甚不稱在前時。何也。（漢書吾丘壽王傳。） \\n 賜丞相劉屈氂璽書征和二年秋 \\n 捕斬反者。自有賞罰。以牛車為櫓。毋接短兵。多殺傷士眾。堅閉城門。毋令反者得出。（漢書劉屈氂傳。） \\n 報李廣元朔二年　案。水經注作詔李廣。 \\n 將軍者。國之爪牙也。司馬法曰。登車不式。遭喪不服。振旅撫師。以征不服。率三軍之心。同戰士之力。故怒形則千里竦。威振則萬物伏。是以名聲暴于夷貉。威稜憺乎鄰國。夫報忿除害。損[損當作捐]殘去殺。朕之所圖于將軍也。若迺免冠徒跣。稽顙請罪。豈朕之指哉。將軍其率師東轅。弭節白檀。以臨右北平盛秋。（漢書李廣傳。又略見水經濡水注。） \\n 報公孫弘元狩元年 \\n 古者賞有功。褒有德。守成上文。遭遇右武。未有易此者也。朕夙夜庶幾。獲承至尊。懼不能寍。惟所與共為治者。君宜知之。蓋君子善善及後世。若茲行常在朕躬。君不幸罹霜露之疾。何恙不已。乃上書歸侯乞骸骨。是章朕之不德也。今事少閒。君其存精神止念慮。輔助醫藥以自持。（漢書公孫弘傳。） \\n 武帝　十一 \\n 報石慶元封四年 \\n 間者河水滔陸。泛濫十餘郡。隄防勤勞。弗能堙塞。朕甚憂之。是故巡方州。禮嵩嶽。通八神以合宣房。濟淮江。歷山濱海。問百年民所疾苦。惟吏多私。徵求無已。去者便。居者擾。故為流民法以禁重賦。乃者封泰山。皇天嘉況。神物並見。朕方荅瑞應。未能承意。是以切比閭里。知吏姦邪。委任有司。然則官曠民愁。盜賊公行。往年覲明堂。赦殊死。無禁錮。咸自新。與更始。今流民愈多。計文不改。君不繩責長吏。而請以興徙四十萬口。搖蕩百姓。孤兒幼年。未滿十歲。無罪而坐率。朕失望焉。今君上書言。倉庫城郭不充實。民多貧。盜賊眾。請入粟為庶人。夫懷知民貧而請益賦。動危之而辭位。欲安歸難乎。君其反室。（漢書石奮傳。） \\n 報齊人延年太始中 \\n 延年計議甚深。然河迺大禹之所道也。聖人作事。為萬世功。通于神明。恐難改更。（漢書溝洫志。齊人延年上書。言開大河上領。出之胡中。東注之海。書奏。上壯之。報云云。） \\n 報樓蘭國請立質子征和元年 \\n 侍子。天予愛之。不能遣。其更立其次當立者。（漢書西域傳。樓蘭王死。國人來請質子在漢者。欲立之。質子常坐漢法。下蠶室宮刑。故不遣。報云云。） \\n 報車千秋征和四年冬 \\n 朕之不德。自左丞相與貳師陰謀逆亂。巫蠱之禍。流及士大夫。朕日一食者累月。迺何樂之聽。痛士大夫常在心。既事不咎。雖然。巫蠱始發。詔丞相御史督二千石求捕。廷尉治。未聞九卿廷尉有所鞫也。曩者江充先治甘泉宮人。轉至未央椒房。以及敬聲之疇。李禹之屬。謀入匈奴。有司無所發。今丞相親掘蘭臺蠱驗。所明知也。至今餘巫頗脫不止。陰賊侵身。遠近為蠱。朕媿之甚。何壽之有。敬不舉君之觴。謹謝丞相二千石。各就館。書曰。毋偏毋黨。王道蕩蕩。毋有後言。（漢書車千秋傳。） \\n 武帝　十二 \\n 臨北河遣使者告單于元封元年十月 \\n 南越王頭已縣于漢北闕下。今單于即能前與漢戰。天子自將兵待邊。即不能。亟南面而臣于漢。何但遠走亡匿于幕北寒苦無水草之地為。（漢書匈奴傳。又見武紀有刪節。） \\n 責問暴勝之征和二年秋 \\n 司直縱反者。丞相斬之。法也。大夫何以擅止之。（漢書劉屈氂傳。司直田仁部閉城門。坐令太子得出。丞相欲斬仁。御史大夫暴勝之曰。當先請。丞相釋仁。上聞而大怒。下吏責問御史大夫。勝之皇恐自殺。 \\n 沈命法 \\n 群盜起。不發覺。發覺而弗捕滿品者。二千石以下至小吏。主者皆死。（漢書咸宣傳。于是作沈命法。應劭曰。沈。沒也。敢蔽匿盜賊者。沒其命也。） \\n 建元鼎文建元元年 \\n 定天下。萬物伏。（鼎錄。） \\n 祀大室牛鼎文 \\n 有漢建元三年八月。作牛鼎。祀太室。銘曰。 \\n 惟甲午丙寅。帝若稽古。肇作宗器。審厥象。作牛鼎。格于位。室從用饗。億寍神休。惟帝時保。萬世其永賴。（西湖游覽志。宋紹興二十年。賜臨安寍壽觀古器。其一漢。鼎高尺有九寸。兩耳旁出曲上三尺牛首。識云。） \\n 泰山鼎文太始四年 \\n 登于泰山。萬壽無彊。四海寍謐。神鼎傳芳。（鼎錄。） \\n 泰山刻石文 \\n 事天以禮。立身以義。事父以孝。成民以仁。四海之內。莫不為郡縣四夷八蠻。咸來貢職。與天無極。人民蕃息。天祿永得。（續漢祭祀志上注引風俗通。） \\n 武帝　十三 \\n  \\n 　 \\n  \\n   \\n  "}
{"章节": "全漢文卷五", "正文": "　 \\n 全漢文卷五 \\n 　 \\n  \\n 烏程嚴可均校輯 \\n 昭帝 \\n 帝諱弗陵。武帝少子。後元二年二月立為皇太子。即位。改元三。始元、元鳳、元平。在位十三年。謚曰孝昭皇帝。 \\n 免田租詔始元二年八月 \\n 往年災害多。今年蠶麥傷。所振貸種食勿收責。毋令民出今年田租。（漢書昭紀。） \\n 止出馬詔始元四年七月 \\n 比歲不登。民匱于食。流庸未盡還。往時令民共出馬。其止勿出。諸給中都官者。且減之。（漢書昭紀。） \\n 昭帝　一 \\n 舉賢良文學詔始元五年六月 \\n 朕以眇身。獲保宗廟。戰戰栗栗。夙興夜寐。修古帝王之事。通保傅。傳孝經、論語、尚書。未云有明。其令三輔太常舉賢良各二人。郡國文學高第各一人。賜中二千石以下至吏民爵各有差。（漢書昭紀。） \\n 立毋波為鉤町王詔始元六年七月 \\n 鉤町侯毋波率其君長人民擊反者。斬首捕虜有功。其立毋波為鉤町王。大鴻臚廣明將率有功。賜爵關內侯。食邑。（漢書昭紀。） \\n 賜韓福等詔元鳳元年三月 \\n 朕閔勞以官職之事。其務修孝弟。以教鄉里。行道舍傳舍。縣次具酒肉。食從者及馬。長吏以時存問。常以歲八月賜羊一頭。酒二斗。不幸死者。賜複衾一。祠以中牢。（漢書龔勝傳。昭帝時。涿郡韓福以德行徵至京師。賜策書束帛遣歸。詔云云。又見昭紀有刪節。歲八月作正月。複衾一作衣被一襲。） \\n 賞誅上官桀等功詔元鳳元年十月 \\n 左將軍安陽侯桀、驃騎將軍桑落侯安。御史大夫桑弘羊皆數以邪枉干輔政。大將軍不聽而懷怨望。與燕王通謀。置驛往來相約結。燕王遣壽西長孫縱之等賂遺長公主丁外人。謁者杜延年。大將軍長史公孫遺等。交通私書。共謀令長公主置酒。伏兵殺大將軍光。徵立燕王為天子。大逆毋道。故稻田使者燕倉先發覺。以告大司農敞。敞告諫大夫延年。延年以聞。丞相徵事任宮手捕斬桀。丞相少史王壽誘將安入府門。皆已伏誅。吏民得以安。封延年、倉、宮、壽皆為列侯。（漢書昭紀。） \\n 赦燕太子等詔元鳳元年十月 \\n 燕王迷惑失道。前與齊王子劉澤等為逆。抑而不揚。望王反道自新。今迺與長公主左將軍桀等謀危宗廟。王及公主皆自伏辜。其赦王太子建公主子文信及宗室子與燕王上宮桀等謀反父母同產當坐者。皆免為庶人。其吏為桀等所詿誤未發覺在吏者。除其罪。（漢書昭紀。） \\n 昭帝　二 \\n 免今年馬口錢詔元鳳二年六月 \\n 朕閔百姓未贍。前年減漕三百萬石。頗省乘輿馬及苑馬。以補邊郡三輔傳馬。其令郡國毋斂今年馬口錢。三輔太常郡得以叔粟當賦（漢書昭紀。） \\n 免明年漕詔元鳳三年正月 \\n 迺者民被水災。頗匱于食。朕虛倉廩。使使者振困乏。其止四年毋漕。三年以前所振貸。非丞相御史所請邊郡受牛者。勿收責。（漢書昭紀。） \\n 封范明友為平陵侯詔元鳳四年四月 \\n 度遼將軍明友前以羌騎校尉將羌王侯君長以下擊益州反虜。後復率擊武都反氐。今破烏桓。斬虜獲生。有功。其封明友為平陵侯。（漢書昭紀。） \\n 封傅介子為義陽侯詔元鳳四年四月 \\n 樓蘭王安歸常為匈奴閒。候遮漢使者。發兵殺略衛司馬安樂。光祿大夫忠。期門郎遂成等三輩。及安息大宛使。盜取節印獻物。甚逆天理。平樂監傅介子持節使誅斬樓蘭王安歸首。縣之北闕。以直報怨。不煩師眾。其封介子為義陽侯。食邑七百戶。土刺王者皆補侍郎。（漢書傅介子傳。） \\n 以叔粟當賦詔元鳳六年夏 \\n 夫穀賤傷農。今三輔太常穀減賤。其令以叔粟當今年賦。（漢書昭紀。） \\n 封張安世為富平侯詔元鳳年 \\n 右將軍光祿勳安世。輔政宿衛。肅敬不怠。十有三年。咸以康寍。夫親親任賢。唐虞之道也。其封安世為富平侯。（漢書張安世傳。） \\n 減口賦錢詔元平元年二月 \\n 天下以農桑為本。日者省用。罷不急官。減外繇。耕桑者益眾。而百姓未能家給。朕甚愍焉。其減口賦錢。（漢書昭紀。） \\n 昭帝　三 \\n 賜燕王旦璽書元鳳元年 \\n 昔高皇帝王天下。建立子弟。以濟屏社稷。先日諸呂陰謀大逆。劉氏不絕若髮。賴絳侯等誅討賊亂。尊立孝文。以安宗廟。非以中外有人表裏相應故邪。樊、酈、曹、灌。攜劍推鋒。從高皇帝懇[懇當作墾]菑除害。耘鉏海內。當此之時。頭如蓬葆。勤苦至矣。然其賞不過封侯。今宗室子孫。曾無暴衣露冠之勞。裂地而王之。分財而賜之。父死子繼。兄終弟及。今王骨肉至親。敵吾一體。迺與他姓異族。謀害社稷。親其所疏。疏其所親。有逆悖之心。無忠愛之義。如使古人有知。當何面目復奉齊酎見高祖之廟乎。（漢書武五子傳。） \\n 藍田覆車山鼎文元平元年 \\n 宜君王。和四方。調滋味。去腥傷。（鼎錄。） \\n 宣帝 \\n 帝諱詢。字次卿。本名病己。戾太子孫。元平元年。霍光廢昌邑王迎封陽武侯。尋即位。改元七。本始、地節、元康、神爵、五鳳、甘露、黃龍。在位二十五年。謚曰孝宣皇帝。廟號中宗。 \\n 議罰廣州王去制本始三年 \\n 朕不忍致王于理。議其罰。（漢書景十三王傳。） \\n 益封霍光詔本始元年正月 \\n 夫　有德。賞元功。古今通誼也。大司馬大將軍光。宿衛忠正。宣德明恩。守節秉誼。以安宗廟。其以河北東武陽益封光萬七千戶。（漢書霍光傳。） \\n 益封張安世詔本始元年正月 \\n 夫　有德。賞有功。古今之通誼也。車騎將軍光祿勳富平侯安世。宿衛忠正。宣德明恩。勤勞國家。守職秉義。以安宗廟。其益封萬六百戶。功次大將軍光。（漢書張安世傳。　案。此與益封霍光祇是一詔。史家分載于兩傳。互有刪節耳。） \\n 宣帝　四 \\n 封賜功臣詔 \\n 故丞相安平侯敞等（楊敞）居職守位。與大將軍光車騎將軍安世建議定策。以安宗廟。功賞未加而薨。其益封敞嗣子忠、及丞相陽平侯義（蔡義）度遼將軍平陵侯明友（范明友）、前將軍龍雒侯增（韓增）、太僕建平侯延年、（杜延年）、太常蒲侯昌（蘇昌）、諫大夫宜春侯譚（王譚）、當塗侯平（或即魏聖）、杜侯屠耆當（復陸屠耆堂）、長信少府關內侯勝（夏侯勝）邑戶各有差。封御史大夫廣明為昌水侯（田廣明）。後將軍充國為營平侯（趙充國）。大司農延年為陽城侯。（田延年）少府樂成為爰氏侯。（史樂成）光祿大夫遷為平丘侯（王遷）。賜右扶風德（周德）、典屬國武（蘇武）、廷尉光（李光）、宗正德（劉德）、大鴻臚賢（韋賢）、詹事畸（宋畸）、光祿大夫吉（丙吉）、京輔都尉廣漢（趙廣漢）爵皆關內侯。德武食邑。（漢書宣紀。） \\n 議戾太子廟謚詔本始元年六月 \\n 故皇太子在湖。未有號謚歲時祠。其議謚。置園邑。（漢書宣紀。又見武五子傳。） \\n 議武帝廟樂詔本始二年五月 \\n 朕以眇身。奉承祖宗。夙夜惟念。孝武皇帝躬履仁義。選明將。討不服。匈奴遠遁。平氐、羌、昆明、南越。百蠻鄉風。款塞來享。建太學。修郊祀。定正朔。協音律。封泰山。塞宣房。符瑞應。寶鼎出。白麟獲。功德茂盛。不能盡宣。而廟樂未稱。其議奏。（漢書宣紀。） \\n 朕以眇身。蒙遺德。承聖業。奉宗廟。夙夜惟念。孝武皇帝躬仁誼。厲威武。北征匈奴。單于遠遁。南平氐、羌、昆明、甌駱、兩越。東定薉駱朝鮮。廓地斥境。立郡縣。百蠻率服。款塞自至。珍貢陳于宗廟。協音律。造樂歌。薦上帝。封太山。立明堂。改正朔。易服色。明開聖緒。尊賢顯功。興滅繼絕。褒周之後。備天地之禮。廣道術之路。上天報況。符瑞並應。寶鼎出。白麟獲。海效鉅魚。神人並見。山稱萬歲。功德茂盛。不能盡宣。而廟樂未稱。朕甚悼焉。其與列侯二千石博士議。（漢書夏侯勝傳。宣帝初即位。欲褒先帝。詔丞相御史。　案。此詔視本紀更詳。而未可合併。故兩載之。） \\n 振貸貧民詔本始四年正月 \\n 蓋聞農者。興德之本也。今歲不登。已遣使者振貸困乏。其令太官損膳省宰。樂府減樂人。使歸就農業。丞相以下至都官令丞。上書人穀。輸長安倉。助貸貧民。民以車船載穀入關者。得毋用傳。（漢書宣紀。） \\n 宣帝　五 \\n 地震詔本始四年四月 \\n 蓋災異者。天地之戒也。朕承洪業。奉宗廟。託于士民之上。未能和群生。迺者地震北海琅邪。壞祖宗廟。朕甚懼焉。丞相御史其與列侯中二千石博問經學之士。有以應變。輔朕之不逮。毋有所諱。令三輔太常內郡國舉賢良方正各一人。律令有可蠲除以安百姓。條奏。被地震壞敗甚者。勿收租賦。（漢書宣紀。又見夏侯勝傳。） \\n 復宗室屬籍詔地節元年 \\n 蓋聞堯親九族。以和萬國。朕蒙遺德。奉承聖業。惟念宗室屬未盡而以罪絕。若有賢材。改行勸善。其復屬。使得自新。（漢書宣紀。） \\n 霍光薨下詔地節二年三月 \\n 故大司馬大將軍博陸侯。宿衛孝武皇帝三十有餘年。輔孝昭皇帝十有餘年。遭大難。躬秉誼。率三公諸侯九卿大夫。定萬世策。以安宗廟（霍光傳作社稷。）。天下蒸庶。咸以康寍。功德茂盛。朕甚喜之。復其後世。疇其爵邑。世世毋有所與。功如蕭相國。（漢書宣紀。又見霍光傳。） \\n 賜王成爵秩詔地節三年三月 \\n 蓋聞有功不賞。有罪不誅。雖唐虞猶不能以化天下。今膠東相成。勞來不怠。流民自占八萬餘口。治有異等之效。其秩成中二千石。賜爵關內侯。（漢書宣紀。又見循吏王成傳。） \\n 詔二千石地節三年三月 \\n 鰥寡孤獨高年貧困之民。朕所憐也。前下詔假公田貸種食。其加賜鰥寡孤獨高年帛。二千石嚴教吏謹視遇。毋令失職。令內郡國舉賢良方正可親民者。（漢書宣紀。） \\n 封霍雲為冠陽侯 \\n 宣成侯光。宿衛忠正。勤勞國家。善善及後世。其封光兄孫中郎將雲為冠陽侯。（漢書霍光傳。） \\n 宣帝　六 \\n 地震詔地節三年十月 \\n 迺者九月壬申地震。朕甚懼焉。有能箴朕過失。及賢良方正直言極諫之士。以匡朕之不逮。毋諱有司。朕既不德。不能附遠。是以邊境屯戍未息。今復飭兵重屯。久勞百姓。非所以綏天下也。其罷車騎將軍右將軍屯兵。（漢書宣紀。） \\n 池禦未御幸者。假與貧民。郡國宮館。勿復修治。流民還歸者。假公田。貸種食。且勿算事。（漢書宣紀。） \\n 舉孝弟詔地節三年十一月 \\n 朕既不逮。導民不明。反側晨興。念慮萬方。不忘元元。惟恐羞先帝聖德。故並舉賢良方正。以親萬姓。歷載臻茲。然而俗化闕焉。傳曰。孝弟也者。其為仁之本與。其令郡國舉孝弟有行義聞于鄉里者各一人。（漢書宣紀。） \\n 置廷平詔地節三年十二月 \\n 閒者吏用法。巧文寖深。是朕之不德也。夫決獄不當。使有罪興邪。不辜蒙戮。父子悲恨。朕甚傷之。今遣廷史與郡鞫獄。任輕祿薄。其為置廷平。秩六百石。員四人。其務平之。以稱朕意。（漢書刑法志。） \\n 喪不繇詔地節四年二月 \\n 導民以孝。則天下順。今百姓或遭衰絰凶災。而吏繇事。使不得葬。傷孝子之心。朕甚憐之。自今諸有大父母父母喪者。勿繇事。使得收斂送終。盡其子道。（漢書宣紀。宋書禮志二。） \\n 子匿父母等罪勿坐詔地節四年五月 \\n 父子之親。夫婦之道。天性也。雖有患禍。猶蒙死而存之。誠愛結于心。仁厚之至也。豈能違之哉。自今子首匿父母。妻匿夫。孫匿大父母。皆勿坐。其父母匿子。夫匿妻。大父母匿孫。罪殊死。皆上請廷尉以聞。（漢書宣紀。） \\n 宣帝　七 \\n 誅霍禹等詔地節四年七月 \\n 迺者東織室令張赦使魏郡豪李竟報冠陽侯霍雲謀為大逆。朕以大將軍故。抑而不揚。冀其自新。今大司馬博陸侯禹與母宣成侯夫人顯、及從昆弟冠陽侯雲、樂平侯山、諸姊妹婿度遼將軍范明友、長信少府鄧廣漢、中郎將任勝、騎都尉趙平、長安男子馮殷等謀為大逆。顯前又使女侍醫　于衍進藥殺共哀后。謀毒太子。欲危宗廟。逆亂不道。咸服其辜。諸為霍氏所詿誤未發覺在吏者。皆赦除之。（漢書宣紀。） \\n 迺者東織室令史張赦使魏郡豪李竟報冠陽侯霍雲謀為大逆。朕以大將軍故。抑而不揚。冀其自新。今大司馬博陸侯禹與母宣成侯夫人顯、及從昆弟子冠陽侯雲、樂平侯山、諸姊妹婿謀為大逆。欲詿誤百姓。賴祖宗神靈。先發得。咸伏其辜。朕甚悼之。諸為霍氏所詿誤事在丙申前未發覺在吏者。皆赦除之。男子張章先發覺。已語期門董忠。忠告左曹楊惲。惲告侍中金安上。惲召見對狀後章上書以聞。侍中史高與金安上建發其事。言無入霍氏禁闥。卒不得遂其謀。皆讎有功。封章為博成侯。忠高昌侯。惲平通侯。安上都成侯。高樂陵侯。（漢書霍光傳。　案。此與宣紀所載互有詳略。故並錄之。） \\n 減鹽賈詔地節四年九月 \\n 朕惟百姓失職不贍。遣使者循行郡國。問民所疾苦。吏或營私煩擾。不顧厥咎。朕甚閔之。今年郡國頗被水災。已振貸鹽民之食。而賈咸貴。眾庶重困。其減天下鹽賈。（漢書宣紀。） \\n 歲上繫囚詔地節四年九月 \\n 令甲。死者不可生。刑者不可息。此先帝之所重。而吏未稱。今繫者或以掠辜若飢寒瘐死獄中。何用心逆人道也。朕甚痛之。其令郡國歲上繫囚以掠笞若瘐。死者所坐名縣爵里。丞相御史課殿最以聞。（漢書宣紀。） \\n  \\n 　 \\n  \\n   \\n  "}
{"章节": "全漢文卷六", "正文": "　 \\n 全漢文卷六 \\n 　 \\n  \\n 烏程嚴可均校輯 \\n 宣帝二 \\n 鳳皇集甘露降詔元康元年三月 \\n 迺者鳳皇集泰山陳留。甘露降未央宮。朕未能章先帝休烈。協寍百姓。承天順地。調序四時。獲蒙嘉瑞。賜茲祉福。夙夜兢兢。靡有驕色。內省匪解。永惟罔極。書不云乎。鳳皇來儀。庶君允諧。其赦天下徒。賜勤事吏中二千石以下至六百石爵。自中郎吏至五大夫佐史以上二級。民一級。女子百戶牛酒。加賜鰥寡孤獨三老孝弟力田帛。所振貸勿收。（漢書宣紀。） \\n 博舉詔元康元年八月 \\n 朕不明六蓺。鬱于大道。是以陰陽風雨未時。其博舉吏民厥身修正通文學明於先王之術宣究其意者各二人。中二千石各一人。（漢書宣紀。） \\n 宣帝　一 \\n 赦詔元康二年正月 \\n 書云。文王作罰。刑茲無赦。今吏修身奉法。未有能稱朕意。朕甚愍焉。其赦天下。與士大夫厲精更始。（漢書宣紀。） \\n 平法詔元康二年五月 \\n 獄者。萬民之命。所以禁暴止邪。養育群生也。能使生者不怨。死者不恨。則可謂文吏矣。今則不然。用法或持巧心。析律貳端。深淺不平。增辭飾非。以成其罪。奏不如實。上亦亡繇知。此朕之不明。吏之不稱。四方黎民。將何仰哉。二千石各察官屬。勿用此人。吏務平法。或擅興繇役。飾廚傳。稱過使客。越職踰法。以取名譽。譬猶踐薄冰以待白日。豈不殆哉。今天下頗被疾疫之災。朕甚愍之。其令郡國被災甚者。毋出今年租賦。（漢書宣紀。） \\n 更諱詔元康二年五月 \\n 聞古天子之名。難知而易諱也。今百姓多上書觸諱以犯罪者。朕甚憐之。其更諱詢。諸觸諱在今前者赦之。（漢書宣紀。又冊府元龜三。） \\n 為張賀置守冢詔元康二年 \\n 其為故掖庭令張賀置守冢三十家（漢書張安世傳。） \\n 以張敞守京兆尹詔 \\n 制詔御史。其以膠東相敞守京兆尹。（漢書張敞傳。） \\n 封昌邑王賀為海昏侯詔元康三年三月 \\n 蓋聞象有罪。舜封之。骨肉之親。粲而不殊。其封故昌邑王賀為海昏侯。（漢書宣紀。） \\n 宣帝　二 \\n 封丙吉等詔元康三年三月 \\n 朕微眇時。御史大夫丙吉中郎將史曾史玄長樂衛尉許舜侍中光祿大夫許延壽皆與朕有舊恩。及故掖庭令張賀輔導朕躬。修文學經術。恩惠卓異。厥功茂焉。詩不云乎。無德不報。封賀所子弟子侍中中郎將彭祖（張安世傳作詩云無言不讎無德不報。其封賀子侍中關內侯彭祖）為陽都侯。追賜賀謚曰陽都哀侯。吉、曾、玄、舜、延壽皆為列侯。故人下至郡邸獄復作。嘗有阿保之功。皆受官祿田宅財物。各以恩深淺報之。（漢書宣紀。又見張安世傳。有刪節。） \\n 禁春夏彈射詔元康三年六月 \\n 前年夏。神爵集雍。今春。五色鳥以萬數。飛過屬縣。翱翔而舞。欲集未下。其令三輔。毋得以春夏擿巢探卵。彈射飛鳥。具為令。（漢書宣紀。） \\n 耆老勿坐罪詔元康四年正月 \\n 朕惟耆老之人。髮齒墮落。血氣衰微。亦亡暴虐之心。今或罹文法。拘執囹圄。不終天命。朕甚憐之。自今以來。諸年八十以上。非誣告殺傷人。佗皆勿坐。（漢書宣紀。） \\n 朕念夫耆老之人。髮齒墮落。血氣既衰。亦無暴逆之心。今或罹于文法。執于囹圄。不得終其年命。朕甚憐之。自今以來。諸年八十。非誣告殺傷人。它皆勿坐。（漢書刑法志與宣紀所載小異。今並錄之。） \\n 神爵集宮苑詔元康四年三月 \\n 迺者神爵五采以萬數。集長樂未央北宮高寢甘泉泰畤殿中及上林苑。朕之不逮。寡于德厚。屢獲嘉祥。非朕之任。其賜天下吏爵二級。民一級。女子百戶牛酒。加賜三老孝弟力田帛人二匹。鰥寡孤獨各一匹。（漢書宣紀。） \\n 賜尹翁歸子黃金詔元康四年八月 \\n 制詔御史。朕夙興夜寐。以求賢為右。不異親疏近遠。務在安民而已。扶風翁歸。廉平鄉正。治民異等。早夭不遂。不得終其功業。朕甚憐之。其賜翁歸子黃金百斤。以奉其祭祠。（漢書尹翁歸傳。） \\n 躬親郊祀詔元康四年 \\n 蓋聞天子尊事天地。修祀山川。古今通禮也。閒者上帝之祠。闕而不親。十有餘年。朕甚懼焉。朕親飭躬齋戒。親奉祀。為百姓蒙嘉氣獲豐年焉。（漢書郊祀志下。十二年。乃下詔。） \\n 宣帝　三 \\n 以黃霸為潁川太守詔 \\n 制詔御史。其以賢良高第揚州刺史霸為潁川太守。秩比二千石。居官賜車蓋。特高一丈。別駕主簿車。緹油屏泥于軾前。以章有德。（漢書循吏黃霸傳。） \\n 改元神爵詔神爵元年三月 \\n 朕承宗廟。戰戰栗栗。惟萬事統。未燭厥理。迺元康四年。嘉穀玄稷。降于郡國。神爵仍集。金芝九莖。產于函德殿銅池中。九真獻奇獸。南郡獲白虎威鳳為寶。朕之不明。震于珍物。飭躬齋精。祈為百姓東濟大河。天氣清靜。神魚舞河。幸萬歲宮。神爵翔集。朕之不德。懼不能任。其以五年為神爵元年。賜天下勤事吏爵二級。民一級。女子百戶牛酒。鰥寡孤獨高年帛。所振貸物勿收。行所過毋出田租。（漢書宣紀。） \\n 祠江海詔神爵元年三月 \\n 制詔太常。夫江海。百川之大者也。今闕焉無祠。其令祠官。以禮為歲事。以四時祠江海雒水。祈為天下豐年焉。（漢書郊祀志下。） \\n 止諸侯王入朝詔神爵元年六月 \\n 軍旅暴露。轉輸煩勞。其令諸侯王列侯蠻夷王侯君長。當朝二年者。皆毋朝。（漢書宣紀。） \\n 賜朱邑子黃金詔神爵元年秋 \\n 大司農邑。廉潔守節。退食自公。亡彊外之交。束脩之餽。可謂淑人君子。遭離凶災。朕甚閔之。其賜邑子黃金百斤。以奉祠祭祀。（漢書循吏朱邑傳。天子閔惜下詔稱揚。） \\n 赦詔神爵二年二月 \\n 迺者正月乙丑。鳳皇甘露。降集京師。群鳥從以萬數。朕之不德。屢獲天福。祗事不怠。其赦天下。（漢書宣紀。） \\n 宣帝　四 \\n 封鄭吉為安遠侯詔神爵二年 \\n 都護西域騎都尉鄭吉。拊循外蠻。宣明威信。迎匈奴單于從兄日逐王眾。擊破車師兜訾城。功效茂著。其封吉為安遠侯。食邑千戶。（漢書鄭舌傳。又見御覽二百引會稽典錄。） \\n 益吏奉詔神爵三年八月 \\n 吏不廉平。則治道衰。今小吏皆勤事。而奉祿薄。欲其毋侵漁百姓。難矣。其益吏百石以下奉十五。（漢書宣紀。） \\n 赦詔神爵四年二月 \\n 迺者鳳皇甘露。降集京師。嘉瑞並見。修興泰一五帝后土之祠。祈為百姓蒙祉福。鸞鳳萬舉。蜚覽翱翔。集止于旁。齋戒之暮。神光顯著。薦鬯之夕。神光交錯。或降于天。或登于地。或從四方。來集于壇。上帝嘉嚮。海內承福。其赦天下。賜民爵一級。女子百戶牛酒。鰥寡孤獨高年帛。（漢書宣紀。） \\n 賜黃霸爵秩詔神爵四年四月 \\n 潁川太守霸。宣布詔令。百姓鄉化。孝子弟弟。貞婦順孫。日以眾多。田者讓畔。道不拾遺。養視鰥寡。贍助貧窮。獄或八年亡重罪囚。吏民鄉于教化。興于行誼。可謂賢人君子矣。書不云乎。股肱良哉。其賜爵關內侯。黃金百斤。秩中二千石。而潁川孝弟有行義民三老力田。皆以差賜爵及帛。（漢書循吏黃霸傳。天子以霸治行終長者。下詔稱揚。） \\n 嫁娶不禁具酒食詔五鳳二年八月 \\n 夫婚姻之禮。人倫之大者也。酒食之會。所以行禮樂也。今郡國二千石。或擅為苛禁。禁民嫁娶不得具酒食相賀召。繇是廢鄉黨之禮。令民亡所樂。非所以導民也。詩不云乎。民之失德。乾餱以愆。勿行苛政。（漢書宣紀。） \\n 宣帝　五 \\n 匈奴來降赦詔五鳳三年三月 \\n 往者匈奴數為邊寇。百姓被其害。朕承至尊。未能綏安。匈奴虛閭權渠單于請求和親。病死。右賢王屠耆堂代立。骨肉大臣立虛閭權渠單于子為呼韓邪單于。擊殺屠耆堂。諸王並自立。分為五單于。更相攻擊。死者以萬數。畜產大耗什八九。人民飢餓。相燔燒以求食。因大乖亂。單于閼氏子孫昆弟及呼遫累單于名王右伊秩訾且渠當戶以下將眾五萬餘人來降。歸義單于稱臣。使弟奉珍朝賀正月。北邊晏然。靡有兵革之事。朕飭躬齋戒。郊上帝。祠后土。神光並見。或興于谷。燭燿齊宮。十有餘刻。甘露降。神爵集。已詔有司。告祠上帝宗廟。三月辛丑。鸞鳳又集長樂宮東闕中樹上。飛下止地。文章五色。留十餘刻。吏民並觀。朕之不敏。懼不能任。婁蒙嘉瑞。獲茲祉福。書不云乎。雖休勿休。祗事不怠。公卿大夫其勖焉。減天下口錢。赦殊死以下。賜民爵一級。女子百戶牛酒。大酺五日。加賜鰥寡孤獨高年帛。（漢書宣紀。） \\n 日食詔五鳳四年四月 \\n 皇天見異。以戒朕躬。是朕之不逮。吏之不稱也。以前使使者問民所疾苦。復遣丞相御史掾一十四人循行天下。舉冤獄。察擅為苛禁深刻不改者。（漢書宣紀。） \\n 詔免丙顯官甘露元年 \\n 故丞相吉有舊恩。朕不忍絕。免顯官。奪四百戶。（漢書丙吉傳。吉子顯為太僕。臧千餘萬。司隸校尉昌奏請逮捕。上曰云云。） \\n 赦詔甘露二年正月 \\n 迺者鳳皇甘露。降集。黃龍登興。醴泉滂流。枯槁榮茂。神光並見。咸受禎祥。其赦天下。減民算三十。賜諸侯王丞相將軍列侯中二千石金錢各有差。賜民爵一級。女子百戶牛酒。鰥寡孤獨高年帛。（漢書宣紀。） \\n 宣帝　六 \\n 以客禮待單于詔甘露二年十二月 \\n 蓋聞五帝三王。教化所不施。不及以政。今匈奴單于稱北蕃。朝正朔。朕之不逮。德不能弘覆。其以客禮待之。令單于位在諸侯王上。贊謁稱臣而不名。（漢書蕭望之傳。又見宣紀。有刪節。） \\n 鳳皇集詔五鳳三年二月 \\n 迺者鳳皇集新蔡。群烏四面行列。皆鄉鳳皇立。以萬數。其賜汝南太守帛百匹。新蔡長吏三老孝弟力田鰥寡孤獨各有差。賜民爵二級。毋出今年租。（漢書宣紀。） \\n 察計簿詔黃龍元年二月 \\n 蓋聞上古之治。君臣同心。舉措曲直。各得其所。是以上下和洽。海內康平。其德弗可及已。朕既不明。數申詔公卿大夫。務行寬大。順民所疾苦。將欲配三王之隆。明先帝之德也。今吏或以不禁姦邪為寬大。縱釋有罪為不苛。或以酷惡為賢。皆失其中。奉詔宣化如此。豈不繆哉。方今天下少事。繇役省減。兵革不動。而民多貧。盜賊不止。其咎安在。上計簿具文而已。務為欺謾。以避其課。三公不以為意。朕將何任。諸請詔。省卒徒自給者皆止。御史察計簿。疑非實者按之。使真偽毋相亂。（漢書宣紀。） \\n 毋得舉六百石為廉吏詔黃龍元年四月 \\n 舉廉吏。誠欲得其真也。吏六百石。位大夫。有罪先請。秩祿上通。足以效其賢材。自今以來。毋得舉。（漢書宣紀。） \\n 嫁母不制服詔 \\n 婦人不養舅姑。不奉祭祀。不下慈子。是自絕也。故聖人不為制服。明子無出母之義。玄成議是也。（通典八十九引石渠漢雜事。） \\n 蔣滿父子同拜詔 \\n 上黨太守滿。經行篤著。信行山東。其以滿為淮陽王相。誨導東蕃。弘農股肱部。其以萬為弘農太守。（御覽二百六十引漢雜事。） \\n 策廢霍皇后地節四年八月 \\n 皇后熒惑失道。懷不德。挾毒。與母博陸宣成侯夫人顯謀。欲危太子。無人母之恩。不宜奉宗廟衣服。不可以承天命。嗚呼傷哉。其退避宮。上璽綬有司。（漢書外戚傳上。） \\n 宣帝　七 \\n 策丙吉為丞相 \\n 惟神爵三年十月甲子。（按宣紀。是年三月。丞相魏相薨。百官表。四月戊戌。御史大夫丙吉為丞相。今此作十月甲子。當有一誤。）丞相受詔之官。皇帝延登。親詔之曰。君其進。虛受朕言。朕鬱于大道。獲保宗廟。兢兢師師。夙夜思過失。不遑康寍。晝思百官未能綏。於戲丞相。其帥意無怠。以補朕闕。於戲。群卿大夫百官。慎哉。不勖于職。厥有常刑。往悉乃心。和裕開賢。俾之反本乂民。廣風一俗。靡諱朕躬。天下之眾。受制于朕。丞相可不慎歟。於戲。君其誡之。（漢舊儀眾珍板本。） \\n 策杜延年為御史大夫 \\n 惟五鳳三年正月乙巳。（按百官表。是年六月辛酉。西河太守杜延年為御史大夫。今此作正月乙巳。當有一誤。）御史大夫之官。皇帝延登。親詔之曰。御史大夫其進。虛受朕言。朕鬱于大道。獲保宗廟。兢兢師師。夙夜思已失。不遑康寍。晝思百姓未能綏。於戲御史大夫。其帥意盡心。以補朕闕。於戲。九卿群大夫百官慎哉。不勖于厥職。厥有常辟。往悉乃心。和裕開賢。俾賢能反本乂民。靡諱朕躬。天下之眾。受制于朕。以法為命。可不慎歟。於戲。御史大夫其誡之（漢舊儀眾珍板本。） \\n 左遷蕭望之策五鳳中 \\n 有司奏。君責使者禮。遇丞相亡禮。廉聲不聞。敖慢不遜。亡以扶政師[師當作帥]先百僚。君不深思。陷于茲穢。朕不忍致君于理。使光祿勳惲策詔。左遷君為太子太傅。授印。其上故印使者。便道之官。君其秉道明孝。正直是與帥意亡愆。靡有後言。（漢書蕭望之傳。） \\n 敕邊守尉 \\n 匈奴大國。多變詐。交接得其情。則卻敵折衝。應對入其數。則反為輕欺。（後漢南匈奴傳。司徒掾班彪奏。） \\n 宣帝　八 \\n 賜陳遂璽書 \\n 制詔太原太守。官尊祿厚。可以償博進矣。妻君寍時在旁。知狀。（漢書游俠陳遵傳。） \\n 賜張敞璽書元康二年 \\n 制詔山陽太守。其謹備盜賊。察往來過客。毋下所賜書（漢書武五子昌邑王傳。） \\n 報丙吉元康三年 \\n 朕之封君。非空名也。而君上書歸侯印。是顯朕之不德也。方今天下少事。君其專精神省思慮近醫藥以自持。（漢書丙吉傳。吉上書固辭。不宜以空名受賞。上報。） \\n 報張安世元康四年春 \\n 將軍年老被病。朕甚閔之。雖不能視事。折衝萬里。君先帝大臣。明于治亂。朕所不及。得數問焉。何感而上書歸衛將軍富平侯印。薄朕忘故。非所望也。願將軍強餐食。近醫藥。專精神以輔天年。（漢書張安世傳。） \\n 敕讓趙充國書神爵元年 \\n 皇帝問後將軍。甚苦暴露。將軍計欲至正月迺擊罕羌。羌人當獲麥。已遠其妻子。精兵萬人。欲為酒泉敦煌寇。邊兵少。民守保不得田作。今張掖以東粟石百餘。芻槁束數十。轉輸並起。百姓煩擾。將軍將萬餘之眾。不早及秋共水草之利。爭其畜食。欲至冬。虜皆當畜食多藏匿山中。依險阻。將軍士寒手足皸瘃。寍有利哉。將軍不念中國之費。欲以歲數而勝微。將軍誰不樂此者。今詔破羌將軍武賢將兵六千一百人。敦煌太守快將二千人。長水校尉富昌酒泉侯奉世將婼月氏兵四千人。亡慮萬二千人。齎三十日食。以七月二十二日擊罕羌。入鮮水北句廉上。去酒泉八百里。去將軍可千二百里。將軍其引兵便道西並進。雖不相及。使虜聞東方北方兵並來。分散其心意。離其黨與。雖不能殄滅。當有瓦解者。已詔中郎將卬。將胡越佽飛射士步兵二校益將軍兵。今五星出東方。中國大利。蠻夷大敗。太白出高。用兵深入。敢戰者吉。弗敢戰者凶。將軍急裝。因天時誅不義。高[高當作萬]下必全。勿復有疑。（漢書趙充國傳。） \\n 宣帝　九 \\n 賜趙充國書 \\n 制詔後將軍。聞苦腳脛寒泄。將軍年老加疾。一朝之變不可諱。朕甚憂之。今詔破羌將軍詣屯所。為將軍副。急因天時大利吏士銳氣。以十二月擊先零羌。即疾劇。留屯毋行。獨遣破羌彊弩將軍。（漢書趙充國傳。其秋。充國病上賜書。） \\n 報趙充國 \\n 皇帝問後將軍。言欲罷騎兵萬人留田。即如將軍之計。虜當何時伏誅。兵當何時得決。孰計其便。復奏。（漢書趙充國傳。充國上屯田奏。上報。） \\n 復賜書報趙充國 \\n 皇帝問後將軍。言十二便。聞之。虜雖未伏誅。兵決可期月而望。期月而望者。謂今冬邪。謂何時也。將軍獨不計虜聞兵頗罷。且丁壯相聚。攻擾田者。及道上屯兵。復殺略人民。將何以止之。又大幵小幵前言曰。我告漢軍先零所在。兵不往擊。久留。得亡效五年時不分別人而并擊我。其意常恐。今兵不出。得亡變生。與先零為一。將軍孰計。復奏。（漢書趙充國傳。充國上狀。留屯十二利。上復賜報。） \\n 報趙充國聽留屯 \\n 皇帝問後將軍。上書言羌虜可勝之道。今聽將軍。將軍計善。其上留屯田及當罷者人馬數。將軍強食。慎兵事。自愛。（漢書趙充國傳。公卿議是充國計者。最後什八上於是報充國。） \\n 諭意蕭望之 \\n 所用皆更治民以考功。君前為平原太守日淺。故復試之于三輔。非有所聞也。（漢書蕭望之傳。望之從少府出為左馮翊即移病。上使侍中金安上諭意。） \\n 宣帝　十 \\n 使尚書召問黃霸 \\n 太尉官罷久矣。丞相兼之。所以偃武興文也。如國家不虞。邊境有事。左右之臣。皆將率也。夫宣明教化。通達幽隱。使獄亡冤刑。邑亡盜賊。君之職也。將相之官。朕之任焉。侍中樂陵侯高。帷幄近臣。朕之所自親。君何越職而舉之。尚書令受丞相對。（漢書黃霸傳。樂陵侯史高以外屬舊恩。侍中貴重。霸薦高可太尉。天子使尚書召問霸。） \\n 華山仙掌鼎文甘露元年 \\n 萬國伏。貽長久。鑄神鼎。承天酒。（鼎錄。） \\n  \\n 　 \\n  \\n   \\n  "}
{"章节": "全漢文卷七", "正文": "　 \\n 全漢文卷七 \\n 　 \\n  \\n 烏程嚴可均校輯 \\n 元帝 \\n 帝諱奭。宣帝長子。地節三年立為皇太子。黃龍元年十二月即位。改元四。初元、永光、建昭、竟寍。在位十六年。謚曰孝元皇帝。廟號高宗。 \\n 封王禁制書初元元年三月癸卯 \\n 其封婕妤父丞相少史王禁為陽平侯。位特進。（漢書五行志中之上。） \\n 申明毀廟制書建昭五年 \\n 孝宣皇帝尊孝武廟曰世宗。損益之禮。不敢有與焉。他皆如舊制。（漢書韋玄成傳。初上定迭毀禮。獨尊孝文廟為太宗。而孝武廟親未盡。故未毀。上于是迺復申明之曰云云。傳又載哀帝即位。孔光何武奏言建眧五年制書。與此同。唯少末句。） \\n 元帝　一 \\n 議律令詔 \\n 夫法令者。所以抑暴扶弱。欲其難犯而易避也。今律令煩多而不約。自典文者不能分明。而欲羅元元之不逮。斯豈刑中之意哉。其議律令可蠲除輕減者。條奏。唯在便安萬姓而已。（漢書刑法志。元帝初立迺下詔。） \\n 遣使循行天下詔初元元年四月 \\n 朕承先帝之聖緒。獲奉宗廟。戰戰兢兢。閒者地數動而未靜。懼于天地之戒。不知所繇。方田作時。朕憂蒸庶之失業。臨遣光祿大夫　等十二人循行天下。存問耆老鰥寡孤獨困乏失職之民。延登賢俊。招顯側陋。因覽風俗之化。相守二千石誠能正躬勞力。宣明教化。以親萬姓。則六合之內和親。庶幾虖無憂矣。書不云乎。股肱良哉。庶事康哉。布告天下。使明知朕意。（漢書元紀。） \\n 免災民租賦詔初元元年四月 \\n 關東今年穀不登。民多困乏。其令郡國被災害甚者毋出租賦。江海陂湖園池屬少府者以假貧民。勿租賦。賜宗室有屬籍者馬一匹至二駟。三老孝者帛五匹。弟者力田三匹。鰥寡孤獨二匹。吏民五十戶牛酒。（漢書元紀。） \\n 節省詔初元元年九月 \\n 閒者陰陽不調。黎民饑寒。無以保治。惟德淺薄。不足以充入舊貫之居。其令諸宮館希御幸者勿繕治。大僕減穀食馬。水衡省肉食獸。（漢書元紀。） \\n 令孔霸奉孔子祀詔初元元年 \\n 其令師　成君關內侯霸。以所食邑八百戶祀孔子焉。（漢書孔光傳。） \\n 災異求言詔初元二年三月 \\n 蓋聞賢聖在位。陰陽和。風雨時。日月光。星辰靜。黎庶康寍。考終厥命。今朕恭承天地。託于公侯之上。明不能燭。德不能綏。災異並臻。連年不息。乃二月戊午。地震于隴西郡。毀落太上皇廟殿壁木飾。壞敗　道縣城郭官寺。及民室屋。壓殺人眾。山崩地裂。水泉湧出。一年地再動。天惟降災。震驚朕師。（翼奉傳作躬。）治有大虧。咎至于斯。夙夜兢兢。不通大變。深惟鬱悼。未知其序。閒者歲數不登。元元困乏。不勝饑寒。以陷刑辟。朕甚閔之。已詔吏虛倉廩開府臧振捄貧民。郡國被地動災甚者。無出租賦。赦天下。群司其茂思天地之戒。有可蠲除減省以便萬姓者。各條奏。悉意陳朕過失。毋有所諱。丞相御史中二千石舉茂材異等直言極諫之士。朕將親覽焉。（漢書元紀。又見翼奉傳。各有刪節。今合錄之。） \\n 元帝　二 \\n 又詔初元二年七月 \\n 歲比災害。民有菜色。慘怛于心。已詔吏虛倉廩開府庫振救。賜寒者衣。今秋禾麥頗傷。一年中地再動。北海水溢。流殺人民。陰陽不和。其咎安在。公卿將何以憂之。其悉意陳朕過。靡有所諱。（漢書元紀。） \\n 原蕭望之詔初元三年秋 \\n 制詔丞相御史。前將軍望之。傅朕八年。亡它罪過。今事久遠。識忘難明。其赦望之罪。收前將軍光祿勳印綬。（漢書蕭望之傳。） \\n 賜蕭望之爵詔初元三年冬 \\n 制詔御史。國之將興。尊師而重傅。故前將軍望之。傅朕八年。道以經書。厥功茂焉。其賜爵關內侯。食邑八百戶。給事中。朝朔望。坐次將軍。（漢書元紀。又蕭望之傳。） \\n 詔免諸葛豐 \\n 制詔御史。城門校尉豐。前與光祿勳堪光祿大夫猛在朝之時。數稱言堪猛之美。豐前為司隸校尉。不順四時修法度。專作苛暴。以獲虛威。朕不忍下吏。以為城門校尉。不內省諸己。而反怨堪猛。以求報舉。告案難證之辭。暴揚難驗之罪。毀譽恣意。不顧前言。不信之大者也。朕憐豐之耆老。不忍加刑。其免為庶人。（漢書諸葛豐傳。） \\n 左遷周堪張猛詔 \\n 豐言堪猛貞信不立。朕閔而不治。又惜其材能未有所效。其左遷堪為河東太守。猛槐里令。（漢書劉向傳。） \\n 元帝　三 \\n 罷珠　郡詔初元三年春 \\n 珠　虜殺吏民。背叛為逆。今廷議者或言可擊。或言可守。或欲棄之。其指各殊。朕日夜惟思議者之言。羞威不行。則欲誅之。狐疑辟難。則守屯田。通于時變。則憂萬民。夫萬民之饑餓。與遠蠻之不討。危孰大焉。且宗廟之祭。凶年不備。況乎辟不嫌之辱哉。今關東大困。倉庫空虛。無以相贍。又以動兵。非特勞民。凶年隨之。其罷珠　郡。民有慕義欲內屬。便處之。不欲勿彊。（漢書賈捐之傳。又見後漢鮮卑傳。） \\n 赦詔初元三年四月 \\n 迺者火災降于孝武園館。朕戰栗恐懼。不燭變異。咎在朕躬。群司又未肯極言朕過。以至于斯。將何以寤焉。百姓仍遭凶阨。無以相振。加以煩擾虖苛吏。拘牽虖微文。不得永終性命。朕甚閔焉。其赦天下。（漢書元紀。） \\n 求言詔初元三年六月 \\n 蓋聞安民之道。本繇陰陽。閒者陰陽錯謬。風雨不時。朕之不德。庶幾群公有敢言朕之過者。今則不然。媮合苟從。未肯極言。朕甚閔焉。永惟烝庶之飢寒。遠離父母妻子。勞于非業之作。衛于不居之宮。恐非所以佐陰陽之道也。其罷甘泉建章宮衛。令就農。百官各省費。條奏。毋有所諱。有司勉之。毋犯四時之禁。丞相御史舉天下明陰陽災異者各三人。（漢書元紀。） \\n 因災異改行新政詔初元五年四月 \\n 朕之不逮。序位不明。眾僚久　。未得其人。元元失望。上感皇天。陰陽為變。咎流萬民。朕甚懼之。迺者關東連遭災害。飢寒疾疫。夭不終命。詩不云乎。凡民有喪。匍匐救之。其令大官毋日殺。所具各減半。乘輿秣馬。無乏正事而已。罷角抵上林宮館希御幸者齊三服。官北假田官鹽鐵官常平倉。博士弟子毋置員。以廣學者。賜宗室子有屬籍者馬一匹至二駟。三老孝者帛人五匹。弟者力田三匹。鰥寡孤獨二匹。吏民五十戶牛酒。（漢書元紀。） \\n 元帝　四 \\n 詔條責丞相御史 \\n 惡吏負賊。妄意良民。至亡辜死。或盜賊發。吏不亟追而反繫亡家。後不敢復告。以故寖廣。民多冤結。州郡不理。連上書者交于闕廷。二千石選舉不實。是以在位多不任職。民田有災害。吏不肯除。收趣其租。以故重困。關東流民。飢寒疾疫。已詔吏轉漕虛倉廩開府藏相振救。賜寒者衣。至春猶恐不贍。今丞相御史將欲何施。以塞此咎。悉意條狀。陳朕過失。（漢書于定國傳。） \\n 復詔條責丞相御史永光元年 \\n 郎有從東方來者。言民父子相棄。丞相御史案事之吏匿不言邪。將從東方來者加增之也。何以錯繆至是。欲知其實。方今年歲未可預知也。即有水旱。其憂不細。公卿有可以防其未然救其已然者不。各以誠對。毋有所諱。（漢書于定國傳。） \\n 赦詔永光元年三月 \\n 五帝三王。任賢使能。以登至平。而今不治者。豈斯民異哉。咎在朕之不明。亡以知賢也。是故壬人在位而吉士雍蔽。重以周秦之弊。民漸薄俗。去禮義。觸刑法。豈不哀哉。繇此觀之。元元何辜。其赦天下。令厲精自新。各務農畝。無田者皆假之。貸種食如貧民。賜吏六百石以上爵五大夫勤事吏二級。為父後者民一級。女子百戶牛酒。鰥寡孤獨高年帛。（漢書元紀。） \\n 大赦詔永光二年二月 \\n 蓋聞唐虞象刑。而民不犯。殷周法行。而姦軌服。今朕獲承高祖之洪業。託位公侯之上。夙夜戰栗。永惟百姓之急。未嘗有忘焉。然而陰陽未調。三光晻昧。元元大困。流散道路。盜賊並興。有司又長殘賊。失牧民之術。是皆朕之不明。政有所虧。咎至于此。朕甚自恥。為民父母。若是之薄。謂百姓何。其大赦天下。賜民爵一級。女子百戶牛酒。鰥寡狐獨高年三老孝弟力田帛。又賜諸侯王公主列侯黃金。中二千石以下至中都官長吏各有差。吏六百石以上爵五大夫勤事吏各二級。（漢書元紀。） \\n 元帝　五 \\n 日食詔永光二年三月 \\n 朕戰戰栗栗。夙夜思過失。不敢荒寍。惟陰陽不調。未燭其咎。婁敕公卿。日望有效。至今有司執政。未得其中。施與禁切。未合民心。暴猛之俗彌長。和睦之道日衰。百姓愁苦。靡所錯躬。是以氛邪歲增。侵犯太陽。正氣湛掩。日久奪光。迺壬戌日有蝕之。天見大異。以戒朕躬。朕甚悼焉。其令內郡國舉茂材異等賢良直言之士各一人。（漢書元紀。） \\n 赦詔永光二年六月 \\n 閒者連年不收。四方咸困。元元之民。勞于耕耘。又亡成功。困于饑饉。亡以相救。朕為父母。德不能覆。而有其刑。甚自傷焉。其赦天下。（漢書元紀。） \\n 封馮奉世關內侯詔永光二年 \\n 羌虜桀黠。賊害吏民。攻隴西府寺。燔燒置亭。絕道橋。甚逆天道。左將軍光祿勳奉世。前將兵征討。斬捕首虜八千餘級。鹵馬牛羊以萬數。賜奉世爵關內侯。食邑五百戶。黃金六十斤。（漢書馮奉世傳。） \\n 留屯田永光二年冬 \\n 羌虜破散創艾。亡逃出塞。其罷吏士。頗留屯田要害處。（漢書馮奉世傳。上曰。） \\n 責吏詔永光三年十一月 \\n 迺者己丑地動。中冬雨水大霧。盜賊並起。吏何不以時禁。各悉意對。（漢書元紀。） \\n 元帝　六 \\n 赦詔永光四年二月 \\n 朕存至尊之重。不能燭理百姓。婁遭凶咎。加以邊竟不安。師旅在外。賦斂轉輸。元元騷動。窮困亡聊。犯法抵罪。夫上失其道。而繩下以深刑。朕甚痛之。其赦天下。所貸貧民勿收責。（漢書元紀。） \\n 日蝕求言詔永光四年六月 \\n 蓋聞明王在上。忠賢布職。則群生和樂。方外蒙澤。今朕晻于王道。夙夜憂勞。不通其理。靡瞻不眩。靡聽不惑。是以政令多還。民心未得。邪說空進。事亡成功。此天下所著聞也。公卿大夫。好惡不同。或緣姦作邪。侵削細民。元元安所歸命哉。迺六月晦日有蝕之。詩不云乎。今此下民。亦孔之哀。自今以來。公卿大夫。其勉思天戒。慎身修永。以輔朕之不逮。直言盡意。無有所諱。（漢書元紀。） \\n 徵周堪詔永光四年六月 \\n 河東太守堪。先帝賢之。命而傅朕。資質淑茂。道術通明。論議正直。秉心有常。發憤悃愊。信有憂國之心。以不能阿尊事貴。孤特寡助。抑厭遂退。卒不克明。往者眾臣見異。不務自修。深惟其故。而反晻昧說天。託咎此人。朕不得已。出而試之。以彰其材。堪出之後。大變仍臻。眾亦嘿然。堪治未期年。而三老官屬。有識之士。詠頌其美。使者過郡。靡人不稱。此固足以彰先帝之知人。而朕有以自明也。俗人乃造端作基。非議詆欺。或引幽隱。非所宜明。意疑以類。欲以陷之。朕亦不取也。朕迫于俗。不得專心。乃者天著大異。朕甚懼焉。今堪年衰歲暮。恐不得自信。排于異人。將安究之哉。其徵堪詣行在所。（漢書劉向傳。） \\n 議罷郡國廟詔永光四年十月 \\n 朕聞明王之御世也。遭時為法。因事制宜。往者天下初定。遠方未賓。因嘗所親。以立宗廟。蓋建威銷萌。一民之至權也。今賴天地之靈。宗廟之福。四方同軌。蠻貊貢職。久遵而不定令。疏遠卑賤。共承尊祀。殆非皇天祖宗之意。朕甚懼焉。傳不云乎。吾不與祭。如不祭。其與將軍列侯中二千石二千石諸大夫博士議郎議。（漢書韋玄成傳。） \\n 元帝　七 \\n 初陵勿置縣邑詔永光四年十月 \\n 安土重遷。黎民之性。骨肉相附。人情所願也。頃者有司緣臣子之義。奏徙郡國民以奉園陵。令百姓遠棄先祖墳墓。破業失產。親戚別離。人懷思慕之心。家有不安之意。是以東垂被虛耗之害。關中有無聊之民。非久長之策也。詩不云乎。民亦勞止。迄可小康。惠此中國。以綏四方。今所為初陵者。勿置縣邑。使天下咸安土樂業。亡有動搖之心。布告天下。令明知之。（漢書元紀。） \\n 議毀廟詔永光四年十一月 \\n 蓋聞明王制禮。立親廟四。祖宗之廟。萬世不毀。所以明尊祖敬宗。著親親也。朕獲承祖宗之重。惟大禮未備。戰栗恐懼。不敢自顓。其與將軍列侯中二千石二千石諸大夫博士議。（漢書韋玄成傳。） \\n 正毀廟遷主禮儀詔永光五年 \\n 蓋聞王者祖有功而宗有德。尊尊之大義也。存親廟四。親親之至恩也。高皇帝為天下誅暴除亂。受命而帝。功莫大焉。孝文皇帝國為代王。諸呂作亂。海內搖動。然群臣黎庶。靡不壹意北面而歸心。猶謙辭固讓而後即位。削亂秦之跡。興三代之風。是以百姓晏然。咸獲嘉福。德莫盛焉。高皇帝為漢太祖。孝文皇帝為太宗。世世承祀。傳之無窮。朕甚樂之。孝宣皇帝為孝昭皇帝後。于義一體。孝景皇帝廟及皇考廟皆親盡。其正禮儀。（漢書韋玄成傳。） \\n 赦甘延壽陳湯矯制罪詔建昭四年正月 \\n 匈奴郅支單于背畔禮義。留殺漢使者吏士。甚逆道理。朕豈忘之哉。所以優游而不征者。重動師眾勞將率。故隱忍而未有云也。今延壽湯睹便宜。乘時利。結城郭諸國。擅興師。矯制而征之。賴天地宗廟之靈。誅討郅支單于。斬獲其首。及閼氏貴人名王以下千數。雖踰義干法。內不煩一夫之役。不開府庫之臧。因敵之糧。以贍軍用。立功萬里之外。威震百蠻。名顯四海。為國除殘。兵革之原息。邊竟得以安。然猶不免死亡之患。罪當在于奉憲。朕甚閔之。其赦延壽湯罪勿治。（漢書陳湯傳。） \\n 元帝　八 \\n 遣使循行天下詔建昭四年四月 \\n 朕承先帝之休烈。夙夜栗栗。懼不克任。閒者陰陽不調。五行失序。百姓饑饉。惟烝庶之失業。臨遣諫大夫博士賞等二十一人循行天下。存問耆老鰥寡孤獨乏困失職之人。舉茂材特立之士。相將九卿。其帥意毋怠。使朕獲觀教化之流焉。（漢書元紀。） \\n 赦詔建昭五年三月 \\n 蓋聞明王之治國也。明好惡而定去就。崇敬讓而民興行。故法設而民不犯。令施而民從。今朕獲保宗廟。兢兢業業。匪敢解怠。德薄明晻。教化淺微。傳不云虖。百姓有過。在予一人。其赦天下。賜民爵一級。女子百戶牛酒。三老孝弟力田帛。（漢書元紀。） \\n 禁妨農詔建昭五年三月 \\n 方春農桑興。百姓戮力自盡之時也。故是月勞農勸民。無使後時。今不良之吏。覆案小罪。徵召證案。興不急之事。以妨百姓。使失一時之作。亡終歲之功。公卿其明察申敕之。（漢書元紀。） \\n 改元竟寍詔竟寍元年正月 \\n 匈奴郅支單于背叛禮義。既伏其辜。虖韓邪單于不忘恩德。鄉慕禮義。復修朝賀之禮。願保塞傳之無窮。邊垂長無兵革之事。其改元為竟寍（漢書元紀。） \\n 以張譚為御史大夫詔竟寍元年三月 \\n 剛強堅固。確然亡欲。大鴻臚野王是也。心辨善辭。可使四方。少府五鹿充宗是也。廉絜節儉。太子少傅張譚是也。其以少傅為御史大夫。（漢書馮奉世附傳。） \\n 元帝　九 \\n 敕東平王傅相詔 \\n 夫人之性。皆有五常。及其少長。耳目牽于耆欲。故五常銷而邪心作。情亂其性。利勝其義。而不失厥家者。未之有也。今王富于春秋。氣力勇武。獲師傅之教淺。加以少所聞見。自今以來。非五經之正術。敢以游獵非禮道王者。輒以名聞。（漢書宣元六王傳。） \\n 璽書勞馮奉世且讓之永光二年 \\n 皇帝問將兵右將軍。甚苦暴露。羌虜侵邊境。殺吏民。甚逆天道。故遣將軍帥士大夫行天誅。以將軍材質之美。奮精兵誅不軌。百下百全之道也。今乃有畔敵之名。大為中國羞。以昔不閑習之故邪。以恩厚未洽信約不明也。朕甚怪之。上書言羌虜依深山多徑道。不得不多分部遮要害。須得後發營士。足以決事。部署已定。埶不可復置大將。聞之。前為將軍兵少。不足自守。故發近所騎日夜詣。非為擊也。今發三輔河東弘農越騎跡射佽飛彀者羽林孤兒及呼速絫嗕種。方急遣。且兵凶器也。必有成敗者。患策不豫定。料敵不審也。故復遣奮武將軍。兵法曰。大將軍出。必有偏裨。所以揚威武參計策。將軍又何疑焉。夫愛吏士。得眾心舉而無悔。禽敵必全。將軍之職也。若乃轉輸之費。則有司存。將軍勿憂。須奮武將軍兵到。合擊羌虜。（漢書馮奉世傳。） \\n 賜淮陽王欽璽書建昭 \\n 皇帝問淮陽王。有司奏。王舅張博數遺王書。非毀政治。謗訕天子。褒舉諸侯。稱引周湯。以諂惑王。所言尤惡。悖逆無道。王不舉奏。而多與金錢。報以好言。罪至不赦。朕惻焉不忍聞。為王傷之。推原厥本。不祥自博。惟王之心。匪同于凶。已詔有司。勿治王事。遣諫大夫駿申諭朕意。詩不云乎。靖恭爾位。正直是與。王其勉之。（漢書宣元六王傳。） \\n 元帝　十 \\n 敕諭東平王宇璽書 \\n 皇帝問東平王。蓋聞親親之恩。莫重于孝。尊尊之義。莫大于忠。故諸侯。在位不驕。以致孝道。制節謹度。以翼天子然後富貴不離于身。而社稷可保。今聞王自修有闕。本朝不和。流言紛紛。謗自內興。朕甚憯焉。為王懼之。詩不云乎。毋念爾祖。述修厥德。永言配命。自求多福。朕惟王之春秋方剛。忽于道德。意有所移。忠言未納。故臨遣太中大夫子蟜諭王朕意。孔子曰。過而不改。是謂過矣。王其深維孰思之。無違朕意。（漢書宣元六王傳。） \\n 賜東平王太后璽書 \\n 皇帝使諸吏宦者令承問東平王太后。朕有聞。王太后少加意焉。夫福善之門。莫美于和睦。患咎之首。莫大于內離。今東平王出襁褓之中。而託于南面之位。如[如當作加]以年齒方剛。涉學日寡。驁忽臣下。不自它于太后。以是之閒。能無失禮義者。其唯聖人乎。傳曰。父為子隱。直在其中矣。王太后明察此意。不可不詳。閨門之內。母子之閒。同氣異息。骨肉之恩。豈可忽哉。豈可忽哉。昔周公戒伯禽曰。故舊無大故。則不可棄也。毋求備于一人。夫以故舊之恩。猶忍小惡。而況此乎。已遣使者諭王。王既悔過服罪。太后寬忍以貰之。後宜不敢。王太后強餐止思念。慎疾自愛。（漢書宣元六王傳。） \\n 賜諸葛豐書 \\n 夫司隸者。刺舉不法。善善惡。惡。非得顓之也。免處中和。順經術意。（漢書諸葛豐傳。） \\n 報貢禹 \\n 朕以生有伯夷之廉。史魚之直。守經據古。不阿當世。孳孳于民俗之所寡。故親近生。幾參國政。今未得久聞生之奇論也。而云欲退。意豈有所恨與。將在位者與生殊乎。往者嘗令金敞語生。欲及生時祿生之子。既已諭矣。今復云子少。夫以王命辨護生家。雖百子何以加。傳曰。亡懷土。何必思故鄉。生其強飯慎疾以自輔。（漢書貢禹傳。） \\n 元帝　十一 \\n 報于定國永光元年 \\n 君相朕躬。不敢怠息。萬方之事。大錄于君。能無過者。其唯聖人。方今承周秦之敝。俗化陵夷。民寡禮誼。陰陽不調。災咎之發。不為一端而作。自聖人推類以記。不敢專也。況于非聖者乎。日夜惟思所以。未能盡明。經曰。萬方有罪。罪在朕躬。君雖任職。何必顓焉。其勉察郡國守相郡牧非其人者。毋令久賊民。永執綱紀。務悉聰明。強食慎疾。（漢書于定國傳。定國上書自劾。歸侯印。乞骸骨上報。） \\n 詰問賈捐之初元三年春 \\n 珠　內屬為郡久矣。今背叛逆節。而云不當擊。長蠻夷之亂。虧先帝功德。經義何以處之。（漢書賈捐之傳。初元元年。珠　又反。連年不定。捐之建議以為不當擊。上使侍中駙馬都尉樂昌侯王商詰問捐之。） \\n 使許嘉口諭呼韓邪單于建昭 \\n 單于上書。願罷北邊吏士屯戍。子孫世世保塞。單于鄉慕禮義。所以為民計者甚厚。此長久之策也。朕甚嘉之。中國四方皆有關梁障塞。非獨以備塞外也。亦以防中國姦邪放縱。出為寇害。故明法度以專眾心也。敬諭單于之意。朕無疑焉。為單于怪其不罷。故使大司馬車騎將軍嘉曉單于。（漢書匈奴傳下。） \\n  \\n 　 \\n  \\n   \\n  "}
{"章节": "全漢文卷八", "正文": "　 \\n 全漢文卷八 \\n 　 \\n  \\n 烏程嚴可均校輯 \\n 成帝 \\n 帝諱驁。字太孫。元帝太子。竟寍元年六月即位。改元七。建始、河平、陽朔、鴻嘉、永始、元延、綏和。在位二十六年。謚曰孝成皇帝。廟號統宗。 \\n 徙陳湯制永始元年 \\n 廷尉增壽當是。湯前有討郅支單于功。其免湯為庶人。徙邊。（漢書陳湯傳。） \\n 徙解萬年制 \\n 故將作大匠萬年。佞邪不忠。妄為巧詐。多賦斂。煩繇役。興卒暴之作。卒徒蒙辜。死者連屬。毒流眾庶。海內怨望。雖蒙赦令。不宜居京師。（漢書陳湯傳。） \\n 成帝　一 \\n 大赦詔建始元年二月 \\n 迺者火災降於祖廟。有星孛於東方。始正而虧。咎孰大焉。書云。惟先假王正厥事。群公孜孜。帥先百寮。輔朕不逮。崇寬大。長和睦。凡事恕己。毋行苛刻。其大赦天下。使得自新。（漢書成紀。） \\n 赦罪減賦詔建始二年正月 \\n 迺者徙泰畤后土于南郊北郊。朕親飭躬。郊祀上帝。皇天報應。神光並見。三輔長無共張繇役之勞。赦奉郊縣長安長陵及中都官耐罪徒。減天下賦錢算四十。（漢書成紀。） \\n 遣使循行天下詔建始三年九月 \\n 迺者郡國被水災。流殺人民。多至千數。京師無故訛言大水至。吏民驚恐。奔走乘城。殆苛暴深刻之吏未息。元元冤失職者眾。遣諫大夫林等循行天下。（漢書成紀。） \\n 舉賢良方正詔建始三年十二月 \\n 蓋聞天生眾民。不能相治。為之立君。以統理之。君道得。則艸木昆蟲。咸得其所。人君不德。謫見天地。災異婁發。以告不治。朕涉道日寡。舉錯不中。乃戊申日蝕地震。朕甚懼焉。公卿其各思朕過失。明白陳之。女無面從。退有後言。丞相御史與將軍列侯中二千石及內郡國舉賢良方正能直言極諫之士。詣公車。朕將覽焉。（漢書成紀。） \\n 詔有司復東平削縣 \\n 蓋聞仁以親親。古之道也。前東平王有闕。有司請廢。朕不忍。又請削。朕不敢專。惟王之至親。未嘗忘於心。今聞王改行自新。尊修經術。親近仁人。非法之求。不以奸吏。朕甚嘉焉。傳不云乎。朝以[朝以之以字衍]過夕改。君子與之。其復前所削縣如故。（漢書宣元六王傳。） \\n 加秩王尊詔建始四年 \\n 制詔御史。東郡河水盛長。毀壞全隄。未決三尺。百姓惶恐奔走。太守身當水衝。履咫尺之難。不避危殆。以安眾心。吏民復還就作。水不為災。朕甚嘉之。秩尊中二千石。加賜黃金二十斤。（漢書王尊傳。） \\n 成帝　二 \\n 改元河平詔河平元年三月 \\n 河決東郡。流漂二州。校尉王延世。隄塞輒平。其改元為河平。賜天下吏民爵各有差。（漢書成紀。） \\n 東君河決。流漂二州。校尉延世。隄防三旬立塞。其以五年為河平元年。卒治河者。為著外繇六月。惟延世長於計策。功費約省。用力日寡。朕甚嘉之。其以延世為光祿大夫。秩中二千石。賜爵關內侯。黃金百斤。（漢書溝洫志。） \\n 日蝕求言大赦詔河平元年四月 \\n 朕獲保宗廟。戰戰栗栗。未能奉稱。傳曰。男教不修。陽事不得。則日為之蝕。天著厥異。辜在朕躬。公卿大夫。其勉悉心以輔不逮。百寮各脩其職。惇任仁人。退遠殘賊。陳朕過失。無有所諱。大赦天下。（漢書成紀。） \\n 免丞相王商詔河平四年 \\n 制詔御史。蓋丞相以德輔翼國家。典領百寮。協和萬國為職。任莫重焉。今樂昌侯商為丞相。出入五年。未聞忠言嘉謀。而有不忠。執左道之辜。陷於大辟。前商女弟內行不脩。奴賊殺人。疑商教使。為商重臣故。抑而不窮。今或言商。不以自悔。而反怨懟。朕甚傷之。惟商與先帝有外親。未忍致于理。其赦商罪。使者收丞相印綬。（漢書王商傳。） \\n 議減省律令詔河平中 \\n 甫刑云。五刑之屬三千。大辟之罰其屬二百。今大辟之刑千有餘條。律令煩多。百有餘萬言。奇請它比。日以益滋。自明習者不知所由。欲以曉諭眾庶。不亦難乎。於以羅元元之民。夭絕亡辜。豈不哀哉。其與中二千石二千石博士及明習律令者議。減死刑及可蠲除約省者。令較然易知。條奏。書不云乎。惟刑之恤哉。其審核之。務準古法。朕將盡心覽焉。（漢書刑法志。） \\n 成帝　三 \\n 閔楚王被疾詔河平中 \\n 蓋聞天地之性人為貴。人之行莫大于孝。楚王囂素行孝順仁慈。之國以來二十餘年。孅介之過未嘗聞。朕甚嘉之。今迺遭命。離于惡疾。夫子所痛。曰蔑之命矣夫。斯人也。而有斯疾也。朕甚閔焉。夫行純茂而不顯異。則有國者將何勖哉。書不云乎。用德章厥善。今王朝正月。詔與子男一人俱。其以廣戚縣戶四千三百封其子勳為廣戚侯。（漢書宣元六王傳。） \\n 順時令詔陽朔二年春 \\n 昔在帝堯。立羲和之官。命以四時之事。令不失其序。故書云。黎民於蕃時雍。明以陰陽為本也。今公卿大夫。或不信陰陽。薄而小之。所奏請多違時政。傳以不知周行天下。而欲望陰陽和調。豈不謬哉。其務順四時月令。（漢書成紀。） \\n 舉博士詔陽朔二年九月 \\n 古之立太學。將以傳先王之業。流化於天下也。儒林之官。四海淵原。宜皆明於古今。溫故知新。通達國體。故謂之博士。否則學者無述焉。為下所輕。非所以尊道德也。工欲善其事。必先利其器。丞相御史其與中二千石二千石雜舉可充博士位者。使卓然可觀。（漢書成紀） \\n 勸農詔陽朔四年正月 \\n 夫洪範八政。以食為首。斯誠家給刑錯之本也。先帝劭農。薄其租稅。龐其強力。令與孝弟同科。閒者民彌惰怠。鄉本者少。趨末者眾。將何以矯之。方東作時。其令二千石勉勸農桑。出入阡陌。致勞來之。書不云乎。服田力嗇。乃亦有秋。其勖之哉。（漢書成紀） \\n 封王音為安陽侯詔陽朔四年 \\n 車騎將軍音。宿衛忠正。勤勞國家。前為御史大夫。以外親宜典兵馬。入為將軍。不獲宰相之封。朕甚慊焉。其封音為安陽侯。食邑與五侯等。俱三千戶。（漢書元后傳。） \\n 成帝　四 \\n 治冤獄詔鴻嘉元年二月 \\n 朕承天地。獲保宗廟。明有所蔽。德不能綏。刑罰不中。眾冤失職。趨闕告訴者不絕。是以陰陽錯謬。寒暑失序。日月不光。百姓蒙辜。朕甚閔焉。書不云乎。即我御事。罔克耆壽。咎在厥躬。方春生長時。臨遣諫大夫理等舉三輔三河弘農冤獄公卿大夫刺史[刺史上脫部字]明申敕守相。稱朕意焉。其賜天下民爵一級。女子百戶牛酒。加賜鰥寡孤獨高年帛。逋貸未入者勿收。（漢書成紀。） \\n 封丙吉孫詔鴻嘉元年六月 \\n 制詔丞相御史。蓋聞褒功德。繼絕統。所以重宗廟廣賢聖之路也。故博陽侯吉。以舊恩有功而封。今其祀絕。朕甚憐之。夫善善及子孫。古今之通誼也。其封吉孫中郎將關內侯昌為博陽侯奉吉後。（漢書丙吉傳。） \\n 封史丹為武陽侯詔鴻嘉元年 \\n 夫褒有德。賞元功。古今通義也。左將軍丹。往時導朕以忠正。秉義醇壹。舊德茂焉。其封丹為武陽侯。國東海郯之武彊。聚戶千一百。（漢書史丹傳。） \\n 選賢詔鴻嘉二年三月 \\n 古之選賢。傅納以言。明試以功。故官無廢事。下無逸民。教化流行。風雨和時。百穀用成。眾庶樂業。咸以康寍。朕承鴻業。十有餘年。數遭水旱疾疫之災。黎民婁困於饑寒。而望禮義之興。豈不難哉。朕既無以率道。帝王之道。日以陵夷。意迺招賢選士之路鬱滯而不通與將舉者未得其人也。其舉敦厚有行義能直言者。冀聞切言嘉謀。匡朕之不逮。（漢書成紀。） \\n 成帝　五 \\n 恤民詔鴻嘉四年正月 \\n 數敕有司。務行寬大而禁苛暴。訖今不改。一人有辜。舉宗拘繫。農民失業。怨恨者眾。傷害和氣。水旱為災。關東流　者眾。青幽冀部尤劇。朕甚痛焉。未聞在位有惻然者。孰當助朕憂之。遣使者循行郡國。被災害什四以上民貲不滿三萬。勿出租賦。逋貸未入皆勿收。流民欲入關輒籍內。所之郡國。謹遇以理。務有以全活之。思稱朕意。（漢書成紀。） \\n 罷昌陵詔永始元年七月 \\n 朕執德不固。謀不盡下。過聽將作大匠萬年言。昌陵三年可成。作治五年。中陵司馬殿門內尚未加功。天下虛耗。百姓罷勞。客士疏惡。終不可成。朕惟其難。怛然傷心。夫過而不改。是謂過矣。其罷昌陵及故陵。勿徙吏民。令天下毋有動搖之心。（漢書成紀。） \\n 龍見日蝕詔永始二年二月 \\n 迺者龍見于東萊。日有蝕之。天著變異。以顯朕郵。朕甚懼焉。公卿申敕百寮。深思天誡。有可省減便安百姓者。條奏。所振貸貧民勿收。（漢書成紀。） \\n 吏民助振贍者賜爵詔永始二年正月 \\n 關東比歲不登。吏民以義收食貧民。入穀物助縣守振贍者。已賜直。其百萬以上加賜爵右更。欲為吏。補三百石。其吏也遷二等。其三十萬以上賜爵五大夫。吏亦遷二等。民補郎。十萬以上家無出租賦三歲。萬錢以上一年。（漢書成紀。） \\n 封　于長等詔永始二年十二月 \\n 前將作大匠萬年。佞邪不忠。知昌陵卑下。不可為萬歲居。奏請營作。建置郭邑。妄為巧詐。積土增高。多賦斂。煩繇役。興卒暴之作。卒徒蒙辜。死者連屬。百姓罷極。天下匱竭。常侍閎。前為大司農中丞。數奏昌陵不可成。侍中衛尉長。數白宜早止。徙家反故處。朕以長言。下閎章。公卿議者皆合。長計首建至策。閎典主省大費。民以康寍。閎前賜爵關內侯。黃金百斤。其賜長爵關內侯。食邑千戶。閎五百戶。萬年佞邪不忠。毒流眾庶。海內怨望。至今不息。雖蒙赦令。不宜居京師。其徙萬年敦煌郡。（漢書成紀。又見陳湯傳。又見佞幸　于長傳。） \\n 成帝　六 \\n 遣使循行詔永始三年正月 \\n 天災仍重。朕甚懼焉。惟民之失職。臨遣太中大夫嘉等循行天下。存問耆老。民所疾苦。其與部刺史舉惇樸遜讓有行義者各一人。（漢書成紀。） \\n 詔有司永始四年六月 \\n 迺者地震京師。火災婁降。朕甚懼之。有司其悉心明對厥咎。朕將親覽焉。（漢書成紀。） \\n 禁奢侈詔永始四年六月 \\n 聖王明禮制以序尊卑。異車服以章有德。雖有其財。而無其尊。不得踰制。故民興行。上義而下利。方今世俗。奢僭罔極。靡有厭足。公卿列侯。親屬近臣。四方所則。未聞脩身遵禮。同心憂國者也。或迺奢侈逸豫。務廣第宅。治園池。多畜奴婢。被服綺穀。設鐘鼓。備女樂。車服嫁娶葬埋過制。吏民慕效。浸以成俗。而欲望百姓儉節。家給人足。豈不難哉。詩不云乎。赫赫師尹。民具爾贍。其申敕有司。以漸禁之。青綠民所常服。且勿止。列侯近臣。各自省改。司隸校尉察不變者。（漢書成紀。） \\n 孛星見求直言詔元延元年七月 \\n 迺者日蝕星隕。謫見于天。大異重仍。在位默然。罕有忠言。今孛星見于東井。朕甚懼焉。公卿大夫。博士議郎。其各悉心惟思變意。明以經對。無有所諱。與內郡國舉方正能直言極諫者各一人。北邊二十二郡舉勇猛知兵法者各一人。（漢書成紀。） \\n 成帝　七 \\n 還許旦及親屬詔元延四年 \\n 蓋聞仁不遺遠。誼不忘親。前平安剛侯夫人謁。坐大逆罪。家屬幸蒙赦令歸故郡。朕惟平恩戴侯先帝外祖。魂神廢棄。莫奉祭祀。念之未嘗忘於心。其還平恩侯旦及親屬在山陽郡者。（漢書外戚孝成許后傳。） \\n 還馮參詔元延四年 \\n 中山孝王短命早薨。願以舅宜鄉侯參為關內侯。歸家。朕甚愍之。其還參京師。以列侯奉朝請。（漢書馮奉世附傳。又見宣元六王傳。） \\n 立定陶王欣為皇太子詔綏和元年二月 \\n 朕承太祖鴻業。奉宗廟二十五年。德不能綏理宇內。百姓怨望者眾。不蒙天祐。至今未有繼嗣。天下無所係心。觀于往古近事之戒。禍亂之萌。皆繇斯焉。定陶王欣。於朕為子。慈仁孝順。可以承天序。繼祭祀。其立欣為皇太子。封中山王舅諫大夫馮參為宜鄉侯。益中山國三萬戶。以慰其意。賜諸侯王列侯金。天下當為父後者爵。三老孝弟力田帛各有差。（漢書成紀。） \\n 封孔吉詔綏和元年二月 \\n 蓋聞王者必存二王之後。所以通三統也。昔成湯受命。列為三代而祭祀廢絕。考求其後。莫正孔吉。其封吉為殷紹嘉侯。（漢書成紀。） \\n 報烏珠留若鞮單于詔綏和元年 \\n 藩擅稱詔。從單于求地。法當死。更大赦二。今徙藩為濟南太守。不令當匈奴。（漢書匈奴傳。夏侯藩使匈奴求地。單于遣使上書。以藩求地狀聞。詔報單于。） \\n 策許嘉 \\n 將軍家重身尊。不宜以吏職自絫。賜黃金二百斤。以特進侯就朝位。（漢書外戚傳下。） \\n 白虎殿策方正直言建始四年夏 \\n 天地之道何貴。王者之法何如。六經之義何上。人之行何先。取人之術何以。當世之治何務。各以經對。（漢書杜欽傳。） \\n 賜王音策書鴻嘉中 \\n 外家何甘樂禍敗。而欲自黥劓相戮辱於太后前。傷慈母之心。以危亂國。外家宗族彊。上一身寢弱日久。今將一施之。君其召諸侯。令待府舍。（漢書元后傳。） \\n 成帝　八 \\n 冊免薛宣永始二年六月 \\n 君為丞相。出入六年。忠孝之行。率先百僚。朕無聞焉。朕既不明。變異數見。歲比不登。倉稟空虛。百姓饑饉。流離道路。疾疫死者以萬數。人至相食。盜賊並興。群職曠廢。是朕之不德而股肱不良也。迺者廣漢群盜橫恣。殘賊吏民。朕惻然傷之。數以問君。君對輒不如其實。西州鬲絕。幾不為郡。三輔賦斂無度。酷吏並緣為姦。侵擾百姓。詔君案驗。復無欲得事實之意。九卿以下。咸承風指。同時陷于謾欺之辜。咎繇君焉。有司法君領職解嫚。開謾欺之路。傷薄風化。無以帥示四方。不忍致君于理。其上丞相高陽侯印綬。罷歸。（漢書薛宣傳。） \\n 賜史丹策永始中 \\n 左將軍寢病不衰。願歸治疾。朕愍以官職之事。久留將軍。使躬不瘳。使光祿勳賜將軍黃金五十斤。安車駟馬。其上將軍印綬。宜專精神。務近醫藥。以輔不衰。（漢書史丹傳。） \\n 賜翟方進冊綏和二年二月 \\n 皇帝問丞相。君有孔子之慮。孟賁之勇。朕嘉與君同心一意。庶幾有成。惟君登位。於今十年。災害並臻。民被饑饉。加以疾疫溺死。關門牡開。失國守備。盜賊黨輩。吏民殘賊。毆殺良民。斷獄歲歲多前。上書言事。交錯道路。懷姦朋黨。相為隱蔽。皆亡忠慮。群下兇兇。更相嫉妒。其咎安在。觀君之治。無欲輔朕富民便安元元之念。閒者郡國穀雖頗孰。百姓不足者尚眾。前去城郭。未能盡還。夙夜未嘗忘焉。朕惟往時之用。與今一也。百寮用度各有數。君不量多少。一聽群下言。用度不足。奏請一切增賦。稅城郭堧及園田過更。算馬牛羊。增益鹽鐵變更無常。朕既不明。隨奏許可。後議者以為不便。制詔下君。君云賣酒醪。後請止。未盡月。復奏議令賣酒醪。朕誠怪君何持容容之計。無忠固意。將何以輔朕帥導群下。而欲久蒙顯尊之位。豈不難哉。傳曰。高而不危。所以長守貴也。欲退君位。尚未忍。君其孰念詳計。塞絕姦原。憂國如家。務便百姓。以輔朕。朕既已改。君其自思。強食慎職。使尚書令賜君上尊酒十石。養牛一。君審處焉。（漢書翟方進傳。熒惑守心。大臣宜當之。上遂賜冊。方進即日自殺。） \\n 成帝　九 \\n 賜趙婕妤書 \\n 問飛燕趙婕妤。夫人有誠。必應以實。憤懣充中。必形於色。詩云。鼓鐘于宮。聲聞于天[天當作外]。猶此言之。真偽之效。難以欺矣。夫君子貴素。文足通殷勤而已。亦何必華辭哉。自以親婕妤異于他人。故不能無言。亦不以深相過望。前數以顏色不平應對舒遲為譴。卒不能自改。婕妤方見親幸之時。老母在堂。兩弟皆簪金貂。並侍於側。同列比舍。豈不謂婕妤妹弟尊幸哉。今遇[遇當作過]蒙譴。獨謂老親兩弟何。（御覽一百四十四引婦人集。） \\n 荅趙皇后 \\n 因閱來奏。喜慶交集。夫妻之私。義均一體。社稷之重。嗣續其先。妊體方初。保綏宜厚。藥有性者勿舉。食無毒者可親。有懇求上。無煩牋奏。口授宮使可矣。（秦醇趙飛燕別傳。） \\n 報匡衡初即位 \\n 君以道德脩明。位在三公。先帝委政。遂及朕躬。君遵修法度。勤勞公家。朕嘉與君同心合意。庶幾有成。今司隸校尉尊妄詆欺。加非於君。朕甚憫焉。方下有司問狀。君何疑而上書歸侯乞骸骨。是章朕之未燭也。傳不云乎。禮義不愆。何恤人之言。君其察焉。專精神。近醫藥強食自愛。（漢書成帝紀。又見匡衡傳。） \\n 成帝　十 \\n 報王鳳初即位 \\n 朕承先帝聖緒。涉道未深。不明事情。是以陰陽錯繆。日月無光。赤黃之氣。充塞天下。咎在朕躬。今大將軍迺引過自予。欲上尚書事。歸大將軍印綬。罷大司馬官。是明朕之不德也。朕委將軍以事。誠欲庶幾有成。顯先祖之功德。將軍其專心固意。輔朕之不逮。毋有所疑。（漢書元后傳。） \\n 報張禹 \\n 朕以幼年執政。萬機懼失其中。君以道德為師。故委國政。君何疑而數乞骸骨。忽忘雅素。欲避流言。朕無聞焉。君其固心致思。總秉諸事。推以孳孳。無違朕意。加賜黃金百斤養牛上尊酒。大官致餐。侍醫視疾。使者臨問。（漢書張禹傳。） \\n 成帝　十、十一 \\n 報許皇后 \\n 皇帝問皇后。所言事聞之。夫日者。眾陽之宗。天光之貴。王者之象。人君之位也。夫以陰而侵陽。虧其正體。是非下陵上妻乘夫賤踰貴之變與。春秋二百四十二年。變異為眾。莫若日蝕大。自漢興。日蝕亦為呂霍之屬見。以今揆之。豈有此等之效與。諸侯拘迫漢制。牧相執持之也。又安獲齊趙七國之難。將相大臣。褢誠秉忠。惟義是從。又惡有上官博陸宣成之謀。若夫徒步豪傑。非有陳勝項梁之群也。匈奴夷狄。非有冒頓郅支之倫也。方外內鄉。百蠻賓服。殊俗慕義。八州懷德。雖使其懷挾邪意。猶不足憂。又況其無乎。求於夷狄無有。求於臣下無有。微後宮也。當何以塞之。日者建始元年正月。白氣出於營室。營室者。天子之後宮也。正月於尚書為皇極。皇極者。王氣之極也。白者西方之氣。其於春當廢。今正於皇極之月。興廢氣於後宮。視后妾無能懷任保全者。以著繼嗣之微賤人將起也。至其九月。流星如瓜。出於文昌。貫紫宮。尾委曲如龍。臨於鉤陳。此又章顯前尤。著在內也。其後則有北宮井溢。南流逆理。數郡水出。流殺人民。後則訛言相傳驚震。女童入殿。咸莫覺知。夫河者水陰。四瀆之長。今乃大決。沒漂陵邑。斯昭陰盛盈溢。違經絕紀之應也。迺昔之月。鼠巢於樹。野鵲變色。五月庚子。鳥焚其巢太山之域。易曰。鳥焚其巢。旅人先笑後號咷。喪牛于易凶。言王者處民上。如鳥之處巢也。不顧卹百姓。百姓畔而去之。若鳥之自焚也。雖先快意說笑。其後必號而無及也。百姓喪其君。若牛亡其毛也。故稱凶。泰山。王者易姓告代之處。今正於岱宗之山。甚可懼也。三月癸未。大風自西。搖祖宗寢廟。揚裂帷席。折拔樹木。頓僵車輦。毀壞檻屋。災及宗廟。足為寒心。四月己亥朔。日蝕東井。轉旋且索。與既無異。己猶戊也。亥復水也。明陰盛咎在內。於戊己虧君體。著絕世於皇極。顯禍敗及京都於東井。變怪眾備。末重益大。來數益甚。成形之禍。月以迫切。不救之患。日寖婁深。咎敗灼灼若此。豈可以忽哉。書云。高宗彤日。粵有雊雉。祖己曰。惟先假王正厥事。又曰。雖休忽休。惟敬五刑。以成三德。即飭椒房及掖庭耳。今皇后有所疑。便不便。其條刺。使大長秋來白之。吏拘於法。亦安足過。蓋矯枉者過直。古今同之。且財幣之省。特牛之祠。其於皇后。所以扶助德美為華寵也。咎根不除。災變相襲。祖宗且不血食。何戴侯也。傳不云乎。以約失之者鮮。審皇后欲從其奢與。朕亦當法孝武皇帝也。如此。則甘泉建章。可復興矣。世俗歲殊。時變日化。遵事制宜。因時而移。舊之非者。何可放焉。君子之道。樂因循而重改作。昔魯人為長府。閔子騫曰。仍舊貫。如之何。何必改作。蓋惡之也。詩云。雖無老成人。尚有典刑。曾是莫聽。大命以傾。孝文皇帝。朕之師也。皇太后。皇后成法也。假使太后在彼時不如職。今見親厚。又惡可以踰乎。皇后其刻心秉德。毋違先后之制度。力誼勉行。稱順婦道。減省群事。儉約為右。其孝東宮。毋闕朔望。推誠永究。爰何不臧。養名顯行。以息眾讙。垂則列妾。使有法焉。皇后深惟毋忽。（漢書外戚孝成許后傳。于是省減椒房掖廷用度。皇后迺上疏。上于是采劉向谷永之言以報。） \\n 成帝　十二 \\n 報王鳳陽朔初 \\n 朕秉事不明。政事多闕。故天變婁臻。咸在朕躬。將軍迺深引過自予。欲乞骸骨而退。則朕將何嚮焉。書不云乎。公無困我。務專精神。安心自持。期於亟瘳。稱朕意焉。（漢書元后傳。） \\n 報翟方進綏和元年十二月 \\n 定陵侯長己伏其辜。君雖交通。傳不云乎。朝過夕改。君子與之。君何疑焉。其專心壹意。毋怠醫藥以自持。（漢書翟方進傳。） \\n 幼弱減死罪令鴻嘉元年 \\n 年未滿七歲。賊斗殺人。及犯殊死者。上請廷尉以聞。得減死。（漢書刑法志。） \\n 鼎銘綏和初 \\n 寇盜平。黃河清。（鼎錄。） \\n  \\n 　 \\n  \\n   \\n  "}
{"章节": "全漢文卷九", "正文": "　 \\n 全漢文卷九 \\n 　 \\n  \\n 烏程嚴可均校輯 \\n 哀帝 \\n 帝諱欣。元帝庶孫。定陶恭王子。綏和元年徵立為皇太子。二年四月即位。改元二。建平、元壽。在位六年。謚曰孝哀皇帝。 \\n 尊定陶傅太后等詔綏和二年五月 \\n 春秋母以子貴。尊定陶太后曰恭皇太后。丁姬曰恭皇后。各置左右詹事。食邑如長信宮中宮。（漢書哀紀。又見孝元傅昭儀傳。） \\n 罷樂府官詔綏和二年六月 \\n 惟世俗奢泰文巧。而鄭衛之聲興。夫奢泰則下不孫而國貧。文巧則趍末背本者眾。鄭衛之聲興。則淫辟之化流。而欲黎庶敦朴家給。猶濁其源而求其清流。豈不難哉。孔子不云乎。放鄭聲。鄭聲淫。其罷樂府官。郊祭樂及古兵法武樂。在經非鄭衛之樂者。條奏。別屬他官。（漢書禮樂志。　按。哀紀亦載此詔約文云。鄭聲淫而亂樂。聖王所放。其罷樂府。又見通典一百四十一。） \\n 哀帝　一 \\n 詔王莽 \\n 先帝委政於君而棄群臣。朕得奉宗廟。誠嘉與君同心合意。今君移病求退。以著朕之不能奉順先帝之意。朕甚悲傷焉。已詔尚書。待君奏事。（漢書王莽傳。莽上書乞骸骨。哀帝遣尚書令詔莽。） \\n 益封王根等詔綏和二年六月 \\n 曲陽侯根。前在位建社稷策。侍中太僕安陽侯舜。往時護太子家。導朕忠誠。專壹有舊恩。新都侯莽。憂勞國家。執義堅固。庶幾與為治。太皇太后詔休就第。朕甚閔焉。其益封根二千戶。舜五百戶。莽三百五十戶。以莽為特進。朝朔望。又遷紅陽侯立京師。（漢書元后傳。） \\n 益封河閒王良詔綏和二年六月 \\n 河閒王良。喪太后三年。為宗室儀表。益封萬戶。（漢書哀紀。又見河閒王德傳。哀帝下詔褒揚。） \\n 議限列名田詔綏和二年六月 \\n 制節謹度。以防奢淫。為政所先。百王不易之道也。諸侯王列侯公主吏二千石及豪富民。多畜奴婢。田宅亡限。與民爭利。百姓失職。重困不足。其議限列。（漢書哀紀。） \\n 遣使循行水災詔綏和二年秋 \\n 朕承宗廟之重。戰戰兢兢。懼失天心。閒者日月亡光。五星失行。郡國比比地動。迺者河南潁川部水出。流殺人民。敗壞廬舍。朕之不德。民反蒙辜。朕甚懼焉。已遣光祿大夫循行舉籍。賜死者棺錢人三千。其令水所傷縣邑。及他郡國災害什四以上。民貲不滿十萬。皆無出今年租賦。（漢書哀紀。） \\n 遣王根就國詔綏和二年七月 \\n 先帝遇根況父子至厚也。今迺背忘恩義。以根嘗建社稷之策。遣就國。免況為庶人。歸故郡。根及況父商所薦舉為官者皆罷。（漢書元后傳。） \\n 哀帝　二 \\n 益封王莽詔綏和二年 \\n 新都侯莽。憂勞國家。執義堅固。朕庶幾與為治。太皇太后詔莽就第。朕甚閔焉。其以黃郵聚戶三百五十益封莽。位特進。給事中。朝朔望。見禮如三公。車駕乘綠車從。（漢書王莽傳。） \\n 舉賢詔建平年元年二月 \\n 蓋聞聖王之治。以得賢為首。其與大司馬列侯將軍中二千石州牧守相舉孝弟惇厚能直言通政事延于側陋可親民者各一人。（漢書哀紀。） \\n 免孫寶詔建平初 \\n 制詔丞相大司空。司隸寶奏故尚書僕射崇冤。請獄治尚書令昌案崇近臣。罪惡暴著。而寶懷邪。附下罔上。以春月作詆欺。遂其姦心。蓋國之賊也。傳不云乎。惡利口之覆邦家。其免寶為庶人。（漢書孫寶傳。） \\n 尊恭皇太后詔建平二年四月 \\n 漢家之制。推親親以顯尊尊。定陶恭皇之號。不宜復稱定陶。其尊恭皇太后曰帝太太后。稱永信宮。恭皇后曰帝太后。稱中安宮。立恭皇廟于京師。赦天下徒。（漢書哀紀。又見外戚孝元傳。昭儀傳。有刪節。） \\n 葬丁太后詔建平二年六月 \\n 朕聞夫婦一體。詩云。穀則異室。死則同穴。昔季武子成寢。杜氏之殯在西階下。請合葬而許之。附葬之禮。自周興焉。郁郁乎文哉。吾從周。孝子事亡如事存。帝太后宜起陵恭皇之園。（漢書哀紀。又見外戚定陶恭姬傳。） \\n 哀帝　三 \\n 大赦改元詔建平二年六月 \\n 制詔丞相御史。蓋聞尚書。五曰考終命。言大運壹終。更紀天元人。元考文正理。推厤定紀。數如甲子也。朕以眇身。入繼太祖。承皇天總百僚。子元元。未有應天心之效。即位出入三年。災變數降。日月失度。星辰錯繆。高下貿易。大異連仍。盜賊並起。朕甚懼焉。戰戰兢兢。惟恐陵夷。惟漢至今二百餘載。厤紀開元。皇天降非材之佑。漢國再獲受命之符。朕之不德。曷敢不通。夫受天之元命。必與天下自新。其大赦天下。以建平二年為太初元將元年。號曰陳聖劉太平皇帝。漏刻以百二十為度。布告天下。使明知之。（漢書李尋傳。又見哀紀有刪節。又見文館詞林六百六十八。） \\n 蠲除改元制書詔建平二年二月 \\n 朕獲保宗廟。為政不德。變異屢仍。恐懼戰栗。未知所繇。待詔夏賀良等建言。改元易號。增益漏刻。可以永安國家。朕信道不篤。過聽賀良等言。冀為海內獲福。卒無嘉應久旱為災。以問賀良等。對當復改制度。皆背經誼。違聖制。不合時宜。夫過而不改。是為過矣。六月甲子制書。非赦令也。皆蠲除之。賀良等反道惑眾。姦態當窮竟。皆下獄。（漢書李尋傳。又見哀紀有刪節。） \\n 策詔王崇建平三年九月 \\n 朕以君有累世之美。故踰列次。在位以來。忠誠匡國。未聞所繇。反懷詐諼之辭。欲以攀救舊姻之家。大逆之辜。舉錯專恣。不遵法度。亡以示百僚。左遷為大司農。（漢書王吉傳。） \\n 封傅商為汝昌侯詔建平四年二月 \\n 朕幼而孤。皇太太后躬自養育。免于襁褓。教道以禮。至於成人。惠澤茂焉。欲報之德。皞天罔極。前追號皇太太后父為崇祖侯。惟念德報未殊。朕甚恧焉。侍中光祿大夫商皇太太后父同產子。小自保大。恩義最親。其封商為汝昌侯。為崇祖侯後。更號崇祖為汝昌哀侯。（漢書鄭崇傳。） \\n 哀帝　四 \\n 封董賢等詔建平四年八月 \\n 朕居位以來。寢疾未瘳。反逆之謀。相連不絕。賊亂之臣。近侍帷幄。前東平王雲與后謁祝詛朕。使侍醫伍宏等內侍案脈。幾危社稷。殆莫甚焉。昔楚有子玉得臣。晉文為之側席而坐。近事汲黯折淮南之謀。今雲等至有圖弒天子逆亂之謀者。是公卿股肱莫能悉心。務聰明以銷厥未萌之故。賴宗廟之靈。侍中駙馬都尉賢等發覺以聞。咸伏其辜。書不云乎。用德章厥善。其封賢為高安侯。南陽太守寵為方陽侯。左曹光祿大夫躬為宜陵侯。（漢書王嘉傳。又息夫躬傳載此詔。云躬寵因賢以聞。封賢為高安侯。寵為方陽侯。躬為宜陵侯。食邑各千戶。） \\n 舉明習兵法詔建平四年冬 \\n 閒者災變不息。盜賊眾多。兵革之徵。或頗著見。未聞將軍惻然。深以為意。簡練戎兵。繕修干戈。器用濫惡。孰當督之。天下雖安。忘戰必危。將軍與中二千石舉明習兵法有大慮者各一人。將軍二人。詣公車。（漢書息夫躬傳。） \\n 日蝕詔元壽元年正月 \\n 朕獲保宗廟。不明不敏。夙夜憂勞。未皇寍息。惟陰陽不調。元元不贍。未睹厥咎。婁敕公卿。庶幾有望。至今有司執法。未得其中。或上暴虐。假埶獲名。溫良寬柔。陷於亡滅。是故殘賊彌長。和睦日衰。百姓愁怨。靡所錯躬。迺正月朔。日有蝕之。厥咎不遠。在余一人。公卿大夫。其各悉心。勉師[師當作帥]百寮。敦任仁人。黜遠殘賊。期于安民。陳朕之過失。無有所諱。其與將軍列侯中二千石舉賢良方正能直言者各一人。大赦天下。（漢書哀紀。） \\n 左遷毋將隆詔元壽元年 \\n 制詔丞相御史大夫。交讓之禮興。則虞芮之訟息。隆位九卿。既無以匡朝廷之不逮。而反奏請與永信官[官當作宮]爭貴賤之賈。程奏顯言。眾莫不聞。舉錯不繇誼理。爭求之名自此始。無以示百寮。傷化失俗。以隆前有安國之言。左遷為沛郡都尉。（漢書毋將隆傳。） \\n 哀帝　五 \\n 免傅嘉詔元壽元年 \\n 前為侍中。毀譖仁賢。誣愬大臣。令俊艾者久失其位。嘉傾覆巧偽。挾姦以罔上。崇黨以蔽朝。傷善以肆意。詩不云乎。讒人罔極。交亂四國其免嘉為庶人。歸故郡。（漢書孔光傳。） \\n 免息夫躬孫寵詔元壽二年 \\n 南陽太守方陽侯寵。素亡廉聲。有酷惡之資。毒流百姓。左曹光祿大夫宜陵侯躬虛造詐諼之策。欲以詿誤朝廷。皆交遊貴戚趨權門為名其免躬寵官。遣就國。（漢書息夫躬傳。） \\n 詔上計丞史歸告二千石元壽二年 \\n 詔書殿下。禁吏無苛暴。丞史歸告二千石。順民所疾苦。急去殘賊。審擇良吏。無任苛刻。治獄決訟。務得其中。情詔憂百姓困於衣食。二千石帥勸農桑。思稱厚恩。有以賑贍之無煩橈奪民時今日公卿下。以務飭儉格。奢侈過制度以益甚。二千石身帥。有以化之。民　食者。請諭以法。養視疾病。致醫藥務治之詔書無飾廚養。至今未變。又更過度。甚不稱。歸告二千石。務省約如法。且案不改。者長吏以聞。宮寺鄉亭漏敗。墻垣阤壞不治無辨護者。不勝任。先自劾不應法。歸告二千石聽。（續漢百官志注引漢舊儀。） \\n 御史大夫敕上計丞吏 \\n 詔書殿下。布告郡國。臣下承宣無狀。多不究。百姓不蒙恩被化。守長吏到郡。與二千石同力。為民興利除害。務有以安之。稱詔書。郡國有茂才不顯者言。殘民貪汙煩擾之吏。百姓所苦。務勿任用。方察不稱者。刑罰務於得中。惡惡止其身。選舉民侈過度。務有以化之。問今歲善惡孰與往年。對上。問今年盜賊孰與往年。得無有群輩大賊。對上。（續漢百官志注引漢舊儀。） \\n 策免彭宣建平元年十月 \\n 有司數奏言。諸侯國人不得宿衛。將軍不宜典兵馬處大位。朕惟將軍任漢將之重。而子又前取淮陽王女婚姻不絕。非漢之制。使光祿大夫曼賜將軍黃金五十斤。安車駟馬。其上左將軍印綬。以關內侯歸家。（漢書彭宣傳。） \\n 哀帝　六 \\n 策免何武建平初 \\n 君舉錯煩苛。不合眾心。孝聲不聞。惡名流行。無以率示四方。其上大司空印綬。罷歸就國。（漢書何武傳。） \\n 策免師丹建平初 \\n 夫三公者。朕之腹心也。輔善相過。匡率百僚。和合天下者也。朕既不明。委政於公。閒者陰陽不調。寒暑失常。變異婁臻。山崩地震。河決泉涌。流殺人民。百姓流連。無所歸心。司空之職尤廢焉。君在位。出入三年。未聞忠言嘉謀。而反有朋黨相進不公之名。乃者以挺力田議改幣章示君。君內為朕建可改不疑。以君之言。博考朝臣。乃希眾雷同。外以為不便。令觀聽者歸非於朕。朕隱忍不宣。為君受愆。朕疾夫比周之徒。虛偽壞化。寢以成俗。故屢以書飭君。幾君省過求己。而反不受。退有後言。及君奏封事。傳於道路。布聞朝市。言事者以為大臣不忠。辜陷重辟。護虛采名。謗議匈匈。流於四方。腹心如此。謂疏者何。殆繆於二人同心之利焉。將何以率示群下。附親遠方。朕惟君位尊任重。慮不周密。懷諼迷國。進退違命。反覆異言。甚為君恥之。非所以共承天地。永保國家之意。以君嘗託傅位。未忍考于理。已詔有司赦君勿治。其上大司空高樂侯印綬。罷歸。（漢書師丹傳。） \\n 策免傅喜建平二年二月 \\n 君輔政。出入三年。未有昭然匡朕不逮。而本朝大臣。遂其姦心。咎繇君焉。其上大司馬印綬。就第。（漢書傅喜傳。） \\n 哀帝　七 \\n 策免孔光建平二年四月 \\n 丞相者。朕之股肱。所與共承宗廟。統理海內。輔朕之不逮。以治天下也。朕既不明。災異重仍。日月無光。山崩河決。五星失行。是章朕之不德而股肱之不良也。君前為御史大夫。翼輔先帝。出入八年。卒無忠言嘉謀。今相朕。出入三年。憂國之風。復無聞焉。陰陽錯謬。歲比不登。天下空虛。百姓饑饉。父子分散。流離道路。以十萬數。而百官群職曠廢。以姦軌放縱。盜賊並起。或攻官寺。殺長吏。數以問君。君無怵惕憂懼之意。對毋能為。是以群卿大夫。咸惰哉莫以為意。咎由君焉。君秉社稷之重。總百僚之任。上無以匡朕之闕。下不能綏安百姓。書不云乎。毋曠庶官。天工人其代之。於虖。君其上丞相博山侯印綬。罷歸。（漢書孔光傳。） \\n 策蕭育 \\n 南郡盜賊。群輩為害。朕甚憂之。以太守威信素著。故委南郡太守之官。期於為民除害安元元而已。亡拘于小文。（漢書蕭望之附傳。） \\n 冊免丁明元壽元年九月 \\n 前東平王雲。食欲上位。祠祭祝詛。雲后舅伍宏。以醫待詔。與校祕書郎楊閎。結謀反逆。禍甚迫切。賴宗廟神靈。董賢等以聞。咸伏其辜。將軍從弟侍中奉車都尉吳。族父左曹屯騎校尉宣。皆知宏及栩丹諸侯王后親。而宣除用丹為御屬。吳與宏交通厚善。數稱薦宏。宏以附吳。得興其惡心。因醫技進。幾危社稷。朕以恭皇后故。不忍有云。將軍位尊任重。既不能明威立義。折消未萌。又不深疾雲宏之惡。而懷非君上。阿為宣吳。反痛恨雲等。揚言為群下所冤。又親見言伍宏善醫。死可惜也。賢等獲封極幸。嫉妒忠良。非毀有功。於戲傷哉。蓋君親無將。將而誅之。是以季友鴆叔牙。春秋賢之。趙盾不討賊。謂之弒君。朕甚閔將軍陷于重刑。故以書飭。將軍遂非不改。復與丞相嘉相比。令嘉有依。得以罔上。有司致法將軍。請獄治。朕惟噬膚之恩未忍。其上票騎將軍印綬。罷歸就第。（漢書董賢傳。） \\n 哀帝　八 \\n 冊董賢為大司馬大將軍元壽元年十二月 \\n 朕承天序。惟稽古。建爾于公。以為漢輔。往悉爾心。統辟元戎。折衝綏遠。匡正庶事。允執其中。天下之眾。受制于朕。以將為命。以兵為威。可不慎與。（漢書董賢傳。） \\n 白太后 \\n 皇帝聞太后詔甚悲。大司馬即不起。皇帝即不敢聽政。（漢書王莽傳。） \\n 報平當建平三年三月 \\n 朕選于眾。以君為相。視事日寡。輔政未久。陰陽不調。冬無大雪。旱氣為災。朕之不德。何必君罪。君何疑而上書乞骸骨。歸關內侯爵邑。使尚書令譚賜君養牛一上尊酒十石。君其勉致醫藥以自持。（漢書平當傳。） \\n 責問王嘉元壽元年三月 \\n 相等前坐在位不盡忠誠。外附諸侯。操持兩心。背人臣之義。今所稱相等材美足以相計除罪。君以道德。位在三公。以總方略一統萬類分明善惡為職。知相等罪惡陳列。著聞天下時。輒以自劾。今又稱譽相等。云為朝廷惜之。大臣舉錯。恣心自在。迷國罔上。近由君始。將謂遠者何。對狀。（漢書王嘉傳。嘉奏封事。薦廷尉梁相等。後封還益董賢戶事。上發怒。召嘉詣尚書責問。） \\n 上書謝為皇太子 \\n 臣幸得繼父守藩。為諸侯王。材質不足以假充太子之宮。陛下聖德寬仁。敬承祖宗。奉順神祇。宜蒙福祐子孫千億之報。臣願且得留國邸。旦夕奉問起居。俟有聖嗣。歸國守藩。（漢書哀紀。成帝徵定陶王立為皇太子。謝曰云云。書奏天子報聞。） \\n （謹按漢書有平帝紀。平帝詔書。皆莽白太后太后下詔耳。今編入元后集中。不列平帝名目。從其實也。） \\n  \\n 　 \\n  \\n   \\n  "}
{"章节": "全漢文卷十", "正文": "　 \\n 全漢文卷十 \\n 　 \\n  \\n 烏程嚴可均校輯 \\n 呂后 \\n 后諱雉。字娥姁。單父人。高帝為亭長時納之。漢元年立為王后。五年立為皇后。惠帝即位。尊為皇太后。少帝即位。臨朝稱制。尋廢少帝。立恆山王弘。凡臨朝八年。 \\n 除重罪罪詔元年 \\n 前日孝惠皇帝言。欲除三族罪妖言令。議未決而崩。今除之。（漢書呂后紀。） \\n 議定列侯功次詔二年 \\n 高皇帝匡飭天下。諸有功者皆受分地為列侯。萬民大安。莫不受休德。朕思念。至於久遠而功名不著。亡以尊大誼。施後世。今欲差次列侯功。以定朝位。臧于高廟。世世勿絕。嗣子各襲其功位。其與列侯議定奏之。（漢書呂后紀。） \\n 呂后　一 \\n 廢少帝詔四年夏 \\n 凡有天下治為萬民命者。蓋之如天。容之如地。上有驩心以安百姓。百姓欣然以事其上。驩欣交通而天下治。今皇帝疾久不已。迺失惑惛亂。不能繼嗣奉宗廟祭祀。不可屬天下。其代之。（史記呂后紀。帝壯。或聞其母死。非真皇后子。迺出言曰。后安能殺吾母而名我。我未壯。壯即為變。太后幽之永巷中。太后曰云云。漢書呂后紀作詔。） \\n 議昭靈等尊號詔七年 \\n 昭靈夫人。太上皇妃也。武哀侯宣夫人。高皇帝兄姊也。號謚不稱。其議尊號。（漢書呂后紀。） \\n 報匈奴冒頓書 \\n 單于不忘弊邑。賜之以書。弊邑恐懼。退日自圖。年老氣衰。髮齒墮落。行步失度。單于過聽。不足以自污。弊邑無罪。宜在見赦。竊有御車二乘馬二駟。以奉常駕。（漢書匈奴傳。高后時。冒頓寖驕。迺為書使使遺高后。使大謁者張澤報書。） \\n 程姬 \\n 程姬。景帝妃。生魯共王餘。江都易王非、膠西于王端。武帝時就魯國。為王太后。 \\n 遺孫女徵臣書 \\n 國中口語籍籍。慎無復至江都。（漢書江都王非傳。非薨。子建嗣。建女弟徵臣為蓋侯子婦。建與姦。後數使使至長安迎徵臣。魯恭王太后聞之。遺徵臣書。） \\n 詔上官后 \\n 后。隴西上邽人。左將軍上官桀孫女。昭帝始元四年召為倢　。尋立為皇后。昌邑王即位。尊為皇太后。時年十五。宣帝即位。為太皇太后。立四十七年。建昭二年崩。年五十二。 \\n 璽書徵昌邑王 \\n 制詔昌邑王。使行大鴻臚事少府樂成、宗正德、光祿大夫吉、中郎將利漢徵王。乘七乘傳詣長安邸。（漢書武五子傳。） \\n 程姬　昭上官后　公孫倢　二 \\n 公孫倢 \\n 倢　名徵史。宣帝納為妃。拜倢　。生東平王宇。元帝初隨王就國。為東平太后。 \\n 奏免東平相王尊 \\n 尊為相倨慢不臣。王血氣未定。不能忍。愚誠恐母子俱死。今妾不得使王復見尊。陛下不留意。妾願先自殺。不忍見王之失義也。（漢書王尊傳。） \\n 元王皇后 \\n 后名政君。魏郡元城人。宣帝時東平王聘為姬。未入而王薨。五鳳中入掖廷為家人子。甘露中。元帝為太子。納為妃。生成帝。元帝即位。以為倢　。尋立為皇后。成帝即位。尊為皇太后。居長信宮。哀帝即位。尊為太皇太后。平帝即位。臨朝。委政于莽。平帝崩。立劉嬰為孺子。以莽為攝皇帝。莽篡位。廢為新室文母太皇太后。建國五年崩。年八十四。 \\n 詔有司復甘泉泰畤等祠永始三年十月 \\n 蓋聞王者承事天地。交接泰一。尊莫著於祭祀。孝武皇帝大聖通明。始建上下之祀。營泰畤於甘泉。定后土於汾陰。而神祇安之。饗國長久。子孫蕃滋。累世遵業。福流於今。今皇帝寬仁孝順。奉循聖緒。靡有大愆。而久無繼嗣。思其咎職。殆在徙南北郊。違先帝之制。改神祇舊位。失天地之心。以妨繼嗣之福。春秋六十。未見皇孫。食不甘味。寢不安席。朕甚悼焉。春秋大復古。善順祀。其復甘泉泰畤汾陰后土如故。及雍五畤陳寶祠在陳倉者。（漢書郊祀志下。） \\n 治問成帝發病狀詔綏和二年三月 \\n 皇帝暴崩。群眾讙譁怪之。掖庭令輔等在後庭左右。侍燕迫近。雜與御史丞相廷尉治問皇帝起居發病狀。（漢書外戚傳下。成帝崩。民閒歸罪趙昭儀。皇太后詔大司馬莽丞相大司空云云。趙昭儀自殺。） \\n 元王皇后　三 \\n 詔有司復長安南北郊綏和二年三月 \\n 皇帝即位。思順天心。遵經義。定郊禮。天下說　。懼未有皇孫。故復甘泉泰畤汾陰后土。庶幾獲福。皇帝恨難之。卒未得其祐。其復南北郊長安如故。以順皇帝之意也。（漢書郊祀志下。成帝崩。皇太后詔有司。） \\n 詔有司復甘泉泰畤汾陰后土祠建平三年十一月 \\n 皇帝孝順。奉承聖業。靡有解怠。而久疾未瘳。夙夜惟思。殆繼體之君。不宜改作。春秋大復古。其復甘泉泰畤汾陰后土祠如故。（漢書郊祀志下。明年。復令太皇太后詔有司。） \\n 貶徙趙太后詔元壽二年七月 \\n 前皇太后與昭儀俱侍帷幄。姊弟專寵錮寢。執賊亂之謀。殘滅繼嗣。以危宗廟。誖天犯祖。無為天下母之義。貶皇太后為孝成皇后。徙居北宮。（漢書外戚孝成趙皇后傳。哀帝崩。王莽白太后。詔有司。） \\n 令傅皇后退居桂宮詔元壽二年七月 \\n 定陶共王太后與孔鄉侯晏同心合謀。背恩忘本。專恣不軌。與至尊同稱號終沒。至迺配食于左坐。誖逆無道。今令孝哀皇后退就桂宮。（漢書外戚孝哀傅皇后傳。哀帝崩。王莽白太皇太后下詔。） \\n 廢趙皇后詔元壽二年八月 \\n 皇后自知罪惡深大。朝請希闊。失婦道。無共養之禮。而有狼虎之毒。宗室所怨。海內之讎也。而尚在小君之位。誠非皇天之心。夫小不忍亂大謀。恩之所不能已者。義之所割也。今廢皇后為庶人。就其園。（漢書外戚傳。） \\n 禁舉赦前事詔元壽二年九月 \\n 夫赦令者。將與天下更始。誠欲令百姓改行潔己。全其性命也。往者有司多舉奏赦前事。累增罪過。誅陷亡辜殆非重信慎刑灑心自新之意也。及選舉者其歷職更事。有名之士。則以為難保。廢而弗舉。甚謬于赦小過舉賢材之義。諸有臧及內惡未發而薦舉者。皆勿案驗。令士厲精鄉進。不以小疪妨大材。自今以來。有司無得陳赦前事置奏上。有不如詔書。為虧恩。以不道論。定著令。布告天下。使明知之。（漢書平紀。） \\n 元王皇后　四 \\n 令王莽勿辭安漢公詔元始元年正月 \\n 無偏無黨。王道蕩蕩。屬有親者。義不得阿。君有安宗廟之功。不可以骨肉故。蔽隱不揚。君其勿辭。（漢書王莽傳上。） \\n 君以選故而辭以疾。君任重不可闕。以時亟起。（漢書王莽傳上。） \\n 益封孔光等四輔詔元始元年正月 \\n 太傅博山侯光。宿衛四世。世為輔相。忠孝仁篤。行義顯著。建議定策。益封萬戶。以光為太師。與四輔之政車騎將軍安陽侯舜。積累仁孝。使迎中山王。折衝萬里。功德茂著。益封萬戶。以舜為太保。左將軍光祿勳豐。宿衛三世。忠信仁篤。使迎中山王。輔導共養。以安宗廟。封豐為廣陽侯。食邑五千戶。以豐為少傅。皆授四輔之職。疇其爵邑。各賜第一區。侍中奉車都尉邯。宿衛勤勞。建議定策。封邯為承陽侯。食邑二千四百戶。（漢書王莽傳上。） \\n 以王莽為太傅詔元始元年正月 \\n 大司馬新都侯莽。三世為三公。典周公之職。建萬世策。功德為忠臣宗。化流海內。遠人慕義。越裳氏重譯獻白雉。其以召陵新息二縣戶二萬八千益封莽。復其後嗣。疇其爵邑。封加如蕭相國。以莽為太傅。幹四輔之事。號曰安漢公。以故蕭相國甲第為安漢公第。定著於令。傳之無窮。（漢書王莽傳上。） \\n 聽王莽讓益封詔元始元年正月 \\n 公自期百姓家給。是以聽之。其令公奉舍人賞賜皆倍故。百姓家給人足。大司徒大司空以聞。（漢書王莽傳。） \\n 元王皇后　五 \\n 拜平帝母衛姬為中山孝王后詔元始元年六月 \\n 中山孝王后深分明為人後之義。條陳故定陶傅太后丁姬誖天逆理。上僭位號。徙定陶王於信都。為共王立廟于京師。如天子制。不畏天命。侮聖人言。壞亂法度。居非其制。稱非其號。是以皇天震怒。火燒其殿。六年之閒。大命不遂。禍殃仍重。竟令孝哀帝受其餘災。大失天心。夭命暴崩。又令共王祭祀絕廢。精魂無所依歸。朕惟孝王后深說經義。明鏡聖法。懼古人之禍敗。近事之咎殃。畏天命。奉聖言。是迺久保一國。長獲天祿。而令孝王永享無疆之祀。福祥之大者也。朕甚嘉之。夫褒義賞善。聖王之制。其以中山故安戶七千益中山后湯沐邑。加賜及中山王黃金各百斤。增傅相以下秩。（漢書外戚中山衛姬傳。） \\n 封王堅固為邛成侯詔元始元年 \\n 孝宣王皇后。朕之姑。深念奉質共修之義。恩結于心。惟邛成共侯國廢祀絕。朕甚閔焉。其封共侯曾孫堅固為邛成侯。（漢書外戚孝宣王皇后傳。元始中。成帝太后下詔。　案。外戚恩澤侯表作元始元年。知即太皇太后也。） \\n 令王莽平決奏事詔元始元年 \\n 皇帝幼年。朕且統政。比加元服。今眾事煩碎。朕春秋高。精氣不堪。殆非所以安躬體而育養皇帝者也。故選忠賢。立四輔。群下勸職。永以康寍。孔子曰。巍巍乎舜禹之有天。下而不與焉。自今以來。惟封爵乃以聞。他事安漢公四輔平決。州牧二千石及茂材吏初除奏事者。輒引入至近署。對安漢公。考故官。問新職。以知其稱否。（漢書王莽傳上。） \\n 還傅喜詔元始初 \\n 高武侯喜。姿性端愨。論議忠直。雖與故定陶太后有屬。然終不順指從邪。介然守節。以故斥逐就國。傳不云乎。歲寒然後知松柏之後凋也。其還喜長安。以故高安侯莫府賜喜。位特進。奉朝請。（漢書傅喜傳。） \\n 元王皇后　六 \\n 罷申屠剛詔 \\n 剛所言僻經妄說。違背大義。其罷歸田里。（後漢申屠剛傳。平帝時舉賢良方正對策。莽令太后下詔。） \\n 更名詔元始年春 \\n 皇帝二名通於器物。今更名合於古制。使太師光奉太牢告祠高廟。（漢書平紀。） \\n 賜公孫弘子孫當為後者爵詔元始二年四月 \\n 太皇太后詔大司徒大司空。蓋聞治國之道。富民為始。富民之要。在於節儉。孝經曰。安上治民。莫善於禮。禮與奢也寍儉。昔者管仲相齊桓。霸諸侯。有九合一匡之功。而仲尼謂之不知禮。以其奢泰侈擬於君故也。夏禹卑官室。惡衣服。後聖不循。由此言之。始之盛也。（始一作治）德優矣。莫高于儉。儉化俗民。則尊卑之序得。而骨肉之恩親。爭訟之原息。斯乃家給人足。刑錯之本也歟。可不務哉。夫三公者。百寮之率。萬民之表也。未有樹直。表而得曲影者也。孔子不云乎。子率以正。孰敢不正。舉善而教不能則勸。維漢興以來。股肱宰臣。身行儉約。輕財重義。較然著明。未有若故丞相平津侯公孫弘者也。位在丞相。而為布被。脫粟之飯。不過一肉。故人所善賓客。皆分奉祿以給之。無有所餘。誠內自克約。而外從制。汲黯詰之。乃聞於朝。此可謂減於制度而可施行者也。德優則行。否則止。與內奢泰而外為詭服以釣虛譽者殊科。以病乞骸骨。孝武皇帝即制曰。賞有功。褒有德。善善惡惡。君宜知之。其省思慮。存精神。輔以醫藥。賜告治病牛酒雜帛。居數月。有瘳視事。至元狩二年。竟以善終於相位。夫知臣莫若君。此其效也。弘子度嗣爵。後為山陽太守。坐法失侯。夫表德章義。所以率俗厲化。聖王之制。不易之道也。其賜弘後子孫之次當為後者爵關內侯。食邑三百戶。徵詣公車。上名尚書。朕親臨拜焉。（史記平津侯傳附錄。又略見漢書公孫弘傳。） \\n 元王皇后　七 \\n 詔群臣元始二年 \\n 蓋聞母后之義。思不出乎門閾。國不蒙祐。皇帝年在襁褓。未任親政。戰戰兢兢。懼於宗廟之不安。國家之大網。微朕孰當統之。是以孔子見南子。周公居攝。蓋權時也。勤身極思。憂勞未綏。故國奢則視之以儉。矯枉者過其正。而朕不身帥。將謂天下何。夙夜夢想。五穀豐孰。百姓家給。比皇帝加元服。委政而授焉。今誠未皇於輕靡而備味。庶幾與百僚有成。其勖之哉。（漢書王莽傳上。莽帥群臣奏。願遵帝王之常服。復太官之法膳。又令太后下詔。） \\n 詔王莽元始二年 \\n 聞公菜食。憂民深矣。今秋幸熟。公勤於職。以時食肉。愛身為國。（漢書王莽傳上。） \\n 勿采王莽女詔元始三年春 \\n 王氏女。朕之外家。其勿采。（漢書王莽傳上。） \\n 為平帝納采王莽女詔元始三年春 \\n 遣大司徒大司空策告宗廟。雜加卜筮。皆曰兆遇金水王相。卦遇父母得位。所謂康強之占。逢吉之符也。（漢書王莽傳上。） \\n 詔王莽元始三年 \\n 夫唐堯有丹朱。周文王有管蔡。此皆上聖亡柰下愚子何。以其性不可移也。公居周公之位。輔成王之主。而行管蔡之誅。不以親親害尊尊。朕甚喜[喜當作嘉]之。昔周公誅四國之後。大化乃成。至於刑錯。公其專意翼國。期於致平。（漢書王莽傳上。莽子宇使呂寬夜持血灑莽第門。莽執宇送獄飲藥死。甄邯等白太后下詔。） \\n 非坐不道無得繫婦女老弱詔元始四年正月 \\n 蓋夫婦正。則父子親。人倫定矣。前詔有司。復貞婦。歸女徒。誠欲以防邪辟。全貞信。及眊悼之人。刑罰所不加。聖王之所制也。惟苛暴吏多拘繫犯法者親屬婦女老弱。搆怨傷化。百姓苦之。其明敕百寮。婦女非身犯法。及男子年八十以上七歲以下。家非坐不道。詔所名捕。它皆無得繫。其當驗者。即驗問。定著令。（漢書平紀。又見通典一百六十三。） \\n 元王皇后　八 \\n 詔孔光等元始四年四月 \\n 公每見。叩頭流涕固辭。今移病。固當聽其讓令視事邪。將當遂行其賞遣歸就第也。（漢書王莽傳上。） \\n 許刻宰衡太傅大司馬印章詔元始四年 \\n 可韍如相國。朕親臨授焉。（漢書王莽傳上。） \\n 荅群臣請加王莽九錫詔元始四年 \\n 可。其議九錫之法。（漢書王莽傳上。） \\n 詔孔光元始四年 \\n 太師光。聖人之後。先師之子。德行純淑。道術通明。居四輔職。輔導于帝。今年耆有疾。俊艾大臣。惟國之重。其猶不可以闕焉。書曰。無遺耇老。國之將興。尊師而重傅。其令太師毋朝。十日一賜餐。賜太師靈壽。杖黃門令為太師省中坐置几。太師入省中用杖。賜餐十七物。然後歸老于第。官屬按職如故。（漢書孔光傳又書抄五十二引漢官儀三條並云元始元年與漢書為異。） \\n  \\n 　 \\n  \\n   \\n  "}
{"章节": "全漢文卷十一", "正文": "　 \\n 全漢文卷十一 \\n 　 \\n  \\n 烏程嚴可均校輯 \\n 元王皇后二 \\n 置宗師詔元始五年正月 \\n 蓋聞帝王以德撫民。其次親親以相及也。昔堯睦九族。舜惇敘之。朕以皇帝幼年。且統國政。惟宗室子皆太祖。高皇帝子孫。及兄弟吳頃楚元之後。漢元至今。十有餘萬人。雖有王侯之屬莫能相糾。或陷入刑罪。教訓不至之咎也。傳不云乎。君子篤於親。則民興於仁。其為宗室自太上皇以來族親。各以世氏。郡國置宗師以糾之致教訓焉。二千石選有德義者以為宗師。考察不從教令有冤失職者。宗師得因郵亭書言宗伯。請以聞。常以歲正月。賜宗師帛各十匹。（漢書平紀。） \\n 元王皇后　一 \\n 議九錫禮儀詔元始五年 \\n 可。唯公功德光于天下。是以諸侯王公。列侯宗室。諸生吏民翕然同辭。連守闕庭。故下其章。諸侯宗室辭去之日。復見前重陳。雖曉喻罷遣。猶不肯去。告以孟夏將行厥賞。莫不驩悅。稱萬歲而退。今公每見。輒流涕叩頭言。願不受賞。賞即加。不敢當位。方制作未定事須公而決。故且聽公。制作畢成。群公以聞。究于前議其九錫禮儀。亟奏。（漢書王莽傳。） \\n 封劉歆王惲等列侯詔元始五年正月 \\n 義[義當作羲]和劉歆等四人。使治明堂辟廱。令漢與文王靈臺周公作洛同符。太僕王惲等八人。使行風俗。宣明德化。萬國齊同。皆封為列侯。（漢書平紀。） \\n 改葬傅太后及丁姬詔元始五年 \\n 因故棺為致過　作冢。祠以太牢。謁者護。（漢書外戚定陶丁姬傳。） \\n 封師丹為義陽侯詔元始五年 \\n 夫褒有德。賞有功。先聖之制。百王不易之道也。故定陶太后造稱僭號。甚悖義禮。關內侯師丹。端誠於國。不顧患難。執忠節。據聖法。分明尊卑之制。確然有柱石之固。臨大節而不可奪。可謂社稷之臣矣。有司條奏邪臣建定稱號者已放退。而丹功賞未加。殆繆乎先賞後罰之義。非所以章有德報厥功也。其以厚丘之中鄉戶二千一百封丹為義陽侯。（漢書師丹傳。） \\n 詔賜免馬宮策元始五年 \\n 太師大司徒扶德侯上書言。前以光祿勳議定陶共王母謚曰。婦人以夫爵尊為號謚。宜曰孝元傅皇后。稱渭陵東園。臣知妾不得體君。卑不得敵尊。而希指雷同。詭經辟說。以惑誤上。為臣不忠。當伏斧鉞之誅。幸蒙灑心自新。又令得保首領。伏自惟念。入稱四輔。出備三公。爵為列侯。誠無顏復望闕庭。無心復居守府。無宜復食國邑。願上太師大司徒扶德侯印綬。避賢者路。下君章有司。皆以為四輔之職。為國維綱。三公之任。鼎足承君。不有鮮明固守。無以居位。如君言至誠可聽。惟君之惡。在灑心前。不敢文過。朕甚多之。不奪君之爵邑。以著自古皆有死之義。其上太師大司徒印綬使者。以侯就第。（漢書馬宮傳。莽以太皇太后詔賜宮策。） \\n 元王皇后　二 \\n 出平帝媵妾詔元始五年十二月 \\n 皇帝仁惠。無不顧哀。每疾一發。氣輒上逆。害於言語。故不及有遺詔。其出媵妾。皆歸家得嫁。如孝文時故事。（漢書平紀。） \\n 令安漢公居攝詔元始五年十二月 \\n 蓋聞天生眾民。不能相治。為之立君。以統理之。君年幼稚。必有寄託而居攝焉。然後能奉天施而成地化。群生茂育。書不云乎。天工人其代之。朕以孝平皇帝幼年。且統國政。幾加元服委政而屬之。今短命而崩。嗚呼哀哉。已使有司徵孝宣皇帝玄孫二十三人。差度宜者。以嗣孝平皇帝之後。玄孫年在襁褓。不得至德君子。孰能安之。安漢公莽。輔政三世。比遭際會。安光漢室。遂同殊風。至于制作。與周公異世同符。今前輝光囂武功長通上言丹石之符。朕深思厥意。云為皇帝者。乃攝行皇帝之事也。夫有法成易。非聖人者亡法。其令安漢公居攝踐祚。如周公故事。以武功縣為安漢公采地。名曰漢光邑。具禮儀奏。（漢書王莽傳。） \\n 封劉嘉為師禮侯詔居攝元年 \\n 惟嘉父子兄弟。雖與崇有屬。不敢阿私。或見萌芽。相率告之。及其禍成。同共讎之。應合古制。忠孝著焉。其以杜衍戶千封嘉為師禮侯。嘉子七人。皆賜爵關內侯。（漢書王莽傳上。） \\n 封孔光孫等詔居攝元年 \\n 故太師光雖前薨。功效已列。太保舜、大司空豐、輕車將軍邯、步兵將軍建皆為誘進單于籌策。又典靈臺明堂辟雍四郊。定制度。開子午道。與宰衡同心說德。合意并力。功德茂著。封舜子匡為同心侯。林為說德侯。光孫壽為合意侯。豐孫匡為并力侯。益邯建各三千戶。（漢書王莽傳上。） \\n 元王皇后　三 \\n 進封莽二子及兄子詔居攝三年 \\n 進攝皇帝子　新侯安為新舉公。賞都侯臨為　新公。封光為衍功侯。（漢書王莽傳上。） \\n 冊罷董賢元壽二年六月 \\n 閒者以來。陰陽不調。菑害並臻。元元蒙辜。夫三公。鼎足之輔也。高安侯賢未更事理。為大司馬。不合眾心非所以折衝綏遠也。其收大司馬印綬。罷歸第。（漢書董賢傳。哀帝崩。莽使謁者以太后詔即闕下冊賢。即日與妻皆自殺。　按。平紀載太皇太后詔曰。大司馬賢。年少不合眾心。其上印綬罷。即此冊約文。） \\n 策免彭宣元壽二年七月 \\n 惟君視事日寡。功德未效。迫于老眊昏亂。非所以輔國家綏海內也。使光祿勳豐冊詔君。其上大司空印綬。便就國。（漢書彭宣傳。哀帝崩莽白太后策宣。） \\n 策王莽為安漢公元始元年正月 \\n 漢危無嗣。而公定之。四輔之職。三公之任。而公幹之。群僚眾位。而公宰之。功德茂著。宗廟以安。蓋白雉之瑞。周成象焉。故賜嘉號曰安漢公。輔翼於帝。期於致平。毋違朕意。（漢書王莽傳上。） \\n 策遣龔勝邴漢元始二年六月 \\n 惟元始二年六月庚寅。光祿大夫太中大夫耆艾二人。以老病罷。太皇太后使謁者僕射策詔之日。蓋聞古者有司。年至則致仕。所以恭讓而不盡其力也。今大夫年至矣。朕愍以官職之事煩大夫。其上子若孫若同產同產子一人。大夫其修身守道。以終高年。賜帛及行道舍宿。歲時羊酒衣衾。皆如韓福故事。（漢書兩龔傳。哀帝崩。王莽秉政勝與太中大夫邴漢俱乞骸骨。於是王莽依韓福故事。白遣勝漢策。） \\n 元王皇后　四 \\n 策安漢公九錫文元始五年五月 \\n 惟元始五年五月庚寅。太皇太后臨于前殿。延登。請詔之曰。公進。虛聽朕言。前公宿衛孝成皇帝十有六年。納策盡忠。白誅故定陵侯　于長。以彌亂發姦。登大司馬。職在內輔。孝哀皇帝即位。驕妾窺欲。姦臣萌動。公手劾高昌侯董宏。改正故定陶共王母之僭坐。自是之後。朝臣論議。靡不據經。以病辭位。歸于第家。為賊臣所陷。就國之後。孝哀皇帝覺寤。復還公長安。臨病加劇。猶不忘公。復特進位。是夜倉卒。國無儲主。姦臣充朝。危殆甚矣。朕惟定國之計。莫宜于公。引納于朝。即日罷退高安侯董賢。轉漏之閒。忠策輒建。綱紀咸張。綏和元壽。再遭大行。萬事畢舉。禍亂不作。輔朕五年。人倫之本正。天地之位定。欽承神祇。經緯四時。復千載之廢。矯百世之失。天下和會。大眾方輯。詩之靈臺。書之作雒。鎬京之制。商邑之度。於今復興。昭章先帝之元功。明著祖宗之令德。推顯嚴父配天之義。脩立郊禘宗祀之禮。以光大孝。是以四海雍雍。萬國慕義。蠻夷殊俗。不召自至。漸化端冕。奉珍助祭。尋舊本道。遵術重古。動而有成。事得厥中。至德要道。通于神明。祖考嘉享。光耀顯章。天符仍臻。元氣大同。麟鳳龜龍眾祥之瑞。七百有餘。遂制禮作樂。有綏靖宗廟社稷之大勳。普天之下。惟公是賴。官在宰衡。位為上公。今加九命之錫。其以助祭。共文武之職。乃遂及厥祖。於戲。豈不休哉。（漢書王莽傳上。） \\n 與成帝書 \\n 前所道尚未效。富平侯反復來。其能默虖。（漢書敘傳。） \\n 定陶傅太后 \\n 后。河內溫人。少為上官太后才人。元帝為太子得進幸。及即位。立為倢　。生定陶恭王。進號昭儀。恭王生哀帝。時成帝無子。徵立哀帝為皇太子。及即位。尊為恭皇太后。尋尊為帝太太后。後又更號為皇太太后。稱永信宮。 \\n 定陶傅太后　成許皇后　五 \\n 詔丞相御史遣傅喜就國 \\n 高武侯喜。無功而封。內懷不忠。附下罔上。與故大司空丹同心背畔。放命圮族。虧損德化。罪惡雖在赦前。不宜奉朝請。其遣就國。（漢書傅喜傳。） \\n 成許皇后 \\n 后。昌邑人。宣帝許皇后從弟嘉之女。元帝時選為皇太子妃。成帝即位。立為皇后。專寵無子。鴻嘉三年。坐姊謁等祝詛後官宮身者事發廢處昭臺宮。尋徙長定宮。後九年。坐姊　事賜死。 \\n 上疏言椒房用度 \\n 妾誇布服糲食。加以幼稚愚惑。不明義理。幸得免離茅屋之下。備後宮埽除。蒙過誤之寵。居非命所當託。洿穢不修。曠職尸官。數逆至法。踰越制度。當伏放流之誅。不足以塞責。迺壬寅日。大長秋受詔。椒房儀法御服輿駕所發諸官署。及所造作遺賜外家群臣妾。皆如竟寍以前故事。妾伏自念。入椒房以來。遺賜外家。未嘗踰故事。每輒決上。可覆問也。今誠時世異制。長短相補。不出漢制而已。纖微之閒。未必可同。若竟寍前與黃龍前。豈相放哉。家吏不曉。今壹受詔如此。且使妾搖手不得。今言無得發取諸官。殆謂未央宮不屬妾不宜獨取也。言妾家府亦不當得。妾竊惑焉。幸得賜湯沐邑以自奉養。亦小發取其中。何害于誼而不可哉。又詔書言。服御所造。皆如竟寍前。吏誠不能揆其意。即且令妾被服所為。不得不如前。設妾欲作某屏風張于某所。曰故事無有。或不能得。則必繩妾以詔書矣。此二事誠不可行。唯陛下省察。宦吏忮佷。必欲自勝。幸妾尚貴時。猶以不急事操人。況今日日益侵。又獲此詔。其操約人。豈有所訴。陛下見妾在椒房。終不肯給妾纖微。內邪若不私府小取。將安所仰乎。舊故。中宮乃私奪左右之賤繒。及發乘輿服繒。言為待詔補。已而貿易其中。左右多竊怨者。甚恥為之。又故事。以特牛祠大父母。戴侯敬侯皆得蒙恩以太牢祠。今當率如故事。唯陛下哀之。今吏甫受詔讀記。直豫言使后知之。非可復若私府有所取也。其萌牙所以約制妾者。恐失人理。今但損車駕。及毋若未央宮有所發遺賜衣服如故事。則可矣。其餘誠太迫急。柰何。妾薄命。端遇竟寍前。竟寍前於今世而比之。豈可邪。故時酒肉有所賜外家。輒上表迺決。又故杜陵梁美人歲時遺酒一石肉百斤耳。妾甚少之。遺田八子。誠不可若是。事率眾多。不可勝以文陳。俟自見索言之。唯陛下深察焉。（漢書外戚傳下。孝成許皇后常寵於上。後宮希得進見。上無繼嗣。於是省減椒房掖廷用度。皇后迺上疏。） \\n 成許皇后　六 \\n 班倢 \\n 倢　。樓煩人。班固之祖姑。成帝初選入後宮。拜倢　。鴻嘉中。求供養太后長信宮。 \\n 自悼賦 \\n 承祖考之遺德兮。何性命之淑靈。登薄軀於宮闕兮。充下陳於後庭。蒙聖皇之渥惠兮。當日月之盛明。揚光烈之翕赫兮。奉隆寵於增成。既過幸於非位兮。竊庶幾乎嘉時。每寤寐而絫息兮。申佩離以自思。陳女圖以鏡監兮。顧女史而問詩。悲晨婦之作戒兮。哀褒閻之為郵。美皇英之女虞兮。榮任姒之母周。雖愚陋其靡及兮。敢舍心而忘茲。歷年歲而悼懼兮。閔蕃華之不滋。痛陽祿與柘館兮。仍繈褓而離災。豈妾人之殃咎兮。將天命之不可求。白日忽已移光兮。遂晻莫而昧幽。猶被覆載之厚德兮。不廢捐於罪郵。奉共養於東宮兮。託長信之末流。共洒埽於帷幄兮。永終死以為期。願歸骨於山足兮。依松柏之餘休。重曰。潛玄宮兮幽以清。應門閉兮禁闥扃。華殿塵兮玉階苔。中庭萋兮綠草生。廣室陰兮帷幄暗。房櫳虛兮風泠泠。感帷裳兮發紅羅。紛綷縩兮紈素聲。神眇眇兮密靚處。君不御兮誰為榮。俯視兮丹墀。思君兮屨綦。仰視兮雲屋。雙涕兮橫流。顧左右兮和顏。酌羽觴兮銷憂。惟人生兮一世。忽一過兮若浮。已獨享兮高明。處生民兮極休。勉虞精兮極樂。與福祿兮無期。綠衣兮白華。自古兮有之。（漢書外戚傳。列女傳八。蓺文類聚三十。） \\n 班捷　七 \\n 擣素賦 \\n 測平分以知歲。酌玉衡之初臨。見禽華以麃（一作麗。）色。聽（一作忽。）霜鶴之傳音。佇風軒而結睇。對愁雲之浮沈。雖松梧之貞脆。豈榮彫其異心。若乃廣儲懸月。暉水流清。桂露朝滿。涼衿夕輕。燕姜含蘭而未吐。趙女抽簧而絕聲。改容飾而相命。卷霜帛而下庭。曳羅裙之綺靡。振珠佩之精明。若乃盼睞生姿。動容多製。弱態含羞。妖風靡麗。皎若明魄之升崖。煥若荷華（一作衣。）之昭晰。調鉛無以玉其貌。凝朱不能異其脣。勝雲霞之邇日。（一作月。）似桃李之向春。紅黛相媚。綺組流光。笑笑移妍。步步生芳。兩靨如點。雙眉如張。穨肌柔液。音性閑良。於是投香杵。扣玟砧。擇鸞聲。爭鳳音。梧因虛而調遠。柱由貞而響沈。散繁輕而浮楗。（蓺文類聚作捷）節疏亮而清深。含笙　筑。比玉兼金。不塤不篪。匪瑟匪琴。或旅環而紓鬱。或相參而不雜。或將往而中還。或已離而復合。翔鴻為之徘徊。落英為之颯沓。調非常律。聲無定本。任落手之參差。從風飆之遠近。或連躍而更投。或暫舒而長卷。清寡鸞之命群。哀離鶴之歸晚。當是時也。鍾期改聽。伯牙弛琴。桑閒絕響。濮上傳音。蕭史編管以擬吹。周王調笙以象吟。若乃窈窕姝妙之年。幽閑貞（一作靜。）專之性。符皎日之心。甘首疾之病。歌采綠之章。發東山之詠。望明月而撫心。對秋風而掩鏡。閱絞練之初成。擇玄黃之妙匹。（一作逸。）準華裁於昔時。疑形異於今日。想嬌奢之或至。許椒蘭之多術。勳陋製之無韻。慮蛾眉之為愧。懷百憂之盈抱。空千里兮飲淚。侈長袖於妍衭。（蓺文類聚作袂。）綴半月於蘭襟。表纖手於微縫。庶見跡而知心。訄沿（蓺文類聚作計脩。）路之遐敻。怨芳菲之易泄。（一作絕。）書既封而重題。笥已緘而更結。慚行客而無言。還空房而掩咽。（古文苑。又見蓺文類聚八十五有刪節。） \\n 班倢　趙皇后　八 \\n 報諸姪書 \\n 記言屬見所賜趙倢　書以相比。元帝被病無悰。但鍛鍊後宮貴人。書也類多華辭至如成帝。則推誠寫實。若家人夫婦相與書矣。何可比也。故略陳其長短。令汝曹自評之。（御覽引婦人集。） \\n 趙皇后 \\n 后號飛燕。本陽阿主家人。成帝召為倢　。永始元年立為皇后。哀帝即位。尊為皇太后。哀帝崩。貶徙北宮。尋廢為庶人。自殺。 \\n 奏牋成帝 \\n 臣妾久備掖庭。先承幸御。遣肆大號。積有歲時。近因始生之日。復加善視之私。特屈乘輿。俯臨東掖。久侍宴私。再承幸御。臣妾數月來內宮盈實。月脈不流。飲食美甘。不異常日。知聖躬之在體。辨天日之入懷。虹初貫日。聽是珍符。龍據妾胸。茲為佳瑞。更期蕃育神嗣。抱日趨庭。瞻望聖明。踴躍臨賀。謹此以聞。（秦醇趙飛燕別傳。） \\n 趙昭儀 \\n 昭儀名合德。飛燕女弟。成帝既幸飛燕。因召合德為倢　。後拜昭儀。居昭陽宮。屢殺皇子。成帝崩。太后詔問狀。自殺。 \\n 奏上趙皇后書賀正位 \\n 天地交暢。貴人姊及此令吉。光登正位。為先人休。不堪喜豫。謹奏上二十六物以賀。金屑組文茵一鋪。沈水香蓮心　一面。五色同心大結一盤。鴛央萬金錦一匹。琉璃屏風一張。枕前不夜珠一枚。含香綠毛狸藉一鋪。通香虎皮檀象一座。龍香握魚二首。獨搖寶蓮一鋪。七出菱花鏡一簽。精金彄環四指。若亡絳綃單衣一襲。香文羅手藉三幅。七回光雄肪髮澤一盎。紫金被褥香罏一枚。文犀辟毒箸一雙。碧玉膏簽一合。（趙飛燕外傳。） \\n 趙昭儀　九 \\n 今日嘉辰。貴姊懋膺洪冊。謹上襚三十五條。以陳踊躍之心。金華紫輪帽。金華紫羅面衣。織成上襦。織成下裳。（一作下裾。）五色文綬。鴛鴦襦。鴛鴦被。鴛鴦褥。金錯繡襠。七寶綦履。五色文玉環。同心七寶釵。黃金步搖。合歡（一作合浦。）圓璫。琥珀枕。龜文枕。珊瑚玦。馬瑙彄。雲母扇。孔雀扇。翠羽扇。九華扇。五明扇。雲母屏風。琉璃屏風。五層金博山香罏。回風扇。（一作席。）椰葉席。同心梅。合枝李。青木香。沈水香。香螺卮。九真雄麝香。（一作九真雄黃麝香。）七枝鐙。（西京雜記上。） \\n 與藉武詔記 \\n 取牛宮[宮當作官]令舍婦人新彥[彥當作產]兒。婢六人。盡置暴室獄。毋問兒男女誰兒也。 \\n 今夜漏上五刻。持兒與舜會東交掖門。 \\n 告武。以篋中物書予獄中婦人。武自臨飲之。 \\n 赫蹄書 \\n 告偉能。努力飲此藥。不可復入女自知之。 \\n 又與藉武詔記 \\n 告武。篋中有死兒。埋屏處。勿令人知。（已上並漢書孝成趙皇后傳。） \\n 。 \\n  \\n 　 \\n  \\n   \\n  "}
{"章节": "全漢文卷十二", "正文": "　 \\n 全漢文卷十二 \\n 　 \\n  \\n 烏程嚴可均校輯 \\n 吳王濞 \\n 濞。高帝兄仲之子。十一年封沛侯。十二年封吳王。孝景三年反。伏誅。 \\n 下令國中 \\n 寡人年六十二。身自將。少子年十四。亦為士卒先。諸年上與寡人比下與少子等者。皆發。（史記吳王濞傳。漢書吳王濞傳。） \\n 吳王濞一 \\n 發使遺諸侯王書 \\n 吳王劉濞敬問膠西王、膠東王、甾川王、濟南王、趙王、楚王、淮南王、衡山王、廬江王、故長沙王子幸教寡人。以漢有賊臣錯。無功天下。侵奪諸侯地。使吏劾繫訊治以僇辱之為故。不以諸侯人君禮遇劉氏骨肉。絕先帝功臣。進任姦宄。詿亂天下。欲危社稷。陛下多病志失。不能省察。欲舉兵誅之。謹聞教。敝國雖狹。地方三千里。人雖少。精兵可具五十萬。寡人素事南越三十餘年。其王君皆不辭分其卒以隨寡人。又可得三十餘萬。寡人雖不肖。願以身從諸王。南越直長沙者。因王子定長沙以北。西走蜀漢中。告越楚王淮南三王。與寡人西面。齊諸王與趙王定河閒河內。或入臨晉關。或與寡人會雒陽。燕王趙王固與胡王有約。燕王北定代雲中。搏胡眾。入蕭關。走長安。匡正天子。以安高廟。願王勉之。楚元王子淮南三王。或不沐洗十餘年。怨入骨髓。欲一有所出之久矣。寡人未得諸王之意。末敢聽。今諸王苟能存亡繼絕。振弱伐暴。以安劉氏。社稷之所願也。吳國雖貧。寡人節衣食之用。積金錢。修兵革。聚糧食。夜以繼日。三十餘年矣。凡為此。願諸王勉用之。能斬捕大將者。賜金五千斤。封萬戶。列將三千斤。封五千戶。裨將二千斤。封二千戶。二千石千斤。封千戶皆為列侯。其以軍若城邑降者。卒萬人。邑萬戶。如得大將。人戶五千。如得列將。人戶三千。如得裨將。人戶千。如得二千石其小吏皆以差次受爵金。佗封賜皆倍常法。其有故爵邑者。更益勿因。願諸王明以令士大夫。弗敢欺也。寡人金錢在天下者。往往而有。非必取於吳。諸王日夜用之弗能盡。有當賜者。告寡人。寡人且往遺之。敬以聞。（史記吳王濞傳。漢書吳王濞傳。） \\n 齊王襄 \\n 襄。齊悼惠王肥之太子。高帝嫡長孫。孝惠六年嗣位。孝文元年薨。謚曰哀王。 \\n 遺諸侯王書 \\n 高帝平定天下。王諸子弟。悼惠王王齊。悼惠王薨。孝惠帝使留侯良立臣為齊王。孝惠崩。高后用事。春秋高。聽諸呂擅廢帝更立。（史記齊悼惠王世家作擅廢高帝所立。）又比殺三趙王。滅梁趙燕。以王諸呂。分齊為四。忠臣進諫。上惑亂弗聽。今高后崩。而帝春秋富。未能治天下。固恃大臣諸侯。而諸呂又擅自尊官聚兵。嚴威劫列侯忠臣。矯制以令天下。宗廟所以危。寡人率兵入。誅不當為王者。（史記呂后紀。又見齊悼惠王世家。漢書高五王傳。皆小異。） \\n 齊王襄　淮南王安　二 \\n 淮南王安 \\n 安。淮南王長之子。高帝之孫。孝文八年封阜陵侯。十六年封淮南王。元朔五年。削地五縣。元狩元年謀反。自殺。有淮南子內篇二十一卷。中篇八卷。集二卷。 \\n 屏風賦 \\n 惟茲屏風。出自幽谷。根深枝茂。號為喬木。孤生陋弱。畏金彊族。移根易土。委伏溝瀆。飄飄危殆。靡安措足。思在蓬蒿。林有樸樕。然常無緣。悲愁酸毒。天啟我心。遭遇微祿。中郎繕理。收拾捐朴。大匠攻之。刻雕削斲。表雖剝裂。心實貞愨。等化器類。庇蔭尊屋。列在左右。近君頭足。賴蒙成濟。其恩弘篤。何惠施遇。分好沾渥。不逢仁人。永為枯木。（蓺文類聚六十九。初學記二十。五御覽七百一。） \\n 淮南王安　三、四 \\n 上書諫伐南越 \\n 陛下臨天下。布德施惠。緩刑罰。薄賦斂。哀鰥寡。恤孤獨。養耆老。振匱乏。盛德上隆。和澤下洽。近者親附。遠者懷德。天下攝然。人安其生。自以沒身不見兵革。今聞有司舉兵將以誅越。臣安竊為陛下重之。越。方外之地。劗髮文身之民也。不可以冠帶之國法度理也。自三代之盛。胡越不與受正朔。非彊弗能服威弗能制也。以為不居之地不牧之民。不足以煩中國也。故古者封內甸服。封外侯服。侯衛賓服。蠻夷要服。戎狄荒服。遠近埶異也。自漢初定以來七十二年。吳越人相攻擊者不可勝數。然天子未嘗舉兵而入其地也。臣聞越非有城郭邑里也。處谿谷之間篁竹之中。習於水斗。便於用舟。地深昧而多水險。中國之人。不知其埶阻而入其地。雖百不當其一。得其地。不可郡縣也。攻之。不可暴取也。以地圖察其山川要塞。相去不過寸數。而閒獨數百千里。阻險林叢。弗能盡者。視之若易。行之甚難。天下賴宗廟之靈。方內大寍。戴白之老不見兵革。民得夫婦相守。父子相保。陛下之德也。越人名為藩臣。貢酎之奉不輪大內。一卒之用不給上事。自相攻擊。而陛下發兵救之。是反以中國而勞蠻夷也。且越人愚戇輕薄。負約反覆。其不用天子之法度。非一日之積也。一不奉詔。舉兵誅之。臣恐後兵革無時得息也。閒者數年。歲比不登。民待賣爵贅子以接衣食。賴陛下德澤振救之。得毋轉死溝壑。四年不登。五年復蝗。民生未復。今發兵行數千里。資衣糧入越地。輿橋而隃領。拖舟而入水。行數百千里。夾以深林叢竹。水道上下擊石。林中多蝮蛇猛獸。夏月暑時。歐泄霍亂之病相隨屬也。曾未施兵接刃。死傷者必眾矣。前時南海王反。陛下先臣使將軍閒忌將軍擊之。以其軍降。處之上淦。後復反。會天暑多雨。樓船卒水居擊櫂。未戰而疾死者過半。親老涕泣。孤子諦號。破家散業。迎尸千里之外。裹骸骨而歸。悲哀之氣。數年不息。長老至今以為記。曾未入其地而禍已至此矣。臣聞軍旅之後。必有凶年。言民之各以其愁苦之氣。薄陰陽之和。感天地之精。而災氣為之生也。陛下德配天地。明象日月。恩至禽獸。澤及草木。一人有饑寒。不終其天年而死者。為之悽慘于心。今方內無狗吠之警。而使陛下甲卒死亡。暴露中原。霑漬山谷。邊境之民。為之早閉晏開。　不及夕。臣安竊為陛下重之。不習南山地形者。多以越為人眾兵彊。能難邊城。淮南全國之時。多為邊吏。臣竊聞之。與中國異。限以高山。人跡所絕。車道不通。天地所以隔外內也。其入中國。必下領水。領水之山峭峻。漂石破舟。不可以大船載食糧下也。越人欲為變。必先田餘干界中積食糧。迺入伐材治船。邊城守候誠謹。越人有入伐材者。輒收捕焚其積眾。雖百越柰邊城何。且越人綿薄材。不能陸戰。又無車騎弓弩之用。然而不可入者。以保地險而中國之人不能其水土也。臣聞越甲卒不下數十萬。所以入之。五倍迺足。輓車奉饟者不在其中。南方暑溼。近夏癉熱。暴露水居。蝮蛇　疾癘多作。兵未血刃。而病死者什二三。雖舉越國而虜之。不足以償所亡。臣聞道路言。閩越王弟甲弒而殺之。甲以誅死。其民未有所屬。陛下若欲來內處之中國。使重臣臨存。施德垂賞以招致之。此必攜幼扶老以歸聖德。若陛下無所用之。則繼其絕世。存其亡國。建其王侯。以為畜越。此必委質為藩臣。世共貢職。陛下以方寸之印丈二之組填撫方外。不勞一卒。不頓一戟。而威德益行。今以兵入其地。此必震恐。以有司為欲屠滅之也。必雉兔逃入山林險阻。背而去之。則復相群聚。留而守之。歷歲經年。則士卒罷倦。食糧乏絕。男子不得耕稼樹種。婦人不得紡績織紝。丁壯從軍。老弱轉餉。居者無食。行者無糧。民苦兵事。亡逃者必眾。隨而誅之。不可勝盡。盜賊必起。臣聞長老言。秦之時。嘗使尉屠睢擊越。又使監祿鑿渠通道。越人逃入深山林叢。不可得攻。留軍屯守空地。曠日持久。士卒勞倦。越乃出擊之。秦兵大破。迺發適戍以備之。當此之時。外內騷動。百姓靡敝。行者不還。往者莫反。皆不聊生。亡逃相從。群為盜賊。於是山東之難始興。此老子所謂師之所處荊棘生之者也。兵者凶事。一方有急。四面皆從。臣恐變故之生姦邪之作。由此始也。周易曰。高宗伐鬼方。三年而克之。鬼方小蠻夷。高宗殷之盛天子也。以盛天子伐小蠻夷。三年而後克。言用心[心當作兵]之不可不重也。臣聞天子之兵。有征而無戰。言莫敢較也。如使越人蒙死徼幸。以逆執事之顏行。廝輿之率[率當作卒]有一不備而歸者。雖得越王之首。臣猶竊為大漢羞之。陛下以四海為境。九州為家。八藪為囿。江漢為池。生民之屬。皆為臣妾。人徒之眾。足以奉千官之共。租稅之收。足以給乘輿之御。玩心神明。秉執聖道。負黼衣。馮玉几。南面而聽斷。號令天下。四海之內。莫不嚮應。陛下垂德惠以覆露之。使元元之民安生樂業。則澤被萬世。傳之子孫。施之無窮。天下之安。猶泰山而四維之也。夷狄之地。何足以為一日之間。而煩汗馬之勞乎。詩云。王猶允塞。徐方既來。言王道甚大而遠方懷之也。臣聞之。農夫勞而君子養焉。愚者言而智者擇焉。臣安得為陛下守藩。以身為鄣蔽。人臣之任也。邊境有警。愛身之死而不畢其愚。非忠臣也。臣安竊恐將吏之以十萬之師為一使之任也。（漢書嚴助傳。）。 \\n 淮南王安　五 \\n 趙王彭祖 \\n 彭祖。景帝子。前二年封廣川王。三年徙封趙王。在位六十三年。征和元年薨。謚曰敬肅王。 \\n 上書告張湯姦狀 \\n 湯。大臣也。史謁居有病。湯至為摩足。疑與為大姦。（史記張湯傳。） \\n 淮南王安罪議 \\n 淮南王安。甚大逆無道。謀反明白。當伏誅。（史記淮南王長附傳。趙王彭祖與列侯讓等四十三人議。又見漢書。）為 \\n 訟太子丹 \\n 充逋逃小臣。苟為姦訛。激怒聖朝。欲取必於萬乘。以復私怨。後雖烹醢。計猶不悔。臣願選從趙國勇敢士從軍擊匈奴。極盡死力。以贖丹罪。（漢書江充傳。充有女弟嫁趙太子丹。充因得幸。久之。丹與充忤。遂捕充。充亡。詣闕告丹。武帝怒。收丹。下魏郡獄。法至死。彭祖上書訟丹。不許。後竟赦出。不得立。） \\n 膠西王端 \\n 端。景帝子。前三年封膠西王。在位四十七年。元封三年薨。謚曰于王。 \\n 淮南王安罪議 \\n 淮南王安。廢法行邪。懷詐偽心。以亂天下。熒惑百姓。倍畔宗廟。妄作妖言。春秋曰。臣無將。將而誅。安罪重於將。謀反形已定。臣端所見其書節印圖。及他逆無道事驗明白。甚大逆無道。當伏其法。而論國吏二百石以上及比者。宗室近幸臣不在法中者。不能相教。當皆免官削爵為士伍。毋得宦為吏。其非吏。他贖死金二斤八兩。以章臣安之罪。使天下明知臣子之道。毋敢復有邪僻倍畔之意。（史記淮南王長附傳。又見漢書。） \\n 趙王彭祖　膠西王端　中山王勝　六 \\n 中山王勝 \\n 勝。景帝子。前三年封中山王。在位四十二年。元鼎四年薨。謚曰靖王。 \\n 文木賦 \\n 麗水[水當作木]離披。生彼高崖。拂天河而布葉。橫日路而擢枝。幼　羸榖。單雄寡雌。紛紜翔集。嘈嗷鳴啼。載釐雪而梢勁風。將等歲于二儀。巧匠不識。王子見知。乃命斑爾。載斧伐斯。隱若天崩。豁如地裂。花葉分披。條枝摧折。既剝既刊。見其文章。或如龍盤虎踞。復似鸞集鳳翔。青緺紫綬。環璧珪璋。釐山累嶂。蓮波疊浪。奔電屯雲。薄霧濃雰。麚宗驥旅。雞族雉群。蠋繡鴦錦。運薄芰文。色比金而有裕。質參玉而無分。裁為用器。曲直舒卷。修竹映池。高松植巘。制為樂器。婉轉蟠行。鳳將九子。龍導五駒。制為屏風。鬱岪穹隆。制為杖几。極麗窮美。制為枕案。文章璀璨。彪炳煥汗。制為盤盂。采玩蜘蛛。猗歟君子。其樂只且。（西京雜記下。） \\n 聞樂對 \\n 臣聞悲者不可為絫欷。思者不可為歎息。故高漸離擊筑易水之上。荊軻為之低而不食。雍門子壹微吟。孟嘗君為之於邑。今臣心結日久。每聞幼眇之聲。不知涕泣之橫集也。夫眾煦漂山。聚蚊成雷。朋黨執虎。十夫橈椎。是以文王拘于牖里。孔子阨于陳蔡。此乃烝庶之成風。增積之生害也。臣身遠與寡。莫為之先。眾口鑠金。積毀銷骨。叢輕折軸。羽翮飛肉。紛驚逢羅。潸然出涕。臣聞白日曬光。幽隱皆照。明月曜夜。蚊虻宵見。然雲蒸列布。杳冥晝昏。塵埃抪覆。昧不見泰山。何則。物有蔽之也。今臣雍閼不得聞。讒言之徒螽生。道遼路遠。曾莫為臣聞。臣竊自悲也。臣聞社鼷不灌。屋鼠不熏。何則。所託者然也。臣雖薄也。得蒙肺附。位雖卑也。得為東藩。屬又稱兄。今群臣非有葭莩之親。鴻毛之重。群居黨議。朋友相為。使夫宗室擯卻。骨肉冰釋。斯伯奇所以流離。比干所以橫分也。詩云。我心憂傷。惄焉如擣。假寐永歎。唯憂用老。心之憂矣。疢如疾首。臣之謂也。（漢書景十三王傳。） \\n 中山王勝　劉長　七 \\n 劉長 \\n 長。勝孫。中山哀王之子。 \\n 為燕王旦命令群臣 \\n 寡人賴先帝休德。獲奉北藩。親受明詔。職吏事。領庫兵。飭武備。任重職大。夙夜兢兢。子大夫將何以規佐寡人。且燕國雖小。成周之建國也。上自召公。下及昭襄。于今千載。豈可謂無賢哉。寡人束帶聽朝三十餘年。曾無聞焉。其者寡人之不及與。意亦子大夫之思有所不至乎。其咎安在。方今寡人欲撟邪防非。章聞揚和。撫慰百姓。移風易俗。厥路何由。子大夫其各悉心以對。寡人將察焉。（漢書武五子燕王旦傳。） \\n 燕王旦 \\n 旦。武帝長子。元狩六年四月封燕王。元鳳元年謀反。自殺。謚曰剌王。 \\n 上書請立武帝廟 \\n 竊見孝武皇帝躬聖道。孝宗廟。慈愛骨肉。和集兆民。德配天地。明並日月。威武洋溢。遠方執寶而朝。增郡數十。斥地且倍。封泰山。禪梁父巡狩天下。遠方珍物陳于太廟。德甚休盛。請立廟郡國。（漢書武五子傳。） \\n 燕王旦　八 \\n 上書為丁外人求侯 \\n 子路喪姊。期而不除。孔子非之。子路曰。由不幸寡兄弟。不忍除之。故曰觀過知仁。今臣與陛下。獨有長公主為姊。陛下幸使丁外人侍之。外人宜蒙爵號。（漢書外戚傳上。） \\n 上疏請入宿衛 \\n 昔秦據南面之位。制一世之命。威服四夷。輕弱骨肉。顯重異族。廢道任刑。無恩宗室。其後尉佗入南夷。陳涉呼楚澤。近狎作亂。內外俱發。趙氏無炊火焉。高皇帝覽蹤跡。觀得失。見秦建本非是。故改其路。規土連城。布王子孫。是以支葉扶疏。異姓不得閒也。今陛下承明繼成。委任公卿。群臣連與成朋。非毀宗室。膚受之愬。日騁于廷。惡吏廢法立威。主恩不及下究。臣聞武帝使中郎將蘇武使匈奴。見留二十年不降。還亶為典屬國。今大將軍長史敞。無勞為搜粟都尉。又將軍都郎羽林。道上移蹕。太官先置。臣旦願歸符璽。入宿衛。察奸臣之變。（漢書武五子傳。） \\n 昌邑王賀 \\n 賀。武帝孫。後二年嗣父髆位為昌邑王。昭帝崩。徵入嗣。即位二十七日。為霍光所廢。元康三年封海昏侯。 \\n 下令賜王吉 \\n 寡人造行。不能無惰。中尉甚忠。數輔吾過。使謁者千秋賜中尉牛肉五百斥[斥當作斤]。酒五石。脯五束。（漢書王吉傳。） \\n 淮陽王欽 \\n 欽。宣帝子。元康三年封淮陽王。河平初薨。謚曰憲王。 \\n 報舅張博書 \\n 子高迺幸左顧存恤。發心惻隱。顯至誠。納以嘉謀。語以至事。雖亦不敏。敢不諭意。今遣有司為子高償責二百萬。（漢書宣元六王傳。） \\n 迺者詔下止諸侯朝者。寡人憯然不知所出。子高素有顏冉之資。臧武之智。子貢之辯。卞莊子之勇。兼此四者。世之所鮮。既開端緒。願卒成之。求朝。義事也。柰何行金錢乎。（漢書宣元六王傳。） \\n 昌邑王賀　淮陽王欽　楚王延壽　梁王立　九 \\n 楚王延壽 \\n 延壽。元王交八世孫。天漢元年嗣封楚王。在位三十二年。地節元年謀反。誅。 \\n 遺廣陵王胥書 \\n 願長耳目。毋後人有天下。（漢書楚元王傳。） \\n 梁王立 \\n 立。梁孝王武八世孫。陽朔元年嗣。在位二十七年。元始三年有罪。廢徙漢中。自殺。 \\n 對訊 \\n 立少失父母。孤弱。處深宮中。獨與宦者婢妾居。漸漬小國之俗。加以質性下愚。有不可移之姿。往者傅相亦不純以仁誼輔翼。立大臣皆尚苛刻。刺求微密。讒臣在其閒。左右弄口。積使上下不和。更相眄伺。宮殿之裏。毛釐過失。亡不暴陳。當伏重誅。以視海內。數蒙聖恩。得見貰赦。今立自知賊殺中郎曹將。冬月迫促。貪生畏死。即詐僵仆陽病。徼幸得踰於須臾。謹以實對。伏須重誅。（漢書梁懷王揖傳。哀帝建平中。梁王立復殺人。天子遣廷尉賞大鴻臚由持節即訊。至移書傅相中尉。立惶恐免冠對。） \\n  \\n 　 \\n  \\n   \\n  "}
{"章节": "全漢文卷十三", "正文": "　 \\n 全漢文卷十三 \\n 　 \\n  \\n 烏程嚴可均校輯 \\n 義帝 \\n 帝名心。楚懷王孫。秦二世二年。項梁求得之民閒。立為楚懷王。都盱台。漢元年。項籍尊為義帝。徙都郴。二年。英布承籍指。陰令吳芮共敖擊殺之江中。 \\n 與諸將約 \\n 先破秦入咸陽者王之。（史記項羽本紀。） \\n 項王 \\n 王名籍。字羽。一字子羽。下相人。楚將項燕孫。秦二世元年。從季父梁起兵。為裨將。二年。楚懷王以為次將。封魯公。三年拜上將軍。漢元年。自立為西楚霸王。都彭城。五年兵敗。走烏江。自刎死。有兵法一篇。 \\n 義帝　項王　劉舍　陳餘一 \\n 斬宋義出令軍中 \\n 宋義與齊謀反楚。楚王陰令羽誅之。（史記項羽本紀。） \\n 劉舍 \\n 舍。項王枝屬。賜姓劉。文帝十年嗣父襄爵為桃侯。（漢書功臣表作桃安侯。百官表作桃丘侯。今從史記項羽紀及申屠嘉傳。）景帝時為太僕。遷御史大夫。中三年代周亞夫為丞相。後元年卒。謚曰懿侯。一云哀侯。 \\n 請定箠令 \\n 笞者。箠長五尺。其本大一寸。其竹也。末薄半寸。皆平其節。當笞者笞臀。毋得更人。畢一罪乃更人。（漢書刑法志。景帝中六年。詔定箠令。丞相劉舍御史大夫衛綰請。） \\n 陳餘 \\n 餘。大梁人。事陳涉為校尉。趙王武臣以為大將軍。項王入關。以南皮旁三縣封為成安君。趙王歇又立為代王。留相趙。漢三年。韓信破趙。斬于泜水上。 \\n 遺章邯書 \\n 白起為秦將。南征鄢郢。北阬馬服。攻城略地。不可勝計。而竟賜死。蒙恬為秦將。北逐戎人。聞榆中地數千里。竟斬陽周。何者。功多秦不能盡封。因以法誅之。今將軍為秦將三歲矣。所亡失以十萬數。而諸侯並起。滋益多。彼趙高素諛日久。今事急。亦恐二世誅之。故欲以法誅將軍以塞責。使人更代將軍以脫其禍。夫將軍居外久。多內郤。有功亦誅。無功亦誅。且天之亡秦。無愚智皆知之。今將軍內不能直諫。外為亡國將。孤特獨立。而欲常存。豈不哀哉。將軍何不還兵。與諸侯為從。約共攻秦。分王其地。南面稱孤。此孰與身伏鈇質妻子為僇乎。（史記項羽本紀。又見漢書項羽傳。又見荀悅漢紀有增刪。） \\n 宋義 \\n 義。故楚令尹。秦二世二年。楚懷王以為上將軍。號卿子冠軍。三年為項王所斬。 \\n 陳餘　宋義　宋昌二 \\n 下令軍中 \\n 猛如虎。很如羊。貪如狼。彊不可使者。皆斬之。（史記項羽本紀。） \\n 宋昌 \\n 昌。義孫。以家吏從高帝起山東。遷都尉。出為代中尉。文帝元年拜衛將軍。領南北軍。封壯武侯。景帝中四年有罪。奪爵一級為關內侯。 \\n 勸進代王議 \\n 群臣之議皆非也。夫秦失其政。諸侯豪桀並起。人人自以為得之者以萬數。然卒踐天子之位者劉氏也。天下絕望。一矣。高帝封王子弟。地犬牙相制。此所謂磐石之宗也。天下服其彊。二矣。漢興。除秦苛政。約法令。施德惠。人人自安。難動搖。三矣。夫以呂太后之嚴。立諸呂為三王。擅權專制。然而太尉以一節入北軍。一呼。士皆左袒為劉氏。叛諸呂。卒以滅之。此乃天授。非人力也。今大臣雖欲為變。百姓弗為使。其黨寍能專一邪。方今內有朱虛東牟之親。外畏吳、楚、淮南、琅邪、齊、代之彊。方今高帝子。獨淮南王與大王。大王又長。賢聖仁孝聞於天下。故大臣因天下之心而欲迎立大王。大王勿疑也。（史記文紀。丞相陳平太尉周勃使人迎代王。張武等議稱疾毋往。以觀其變。中尉宋昌進曰云云。又見漢書文紀。稍有刪節。） \\n 孔鮒 \\n 鮒一名甲。字子魚。魯人。一字甲。或稱孔甲。或謂之子鮒。孔子八世孫。陳涉起兵。以陳餘薦為博士太師。涉敗俱死陳下。 \\n 將沒戒弟子 \\n 魯。天下有仁義之國也。戰國之世。講頌不衰。且先君之廟在焉。吾謂叔孫通處濁世而清其身。學儒術而知權變。是今師也。宗于有道。必有令圖。歸必事焉。（孔叢子荅問篇。） \\n 宋昌　孔鮒　孔臧三 \\n 孔臧 \\n 臧。鮒從曾孫。文帝九年嗣父聚（孔叢作彥）爵蓼侯。元朔二年拜太常。五年坐事免。 \\n 諫格虎賦 \\n 帝使亡諸大夫問乎下國。下國之君。方帥將士於中原。車騎駢闐。被行岡巒。手格猛虎。生縛貙豻。昧爽而出。見星而還。國政不恤。惟此為歡。乃夸于大夫曰。下國鄙固。不知帝者之事。敢問天子之格虎。豈有異術哉。大夫未之應。因又言曰。下國褊陋。莫以娛心。故乃闢四封以為藪。圍境內以為林。禽鳥育之。驛驛淫淫。晝則鳴嚾。夜則嗥吟。飛禽起而翳目。走獸動而審音。犯之者其罪死。驚之者其刑深。虞侯宛令。是掌厥禁。於是分幕將士。營遮榛叢。戴星入野。列火求蹤。見虎自來。乃往尋從。張罝網。羅刃鋒。驅檻車。聽鼓鍾。猛虎顛遽。奔走西東。怖駭內懷。迷冒怔忪。耳目喪精。值網而衝。局然自縛。或隻或雙。車徒抃讚。咸稱曰工。乃縛絲組。斬其爪牙。支輪登較。高載歸家。孟賁（案。當有脫文。）被髮瞋目。躁猾紛華。故都邑百姓。莫不于邁。陳列路隅。咸稱萬歲。斯亦畋獵之至樂也。大夫曰。順君之心樂矣。然則樂之至也者。與百姓同之謂。夫兕虎之生。與天地偕。山林澤藪。又其宅也。被有德之君。則不為害。今君荒于遊獵。莫恤國政。驅民入山林。格虎於其廷。妨害農業。殘夭民命。國政其必亂。民命其必散。國亂民散。君誰與處。以此為至樂。所未聞也。於是下國之君乃頓首曰。臣實不敏。習之日久矣。幸今承誨。請遂改之。（孔叢子連叢上。） \\n 孔臧　四 \\n 楊柳賦 \\n 嗟茲楊柳。先生後傷。蔚茂炎夏。多陰可涼。伐之原野。樹之中塘。溉浸以時。日引月長。巨本洪枝。條修遠揚。夭繞連枝。猗那其房。或拳局以逮下。（當脫土字）或擢跡而接窮[窮當作穹]蒼。綠葉累疊。鬱茂翳沈。蒙籠交錯。應風悲吟。鳴鵠集聚。百變其音。爾乃觀其四布。運其所臨。南垂大陽。北被玄陰。西奄梓園。東覆果林。規方冒乎半頃。清室莫與比深。於是朋友同好。几筵列行。論道飲燕。流川浮觴。殽核紛雜。賦詩斷章。合陳厥志。考以先王。賞恭罰慢。事有紀綱。洗觶酌樽。兕觥並揚。飲不至醉。樂不及荒。威儀抑抑。動合典常。退坐分別。其樂難忘。惟萬物之自然。固神妙之不如。（當有訛字。）意此楊樹。依我以生。未丁一紀。我賴以寍。暑不御簍。淒而涼清。內蔭我宇。外及有生。物有可貴。云何不銘。乃作斯賦。以敘斯情。（孔叢子連叢上。） \\n 鴞賦 \\n 季夏庚子。思道靜居。爰有飛鴞。集我屋隅。異物之來。吉凶之符。觀之歡然。覽考經書。在德為常。棄常為妖。尋氣而應。天道不踰。昔在賈生。有志之士。忌茲鵩鳥。卒用喪己。咨我令考。信道秉真。變怪生家。謂之天神。修德滅邪。化及其鄰。禍福無門。唯人所求。聽天任命。慎厥所修。棲遲養志。老氏之疇。爵祿之來。秖增我憂。時去不索。時來不逆。庶幾中庸。仁義之宅。何思何慮。自令勤劇。（孔叢子連叢上。又見蓺文類聚九十二。御覽九百二十七。） \\n 蓼蟲賦 \\n 季夏既望。暑往涼還。逍遙諷誦。遂歷東園。周旋覽觀。憩干南蕃。睹茲茂蓼。結葩吐榮。猗那隨風。綠葉紫莖。爰有蠕蟲。厥狀似螟。群聚其閒。食之以生。於是寤物託事。推況乎人。幼長斯蓼。莫或知辛。膏梁之子。豈曰不云。苟非德義。不以為家。安逸無心。如禽獸何。逸必致驕。驕必致亡。匪唯辛苦。乃丁大殃。（孔叢子連叢上。又見蓺文類聚八十二。御覽九百四十八。） \\n 孔臧五 \\n 與侍中從弟安國書 \\n 臧報侍中相知。忿俗儒淫辭冒義。有意欲校亂反正。由來久矣。然雅達博通。不世而出。流學守株。比肩皆是。眾口非非。正將焉立。每獨念至此。夙夜反側。誠懼仁弟道非信於世。而以獨知為愆也。人之所欲天必從。舊章潛於壁室。正於紛擾之際。欻爾而見。俗儒結舌。古訓復申。豈非聖祖之靈。欲令仁弟讚明其道以闡其業者哉。旦曩雖為今學。亦多所不信。唯聞尚書二十八篇。取象二十八宿。謂為至然也。河圖古文。乃自百篇邪。如堯典。說者以為堯舜同道。弟素常以為雜有舜典。今果如所論。及成王道雷風。周公信自在。俗儒群驅。狗吠雷同。不得其髣佛。惡能明聖道之真乎。知以今讎古之隸篆推科斗。已定五十餘篇。並為之傳云。其餘錯亂文字。摩滅不可分了。欲垂待後賢。誠合先君闕疑之義。顧惟世移。名制改變。文體義類。轉益難知。以弟博洽溫敏。既善推理。又習其書。而猶尚絕意。莫肯垂留三思。縱使來世亦有篤古碩儒。其若斯何。嗚呼惜哉。先王遺典。缺而不補。聖祖之業。分半而泯。後之君子。將焉取法。假令顏閔不歿。游夏更生。其豈然乎。不得已已。貴復申之。（孔叢子連叢上。） \\n 與子琳書 \\n 告琳。頃來聞汝與諸友講肄書傳。滋滋晝夜。衎衎不怠。善矣。人之進道。惟問其志。取必以漸。勤則得多。山霤至柔。石為之穿。蝎蟲至弱。木為之弊。夫霤非石之鑿。蝎非木之鑽。然而能以微脆之形。陷堅剛之體。豈非積漸之致呼。訓曰。徒學知之未可多。履而行之乃足佳。故學者所以飾（文選顏延之秋胡詩注作飭。）百行也。侍中子國。明達淵博。雅學絕倫。言不及利。行不欺名。動遵禮法，少小長操。故雖與群臣並參侍。見待崇禮。不供褻事。獨得掌御唾壺。朝廷之士。莫不榮之。此汝親所見。詩不云乎。毋念爾祖。聿修厥德。又曰。操斧伐柯。其則不遠。遠則尼父。近則子國。於以立身。其庶矣乎。（孔叢子連叢上。又見蓺文類聚五十五。） \\n 孔安國 \\n 安國字子國。臧從弟。武帝時為諫議大夫。遷侍中博士。出為臨淮太守。 \\n 孔臧　孔安國　六 \\n 尚書序 \\n 古者伏犧氏之王天下也。始畫八卦。造書契。以代結繩之政。由是文籍生焉。伏羲神農黃帝之書。謂之三墳。言大道也。少昊、顓頊、高辛、唐、虞之書。謂之五典。言常道也。至於夏商周之書。雖設教不倫。雅誥奧義。其歸一揆。是故歷代寶之。以為大訓。八卦之說。謂之八索。求其義也。九州之志。謂之九丘。丘。聚也。言九州所有。土地所生。風氣所宜。皆聚此書也。春秋左氏傳曰。楚左史倚相。能讀三墳、五典、八索、九丘。即謂上世帝王遺書也。先君孔子。生於周末。睹史籍之煩文。懼覽之者不一。遂乃定禮樂。明舊章。刪詩為三百篇。約史記而修春秋。讚易道以黜八索。述職方以除九丘。討論墳典。斷自唐虞以下訖於周。芟夷煩亂。剪截浮辭。舉其宏綱。撮其機要。足以垂世立教。典謨訓誥誓命之文凡百篇。所以恢弘至道。示人主以軌範也。帝王之制。坦然明白。可舉而行。三千之徒。並受其義。及秦始皇滅先代典籍。焚書坑儒。天下學士。逃難解散。我先人用藏其家書于屋壁。漢室龍興。開設學校。旁求儒雅。以闡大猷。濟南伏生。年過九十。失其本經。口以傳授。裁二十餘篇。以其上古之書。謂之尚書。百篇之義。世莫得聞。至魯共王。好治宮室。壞孔子舊宅以廣其居。於壁中得先人所藏古文虞夏商周之書。及傳論語孝經。皆科斗文字。王又升孔子堂。聞金石絲竹之音。乃不壞宅。悉以書還孔氏。科斗書廢已久。時人無能知者。以所聞伏生之書。考論文義。定其可知者。為隸古定。更以竹簡寫之。增多伏生二十五篇。伏生又以舜典合於堯典。益稷合於皋陶謨。盤庚三篇合為一。康王之誥合於顧命。復出此篇。并序凡五十九篇。為四十六卷。其餘錯亂摩滅。不可復知。悉上送官。藏之書府。以待能者。承詔為五十九篇作傳。於是遂研精覃思。博考經籍。採摭群言。以立訓傳。約文申義。敷暘厥旨。庶幾有補於將來。書序。序所以為作者之意。昭然義見。宜相附近。故引之。各冠其篇首。定五十八篇。既畢。會國有巫蠱事。經籍道息。用不復以聞。傳之子孫。以貽後世。若好古博雅君子與我同志。亦所不隱也。（文選。唐石經尚書。宋板尚書注疏本。宋巾箱板尚書。仿岳板尚書。） \\n 孔安國七 \\n 古文孝經訓傳序 \\n 孝經者何也。孝者人之高行。經。常也。自有天地人民以來而孝道著矣。上有明王。則大化滂流。充塞六合。若其無也。則斯道滅息。當吾先君孔子之世。周失其柄。諸侯力爭。道德既隱。禮誼又廢。至乃臣弒其君。子弒其父。亂逆無紀。莫之能正。是以夫子每於閒居而歎述古之孝道也。夫子敷先王之教於魯之洙泗。門徒三千。而達者七十有二也。貫首弟子顏回、閔子騫、冉伯牛、仲弓。性也。至孝之自然。皆不待諭而寤者也。其餘則悱悱憤憤。若存若亡。唯曾參躬行匹夫之孝。而未達天子諸侯以下揚名顯親之事。因侍坐而諮問焉。故夫子告其誼。於是曾子喟然知孝之為大也。遂集而錄之。名曰孝經。與五經並行於世。逮乎六國。學校衰廢。及秦始皇焚書坑儒。孝經由是絕而不傳也。至漢興。建元之初。河間王得而獻之。凡十八章。文字多誤。博士頗以教授。後魯恭王使人壞夫子講堂。於壁中石函得古文孝經二十二章。載在竹牒。其長尺有二寸。字科斗形。魯三老孔子惠抱詣京師。獻之天子。天子使金馬門待詔學士與博士群儒從隸字寫之。還子惠一通。以一通賜所幸侍中霍光。光甚好之。言為口實。時王公貴人咸神祕焉。七於禁方。天下競欲求學。莫能得者。每使者至魯。輒以人事請索。或好事者募以錢帛。用相問遺。魯吏有至帝都者。齎不齊持以為行路之資。故古文孝經初出於孔氏。而今文十八章。諸儒各任意巧說。分為數家之誼。淺學者以當六經。其大。車載不勝。反云孔氏無古文孝經。欲矇時人。度其為說。誣亦甚矣。吾愍其如此。發憤精思。為之訓傳。悉載本文。萬有餘言。朱以發經。墨以起傳。庶後學者睹正誼之有在也。今中祕書皆以魯三老所獻古文為正。河閒王所上雖多誤。然以先出之故。諸國往往有之。漢先帝發詔稱其辭者。皆言傳曰。其實今文孝經也。昔吾逮從伏生論古文尚書誼。時學士會云出叔孫氏之門。自道知孝經有師法。其說移風易俗。莫善於樂。謂為天子用樂。省萬邦之風以知其盛衰。衰則移之以貞盛之教。淫則移之以貞固之風。皆以樂聲知之。知則移之。故云移風易俗莫善於樂也。又師曠云。吾驟歌南風。多死聲。楚必無功。即其類也。且曰。庶民之愚。安能識音。而可以樂移之乎。當時眾人僉以為善。吾嫌其說迂。然無以難之。後推尋其意。殊不得爾也。子游為武城宰。作絃歌以化民。武城之下邑。而猶化之以樂。故傳曰。夫樂以關山川之風。以曜德於廣遠。風德以廣之。風物以聽之。脩詩以詠之。脩禮以節之。又曰。用之邦國焉。用之鄉人焉。此非唯天子用樂明矣。夫雲集而龍興。虎嘯而風起。物之相感。有自然者。不可謂毋也。胡笳吟動。馬蹀而悲。黃老之彈。嬰兒起舞。庶民之愚。愈於胡馬與嬰兒也。何為不可以樂化之。經又云。敬其父則子說。敬其君則臣說。而說者以為各自敬其為君父之道。臣子乃說也。余謂不然。君雖不君。臣不可以不臣。父雖不父。子不可以不子。若君父不敬其為君父之道。則臣子便可以忿之邪。此說不通矣。吾為傳。皆弗之從焉也。（古文孝經。日本國本。） \\n 孔安國　九 \\n 家語序 \\n 孔子家語者。皆當時公卿士大夫及七十二弟子之所諮訪交相對問言語也。既而諸弟子各記其所問焉。與論語孝經並時。弟子取其正實而切事者別出為論語。其餘則都集錄之。名之曰孔子家語。凡所論辯疏判較歸。實自夫子本旨也。屬文下辭。往往頗有浮說。煩而不要者。亦繇七十二子各共敘述首尾。加之潤色。其材或有優劣。故使之然也。孔子既沒而微言絕。七十二弟子終而大義乖。六國之世。儒道分散。遊說之士。各以巧意而為枝葉。孟軻荀卿。守其所習。當秦昭王時。荀卿入秦。昭王從之問儒術。荀卿以孔子之語及諸國事七十二弟子之言凡百餘篇與之。繇此秦悉有焉。始皇之世。李斯焚書。而孔子家語與諸子同列。故不見滅。高祖克秦。悉斂得之。皆載于二尺竹簡。多有古文字。及呂氏專漢。取歸藏之。其後被誅亡。而孔子家語乃散在人閒。好事者或各以意增損其言。故使同是事而輒異辭。孝景皇帝末年。募求天下遺書。于時京師大夫皆送官。得呂氏之所傳孔子家語。而與諸國事及七十子辭妄相錯雜。不可得知。以付掌書與典禮。眾篇亂簡。合而藏之祕府。元封之時。吾仕京師。竊懼先人之典辭將遂泯沒。于是因諸公卿大夫。私以人事募求其副。悉得之。乃以事類相次。撰集為四十篇。又有曾子問禮一篇。自別屬曾子問。故不復錄。其諸弟子書所稱引孔子之言者。本不存乎家語。亦以自己自有所傳也。是以皆不收也。將來君子。不可不鑑。（元王廣謀明何孟春注家語。皆載此序。以為王肅作。又載孔衍上書云。安國撰次家語。值巫蠱不行。則以此序為安國作。毛晉重刻北宋本家語。別有王肅序全篇。肅不言安國撰次也。疑此序及孔衍上書皆後人依託。） \\n 祕記 \\n 良得黃石公不死之法。不但兵法而已。（抱朴子內篇至理。） \\n 良本師四皓。角里先生綺里季之徒。皆仙人也。良悉從受其神方。雖為呂后所強飲食。尋復修行仙道。密自度世。但世人不知。故云其死耳。（同上。） \\n 孔衍 \\n 衍。安國孫。成帝時為博士。（案。西晉亦有孔衍。字舒元。別是一人。） \\n 孔衍　十 \\n 上成帝書辯家語宜記錄 \\n 臣聞明王不掩人之功。大聖不遺人小善。所以能口其明聖也。陛下發明詔。諮群儒。集天下書籍。無言不悉。命通。才大夫校定其義。使遐載之文。以大著于今日。立言之士。垂於不朽。此則蹈明王之軌。遵大聖之風者也。雖唐帝之煥然。周王之彧。未若斯之極也。故述作之士。莫不樂測大倫焉。臣祖故臨淮太守安國。逮仕於孝武皇帝之世。以經學為名。以儒雅為官。讚明道義。見稱前朝。時魯恭王壞孔子故宅。得古文科斗尚書孝經論語。世人莫有能言者。安國為之今文讀而訓傳其義。又撰次孔子家語。既畢。會巫蠱事起。遂各廢不行于時。然其典雅正實。與世所傳者。不可同日而論也。光祿大夫向。以為時所未施之故。尚書則不記於別錄。論語則不使名家也。臣竊惜之。且百家章句。無不畢記。況孔子家語古文正實而疑之哉。又戴聖近世小儒。以曲禮不足。而乃取孔子家語雜亂者。及子思孟軻孫卿之書以裨益之。總名曰禮記。今尚見其已在禮記者。則便除家語之本篇。是滅其原而存其末。不亦難乎。臣之愚。以為宜如此為例。皆記錄別見。故敢冒昧以聞。（家語後敘末附記。孝成皇帝詔光祿大夫劉向校定眾書。都記錄。名古今文書論語別錄。子國孫衍為博士。上書辯之云云。奏上。天子許之。未即論定而遇帝崩。向又病亡。遂不果立。　案。此文疑後人依託。） \\n 孔光 \\n 光字子夏。安國從曾孫。元帝時為議郎。舉方正。除諫大夫。左遷虹長。自免歸。成帝即位。徵拜博士。以高第為尚書。轉僕射。遷尚書令諸吏光祿大夫。領尚書事。永始中為光祿勳。遷御史大夫。綏和初左遷廷尉。進左將軍。代翟方進為丞相。封博山侯。建平中免。元壽初徵拜光祿大夫給事中。進御史大夫。代王嘉為丞相。定三公官。更為大司徒。平帝即位。徙太傅。又徙太師。歸老。元始五年卒。年七十。謚曰簡烈侯。 \\n 孔光　十一 \\n 上書對問日蝕事 \\n 臣聞日者。眾陽之宗。人君之表。至尊之象。君德衰微。陰道盛彊。侵蔽陽明。則日蝕應之。書曰。羞用五事。建用皇極。如貌言視聽思失。大中之道不立。則咎徵薦臻。六極屢降。皇之不極。是為大中不立。其傳曰。時則有日月亂行。謂脁側匿甚則薄蝕是也。又曰。六珍[珍當作沴]之作。歲之朝曰三朝。其應至重。迺正月辛丑朔。日有蝕之。變見三朝之會。上天聰明。苟無其事。變不虛生。書曰。惟先假王正厥事。言異變之來。起事有不正也。臣聞師曰。天右與王者。故災異數見。以譴告之。欲其改更。若不畏懼。有以塞除。而輕忽簡誣。則凶罰加焉。其至可必。詩曰。敬之敬之。天惟顯思。命不易哉。又曰。畏天之威。于時保之。皆謂不懼者凶。懼之則吉也。陛下聖德聰明。兢兢業業。承順天戒。敬畏變異。勤心虛己。延見群臣。思求其故。然後敕躬自約。總正萬事。放遠讒說之黨。援納斷斷之介。退去貪殘之徒。進用賢良之吏。平刑罰。薄賦斂。恩澤加於百姓。誠為政之大本。應變之至務也。天下幸甚。書曰。天既符命正厥德。言正德以順天也。又曰。天棐諶辭。言有誠道。天輔之也。明承順天道。在於崇德博施。加精致誠。孳孳而已。俗之祈禳小數。終無益於應天塞異。銷禍興福。較然甚明。無可疑惑。（漢書孔光傳。元壽元年正月朔。日有蝕之。徵光詣公車。問日蝕事。光對云云。書奏。上說。） \\n 舉成公敞封事 \\n 臣以朽材。前比歷位典大職。卒無尺寸之效。幸免罪誅。全保首領。今復拔擢。備內朝臣。與聞政事。臣光智謀淺短。犬馬齒臷。誠恐一旦顛仆。無以報稱。竊見國家故事。尚書以久次轉遷。非有踔絕之能。不相踰越。尚書僕射敞。公正勤職。通敏於事。可尚書令。謹封上。（漢書孔光傳。詔光舉可尚書令者封上。光謝云云。） \\n 孔光　十二 \\n 奏罷減樂人員 \\n 郊祭樂人員六十二人。給祠南北郊。大樂鼓員六人。嘉至鼓員十人。邯鄲鼓員二人。騎吹鼓員三人。江南鼓員二人。淮南鼓員四人。巴俞鼓員三十六人。歌鼓員二十四人。楚嚴鼓員一人。梁皇鼓員四人。臨淮鼓員三十五人。茲邡鼓員三人。凡鼓十二員百二十八人。朝賀置酒陳殿下。應古兵法。外郊祭員十三人。諸族樂人兼雲招給祠南郊用六十七人。兼給事雅樂用四人。夜誦員五人。剛別柎員二人。給盛德主調篪員二人。聽工以律知日冬夏至一人。鐘工磬工簫工員各一人。僕射二人。主領諸樂人。皆不可罷。竽工員三人。一人可罷。琴工員五人。三人可罷。柱工員二人。一人可罷。繩弦工員六人。四人可罷。鄭四會員六十二人。一人給事雅樂。六十一人可罷。張瑟員八人。七人可罷。安世樂鼓員二十人。十九人可罷。沛吹鼓員十二人。族歌鼓員二十七人。陳吹鼓員十三人。商樂鼓員十四人。東海鼓員十六人。長樂鼓員十三人。縵樂鼓員十三人。凡鼓八員百二十八人。朝賀置酒陳前殿房中。不應經法。治竽員五人。楚鼓員六人。常從倡三十人。常從象人四人。詔隨常從倡十六人。秦倡員二十九人。秦倡象人員三人。詔隨秦倡一人。雅大人員九人。朝賀置酒為樂。楚四會員十七人。巴四會員十二人。銚四會員十二人。齊四會員十九人。蔡謳員三人。齊謳員六人。竽瑟鐘磬員五人。皆鄭聲。可罷。師學百四十二人。其七十二人給大官挏馬酒。其七十人可罷。大凡八百二十九人。其三百八十八人不可罷。可領屬大樂。其四百四十一人不應經法。或鄭衛之聲。皆可罷。（漢書禮樂志。哀帝性不好音。及即位。下詔罷樂府官。丞相孔光大司空何武奏。） \\n 條奏限名田奴婢 \\n 諸王列侯得名田國中。列侯在長安。及公主名田縣道。關內侯吏民名田。皆無得過三十頃。諸侯王奴婢二百人。列侯公主百人。關內侯吏民三十人。年六十以上十歲以下不在數中。賈人皆不得名田為吏。（食貨志此下有期盡三年一句。）犯者以律論。諸名田畜奴婢過品皆沒入縣官。（漢書哀紀。綏和二年六月。有司條奏。又見食貨志上。哀帝即位。師丹輔政建言。天子下其議。丞相孔光大司空何武奏。寢不行。） \\n 孔光　十三 \\n 奏請議毀廟 \\n 永光五年制書。高皇帝為漢太祖。孝文皇帝為太宗。建昭五年制書。孝武皇帝為世宗。損益之禮。不敢有與。臣愚日為迭毀之次。當以時定。非令所為擅議宗廟之意也。臣請與群臣雜議。（漢書韋玄成傳。哀帝即位。丞相孔光大司空何武奏言云云。奏可。） \\n 奏諫復留傅遷 \\n 詔書。侍中駙馬都尉遷。巧佞無義。漏泄不忠。國之賊也。免歸故郡。復有詔止。天下疑惑。無所取信。虧損聖德。誠不小愆。陛下以災異連見。避正殿見群臣。思求其故。至今未有所改。臣請歸遷故郡。以銷姦黨。應天戒。（漢書孔光傳。太后從弟子傅遷在左右。尤傾邪。上免官遣歸故郡。傅太后怒。上不得己復留遷。光與大司空師丹奏言云云。卒不得遣。復為侍中。脅於傅太后。皆此類也。） \\n 奏劾王嘉 \\n 嘉迷國罔上。不道。請與廷尉雜治。（漢書王嘉傳。光祿大夫孔光。左將軍公孫祿。右將軍王安。光祿勳馬宮。光祿大夫龔勝劾云云。遂可光等奏。） \\n 奏徙毋將隆 \\n 隆前為冀州牧。治中山馮太后獄。冤陷無辜。不宜處位在中土。（漢書毋將隆傳。王莽少時慕與隆交。隆不甚附。哀帝崩。莽秉政。使大司徒孔光奏。） \\n 奏徙張由史立 \\n 由前誣告骨肉。立陷人入大辟。為國家結怨於天下。以取秩遷獲爵邑。幸蒙赦令。請免為庶人。徙合浦。（漢書孝元馮昭儀傳。中郎謁者張由誣言。中山馮太后祝詛上及太后。案驗無所得。中謁者令史立責問馮太后。馮太后自殺。由以先告賜爵關內侯。立遷中太僕。哀帝崩。大司徒孔光奏。） \\n 奏徙董賢家屬 \\n 賢質性巧佞。翼姦以獲封侯。父子專朝。兄弟並寵。多受賞賜。治第宅。造冢壙。放效無極。不異王制。費以萬萬計。國家為空虛。父子驕蹇。至不為使者禮。受賜不拜。罪惡暴著。賢自殺伏辜死後。父恭等不悔過。乃復以沙畫棺四時之色。左蒼龍。右白虎。上著金銀日月。玉衣珠璧以棺。至尊無以加。恭等幸得免於誅。不宜在中土。臣請收沒入財物縣官。諸以賢為官者皆免。（漢書佞幸傳。董賢與妻皆自殺。家惶恐。夜葬。莽疑其詐死。有司奏請發賢棺。至獄診視。莽復風大司徒光奏賢。） \\n 孔光　十四 \\n 奏遣紅陽侯王立就國 \\n 立舊惡。前知定陵侯　于長犯大逆罪多。受其賂。為言誤朝。後白以官婢楊寄私子為皇子。眾言曰。呂氏少帝復出。紛紛為天下所疑。難以示來世。成繈褓之功。請遣立就國。（漢書王莽傳上。紅陽侯立太后親弟莽以諸父內敬憚之。乃復令光奏。） \\n 奏不聽王莽讓宰衡 \\n 賞未足以直功。謙約退讓。公之常節。終不可聽。（漢書王莽傳上。莽奏封事。願獨受母號。還安臨印韍及號位戶邑。事下太師光等。皆曰云云。） \\n 安臨親受印韍。策號通天。其義昭昭。黃郵召陵新野之田。為入尤多。皆止于公。公欲自損以成國化。宜可聽許。治平之化。當以時成。宰衡之官。不可世及。納徵錢乃以尊皇后。非為公也。功顯君戶止身不傳。褒新賞都兩國合三千戶。甚少矣。忠臣之節。亦宜自屈。而信主上之義。宜遣大司徒大司空持節承制詔公亟入視事。詔尚書勿復受公之讓奏。（漢書王莽傳上。莽固讓。太后下詔光等。光等曰云云。奏可。） \\n 立嗣議 \\n 禮。立嗣以親。中山王。先帝之子。帝親弟也。以尚書般庚殷之及王為比。中山王宜為嗣。（漢書孔光傳。議中山定陶王誰宜為嗣者。翟方進王根以為定陶王宜為嗣。光獨以為云云。又見宣元六王傳。作尚書有殷及王。兄終弟及。中山王元帝之子。宜為後。） \\n 于長小妻迺始等坐罪議 \\n 大逆無道。父母妻子同產。無少長皆棄市。欲懲後犯法者也。夫婦之道。有義則合。無義則離。長未自知當坐大逆之法。而棄去迺始等。或更嫁。義已絕。而欲以為長妻論殺之。名不正。不當坐。（漢書孔光傳。） \\n 丞相遣郡國計吏敕 \\n 元壽二年。以丞相為大司徒。郡國守丞長史上計事。竟發遣。君侯出坐庭上。親問百姓所疾苦。所計掾吏各一大音聲者上荅。又讀五條詔書敕。讀畢罷遣。敕曰。 \\n 孔光　十五 \\n 詔書殿下。禁吏無苛暴。丞長史歸告二千石。順民所疾苦。急去殘賊。審擇良吏。無任苛刻。治獄決訟。務得其中。明詔憂百姓困於衣食。二千石帥勸農桑。思稱厚恩。有以賑贍之。無煩擾奪民時。公卿以下。務飭儉恪。今俗奢奓過制度。日以益甚。二千石務以身帥有以化之。民　食者。請論以法。養視疾病。致醫藥務治之。詔書無飾廚傳。增養食。至今未變。或更尤過度。甚不稱。歸告二千石。務省約如法。且案不改者。長吏以聞。官寺鄉亭漏敗。垣墻阤壞。治所無辨護者。不稱任。先自劾不應法。歸告二千石勿聽。（漢舊儀永樂大典本。又引見續漢百官志一注。北堂書抄七十九。合訂成篇。） \\n  \\n 　 \\n  \\n   \\n  "}
{"章节": "全漢文卷十四", "正文": "　 \\n 全漢文卷十四 \\n 　 \\n  \\n 烏程嚴可均校輯 \\n 韓信 \\n 信。淮陰人。仕項為郎中。亡歸漢。為連敖。遷治粟都尉。拜大將軍。漢四年立為齊王。五年更立為楚王。六年為高帝所執。封淮陰侯。十一年謀反。夷三族。有兵法三篇。 \\n 上尊號疏 \\n 楚王韓信、韓王信、淮南王英布、梁王彭越、故衡山王吳芮、趙王張敖、燕王臧荼、昧死再拜言。大王陛下。先時秦為亡道。天下誅之。大王先得秦王。定關中。於天下功最多。存亡定危。救敗繼絕。以安萬民。功盛德厚。又加惠於諸侯王有功者。使得立社稷。地分已定。而位號比儗。亡上下之分。大王功德之著於後世不宣。昧死再拜上皇帝尊號。（漢書高紀下。五年正月。諸侯上疏。） \\n 韓信　蕭何　一 \\n 大王起於細微。滅亂秦。威動海內。又以辟陋之地。自漢中行威德。誅不義。立有功。平定海內。功臣皆受地食邑。非私之也。大王德施四海。諸侯王不足以道之。居帝位甚實宜。願大王以幸天下。（漢書高紀下。） \\n 蕭何 \\n 何。沛人。秦時為縣主吏掾郡卒史。高帝起兵。以為沛丞。及王漢中。以為丞相。漢五年即皇帝位。封酇侯。十一年拜相國。惠帝二年卒。謚曰文終侯。 \\n 令諸大夫 \\n 進不滿千錢。坐之堂下。（史記高紀。呂公避仇。因家沛。沛中豪傑吏　聞令有重客。皆往賀。蕭何為主吏。主進。令諸大夫。又見漢書高紀。） \\n 天子所服議 \\n 丞相臣何、御史大夫臣昌、謹與將軍臣陵、太子太傅臣通等議。春夏秋冬。天子所服。當法天地之數。中得人和。故自天子王侯有土之君。下及兆民。能法天地。順四時。以治國家。身亡禍殃。年壽永究。是奉宗廟安天下之大禮也。臣請法之。（漢書魏相傳。） \\n 張良 \\n 良字子房。韓人。高帝起沛。拜為廄將。項梁以為韓司徒。漢六年封留侯。惠帝六年卒。謚曰文成侯。 \\n 遺項王書 \\n 漢王失職。欲得關中如約。即止不敢復東。（漢書張良傳。又見高紀。無王失職三字。） \\n 又以齊反書遺項王 \\n 齊與趙欲并滅楚。（漢書張良傳。） \\n 張良　二 \\n 按。小說有張良與四皓書。四皓荅張良書。謂出殷芸小說。其辭膚淺。非秦漢人語。殷芸梁人。亦未必收此。蓋近代人偽作也。今姑附于後。張良與四皓書云。良白。仰惟先生秉超世之殊操。身在六合之閒。志淩造化之表。但有大漢受命。禎靈顯集。神母告符。足以宅兆民之心。先生當此時。輝神爽乎雲霄。濯鳳翼于天漢。使九門之外。有非常之客。北闕之下。有神氣之賓。而淵遊仙隱。竊為先生不取也。良以頑薄。承乏忝官。所謂絕景不御。而駕服駑駘。方今元首。欽明文思。百揆之佐。立則延企。坐則引領。日昃而方丈百御。夜寢而閶闔不閉。垂皇極須日月以揚光。后土待嶽瀆以導滯。而當聖世。鸞鳳林棲。不翔乎太清。麒麟岳遁。不步于郊草。非所以寍八荒慰六合也。不及省侍。展布腹心。略寫至言。想望翻然。不倩其意。張良白。四皓荅書云。竄　幽藪。深谷是室。豈悟雲雨之使。奄然萃止。方今三章之命　。殷湯之廣澤。禮隆樂和。四海克諧。六律及于絲竹。和聲應于金石。飛鳥翔于紫闕。百獸出于九門。頑夫固陋。守彼巖穴。足未嘗踐閶闔目未曾見廊廟。野食于豊草之中。避暑于林木之下。望月晦然後知弓弩之須。誶伐木然後知斧柯之用。當秦項之艱難。力不能負干戈。攜手逃奔。避役山草。倚朽若立。循木似濟。遂羞青繩盜聲于晨雞。魚目竊價于隨珠。公侯應靈挺特。神父授策。蓋無幽而不明也。豈有烹鼎和味。而顧令菽麥廁方丈之御。被龍服袞。而欲使女蘿上紺綾之緒。恐滑泥以濁白水。颺塵以亂清風。是以承命傾筐聞寵若驚。謹因飛龍之使。以寫鴻蟬之音。乞守兔鹿之志。終其寄生之命也。 \\n 陳平　周勃　三 \\n 陳平 \\n 平。陳留陽武人。仕魏王咎為太僕。去從項王入關。賜爵卿。尋封信武君。拜都尉。去從高帝。仍拜都尉。典護軍。為亞將。尋拜護軍中尉。漢六年封戶牖侯。七年更封曲逆侯。高帝崩。為郎中令。惠帝六年為左丞相。高后元年徙右丞相。文帝即位。復為左丞相。二年卒。謚曰獄侯。 \\n 奏議定列侯功次 \\n 丞相臣平言。謹與絳侯臣勃、曲周侯臣商、潁陰侯臣嬰、安國侯臣陵等議。列侯幸得賜餐錢奉邑。陛下加惠。以功次定朝位。臣請臧高廟。（漢書高后紀。二年。詔差次列侯功。其與列侯議定奏之。丞相臣平云云。奏可。） \\n 上代王即位議 \\n 丞相臣平、太尉臣勃、大將軍臣武、御史大夫臣蒼、宗正臣郢、朱虛侯臣章、東牟侯臣興居、典客臣揭再拜言。大王足下。子弘等皆非孝惠皇帝子。不當奉宗廟。臣謹請陰安侯頃王后琅邪王列侯二千石議。大王高皇帝子。宜為嗣。願大王即天子位。（漢書文紀。閏月己酉。入代邸群臣從至。上議。） \\n 奉詔除連坐法議 \\n 陛下幸加大惠於天下。使有罪不收。無罪不相坐。甚盛德。臣等所不及也。臣等謹奉詔。盡除收律相坐法。（漢書刑志。孝文二年。詔議收律相坐法。左右丞相周勃陳平奏言如其故便。帝復曰。宜孰計之。平勃乃曰云云。） \\n 周勃 \\n 勃。沛人。高帝起沛。以為中涓。賜爵五大夫。楚懷王拜為襄賁令。及入關。賜爵威武侯。尋拜將軍。封絳侯。遷太尉。進相國。歷惠帝至高后時並為太尉。文帝即位。以為右丞相。後謝歸。及陳平卒。復為丞相。免就國。卒。謚曰武侯。 \\n 入北軍行令軍中 \\n 為呂氏右襢。為劉氏左襢。（史記呂后紀。） \\n 為仍用連坐法議 \\n 父母妻子同產相坐及收。所以累其心。使重犯法也。收之之道。所由來久矣。臣之愚計。以為如其故便。（漢書刑法志。孝文二年。詔議除收律相坐法。左右丞相周勃陳平奏言。） \\n 酈食其 \\n 食其。陳留高陽人。秦時為里監門。高帝下陳留。以為廣野君。漢四年為齊王田廣所烹。 \\n 踵軍門上謁 \\n 高陽賤民酈食其。竊聞沛公暴露將兵。助楚討不義。敬勞從者。願得望見。口畫天下便事。（史記。） \\n 酈食其　婁敬　四 \\n 請說齊王 \\n 臣聞之。知天之天者王事可成。不知天之天者王事不可成。王者以民為天。而民以食為天。夫敖倉。天下轉輸久矣。臣聞其下乃有藏粟甚多。楚人拔滎陽。不堅守敖倉。迺引而東。令適卒分守成皋。此乃天所以資漢。方今楚易取。而漢反卻。自奪便。臣竊以為過矣。且兩雄不俱立。楚漢久相持不決。百姓騷動。海內搖蕩。農夫釋耒。紅女下機。天下之心。未有所定也。願足下急復進兵。收取滎陽。據敖庾之粟。塞成皋之險。杜太行之道。距飛狐之口。守白馬之津。以示諸侯形制之勢。則天下知所歸矣。方今燕趙已定。唯齊未下。今田廣據千里之齊。田閒將二十萬眾軍於歷城。諸田宗彊。負海岱。阻河濟。南近楚。齊人多變詐。足下雖遺數十萬師。未可以歲月破也。臣請奉明詔說齊王。使為漢而稱東藩。（漢書酈食其傳。） \\n 婁敬 \\n 敬。齊人。漢五年以褐衣見。賜姓劉。拜郎中。號奉春君。七年。平城圍解。封關內侯。號建信侯。 \\n 上書諫高祖 \\n 陛下取天下。不與成周同。而欲比隆成周。臣竊以為不侔。（晉書段灼傳。灼長假臨去上表。引戍卒婁敬上書諫。） \\n 作丹書券與匈奴分土界 \\n 自海以南。冠蓋之士處焉。自海以北。豊強之士處焉。（北堂書鈔一百四引三軸故事。婁敬為高車使者。持節至匈奴。與其分土界。作丹書鐵券。　按。陳禹謨本作剛強。） \\n 張蒼 \\n 蒼一作倉。陽武人。秦時為御史。主柱下方書。有罪亡歸漢。二年為常山守。三年為代相。尋徙相趙王張耳。及耳子敖封北平侯。遷為計相。以列侯居相府。十一年為淮南相。高后八年為御史大夫。文帝四年代灌嬰為丞相。後二年免。景帝五年卒。年百餘歲。謚曰文侯。 \\n 張蒼　五 \\n 奏論淮南王長罪 \\n 丞相臣張蒼、典客臣馮敬、行御史大夫事宗正臣逸、廷尉臣賀、備盜賊中尉臣福、昧死言。淮南王長。廢先帝法。不聽天子詔。居處無度。為黃屋蓋乘輿。出入擬於天子。擅為法令。不用漢法及所置吏。以其郎中春為丞相。聚收漢諸侯人及有罪亡者匿與居。為治家室。賜其財物爵祿田宅。爵或至關內侯。奉以二千石所不當得。欲以有為。大夫但士伍開章等七十人與棘蒲侯太子奇謀反。欲以危宗廟社稷。使開章陰告長。與謀。使閩越及匈奴發其兵。開章之淮南見長。長數與坐語飲食。為家室娶婦。以二千石俸奉之。開章使人告但。已言之王。春使使報但等。吏覺知。使長安尉奇等往捕開章。長匿不予。與故中尉蕑忌謀。殺以閉口。為棺槨衣衾。葬之肥陵邑。謾吏曰。不知安在。又佯聚土樹表其上曰。開章死。埋此下。及長身自賊殺無罪者一人。令吏論殺無罪者六人。為命（漢書為亡命。）棄市罪。詐捕命者以除罪。擅罪人。罪人無告。繫治城旦舂以上十四人。赦免罪人。死罪十八人。城旦舂以下五十八人。賜人爵關內侯以下九十四人。前日長病。陛下憂苦之。使使者賜書棗脯。長不欲受賜。不肯見拜使者。南海民處廬江界中者反。淮南吏卒擊之。陛下以淮南民貧苦。遣使者賜長帛五千匹。以賜吏卒勞苦者。長不欲受賜。謾言曰。無勞苦者。南海民王織上書獻璧（漢書作獻璧帛。）皇帝。忌擅燔其書。不以聞。吏請召治忌。長不遣。謾言曰。忌病。春又請長願人見。長怒曰。女欲離我自附漢。長當棄市。（漢書作長所犯不軌當棄市。）臣請論如法。（史記淮南王傳。又見漢書淮南傳。少百三十餘字。） \\n 臣蒼、臣敬、臣逸、臣福、臣賀、昧死言。臣謹與列侯臣嬰等四十三人議。皆曰。長不奉法度。不聽天子詔。乃陰聚徒黨及謀反者。厚養亡命。欲以有為。臣等議論如法。（史記淮南王傳。） \\n 臣蒼等昧死言。長有大死罪。陛下不忍致法。幸赦廢勿王。臣請處蜀郡嚴道邛郵。遣其子母從居。縣為築蓋家室。皆廩食。給薪、菜、鹽豉炊食器、席蓐。臣等昧死請。請布告天下。（史記淮南王傳。） \\n 奏駁公孫臣漢應土德議 \\n 漢乃水德之始。河決金堤。其符也。冬始[冬始之冬當作年]冬十月。色外黑內赤。與德相應。如公孫臣言。非也。（史記卦禪書。） \\n 張蒼　六 \\n 奏議除肉刑 \\n 肉刑所以禁姦。所由來者久矣。陛下下明詔。憐萬民之一有過被刑者終身不息。及罪人欲改行為善而道亡繇。至於盛德。臣等所不及也。臣謹議。請定律曰。諸當完者為城旦舂。當黥者髡鉗為城旦舂。當劓者笞三百。當斬左止者笞五百。當斬右止及殺人先自告。及吏坐受賕枉法守縣官財物而即盜之。已論命復有笞罪者。皆棄市。罪人獄已決。完為城旦舂。滿三歲為鬼薪白粲。鬼薪白粲一歲為隸臣妾。隸臣妾一歲免為庶人。隸臣妾滿二歲為司寇。司寇一歲及作如司寇二歲皆免為庶人。其逃亡及有罪耐以上。不用此令。前令之刑城旦舂歲而非禁錮者。如完為城旦舂歲數以勉。臣昧死請。（漢書刑法志。孝文即位十三年。齊大倉令　于公當刑詔獄。逮繫長安。其少女緹縈隨父至長安上書。天子憐悲其意。遂下除肉刑。丞相張蒼御史大夫馮敬奏言。制曰可。） \\n 韓王信 \\n 信。故韓襄王孽孫。從高帝入漢中。拜韓太尉。漢二年立為韓王。從破項籍。都潁川。徙都晉陽。尋徙馬邑。降于匈奴。十一年。柴武擊斬之。 \\n 上書高帝 \\n 國被邊。匈奴數入。晉陽去塞遠。請治馬邑。（漢書韓王信傳。） \\n 報柴武書 \\n 陛下擢僕起閭巷。南面稱孤。此僕之幸也。滎陽之事。僕不能死。囚於項籍。此一罪也。及寇攻馬邑。僕不能堅守。以城降之。此二罪也。今反為寇將兵。與將軍爭一旦之命。此三罪也。夫種蠡無一罪。身死亡。今僕有三罪於陛下。而欲求活於世。此伍子胥所以僨於吳也。今僕亡匿山谷閒。旦暮乞貣蠻夷。僕之思歸。如痿人不忘起。盲者不忘視也。埶不可耳。（史記韓王信傳。漢書韓王信傳。漢使柴將軍擊之。遣信書。信報。） \\n 韓王信　韓穨當　季布　陳武七 \\n 韓穨當 \\n 穨當。信次子。生于穨當城。因以為名。孝文十六年從匈奴歸國。封弓高侯。景帝是平吳楚功最。卒謚曰壯。 \\n 遺膠西王書 \\n 奉詔誅不義。降者赦其罪。復故。不降者滅之。王何處。須以從事。（漢書吳王濞傳。） \\n 季布 \\n 布。楚人。為項王將。高帝召拜郎中。孝惠時為中郎將。呂后以為河東守。文帝時召為御史大夫。未拜罷。令還郡。 \\n 寄書諫寶長君 \\n 吾聞曹丘生非長者。勿與通。（史記季布傳。漢書季布傳。） \\n 陳武一作柴武 \\n 武一姓柴。秦時以將軍起薛。別救東阿。至霸上。漢六年封棘蒲侯。孝文後元年卒。謚曰剛侯。（按。高紀遇剛武侯。應劭音義云。武一姓柴。今據史記律書。合之史漢韓王信淮南長傳功臣侯表。知陳武即柴武。應劭說是也。） \\n 遺韓王信書 \\n 陛下寬仁。諸侯雖有叛亡而復歸。（漢書作而後歸。）輒復故位號。不誅也。大王所知。今王以敗亡走胡。非有大罪。急自歸。（史記韓王信傳。十一年春。復與胡騎入居參合。漢使柴將軍擊之。遺信書。又見漢書韓王信傳。） \\n 議征南越朝鮮 \\n 南越朝鮮。自全秦時內屬為臣子。後且擁兵阻　。選蠕觀望。高祖時天下新定。人民小安。未可復興兵。今陛下仁惠撫百姓。恩澤加海內。宜及士民樂用。征討逆黨。以一封疆。（史記律書。孝文即位。將軍陳武等議。） \\n 申屠嘉 \\n 嘉。梁人。從高帝為隊率。率遷都尉。惠帝時為淮陽守。文帝即位。賜爵關內侯。十六年為御史大夫。後二年代張蒼為丞相。封故安侯。景帝二年卒。謚曰節侯。 \\n 陳武　申屠嘉　陶青八 \\n 奏議孝文為太宗廟 \\n 丞相臣嘉等言。陛下永思孝道。立昭德之舞。以明孝文皇帝之盛德。皆臣嘉等愚所不及。臣等議曰。功莫大於高皇帝。德莫盛於孝文皇帝。高皇廟宜為帝者太祖之廟。孝文皇帝廟。宜為帝者太宗之廟。天子宜世世獻祖宗之廟。郡國諸侯宜各為孝文皇帝立太宗之廟。諸侯王列侯使者侍祠。天子歲獻祖宗之廟。請著之竹帛。宣布天下。（史記文紀。漢書景紀。） \\n 陶青 \\n 青。高帝末嗣父舍爵開封侯。文帝後二年為御史大夫。景帝二年代申屠嘉為丞相。七年免。中三年卒。謚曰夷侯。 \\n 劾奏　錯 \\n 吳王反逆亡道。欲危宗廟。天下所當共誅。今御史大夫錯議曰。兵數百萬。獨屬群臣。不可信。陛下不如自出臨兵。使錯居守。徐僮之旁吳所未下者。可以予吳。錯不稱陛下德信。欲疏群臣百姓。又欲以城邑予吳。亡臣子禮。大逆無道。錯當要斬。父母妻子同產無少長皆棄市。臣請論如法。（漢書　錯傳。丞相青翟、中尉嘉、延尉歐劾奏錯云云。制曰可。　按。嚴青翟。孝武元狩五年代李蔡為丞相。今此事在孝景三年正月。其時丞相乃陶青也。各漢書本衍一翟字耳。） \\n 薄昭 \\n 昭。吳人。文帝母薄太后之弟。元年拜車騎將軍。封軹侯。十年坐罪自殺。 \\n 薄昭　九 \\n 與淮南王長書 \\n 竊聞大王剛直而勇。慈惠而厚。貞信多斷。是天以聖人之資奉大王也。甚威。不可不察。今大王行不稱天資。皇帝初即位。易侯邑在淮南者。大王不肯。皇帝卒易之。使大王得三縣之實。甚厚。大王以未嘗與皇帝相見。求入朝見。未畢昆弟之歡。而殺列侯以自為名。皇帝不使吏與其閒。赦大王。甚厚。法二千石缺。輒言漢補。大王逐漢所置。而請自置相二千石。皇帝骫天下正法而許大王。甚厚。大王欲屬國為布衣。守冢真定。皇帝不許。使大王母失南面之尊。甚厚。大王宜日夜奉法度修貢職。以稱皇帝之厚德。今迺輕言恣行以負謗於天下。甚非計也。夫大王以千里為宅居。以萬民為臣妾。此高皇帝之厚德也。高帝蒙霜露。沬風雨。赴矢石。野戰攻城。身被創痍。以為子孫成萬世之業。艱難危苦甚矣。大王不思先帝之艱苦。日夜怵惕。修身正行。養犧牲。豊潔粢盛。奉祭祀。以無忘先帝之功德。而欲屬國為布衣。甚過。且夫貪讓國土之名。輕廢先帝之業。不可以言孝。父為之基而不能守。不賢。不求守長陵而求之真定。先母後父。不誼。數逆天子之令。不順。言節行以高兄。無禮。幸臣有罪。大者立斷。小者肉刑。不仁。貴布衣一劍之任。賤王侯之位。不知。不好學問大道。觸情妄行。不詳。此八者。危亡之路也。而大王行之。棄南面之位。奮諸賁之勇。常出入危亡之路。臣之所見。高皇帝之神。必不廟食於大王之手明白。昔者周公誅管叔放蔡叔以安周。齊桓殺其弟以反國。秦始皇殺兩弟遷其母以安秦。頃王亡代高帝奪之國以便事。濟北舉兵。皇帝誅之以安漢。故周齊行之於古。秦漢用之於今。大王不察古今之所以安國便事。而欲以親戚之意望於太上。不可得也。亡之諸侯游宦事人及舍匿者。論皆有法。其在王所。吏主者坐。今諸侯子為吏者。御史主。為軍吏者。中尉主。客出入殿門者。衛尉大行主。諸從蠻夷來歸誼。及以亡名數自占者。內史縣令主。相欲委下吏。無與其禍。不可得也。王若不改。漢繫大王邸。論相以下。為之柰何。夫墮父大業。退為布衣所哀。幸臣皆伏法而誅。為天下笑。以羞先帝之德。甚為大王不取也。宜急改操易行。上書謝罪曰。臣不幸。早失先帝。少孤。呂氏之世。未嘗忘死。陛下即位。臣怙恩德驕盈。行多不軌。追念罪過。恐懼。伏地待誅不敢起。皇帝聞之。必喜。大王昆弟歡欣於上。群臣皆得延壽於下。上下得宜。海內常安。願孰計而疾行之。行之有疑。禍如發矢。不可追已。（漢書淮南厲王長傳。厲王歸國益恣。文帝重自切責之。時帝舅薄昭為將軍。尊重。上令昭予厲王書。諫數之。） \\n 薄昭　張武　十 \\n 張武 \\n 武為代國郎中令。文帝即位。以受賕金錢不徙。十四年拜車騎將軍。屯渭北。軍罷。復故官。及葬霸陵。為復土將軍。 \\n 議止代王入嗣 \\n 漢大臣皆故高帝時大將。習兵多謀詐。此其屬意。非止此也。特畏高帝呂太后威耳。今已誅諸呂。新喋血京師。此以迎大王為名。實不可信。願大王稱疾毋往。以觀其變。（史記文紀。陳平周勃使人迎代王。代王問左右郎中令張武等。張武等議。） \\n 賈山 \\n 山。潁川人。初為潁陰侯灌嬰給事。文帝時屢上書言事。不用。 \\n 賈山十一、十二、十三 \\n 至言 \\n 臣聞為人臣者。盡忠竭愚。以直諫主。不避死亡之誅者。臣山是也。臣不敢以久遠諭。願借秦以為諭。唯陛下少加意焉。夫布衣韋帶之士。修身於內。成名於外。而使後世不絕息。至秦則不然。貴為天子。富有天下。賦斂重數。百姓任罷。赭衣半道。群盜滿山。使天下之人。戴目而視。傾耳而聽。一夫大謼。天下嚮應者。陳勝是也。秦非徒如此也。起咸陽而西至雍。離宮三百。鐘鼓帷帳。不移而具。又為阿房之殿。殿高數十仞。東西五里。南北千步。從車羅騎。四馬騖馳。旌旗不撓。為宮室之麗至於此。使其後世曾不得聚廬而託處焉。為馳道於天下。東窮燕齊。南極吳楚。江湖之上。瀕海之觀畢至。道廣五十步。三丈而樹。厚策其外。隱以金椎。樹以青松。為馳道之麗至於此。使其後世曾不得邪徑而託足焉。死葬乎驪山。吏徒數十萬人。曠日十年。下徹三泉。合采金石。冶銅錮其內。漆塗其外。被以珠玉。飾以翡翠。中成觀游。上成山林。為葬薶之移至於此。使其後世曾不得蓬顆蔽冢而託葬焉。秦以熊罷之力。虎狼之心。蠶食諸侯。并吞海內。而不篤禮義。故天殃已加矣。臣昧死以聞。願陛下少留意而詳擇其中。臣聞忠臣之事君也。言切直則不用而身危。不切直則不可以明道。故切直之言。明主所欲急聞。忠臣之所以蒙死而竭知也。地之磽者。雖有善種。不能生焉。江皋河瀕。雖有惡種。無不猥大。昔者夏商之季世。雖關龍逢箕子比干之賢。身死亡而道不用。文王之時。豪傑之士皆得竭其智。芻蕘採薪之人皆得盡其力。此周之所以興也。故地之美者善養禾。君之仁者善養士。雷霆之所擊。無不摧折者。萬均之所壓。無不糜滅者。今人主之威非特雷霆也。埶重非特萬鈞也。開道而求諫。和顏色而受之。用其言而顯其身。士猶恐懼而不敢自盡。又迺況於縱欲恣行暴虐惡聞其過乎。震之以威。壓之以重。則雖有堯舜之智。孟賁之勇。豈有不摧折者哉。如此則人主不得聞其過失矣。弗聞則社稷危矣。古者聖王之制。史在前書過失。工誦箴諫。瞽誦詩諫。公卿比諫。士傳言諫過。庶人謗於道。商旅議於市。然後君得聞其過失也。聞其過失而改之。見義而從之。所以永有天下也。天子之尊。四海之內。其義莫不為臣。然而養三老於太學。親執醬而餽。執爵而酳。祝　在前。祝鯁在後。公卿奉杖。大夫進履。舉賢以自輔弼。求修正之士使直諫。故以天子之尊。尊養三老。視孝也。立輔弼之臣者。恐驕也。置直諫之士者。恐不得聞其過也。學問至於芻蕘者。求善無饜也。商人庶人誹謗已而改之。從善無不聽也。昔者秦政力并萬國。富有天下破六國以為郡縣。築長城以為關塞。秦地之固。大小之埶輕重之權。其與一家之富一夫之彊。胡可勝計也。然而兵破於陳涉。地奪於劉氏者。何也。秦王貪狼暴虐。殘賊天下。窮困萬民。以適其欲也。昔者周蓋千八百國。以九州之民。養千八百國之君。用民之力。不過歲三日。什一而籍。君有餘財。民有餘力。而頌聲作。秦皇帝以千八百國之民自養。力罷不能勝其役。財盡不能勝其求。一君之身耳。所以自養者。馳騁弋獵之娛。天下弗能供也。勞罷者不得休息。飢寒者不得衣食。亡罪而死刑者無所告訴。人與与為怨。家與之為讎。故天下壞也。秦皇帝身在之時。天下已壞矣。而弗自知也。秦皇帝東巡狩至會稽。琅邪刻石著其功。自以為過堯舜統。縣石鑄鐘虡。篩土築阿房之宮。自以為萬世有天下也。古者聖王作謚。三四十世耳。雖堯、舜禹、湯、文、武絫世廣德。以為子孫基業。無過二三十世者也。秦皇帝曰。死而以謚法。是父子名號有時相襲也。以一至萬。則世世不相復也。故死而號曰始皇帝。其次曰二世皇帝者。欲以一至萬也。秦皇帝計其功德。度其後嗣世世無窮。然身死纔數月耳。天下四面而攻之。宗廟滅絕矣。秦皇帝居滅絕之中。而不自知者何也。天下莫敢告也。其所以莫敢告者何也。亡養老之義。亡輔弼之臣。亡進諫之士。縱恣行誅。退誹謗之人。殺直諫之士。是以道諛媮合苟容。比其德則賢於堯舜。課其功則賢於湯武。天下己潰而莫之告也。詩曰。匪言不能。胡此畏忌。聽言則對。讚言則退。此之謂也。又曰。濟濟多士。文王以寍。天下未常亡士也。然而文王獨言以寍者何也。文王好仁則仁興。得士而敬之則士用。用之有禮義。故不致其愛敬。則不能盡其心。不能盡其心。則不能盡其力。不能盡甚力。則不能成甚功。故古之賢君。於其臣也。尊其爵祿而親之。疾則臨視之亡數。死則往弔哭之。臨其小斂大斂。已棺塗而後為之服錫衰麻絰。而三臨其喪。未斂不飲酒食肉。未葬不舉樂。當宗廟之祭而死。為之廢樂。故古之君人者。於其臣也。可謂盡禮矣。服法服端容貌正顏色然後見之。故臣下莫敢不竭力盡死以報其上。功德立於後世。而令聞不忘也。今陛下念思祖考。術追厥功。圖所以昭光洪業休德。使天下舉賢良方正之士。天下皆訢訢焉曰。將興堯舜之道。三王之功矣。天下之士。莫不精白以承休德。今方正之士。皆在朝廷矣。又選其賢者。使為常侍諸吏。與之馳敺射獵。一日再三出。臣恐朝廷之解弛。百官之墮于事也。諸侯聞之。又必怠於政矣。陛下即位。親自勉以厚天下。損食膳。不聽樂。滅外徭衛卒。止歲貢。省廄馬以賦縣傳。去諸苑以賦農夫。出帛十萬餘匹以振貧民。禮高年。九十者一子不事。八十者二算不事。賜天下男子爵。大臣皆至公卿。發御府金賜大臣。宗族亡不被澤者。赦罪人。憐其亡髮賜之巾。憐其衣赭書其背父子兄弟相見也而賜之衣。平獄緩刑。天下莫不說喜。是以元年膏雨降。五穀登。此天之所以相陛下也。刑輕於它時而犯法者寡。衣食多於前年而盜賊少。此天下之所以順陛下也。臣聞山東吏布詔令。民雖老羸癃疾。扶杖而往聽之。願少須臾母死。思見德化之成也。今功業方就。名聞方昭。四方鄉風。今從豪俊之臣。方正之士。直與之日日獵射。擊兔伐狐。以傷大業。絕天下之望。臣竊悼之。詩曰。靡不有初。鮮克有終。臣不勝大願。願少衰射獵。以夏歲二月定明堂。造太學。修先王之道。風行俗成。萬世之基定。然後唯陛下所幸耳。古者大臣不媟。故君子不常見其齊嚴之色肅敬之容。大臣不得與寡游。方正修絜之士不得從射獵。使皆務其方以高其節。則群臣莫敢不正身修行。盡心以稱大禮。如此。則陛下之道尊敬。功業施於四海。垂於萬世子孫矣。誠不如此。則行日壞而榮日滅矣。夫士修之於家。而壞之于天子之廷。臣竊愍之。陛下與眾臣宴游。與大臣方正朝廷論議。夫游不失樂。朝不失禮。議不失計。軌事之大者也。（漢書賈山傳。孝文時言治亂之道。借秦為諭。名曰至言。） \\n 對詰諫除盜鑄錢令 \\n 錢者亡用器也。而可以易富貴。富貴者。人主之操柄也。令民為之。是與人主共操柄。不可長也。（漢書賈山傳。其後文帝除盜鑄錢令山復上書諫。以為變先帝法非是。章下詰責對已為。） \\n  \\n 　 \\n  \\n   \\n  "}
{"章节": "全漢文卷十五", "正文": "　 \\n 全漢文卷十五 \\n 　 \\n  \\n 烏程嚴可均校輯 \\n 賈誼一 \\n 誼。洛陽人。文帝初召為博士遷太中大夫。適為長沙王太傅。徵拜梁王太傅。有賈子十卷。集四卷。（案。賈誼詣疏散在新書者十六篇。小有異同。見存不錄。） \\n 賈誼　一 \\n 旱雲賦 \\n 惟昊天之大旱兮。失精和之正理。遙望白雲之蓬勃兮。滃澹澹而妄止運清濁之澒洞兮。正重沓而並起。嵬隆崇以崔巍兮。時彷彿而有似。屈卷輪而中天兮。象虎驚與龍駭。相搏據而俱興兮。妄倚儷而時有。遂積聚而給（文選謝朓敬亭山詩注作合。）沓兮。相紛薄而慷慨。若飛翔之從橫兮。揚波怒而澎濞。正（一作雲。）惟布而雷動兮。相擊衝而破碎。或窈窕而四塞兮。誠若雨而不墜。陰陽分而不相得兮。更惟貪邪而狼戾。終風解而霧散兮。陵遲而堵潰。或深潛而閉藏兮。爭離而並逝。廓蕩蕩其若滌兮。日照照而無穢。隆盛暑而（文選潘岳在懷縣詩注陸機從軍行注作隆暑盛其。）無聊兮。煎砂石而爛煟。湯風至而合熱兮。（北堂書鈔一百五十六作陽風至而含熱兮。）群生悶滿而愁憒。畎畝枯槁而失澤兮。壞石相聚而為害。農夫垂拱而無事兮。釋其鉏耨而下淚。憂疆（一作壞。）畔之遇害兮。痛皇天之靡惠。惜　稼之旱夭兮。離天災而不遂。懷怨心而不能已。竊托咎于在位。獨不聞唐虞之積烈兮。與三代之風氣。時俗殊而不還兮。恐功久而壞敗。何操行之不得兮。政失中而違節。陰氣辟而留滯兮。猒暴至而沈沒。嗟乎。惜葉太劇。何辜于天無恩澤。忍兮嗇夫。何寡德矣。既已生之。不與福矣。來何暴也。去何躁也。孳孳望之。其（一作甚。）可悼也。憭兮慄兮。以鬱怫兮。念思白雲。腸如結兮。終怨不雨。甚不仁兮。布而不下。甚不信兮。白雲何怨。柰何人兮。（古文苑。） \\n 虡賦 \\n 牧太平以深志。象臣獸之屈奇。妙彫文以刻鏤。舒循尾之采　舉其鋸牙以左右相指。負大鐘而欲飛。（蓺文類聚四十四。） \\n 妙彫文以刻鏤兮。象巨獸之屈奇兮。戴高角之峨峨。負大鐘而顧飛。美哉爛兮。亦天地之大式。（初學記十六。） \\n 攖擊[擊當作攣]拳以蟉虯。負大鐘而欲飛。（御覽五百八十二。） \\n 鵬鳥賦 \\n 誼為長沙王傅三年。有鵬鳥飛入誼舍。止于坐隅。鵬似鴞。不祥鳥也。誼既以謫居長沙長沙卑溼。誼自傷悼。以為壽不得長。迺為賦以自廣。其辭曰。 \\n 賈誼　二 \\n 單閼之歲兮四月孟夏。庚子日斜兮鵬集予舍。止于坐隅兮貌甚閑暇。異物來萃兮私怪其故。發書占之兮讖言其度。日野鳥入室兮主人將去。請問于鵬兮予去何之。吉乎告我凶言其災淹速之度兮語予其期。鵬乃歎息。舉首奮翼。口不能言。請對以臆萬物變化兮固無休息。斡流而遷兮或推而還。形氣轉續兮變化而蟺。沕穆無窮兮胡可勝言。禍兮福所倚。福兮禍所伏。憂喜聚門兮吉凶同域。彼吳強大兮夫差以敗。越棲會稽兮句踐霸世。斯游遂成兮卒被五刑。傅說胥靡兮迺相武丁。夫禍之與福兮何異糾纏。命不可說兮孰知其極。水激則旱兮矢激則遠。萬物迥薄兮振盪相轉。雲蒸雨降兮糾錯相紛。大鈞橎物兮坱圠無垠。天不可預慮兮道不可預謀。遲速有命兮焉識其時。且夫天地為鑪兮造化為工。陰陽為炭兮萬物為銅。合散消息兮安有常則。千變萬化兮未始有極。忽然為人兮何足控摶。化為異物兮又何足患。小智自私兮賤彼貴我。達人大觀兮物無不可。貪夫殉財兮烈士殉名。夸者死權兮品庶每生。怵迫之徒兮或趨東西。大人不曲兮意變齊同。愚士繫俗兮窘若囚拘。至人遺物兮獨與道俱。眾人惑惑兮好惡積億。真人恬漠兮獨與道息。釋智遺形兮超然自喪。寥廓忽荒兮與道翱翔。乘流則逝兮得坻則止。縱軀委命兮不私與已。其生兮若浮。其死兮若休。澹乎若深泉之靜。泛平若不繫之舟。不以生故自寶兮養空而浮。德人無累。知命不憂。細故蔕芥。何以足疑。（史記賈誼傳。漢書賈誼傳。文選。蓺文類聚九十二。） \\n 惜誓 \\n 惜余年老而日衰兮。歲忽忽而不反。登蒼天而高舉兮。歷眾山而日遠。觀江河之紆曲兮。離四海之霑濡。攀北極而一息兮。吸沆瀣以充虛。飛朱鳥使先驅兮。駕太一之象輿。蒼龍蚴糾于左驂兮。白虎騁而為右騑。建日月以為蓋兮。載玉女于後車。馳騖于杳冥之中兮。休息虖崑崙之墟。樂窮極而不猒兮。願從容虖神明。涉丹水而駝騁兮。右大夏之遺風。黃鵠之一舉兮知山川之紆曲。再舉兮睹天地之圜方。臨中國之眾人兮。託回飆乎尚羊。乃至少原之野兮。赤松王喬皆在旁。二子擁瑟而調均兮。余因稱乎清商。澹然而自樂兮。吸眾氣而翱翔。念我長生而久僊兮。不如反余之故鄉。黃鵠後時而寄處兮。鴟梟群而制之。神龍失水而陸居兮。為螻蟻之所裁。夫黃鵠神龍猶如此兮。況賢者之逢亂世哉。壽冉冉而日衰兮。固儃回而不息。俗流從而不止兮。眾枉聚而矯直。或偷合而苟進兮。或隱居而深藏。若稱量之不審兮。同權概而就衡。或推迻而苟容兮。或直言之諤諤。傷誠是之不察兮。并紉茅絲以為索。方世俗之幽昏兮。眩白黑之美惡。放山淵之龜玉兮。相與貴夫礫石。梅伯數諫而至醢兮。來革順志而用國。悲仁人之盡節兮。反為小人之所賊。比干忠諫而剖心兮。箕子被髮而佯狂。水背流而源竭兮。木去根而不長。非重軀以慮難兮。惜傷身之無功。已矣哉。獨不見夫鸞鳳之高翔兮。乃集大皇之野。循四極而回周兮。見盛德而後下。彼聖人之神德兮。遠濁世而自藏。使麒麟可得羈而係兮。又何以異虖犬羊。（楚辭十一。王逸敘云。不知誰所作也。或曰賈誼。疑莫能明也。今姑編入賈集。） \\n 賈誼　（三--十五） \\n 上疏陳政事 \\n 臣竊惟事埶。可為痛哭者一。可為流涕者二。可為長太息者六。若其它背理而傷道者。難遍以疏舉。進言者皆曰。天下已安已治矣。臣獨以為未也。曰安且治者。非愚則諛。皆非事實知治亂之體者也。夫抱火厝之積薪之下而寢其上。火未及然。因謂之安。方今之埶。何以異此。本末舛逆。首尾衡決。國制搶攘。非甚有紀。胡可謂治。陛下何不壹令臣得孰數之于前。因陳治安之策。試詳擇焉。夫射獵之娛。與安危之機孰急。使為治。勞智慮。苦身體。乏鐘鼓之樂。勿為可也。樂與今同而加之。諸侯軌道。兵革不動。民保首領。匈奴賓服。四荒鄉風。百姓素朴。獄訟衰息。大數既得。則天下順治。海內之氣。清和咸理。生為明帝。沒為明神。名譽之美。　于無窮。禮祖有功而宗有德。使顧成之廟。稱為太宗。上配太祖。與漢亡極。建久安之埶。成長治之業。以承祖廟。以奉六親。至孝也。以幸天下。以育群生。至仁也。立綱陳紀。輕重同得。後可以為萬世法程。雖有愚幼不肖之嗣。猶得蒙業而安。至明也。以陛下之明達。因使少知治體者得佐下風。致此非難也。其具可素陳于前。願幸無忽。臣謹稽之天地。驗之往古。按之當今之務。日夜念此。至孰也。雖使禹舜復生。為陛下計。亡以易此。夫樹國固必相疑之埶。下數被其殃。上數爽其憂。甚非所以安上而全下也。今或親弟謀為東帝。親兄之子西鄉而擊。今吳又見告矣。天子春秋鼎盛。行義未過。德澤有加焉。猶尚如是。況莫大諸侯。權力且十此者乎。然而天下少安。何也。大國之王。幼弱未壯。漢之所置傅相。方握其事。數年之後。諸侯之王。大抵皆冠。血氣方剛。漢之傅相。稱病而賜罷。彼自丞尉以上。遍置私人。如此。有異淮南濟北之為邪。此時而欲為治安。雖堯舜不治。黃帝曰。日中必蔧操刀必割。今令此道順。而全安甚易。不肯早為。己迺墮骨肉之屬而抗剄之。豈有異秦之季世乎。夫以天子之位。乘今之時。因天之助。尚憚以危為安。以亂為治。假設陛下居齊桓之處。將不合諸侯而匡天下乎。臣又知陛下有所必不能矣。假設天下如曩時。淮陰侯尚王楚。黥布王淮南。彭越王梁。韓信王韓。張敖王趙。貫高為相。盧綰王燕。陳豨在代。合此六七公者皆亡恙。當是時而陛下即天子位。能自安乎。臣有以知陛下之不能也。天下殽亂。高皇帝與諸公併起。非有仄室之埶以豫席之也。諸公幸者迺為中涓。次廑得舍人。材之不逮至遠也。高皇帝以明聖威武即天子位。割膏腴之地以王諸公。多者百餘城。少者乃三四十縣。德至渥也。然其後十年之間。反者九起。陛下之與諸公。非親角材而臣之也。又非身封王之也。自高皇帝不能以是一歲為安。故臣知陛下之不能也。然尚有可諉者曰疏。臣請試言其親者。假令悼惠王王齊。元王王楚中子王趙。幽王王淮陽。共王王梁。靈王王燕。厲王王淮南。六七貴人皆亡恙。當是時陛下即位。能為治乎。臣又知陛下之不能也。若此諸王。雖名為臣。實皆有布衣昆弟之心。慮亡不帝制而天子自為者。擅爵人。赦死罪。甚者或戴黃屋。漢法令非行也。雖行不軌如厲王者。令之不肯聽。召之安可致乎。幸而來至。法安可得加。動一親戚。天下圜視而起。陛下之臣。雖有悍如馮敬者。適啟其口。匕首已陷其匈矣。陛下雖賢。誰與領此。故疏者必危。親者必亂。已然之效也。其異姓負彊而動者。漢已幸勝之矣。又不易其所以然。同姓襲是跡而動。既有徵矣。其埶盡又復然。殃禍之變。未知所移。明帝處之。尚不能以安。後世將如之何。屠牛坦一朝解十二牛而芒刃不頓者。所排擊剝割。皆眾理解也。至于髖髀之所。非斤則斧。夫仁義恩厚。人主之芒刃也。權埶法制。人主之斤斧也。今諸侯王皆眾髖髀也。釋斤斧之用。而欲嬰以芒刃。臣以為不缺則折。胡不用之淮南濟北。埶不可也。臣竊跡前事。大抵彊者先反。淮陰王楚最彊。則最先反韓信倚胡。則又反。貫高因趙資。則又反。陳豨兵精。則又反。彭越用梁。則又反。黥布用淮南。則又反。盧綰最弱。最後反。長沙迺在二萬五千戶耳。功少而最完。埶疏而最忠非獨性異人也。亦形埶然也。曩令樊酈絳灌據數十城而王。今雖以殘亡可也。令信越之倫列為徹侯而居。雖至今存可也。然則天下之大計可知已。欲諸王之皆忠附。則莫若令如長沙王。欲臣子之勿葅醢。則莫若令如樊酈等。天下之治安。莫若眾建諸侯而少其力。力少則易使以義。國小則亡邪心。令海內之埶。如身之使臂。臂之使指。莫不制從。諸侯之君。不敢有異心。輻湊並進。而歸命天子。雖在細民。且知其安故天下咸知陛下之明。割地定制。令齊趙楚各為若于國。使悼惠王幽王元生之子孫。畢以次各受祖之分地。地盡而止。及燕梁它國皆然。其分地眾而子孫少者。建以為國。空而置之。須其子孫生者。舉使君之。諸侯之地。其削頗入漢者。為徒其侯國。及封其子孫也。所以數償之。一寸之地。一人之眾。天子亡所利焉。誠以定治而已。故天下咸知陛下之廉。地制壹定。宗室子孫。莫慮不王。下無倍叛之心。上無誅伐之志。故天下咸知陛下之仁。法立而不犯。令行而不逆。貫高利幾之謀不生。柴奇開章之計不萌。細民鄉善。大臣致順。故天下咸知陛下之義。臥赤子天下之上而安植遺腹朝委裘而天下不亂。當時大治。後世誦聖。壹動而五業附。陛下誰憚而久不為此。天下之埶。方病大　。一脛之大幾如要。一指之大幾如股。平居不可屈信。一二指搐。身慮亡聊。失今不治。必為錮疾。後雖有扁鵲。不能為已。病非徒　也。又苦　盭。元王之子帝之從弟也。今之王者。從弟之子也。惠王親兄子也。今之王者。兄子之子也。親者或亡分地以安天下。疏者或制大權以偪天子。臣故曰非病　也。又苦　盭。可痛哭者。此病是也。天下之埶方倒縣。凡天子者。天下之首。何也。上也。蠻夷者。天下之足。何也。下也。今匈奴嫚侮侵掠。至不敬也。為天下患。至亡已也。而漢歲致金絮采繒（後漢西域傳注引作繒綵。）以奉之。夷狄徵令。是主上之操也。天子共貢。是臣下之禮也。足反居上。首顧成下。倒縣如此。莫之能解。猶為國有人乎。非亶倒縣而已。又類辟且病痱。夫辟者一面病。痱者一方痛。今西邊北邊之郡。雖有長爵。不得輕復。五尺以上。不輕得息。斥候望烽燧不得臥。將吏被介胄而睡。臣故曰一方病矣。醫能治之。而上不使。可為流涕者此也。陛下何忍以帝皇之號。為戎人諸侯。埶既卑辱。而禍不息。長此安窮。進謀者率以為是固不可解也。亡具甚矣。臣竊料匈奴之眾。不過漢一大縣。以天下之大。困于一縣之眾。甚為執事者羞之。陛下何不試以臣為屬國之官。以主匈奴。行臣之計。請必係單于之頸而制其命。伏中行說而笞其背。舉匈奴之眾唯上之令。今不獵猛敵而獵田彘。不博反寇而搏畜菟。翫細娛而不圖大患。非所以為安也。德可遠施。威可遠加。而直數百里外威令不信。可為流涕者此也。今民賣僮者。為之繡衣絲履偏諸緣。內之閑中。是故天子后服。所以廟而不宴者也。而庶人得以衣婢妾。白穀之表。薄紈之裏。緁以偏諸。美者黼繡。是古天子之服。今富人大賈嘉會召客者以被牆。古者以奉一帝一后而節適。今庶人屋壁。得為帝服。倡優下賤。得為后飾。然而天下不屈一。殆未有也。且帝之身自衣皂綈。而富民牆屋破文繡。天子之后以緣其領。庶人孽妾緣其履。此臣所謂舛也。夫百人作之。不能衣一人。欲天下亡寒。胡可得也。一人耕之。十人聚而食之。欲天下亡飢。不可得也。飢寒切于民之肌膚。欲其亡為姦邪。不可得也。國已屈矣。盜賊直須時耳。然而獻許者曰毋動。為大耳。夫俗至大不敬也。至亡等也。至冒上也。進計者猶曰毋為。可為長太息者此也。商君遺禮義。棄仁恩。并心于進取。行之二歲。秦俗日敗。故秦人家富子壯則出分。家貧子壯則出贅。借父耰鉏。慮有德色。母取箕帚。立而誶語。抱哺其子。與公併倨。婦姑不相說。則反脣而相稽。其慈子耆利。不同禽獸者亡幾耳。然并心而赴時。猶日蹶六國兼天下。功成求得矣。終不知反謙愧之節。仁義之厚。信并兼之法。遂進取之業。天下大敗。眾掩寡。智欺愚。勇威怯。壯陵衰。其亂至矣。是以大賢起之。威震海內。德從天下曩之為秦者。今轉而為漢矣。然其遺風餘俗。猶尚未改。今世以侈靡相競。而上亡制度。棄禮誼捐廉恥日甚。可謂月異而。歲不同矣。逐利不耳。慮非顧行也。今其甚者。殺父兄矣。盜者剟寢戶之簾。搴兩廟之器。白晝大都之中。剽吏而奪之金。矯偽者出幾十萬石粟。賦六百餘萬錢。乘傳而行郡國。此其亡行義之先至者也。而大臣特以薄書不報期會之閒以為大故。至于俗流失世壞敗。因恬而不知怪。慮不動于耳目。以為是適然耳。夫移風易俗。使天下回心而鄉道。類非俗吏之所能為也。俗吏之所務。在于刀筆筐篋。而不知大體。陛下又不自憂。竊為陛下惜之。夫立君臣。等上下。使父子有禮。六親有紀。此非天之所為。人之所設也。夫人之所設。不為不立。不植則僵。不修則壞。筦子日。禮義廉恥。是謂四維。四維不張。國乃滅亡。使筦子愚人也則可。筦子而少知治體。則是豈可不為寒心哉。秦滅四維而不張。故君臣乖亂。六親殃戮。姦人並起。萬民離叛。凡十三歲。而社稷為虛。今四維猶未備也。故姦人幾幸。而眾心疑惑。豈如今定經制。令君君臣臣。上下有差。父子有親。各得其宜。姦人亡所幾幸。而群臣眾信。上不疑惑。此業壹定。世世長安。而後有所持循矣。若夫經制不定。是猶度江河。亡維楫。中流而遇風波。船必覆矣。可為長太息者此也。夏為天子。十有餘世。而殷受之。殷為天子。二十餘世。而周受之。周為天子。三十餘世。而秦受之。秦為天子。二世而亡。人性不甚相遠也。何三代之君有道之長。而秦無道之暴也。其故可知也。古之王者。太子迺生。固舉以禮。使士負之。有司齊肅端冕。見之南郊。見于天也。過闕則下。過廟則趨。孝子之道也。故自為赤子。而教固已行矣。昔者成王幼。在繈抱之中。召公為太保。周公為太傅。太公為太師。保。保其身體。傅。傅之德義。師。道之教訓。此三公之職也。于是為置三少。皆上大夫也。曰少保少傅少師。是與太子宴者也。故迺孩提有識。三公三少因明孝仁禮義。以道習之。逐去邪人。不使見惡行。于是皆選天下之端士。孝悌博聞有道術者以衛翼之。使與太子居處出入。故太子迺生而見正事。聞正言。行正道。左右前後。皆正人也。夫習與正人居之。不能毋正。猶生長于齊。不能不齊言也。習與不正人居之。不能毋不正。猶生長于楚之地。不能不楚言也。故擇其所者。必先受業。迺得嘗之。擇其所樂。必先有習。迺得為之。孔子曰。少成若天性。習貫如自然。及太子少長知妃色。則入于學。學者所學之官也。學禮曰。帝入東學。上親而貴仁。則親疏有序。而恩相及矣。帝入南學。上齒而貴信。則長幼有差。而民不誣矣。帝入西學。上賢而貴德。則聖智在位。而功不遺矣。帝入北學。上貴而尊爵。則貴賤有等。而下不隃矣。帝入太學。承師問道。退習而考于太傅。太傅罰。其不則。而匡其不及。則德智長而治道得矣。此五學者。既成于上。則百姓黎民。化輯于下矣。及太子既冠成人。免于保傅之嚴。則有記過之史。徹膳之宰。進善之旌。誹謗之木。敢諫之鼓。瞽史誦詩。工誦箴諫。大夫進謀。士傳民語。習與智長。故切而不媿。化與心成。故中道若性。三代之禮。春朝朝日。秋暮夕月。所以明有敬也。春秋入學。坐國老。執醬而親餽之。所以明有孝也。行以鸞和。步中采齊。趣中肆夏。所以明有度也。其于禽獸。見其生。不食其死。聞其聲。不食其肉。故遠庖廚。所以長恩。且明有仁也。夫三代之所以長久者。以其輔翼太子。有此具也。及秦而不然。其俗固非貴辭讓也。所上者。告訐也。固非貴禮義也。所上者。刑罰也。使趙高傅胡亥而教之獄。所習者。非斬劓人。則夷人之三族也。故胡亥今日即位。而明日射人。忠諫者謂之誹謗。深計者謂之妖言。其視殺人。若艾草菅然。豈惟胡亥之性惡哉。彼其所以道之者非其理故也。鄙諺曰。不習為吏。視已成事。又曰。前車覆。後車誡。夫三代之所以長久者。其己事可知也。然而不能從者。是不法聖智也。奉世之所以亟絕者。其轍跡可見也。然而不避。是後車又將覆也。夫存亡之變。治亂之機。其要在是矣。天下之命。縣于太子。太子之善。在于早諭教與選左右。夫心未濫而先諭教。則化易成也。開于道術智誼之指。則教之力也。若其服習積貫。則左右而已。夫胡粵之人。生而同聲。耆欲不異。及其長而成俗。累數譯而不能相通行。有雖死而不相為者。則教習然也。臣故曰選左右早諭教最急。夫教得而左右正。則太子正矣。太子正而天下定矣。書曰。一人有慶。兆民賴之。此時務也。凡人之智。能見已然。不能見將然。夫禮者。禁于將然之前。而法者。禁于已然之後。是故法之所用易見。而禮之所為生難知也。若夫慶賞以勸善。刑罰以懲惡。先王執此之政。堅如金石。行此之令。信如四時。據此之公無私。如天地耳。豈顧不用哉。然而曰禮云禮云者。貴絕惡于未萌。而起教云于微眇。使民日遷善遠罪而不自知也。孔子曰。聽訟吾猶人也。必也使毋訟乎。為人主計者。莫如先審取舍。取舍之極定于內。而安危之萌應于外矣。安者非一日而安也。危者非一日而危也。皆以積漸然。不可不察也。人主之所積。在其取舍。以禮義治之者積禮義。以刑罰治之者積刑罰。刑罰積而民怨背。禮義積而民和親。故世主欲民之善同。而所以使民善者或異。或道之以德教。或敺之以法令。道之以德教者。德教洽而民氣樂。敺之以法令者。法令極而民風哀。哀樂之感。禍福之應也。秦王之欲尊宗廟而安子孫。與湯武同。然而湯武廣大其德。行六七百歲而弗失。秦王治天下。十餘歲則大敗。此亡它故矣。湯武之定取舍審。而秦王之定取舍不審矣。夫天下大器也。今人之置器。置諸安處則安。置諸危處則危。天下之情與器亡以異。在天子之所置之。湯武置天下于仁義禮樂。而德澤洽禽獸。草木廣裕。德被蠻貊四夷。累子孫數十世。此天下所共聞也。秦王置天下于法令刑罰。德澤亡一有。而怨毒盈于世。下憎惡之如仇讎。禍幾及身。子系誅絕。此天下之所共見也。是非其明效大驗邪。人之言曰。聽言之道。必以其事觀之。則言者莫敢妄言。今或言禮誼之不如法令。教化之不如刑罰。人主胡不引殷周秦事以觀之也。人主之尊譬如堂。群臣如陛。眾庶如地。故陛九級上廉遠地則堂高。陛亡級廉近地則堂卑。高者難攀。卑者易陵。理埶然也。故古者聖王。制為等列。內有公卿大夫士。外有公侯伯子男。然後有官師小吏。延及庶人。等級分明。而天子加焉。故其尊不可及也。里諺曰。欲投鼠而忌器。此善諭也。鼠近于器。尚憚不投恐。傷其器。況于貴人之近主乎。廉恥節禮。以治君子。故有賜死而亡戮辱。是以黥劓之罪。不及大夫。以其離主上不遠也。禮不敢齒君之路馬。蹴其芻者有罰。見君之几杖則起。遭君之乘車則下。入正門則趨。君之寵臣。雖或有過。刑戮之罪。不加其身者。尊君之故也。此所以為主上豫遠不敬也。所以禮貌大臣而厲其節也。今自王侯三公之貴。皆天子之所改容而禮之也。古天子之所謂伯父伯舅也。而今與眾同庶黥劓髡刖笞傌棄市之法。然則堂不亡陛虖。被戮辱者不泰迫虖。廉恥不行大臣。無迺握重權大官而有徒隸亡恥之心虖。夫望夷之事。二世見當以重法者。投鼠而不忌器之習也。臣聞之。履雖鮮。不加于枕。冠雖敝。不以苴履。夫嘗已在貴寵之位。天子改容而體貌之矣。吏民嘗俯伏以敬畏之矣。今而有過。帝令廢之可也。退之可也。賜之死可也。滅之可也。若夫束縛之。係紲之。輸之司寇。編之徒官。司寇小吏。詈罵而榜笞之。殆非所以令眾庶見也。夫卑賤者習知尊貴者之一旦吾亦迺可以加此也。非所以習天下也。非尊尊貴貴之化也。夫天子之所嘗敬。眾庶之所嘗寵。死而死耳。賤人安宜。得如此而頓辱之哉。豫讓事中行之君。智伯伐而滅之。移事智伯。及趙滅智伯。豫讓釁面吞炭。必報襄子。五起而不中。人問豫子。豫子曰。中行眾人畜我。我故眾人事之。智伯國士遇我。我故國士報之。故此一豫讓也。反君事讎。行若狗彘。已而抗節致忠。行出虖列士。人主使然也。故主上遇其大臣如遇犬馬。彼將犬馬自為也。如遇官徒。彼將官徒自為也。頑頓亡恥。　詬亡節。廉恥不立。且不自好。苟若而可。故見利則逝。見便則奪。主上有敗。則因而挻之矣。主上有患。則吾苟免而已。立而觀之耳。有便吾身者。則欺賣而利之耳。人主將何便于此。群下至眾。而主上至少也。所託財器職業者。粹于群下也。俱亡恥。俱苟安。則主上最病。故古者禮不及庶人。刑不至大夫。所以厲寵臣之節也。古者大臣有坐不廉而廢者。不謂不廉。曰簠簋不飾。坐污穢淫亂男女無別者。不曰污穢。曰帷薄不修。坐罷軟不勝任者。不謂罷軟。曰下官不職。故貴大臣定有其罪矣。猶未斥然正以呼之也。尚遷就而為之諱也。故其在大譴大何之域者。聞譴何。則白冠氂纓。盤水加劍。造請室而請罪耳。上不執縛係引而行也。其有中罪者。聞命而自弛。上不使人頸盭而加也。其有大罪者。聞命則北面再拜。跪而自裁。上不使捽抑而刑之也。曰子大夫自有過耳。吾遇子有禮矣。遇有禮。故群臣自　。嬰以廉恥。故人矜節行。上設廉恥禮義以遇其臣。而臣不以節行報其上者。則非人類也。故化成俗定。則為人臣者。主耳忘身。國耳忘家。公耳忘私。利不苟就。害不苟去。唯義所在。上之化也。故父兄之臣。誠死宗廟。法度之臣。誠死社稷。輔翼之臣。誠死君上。守圄扞敵之臣。誠死城郭封疆。故曰聖人有金城者。比物此志也。彼且為我死。故吾得與之俱生。彼且為我亡。故吾得與之俱存。夫將為我危。故吾得與之皆安。顧行而忘利。守節而伏義。故可以託不御之權。可以寄六尺之孤。此厲廉恥行禮誼之所致也。主上何喪焉。此之不為。而顧彼之久行。故曰可為長太息者此也。（漢書賈誼傳。是時匈奴彊侵邊。天下初定。制度疏闊。諸侯王僭儗。地過古制。淮南濟北王皆為逆誅。誼數上疏。陳政事。多所欲匡建。其大略云云。） \\n  \\n 　 \\n  \\n   \\n  "}
{"章节": "全漢文卷十六", "正文": "　 \\n 全漢文卷十六 \\n 　 \\n  \\n 烏程嚴可均校輯 \\n 賈誼二 \\n 上疏請封建子弟 \\n 陛下即不定制。如今之埶。不過一傳再傳。諸侯猶且人恣而不制。豪植而大強。漢法不得行矣。陛下所以為蕃扞。及皇太子之所恃者。唯淮陽代二國耳。代北邊匈奴。與強敵為鄰。能自完則足矣。而淮陽之比大諸侯。廑如黑子之若面。適足以餌大國耳。不足以有所禁禦。方今制在陛下。制國而令子適足以為餌。豈可謂工哉。人主之行異布衣。布衣者。飾小行競小廉。以自託於鄉黨。人主唯天下安社稷固不耳。高皇帝瓜分天下以王功臣。反者如蝟毛而起。以為不可。故蔪去不義諸侯。而虛其國。擇良日。立諸子雒陽上東門之外。畢以為王。而天下安。故大人者。不牽小行以成大功。今淮南地遠者或數千里。越兩諸侯而縣屬于漢。其吏民繇役往來長安者。自悉而補。中道衣敝錢用諸費稱此。其苦屬漢而欲得王至甚。逋逃而歸諸侯者已不少矣。其埶不可久。臣之愚計。願舉淮南以益淮陽。而為梁王立後。割淮陽北邊二三列城與東郡以益梁。不可者。可徙代王而都睢陽。梁起于新郪以北著之河。淮陽包陳以南揵之江。則大諸侯之有異心者。破膽而不敢謀。梁足以扞齊趙。淮陽足以禁吳楚。陛下高枕。終亡山東之憂矣。此二世之利也。當今恬然。適遇諸侯之皆少。數歲之後。陛下且見之矣。夫秦日夜苦心勞力。以除六國之禍。今陛下力制天下。頤指如意。高拱以成六國之禍。難以言智。苟身亡事。畜亂宿禍。孰視而不定。萬年之後。傳之老母弱子。將使不寍。不可謂仁。臣聞聖主言問其臣而不自造事。故使人臣得畢其愚忠。唯陛下財幸。（漢書賈誼傳。居數年。梁王勝死。亡子。誼復上疏。） \\n 賈誼　一 \\n 上疏諫王淮南諸子 \\n 竊恐陛下接王淮南諸子。曾不與如臣者孰計之也。淮南王之悖逆亡道。天下不孰不知其罪。陛下幸而赦遷之。自疾而死。天下孰以王死之不當。今奉尊罪人之子。適足以負謗于天下耳。此人少壯。豈能忘其父哉。白公勝所為父報仇者。大父與伯父叔父也。白公為亂。非欲取國代主也。發忿　志。剡手以衝仇人之胸。固為俱靡而已。淮南雖小。黥布嘗用之矣。漢存特幸耳。夫擅仇人足以危漢之資。于策不便。雖割而為四。四子一心也。予之眾。積之財。此非有子胥白公報于廣都之中。即疑有剸諸荊軻起于兩柱之間。所謂假賊兵為虎翼者也。願陛下少留計。（漢書賈誼傳。文帝封淮南厲王四子皆為列侯。誼知上必將復王之也。上疏諫。） \\n 賈誼　二 \\n 說積貯 \\n 筦子曰。倉廩實而知禮節。民不足而可治者。自古及今。未之嘗聞。古之人曰。一夫不耕。或受之飢。一女不織。或受之寒。生之有時。而用之亡度。則物力必屈。古之治天下。至孅至悉也。故其畜積足恃。今背本而趨末。食者甚眾。是天下之大殘也。淫侈之俗。日日以長。是天下之大賊也。殘賊公行。莫之或止。大命將泛。莫之振救。出之者甚少。而靡之者甚多。天下財產。何得不蹶。漢之為漢。幾四十年矣。公私之積。猶可哀痛。失時不雨。民且狼顧。歲惡不入。請賣爵子。既聞耳矣。安有為天下阽危者若是而上不驚者。世之有飢穰。天之行也。禹湯被之矣。即不幸有方二三千里之旱。國胡以相恤。卒然邊境有急。數千百萬之眾。國胡以餽之。兵旱相乘。天下大屈。有勇力者。聚徒而衡擊。罷夫羸老。易子而咬其骨。政治未畢通也。遠方之能疑者。並舉而爭起矣。迺駭而圖之。豈將有及乎。夫積貯者。天下之大命也。苟粟多而財有餘。何為而不成。以攻則取。以守則固。以戰則勝。懷敵附遠。何招而不至。今敺民而歸之農。皆著于本。使天下各食其力末技游食之民。轉而緣南畝。則畜積足而大樂其所矣。可以為富安天下。而直為此廩廩也。竊為陛下惜之。（漢書食貨志。賈誼說上。） \\n 賈誼　三 \\n 諫除盜鑄錢令使民放鑄 \\n 法使天下公得顧租。鑄銅錫為錢。敢雜以鉛鐵為它巧者。其罪黥。然鑄錢之情。非殽雜為巧。則不可得羸。而殽之甚微。為利甚厚。夫事有召禍。而法有起姦。今令細民人操造幣之埶。各隱屏而鑄作。因欲禁其厚利微姦。雖黥罪日報。其執不止。迺者民人抵罪。多者一縣百數。及吏之所疑。榜笞奔走者甚眾。夫縣法以誘民。使人陷阱孰積於此。曩禁鑄錢。死罪積下。今公鑄錢。黥罪積下。為法若此。上何賴焉。又民用錢。郡縣不同。或用輕錢。百加若干。或用重錢。平稱不受。法錢不立。吏急而壹之虖。則大為煩苛。而力不能勝。縱而弗呵虖。則市肆異用。錢文大亂。苟非其術。何鄉而可哉。今農事棄捐。而采銅者日蕃。釋其耒耜。冶鎔炊炭。姦錢日多。五榖不為多。善人怵而為姦邪。願民陷而之刑戮。刑戮將甚不詳。奈何而忽。國知患此。吏議必曰禁之。禁之不得其術。其傷必大。令禁鑄錢。則錢必重。重則其利深。盜鑄如雲而起。棄市之罪。又不足以禁矣。姦數不勝。而法禁數潰。銅使之然也。然銅布於天下。其為禍博矣。今博禍可除。而七福可致也。何謂七福。上收銅。勿令布。則民不鑄錢。黥罪不積。一矣。偽錢不蕃。民不相疑。二矣。采銅鑄作者。反於耕田。三矣。銅畢歸於上。上挾銅積以御輕重。錢輕則以術斂之。重則以術散之。貨物必平。四矣。以作兵器。以假貴臣。多少有制。用別貴賤。五矣。以臨萬貨。以調盈虛。以收奇羨。則官富貴[貴當作實]而末民困。六矣。制吾棄財。以與匈奴。逐爭其民。則敵必懷。七矣。故善為天下者。因禍而為福。轉敗而為功。今久退七福。而行博禍。臣誠傷之。（漢書食貨志下。孝文五年更鑄四銖錢。其文為半兩。除盜鑄錢令。使民放鑄。賈誼諫。上不聽。） \\n 賈誼　四、五、六 \\n 過秦論 \\n 秦并兼諸侯山東三十餘郡。繕津關。據險塞。脩甲兵而守之。然陳涉以戍卒散亂之眾數百。奮臂大呼。不用弓戟之兵。鉏擾白梃。望屋而食。橫行天下。秦人阻險不守。關梁不闔。長戟不刺。彊弩不射。楚師深入。戰于鴻門。曾無藩籬之艱。于是山東大擾。諸侯並起。豪俊相立。秦使章邯將而東征。章邯因以三軍之眾。要市于外。以謀其上。群臣之不信。可見于此矣。子嬰立。遂不寤。藉使子嬰有庸主之材。僅得中佐。山東雖亂。秦之地可全而有。宗廟之祀。未當絕也。秦地被山帶河以為固。四塞之國也。自繆公以來。至于秦王。二十餘君。常為諸侯雄。豈世世賢哉。其勢居然也。且天下嘗同心并力而攻秦矣。當此之世。賢智並列。良將行其師。賢相通其謀。然困于阻險而不能進。秦乃延入戰。而為之開關。百萬之徒。逃北而遂壞。豈勇力智慧不足哉。形不利。勢不便也。秦小邑并大城。守險塞而軍。高壘毋戰。閉關據阨。荷戟而守之。諸侯起于匹夫。以利合。非有素王之行也。其交未親。其下未附。名為亡秦。其實利之也。彼見秦阻之難犯也。必退師。安土息民。以待其敝。收弱扶罷。以令大國之君。不患不得意於海內。貴為天子。富有天下。而身為禽者。其救敗非也。秦王足已不問。遂過而不變。二世受之。因而不改。暴虐以重禍。子嬰孤立無親。危弱無輔。三主惑而終身不悟。亡不亦宜乎。當此時也。世非無深慮知化之士也。然所以不敢盡忠拂過者。秦俗多忌諱之禁。忠言未卒于口。而身為戮沒矣。故使天下之士。傾耳而聽。重足而立。拑口而不言。是以三主失道。忠臣不敢諫。智士不敢謀。天下已亂。奸不上聞。豈不哀哉。先王知雍蔽之傷國也。故置公卿大夫士。以飾法設刑。而天下治。其彊也。禁暴誅亂而天下服。其弱也。五伯征而諸侯從。其削也。內守外附。而社稷存。故秦之盛也。繁法嚴刑而天下振。及其衰也。百姓怨望而海內畔矣。故周五序得其道。而千餘歲不絕。秦本末並失。故不長久。由此觀之。安危之統。相去遠矣。野諺曰。前事之不忘。後事之師也。是以君子為國。觀之上古。驗之當世。參以人事。察盛衰之理。審權勢之宜。去就有序。變化有時。故曠日長久。而社稷安矣。（已上文選為下篇。）秦孝公據殽函之固。擁雍州之地。君臣固守。而窺周室。有席卷天下包舉宇內囊括四海之意。并吞八荒之心。當是時。商君佐之。內立法度。務耕織。修守戰之備。外連衡而關諸侯。于是秦人拱手而取西河之外。孝公既沒。惠王武王蒙故業。困遺冊。南兼漢中。西舉巴蜀。東割膏腴之地。收要害之郡。諸侯恐懼。會盟而謀弱秦。不愛珍器重寶肥美之地。以致天下之士。合從締交。相與為一。當是時。齊有孟嘗。趙有平原。楚有春申。魏有信陵。此四君者。皆明知而忠信。寬厚而愛人。尊賢重士。約從離衡。并韓衛燕楚齊趙宋衛中山之眾。于是六國之土。有甯越徐尚蘇秦杜赫之屬為之謀。齊明周最陳軫昭滑樓緩翟景蘇厲樂毅之徒通其意。吳起孫臏帶佗兒良王廖田忌廉頗趙奢之朋制其兵。常以十倍之地。百萬之眾。叩關而攻秦。秦人開關延敵。九國之師。逡巡遁逃而不敢進。秦無亡矢遺鏃之費。而天下諸侯已困矣。于是從散約解。爭割地而奉秦。秦有餘力而制其敝。追亡逐北。伏尸百萬。流血漂鹵。因利乘便。宰割天下。分裂河山。彊國請服。弱國入朝。延及孝文王莊襄王。享國日淺。國家無事。及至秦王。續六世之餘烈。振長策而御宇內。吞二周而亡諸侯。履至尊而制六合。執捶拊以。鞭笞天下。威振四海。南取百越之地。以為桂林象郡。百越之君。俛道係頸。委命下吏。乃使蒙恬北築長城而守藩籬。郤匈奴七百餘里。胡人不敢南下而牧馬。士不敢彎弓而報怨。于是廢先王之道。焚百家之言。以愚黔道。墮名城。殺豪俊。收天下之兵。聚之咸陽。銷鋒鑄鐻。以為金人十二。以弱黔首之民。然後斬華為城。因河為津。據億丈之城。臨不測之谿以為固。良將勁終。守要害之處。信臣精卒。陳利兵而誰何。天下以定。秦王之心。自以為關中之固。金城千里。子孫帝王萬世之業也。秦王既沒餘威振于殊俗。陳涉罋牖繩樞之子。甿隸之人。而遷徙之徒。才能不及中人。非有仲尼墨翟之賢。陶朱猗頓之富。躡足行伍之間。而倔起什伯之中。率罷散之卒。將數百之眾。而轉攻秦。斬木為兵。揭竿為旗。天下雲集響應。贏糧而景從。山東豪俊。遂並起而亡秦族矣。且夫天下非小弱也。雍州之地。殽函之固。自若也。陳涉之位。非尊于齊楚燕趙魏宋衛中山之君。鉏櫌棘矜。非錟于句戟長鍛也。適戍之眾。非抗于九國之師。深謀遠慮。行軍用兵之道。非及鄉時之士也。然而成敗異變。功業相反也。試使山東之國。與陳涉度長絜大。比權量力。則不可同年而語矣。然秦以區區之地。千乘之權。招八州而朝同列。百有餘年矣。然後以六合為家。殽函為宮。一夫作難而七廟墮。身死人手。為天下笑者。何也。仁義不施。而攻守之勢異也。（已上文選為上篇。）秦并海內。兼諸侯。南面稱帝以養四海。天下之土斐然鄉風。若是者何也。曰。近古之無王者久矣。周室卑微。五霸既沒。令不行于天下。是以諸侯力政。彊侵弱。眾暴寡。兵革不休。士民罷敝。今秦南面而王天下。是上有天子也。既元元之民。冀得安其性命。莫不虛心而仰止。當此之時。守威定功。安危之本。在於此矣。秦王懷貪鄙之心。行自奮之智。不信功臣。不親士民。廢王道。立私權。禁文書而酷刑法。先詐力而後仁義。以暴虐為天下始。夫并兼者高詐力。安定者貴順權。此言取與守不同術也。秦離戰國而王天下。其道不易。其政不改。是其所以取之守之者異也。孤獨而有之。故其亡可立而待。借使秦王計上世之事。並殷周之跡。以制御其政。後雖有淫驕之主。而未有傾危之患也。故三王之建天下。名號顯美。功業長久。今秦二世立。天下莫不引領而觀其政。夫寒者利裋褐。而飢者甘糟糠。天下之嗷嗷。新主之資也。此言勞民之易為仁也。鄉使二世有庸主之行。而任忠賢。臣主一心。而憂海內之患。縞素而正先帝之過。裂地分民。以封功臣之後。建國立君。以禮天子。[子當作下]。虛囹圄而免刑戮。除去收帑汙穢之罪。使各反其鄉里。發倉廩。散財幣。以振孤獨窮困之士。輕賦少事。以佐百姓之急。約法省刑。以持其後。使天下之人。皆得自新。更節脩行。各慎其身。塞萬民之望。而以威德與天下。天下集矣。即四海之內。皆讙然各自安樂其處。唯恐有變。雖有狡猾之民。無離上之心。則不軌之臣無以飾其智。而暴亂之奸止矣。二世不行此術。而重之以無道。壞宗廟。與民更始。作阿房宮。繁刑嚴誅。吏治刻深。賞罰不當。賦斂無度。天下多事。吏弗能紀。百姓困窮。而主弗收恤。然後奸偽並起。而上下相遁。蒙罪者眾。刑戮相望于道。而天下苦之。自君卿以下。至于眾庶。人懷自危之心。親處窮苦之實。咸不安其位。故易動也。是以陳涉不用湯武之賢。不藉公侯之尊。奮臂于大澤。而天下響應者。其民危也。故先王見始終之變。知存亡之機。是以牧民之道。務在安之而已。天下雖有逆行之臣。必無響應之助矣。故曰安民可與行義。而危民易與為非。此之謂也。貴為天子。富有天下。身不免于戮殺者。正傾非也。是二世之過也。（已上文選為中篇。　史記秦始皇紀。　案。過秦論相承分上中下三篇。以秦孝公以下為上篇。秦并兼諸侯為下篇。史記但為一篇。而次第全異。文亦小異。最為古本。今據錄之。） \\n 賈誼　七 \\n 弔屈原文并序 \\n 誼為長沙王太傅。既以謫去。意不自得。及度湘水。為賦以弔屈原。屈原。楚賢臣也。被讒放逐。作離騷賦。其終篇曰。已矣哉。國無人兮。莫知我也。遂自投汨羅而死。誼追傷之。因以自噲。其辭曰。 \\n 恭承嘉惠兮俟罪長沙。側聞屈原兮自沈汨羅。造託湘流兮敬弔先生。遭世罔極兮乃殞厥身。嗚呼哀哉兮逢時不祥。鸞鳳伏竄兮鴟梟翱翔。闒茸尊顯兮讒諛得志。賢聖逆曳兮方正倒植。世謂隨夷為溷兮謂跖踟　為廉。莫邪為鈍兮鉛刀為銛。吁嗟默默。生之無故兮。斡棄周鼎。寶康瓠兮。騰駕罷牛。驂蹇驢兮。驥垂兩耳。服鹽車兮。章甫薦履。漸不可久兮。嗟苦先生。獨離此咎兮。訊曰。已矣。國其莫我知兮。獨壹鬱其誰語。鳳漂漂其高逝兮。夫固自引而遠去。襲九淵之神龍兮。沕深潛以自珍。偭蟂獺以隱處兮。夫豈從蝦與蛭螾。所貴聖人之神德兮。遠濁世而自藏。使騏驥可得係而羈兮。豈云異夫犬羊。般紛紛其離此尤兮。亦夫子之故也。歷九州而相其君兮。何必懷此都也。鳳凰翔于千仞兮。覽德輝而下之。見細德之險徵兮。遙曾擊而去之。彼尋常之汙瀆兮。豈能容夫吞舟之巨魚。橫江湖之鱣鯨兮。固將制于螻蟻。（文選。蓺文類聚四十。　案。史記賈誼傳漢書賈誼傳並載此以為賦。今據文選編入。併錄其序。蓋本集如此。） \\n 賈捐之 \\n 捐之字君房。誼曾孫。元帝初待詔金馬門。坐法棄市。 \\n 賈誼　賈捐之八 \\n 棄珠崖議 \\n 臣幸得遭明盛之朝。蒙危言之策。無忌諱之患。敢昧死竭卷卷。臣聞堯舜。聖之盛也。禹入聖域而不優。故孔子稱堯曰大哉。韶曰盡善。禹曰無閒。以三聖之德。地方不過數千里。西被流沙。東漸于海。朔南暨。聲教迄于四海。欲與聲教則治之。不欲與者。不彊治也。故君臣歌德。含氣之物。各得其宜。武丁成王。殷周之大仁也。然地東不過江黃。西不過氐羌。南不過蠻荊。北不過朔方。是以頌聲並作。視聽之類。咸樂其生。越裳氏重九譯而獻。此非兵革之所能致。及其衰也。南征不還。齊桓捄其難。孔子定其文。以至乎秦。興兵遠攻。貪外虛內。務欲廣地。不慮其害。然地南不過閩越。北不過太原。而天下潰畔。禍卒在于二世之末。長城之歌。至今未絕。賴聖漢初興。為百姓請命。平定天下。至孝文皇帝。閔中國未安。偃武行文。則斷獄數百。民賦四十。丁男三年而一事。時有獻千里馬者。詔曰。鸞旗在前。屬車在後。吉行日五十里。師行三十里。朕乘千里之馬。獨先安之。于是還馬與道里費。而下詔曰。朕不受獻也。其令四方毋求來獻。當此之時。逸游之樂絕。奇麗之賂塞。鄭衛之微矣。夫後宮盛色。則賢者隱處。佞人用事。則諍臣杜口。而文帝不行。故諡為孝文。廟稱太宗。至孝武皇帝元狩六年。太倉之粟。紅腐而不可食。都內之錢。貫朽而不可校。迺探平城之事。錄冒頓以來數為邊害。籍兵厲馬。因富民以攘服之。西連諸國。至于安息。東過碣石。以玄菟樂浪為郡。北卻匈奴萬里。更起營塞。制南海以為八郡。則天下斷獄萬數。民賦數百。造鹽鐵酒榷之利。以佐用度。猶不能足。當此之時。寇賊並起。軍旅數發。父戰死于前。子斗傷于後。女子乘亭鄣。孤兒號于道。老母寡婦。飲泣巷哭。遙設虛祭。想魂乎萬里之外。淮南王盜寫虎符。陰聘名士。關東公孫勇等作[作當作詐]為使者。是皆廓地泰大征伐不休之故也。今天下獨有關東。關東大者。獨有齊楚。民眾久困。連年流離。離其城郭。相枕席于道路。人情莫親父母。莫樂夫婦。至嫁妻賣子。法不能禁。義不能止。此社稷之憂也。今陛下不忍悁悁之忿。欲驅士眾。擠之大海之中。快心幽冥之地。非所以救助飢僅保全元元也。詩云。蠢爾蠻荊。大邦為讎。言聖人起則後服。中國衰則先畔。動為國家難。自古而患之久矣。何況迺復其南方萬里之蠻乎。駱越之人。父子同川而浴。相習以鼻飲。與禽獸無異。本不足郡縣置也。顓顓獨居一海之中。霧露氣溼。多毒屮蟲蛇水土之害。人未見虜。戰士自死。又非獨珠　有珠犀玳瑁也。棄之不足惜。不擊不損威。其民譬猶魚鱉。何足貪也。臣竊以往者羌軍言之。暴師曾未一年。兵出不踰千里。費四十餘萬萬。大司農錢盡。迺以少府禁錢續之。夫一隅為不善。費尚如此。況于勞師遠攻。亡士毋功乎。求之往古則不合。施之當今又不便。臣愚以為非冠帶之國。禹貢所及。春秋所治。皆可且無以為。願遂棄珠　。專用恤關東為憂。（漢書賈捐之傳。） \\n 賈捐之九 \\n 與楊興共為薦石顯奏 \\n 竊見石顯。本山東名族。有禮義之家也。持正六年。未嘗有過。明習于事。敏而疾見。出公門。入私門。宜賜爵關內侯。引其兄弟以為諸曹。（漢書賈捐之傳。） \\n 又共為薦楊興奏 \\n 竊見長安令興。幸得以知名數召見。興事父母有曾氏之孝。事師有顏閔之材。榮名聞于四方。明詔舉茂材。列侯以為首。為長安令。吏民敬鄉。道路皆稱能。觀其下筆屬文則董仲舒。進談動辭則東方生。置之爭臣則汲直。用之介冑則冠軍侯。施之治民則趙廣漢。抱公絕私則尹翁歸。興兼此六人而有之。守道堅固。執義不回。臨大節而不可奪。國之良臣。也可試守京兆尹。（漢書賈捐之傳。） \\n 公孫臣 \\n 臣。魯人。文帝時召拜博士。 \\n 賈捐之　公孫臣　新垣平　十 \\n 上文帝書 \\n 始秦得水德。今漢受之。推終始傳。則漢當土德。土德之應。黃龍見。宜改正朔。易服色。色上黃。（史記封禪書。漢書郊祀志上。又張蒼傳云。魯人公孫臣上書。陳終始五德傳。言漢土德時。其符黃龍見。當改正朔。易服色。） \\n 新垣平 \\n 平。趙人。文帝時為上大夫。以詐覺伏誅。 \\n 上言設五廟 \\n 長安東北有神氣成五采。若人冠絻焉。或曰。東北神明之舍。西方神明之墓也。天瑞下宜立祠上帝。以合符應。（史記封禪書。漢書郊祀志上。） \\n 又言日再中 \\n 臣候日再中。居頃之。日卻復中。（同上。） \\n 又言迎周鼎 \\n 周鼎亡在泗水中。今河溢通泗。臣望東北汾陰直有金寶氣。意周鼎其出乎。兆見不迎。則不至。（同上。） \\n  \\n 　 \\n  \\n   \\n  "}
{"章节": "全漢文卷十七", "正文": "　 \\n 全漢文卷十七 \\n 　 \\n  \\n 烏程嚴可均校輯 \\n 于意 \\n 意。臨甾人。文帝時為齊太倉長。坐罪。傳詣長安。免。 \\n 對詔問所為治病死生驗者幾何人主名為誰 \\n 詔問故太倉長臣意方伎所長。及所能治病者。有其書無有。皆安受學。受學幾何歲。嘗有所驗。何縣里人也。何病。醫藥已其病之狀。皆何如。具悉而對。臣意對曰。自意少時。喜醫藥。醫藥方。試之多不驗者。至高后八年。得見帥臨菑元里公乘陽慶。慶年七十餘。意得見事之。謂意曰盡去而方書。非是也。慶有古先道遺傳黃帝扁鵲之脈書。五色診病。知人生死。決嫌疑。定可治。及藥論書。甚精。我家給富。心愛公。欲盡以我禁方書悉教公。臣意即曰。幸甚。非意之所敢望也。臣意即避席再拜。謁受其脈書上下經、五色診、奇咳術、揆度陰陽外變、藥論、石神、接陰陽禁書、受讀解驗之。可一年所。明歲即驗之。有驗。然尚未精也。要事之三年所。即嘗已為人治診病。決死生。有驗精良。今慶已死十年所。臣意年盡三年。年三十九歲也。齊侍御史成。自言病頭痛。臣意診其脈。告曰。君之病。惡不可言也。即出。獨告成弟昌曰。此病疽也。內發于腸胃之間。後五日當癰腫。後八日嘔膿死。成之病。得之飲酒且內。成即如期死。所以知成之病者。臣意切其脈。得肝氣。肝氣濁而靜。此內關之病也。法脈曰。脈長而弦。不得代四時者。其病主在于肝。和即經主病也。代則絡脈有過。經主病和者。其病得之筋髓裏。其代絕而脈賁者。病得之酒且內。所以知其後五日而癰腫八日嘔膿死者。切其脈時。少陽初代。代者經病。病去過人。人則去絡脈主病。當其時。少陽初關一分。故中熱而膿未發也。及五分。則至少陽之界。及八日則嘔膿死。故上二分而膿發。至界而癰腫。盡泄而死。熱上則熏陽明。爛流絡。流絡動。則脈結發。脈結發則爛解。故絡交。熱氣已上行。至頭而動。故頭痛。 \\n 于意　一 \\n 齊王中子諸嬰兒小子病。召臣意診切其脈。告曰。氣鬲病。病使人煩懣。食不下。時嘔沬。病得之少憂。數忔食飲。臣意即為之作下氣湯以飲之。一日氣下。二日能食。三日即病愈。所以知小子之病者診其脈。心氣也濁躁而經也。此絡陽病也。脈法曰。脈來數。病去難。而不一者。病主在心。周身熱。脈盛者為重陽。重陽者逿心主。故煩懣。食不下。則絡脈有過。絡脈有過。則血上出。血上出者死。此悲心所生也。病得之憂也。 \\n 齊郎中令循病。眾醫皆以為蹶人中。而刺之。臣意診之日。湧疝也。令人不得前後溲。循曰。不得前後溲三日矣。臣意飲以火齊湯。一飲得前溲。再飲大溲。三飲而疾愈。病得之內。所以知循病者。切其脈時。右口氣急。脈無五藏氣。右口脈大而數。數者中下熱而湧。左為下。右為上。皆無五藏應。故曰湧疝。中熱。故溺赤也。 \\n 于意　二 \\n 齊中御府長信病。臣意入診其脈。告曰。熱病氣也。然暑汗。脈少衰。不死。曰。此病得之當浴流水而寒甚。已則熱。信曰。唯然。往冬時。為王使于楚。至莒縣陽周水。而莒橋梁頗壞。信則掔車轅。未欲渡也。馬驚即墮。信身入水中。幾死。吏即來救信。出之水中。衣盡濡。有間而身寒。已熱如火。至今不可以見寒。臣意即為之液湯火齊。逐熱。一飲汗盡。再飲熱去。三飲病已。即使服藥。出入二十日。身無病者。所以知信之病者。切其脈時。并陰。脈法曰。熱病陰陽交者死。切之不交。并陰。并陰者。脈順清而愈。其熱雖未盡。猶活也。腎氣有時間濁。在太陰脈口而希。是水氣也。腎固主水。故以此知之。失治一時。即轉為寒熱。 \\n 齊王太后病。召臣意入診脈。曰。風癉客脬。難于大小溲。溺赤。臣意飲以火齊湯。一飲即前後溲。再飲病已。溺如故。病得之流汗出滫。滫者。去衣而汗晞也。所以知齊王太后病者。臣意診其脈。切其太陰之口。溼然風氣也。脈法曰。沈之而大堅。浮之而大緊者。病主在腎。腎切之而相反也。脈大而躁。大者。謗胱氣也。躁者。中有熱而溺赤。 \\n 齊章武里曹山跗病。臣意診其脈。曰。肺消癉也。加以寒熱。即告其人曰。死不治。適其共養。此不當醫治。法曰。後三日而當狂。妄起行。欲走。後五日死。即如期死。山跗病。得之盛怒而以接內。所以知山跗之病者。臣意切其脈。肺氣熱也。脈法曰。不平不鼓。形獘。此五藏高之遠數以經病也。故切之時。不平而代。不平者。血不居其處。代者。時參擊並至。乍躁乍大也。此兩絡脈絕。故死不治。所以加寒熱者。言其人尸奪。尸奪者形獘。形獘者不當關灸鑱石。及飲毒藥也。臣意未往診時。齊太醫先診山跗病。灸其足少陽脈口。而飲之半夏丸。病者即泄注。腹中虛。又灸其少陰脈。是壞肝剛絕深。如是重損病者氣。以故加寒熱。所以後三日而當狂者。肝一絡連屬。結絕乳下陽明。故絡絕。開陽明脈。陽明脈傷。即當狂走。後五日死者。肝與心相去五分。故曰五日盡。盡即死矣。 \\n 于意　三 \\n 齊中尉潘滿如病少腹痛。臣意診其脈。曰。遺精[精當作積]瘕也。臣意即謂齊太僕臣饒內史臣繇曰。中尉不復自止于內。則三十日死。後二十餘日溲血死。病得之酒且內。所以知潘滿如病者。臣意切其脈。深小弱。其卒然合合也。是脾氣也。右脈口氣至緊小。見瘕氣也。以次相乘。故三十日死。三陰俱搏者如法。不俱搏者決在急期。一搏一代者近也。故其三陰搏。溲血如前止。 \\n 陽虛侯相趙章病。召臣意。眾醫皆以為寒中。臣意診其脈。曰。迵風。迵風者。飲食下溢。而輒出不留。法曰。五日死。而後十日乃死。病得之酒。所以趙章之病者。臣意切其脈。脈來滑。是內風氣也。飲食下。嗌而輒出不留者。法五日死。皆為前分界法。後十日乃死。所以過期者。其人嗜粥。故中藏實。中藏實故過期。師言曰。安穀者過期。不安穀者不及期。 \\n 濟北王病。召臣意診其脈。曰。風蹶胸滿。即為藥酒。盡三后[后當作石]。病已。得之汗出伏地。所以知濟北王病者。臣意切其脈時。風氣也。心脈濁。病法過入其陽。陽氣盡而陰氣入。陰氣入張。則寒氣上而熱氣下。故胸滿。汗出伏地者。切其脈。氣陰。陰氣者。病必入中。出及瀺木也。齊北宮司空命婦出于病。眾醫皆以為風入中。病主在肺。刺其足少陽脈。臣意診其脈。曰。病氣疝客于膀胱。難于前後溲。而溺赤。病見寒氣則遺溺。使人腹腫。出于病得之欲溺不得。因以接內。所以知出于病者。切其脈。大而實。其來難。是蹶陰之動也。脈來難者。疝氣之客于膀胱也。腹之所以腫者。言蹶陰之絡結小腹也。蹶陰有則脈結動。動則腹腫。臣意即灸其足蹶陰之脈左右各一所。即不遺溺而溲清。小腹痛止。即更為火齊湯以飲之。三日而疝氣散。即愈。 \\n 于意　四 \\n 故濟北王阿母自言足熱而懣。臣意告曰。熱蹶也。則刺其足心各三所。案之。無出血。病旋己。病得之飲酒大醉。濟北王召意診脈諸女子侍者。至女子豎。豎無病。臣意告永巷長曰。豎傷脾。不可勞。法當春嘔血死。臣意言王曰。才人女子豎何能。王曰是好為方。多伎能。為所是案法新。往年市之民所。四百七十萬。曹偶四人。王曰。得母有病乎。臣意對曰。豎病重。在死法中。王召視之。其顏色不變。以為不然。不賣諸侯所。至春。豎奉劍從王之廁。王去。豎後。王令人召之。即仆于廁。嘔血死。病得之流汗。流汗者。同法病內重。毛髮而色澤。脈不衰。此亦關內之病也。 \\n 齊中大夫病齲齒。臣意灸其左大陽明脈。即為苦參湯。日嗽三升。出入五六日。病已。得之風。及臥開口。食而不嗽。 \\n 甾川王美人懷子而不乳。來召臣意。臣意往。飲以莨碭藥一撮。以酒飲之。旋乳。臣意復診其脈而脈躁。躁者有餘病。即飲以消石一齊。出血。血如豆比五六枚。 \\n 齊丞相舍人奴從朝入宮。臣意見之食閨門外。望其色。有病氣。臣意即告宦者平。平好為脈。學臣意所。臣意即示之舍人奴病。告之曰。此傷脾氣也。當至春。鬲塞不通。不能食飲。法至夏。泄血死。宦者平即往告相曰。君之舍人奴有病。病重。死期有日。相君曰。卿何以知之。曰。君朝時入宮。君之舍人奴盡食閨門外。平與倉公立。即示平曰。病如是者死。相即召舍人奴而謂之曰。公奴有病不。舍人曰。奴無病。身無育者。至春。果病。至四月。泄血死。所以知奴病者。脾氣周乘五藏。傷部而交。故傷脾之色也。望之殺然黃。察之如死青之茲。眾醫不知。以為大蟲。不知傷脾。所以至春死病者。胃氣黃。黃者土氣也。土不勝木。故至春死。所以至夏死者。脈法曰。病重而脈順清者曰內關。內關之病。人不知其所痛。心急然無苦。若加以一病。死中春。一愈順及一時。其所以四月死者。診其人時愈順。愈順者。人尚肥也。奴之病得之流汗數出。灸于火而以出見大風也。 \\n 于意　五 \\n 甾川王病。召臣意診脈。曰。蹶上。為重頭痛。身熱。使人煩懣。臣意即以寒水拊其頭。刺足陽明脈左右各三所。病旋已。病得之沐髮未乾而臥。診如前。所以蹶。頭熱至肩。 \\n 齊王黃姬兄黃長卿家有酒召客。召臣意。請客坐。未上食。臣意望見王后弟宋建。告曰。君有病。往四五日。君要脅痛。不可俛仰。又不得小溲。不亟治。病即入濡腎。及其未舍五藏。急治之。病方今客腎濡。此所謂腎痺也。宋建曰。然。建故有要脊痛。往四五日。天雨。黃氏諸倩見建家京下方石。即弄之。建亦欲效之。效之不能起。即復置之。暮要脊痛。不得溺。至今不愈。建病得之好持重。所以知建病者。臣意見其色。太陽色乾。腎部上及界要以下者枯四分所。故以往四五日知其發也。臣意即為柔湯使服之。十八日所而病愈。 \\n 濟北王侍者韓女病要背痛。寒熱。眾醫皆以為寒熱也。臣意診脈。曰。內寒。月事不下也。即竄以藥。旋下。病已。病得之欲男子而不可得也。所以知韓女之病者。診其脈時。切之腎脈也。嗇而不屬。嗇而不屬者。其來難堅。故曰月不下。肝脈弦。出左口。故曰欲男子不可得也。 \\n 臨菑汜里女子薄吾病甚。眾醫皆以為寒熱篤。當死不治。臣意診其脈。曰。蟯瘕為病。腹大。上膚黃麤。循之戚戚然。臣意飲以芫華一撮。即出蟯可數升。病已。三十日如故。病蟯得之于寒溼。寒溼氣宛。篤不發。化為蟲。臣意所以知寒薄吾病者。切其脈。循其尺。其尺索刺麤。而毛美奉髮。是蟲氣也。其色澤者。中藏無邪氣及重病。齊　于司馬病。臣意切其脈。告曰。當病迵風迵風之狀。飲食下嗌。輒後之。病得之飽食而疾走。　于司馬曰。我之王家食馬肝。食飽甚。見酒來。即走去。驅疾至舍。即泄數十出。臣意告曰。為火齊米汁飲之。七八日而當愈。時醫秦信在旁。臣意去。信謂左右閤都尉曰。意以　于司馬病為何。曰。以為迵風。可治。信即笑曰。是不知也。　于司馬病。法當後九日死。即後九日不死。其家復召臣意。臣意往問之。盡如意診。臣即為一火齊米汁。使服之。七八日病已。所以知之者。診其脈時。切之盡如法。其病順。故不死。 \\n 于意　六 \\n 齊中郎破石病。臣意診其脈。告曰。肺傷不治。當後十日丁亥。溲血死。即後十一日。溲血而死。破石之病。得之墮馬僵石上。所以知破石之病者。切其脈。得肺陰氣。其來散。數道至而不一也。色又乘之。所以知其墮馬者。切之得番陰脈。番陰脈入虛裏。乘肺脈。肺脈散者。固色變也。乘之。所以不中期死者。師言曰。病者安穀即過期。不安穀則不及期。其人嗜黍。黍主肺。故過期。所以溲血者。診脈法曰。病養喜陰處者順死。喜養陽處者逆死。其人喜自靜。不躁。又久安坐。伏几而寐。故血下泄。 \\n 齊王侍醫遂病。自練五石服之。臣意往過之。遂謂意曰。不肖有病。幸診遂也。臣意即診之。告曰。公病中熱。論曰。中熱不溲者。不可服五石。石之為藥精悍。公服之。不得數溲。亟勿服。色將發臃。遂曰扁鵲曰。陰石以治陰病。陽石以治陽病。夫藥石者。有陰陽水火之齊。故中熱。即為陰石柔齊治之。中寒。即為陽石剛齊治之。臣意曰。公所論遠矣。扁鵲雖言若是。然必審診。起度量。立規矩。稱權衡。合色脈。表裏有餘不足順逆之法。參其人動靜。與息相應。乃可以論。論曰。陽疾處內。陰形應外者。不加悍藥及鑱石。夫悍藥入中。則邪氣辟矣。而宛氣愈深。診法曰。二陰應外。一陽接內者。不可以剛藥。剛藥入。則動陽。陰病益衰。陽病益著。邪氣流行。為重困于俞。忿發為疽。意告之。後百餘日。果為疽發乳上。入缺盆。死。此謂論之大體也。必有經紀。拙工有一不習。文理陰陽失矣。 \\n 于意　七 \\n 齊王故為陽虛侯時。病甚。眾醫皆以為蹶。臣意診脈。以為痺。根在右脅下。大如覆杯。令人喘。逆氣。不能食。臣意即以火齊粥且飲。六日氣下。即令更服丸藥。出入六日。病已。病得之內。診之時。不能識其經解。大識其病所在。 \\n 臣意常診安陽武都里成開方。開方自言以為不病。臣意謂之病沓沓風。三歲。四支不能自用。使人瘖。瘖即死。今聞其四支不能用。瘖而未死也。病得之數飲酒。以見大風氣。所以知成開方病者。診之。其脈法奇咳言曰。藏氣相反者死。切之得腎反肺。法曰。三歲死也。 \\n 安陵阪里公乘項處病。臣意診脈曰。牡疝。牡疝在鬲下。上連肺。病得之內。臣意謂之。慎毋為勞力事。為勞力事。則必嘔血死。處後蹴踘。要蹶寒。汗出多。即嘔血。臣意復診之日。當旦日日夕死。即死。病得之內。所以知項處病者。切其脈得番陽。番陽入虛裏。處旦日死。一番一絡者。牡疝也。臣意曰。他所診期決死生。及所治已病眾多。久頗忘之。不能盡識。不敢以對。 \\n 問臣意。所診治病。病名多同而診異。或死或不死。何也。對曰。病名多相類。不可知。故古聖人為之脈法。以起度量。立規矩。縣權衡。案繩墨。調　陰陽。別人之脈。各名之。與天地相應。參合于人。故乃別百病以異之。有數者皆異之。無數者同之。然脈法不可勝驗。診疾人以度異之。乃可別同名。命病主在所居。今臣意所診者。皆有診籍。所以別之者。臣意所受師方適成。師死。以故表籍所診。期決死生。觀所失所得者合脈法。以故至今知之。 \\n 問臣意曰。所期病。決死生。或不應期。何故。對曰。此皆飲食喜怒不節。或不當飲藥。或不當鍼灸。以故不中期死也。 \\n 問臣意。意方能知病死生。論藥用所宜。諸侯王大臣有嘗問意者不。及文王病時。不求意診治。何故。對曰。趙王膠西王濟南王吳王皆使人來召臣意。臣意不敢往。文王病時。臣意家貧。欲為人治病。誠恐吏以除拘臣意也。故移名數左右。不修家生。出行游國中。問善為方數者事之久矣。見事數師。悉受其要事。盡其方書意。及解論之。身居陽虛侯國。因事侯。侯入朝。臣意從之長安。以故得診安陵項處等病也。 \\n 于意　八 \\n 問臣意。知文王所以得病不起之狀。臣意對曰。不見文王病。然竊聞文王病喘。頭痛。日不明。臣意心論之。以為非病也。以為肥而蓄精。身體不得搖。骨肉不相任。故喘。不當醫治。脈法曰。年二十。脈氣當趨。年三十。當疾步。年四十。當安坐。年五十。當安臥。年六十已上。氣當大董。文王年未滿二十。方脈氣之趨也。而徐之。不應天道四時。後聞醫灸之即篤。此論病之過也。臣意論之。以為神氣爭而邪氣入。非年少所能復之也。以故死。所謂氣者。當調飲食。擇晏日。車步廣志。以適筋骨肉血脈。以瀉氣。故年二十。是謂易貿。法不當砭灸。砭灸至氣逐。 \\n 問臣意。師慶安受之。聞于齊諸侯不。對曰。不知慶所師受。慶家富。善為醫。不肯為人治病。當以此故不聞。慶又告臣意曰。慎毋令我子孫知若學我方也。 \\n 問臣意。師慶何見于意而愛意。欲悉教意方。對曰。臣意不聞師慶為方善也。意所以知慶者。意少時好諸方事。臣意試其方。皆多驗精良。臣意聞菑川唐里公孫光善為古傳方。臣意即往謁之。得見事之。受方化陰陽及傳語法。臣意悉受書之。臣意欲盡受他精方。公孫光曰。吾方盡矣。不為愛公所。吾身已衰。無所復事之。是吾年少所受妙方也。悉與公。毋以教人。臣意曰。得見事侍公前。悉得禁方。幸甚。意死。不敢妄傳人。居有閒。公孫光閒處。臣意深論方。見言百世為之精。師光喜曰。公必為國工。吾有所善者皆疏。同產處臨菑善為方。吾不若。其方甚奇。非世之所聞也。吾年中時。嘗欲受其方。楊中倩不肯。曰。若非其人也。胥與公往見之。當知公喜方也。其人亦老矣。其家給富。時者未往。會慶子男殷來獻馬。因師光奏馬王所。意以故得與殷善。光又屬意于殷曰。意好數。公必謹過之。其人聖儒。即為書以意屬陽慶。以故知慶。臣意事慶謹。以故愛意也。 \\n 于意　九 \\n 問臣意曰。吏民嘗有事學意方。及畢盡得意方不。何縣里人。對曰。臨菑人宋邑。邑學。臣意教以五診。歲餘。濟北王遣太醫高期王禹學。臣意教以經脈高下。及奇絡結。當論俞所居。及氣當上下出入邪逆順。以宜鑱石。定砭灸處。歲餘。菑川王時遣太倉馬長馮信正方。臣意教以案法逆順論、藥法、定五味、及和齊湯法。高永侯家丞杜信喜脈來學。臣意教以上下經脈五診。二歲餘。臨菑召里唐安來學。臣意教以五診。上下經脈、奇咳、四時應陰陽重。未成。除為齊王侍醫。 \\n 問臣意。診病決死生。能全無失乎。臣意對曰。意治病人。必先切其脈。乃治之。敗逆者不可治。其順者乃治之。心不精脈。所期死生。視可治。時時失之。臣意不能全也。（史記倉公傳。） \\n  \\n 　 \\n  \\n   \\n  "}
{"章节": "全漢文卷十八", "正文": "　 \\n 全漢文卷十八 \\n 　 \\n  \\n 烏程嚴可均校輯 \\n 錯 \\n 錯。潁川人。初為太常掌故。文帝時歷太子舍人門大夫。遷博士。拜太子家令。舉賢良文學。對策高第。遷中大夫。景帝即位。以為內史。遷御史大夫。吳楚七國反。斬于東市。有新書三卷。集三卷。 \\n 錯　一、二、三 \\n 賢良文學對策 \\n 平陽侯臣窋、汝陰侯臣　、潁陰侯臣何、廷尉臣宜昌、隴西太守臣昆邪、所選賢良太子家令臣錯、昧死再拜言。臣竊聞古之賢主。莫不求賢以為輔翼。故黃帝得力牧而為五帝先。大得咎繇而為三王祖。齊桓得笎子而為五伯長。今陛下講于太禹。及高皇帝之建豪英也。退託于不明以求賢良。讓之至也。臣竊觀上世之傳。若高皇帝之建功業。陛下之德厚而得賢佐。皆有司之所覽。刻于玉生版。藏于金匱。歷之春秋。紀之後世。為帝者祖宗。與天地相終。今臣窋出等迺以臣錯充賦。甚不稱明詔求賢之意。臣錯屮茅臣。亡識知。昧死上愚對曰。詔策曰。明于國家大體。愚臣竊以古之五帝明之。臣聞五帝神聖。其臣莫能及。故自親事。處于法宮之中。明堂之上。動靜上配天。下順地。中得人。故眾生之類。亡不覆也。根著之徒。亡不載也。燭以光明。亡偏異也。德上及飛鳥。下至水蟲。草木諸產。皆被其澤。然後陰陽調。四時節。日月光。風雨時。膏露降。五穀熟。祅孽滅。賊氣息。民不疾疫。河出圖。洛出書。神龍至。鳳鳥翔。德澤滿天下。靈光施四海。此謂配天地治國大體之功也。詔策曰。通于人事終始。愚臣竊以古之三王明之。臣聞三王臣主俱賢。故合謀相輔。計安天下。莫不本于人情。人情莫不欲壽。三王生而不傷也。人情莫不欲富。三王厚而不困也。人情莫不欲安。三王扶而不危也。人情莫不欲逸。三王節其力而不盡也。其為法令也。合于人情而後行之。其動眾使民也。本于人事。然後為之。取人以已。內恕及人。情之所惡。不以彊人。情之所欲。不以禁民。是以天下樂其改。歸其德。望之若父母。從之若流水。百姓和親。國家安寍。名位不失。施及後世。此明于人情終始之功也。詔策曰。直言極諫。愚臣竊以五伯之臣明之。臣聞五伯不及其臣。故屬之以國。任之以事。五伯之佐之為人臣也。察身而不敢誣。奉法令不容私。盡心力不敢矜。遭患難不避死。見賢不居其上。受祿不過其量。不以亡能居尊顯之位。自行若此。可謂方正之士矣。其立法也。非以苦民傷眾。而為之機陷也。以之興利除害。尊主安民。而救暴亂也。其行賞也。非虛取民財。妄予人也。以勸天下之忠孝。而明其功也。故功多者賞厚。功少者賞薄。如此斂民財以顧其功。而民不恨者。知與而安已也。其行罰也。非以忿怒妄誅。而從暴心也。以禁天下不忠不孝而害國者也。故罪大者罰重。罪小者罰輕。如此民雖伏罪至死而不怨者。知罪罰之至。自取之也。立法若此。可謂平正之吏矣。法之逆者。請而更之。不以傷民。主行之暴者。逆而復之。不以傷國。救主之失。補主之過。揚主之美。明主之功。使主內亡邪辟之行。外亡騫污之名。事君若此。可謂直言極諫之士矣。此五伯之所以德匡天下。威正諸侯。功業甚美。名聲章明。舉天下之賢主。五伯與焉。此身不及其臣。而使得直言極諫。補其不逮之功也。今陛下人民之眾。威武之重。德惠之厚。令行禁止之埶。萬萬于五伯。而賜愚臣策曰。匡朕之逮。愚臣何足以識陛下之高明而奉承之。詔策曰。吏之不平。政之不宣。民之不寍。愚臣竊以秦事明之。臣聞秦始并天下之時。其主不及三王。而臣不及其佐。然功力不遲者何也。地形便。山川利。財用足。民利戰。其所與並者六國。六國者。臣主皆不肖。謀不輯。民不用。故當此之時。秦最富彊。夫國富彊而鄰國亂者。帝王之資也。故秦能兼六國。立為天子。當此之時。三王之功。不能進焉。及其末塗之衰也。任不肖而信讒賊。宮室過度。耆慾亡極。民力罷盡賊斂不節。矜奮自賢。群臣恐諛。驕溢縱恣。不顯患禍。妄賞以隨喜意。妄誅以　怒心。法令煩僭。刑罰暴酷。輕絕人命。身自射殺。天下寒心。莫安其處。姦邪之吏。乘其亂法。以成其威。獄官主斷。生殺自恣。上下瓦解。各自為制。秦始亂之時。吏之所先侵者貧人賤民也。至其中節。所侵者富人吏家也。及其末塗。所侵者宗室大臣也。是故親疏皆危。外內咸怨。離散逋逃。人有走心。陳勝先倡。天下大潰。絕祀亡世。為異姓福。此吏不平。政不宜民不寍之禍也。今陛下配天象地。覆露萬民。絕秦之跡。除其亂法。躬親本事。廢去淫末。除苛解嬈。寬大愛人。肉刑不用。罪人亡帑。非謗不治。鑄錢者除。通關去塞。不孽諸侯。賓禮長老。愛卹少孤。罪人有期。後宮出嫁。尊賜孝悌。農民不租。明詔軍師。愛士大夫。求進方正。廢退姦邪。除去陰刑。害民者誅。憂百勞姓。列侯就都。親耕節用。視民不奢。所為天下興利除害變法易故以安海內者。大功數十。皆上世之所難及。陛下行之。道純德厚。元元之民幸矣。詔策曰。永惟朕之不德。愚臣不足以當之。詔策曰。悉陳其志。幸毋有所隱。愚臣竊以五帝之賢臣明之。臣聞五帝其臣莫能及。則自親之。三王臣主俱賢。則共憂之。五伯不及其臣。則任使之。此所以神明不遺而聖賢不廢也。故各當其世而立功德焉。傳曰。往者不可及。來者猶可待。能明其世者。謂之天子。此之謂也。竊聞戰不勝者易其地。民貧窮者變其業。今以陛下神明德厚。資財不下五帝。臨制天下。至今十有六年。民不益富。盜賊不衰。邊竟未安。其所以然。意者陛下未之躬親。而待群臣也。今執事之臣。皆天下之選已。然莫能望陛下清光。譬之猶五帝之佐也。陛下不自躬親。而待不望清光之臣。臣竊恐神明之遺也。日損一日。歲亡一歲。日月益暮。盛德不及究于天下以傳萬世。愚臣不自度量。竊為陛下惜之。昧死上狂惑屮茅之愚。臣言唯陛下財擇。（漢書　錯傳。） \\n 上書言皇太子宜知術數 \\n 人主所以尊顯功名揚于萬世之後者。以知術數也。故人主知所以臨制臣下而治其眾。則群臣畏服矣。知所以聽言受事。則不欺蔽矣。知所以安利萬民。則海內必從矣。知所以忠孝事上。則臣子之行備矣。此四者。臣竊為皇太子急之。人臣之議或曰。皇太子亡以知事為也。臣之愚誠以為不然。竊觀上世之君。不能奉其宗廟。而劫殺于其臣者。皆不知術數者也。皇太子所讀書多矣。而未深知術數者。不問書說也。夫多誦而不知其說。所謂勞苦而不為功。臣竊觀皇太子材智高奇。馭射伎蓺。過人絕遠。然于術數未有所守者。以陛下為心也。竊願陛下。幸擇聖人之術可用今世者。以賜皇太子。因時使太子陳明于前。唯陛下裁察。（漢書　錯傳。） \\n 錯　四、五 \\n 上書言兵事 \\n 臣聞漢興以來。胡虜數入邊地。小入則小利。大入則大利。高后時再入隴西。攻城屠邑。敺略畜產。其後復入隴西。殺吏卒。大寇盜。竊聞戰勝之威。民氣百倍。敗兵之卒。沒世不復。自高后以來。隴西三困于匈奴矣。民氣破傷。亡有勝意。今茲隴西之吏。賴社稷之神靈。奉陛下之明詔。和輯士卒。厎厲其節。起破傷之民。以當乘勝之匈奴。用少擊眾。殺一王。敗其眾。而法曰大有利。非隴西之民有勇怯。迺將吏之制巧拙異也。故兵法曰。有必勝之將。無必勝之民。繇此觀之。安邊境。立功名。在于良將。不可不擇也。臣又聞用兵臨戰。合刃之急者三。一曰得地形。二日卒服習。三曰器利。兵法曰。丈五之溝。漸車之水。山林積石。經川丘阜。屮木所在。此步兵之地也。車騎二不當一。士山丘陵。曼衍相屬。平原廣野。此車騎之地。步兵十不當一。平陵相遠。川谷居閒。仰高臨下。此弓弩之地也。短兵百不當一。兩陳相近。平地淺草。可前可後。此長戟之地也。劍楯三不當一。雚葦竹蕭。屮木蒙蘢。支葉茂接。此矛鋌之地也。長戟二不當一。曲道相伏。險阨相薄。此劍楯之地也。弓弩三不當一。士不選練。卒不服習。起居不精。動靜不集。趨利弗及。避難不畢。前擊後解。與金鼓之音相失。此不習勒卒之過也。百不當十。兵不完利。與空手同。甲不堅密。與袒裼同。弩不可以及遠。與短兵同。射不能中。與亡矢同。中不能入。與亡鏃同。此將不省兵之禍也。五不當一。故兵法曰。器械不利。以其卒予敵也。卒不可用。以其將予敵也。將不知兵。以其主子敵也。君不擇將。以其國予敵也。四者。兵之至要也。臣又聞小大異形。彊弱異埶。險易異備。夫卑身以事彊。小國之形也。合小以攻大。敵國之形也。以蠻夷攻蠻夷。中國之形也。今匈奴地形技蓺。與中國異。上下山阪。出入溪澗。中國之馬弗與也。險道傾仄。且馳且射。中國之騎弗與也。風雨罷勞。飢渴不困。中國之人弗與也。此匈奴之長技也。若夫平原易地。輕車突騎。則匈奴之眾易撓亂也。勁弩長戟。射疏及遠。則匈奴之弓弗能格也。堅甲利刃。長短相雜。遊弩往來。什伍俱。前則匈奴之兵弗能當也。材宮騶發。矢道同的。則匈奴之革笥木薦弗能支也。下馬地鬥。劍戟相接。去就相薄。則匈奴之足弗能給也。此中國之長技也。以此觀之。匈奴之長技三。中國之長技五。陛下又興數十萬之眾。以誅數萬之匈奴。眾寡之計。以一擊十之術也。雖然。兵凶器。戰危事也。以大為小。以彊為弱。在俛卬之間耳。夫以人之死爭勝。跌而不振。則悔之亡及也。帝王之道。出于萬全。今降胡義渠蠻夷之屬來歸誼者。其眾數千。飲食長技。與匈奴同。可賜之堅甲絮衣。勁弓利矢。益以邊郡之良騎。令明將能知其習俗和輯其心者。以陛下之明約將之。即有險阻。以此當之。平地通道。則以輕車材官制之。兩車相為表裏。各用其長技。衡加之以眾。此萬全之術也。傳曰。狂夫之言而明主擇焉。臣錯愚陋。昧死上狂言。唯陛下財擇。（漢書　錯傳。） \\n 錯　六 \\n 言守邊備塞務農力本當世急務二事 \\n 臣聞秦時。北攻胡貉。築塞河上。南攻揚粵。置戍卒焉。其起兵而攻胡粵者。非以衛地而救民死也。貪戾而欲廣大。故功未立而天下亂。且夫起兵而不知其埶。戰則為人禽。屯則卒積死。夫胡貉之地。積陰之處也。木皮三寸。冰厚六尺。食肉而飲酪。其人密理。鳥獸毳毛。其性能寒。楊粵之地。少陰多陽。其人疏理。鳥獸希毛。其性能暑。秦之戍卒。不能其水士。戍者死于邊。輸者僨于道。秦民見行。如往棄市。因以謪發之。名曰謫戍。先發吏有謫及贅婿賈人。後以嘗有市籍者。又後以大父母父母嘗有市籍者。後入閭取其左。發之不順。行者深怨。有背畔之心。凡民守戰。至死而不降北者。以計為之也。故戰勝守固。則有拜爵之賞。攻城屠邑。則得其財鹵以富家室。故能使其眾蒙矢石赴湯火視死如生。今秦之發卒也。有萬死之害。而亡銖兩家之報。死事之後。不得一算之復。天下明知禍烈及已。陳勝行戍。至于大澤。為天下先倡。天下從之如流水者。秦以威劫而行之敝也。胡人衣食之業。不著于地。其埶易以擾亂邊竟。何以明之。胡人食肉飲酪。衣皮毛。非有城郭田宅之歸居。如飛鳥走獸于廣野。美草甘水則止。草盡水竭則移。以是觀之。往來轉徙。時到時去。此胡人之生業。而中國之所以離南畝也。今使胡人數處轉牧行獵于塞下。或當燕代。或當上郡北地隴西。以候備塞之卒。少則入。陛下不救。則邊民絕望而有降敵之心。救之。少發。則不足。多發。遠縣纔至。則胡又已去。聚而不罷。為費甚大。罷之。則胡復入。如此連年。則中國貧苦而民不安矣。陛下幸憂邊竟。遣將吏發卒以治塞。甚大惠也。然今[今當作令]遠方之卒守塞。一歲而更。不知胡人之能。不如選常居者。家室田作。且以備之。以便為之高城深塹。具藺石。布渠荅。復為一城。其內城閒百五十步。要害之處。通川之道。調立城邑。毋下千家。為中周虎落。先為室屋。具田器。迺募罪人及免徒復作令居之。不足。募以丁奴婢贖罪。及輸奴婢欲以拜爵者。不足。迺募民之欲往者。皆賜高爵。復其家。予冬夏衣廩食。能自給而止。郡縣之民。得買其爵。以自增至卿。其亡夫若妻者。縣官買予之。人情非有匹敵。不能久安其處。塞下之民。祿利不厚。不可使久居危難之地。胡人入驅。而能止其所驅者。以其半予之。縣民[縣民之民當作官]為贖其民。如是。則邑里相救助。赴胡不避死。非以德上也。欲全親戚而利其財也。此與東方之戎卒。不習地埶而心畏胡者。功相萬也。以陛下之時。徙民實邊。使遠方亡屯戍之事。塞下之民。父子相保。亡係虜之患。利施後世。名稱聖明其與秦之行怨民。相去遠矣。（漢書　錯傳。） \\n 錯　七 \\n 復言募民徙塞下 \\n 陛下幸募民相徙。以實塞下。使屯戍之事益省。輸將之費益寡。甚大惠也。下吏誠能稱厚惠奉明法。存卹所徙之老弱。善遇其壯士。和輯其心而勿侵刻。使先至者安樂而不思故鄉。則貧民相募而勸往矣。臣聞古之徙遠方以實廣虛也。相其陰陽之和。嘗其水泉之味。審其土地之宜。觀其屮木之饒。然後營邑立城。製里割宅。通田作之道。正阡陌之界。先為築室。家有一堂二內。門戶之閉。置器物焉。民至有所居。作有所用。此民所以輕去故鄉。而勸之新邑也。為置醫巫。以敬疾病。以脩祭祀。男女有昏。生死相卹。墳墓相從。種樹畜長。室屋完安。此所以使民樂其處。而有長居之心也。臣又聞古之制邊縣以備敵也。使五家為伍。伍有長。十長一里。里有假士。四里一連。連有假五百。十連一邑。邑有假候。皆擇其邑之賢材有護習地形知民心者。居則習民于射法。出則教民于應敵。故卒伍成于內。則軍正定于外。服習以成。勿令遷徙。幼則同游。長則共事。夜戰聲相知。則足以相救。晝戰日相見。則足以相識。驩愛之心。足以相死。如此而勸以厚賞。威以重罰。則前死不還踵矣。所徙之民。非壯有材力。但費衣糧不可用也。雖有材力。不得良吏。猶亡功也。陛下絕匈奴不與和親。臣竊意其冬來南也。壹大治則終身創矣。欲立威者始于折膠。來而不能困。使得氣去。後未易服也。愚臣亡識。唯陛下財察。（漢書　錯傳。） \\n 錯　八 \\n 說文帝令民入粟受爵 \\n 聖王在上而民不凍飢者。非能耕而食之織而衣之也。為開其資財之道也。故堯禹有九年之水。湯有七年之旱。而國亡捐瘠者以畜積多而備先具也。今海內為一。土地人民之眾。不避湯禹。加以亡天災數年之水旱。而畜積未及者。何也。地有遺利。民有餘力。生穀之土未盡墾。山澤之利未盡出。游食之民。未盡歸農也。民貧則姦邪生。貧生于不足。不足生于不農。不農則不地著。不地著則離鄉輕家。民如鳥獸。雖有高城深池嚴法重刑。猶不能禁也。夫寒之于衣。不待輕煖。飢之于食。不待甘旨。飢寒至身。不顧廉恥。人情一日不再食則飢。終歲不製衣則寒。夫腹飢不得食。膚寒不得衣。雖慈母不能保其子。君安能以有其民哉。明主知其然也。故務民于農桑。薄賦斂。廣畜積。以實倉廩。備水旱。故民可得而有也。民者在上所以牧之。趨利如水走下。四方亡擇也。夫珠玉金銀。飢不可食。寒不可衣。然而眾貴之者。以上用之故也。其為物輕微易藏。在于把握。可以周海內。而亡飢寒之患。此令臣輕背其主。而民易去其鄉。盜賊有所勸。亡逃者得輕資也。粟米布帛。生于地。長于時。聚于力。非可一日成也。數石之重。中人勿勝。不為姦邪所利。一日弗得而飢寒至。是故明君貴五穀而賤金玉。今農夫五口之家。其服役者不下二人。其能耕者不過百畝。百畝之收不過百石。春耕夏耘。秋穫冬藏。伐薪樵。治官府。給繇役。春不得避風塵。夏不得避暑熱。秋不得避陰雨。冬不得避寒凍。四時之間。亡日休息。又私自送往迎來。弔死問疾。養孤長幼在其中。勤苦如此。尚復被水旱之災。急政暴虐。賦斂不時。朝令而暮改。當其有者半賈而賣。亡者取倍稱之息。于是有賣田宅鬻子孫以賞責者矣。而商賈大者積貯倍息。小者坐列販賣。操其奇羸。日游都市。乘上之急。所賣必倍。故其男不耕耘。女不蠶織。衣必文采。食必梁肉。亡農夫之苦。有阡佰之得。因其富厚。交通王侯。力過吏埶。以利相傾。千里游敖。冠蓋相望。乘堅策肥。履絲曳縞。此商人所以兼并農人。農人所以流亡者也。今法律賤商人。商人已富貴矣。尊農夫。農夫已貧賤矣。故俗之所貴。主之所賤也。吏之所卑。法之所尊也。上下相反。好惡乖迕。而欲國富法立。不可得也。方今之務。莫若使民務農而已矣。欲民務農。在于貴粟。貴粟之道。在于使民以粟為賞罰。今募天下入粟縣官。得以拜爵。得以除罪。如此。富人有爵。農民有錢。粟有所渫。夫能入粟以受爵。皆有餘者也。取于有餘。以供上用。則貧民之富[富當作賦]可損。所謂損有餘補不足。令出而民利者也。順于民心。所補者三。一曰主用足。二曰民賦少。三曰勸農功。今令民有車騎馬一匹[匹下落者字]復卒三人。車騎者天下武備也。故為復卒。神農之教曰。有石城十仞。湯池百步。帶甲百萬。而亡粟。弗能守也。以是觀之。粟者王者大用。政之本務。令民入粟受爵。至五大夫以上。迺復一人耳。此其與騎馬之功。相去遠矣。爵者上之所擅。出于口而亡窮。粟者民之所種。生于地而不乏。夫得高爵與免罪。人之所甚欲也。使天下入粟于邊。以受爵免罪。不過三歲。塞下之粟必多矣。（漢書食貨志。） \\n 錯　九 \\n 利民欲者。莫如用爵致粟矣。能以粟拜爵者。皆民之有餘者也。取有餘以給塞下之食則富人有爵。而貧民損益于征賦矣。此以有餘補不足。而貧富之民。各得其願也。（蓺文類聚八十五。　案。此與食貨志小異。故錄附于後。） \\n 復奏勿收農民租 \\n 陛下幸使天下入粟塞下以拜爵。甚大惠也。竊恐塞卒之食不足。用大渫天下粟。邊食足以支五歲。可令入粟郡縣矣。足支一歲以上。可時赦勿收農民租。如此。德澤加于萬民。民俞勸農。時有軍役。若遭水旱。民不困乏。天下安寍歲孰且美。則民大富樂矣。（漢書食貨志。） \\n 說景帝削吳 \\n 昔高帝初定天下。昆弟少。諸子弱。大封同姓。故孽子悼惠王王齊七十二城。庶弟元王王楚四十城。兄子王吳五十餘城。封三庶孽。分天下半。今吳王前有太子之隙。詐稱病不朝。于古法當誅。文帝不忍。因賜几杖。德至厚也。不改過自新。迺益驕恣。公即山鑄錢。煮海為鹽。誘天下亡人謀作亂逆。今削之亦反。不削亦反。削之。其反亟禍小。不削之。其反遲。禍大。（漢王書吳王濞傳。） \\n 請誅楚王 \\n 楚王戊。往年為薄太后服。私姦服舍。請誅之。（漢書吳王濞傳。三年冬。楚王來朝。錯因言。） \\n 廷尉信　十 \\n 信 \\n 信。史不著其姓。文帝後元年為廷尉。景帝初遷奉常。 \\n 更議著令 \\n 吏及諸有秩。受其官屬所監所治所行所將。其與飲食。計償費。勿論。它物。若買故賤。賣故貴。皆坐臧為盜。沒入臧縣官。吏遷徙免罷。受其故官屬所將監治送財物。奪爵為士伍。免之。無爵。罰金二斤。令沒入所受。有能捕告。畀其所受臧。（漢書景紀。元年七月。廷尉信與丞相議。） \\n  \\n 　 \\n  \\n   \\n  "}
{"章节": "全漢文卷十九", "正文": "　 \\n 全漢文卷十九 \\n 　 \\n  \\n 烏程嚴可均校輯 \\n 嚴青翟 \\n 青翟。沛人。居馮翊。高帝功臣不識孫。文帝後二年嗣父嬰爵武彊侯。建元中坐竇太后喪不辦免。後為太子少傅。元狩五年代李蔡為丞相。元鼎二年坐張湯事下獄。自殺。 \\n 奏請立皇子為諸侯王 \\n 御史臣光守尚書令丞非下御史書到。言丞相臣青翟、御史大夫臣湯太常臣充大行令臣息、太子少傅臣安行宗正事昧死上言。大司馬去病上疏曰。陛下過聽。使臣去病待罪行閒。宜專邊塞之思。慮暴骸中野。無以報。乃敢惟他議以干用事者。誠見陛下憂勞天下。哀憐百姓以自忘。虧膳貶樂。損郎員。皇子賴天。能勝衣趨拜。至今無號位師傅官。陛下恭讓不卹。君臣私望。不敢越職而言。臣竊不勝犬馬心。昧死願陛下詔有司。因盛夏吉時。定皇子位。唯願陛下幸察。制曰。下御史。臣謹與中二千石二千石臣賀等議。古者裂地立國。並建諸侯。以承天子。所以尊宗廟重社稷也。今臣去病上疏。不忘其職。因以宣恩。乃道天子卑讓自貶以勞天下。慮皇子未有號位。臣青翟臣湯等宜奉義遵職。愚憧而不逮事。方今盛夏吉時。臣青翟臣湯等昧死請立皇子臣閎、臣旦、臣胥、為諸侯王。昧死請所立國名。（史記三王世家。） \\n 嚴青翟　一 \\n 丞相臣青翟御史大夫臣湯昧死言。臣謹與列侯臣嬰齊中二千石二千石臣賀、諫大夫博士臣安等議曰。伏聞周封八百。姬姓並列。奉承天子。康叔以祖考顯。而伯禽以周公立。咸為建國諸侯。以相傅為輔。百官奉憲。各遵其職。而國統備矣。竊以為並建諸侯。所以重社稷者。四海諸侯。各以其職奉貢祭。支子不得奉祭宗祖禮也。封禮建使守蕃國。帝王所以扶德施化。陛下奉承天統。明開聖緒尊賢顯功。興滅繼絕。續繡文終之後于酇。褒厲群臣平津侯等。昭六親之序。明天施之屬。使諸侯王封君得推私恩分子弟戶邑。錫號尊建百有餘國。而家皇子為列侯。則尊卑相踰。列位失序。不可以垂統于萬世。臣請立臣閎、臣旦、臣胥、為諸侯王。（史記三王世家。） \\n 丞相臣青翟御史大夫臣湯昧死言。臣青翟等與列侯吏二千石諫大夫博士臣慶等議。昧死奏請立皇子為諸侯王。制曰。康叔親屬有十。而獨尊者。褎有德也。周公祭天命郊。故魯有白牡騂剛之牲。群公不毛。賢不肖差也。高山仰之。景行嚮之。朕甚慕焉。所以抑未成。家以列侯可。臣青翟臣湯博士臣將行等伏聞康叔親屬有十。武王繼體。周公輔成王。其八人皆以祖考之尊建為大國。康叔之年幼。周公在三公之位。而伯禽據國于魯。蓋爵命之時。未至成人。康叔後扞祿父之難。伯禽殄淮夷之亂。昔五帝異制。周爵五等。春秋三等。皆因時而序尊卑。高皇帝撥亂世反諸正。昭至德。定海內。封建諸侯。爵位二等。皇子或在繈褓而立為諸侯王。奉承天子。為萬世法則。不可易。陛下躬親仕義。體行聖德。表裏文武。顯慈孝之行。廣賢能之路。內褎有德。外討彊暴。極臨北海。西湊月氏。匈奴西域。舉國奉師。輿械之費不賦千民。虛御府之藏以賞元戎。開禁倉以賑貧窮。滅戍卒之半。百蠻之君。靡不鄉風承流稱意。遠方殊俗。重譯而朝。澤及方外。故珍獸至。嘉穀興。天應甚彰。今諸侯支子封至諸侯王。臣青翟臣湯等竊伏熟計之。皆以為尊卑失序。使天下失望。不可。臣請立臣閎、臣旦、臣胥、為諸侯王[諸侯王下應有而家皇子為列侯七字]。（史記三王世家。） \\n 嚴青翟　二 \\n 丞相臣青翟、太僕臣賀、行御史大夫事太常臣充、太子太傅臣安行宗正事昧死言。臣青翟等前奏大司馬臣去病上疏言皇子未有號位。臣謹與御史大夫臣湯中二千石二千石諫大夫博士臣慶等昧死請立皇子臣閎等為諸侯王。陛下讓文武。躬自切。及皇子未教。群臣之議。儒者稱其術。或誖其心。陛下固辭弗許。家皇子為列侯。臣青翟等竊與列侯臣壽成等二十七人議。皆曰以為尊卑失序。高皇帝建天下。為漢太祖。王子孫。廣支輔。先帝法則弗改。所以宣至尊也。臣請令官。擇吉日。具禮儀上。御史奏輿地圖。他皆如前故事。（史記三王世家。） \\n 嚴忌 \\n 忌字夫子。會稽吳人。為梁孝王客。 \\n 嚴忌　三 \\n 哀時命 \\n 哀時命之不及古人兮。夫何予生之不遘時。往者不可扳援兮。來者不可與期。志憾恨而不　兮。杼中情而屬詩。夜炯炯而不寐兮。懷遙隱憂而歷茲。心鬱鬱而無告兮。眾孰可與深謀。欲愁悴而委惰兮。老冉冉而逮之。居處愁以隱約兮。志沈抑而不揚。道壅塞而不通兮。江河廣而無梁。願至崑崙之懸圃兮。采鍾山之玉英。掔瑤本之橝枝兮。望閬風之板桐。弱水汨其為難兮。路中斷而不通。勢不能淩波以徑度兮。又無羽異而高翔。然隱憫而不達兮。獨徙倚而而彷徉。悵惝惘以永思兮。心紆軫而增傷。倚躊躇以淹留兮。日飢僅而絕糧。廓抱景而獨倚兮。超永思乎故鄉。廓落寂而無友兮。誰可與玩此遺芳。白日晼晚其將入兮。哀余壽之弗將。車既獘而馬罷兮。塞邅徊而不能行。身既不容于濁世兮。不知進退之宜當。冠崔嵬而切雲兮。劍淋離而從橫。衣攝葉以儲與兮。左袪挂于榑桑。右衽拂于不周兮。六合不足以肆行。上同鑿枘于伏戲兮。下合矩矱于虞唐。願尊節而式高兮。志猶卑夫禹湯。雖知困其不改操兮。終不以邪枉害方。世並舉而好朋兮。壹斗斛而相量。眾比周以肩迫兮。賢者遠而隱藏。為鳳皇作鶉籠兮。雖翕翅其不容。靈皇其不寤知兮。焉陳詞而效忠。俗嫉妒而蔽賢兮。孰知余之從容。願舒志而抽馮兮。庸詎知其吉凶。璋珪雜于甑窐兮。隴廉與孟娵同宮。舉世以為恆俗兮。固將愁苦而終窮。幽獨轉而不寐兮。惟煩懣而盈匈。魂眇眇而馳聘兮。心煩冤之忡忡。志欿憾而不憺兮。路幽昧而甚難。塊獨守此曲隅兮。然欿切而永歎。愁脩夜而宛轉兮。氣涫　其若波。握剞劂而不用兮。操規矩而無所施。騁騏驥于中庭兮。焉能極夫遠道。置猿穴于櫺檻兮。夫何以責其捷巧。駟跛鱉而上山兮。吾固知其不能陞。釋管晏而任臧獲兮。何權衡之能稱。篦簬雜于廢蒸兮。機蓬矢以射革。負擔荷以丈尺兮。欲伸要而不可得。外迫脅于機臂兮。上牽聯于矰隿。肩傾側而不容兮。固陋腹而不得息。務光自投于深淵兮。不獲世之塵垢。孰魁摧之可久兮。願退身而窮處。鑿山楹而為室兮。下被衣于水渚。霧露濛濛其晨降兮。雲依斐而承宇。虹霓紛其朝霞兮。夕淫淫而淋雨。怊茫茫而無歸兮。悵遠望此曠野。下垂釣于谿谷兮。上要求于僊者。與赤松而結友兮。比王僑而為耦。使梟楊先導兮。白虎為之前後。浮雲霧而入冥兮。騎白鹿而容與。魂眐眐以寄獨兮。汨徂往而不歸。處卓　卓而日遠兮。志浩蕩而傷懷。鸞鳳翔于蒼雲兮。故矰繳而不能加。蛟龍潛于旋淵兮。身不挂于罔羅。知貪餌而近死兮。不如下游乎清波。寍幽隱以遠禍兮。孰侵辱之可為。子胥死而成義兮。屈原沈于汨羅。雖體解其不變兮。豈忠信之可化。志怦怦而內直兮。履繩墨而不頗。執權衡而無私兮。稱輕重而不差。概塵垢之枉攘兮。除穢累而反真。形體白而質素兮。中皎潔而淑清。時猒飫而不用兮。且隱伏而遠身。聊竄端而匿跡兮。嗼寂默而無聲。獨便悁而煩毒兮。焉發憤而抒情。時暖暖其將罷兮。遂悶歎而無名。伯夷死于首陽兮。卒夭隱而不榮。太公不遇文王兮。身至死而不得逞。懷瑤象而佩瓊兮。願陳列而無正。生天地之若過兮。忽爛漫而無成。邪氣襲余之形體兮。疾憯怛而萌生。願壹見陽春之白日兮。恐不終乎永年。（楚辭。） \\n 嚴忌　四 \\n 嚴助 \\n 助。忌子。或言族子。武帝初舉賢良對策。擢為中大夫。後拜會稽太守。入為侍中。坐與淮南王交私棄市。 \\n 論意淮南王 \\n 今者大王以發屯臨越事上書。陛下故遣臣助告王其事。王居遠。事薄遽。不與王同其計。朝有闕政。遺王之憂。陛下甚恨之。夫兵固凶器。明主之所重出也。然自五帝三王。禁暴止亂。非兵未之聞也。漢為天下宗。操殺生之柄。以制海內之命。危者望安。亂者卬治。今閩越王狼戾不仁。殺其骨肉。離其親戚。所為甚多不義。又數舉兵。侵陵百越。并兼鄰國。以為暴強。陰計奇策。入燔尋陽樓船。欲招會稽之地。以踐句踐之跡。今者邊又言閩王率兩國擊南越。陛下為萬民安危久遠之計。使人諭告之曰。天下安寍。各繼世撫民。禁毋敢相并。有司疑其虎狼之心。貪據百越之利。或于逆順不奉明詔。則會稽豫章必有長患。且天子誅而不伐。焉有勞百姓苦士卒乎。故遣兩將屯于境上。震威武。揚聲鄉。屯曾未會。天誘其衷。閩王隕命。輒遣使者罷屯。毋後農時。南越王甚嘉被惠澤蒙休德。願革心易行。身從使者入謝。有狗馬之病。不能勝服。故遣太子嬰齊入侍。病有瘳。願伏北闕望大廷以報盛德。閩王以八月舉兵于冶南。士卒罷倦。三王之眾相與攻之。因其弱弟餘善以成其謀。至今國空虛。遣使者上符節請所立。不敢自立。以待天子之明詔。此一舉。不挫一兵之鋒。不用一卒之死。而閩王伏辜。南越被澤。威震暴王。義存危國。此則陛下深計遠慮之所出也。事效見前。故使臣助來諭王意。（漢書嚴助傳。） \\n 嚴助　五 \\n 上書謝罪 \\n 春秋。天王出居于鄭。不能事母。故絕之。臣事君。猶子事父母也。臣助當伏誅。願奉三年計最。（漢書嚴助傳。助為會稽太守。數年不聞問。賜書助恐。上書謝稱云云。詔許。） \\n 韓安國 \\n 安國字長孺。梁成安人。事梁孝王為中大夫。七國反。拒守有功。後坐罪下獄。漢遣使拜為梁內史。共王即位。復坐罪免。建元中召為北地都尉。遷大司農。拜御史大夫。元光中為護軍將軍。行丞相事。病免。復為中尉。徙衛尉。出為材官將軍。屯漁陽。移屯右北平。元朔二年。坐失亡多歐血死。 \\n 上書言罷屯 \\n 方田作時。請且罷軍。（史記韓安國傳。） \\n 匈奴和親議 \\n 千里而戰。兵不獲利。今匈奴負戎馬之足。懷禽獸之心。遷徙鳥舉。難得而制也。得其地。不足以為廣。有其眾。不足以為彊。自上古不屬為人。漢數千里爭利。則人馬罷。虜以全制其敝。且彊弩之極。矢不能穿魯縞。衝風之未。力不能漂鴻毛。非初不勁。末力衰也。擊之不便。不如和親。（史記韓安國傳。又見漢書韓安國傳有刪節。） \\n 韓安國　羊勝　公孫詭　公孫乘　六 \\n 羊勝 \\n 勝。齊人。為梁孝王上客。坐謀刺爰盎自殺。 \\n 屏風賦 \\n 屏風鞈匝。（初學記作張設。）蔽我君王。重葩累繡。沓璧連璋。飾以文錦。映以流黃。畫以古烈。顒顒昂昂。藩后宜之。壽考無疆。（西京雜記上。初學記二十五。） \\n 公孫詭 \\n 詭。齊人。仕梁孝王至中尉。號曰公孫將軍。坐謀刺爰盎自殺。 \\n 文鹿賦 \\n 鹿鹿濯濯。來我槐庭。食我槐葉。懷我德聲。質如湘縟。文如素綦。呦呦相召。小雅之詩。歎丘山之比歲。逢梁王于一時。（西京雜記上。） \\n 公孫乘 \\n 未詳。 \\n 月賦 \\n 月出皦兮。君子之光。　雞無于蘭渚。蟋蟀鳴于西堂。君有禮樂。我有衣裳。猗嗟明月。當心而出。隱圓巖而似鉤。蔽脩堞而分鏡。既少進以揚輝。遂臨庭而高映。匪明皓璧。百淨琇瑩。躔度運行。陰陽以正。文林辯囿。小臣不佞。（西京雜記上。又文選雪賦注。曹植責躬詩注。鮑照翫月城西門解中詩注引。　案。初學記一以為枚乘作。疑誤。） \\n 鄒陽 \\n 陽。齊人。仕吳王濞。去為梁孝王客。 \\n 酒賦 \\n 梁孝王遊于忘憂之館。集諸遊士。各使為賦。鄒陽為酒賦。其詞曰。 \\n 鄒陽　七 \\n 清者為酒。濁者為醴。清者聖明。濁者頑騃。皆麴涓丘之麥。釀野田之米。倉風莫預。方金未啟。嗟同物而異昧。歎殊才而共待。流光驛驛。甘滋泥泥。醪釀（文選笙賦注初學記作醪醴）既成。綠瓷既啟。且筐且漉。載莤載齊。庶民以為歡。君子以為禮。其品類則沙洛淥醽。程（文選笙賦注作鄔。初學記作烏。）鄉若下高。（笙賦注初學記作齊。）公之清。關中白薄。青渚縈停。凝醳醇酎。千日（初學記作金。）一醒。哲王臨國。綽矣多暇。召皤皤之臣。聚肅肅之賓。安廣坐。列雕屏。綃綺為席。犀璩為鎮。曳長裾。飛廣袖。奮長纓。英偉之士。莞爾而即之。君王憑玉几。倚玉屏。舉手一勞。四坐之士皆若哺梁焉。乃縱酒作倡。傾碗覆觴。（碗本或作盆。）右以宮申。旁以徵揚。樂只之深。不吳不狂。于是錫名餌。祛夕醉。遣朝醒。吾君壽億萬歲。常與日月爭光。（西京雜記上。初學記十。又二十六。） \\n 几賦 \\n 韓安國作几賦不成。鄒陽代作。其詞曰。 \\n 高樹淩雲。蟠紆煩冤。旁生附枝。王爾公翰之徒。荷斧斤。援葛藟。攀喬枝。上不測之絕頂。伐之以歸。眇者督直。聾者磨礱。齊貢金斧。楚入名工。（楚本或作并。）迺成斯几。離奇髣彿。龍蟠馬迥。鳳去鸞歸。君王憑之。隔德日躋。（西就雜記上。） \\n 鄒陽　八 \\n 上書吳王 \\n 臣聞秦倚曲臺之宮。懸衡天下。畫地而人不犯。兵加胡越。至其晚節末路。張耳陳勝連從兵之。據以叩函谷。咸陽遂危。何則。列郡不相親。萬室不相救也。今胡數涉北河之外。上覆飛鳥。下不見伏菟。　城不休。救兵不至。死者相隨。輦車相屬。轉粟流輸。千里不絕。何則。紿趙責于河間。六齊望于惠后。城陽顧于盧博。三淮南之心思墳墓。大王不憂。臣恐救兵之不專。胡馬遂進窺于邯鄲。越水長沙。還舟青陽。雖使梁并淮陽之兵。下淮東。越廣陵。以遏越人之糧。漢亦折西河而下。北守漳水。以輔大國。胡亦益進。越亦益深。此臣之所為大王患也。臣聞蛟龍驤首奮翼。則浮雲北流。霧雨咸集。聖王底節脩德。則游談之士歸義思名。今臣盡智畢議。易精極慮。則無國而不可奸。節固陋之心。則何王之門不可曳長裾乎。然臣所以歷數王之朝。背淮千里而自致者。非惡臣國而樂吳民也。竊高下風之行。尤悅大王之義。故願大王之無忽。察聽其至。臣聞鵱鳥累百。不如一鶚。夫全趙之時。武力鼎士。袨服叢臺之下者。一旦成市。而不能止幽王之湛患。淮南連山東之俠。死士盈朝。不能還厲王之西也。然則計議不得。雖諸賁不能安其位亦明矣。故願大王審畫而已。始孝文皇帝據關入立。寒心銷志。不明求衣。自立天子之後。使東牟朱虛東褒儀父之後。深割嬰兒王之。壤子王梁代。益以淮陽。卒仆濟北。囚弟于雍者。豈非象新垣平等哉。今天子新據先帝之遺業。左規山東。右制關中。雙權易埶。大臣難知。大王弗察。臣恐周鼎復起于漢。新垣過計于朝。則我吳遺銅[銅當作嗣]不可期于世矣。高皇帝燒棧道。水章邯。兵不留行。收獘民之倦。東馳函谷。西楚大破。水攻則章邯以亡其城。陸擊制荊王以失其地。此皆國家之不幾者也。願大王孰察之。（漢書鄒陽傳。文選。蓺文類聚二十四。） \\n 鄒陽　九、十 \\n 獄中上書自明 \\n 臣聞忠無不報。信不見疑。臣常以為然。徒虛語耳。昔者荊軻慕燕丹之義。白虹貫日。太子畏之。衛先生為秦畫長平之事。太白食昴。昭王疑之。夫精誠變天地。而信不諭雨主。豈不哀哉。今臣盡忠竭誠。畢議願知。左右不明。卒從吏訊。為世所疑。是使荊軻衛先生復起而燕秦不寤也。願大王孰察之。昔玉人獻寶。楚王誅之。李斯竭忠。胡亥極刑。是以箕子陽狂。接輿避世。恐遭此患也。願大王察玉人李斯之意。而後楚王胡亥之聽。母使臣為箕子接輿所笑。臣聞比干剖心。子胥鴟夷。臣始不信。迺今知之。願大王孰察。少加憐焉。語曰。有白頭如新。傾蓋如故。何則。知與不知也。故樊於期逃秦之燕。藉荊軻首以奉丹事。王奢去齊之魏。臨城自剄。以卻齊而存魏。夫王奢樊於期。非新于齊秦而故于燕魏也。所以去二國死兩君者。行合于志而慕義無窮也。是以蘇秦不信于天下。為燕尾生。白圭戰亡六城。為魏取中山。何則。誠有以相知也。蘇秦相燕。人惡之于燕王。燕王案劍而怒。食以駃騠。白圭顯于中山。人惡之于魏文侯。文侯投以夜光之璧。何則。兩主二臣。剖心折肝相信。豈移于浮辭哉。故女無美惡。入宮見妒。士無賢不肖。入朝見嫉。昔者司馬喜臏腳于宋。卒相中山。范睢摺脅折齒于魏。卒為應侯。此二人者。皆信必然之畫。捐朋黨之私。挾孤獨之交。故不能自免于嫉妒之人也。是以申徒狄蹈雍之河。徐衍負石入海。不容身于世。義不苟取比周于朝。以移主上之心。故百里奚乞食于道路。穆公委之以政。甯戚飯牛車下。而桓公任之以國。此二人豈素官于朝。借譽于左右。然後二主用之哉。感于心。合于行。（文選作意）堅如膠溙。昆弟不能離。豈惑于眾口哉。故偏聽生姦。獨任成亂。昔魯聽季孫之說而逐孔子。宋信子冉之計囚墨翟。夫以孔墨之辨。不能自免于讒諛。而二國以危。何則。眾口鑠金。積毀銷骨也。是以秦用戎人由余而霸中國。齊用越人。子臧而強威宣。此二國豈係（文選作拘）于俗。牽于世。繫奇偏之浮辭哉。公聽並觀。垂明當世。故意合則胡越為昆弟。由余子臧是矣。不合則骨肉為讎敵。朱象管蔡是矣。今人主誠能用齊秦之明。後宋魯之聽。則五霸不足侔。而三王易為比也。是以聖王覺悟。捐子之之心。而不悅田常之賢。封比干之後。脩孕婦之墓。故功業覆于天下。何則。欲善無猒也。夫晉文公親其讎而強霸諸侯。齊桓公用其仇而一匡天下。何則。慈仁殷勤。誠加于心。此不可以虛辭借。至夫秦用商鞅之法。東弱韓魏。立強天下。而卒車裂之。越用大夫種之謀。禽勁吳而霸中國。遂誅其身。是以孫叔敖三去相而不悔。於陵子仲辭三公為人灌園。今人主誠能去驕傲之心。懷可報之意。披心腹。見情素。隳肝膽。施德厚。終與之窮達。無愛于士。則桀之犬可使吠堯。而跖之客可使刺由。何況因萬乘之權。假聖王之資乎。然則荊軻湛七族。要離燔妻子。豈足為大王道哉。臣聞明月之珠。夜光之璧。以暗投人于道。眾莫不案劍相眄者。何則。無因而至前也。蟠木根柢。輪囷離奇。而為萬乘器者。何則。以左右先為之容也。故無因而至前。雖出隨珠和璧。秪足結怨而不見德。故有人先游。則枯木朽株。樹功而不忘。今天下布衣窮居之士。身在貧羸。雖蒙堯舜之術。挾伊管之辯。懷龍逢比干之意。欲盡忠當世之君。而素無根柢之容。雖竭精神。欲開忠信。輔人主之治。則人主必襲案劍相眄之跡矣。是使布衣之士。不得為枯木朽株之資也。是以聖王制世御俗。獨化于陶鈞之上。而不牽乎卑亂之語。不奪乎眾多之口。故秦皇帝任中庶子蒙嘉之言。以信荊軻之說。而匕首竊發。周文獵涇渭。載呂尚而歸。以王天下。秦信左右而亡。周用烏集而王。何則。以其能越拘攣之語。馳域外之義。獨觀于昭曠之道也。今人主沈諂諛之辭。牽于帷牆之制。使不羈之士。與牛驥同皁。此鮑焦所以忿于世。而不留富貴之樂也。臣聞盛飾入朝者。不以私汙義。砥厎厲名號者。不以利傷行。故里名勝母。曾子不入。邑號朝歌。墨子回車。今欲使天下寥廓之士。籠于威重之權。脅于位勢之貴。回面汙行。以事諂諛之人。而求親近于左右。則士有伏死堀穴嚴藪之中耳。安有盡忠信而趨闕下者哉。（史記漢書。文選。蓺文類聚五十八。） \\n  \\n 　 \\n  \\n   \\n  "}
{"章节": "全漢文卷二十", "正文": "　 \\n 全漢文卷二十 \\n 　 \\n  \\n 烏程嚴可鈞校輯 \\n 枚乘 \\n 乘字叔。淮陰人。為吳王濞郎中。去之梁。景帝平七國。召拜弘農都尉。以病去官。復游梁。後歸淮陰。武帝即位。徵入都。道卒。有集二卷。 \\n 枚乘　一 \\n 梁王菟園賦 \\n 脩竹檀欒夾池水。旋菟園。並馳道，臨廣衍。長冗板。故徑干崑崙。豤觀相物。芴焉子有。似乎西山。西山隑隑。卹焉隗隗。巷路崣迤。崟巖　嵷巍　焉。暴熛激。揚塵埃。蛇龍奏。林薄竹。遊風踊焉。秋風揚焉。滿庶庶焉。紛紛紜紜。騰踊雲。亂枝葉。翬散摩來。翻翻焉。谿谷沙石。涸波沸日。湲浸疾東。流連焉轔轔陰發緒菲菲。閭閭讙擾。昆雞蝭蛙。倉庚密切。別鳥相離。哀鳴其中。若乃附巢蹇　之傳于列樹也。欐欐若飛雪之重弗麗也。西望西山。山鵲野鳩。白鷺鶻桐。鸇鶚鷂鵰。翡翠雊鵒。守狗戴勝。巢枝穴藏。被塘臨谷。聲音相聞。喙尾離屬。翱翔群熙。交頸接翼。闒而未至。徐飛翋　。往來霞水.離散而沒合。疾疾紛紛。若塵埃之間白雲也。子之幽冥。究之乎無端。于是晚春早夏。邯鄲襄國易陽之容麗人。及其燕飾子。相與雜遝而往款焉。車馬接軫相屬。方輪錯穀。接服何驂。披銜跡蹶。自奮增絕。怵惕騰躍水意而未發因更陰逐心相秩奔隧林臨河。怒氣未竭。羽蓋繇起。被以紅沬。濛濛若雨委雪。高冠扁焉。長劍閑焉.（文選范蔚宗宦者傅論注作　焉。）左挾彈焉。右執鞭焉。日移樂衰。遊觀西園之芝。芝成宮闕。枝葉榮茂。選擇純熟。挈取含苴。復取其次。顧賜從者。于是從容安步　雞走菟。俛仰釣射。煎熬炮炙。極樂到暮。若乃夫郊采桑之婦人兮。　禓錯紆。連袖方路。摩貤長髮。（文選謝靈運會吟行注作摩陀長髻。）便娟數顧。芳溫往來接。神連未結。已諾不分。縹併進靖。儐笑連便。不可忍視也。于是婦人先稱曰。春陽生兮萋萋。不才子兮心哀。見嘉客兮不能歸。桑萎蠶飢。中人望奈何。（古文苑。蓺文類聚六十五。） \\n 柳賦 \\n 忘憂之館。柔條之木。枝逶遲而含紫。葉萋萋而吐綠。出入風雲去來羽族。既上下而好音。亦黃衣而絳足。蜩螗厲響。蜘蛛吐絲。階草漠漠。白日遲遲。于嗟細柳。流亂輕絲。君王淵穆其度。御群英而翫之。小臣瞽　。與此陳詞。于嗟樂兮。于是樽盈縹玉之酒。爵獻金槳之醪。庶羞千族。盈滿六庖。弱絲清管。與風霜而共彫。鎗鍠啾唧。蕭條寥寂[寥寂當作寂寥]。雋人[雋人當作雋父]英髦。列襟聯袍。小臣莫效于鴻毛。空銜鱗而嗷醪。雖復河清海竭。終無增景于邊撩。（西京雜記上。又略見初學記二十八。） \\n 臨灞池遠訣賦（文選謝脁休沐重還道中詩注引枚乘集。） \\n 枚乘　二 \\n 上書諫吳王 \\n 臣聞得全者全昌。失全者全亡。舜無立錐之地以有天下。禹無十戶之聚以王諸　侯。湯武之土。不過百里。上不絕三光之明。下不傷百姓之心者。有王術也。故父子之道。天性也。忠臣不避重誅以直諫。則事無遺策。功流萬世。臣乘願披腹心而效愚忠。惟大王少加意。念惻怛之心于臣乘言。夫以一縷之任。係千均之重。上縣無極之高。下垂不測之淵。雖甚愚之人。猶知哀其將絕也。馬方駭。鼓而驚之。係方絕。又重鎮之。係絕于天。不可復結。隊入深淵。難以復出。其出不出。間不容髮。能聽忠臣之言。百舉必脫。必若所欲為。危于累卵。難于上天。變所欲為。易于反掌。安于泰山。今欲極天命之上壽。敝無窮之極樂。究萬乘之埶。不出反掌之易。以居泰山之安。而欲乘累卵之危。走上天之難。此愚臣之所以為大王惑也。人性有畏其景而惡其跡者。卻背而走。跡愈多。景愈疾。不如就陰而止。景滅跡絕。欲人勿聞。莫若勿言。欲人勿知。莫若勿為。欲湯之滄[滄當作凔]。一人　之。百人揚之。無益也。不如絕薪止火而已。不絕之于彼。而救之於此。譬猶抱薪而救火也。養由基。楚之善射者也。去楊葉百步。百發百中。楊葉之大。加百中焉。可謂善射矣。然其所止。迺百步之內耳。比于臣乘。未知操弓持矢也。福生有基。禍生有胎。納其基。絕其胎。禍何自來。泰山之霤穿石。單極之綆斷幹。水非石之鑽。索非木之鋸。漸靡使之然也。夫銖銖而稱之。至石必差。寸寸而度之。至丈必過。石稱丈量。徑而寡失。夫十圍之木。始生而蘗。足可搔而絕。手可擢而抓。據其未生。先其未形也。磨礱砥礪。不見其損。有時而盡。種樹畜養。不見其益。有時而大。積德累行。不知其善。有時而用。棄義背理。不知其惡。有時而亡。臣願大王孰計而身行之。此百世不易之道也。（漢書枚乘傳。文選。蓺文類聚二十四。又說苑正諫篇首作君之外臣乘竊聞云云。餘亦小異。） \\n 枚乘　三 \\n 上書重諫吳王 \\n 昔者秦西舉胡戎之難。北備榆中之關。南距羌莋之塞。東當六國之從。六國乘信陵之藉。明蘇秦之約。厲荊軻之威。并力一心以備秦。然秦卒禽六國。滅其社稷而并天下。是何也。則地利不同。而民輕重不等也。今漢據全秦之地。兼六國之眾。脩戎狄之義。而南朝羌莋。此其與秦。地相什而民相百。大王之所明知也。今夫讒諛之臣為大王計者。不論骨肉之義。民之輕重。國之大小。以為吳禍。此臣所以為大王患也。夫舉兵以訾于漢。譬猶蠅蚋之附群牛。腐肉之齒利劍。鋒接必無事矣。天下聞吳率失職諸侯。願責先帝之遺約。今漢親誅其三公以謝前過。是大王之威加于天下。而功越于湯武也。夫吳有諸侯之位。而寶富于天子。有隱匿之名。而居過于中國。夫漢并二十四郡十七諸侯。方輸錯出。軍行數千里。不絕于道。其脩怪不如東山之府。轉粟西鄉。陸行不絕。水行滿河。不如海陵之倉。脩治上林。雜以離宮。積聚玩好。圈守禽獸。不如長洲之苑。游曲臺。臨上路。不如朝夕之池。深壁高壘。副以關城。不如江淮之險。此臣之所以為大王樂也。今大王還兵疾歸。尚得十半。不然。漢知吳之有吞天下之心也。赫然加怒。遺羽林黃頭。循江而下。襲大王之都。魯束海絕吳之饟道。梁王飭車騎習戰射。積粟固守。以偪滎陽。待吳之飢。大王雖欲反都。亦不得已。夫三淮南之計。不負其約。齊王殺身以滅其跡。四海[海當作國]不得出兵其郡。趙囚邯鄲。此不可掩。亦已明矣。今大王已去千里之國而制于十里之內矣。張韓將北地。弓高宿左右。兵不得下壁。軍不得太息。臣竊哀之。願大王孰察焉。（漢書枚乘傳。文選。） \\n 枚乘　四 \\n 七發 \\n 楚太子有疾。而吳客往問之曰。伏聞太子玉體不安。亦少閒乎。太子曰。憊。謹謝客。客因稱曰。今時天下安寍。四字和平。太子富于年。意者久耽安樂。日夜無極。邪氣襲逆。中若結　。紛屯澹淡。噓唏煩酲。愓愓怵怵。臥不得瞑。虛中重聽。惡聞人聲。精神越渫。百病咸生。聰明眩曜。悅怒不平。久執不廢。大命乃傾。太子豈有是乎。太子曰。謹謝客。賴君之力。時時有之。然未至于是也。客曰。今夫貴人之子。必宮居而閨處。內有保母。外有傅父。欲交無所。飲食則溫淳甘膬。脭醲肥厚。衣裳則雜遝曼煖。燂爍熱暑。雖有金石之堅。猶將銷鑠而挺解也。況其在筋骨之閒乎哉。故曰縱耳目之欲。恣支體之安者。傷血脈之和。且夫出輿入輦。命曰蹶痿之機。洞房清宮。命曰寒熱之媒。皓齒娥眉。命曰伐性之斧。甘脆肥膿。命曰腐腸之藥。今太子膚色靡曼。四支委隨。筋骨挺解。血脈淫濯。手足墮窳。越女侍前。齊姬秦後。往來游醼。縱恣于曲房隱閒之中。此甘餐毒藥。戲猛獸之爪牙也。所從來者至深遠。淹滯永久而不廢。雖令扁鵲治內。巫咸治外。尚何及哉。今如太子之病者。獨宜世之君子。博見強識。承閒語事。變度易意。常無離側。以為羽翼。淹沈之樂。浩唐之心。遁佚之志。其奚由至哉。太子曰。諾。病已。請事此言。客曰。今太子之病。可無藥石針刺灸療而已。可以要言妙道說而去也。不欲聞之乎。太子曰。僕願聞之。 \\n 客曰。龍門之桐。高百尺而無枝。中鬱結之輪菌。概扶疏以分離。上有千仞之峰。下臨百丈之谿。湍流　波。又澹淡之。其根半死半生。冬則烈風漂霰飛雪之所激也。夏則雷霆霹靂之所感也。朝則鸝黃鳱焉。暮則羈雌迷鳥宿焉。獨鵠晨乎其上。　雞哀鳴翔乎其下。于是背秋涉冬。使琴摰斫斬以為琴。野繭之絲以為絃。孤子之鉤以為隱。九寡之珥以為約。使師堂操　。伯子牙為之歌。歌曰。麥秀蔪兮雉朝飛。向虛壑兮背槁槐。依絕區兮臨迥溪。飛鳥聞之。翕翼而不能去。野獸聞之。垂耳而不能行。蚑蟜螻蟻聞之。柱喙而不能前。此亦天下之至悲也。太子能強起聽之乎。太子曰。僕病未能也。 \\n 枚乘　五 \\n 客曰。犓牛之腴。菜以筍蒲。肥狗之和。冒以山膚。楚苗之食。安胡之　。摶之不解。一啜而散。于是使伊尹煎熬。易牙調和。熊蹯之臑。勺藥之醬。薄者之炙。鮮鯉之鱠。秋黃之蘇。白露之茹。蘭英之酒。酌以滌口。山梁之餐。豢豹之胎。小　大歠。如湯沃雪。此亦天下之至美也。太子能強起嘗之乎。太子曰。僕病未能也。 \\n 客曰。鍾岱之牡。齒至之車。前似飛鳥。後類距虛。稱麥服處。躁中煩外。羈堅轡。附易路。于是伯樂相其前後。王良造父為之御。秦缺樓季為之右。此兩人者。馬佚能止之。車覆能起之。于是使射千鎰之重。爭千里之逐。此亦天下之至駿也。太子能強起乘之乎。太子曰。僕病未能也。 \\n 客曰。既登景夷之臺。南望荊山。弱望汝海。左江右湖。其樂無有。于是使搏辯之士。原本山川。極命草木。比物屬事。離辭連類。浮游覽觀。乃下置酒于虞懷之宮。連廊四注。臺城層構。紛紜玄綠。輦道邪交。黃池紆曲。溷章白鷺。孔鳥鷤鵠。鵷雛鵁鶄。翠鬣紫纓。螭龍德牧。邕邕群鳴。陽魚騰躍。奮翼振鱗。漃漻蕁蓼。蔓草芳苓。女桑河柳。素葉紫莖。苗松豫章。條上造天。梧桐并閭。極望成林。眾芳芬鬱。亂于五風。從容猗靡。消息陽陰。列坐縱酒。蕩樂娛心。景春佐酒。杜連理音。滋味雜陳。肴糅錯該。練色娛目。流聲悅耳。于是乃發激楚之結風。楊鄭衛之皓樂。使先施徵舒陽文段干吳娃閭娵傅子之徒。雜裾垂髾。目窕心與。揄流波。雜杜若。蒙清麝。被蘭澤。嬿服而御。此亦天下之靡麗。皓侈廣博之樂也。太子能強起游乎。太子曰。僕病未能也。 \\n 枚乘　六 \\n 客曰。將為太子馴騏驥之馬。駕飛軨之與。乘牡駿之乘。右夏服之勁箭。左烏號之彫弓。游涉乎雲林。周馳乎蘭澤。弭節乎江潯。掩青蘋。游清風。陶陽氣。蕩春心。逐狡獸。集輕禽于是極犬馬之才。困野獸之足。窮相御之智巧。恐虎豹。慴鷙鳥。逐馬鳴鑣。魚跨麇角。履游　兔。蹈踐　鹿。汗流沫墜。冤伏陵窘。無創而死者。固足充後乘矣。此校獵之至壯也。太子能強起游乎。太子曰。僕病未能也。然陽氣見于眉宇之間。侵淫而上。幾滿大宅。客見太子有悅色。遂推而進之曰。冥火薄天。兵車雷運。旍旗偃蹇。羽毛肅紛。馳騁角逐。慕味爭先。微墨廣博。觀望之有圻。純粹全犧。獻之公門。太子曰。善。願復聞之。客曰。未既。于是榛林深澤。煙雲闇莫。兕虎並作。毅武孔猛。袒裼身薄。白刃磑磑。矛戟交錯。收獲掌功。賞賜金帛。掩蘋肆若。為牧人席。旨酒嘉肴。羞炰膾炙。以御賓客。涌觸並起。動心驚耳。誠必不悔。決絕以諾。貞信之色。形于金石。高歌陳唱。萬歲無斁。此真太子之所喜也。能強起而游乎。太子曰。僕甚願從。直恐為諸大夫累耳。然而有起色矣。 \\n 枚乘　七 \\n 客曰。將以八月之望。與諸侯遠方交游兄弟。並往觀濤乎廣陵之曲江。至則未見懤之形也。徒觀水力之所到。則卹然足以駭矣。觀其所駕軼者。所擢拔者。所楊汨者。所溫汾者。所條汔者。雖有心略辭給。固未能縷形其所由然也。怳兮忽兮。　兮慄兮。混汨汩兮。忽慌兮。俶兮儻兮。浩瀁瀇兮。慌曠曠兮秉意乎南山。通望乎東海。虹洞兮蒼天。極慮乎崖涘。流攬無窮。歸神日母。汨乘流而下降兮。或不知其所止。或紛紜其流折兮。忽繆往而不來。臨朱汜而遠逝兮。中虛煩而益怠。莫離散而發曙兮。內存心而自持。于是澡概胸中。灑練五藏。澹澈手足。類濯髮齒。堬棄恬怠。輸寫淟濁。分決狐疑。發皇耳目。當是之時。雖有淹病滯疾。猶墏伸傴起躄。發瞽披聾而觀望之也。況直眇小煩懣。酲醲病酒之徒哉。故曰發蒙解惑。不足以言也。太子曰。善。然則濤何氣哉。客曰。不記也。然聞于師曰。似神而非者三。疾雷聞百里。江水逆流。海水上潮。山出內雲。日夜不止。衍溢漂疾。波涌而濤起。其始起也。洪淋淋焉。若白鷺之下翔。其少進也。浩浩溰溰。如素車白馬帷蓋之張。其波涌而雲亂。擾擾焉如三軍之騰裝。其旁作而奔起也。飄飄焉如輕車之勒兵。六駕蛟龍。附從太白。純馳浩蜺。前後駱驛。顒顒卬卬。椐椐強強。莘莘將將。壁壘重堅。沓雜似軍行。訇隱匈蓋。軋盤涌裔。原不可當。觀其兩傍。則滂渤怫鬱。闇漠感突。上擊下律。有似勇壯之卒。突怒而無畏。蹈壁衝津。窮曲隨隈。踰岸出追。遇者死。當有[有當作者]壞。初發乎或圍之津涯。荄軫谷分。迴翔青篾。衒枚檀桓。弭節伍子之山。通厲肯母之場。淩赤岸。籌扶桑。橫奔似雷行。誠奮厥武。如振如怒。沌沌渾渾。狀如奔馬。混混庉庉。聲如雷敼。發怒庢沓。清升踰跇。侯波奮振。合戰于藉藉之口。鳥不及飛。魚不及迴。獸不及走。紛紛翼翼。波涌雲亂。蕩取南山。背擊北岸。覆虧丘陵。平夷西畔。險險戲戲。崩壞陂池。決勝乃罷。　汨潺湲。披揚流灑。橫暴之極。魚鱉失勢。顛倒偃側。洸洸湲湲。蒲伏連延。神物怪疑。不可勝言。直使人踣焉。泂闇悽愴焉。此天下怪異詭觀也。太子能強起觀之乎。太子曰。僕病未能也。 \\n 客曰。將為太子奏方術之士有資略者。若莊周魏牟、楊朱、墨翟、便蜎、詹何之偷。使之論天下之精微。理萬物之是非。孔老覽觀。孟子持籌而筭之。萬不失一。此亦天下要言妙道也。太子豈欲聞之乎。于是太子據几而起曰。渙乎若一聽聖人辯士之言。涊然汗出。霍然病已。（文選） \\n 淮南小山 \\n 小山。淮南王安客。 \\n 招隱士 \\n 挂樹叢生兮山之幽。偃蹇連蜷兮枝相繚。山氣巃嵷兮石嵯峨。谿谷嶄巖兮水曾波。猿狖群嘯兮虎豹嗥。攀援桂枝兮聊淹留。王孫遊兮不歸。春草生兮萋萋。歲暮不自聊。蟪蛄鳴兮啾啾。坱兮軋。山曲　。心淹留兮恫慌忽。罔兮沕。憭兮栗。虎豹穴。叢薄深林兮人上慄。嶔岑碕礒兮碅磳磈硊。樹輸相糾兮林木茷　。青莎雜樹兮薠草靃靡。白鹿　麚兮或騰或倚。狀兒崟崟兮峨峨。淒淒兮漇漇。獮猴兮熊罷。慕類兮以悲。攀援桂枝兮聊淹留。虎豹鬥熊羆咆。禽獸駭兮亡其曹。王孫兮歸來。山中兮不可以久留。（楚辭。文選。） \\n 淮南小山　路喬如　卿長倩　八 \\n 路喬如 \\n 未詳。 \\n 鶴賦 \\n 白鳥朱冠。鼓翼池干。舉脩距而躍躍。奮皓翅之。宛脩頸而顧步。啄池磧而相讙。豈忘赤霄之上。忽池蘌而盤桓。飲清流而不舉。食稻糧而未安。故知野禽野性。未脫籠樊。賴君王之廣愛。雖禽鳥兮抱恩。方騰驤而鳴無。憑朱檻而為歡。（西京雜記上。） \\n 鄒長傅 \\n 未詳。 \\n 遺公孫弘書 \\n 夫人無幽顯。道在則為尊。雖生芻之賤也。不能脫落若子。故贈君生芻一束。詩人所謂生芻一束。其人如玉。五絲為　。倍　為升。倍升為緎。倍緎為紀。倍紀為繌。倍繌為襚。此自少之多。自微至著也。士之立功勳。效名節。亦復如之。忽以小善不足修而不為也。故贈君素絲一襚。撲滿者。以土為器。以畜錢具。（一作且。屬下句。）其有入竅而無出竅。滿則撲之。土麟物也。錢重貨也。入而不出。績而不敬。故撲之。土有聚斂而不能散者。將有撲滿之敗。可不誠歟。故贈君撲滿一枚。猗嗟盛歟。山川阻脩。加以風露。次卿足下。勉作功名。竊在下風。以俟嘉譽。（西京雜記下。） \\n  \\n 　 \\n  \\n   \\n  "}
{"章节": "全漢文卷二十一", "正文": "　 \\n 全漢文卷二十一 \\n 　 \\n  \\n 烏程嚴可均校輯 \\n 司馬相如一 \\n 相如字長卿。小名犬子。蜀郡成都人。以貲為郎。事景帝。為武騎常侍。病免。客游梁。後歸蜀。武帝召。復為郎。拜中郎將。坐事免。尋復為郎。拜孝文園令。病免。有集二卷。 \\n 子虛賦 \\n 楚使子虛使于齊。齊王悉發境內之士。備車騎之眾。與使者出田。田罷。子虛過詫烏有先生。而無是公在焉。坐定。烏有先生問曰。今日田。樂乎。子虛曰。樂。獲多乎。曰少。然則何樂。對曰。僕樂齊王之欲夸僕以車騎之眾。而僕對以雲夢之事也。曰。可得聞乎。子虛曰。可。王車駕千乘。選徒萬騎。田于海濱。烈卒滿澤。罘網彌山。掩兔轔鹿。射麋腳麟。騖于鹽浦。割鮮染輪。 \\n 司馬相如　一 \\n 射中獲多。矜而自功。顧謂僕曰。楚亦有平原廣澤游獵之地。饒樂若此者乎。楚王之獵。何與寡人。僕下車對曰。臣楚國之鄙人也。幸得宿衛。十有餘年。時從出游。游于後園。覽于有無。然猶未能遍睹也。又惡足以言其外澤者乎。齊王曰。雖然。略以子之所聞見而言之。僕對曰。唯唯。臣聞楚有七澤。嘗見其一。未睹其餘也。臣之所見。蓋特其小小者耳。名曰雲夢。雲夢者。方九百里。其中有山焉。其山則盤紆岪鬱。隆崇　崒。岑崟參差。日月蔽虧。交錯糾紛。上千青雲。罷池陂陀。下屬江河。其士則丹青赭堊。雌黃白　。錫碧金銀。眾色炫耀。照爛龍鱗。其石則赤玉玟瑰。琳　琨吾。瑊　玄厲。礝石碔砆。其東則有蕙輔衡蘭。芷若射干。　藭菖蒲。茳蘺蘪蕪。諸柘猼且。其南則有平原廣澤。豋降阤靡。案衍壇曼。綠以大江。限以巫山。其高燥則生葴　苞荔。嶭莎青薠。其埤溼則生藏莨蒹葭。東牆彫胡。蓮藕菰蘆。菴閭軒芋。眾物居之。不可勝圖。其西則有涌泉清池。激水推移。外發芙蓉菱華。內隱鉅石白沙。其中則有神龜蛟　。玳瑁鱉黿。其北則有陰林巨樹。楩枅豫章。桂椒木蘭。檗離朱楊。樝梨梬栗。橘柚芬芳。其上則有赤猿蠷蝚。鵷雛孔鸞。騰遠謝干。其下則有白虎玄豹。蟃蜒貙豻。兕象野犀。窮奇獌狿。于是乎乃使專諸之倫。手格此獸。楚王乃駕馴駮之駟。乘雕玉之輿。靡魚須之撓旃。曳明月之珠旗。建干將之雄戟。左鳥號之雕弓。右夏服之勁箭。陽子驂乘。孅阿為御。案節未舒。即陵狡獸。轔蛩蛩。蹴距虛。軼野馬而　陶駼。乘遺風而射游騏。鯈眒淒浰。雷動熛至。星流霆擊。弓不虛發。中必　眥。洞胸達掖。絕乎心繫。獲若雨獸。揜草蔽地。于是楚王乃弭節徘徊。翱翔容與。覽乎陰林。觀壯士之暴怒。與猛獸之恐懼。徼　受詘。殫睹眾物之變態。于是鄭女曼姬。被阿緆。揄紵縞。雜纖罹。垂霧穀。襞積褰縐。紆徐委曲。鬱橈谿谷。衯衯裶裶。揚袘卹削。蜚襳垂髾。扶輿猗靡。翕呷萃蔡。下靡蘭蕙。上拂羽蓋。錯翡翠之威蕤。 \\n 司馬相如　二 \\n 繆繞玉綏。縹乎忽忽。若神仙之仿佛。于是乃相與獠于蕙圃。媻姍　窣。上金隄。揜翡翠。射鵔鸃。微矰出。孅繳施。弋白鵠。連駕[駕當作　]鵝。雙鶬下。玄鶴加。怠而後發。游于清池。浮文鷁。揚旌枻。張翠帷。建羽蓋。罔玳瑁。鉤紫貝。摐金鼓。吹鳴籟。搒人歌。聲流喝。水蟲駭。波鴻沸。涌泉起。奔揚會。礨石相擊。硠硠磕磕。若雷霆之聲。聞乎數百里之外。將息獠者。擊靈鼓。起烽燧。車案行。騎就隊。纚乎淫淫。般乎裔裔。于是楚王乃登雲陽之臺。泊乎無為。澹乎自持。勺藥之和。具而後御之。不若大王終日馳騁。曾不下輿。脟割輪焠。自以為娛。臣竊觀之。齊殆不如。于是齊王默然無以應僕也。烏有先生曰。是何言之過也。足下不遠千里。來況齊國。王悉發境內之士。而備車騎之眾與出田。乃欲戮力致獲以娛左右也。何名為夸哉。問楚地之有無者。願聞大國之風烈。先生之餘論也。今足下不稱楚王之德厚。而盛推雲夢以為高。奢言淫樂而顯侈靡。竊為足下不取也。必若所言。固非楚國之美也。有而言之。是章君之惡。無而言之。是害足下之信也。章君惡。傷私義。二者無一可。而先生行之。必且輕于齊而累于楚矣。且齊。東有鉅海。南有琅邪。觀乎成山。射乎之罘。浮渤澥。游孟諸。邪與肅慎為鄰。右以湯谷為界。秋田乎青丘。仿偟乎海外。吞若雲夢者八九。于其胸中。曾不蔕芥。若乃俶儻瑰偉。異方殊類。珍怪鳥獸。萬端鱗萃。充牣其中者。不可勝記。禹不能名。契不能計。然在諸侯之位。不敢言游戲之樂。苑囿之大。先生又見客。是以王辭而不能復。何為無用應哉。（案。文選以此下為上林賦。）無是公听然而笑曰。楚則失矣。齊亦未為得也。夫使諸侯納貢者。非為財幣。所以述職也。封疆畫界者。非為守禦。所以禁淫也。今齊列為東藩。而外私肅慎。捐國踰限。越海而田。其于義故未可也。且二君之論。不務明君臣之義。而正諸侯之禮。徒事爭游戲之樂。苑囿之大。欲以奢侈相勝。荒淫相越。此不可以揚名發譽。而適足以貶君自損也。且夫齊楚之事。又焉足道邪。君未睹夫巨麗也。獨不聞天子之 \\n 司馬相如　三 \\n 上林乎。左蒼梧。右西極。丹水更其南。紫淵徑其北。終始灞滻。出入涇渭。酆鎬潦潏。紆餘委蛇。經營乎其內。蕩蕩兮八川分流。相背而異態。東西南北。馳鶩往來。出乎椒丘之關。行乎洲淤之浦。經乎桂林之中。過科泱漭之野。汩乎混流。順阿而下。赴隘陝之口。觸穹石。激堆埼。　乎暴怒。洶涌滂沸。滭浡滵汨。偪側泌　。橫流逆折。轉薦潎洌。澎濞沆瀣。穹隆雲橈。蜿灗膠盭。踰波趨浥。下瀨。批巖衝壅。奔揚滯沛。臨坻注壑。纔灂霣墜。湛湛隱隱。砰磅訇磕。潏潏淈淈。湁潗鼎沸。馳波跳沬。汨　漂疾。悠遠長懷。寂漻無聲。肆乎永歸。然後灝溔潢漾。安翔徐　。乎翯滈滈。東注太湖。衍溢陂池。于是乎蛟龍赤螭。螹離。鰅　鰬魠。禺禺鱸魶。攓鰭掉尾。振鱗奮翼。潛處乎深巖。魚鱉讙聲。萬物眾夥。明月珠子。玓瓅江靡。蜀石黃礝。水玉磊砢。磷磷爛爛。采色澔汗。藂積乎其中。鴻鵠鷫鴇。鴐鵝鸀鳿。鵁鶄　目。煩鶩鷛　。鵁鸕。群浮乎其上。汎淫泛濫。隨風澹淡。與波搖蕩。奄薄草渚。唼喋菁藻。咀嚼菱藕。于是乎崇山巃嵷。崔巍嵯峨。深林巨木。嶄巖嵾嵯。九嵕　嶭。南山峨峨。巖阤　綺。摧崣崛崎。振溪通谷。蹇產溝瀆。谽呀豁閜。阜陵別　。崴磈　瘣。丘虛崛礨。隱轔鬱壘。豋降施靡。陂池貏豸。沇溶淫鬻。散渙夷陸。亭皋千里。靡不被築。揜以緣蕙。被以江蘺。糅以蘪蕪。雜以留夷。專結縷。攢戾莎。揭車衡蘭。槁本射干。茈薑蘘荷。葴橙若蓀。鮮枝黃礫。蔣苧青蘋。布濩閎澤。延曼太原。離靡廣衍。應風披靡。吐芳揚烈。郁郁斐斐。眾香發越。肸蠁布寫。晻薆咇勃。于是乎周覽泛觀。瞋盻軋芴。芒芒恍惚。視之無端。察之無崖。日出東沼。入于西陂。其南則隆冬生長。涌水躍波。獸則　旄貘犛。沈牛　麋。赤首圜題。窮奇象犀。其北則盛夏含凍裂地。涉冰揭河。獸則麒麟角　。騊駼橐駝。蛩蛩驒騱。駛騠驢贏。于是乎離宮別館。彌山跨谷。高廊四注。重坐曲閣。華榱璧璫。輦道纚屬。步　周 \\n 司馬相如　四 \\n 流。長途中宿。夷嵕築堂。累臺增成。巖窔洞房。頫杳眇而無見。仰攀橑而捫天。奔星更于閨闥。宛虹扡于楯軒。青龍蚴蟉于東葙。象輿婉蟬于西清。靈圄蟬于西清。靈圄燕閒館。偓佺之倫暴于南榮。醴泉涌于清室。通川過于中庭。盤石振崖。嶔巖倚傾。嵯峨　嶪。刻削崢嶸。玫瑰碧琳。珊瑚叢生。　玉旁唐。璸斒文鱗。赤瑕駮犖。柰臿其間。晁采琬琰。和氏出焉。于是乎盧橘夏熟。黃甘橙楱。枇杷橪柿。亭奈厚朴。梬棗楊梅。櫻桃蒲陶。隱夫果棣。榙　荔支。羅乎後宮。列乎北園。貤丘陵。下平原。楊翠葉。扤紫莖。發紅華。垂朱榮。煌煌扈扈。照曜鉅野。沙棠櫟櫧。華汜　櫨。留落胥餘。仁頻并閭。欃檀木蘭。豫章女貞。長千仞。大連枹。夸條直暢。實葉葰楙。攢立叢倚。連卷欐佹。崔錯。坑衡閜砢。垂條扶於。落英幡纚。紛容箾蔘。猗旎從風。藰蒞芔歙。蓋象金石之聲。管籥之音。偨池茈虒。旋還乎後宮。雜還絫輯。被山緣谷。循孤下隰。視之無端。究之無窮。于是玄猿素雌。蜼玃飛蠝。蛭蜩蠼猱。獑胡豰蛫。棲息乎其閒。長嘯哀鳴。翩幡互經。夭嬌枝格。偃蹇杪顛。于是乎隃絕梁。騰殊榛。捷垂修。踔希閒。牢落陸離。爛漫遠遷。若此輩者。數百千處。嬉遊往來。宮宿館舍。庖廚不徙。後宮不移。百官備具。于是乎背秋涉冬。天子校獵。乘鏤象。六玉虯。拖蜺旌。靡雲旗。前皮軒。後道游。孫叔奉轡。衛公參乘。扈從橫行。出乎四校之中。鼓嚴簿。縱獵者。河江為阹。泰山為櫓。車騎雷起。殷天動地。先後陸離。離散別追。淫淫裔裔。緣陵流澤。雲布雨施。生貔豹。博豺狼。手熊羆。足野羊。蒙鶡蘇。　白虎。被班文。跨野馬。淩三嵕之危。下磧歷之坻。徑峻赴險。越壑厲水。椎蜚廉。弄獬豸。格蝦蛤。鋌猛氏。　騕　。射封豕。箭不苟害。解脰陷腦。弓不虛發。應聲而倒。于是乘輿弭節徘徊。翱翔往來。睨部曲之進退。覽將帥之變態。然後浸潭促節。憊敻遠去。流離輕禽。蹴履狡獸。　白鹿。捷狡兔。軼赤電。遺光耀。追怪特。出宇宙。彎蕃弱。滿白羽。射游梟。櫟蜚虡。擇肉后發。先中命處。 \\n 司馬相如　五 \\n 弦矢分。藝殪仆。然后揚節而上浮。淩驚風。歷駭猋。乘虛無。與神俱。躪玄鶴。亂昆雞。遒孔鸞。促鵔鸃。拂翳鳥。捎鳳凰。捷鵷雛。揜焦明。道盡途殫。迴車而還。消搖乎襄羊。降集乎北紘。率乎直指。晻乎反鄉。蹶石闕。歷封巒。過鳷鵲。望露寒。下棠梨。息宜春。西馳宜曲。濯鷁牛首。豋龍臺。掩細柳。觀士大夫之勤略。均獵者之所得獲。徒車之所　轢。步騎之所蹂若。人臣之所蹈籍。與其窮極倦　。驚憚讋伏。不被創刃而死者。他他籍籍。填阬滿谷。掩平彌澤。于是乎遊戲懈怠。置酒乎昊天之臺。張樂乎轇輵之宇。撞千石之鍾。立萬石之虡。建翠華之旗。樹靈鼉之鼓。奏陶唐氏之舞。聽葛天氏之歌。千人唱。萬人和。山陵為之震動。川谷為之蕩波。巴渝宋蔡。淮南于遮。文成顛歌。族居遞奏。金鼓迭起。鏗鎗　鞈。洞心駭耳。荊吳鄭衛之聲。韶濩武象之樂。陰淫案衍之音。鄢郢繽紛。繳楚結風。俳優侏儒。狄鞮之倡。所以娛耳目而樂心意者。麗靡爛漫于前。靡曼美色於後。若夫青琴宓妃之徒。絕殊離俗。妖冶　都。靚　刻飾。便嬛綽約。柔橈嬛嬛。嫵媚姌媚。曳獨　之褕袘。眇閻易以戌削。便姍嫳屑。與俗殊服。芬芳漚鬱。酷烈淑郁。皓齒粲爛。宜笑的樂。長眉連娟。微睇綿藐。色授魂與。心愉于側。于是酒中樂酣。天子芒然而思。似若有亡。曰。嗟乎。此大奢侈。朕以覽聽餘閒。無事棄日。順天道以殺伐。時休息于此。恐後葉靡麗。遂往而不返。非所以為繼嗣創業垂統也。于是乎乃解酒罷獵。而命有司曰。地可墾闢。悉為農郊。以瞻萌隸。隤牆填塹。使山澤之人得至焉。實陂池而勿禁。虛宮館而仞。發倉廩以救貧窮。補不足。恤鰥寡。存孤獨。出德號。省刑罰。改制度。易服色。革正朔。與天下為更始。于是歷吉日以齊戒。襲朝服。乘法駕。建華旗。鳴玉鸞。游于六藝之囿。騖乎仁義之塗。覽觀春秋之林。射貍首。兼騶虞。弋玄鶴。舞干戚。載雲罕。揜群雅。悲伐檀。樂樂胥。脩容乎禮園。翱翔乎書圃。述易道。放怪獸。豋明堂。坐清廟。恣群臣奏得失。四海之內。靡不受獲。于斯之時。天下大說。鄉風而聽。隨流而化。芔然興道而遷義。刑錯而不用。德隆于三王。而功 \\n 司馬相如　六 \\n 羡于五帝。若此故獵乃可喜也。若夫終日暴露馳騁。勞神苦形。罷車馬之用。抏士卒之精。費府庫之財。而無德厚之恩。務在獨樂。不顧眾庶。忘國家之政。而貪雉兔之獲。則仁者不繇也。從此觀之。齊楚之事。豈不哀哉。地方不過千里。而囿居九百。是草木不得墾辟。而人無所食也。夫以諸侯之細。而樂萬乘之侈。僕恐百姓被其尤也。于是二子愀然改容。超若自失。逡巡避席曰。鄙人固陋。不知忌諱。乃今日見教。謹受命矣。（史記本傳。漢書本傳。文選蓺文類聚六十六。） \\n 哀秦二世賦 \\n 登陂阤之長阪兮。坌入曾宮之嵯峨。臨曲江之隑州兮。望南山之參差。巖巖深山之谾谾兮。通谷豁乎谽　。汨淢吸習以永逝兮。注平皋之廣衍。觀眾樹之蓊薆兮。覽竹林之榛榛。東馳土山兮北揭石瀨。弭節容與兮歷弔二世。持身不謹兮亡國失勢。信讒不寤兮宗廟滅絕。嗚呼哀哉。操行之不得兮。墳墓蕪穢而不脩兮。魂亡歸而不食。敻邈絕而不齊兮。彌久遠而愈侏。精罔閬而飛揚兮。拾九天而永逝。嗚呼哀哉。（史記本傳。漢書本傳。文選蓺文類聚四十。） \\n 大人賦 \\n 相如拜為孝文園令。見上好僊。乃遂奏大人賦。其辭曰。（蓺文類聚七十八。）世有大人兮。在乎中州。宅彌萬里兮。曾不足以少留。悲世俗之迫隘兮。朅輕舉而遠游。乘絳幡之素蜺兮。載雲氣而上浮。建格澤之脩竿兮。總光燿之采旄。垂旬始以為嵾兮。曳慧星而為髾。掉指橋以偃蹇兮。又猗抳以招搖。　欃搶以為旌兮。靡屈虹而為綢。紅杳眇以玄涽兮。猋風湧而雲浮。駕應龍象輿之蠖略委麗兮。驂赤螭青虯之蚴蟉宛蜒。低卬夭蟜。裾以驕驁兮。詘折隆窮。躩以連卷。沛艾赳螑。仡以佁儗兮。放散畔岸。驤以孱顏。跮踱輵螛。 \\n 司馬相如　七 \\n 容以骫麗兮。蜩蟉偃寋。怵　以梁倚。糾蓼叫奡。踏以朡路兮。薎蒙踊躍。騰而狂趭。蒞颯芔歙。焱至電過兮。煥然霧除。霍然雲消。邪絕少陽而登太陰兮。與真人乎相求。互折窈窕以右轉兮。橫厲飛泉以正東。悉徵靈園而選之兮。部署眾神于搖光。使五帝先導兮。反大壹而從陵陽。左玄冥而右黔雷兮。前長離而後矞皇。　征伯僑而役羡門兮。詔岐伯使尚方。祝融警而蹕御兮。清氣氛而后行。屯余車而萬乘兮。綷雲蓋而樹華旗。使句芒其將行兮。吾欲往乎南娭。歷唐堯于崇山兮。過虞舜于九疑。紛湛湛其差錯兮。雜遝膠輵以方馳。騷擾衝蓯。其相紛挐兮。滂濞泱軋。麗以林離。贊羅列聚。叢以龍茸兮。衍曼流爛。痑以陸離。徑入雷室之砰磷鬱律兮。洞出鬼谷之堀礨崴魁。遍覽八絃而觀四海兮。朅度九江越五河。經營炎火而浮弱水兮。杭絕浮渚涉流沙。奄息蔥極。汜濫水娭兮。使靈媧鼓琴而舞馮夷。時若曖將其混濁兮。召屏翳誅風伯刑雨師。西望崑崙之軋沕荒忽兮。直徑馳乎三危。排閶闔而入帝宮兮。載玉女而與之歸。登聞風而遙集兮。亢鳥騰而壹止。低徊陰山翔以紆曲兮。吾乃今日睹西王母暠然白首。戴勝而穴處兮。亦幸有三足　為之使。必長生若此而不死兮。雖濟萬世不足以喜。回車朅來兮。絕道不周。會食幽都。呼吸沆瀣兮。餐朗霞。咀嚼芝英兮嘰瓊華。僸祲尋而高縱兮。紛鴻溶而上厲。貫列缺之倒景兮。涉豊隆之滂濞。騁游道而脩降兮。騖遺霧而遠逝。迫區中之隘陝兮。舒節出乎北垠。遺屯騎于玄闕兮。軼先驅于寒門。下崢嶸而無地兮。上嵺廓而無天。視眩泯而亡見兮。聽敞怳而亡聞。乘虛亡而上遐兮。超無友而獨存。（漢書本傳。蓺文類聚七十八。） \\n  \\n 　 \\n  \\n   \\n  "}
{"章节": "全漢文卷二十二", "正文": "　 \\n 全漢文卷二十二 \\n 　 \\n  \\n 烏程嚴可均校輯 \\n 司馬相如二 \\n 美人賦 \\n 司馬相如美麗閑都。遊于梁王。梁王說之。鄒陽譖之于王曰。相如美則美矣。然服色容冶妖麗。不忠。將欲媚辭取說。遊王後宮。王不察之乎。王問相如曰。子好色乎。相如曰。臣不好色也。王曰。子不好色。何若孔墨乎。想如曰。古之避色。孔墨之徒。聞齊饋女而遐逝。望朝歌而迴車。譬猶防火水中。避溺山隅。此乃未見其可欲。何以明不好色乎。若臣者。少長西土。鰥處獨居。室宇遼廓。莫與為娛。臣之東鄰。有一女子。雲髮豈豔。蛾眉皓齒。顏盛色茂。景曜光起。恆翹翹而西顧。欲留臣而共止。登垣而望臣。三年于茲矣。臣棄而不許。竊慕大王之高義。命駕東來。途出鄭衛。道由桑中。朝發溱洧。 \\n 司馬相如　一 \\n 暮宿上宮。上宮閒館。寂寥雲虛。（文選石闕銘注引作寂寥至虛）門閤晝掩。曖若神居。臣排其戶而造其堂。芳香芬烈。黼帳高張。有女獨處。婉然在床。奇葩逸麗。淑質豔光。睹臣遷延。微笑而言曰。上客何國之公子。所從來無乃遠乎。遂設旨酒。進鳴琴。臣遂撫絃為幽蘭白雪之曲。女乃歌曰。獨處室兮廓無依。思佳人兮情傷悲。有美人兮來何遲。日既暮兮華色衰。敢託身兮長自私。玉釵挂臣冠。羅袖拂臣衣。時日西夕。玄陰晦冥。流風慘冽。素雪飄零。閑房寂謐。不聞人聲。于是寢具既設。服玩珍奇。金鉔薰香。黼帳低垂。（文選別賦注作金爐香薰。黼帳周垂。舞賦注亦作周垂。）裀褥重陳。角枕橫施。女乃弛其上服。表其褻衣。皓體（文選洛神賦注作質。）呈露。弱骨豐肌。時來親臣。柔滑如脂。臣乃脈定于內。心正于懷。信誓旦旦。秉志不回。翻然高舉。與彼長辭。（古文苑。蓺文類聚十八。初學記十九。） \\n 長門賦并序 \\n 孝武皇帝陳皇后。時得幸頗妒。別在長門宮。悉悶悲思。聞蜀郡成都司馬相如。天下工為文。奉黃金百斤。為相如文君取酒。因于解悲愁之辭。而相如為文以悟主上。陳皇后復得親幸。其辭曰。 \\n 夫何一佳人兮。步逍遙以自虞。魂踰佚而不反兮。形柘槁而獨居。言我朝往而暮來兮。飲食樂而忘人。心慊移而不省故兮。交得意而相親。伊予志之慢愚兮。懷貞愨之懽心。願賜問而自進兮。得尚君之玉音。奉虛言而望誠兮。期城南之離宮。脩薄具而自設兮。君曾不肯乎幸臨。廓獨潛而專精兮。天漂漂而疾風。登蘭臺而遙望兮。神怳怳而外淫。浮雲鬱而四塞兮。天窈窈而晝陰。雷殷殷而響起兮。聲象君之車音。飄風迴而起閨兮。舉帷幄之襜襜。桂樹交而相紛兮。芳酷烈之誾誾。孔雀集而相存兮。玄猿嘯而長吟。翡翠脅翼而來萃兮。鸞鳳翔而北南。心憑噫而不舒兮。邪氣壯而攻中。下蘭臺而周覽兮。步從容于深宮。正殿塊以造天兮。鬱並起而穹崇。閒徙倚于東廂兮。觀夫靡靡而無窮。擠玉戶以撼金鋪兮。聲噌吰而似鍾音。刻木蘭以為榱兮。飾文杏以為梁。羅丰茸 \\n 司馬相如　二 \\n 之遊樹兮。離樓梧而相撐。施瑰木之欂櫨兮。委參差以　梁。時仿佛以物類兮。象積石之將將。五色炫以相曜兮。爛耀耀而成光。緻錯石之瓴甓兮。象玳瑁之文章。張羅綺之幔帷兮。垂楚組之連網。撫柱楣以從容兮。覽曲臺之央央。白鶴噭以哀號兮。孤雌時于枯楊。日黃昏而望絕兮。悵獨託于空堂。懸明月以自照兮。徂清夜于洞房。援雅琴以變調兮。奏悉思之不可長。案流徵以卻轉兮。聲幼妙而復揚。貫歷覽其中操兮。意慷慨而自卬。左右悲而垂淚兮。涕流離而從橫。舒息悒而增欷兮。蹝履起而彷徨。揄長袂以自翳兮。數昔日之愆殃。無面目之可顯兮。遂頹思而就床。搏芬若以為枕兮。席荃蘭而茞香。忽寢寐而夢想兮。魄若君之在旁。惕寤覺而無見兮。魂迋迋若有亡。眾雞鳴而愁予兮。起視月之精光。觀眾星之行列兮。畢昂出于東方。望中庭之藹藹兮。若季秋之降霜。夜曼曼其若歲兮。懷鬱鬱其不可再更。澹偃蹇而待曙兮。荒亭亭而復明。妾人竊自悲兮。究年歲而不敢忘。（文選。蓺文類聚三十。） \\n 梨賦 \\n 唰嗽其漿。（文選魏都賦劉逵注。） \\n 魚葅賦（北堂書鈔一百四十六） \\n 上書諫獵 \\n 臣聞物有同類而殊能者。故力稱烏獲。捷言慶忌。勇期賁育。臣之愚。竊以為人誠有之。獸亦宜然。今陛下好淩岨險。射猛獸。卒然遇軼才之獸。駭不存之地。犯屬車之清塵。輿不及還轅。人不暇施巧。雖有烏獲逢蒙之伎。力不得用。枯木朽株。盡為難矣。是胡越起于轂下。而羌夷接軫也。豈不殆哉。雖萬全無患。然本非天子之所宜近也。且夫清道而後行。中路而後馳。猶時有銜橛之變。而況涉乎蓬蒿。騁乎丘墳。前有利獸之樂。而內無存變之意。其為害也。不亦難矣。夫輕萬乘之重。不以為安。而樂出于萬有一危之塗以為娛。臣竊為陛下不取也。蓋明者遠見于未萌。而智者避危于無形。禍固多藏于隱微。而發于人之所忽者也。故鄙諺曰。家累千金。坐不垂堂。此言雖小。可以喻大。臣願陛下之留意幸察。（史記本傳。漢書本傳。文選。蓺文類聚二十四。） \\n 司馬相如　三 \\n 喻巴蜀檄 \\n 告巴蜀太守。蠻夷自擅不討之日久矣。時侵犯邊境。勞士大夫。陛下即位。存撫天下。安集中國。然後興師出兵。北征匈奴。單于怖駭。交臂受事。屈膝請和。康居西域。重譯納貢。稽首來享。移師東指。閩越相誅。右弔番禺。太子入朝。南夷之君。西僰之長。常效貢職。不敢墯怠。延頸舉踵。喁喁然皆鄉風慕義。欲為臣妾。道里遼遠。山川阻深。不能自致。夫不順者已誅。而為善者未賞。故遺中郎將往賓之。發巴蜀之士各五百人。以奉幣衛使者不然。靡有兵革之事。戰斗之患。今聞其乃發軍興制。騖懼子弟。憂患長老。郡又擅為轉粟運輪。皆非陛下之意也。當行者或亡逃自賊殺。亦非人臣之節也。夫邊郡之士。聞烽舉燧燔。皆攝弓而馳。荷兵而走。流汗相屬。唯恐居後。觸白刃。冒流矢。議不反顧。計不旋踵。人懷怒心。如報私讎。彼豈樂死惡生。非編列之民。而與巴蜀異主哉。計深慮遠。急國家之難。而樂盡人臣之道也。故有剖符之封。析珪而爵。位為通侯。居列東第。終則遺顯號于後世。傳土地于子孫。行事甚忠敬。居位甚安佚。名聲施于無窮。功烈著而不滅。是以賢人君子。肝腦塗中原。膏液潤野屮而不辭也。今奉幣使至南夷。即自賊殺。或亡逃抵誅。身死無名。諡為至愚。恥及父母。為天下笑。人之度量相越。豈不遠哉。然此非獨行者之罪也。父兄之教不先。子弟之率不謹。寡謙鮮恥。而俗不長厚也。其被刑戮。不亦宜乎。陛下患使者有司之若彼。悼不消愚民之如此。故遣信使曉諭百姓以發卒之事。因數之以不死亡之罪。讓三老孝悌以不教誨之過。方今田時。重煩百姓。已親見近縣。恐遠所谿谷山澤之民不遍聞。檄到。亟下縣道。使咸喻陛下之意。無忽。（漢書司馬相如傳。文選蓺文類聚五十八。） \\n 司馬相如　四 \\n 報卓文君書 \\n 五味雖甘。寍先稻黍。五色有燦。而不掩韋布。惟此綠衣。將執子之釜。錦水有鴛。漢宮有木。誦子嘉吟。而回予故步。當不令負丹青感白頭也。（oooooo） \\n 荅盛　問作賦 \\n 合綦組以成文。列錦繡而為質。一經一緯。一宮一商。此作賦之跡也。賦家之心。苞括宇宙。總覽人物。斯乃得之于內。不可得其傳也。（御覽五百八十七引西京雜記。相如友人盛　。字長通。牂柯名士。嘗問以作賦相如曰云云。北堂書鈔一百二原本未引。陳禹謨改補引此。云出十六國春秋。誤也。） \\n 難蜀父老 \\n 漢興七十有八載。德茂存乎六世。威武紛云。湛恩汪濊。群生霑濡。洋溢乎方外。于是乃命使西征。隨流而攘。風之所被。罔不披靡。因朝冉從駹。定莋存邛。略斯榆。舉苞蒲。結軌還轘。東鄉將報。至于蜀都。耆老大夫縉紳先生之徒二十有七人。儼然造焉。辭畢。進曰。蓋聞天子之于夷狄也。其義羈縻勿絕而已。今罷三郡之士。通夜郎之塗。三年于茲。而功不竟。士卒勞倦。萬民不贍。今又接之以西夷。百姓力屈。恐不能卒業。此亦使者之累也。竊為左右患之。且夫邛莋西僰之與中國並也。歷年茲多。不可記已。仁者不以德來。強者不以力井。意者殆不可乎。今割齊民以附夷狄。獘所恃以事無用。鄙人固陋。不識所謂。使者曰。烏謂此乎。必若所云。則是蜀不變服。而巴不化俗也。僕尚惡聞若說。然斯事體大。固非觀者之所覯也。余之行急。其詳不可得聞已。請為大夫粗陳其略。蓋世必有非常之人。然后有非常之事。有非常之事。然后有非常之功。非常者。固常人之所異也。故曰非常之元。黎民懼焉。及臻厥 \\n 司馬相如　五 \\n 成。天下晏如也。昔者洪水沸出。汜濫衍溢。民人升降移徙。崎嶇而不安。夏后氏戚之。乃堙洪原。決江疏河。灑沈澹災。東歸之于海。而天下永寍。當斯之勤。豈惟民哉。心煩于慮而身親其勞。躬傶骿胝無胈。膚不生毛。故休烈顯乎無窮。聲稱浹乎于茲。且夫賢君之踐位也。豈特委瑣握　。拘文牽俗。循誦習傳。當世取說云爾哉。必將崇論谹議。創業垂統。為萬世規。故馳騖乎兼容并包。而勤思乎參天貳地。且詩不云乎。普天之下。莫非王土。率土之濱。莫非王臣。是以六合之內。八方之外。浸淫衍溢。懷生之物。有不浸潤于澤者。賢君恥之。今封疆之內。冠帶之倫。咸獲嘉祉。靡有闕遺矣。而夷狄殊俗之國。遼絕異黨之域。舟車不通。人跡罕至。政教未加。流風猶微。內之則犯義侵禮于邊境。外之則邪行橫作。放殺其上。君臣易位。尊卑失序。父兄不辜。幼孤為奴虜。係絫號泣。內鄉而怨曰。蓋聞中國有至仁焉。德洋恩音。物靡不得其所。今獨曷為遺已。舉踵思慕。若枯旱之望雨。盭夫為之垂涕。況乎上聖。又烏能已。故北出師以討強胡。南馳使以誚勁越。四面風德。二方之君。鱗集仰流。願得受號者以億計。故乃關沬若。徼牂柯。鏤靈山。梁孫原。創道德之塗。垂仁義之統。將博恩廣施。遠撫長駕。使疏逖不閉。曶爽闇昧。得耀乎光明。以偃甲兵于此。而息討伐于彼。遐邇一體。中外禔福。不亦康乎。夫拯民于沈溺。奉至尊之休德。反衰世之陵夷。繼周氏之絕業。天子之急務也。百姓雖勞。又烏可以已哉。且夫王者。固未有不始于憂勤而終于佚樂者也。然則受命之符。合在于此。方將增太山之封。加梁父之事。鳴和鸞。揚樂頌。上咸五。下登三。觀者未睹指。聽者未聞音。猶焦朋已翔乎寥廓。而羅者猶視乎藪澤。悲夫。于是諸大夫茫然喪其所懷來。失厥所以進。喟然並稱曰。允哉漢德。此鄙人之所願聞也。百姓雖勞。請以身先之。敝罔靡徙。遷延而辭避。（漢書本傳。文選。蓺文類聚二十五。） \\n 司馬相如　六 \\n 封禪文 \\n 伊上古之初肇。自顥穹生民。歷選列辟。以迄乎泰。率邇者踵武。聽逖者風聲。紛輪威蕤。堙滅而不稱者。不可勝數也。繼昭夏。崇號謚。略可道者七十有二君。罔若淑而不昌。疇逆失而能存。軒轅之前。遐哉邈乎。其詳不可得聞已。五三六經載籍之傳。維見可觀也。書曰。元首明哉。股肱良哉。因斯以談。君莫盛于堯。臣莫賢于后稷。后稷創業于唐。公劉發跡于西戎。文王改制。爰周郅隆。大行越成。而后陵遲衰微。千載亡聲。豈不善始善終哉。然無異端。慎所由于前。謹遺教于後耳。故軌跡夷易。易遵也。湛恩庬洪。易豐也。憲度著明。易則也。垂統理順。易繼也。是以業隆于繈保。而崇冠乎二后。揆厥所元。終都攸卒。未有殊尤絕跡可考于今者也。然猶躡梁甫。登太山。建顯號。施尊名。大漢之德。逢涌原泉。沕潏曼羡。旁魄四塞。雲布霧散。上暢九垓。下泝八埏。懷生之類。沾濡浸潤。協氣橫流。武飾猋逝。爾　游原。迴闊泳末。首惡鬱沒。闇昧昭晰。昆蟲闓懌。回首面內然后囿騶虞之珍群。徼麜鹿之怪獸。導一莖六穗于庖。犧雙觡共抵之獸。獲周餘放龜于岐。招翠黃乘龍于沼。鬼神接靈圉。賓于閒館。奇物譎詭。俶儻窮變。欽哉。符瑞臻茲。猶以為德薄。不敢道封禪。蓋周躍魚隕杭。休之以燎。微夫斯之為符也。以登介丘。不亦恧乎。進攘之道。何其爽與。于是大司馬進曰。陛下仁育群生。義征不譓。諸夏樂貢。百蠻執贄。德牟往初。功無與二。休烈液洽。符瑞眾變。期應紹至。不特創見。意者太山梁父。設壇場望幸。蓋號以況榮。上帝垂恩儲祉。將以慶成。（文選少此二語。）陛下嗛讓而弗發也。挈三神之歡。缺王道之儀。群臣恧焉。或謂且天為質闇。示珍符固不可辭。若然辭之。是泰山靡記而梁甫罔幾也。亦各並時而榮。咸濟厥世而屈。說者尚何稱于後而云七十二君哉。夫脩德已錫符。奉符以行事。不為進越也。故聖王弗替。而脩禮以祗[以祗之以當作地]。謁款天神。勒功中岳。以章至尊。舒盛德。發號 \\n 司馬相如　七 \\n 縈。受厚福。以浸黎民。皇皇哉斯事。天下之壯觀。王者之卒業。不可貶也。願陛下全之。而后因雜縉紳先生之略術。使獲曜日月之末光絕炎。以展采錯事。猶兼正列其義。袚飾厥文。作春秋一蓺。將襲舊六為七。攄之無窮。俾萬世得激清流。揚微波。蜚英聲。騰茂實。前聖之所以永保鴻名。而常為稱首者用此。宜命掌故悉奏其儀而覽焉。于是天子沛然改容曰。俞乎。朕其試哉。乃遷思回慮。總公卿之議。詢封禪之事。請大澤之博。廣符瑞之富。遂作頌曰。自我天覆。雲之油油。甘露時雨。厥壞可游。滋液滲漉。何生不育。嘉穀六穗。我穡曷蓄。匪唯雨之。又潤澤之。匪唯偏之。我汜布護之。萬物熙熙。懷而慕之。名山顯位。望君之來。君兮君兮。侯不邁哉。般般之獸。樂我君圃。白質黑章。其儀可喜。旼旼穆穆。君子之態。蓋間其聲。今視其來。厥塗靡從。天瑞之徵。慈爾干舜。虞氏以興。濯濯之麟。游彼靈畤。孟冬十月。君徂郊祀。馳我君輿。帝用享祉。三代之前。蓋未嘗有。宛宛黃龍。興德而升。采色玄耀。煥煥煇煌。正陽顯見。覺寤黎烝。于傳載之。云受命所乘。厥之有章。不必諄諄。依類託寓。論以封巒。披蓺觀之。天人之際已交。上下相發。允答聖王之事。兢兢翼翼。故曰于興必慮衰。安必思危。是以湯武至尊嚴。不失肅祗。舜在假典。顧省厥遺。此之謂也。（漢書司馬相如傳。文選。蓺文類聚十。） \\n 題市門 \\n 不乘赤車駟馬。不過汝下也。（華陽國志。三蜀郡城北十里有昇仙橋。有送客觀。司馬相如初入長安。題市門。） \\n 凡將篇 \\n 淮南宋蔡舞嗙喻。（說文二上。） \\n 鐘磬竽笙築坎侯。（蓺文類聚四十四。） \\n 黃潤纖美宜製禪。（文選蜀都賦舊注。） \\n 烏喙桔梗\"芫華。款冬貝母木蘗萎。苓草芍藥桂漏盧。蜚廉　菌\"荈詫。白斂白芷\"菖蒲。芒消\"莞椒茱萸。（陸羽茶經下。　案此轉寫脫四字。白芷之白。後人妄補。漢蓺文志言凡將篇無復字。） \\n 司馬相如　廷尉翟公　張湯　八 \\n 菛菁當門。（北戶錄注。案。此非完句。） \\n 廷尉翟公 \\n 公。史不著其名。下邽人。一云下邳人。初為廷尉。免。元光五年复為廷尉。 \\n 署門 \\n 一死一生。乃知交情。一貧一富。乃知交態。一貴一賤。交情乃見。（史記汲黯鄭當時傳贊。始翟公為廷尉。賓客填門。及廢。門外可設雀羅。翟公復為廷尉。賓客欲往。翟公乃大署其門。） \\n 張湯 \\n 湯。杜陵人。景帝時為長安吏。武帝即位。調茂陵尉。歷丞相史。補侍御史。遷大中大夫。元朔三年代翟公為廷尉。元狩三年拜御史大夫。元鼎二年坐罪自殺。 \\n 為書謝罪 \\n 湯無尺寸之功。起刀筆吏。陛下幸致位三公。無以塞責。然謀陷湯者。三長史也。（漢書張湯傳。上使趙禹責湯。禹至讓湯。迺為書謝云云。遂自殺。上誅三長史。丞相青翟自殺。） \\n 繒它 \\n 它。祁侯賀孫。景帝六年嗣封。元光二年罷免。 \\n 與楊王孫書 \\n 王孫苦疾。僕迫從上祠雍。未得詣前。願存精神。省思慮。進醫藥厚自特。竊聞王孫先令臝葬。令死者亡知則已。若其有知。是戮尸地下。將羸見先人。竊為王孫不取也。且孝經曰。為之棺槨衣衾。是亦聖人之遺制。何必區區獨守所聞。愿王孫察焉。（漢書楊王孫傳。） \\n 楊貴 \\n 貴字王孫。京兆人。（見西京雜記。） \\n 張湯　繒它　楊貴　九 \\n 病且終令其子 \\n 吾欲臝葬。以反吾真。必亡易吾意。死則為布囊盛尸。入地七尺。既下。從足引脫其囊。以身親土。（漢書楊王孫傳。） \\n 報祁侯繒它書 \\n 蓋聞古之聖王。緣人情不忍其親。故為制禮。今則越之。吾是以臝葬。將以矯世也。夫厚葬誠亡益于死者。而俗人兢以相高。靡財單幣。腐之地下。或迺今日入而明日發。此真與暴骸于中野何異。且夫死者。終生之化。而物之歸者也。歸者得至。化者得變。是物各反其真也。反真冥冥。亡形亡聲。乃合道情。夫飾外以華眾。厚葬以鬲真。使歸者不得至。化者不得變。是使物各失其所也。且吾聞之。精神者。天之有也。形骸者。地之有也。精神離形。各歸其真。故謂之鬼。鬼之為言歸也。其尸塊然獨處。豈有知哉。裹以幣帛。鬲以棺槨。支體絡束。口含玉石。欲化不得。鬱為枯腊。千載之後。棺槨朽腐。迺得歸土。就其真宅。繇是言之。焉用久客。昔帝堯之葬也。窾木為　。葛藟為緘。其穿下不亂泉。上不泄殠。故聖王生易尚。死易葬也。不加功于亡用。不損財于亡謂。今費財厚葬。留歸鬲至。死者不知。生者不得。是謂重惑。於戲。吾不為也。（漢書楊王孫傳。又見荀悅漢紀。劉向說苑。皆小異。） \\n  \\n 　 \\n  \\n   \\n  "}
{"章节": "全漢文卷二十三", "正文": "　 \\n 全漢文卷二十三 \\n 　 \\n  \\n 烏程嚴可均校輯 \\n 董仲舒一 \\n 仲舒。廣川人。景帝時為博士。武帝即位。舉賢良對策。除江都相。遷膠西相。去官。以壽終于家。有春秋　露十七卷。集二卷。 \\n 董仲舒　一 \\n 士不遇賦 \\n 嗚呼嗟乎。遐哉貌矣。時來曷遲。去之速矣。屈意從人。非吾徒矣。正身俟時。將就木矣。悠悠偕時。豈能覺矣。心之憂兮。不期祿矣。皇皇匪寍。祗增辱矣。努力觸藩。徙摧角矣。不出戶庭。庶無逼（蓺文類聚作過）矣。重日。生不丁三代之盛隆兮。而丁三季之末俗。末俗以辯詐而期通兮。貞士以耿介而自束。雖日三省于吾身兮。繇懷進退之惟谷。彼實繁之有徒兮。指其白以為黑。（蓺文類聚作墨。）目信嫮而言（蓺文類聚作視。）眇兮。口信辯而言訥。鬼神之不能正人事之變戾兮。聖賢亦不能開愚夫之違惑。出門則不可與偕往兮。藏器又蚩其不容。退洗心而內訟兮。固未知其所從也。觀上世之清暉兮。廉士亦煢煢而靡歸。殷湯有卞隨與務光兮。周武有伯夷與叔齊。卞隨務光遁跡于深淵兮。伯夷叔齊登山而采薇。使彼聖賢其繇周遑兮。矧舉世而同迷。若伍員與屈原兮。固亦無所復顧。亦不能同彼數子兮。將遠游而終古。于吾儕之云遠兮。疑荒塗而難踐。（文選左思招隱詩注王粲贈蔡子篤詩注作懼荒塗之難踐。）憚君子之于行兮。誡三日而不飯。嗟天下之偕違兮。悵無與之偕返。孰若反身于素業兮。莫隨世而輪轉。雖矯情而獲百利兮。復不如正心而歸一善。紛既迫而後動兮。豈云稟性之惟褊。昭同人而大有兮。明謙光而務展。遵幽昧于默足兮。豈舒采而蘄顯。茍肝膽之可同兮。奚鬚髮之足辯也。（蓺文類聚三十。　古文苑。） \\n 七言琴歌二首（文選孔徲珪北山移文注引董仲舒集。） \\n 元光元年舉賢良對策 \\n 陛下發德音。下明詔。求天命與情性。皆非愚臣之所能及也。臣謹案春秋之中。視前世已行之事。以觀天人相與之際。甚可畏也。國家將有失道之敗。而天迺先出災害以譴告之。不知自省。又出怪異以警懼之。尚不知變。而傷敗迺至。以此見天心之仁愛人君而欲止其亂也。自非大亡道之世者。天盡欲扶持而全安之。事在彊勉而已矣。彊勉學問。則聞見博而知益明。彊勉行道。則德日起而大有功。此皆可使還至而立有效者也。詩曰。夙夜匪解。書云。茂哉茂哉。皆彊勉之謂也。道者。所繇適于治之路也。仁義禮樂。皆其具也。故聖王已沒。而子孫長久。安寍數百歲。此皆禮樂教化之功也。王者未作樂之時。迺用先王之樂宜于世者。而以深入教化于民。教化之情不得。雅頌之樂不成。故王者功成作樂。樂其德也。樂者。所以變民風化民俗也。其變民也易。其化人也著。故聲發于和而本于情。接于肌膚。臧于骨髓。故王道雖微缺。而筦弦之聲未衰也。夫虞氏之不為政久矣。然而樂頌遺風。猶有存者。是以孔子在齊而 \\n 董仲舒　二 \\n 聞韶也。夫人君莫不欲安存而惡危亡。然而政亂國危者甚眾。所任者非其人。而所繇者非其道。是以政日以仆滅也。夫周道衰于幽厲。非道亡也。幽厲不繇也。至于宣王。思昔先王之德。興滯補獘。明文武之功業。周道粲然復興。詩人美之而作。上天祐之。為生賢佐。後世稱誦。至今不絕。此夙夜不解行善之所致也。孔子曰。人能弘道。非道弘人也。故治亂廢興在于己。非天降命。不可得反。其所操持誖謬。失其統也。臣聞天之所大奉使之王者。必有非人力所能致而自至者。此受命之符也。天下之人。同心歸之。若歸父母。故天瑞應誠而至。書曰。白魚入于王舟。有火復于王屋。流為烏。此蓋受命之符也。周公曰。復哉復哉。孔子曰。德不孤。必有鄰。皆積善絫德之效也。及至後世。淫佚衰微。不能統理群生。諸侯背畔.殘賊良民。以爭壤土。廢德教而任刑罰。刑罰不中。則生邪氣。邪氣積于下。怨惡蓄于上。上下不和。則陰陽謬盭。而妖孽生矣。此災異所緣而起也。臣聞命者。天之令也。性者。生之質也。情者。人之欲也。或夭或壽。或仁或鄙。陶冶而成之。不能粹美。有治亂之所生。故不齊也。孔子曰。君子之德風也。小人之德屮也。屮上之風必偃。故堯舜行德。則民仁壽。桀紂行暴。則民鄙夭。夫上之化下。下之從上。猶泥之在鈞。唯甄者之所為。猶金之在鎔。惟冶者之所鑄。綏之斯　。動之斯和。此之謂也。臣謹案春秋之文。求王道之端。得之于正。正次王。王次春。春者。天之所為也。正者。王之所為也。其意曰。上承天之所為。而下以正其所為。正王道之端云爾。然則王者欲有所為。宜求其端于天。天道之大者在陰陽。陽為德。陰為刑。刑主殺而德主生。是故陽常居大夏。而以生育養長為事。陰常居大冬。而積于空虛不用之處。以此見天之任德不任刑也。天使陽出。布施于上。而主歲功。使陰入。伏臧于下。而時出佐陽。陽不得陰之助。亦不能獨成 \\n 董仲舒　三 \\n 歲。功陽以成歲為名。此天意也。王者承天意以從事。故任德教而不任刑。刑者不可任以治世。猶陰之不可任以成歲也。為政而任刑。不順于天。故先王莫之肯為也。今廢先王德教之官。而獨任執法之吏治民。毋乃任刑之意與。孔子曰。不教而誅謂之虐。虐政用于下。而欲德教之被四海。故難成也。臣謹案春秋謂一元之意。一者。萬物之所從始也。元者。辭之所謂大也。謂一為元者。視大始而欲正本也。春秋深探其本。而反自貴者始。故為人君者。正心以正朝廷。正朝廷正百官。正百官以正萬民。正萬民以正四方。四方正。遠近莫敢不壹于正。而亡有邪氣奸其閒者。是以陰陽調而風雨時。群生和而萬民殖。五穀熟而草木茂。天地之閒。被潤澤而大豐美。四海之內。聞盛德而皆　臣。諸福之物。可致之祥。莫不畢至。而王道終矣。孔子曰。鳳鳥不至。河不出圖。吾已矣夫。自悲可致此物。而身卑賤。不得致也。今陛下貴為天子。富有四海。居得致之位。操可致之勢。又有能致之資。行高而恩厚。知明而意美。愛民而好士。可謂誼主矣。然而天地未應而美祥莫至者。何也。凡以教化不立而萬民不正也。然而天地未應而美祥莫至者。何也。凡以教化不立而萬民不正也。夫萬民之從利也。如水之走下。不以教化隄防之。不能止也。是故教化立而奸邪皆。止者。其隄防完也。教化廢而奸邪並出。刑罰不能勝者。其隄防壞也。古之王者明于此。是故南面而治天下。莫不以教化為大務。立大學以教于國。設庠序以化于邑。漸民以仁。摩民以誼。節民以禮。故其刑罰甚輕而禁不犯者。教化行而習俗美也。聖王之繼亂世也。掃除其跡而悉去之。復修教化而崇起之。教化已明。習俗已成。子孫循之。行五六百歲尚未敗也。至周之末世。大為亡道。以失天下。秦繼其後。獨不能改。又益甚之。重禁文學。不得挾書。棄捐禮誼。而惡聞之。其心欲盡滅先聖之道。而顓為自恣茍簡之治。故立為天子十四歲。而國破亡矣。自古以來。未嘗有以亂濟亂大敗天下之民如秦者也。其遺毒餘烈。至今未滅。使習俗薄惡。人民囂頑。抵冒殊扞。孰爛如此之甚者也。 \\n 董仲舒　四 \\n 孔子曰。腐朽之木。不可彫也。糞土之牆。不可污也。今漢繼秦之後。如朽木糞牆矣。雖欲善治之。亡可柰何。法出而奸生。令下而詐起。如以湯止沸。抱薪救火。愈甚亡益也。（此三句禮樂志作一歲之獄以千萬數。如以湯止沸。沸俞甚而無益。）竊譬之琴瑟不調。甚者必解而更張之。乃可鼓也。為政而不行。甚者必變而更化之。乃可理也。當更張而不更張。雖有良工。不能善調也。當更化而不更化。雖有大賢。不能善治也。故漢得天下以來。當欲善治。而至今不可善治者。（禮樂志作而至今不能勝殘去殺者。）失之于當更化而不更化也。古人有言曰。臨澗羡魚。不如退而結網。今臨政而願治。七十餘歲矣。不如退而更化。更化則可善治。善治則災害日去。福祿日來。詩云。宜民宜人。受祿于天。為政而宜于民者。固當受祿于天。夫仁誼禮智信。五常之道。王者所當修飾也。五者修飾故受天之祐而享鬼神之靈。德施于方外。延及群生也。（漢書董仲舒傳。） \\n 臣聞堯受命。以天子[子當作下]為憂。而未以位為樂也。故誅逐亂臣。務求賢聖。是以得舜禹稷　咎繇。眾聖輔德。賢能佐職。教化在行。天下和洽。萬民皆安仁樂誼。各得其宜。動作應禮。從容中道。故孔子曰。如有王者。必世而後仁。此之謂也。堯在位七十載。迺遜于位。以禪虞舜。堯崩。天下不歸堯子丹朱而歸舜。舜知不可辟。乃即天子之位。以禹為相。因堯之輔佐。繼其統業。是以垂拱無為。而天下治。孔子曰。韶盡美矣。又盡善也。此之謂也。至于殷紂。逆天暴物。殺戮賢知。殘賊百姓。伯夷太公。皆當世賢者。隱處而不為臣。守職之人。皆奔走逃亡。人于河海。天下耗亂。萬民不安。故天下去殷而從周。文王順天理物。師用賢聖。是以閎夭太顛散宜生等。亦聚于朝廷。愛施兆民。天下歸之。故太公起海濱而即三公也。當此之時。紂尚在上。尊卑昏亂。百姓散亡。故文王悼痛而欲安之。是以日昃而不暇食也。孔子作春秋。先正王而擊萬事。見素王之文焉。繇此觀之。帝王之條貫同。然而勞逸異者。所 \\n 董仲舒　五 \\n 遇之時異也。孔子曰。武盡美矣。未盡善也。此之謂也。臣聞制度文采玄黃之飾。所以明尊卑異貴賤而勸有德也。故春秋受命。所先制者。改正朔。易服色。所以應天也。然則宮室旌旗之制。有法而然者也。故孔子曰。奢則不遜。儉則固。儉非聖人之中制也。臣聞良玉不瑑。資質潤美。不待刻瑑。此亡異于達巷黨人不學而自知也。然則常玉不瑑。不成文章。君子不學。不成其德。臣聞聖王之治天下也。少則習之學。長則材諸位。爵祿以養其德。刑罰以威其惡。故民曉于禮誼而恥犯其上。武王行大誼。平殘賊。周公作禮樂以文之。至于成康之隆。囹圄空虛四十餘年。此亦教化之漸。而仁誼之流。非獨傷肌膚之效也。至秦則不然。師申商之法。行韓非之說。憎帝王之道。以貪狼為俗。非有文德以教訓于天下也。誅名而不察實。為善者不必免。而犯惡者未必刑也。是以百官皆飾虛辭而不顧實。外有事君之禮。內有背上之心。造偽飾詐。趣利亡恥。又好用憯酷之吏。賦斂亡度。竭民財力。百姓散亡。不得從耕織之業。群盜並起。是以刑者甚眾。死者相望。而奸不息。俗化使然也。故孔子曰。導之以政。齊之以刑。民免而無恥。此之謂也。今陛下并有天下。海內莫不率服。廣覽兼聽。極群下之知。盡天下之美。至德昭然。施于方外。夜郎康居。殊方萬里。說德歸誼。此太平之致也。然而功不加于百姓者。殆王心未加焉。曾子曰。尊其所聞。則高明矣。行其所知。則光大矣。高明光大。不在于它。在乎加之意而已。願陛下因用所聞。設誠于內。而致行之。則三王何異哉。陛下親耕藉田。以為農先。夙寤晨興。憂勞萬民。思惟往古。而務以求賢。此亦堯舜之用心也。然而未云獲者。士素不厲也。夫不素養士而欲求賢譬猶不瑑玉而求文采也。故養士之大者。莫大虖太學。太學者。賢士之所關也。教化之本原也。今以一郡一國之眾。對亡應書者。是王道往往而絕也。臣願陛下興太 \\n 董仲舒　六 \\n 學。置明師。以養天下之士。數考問以盡其材。則英俊宜可得矣。今之郡守縣令。民之師帥。所使承流而宣化也。故師帥不賢。則主德不宣。恩澤不流。今吏既亡教訓于下。或不承用主上之法。暴虐百姓。與奸為市。貧窮孤弱。冤苦失職。甚不稱陛下之意。是以陰陽錯繆。氛氣充塞。群生寡遂。黎民未濟。皆長吏不明。使至于此也。夫長吏多出于郎中中郎吏二千石子弟選郎吏。又以富訾。未必賢也。且古所謂功者。以任官稱職為差。非所謂積日絫久也。故小材雖絫日。不離于小官。賢材雖未久。不害為輔佐。是以有司竭力盡知。務治其業。而以赴功。今則不然。絫日以取貴。積久以致官。是以廉恥貿亂。賢不肖渾殽。未得其真。臣愚以為使諸列侯郡守二千石各擇其吏民之賢者。歲貢各二人。以給宿衛。且以觀大臣之能。所貢賢者有賞。所貢不肖者有罰。夫如是。諸侯吏二千石各擇其吏民之賢者。歲貢各二人。以給宿衛。且以觀大臣之能。所貢賢者有賞。所貢不肖者有罰。夫如是。諸侯吏二千石皆盡心于求賢。天下之士可得而官使也。遍得天下之賢人。則三王之盛易為。而堯舜之名可及也。毋以日月為功。實試賢能為上。量材而授官。錄德而定位。則謙恥殊路。賢不肖異處矣。陛下加惠。寬臣之罪。令勿牽制于文。使得切磋究之。臣敢不盡愚。（漢書董仲舒傳。） \\n 臣聞論語曰。有始有卒者。其唯聖人虖。今陛下幸加惠。留聽于承學之臣。復下明冊以切其意。而究盡聖德。非愚臣之所能具也。前所上對。條貫靡竟。統紀不終。辭不別白。指不分明。此臣淺陋之罪也。冊曰。善言天者。必有徵于人。善言古者。必有驗于今。臣聞天者。群物之祖也。故遍覆包涵而無所殊。建日月風雨以和之。經陰陽寒暑以成之。故聖人法天而立。道亦溥愛而無私。布德施仁以厚之。設誼立禮以導之。春者。天之所以生也。仁者。君之所以愛也。夏者。天之所以長也。德者。君之所以養也。霜者。天之所以殺也。刑者。君之所以罰也。繇此言之。天人之徵。古今之道也。孔子作春秋。上揆之天道。下質諸人情。參之于古。攷之于今。故春秋之所譏。災害之所加也。春秋之所 \\n 董仲舒　七 \\n 惡。怪異之所施也。書邦家之過。兼災異之變。以此見人之所為。其美惡之極。乃與天地流通。而往來相應。此亦言天之一端也。古者修教訓之官。務以德善化民。民已大化之後。天下常亡一人之獄矣。今世廢而不修。亡以化民。民以故棄行誼而死財利。是以犯法而罪多。一歲之獄以萬千數。以此見古之不可不用也。故春秋變古則譏之。天令之謂命。命非聖人不行。質樸之謂性。性非教化不成。人欲之謂情。情非度制不節。是故王者上謹于承天意。以順命也。下務明教化民。以成性也。正法度之宜。別上下之序。以防欲也。修此三者。而大本舉矣。人受命于天。固超然異于群生。人有父子兄弟之親。出有君臣上下之誼。會聚相遇。則有耆老長幼之施。粲然有文以相接。驩然有恩以相愛。此人之所以貴也。生五穀以食之。桑麻以衣之。六畜以養之。服牛乘馬。圈豹檻虎。是其得天之靈。貴于物也。故孔子曰。天地之性人為貴。明于天性。知自貴于物。知自貴于物。然後知仁誼。知仁誼。然後重禮節。重禮節。然後安處善。安處善。然後樂循禮。樂循禮。然後謂之君子。故孔子曰。不知命。亡以為君子。此之謂也。冊曰。上嘉唐虞。下悼桀紂。寖微寖滅寖明寖昌之道。虛心以改。臣聞聚少成多。積小致巨。故聖人莫不以晻致明。以微致顯。是以堯發于諸侯。舜興虖深山。非一日而顯也。蓋有漸以致之矣。言出于己。不可塞也。行發于身。不可掩也。言行。治之大者。君子之所以動天地也。故盡小者大。慎微者著。詩云。惟此文王。小心翼翼。故堯兢兢日行其道。而舜業業日致其孝。善積而名顯。德章而身尊。此其寖明寖昌之道也。積善在身。猶長日加益而人不知也。積惡在身。猶火之銷膏而人不見也。非明虖情性察虖流俗者。孰能知之。此唐虞之所以得令名。而桀紂之可為悼懼者也。夫善惡之相從。如景鄉之應形聲也。故桀紂暴謾。讒賊並進。賢知隱伏。惡日顯。國日亂。晏然自以如日在天。終陵夷而大壞。夫暴逆不仁者。非一日而亡也。亦以漸至。 \\n 董仲舒　八 \\n 故桀紂雖亡道。然猶享國十餘年。此其寖微寖滅之道也。冊日。三王之教。所祖不同。而皆有失。或謂久而不易者道也。意豈異哉。臣聞夫樂而不亂復而不厭者。謂之道。道者。萬世亡獘。獘者。道之失也。先王之道。必有偏而不起之處。故政有眊而不行。舉其偏者。以補其獘而已矣。三王之道。所祖不同。非其相反。將以捄溢扶衰。所遭之變然也。故孔子曰。亡為而治者。其舜虖。改正朔。易服色。以順天命而已。其餘盡循堯道。何更為哉。故王者有改制之名。亡變道之實。然夏上忠殷上敬周上文者。所繼之捄。當用此也。孔子曰。殷因于夏禮。所損益。可知也。周因于殷禮。所損益。可知也。其或繼周者。百世。可知也。此言百王之用。以此三者矣。夏因于虞。而獨不言所損益者。其道如一。而所上同也。道之大。原出于天。天不變。道亦不變。是以禹繼舜。舜繼堯。三聖相受而守一道。亡救獘之政也。故不言其所損益也。繇是觀之繼治世者其道同。繼亂世者其道變。今漢繼大亂之後。若宜少損周之文。致用夏之忠者。陛下有明德嘉道。愍世俗之靡薄。悼王道之不昭。故舉賢良方正之士。論誼考問。將欲興仁誼之休德。明帝王之法制。建太平之道也。臣愚不肖。述所聞。誦所學。道師之言。廑能勿失耳。若乃論政事之得失。察天下之息秏。此大臣輔佐之職。三公九卿之任。非臣仲舒所能及也。然而臣竊有怪者。夫古之天下。亦今之天下。今之天下。亦古之天下。共是天下。古亦大治。上下和睦。習俗美盛。不令而行。不禁而止。吏亡姦邪。民亡盜賊。囹圄空虛。德潤草木。澤被四海。鳳凰來集。麒麟來游。以古準今。壹何不相逮之遠也。安所謬盭。而陵夷若是。意者有所失于古之道與。有所詭于天之理與。試跡之古。返之于天。黨可得見乎。夫天亦有所分予。予之齒者去其角。傳其翼者兩其足。是所受大者。不得取小也。古之所予祿者。不食于力。不動于末。是亦受大者不得取小。與天同意者也。夫已受大。又取小。天不能足。而 \\n 董仲舒　九 \\n 況人虖。此民之所以囂囂苦不足也。身寵而載高位。家溫而食厚祿。因乘富貴之資力。以與民爭利于下。民安能如之哉。是故眾其奴婢。多其牛羊。廣其田宅。博其產業。畜其積委。務此而亡已。以迫蹴民。民日削月脧。寖以大窮。富者奢侈羨溢。貧者窮急愁苦。窮急愁苦而上不救。則民不樂生。民不樂生。尚不避死。安能避罪。此刑罰之所以蕃。而姦邪不可勝者也。故受祿之家。食祿而已。不與民爭業。然後利可均布。而民可家足。此上天之理。而亦太古之道。天子之所宜法以為制。大夫之所當循以為行也。故公儀子相魯。之其家。見織帛。怒而出其妻。食于舍而茹葵。慍而拔其葵。日。吾已食祿。又奪園夫紅女利虖。古之賢人君子在列位者皆如是。是故下高其行而從其教。民化其廉而不食鄙。及至周室之衰。其卿大夫緩于誼而急于利。亡推讓之風。而有爭田之訟。故詩人疾而刺之曰。節彼南山。惟石巖巖。赫赫師尹。民具爾膽。爾好誼。則民鄉仁而俗善。爾好利。則民好邪而俗敗。繇是觀之。天子大夫者。下民之所視效。遠方之所四面而內望也。近者視而放之。遠者望而效之。豈可以居賢人之位而為庶人行哉。夫皇皇求財利常恐乏匱者。庶人之意也。皇皇求仁義常恐不能化民者。大夫之意也。易曰。負且乘。致寇至。乘車者。君子之位也。負擔者。小人之事也。此言居君子之位而為庶人之行者。其禍患必至也。若居君子之位。當君子之行。則舍公儀休之相魯。亡可為者矣。春秋大一統者。天地之常經。古今之通誼也。今師異道。人異論。百家殊方。指意不同。是以上亡以持一統。法制數變。下不知所守。臣愚以為諸不在六藝之科孔子之銜者。皆絕其道。勿使並進。邪辟之說滅息。然後統紀可一。而法度可明。民知所從矣。（漢書董仲舒傳。） \\n 董仲舒　十 \\n 郊事對 \\n 廷尉臣湯昧死言。臣湯承制。以郊事問故膠西相仲舒。臣仲舒對曰。所聞古者天子之禮。莫重于郊。郊常以正月上辛日者。所以先百神而最居前。禮。三年喪不祭其先。而不敢廢郊。郊重于宗廟。天尊于人也。王制曰。祭天地之牛角繭栗。宗廟之牛角握。賓客之牛角尺。此言德滋美而牲滋微也。春秋日。魯祭周公。用白牲。色白。貴純也。帝牲在滌三月。牲貴肥潔而不貪其大也。凡養牲之道。務在肥潔而已。駒犢未能勝芻秩之食。莫如令食其母便。臣湯謹問仲舒。魯祀周公。用白牲。非禮也。臣仲舒對曰。禮也。臣湯問。周天子用騂剛。群公不毛。周公。諸公也。何以得用純牲。臣仲舒對曰。武王崩。成王幼。而在襁褓之中。周公繼文武之業。成二聖之功。德漸天地。澤被四海。故成王賢而貴之。詩曰。無德不報。故成王使祭周公以白牡。上不得與天子同色。下有異于諸侯。臣仲舒愚以為報德之禮。臣湯問仲舒。天子祭天地。諸侯祭土。魯何緣以祭郊。臣仲舒對曰。周公傅成王。成王遂及聖。功莫大于此。周公聖人也。有祭于天。道成王令魯郊也。臣湯問仲舒。魯祭周公。用白牲。其郊何用。臣仲舒對曰。魯郊用純騂剛。周色尚赤。魯以天子命郊。故以騂。臣湯問仲舒。祠宗廟。或以鶩當鳧。鶩非鳧可用否。臣仲舒對曰。鶩非鳧。鳧非鶩也。臣聞孔子入太廟。每事問。慎之至也。陛下祭。躬親齋戒沐浴。以承宗廟。甚敬謹。柰何以鳧當鶩。鶩當鳧。名實不相應。以承太廟。不亦不稱乎。臣仲舒愚以為不可。臣犬馬齒衰。賜骸骨。伏陋巷。陛下乃幸使九卿問臣以朝廷之事。臣愚陋。曾不足以承明詔奉大對。臣仲舒冒死以聞。（古文苑。　案。此對見春秋　露十五。） \\n  \\n 　 \\n  \\n   \\n  "}
{"章节": "全漢文卷二十四", "正文": "　 \\n 全漢文卷二十四 \\n 　 \\n  \\n 烏程嚴可均校輯 \\n 董仲舒二 \\n 說武帝使關中民種麥 \\n 春秋它穀不書。至于麥禾不成則書之。以此見聖人于五穀。最重麥與禾也。今關中俗不好種麥。是歲失春秋之所重。而損生民之具也。願陛下幸詔大司農。使關中民益種宿麥。令毋後時。（漢書食貨志。） \\n 又言限民名田 \\n 古者稅民不過什一。其求易共。使民不過三日。其力易足。民財。內足以養老盡孝。外足以事上共稅。下足以畜妻子極愛。故民說從上。至秦則不然。用商鞅之法。改帝王之制。除井田。民得賣買。富者田連阡伯。貧者亡立錐之地。又顓川澤之利。管山林之饒。荒淫越制。踰侈以相高。邑有人君之尊。里有公侯之富。小民安得不困。又加月為更卒。已復為正。一歲屯戍。一歲力役。三十倍于古。田租\"賦監鐵之利。二十倍于古。或耕豪民之田。見稅什五。故貧民常衣牛馬之衣。而食犬彘之食。重以貪暴之吏。刑戮妄加。民愁亡聊。亡逃山林。轉為盜賊。赭衣半道。斷獄歲以千萬數。漢興。循而未改。古井田法雖難卒行。宜少近古。限民名田。以澹不足。塞并兼之路。盬鐵皆歸于民。去奴婢。除專殺之威。薄賦斂。省繇役。以寬民力。然後可善治也。（漢書食貨志。） \\n 董仲舒　一 \\n 廟殿火災對 \\n 春秋之道。舉往以明來。是故天下有物。視春秋所舉與同比者。精微眇以存其意。通倫類以貫其理。天地之變。國家之事。粲然皆見。亡所疑矣。按春秋。魯定公哀公時。季氏之惡已孰。而孔子之聖方盛。夫以盛聖而易孰惡。季孫雖重。魯君雖輕。其埶可成也。故定公二年五年。兩觀災。兩觀僭禮之物。天災之者。若日僭禮之臣可以去已。見罪徵而後告可去。此天意也。定公不知省。至哀公三年五月。桓宮釐宮災。二者同事。所為一也。若日燔貴而去不義云爾。哀公未能見。故四年六月。亳社災。兩觀桓釐廟亳社。四者皆不當立。天皆燔其不當立者。以示魯。欲其去亂臣而用聖人也。季氏亡道久矣。前是天不見災者。魯未有賢聖臣。雖欲去季孫。其力不能。昭公是也。至定哀迺見之。其時可也。不時不見。天之道也。今高廟不當居遼東。高園殿不當居陵旁。于禮亦不當立。與魯所災同。其不當立久矣。至于陛下時。天迺災之者。殆亦其時可也。昔秦受亡周之敝。而亡以化之。漢受亡秦之敝。又亡以化之。夫繼二敝之後。承其下流。兼受其猥。難治甚矣。又多兄弟親戚骨肉之連。驕揚奢侈恣睢者眾。所謂重難之時者也。陛下正當大敝之後。又遭重難之時。甚可憂也。故天災若語陛下。當今之世。雖敝而重難。非以太平至公。不能治也。視親戚貴屬在諸侯遠正最甚者。忍而誅之。如吾燔遼東高廟迺可。視近臣在國中處旁仄及貴而不正者。忍而誅之。如吾燔高園殿迺可云爾。在外而不正者。雖貴如高廟。猶災燔之。況諸侯乎。在內不正者。雖貴如高園殿。猶燔災之。況大臣乎。此天意也。罪在外者天災外。罪在內者天災內。燔盛罪當重。燔簡罪當輕。承天意之道也。（漢書五行志上。武帝建元六年六月。遼東高廟災。四月。高園便殿火。董仲舒對。） \\n 董仲舒　二 \\n 雨雹對 \\n 元光元年七月。京師雨雹。鮑敝問董仲舒曰。雹何物也。何氣而生之。仲舒曰。陰氣脅陽氣。天地之氣。陰陽相半。和氣周迴。朝夕不息。陽德用事。則和氣皆陽。建已之月是也。故謂之正陽之月。陰德用事。則和氣皆陰。建亥之月是也。故謂之正陰之月。十月陰雖用事。而陰不孤立。此月純陰。疑于無陽。故謂之陽月。詩人所謂日月陽止者也。四月陽雖用事。而陽不獨存。此月純陽。疑于無陰。故亦謂之陰月。自十月以後。陽氣始生于地下。漸冉流散。故言息也。陰氣轉收。故言消也。日夜滋生。遂至四月純陽用事。自四月以後。陰氣始生于天上。漸冉流散。故云息也。陽氣轉收。故言消也。日夜滋生。遂至十月純陰用事。二月八月。陰陽正等。無多少也。以此推移。無有差慝。運動抑揚。更相動薄。則熏蒿歊蒸。而風雨雲霧雷電雪雹生焉。氣上薄為雨。下薄為霧。風其噫也。雲其氣也。雷其相擊之聲也。電其相擊之光也。二氣之初蒸也。若有若無。若實若虛。若方若圓。攢聚相合。其體稍重。故雨乘虛而墜。風多則合速。故雨大而疏。風少則合遲。故雨細而密。其寒月則雨凝于上。體尚輕微。而因風相襲。故成雪焉。寒有高下。上暖下寒。則上合為大雨。下凝為冰。霰雪是也。雹霰之至也。陰氣暴上。雨則凝結成雹焉。太平之世。則風不鳴條。開甲散萌而已。雨不破塊。潤葉津莖而已。雷不驚人。號令啟發而已。電不眩目。宣示光耀而已。霧不塞望。浸淫被洎而已。雪不封條。凌殄毒害而已。雲則五色而為慶。三色而成矞。露則結味而成甘。結潤而成膏。此聖人之在上。則陰陽和風雨時也。政多紕繆。則陰陽不調。風發屋。 \\n 董仲舒　三 \\n 雨溢河。雪至牛目。雹殺驢馬。此皆陰陽相蕩而為祲沴之妖也。敞日。四月無陰。十月無陽。何以明陰不孤立。陽不獨存邪。仲舒曰。陰陽雖異。而所資一氣也。陽用事。此則氣為陽。陰用事。此則氣為陰。陰陽之時雖異。而二體常存。猶如一鼎之水。而未加火。純陰也。加火極熱。純陽也。純陽則無陰。息火水寒。則更陰矣。純陰則無陽。加火水熱。則更陽矣。然則建已之月為純陽。不容都無復陰也。但是陽家用事。陽氣之極耳。薺麥枯。由陰殺也。建亥之月為純陰。不容都無復陽也。但是陰家用事。陰氣之極耳。薺麥始生。由陽升也。其著者。葶藶死于盛夏。款冬華于嚴寒。水極陰而有溫泉。火至陽而有涼焰。故知陰不得無陽。陽不容都無陰也。敞曰。冬雨必暖。夏雨必涼。何也。曰。冬氣多寒。陽氣自上躋。故人得其暖。而上蒸成雪矣。夏氣多暖。陰氣自下昇。故人得其涼。而上蒸成雨矣。敞曰。雨既陰陽相蒸。四月純陽。十月純陰。斯則無二氣相薄。則不雨乎。曰。然。純陽純陰。雖在四月十月。但月中之一日耳。敞曰。月中何日。曰。純陽用事。未夏至一日。純陰用事。未冬至一日。朔旦夏至冬至。其正氣也。敞曰。然則未至一日。其不雨乎。曰。然。頗有之。則妖也。和氣之中。自生災沴。能使陰陽改節。暖涼失度。敞日。災沴之氣。其常存邪。曰。無也。時生耳。猶乎人四支五臟。中也有時。及其病也。四支五臟皆病也。敞遷延負牆。俛揖而退。（古文苑。） \\n 董仲舒　四 \\n 粵有三仁對 \\n 江都王問仲舒曰。粵王句踐與大夫泄庸種螽謀伐吳。遂滅之。孔子稱殷有三仁。寡人亦以為粵有三仁。桓公決疑于管仲。寡人決疑于君。仲舒對曰。臣愚不足以奉大對。聞昔者魯君問柳下惠。我欲伐齊。何如。柳下惠曰。不可。歸而有憂色。曰。吾聞伐國不問仁人。此言何為至于我哉。徒見問爾。猶且羞之。況設詐以伐吳虖。由此言之。粵本無一仁。夫仁人者。正其誼。不謀其利。明其道。不計其功。是以仲尼之門。五尺之童羞稱五伯。為其先詐力而後仁誼也。茍為詐而已。故不足稱于大君子之門也。五伯比于他諸侯為賢。其比三王。猶武夫之與美玉也。（漢書董仲舒傳。　案。此對見春秋　露卷九） \\n 奏江都王求雨 \\n 求雨之方。損陽益陰。願大王無收廣陵女子為人祝者一月租。賜諸巫者。諸巫母大小皆相聚于郭門。為小壇。以脯酒祭。女獨擇寬大便處移市。市使無內丈夫。丈夫無得相從飲食。令吏妻各往視其夫。皆到即起。雨注而已。（續漢書禮儀志中注補引仲舒奏江都王。） \\n 請雨書 \\n 秋以桐魚九枚。（御覽九百五十六。） \\n 詣丞相公孫弘記室書 \\n 江都相董仲舒叩頭死罪。再拜上言。君侯以周召自然休質。擢升三公。統理海內。總緝百僚。未有半言之教。郡國翕然望風。更思改新。以助致治。群眾所占。必有成功。仲舒叩頭死罪。仲舒愚戇。素無治名。大漢之檢式。數蒙君侯哀憐之恩。誤被非任。無以稱職。仲舒竊見宰職任天下之重。群心所歸。惟須賢佐。以成聖化。願君侯大開蕭相國求賢之路。廣選舉之門。既得其人。接以周公下士之意。即奇偉隱世異倫之人。各思竭愚。歸往聖德。英俊滿朝。百能備具。即君侯大立則。道德弘通。化流四極。仲舒愚陋。經術淺薄。所識褊陋。不能贊揚萬分。君侯所棄捐。竊聞春秋曰。賢聖博觀。以章其名。擇善者從之。無所不聽。又曰。近而不言為諂。遠而不言為怨。故輒披心陳誠。仲舒叩頭死罪死罪。夫堯舜三王之業。皆繇仁義為本。仁者所以理人倫也。故聖王以為治首。或曰。發號出令。利天下之民者。謂之仁政。疾天下之害于人者。謂之仁心。二者備矣。然後海內應以誠。惟君侯深觀往古。思本仁義至誠而已。方今關東五穀咸貴。家有飢餓。其死傷者半。盜賊並起。發亡不止。良民被害。為聖主憂。咎皆由仲舒等典職防禁無素。當先坐。仲舒叩頭死罪死罪。仲舒至愚。以為扶衰止姦。本在吏耳。宜一攷察天下領民之吏。留心署置。以明消滅邪枉之跡。使百姓各安其產業。無有寇盜之患。以蠲主憂。仲舒叩頭死罪。謹奉春秋署置術。再拜君侯足下。（古文苑。） \\n 董仲舒　五 \\n 論禦匈奴 \\n 義動君子。利動貪人。如匈奴者。非可以仁義說也。獨可說以厚利。結之于天耳。故與之厚利。以沒其意。與盟于天。以堅其約。質其愛子。以累其心。匈奴雖欲展轉。柰失重利何。柰欺上天何。柰殺愛子何。夫賦斂行賂。不足以當三軍之費。城郭之固。無以異于貞士之約。而使邊城守境之民。父兄緩帶。稚子咽哺。胡馬不窺于長城。而羽檄不行于中國。不亦便于天下乎。（漢書匈奴傳贊。） \\n 山川頌 \\n 山則巃嵷　崔。　嵬罪巍。久不崩阤。似夫仁人志士。孔子曰。山川神祗立。寶藏殖。器用資。曲直合。大者可以為宮室臺榭。小者可以為舟輿浮灄。大者無不中。小者無不入。持斧則斫。折鐮則艾。生人立。禽獸伏。死人入。多其功而不言。是以君子取辟也。且積土成山。無損也。成其高。無害也。成其大。無虧也。小其上。泰其下。久長安。後世無有去就。儼然獨處。唯山之意。詩云。節彼南山。惟石巖巖。赫赫師尹。民具爾瞻。此之謂也。水則源泉。混混沄沄。晝夜不竭。既似力者。盈科後行。既似持平者。循微赴下。不遺小閒。既察者。循谿谷不迷。或奏萬里而必至。既似知者。鄣防山而能清淨。既似知命者。不清而入。潔清而出。既似善化者。赴千仞之壑而不疑。既似勇者。物皆困于火。而水獨勝之。既似武者。咸得之而生。失之而死。既似有德者。孔子在川上。曰。逝者如斯夫。不舍晝夜。此之謂也。（古文苑。　案。此頌見春秋　露十六。） \\n 董仲舒　六 \\n 救日食祝 \\n 炤炤大明。瀸滅無光。柰何以陰侵陽。以卑侵尊。（周禮宗伯大祝注。） \\n 請雨祝 \\n 昊天生五穀以養人。今五穀病旱恐不成。敬進清酒膞脯。再拜請雨。雨　大澍。（春秋　露十六。又見續漢禮儀志中注補。） \\n 止雨祝 \\n 諾。天生五穀以養人。今淫雨太多。五穀不和。敬進肥牲清酒。以請社靈。幸為止雨。除民所苦。無使陰滅陽。陰滅陽。不順于天。天之常意。在于利人。人願止雨。敢告于社。（春秋　露十六。） \\n 李少君家錄 \\n 少君有不死之方。而家貧。無以市其藥物。故出于漢。以假塗求其財。道成而去。（袍朴子內篇論仙引董仲舒所撰李少君家錄。） \\n 田蚡 \\n 蚡。長陵人。景帝王皇后之異父同母弟。初為郎。累遷太中大夫。武帝即位。封武安侯。建元初為太尉。免。尋代許昌為丞相。 \\n 上言勿塞決河 \\n 江河之決。皆天事。未易以人力為彊塞。塞之未必應天。（史記河渠書。元光中。河決于瓠子。蚡奉邑食鄃。河決而南。則鄃無水菑。邑收多。蚡言于上。又見漢書溝洫志。） \\n 鄭當時 \\n 當時字莊。陳人。景帝時為太子舍人。武帝即位。累遷魯中尉濟南太守江都相。至右內史。以議田蚡竇嬰事貶秩為詹事。遷大司農。有罪贖為庶人。尋守丞相長史。遷汝南太守。 \\n 上言引渭穿渠 \\n 異時關東漕粟。從渭中上。度六月而罷。而渭水道九百餘里。時有難處。引渭穿渠。起長安。並南山下。至河三百餘里。徑易漕。度可令三月而罷。而渠下民田萬餘頃。又可得以溉田。此損漕省卒。而益肥關中之地。得穀。（史記河渠書。漢書溝洫志。） \\n 田蚡　鄭當時　王恢　公孫弘　七 \\n 王恢 \\n 恢。燕人。數為邊吏。建元中為大行。元光初。坐首為馬邑事無功自殺。（後二十餘年。別有中郎將王恢。捕得車師王。元封四年封浩侯。非即此。） \\n 匈奴和親議 \\n 漢與匈奴和親。率不過數歲。即復倍約。不如勿許。興兵擊之。（史記韓安國傳。建元六年。匈奴來請和親。天子下其議。大行王恢。） \\n 公孫弘 \\n 弘字季。一云字次卿。菑川嶭人。少為嶭獄吏。有罪免。武帝即位。以賢良徵為博士。時年六十。移病免歸。元光中復徵賢良。對策第一。拜博士。累遷左內史。元朔中為御史大夫。代嶭澤為丞相。封平津侯。元狩二年卒。年八十。 \\n 元光五年舉賢良對策 \\n 臣聞上古堯舜之時。不貴爵賞而民勸善。不重刑罰而民不犯。躬率以正。而遇民信也。末世貴爵厚賞而民不勸。深刑重罰而姦不止。其上不正。遇民不信也。夫厚賞重刑。未足以勸善而禁非。必信而已矣。是故因能任官。則分職治。去無用之言。則事情得。不作無用之器。則賦斂省。不奪民時。不妨民力。則百姓富。有德者進。無德者退。則朝廷尊。有功者上。無功者下。則群臣逡。罰當罪。則姦邪止。賞當賢。則臣下勸。凡此八者。治之本也。故民者。業之則不爭。理得則不怨。有禮則不暴。愛之則親上。此有天下之急者也。故法不遠義。則民服而不離。和不遠禮。則民親而不暴。故法之所罰。義之所去也。和之所賞。禮之所取也。禮義者。民之所服也。而賞罰順之。則民不犯禁矣。故畫衣冠異章服而民不犯者。此道素行也。臣聞之。氣同則從。聲比則應。今人主和德于上。百姓和合于下。故心和則氣和。氣和則形和。形和則聲和。聲和則天地之和應矣。故陰陽和。風雨時。甘露降。五穀登。六畜 \\n 公孫弘　八 \\n 蕃。嘉禾興。朱草生。山不童。澤不涸。此和之至也。故形和則無疾。無疾則不夭。故父不喪子。兄不哭弟。德配天地。明並日月。則鳳麟至。龜龍在郊。河出圖。洛出書。遠方之君。莫不說義奉幣而來朝。此和之極也。臣聞之。仁者愛也。義者宜也。禮者所履也。智者術之原也。致利除害。兼愛無私。謂之仁。明是非。立可否。謂之義。進退有度。尊卑有分。謂之禮。擅殺生之柄。通壅塞之塗。權輕重之數。論得失之道。使遠近情偽。必見于上。謂之術。凡此四者。治之本。道之用也。皆當設施。不可廢也。得其要。則天下安樂。法設而不用。不得其術。則主蔽于上。官亂于下。此事之情。屬統垂業之本也。臣聞堯遭洪水。使禹治之。未聞禹之有水也。若湯之早。則桀之餘烈也桀紂行惡。受天之罰。禹湯積德。以王天下。困此觀之。天德無私親。順之和起。逆之害生。此天文地理人事之紀。臣弘愚戇。不足以奉大對。（漢書公孫弘傳。） \\n 上疏言治道 \\n 陛下有先聖之位。而無先聖之民。有先聖之民。而無先聖之吏。是以勢同而治異。先世之吏正。故其民篤。今世之吏邪。故其民薄。政獘而不行。令倦而不聽。夫使邪吏行獘政。用倦令治薄民。民不可得而化。此治之所以異也。臣聞周公旦治天下。　年而變。三年而化。五年而定。唯陛下之所志。（漢書公孫弘傳。） \\n 對冊書問治道 \\n 愚臣淺薄。安敢比材于周公。雖然。愚心曉然。見治道之可以然也。夫虎豹馬牛。禽獸之不可制者也。及其教馴服習之。至可牽持駕服。唯人之從。臣聞揉曲木者不累日。銷金石者不累月。夫人之于利害好惡。豈比禽獸木石之類哉。　年而變。臣弘尚竊遲之。（漢書公孫弘傳。） \\n 董仲舒　九 \\n 上書乞骸骨 \\n 臣聞天下通道五。所以行之者三。君臣父子夫婦長幼朋友之交。五者。天下之通道也。仁知勇三者。所以行之也。故曰。好問近乎知。力行近乎仁。知恥近乎勇。知此三者。知所以自治。知所以自治。然後知所以治人。未有不能自治而能治人者也。陛下躬孝弟。監三王。建周道。兼文武。招來四方之士。任賢序位。量能授官。將以厲百姓勸賢材也。今臣愚駑。無汗馬之勞。陛下過意。擢臣弘卒伍之中。封為列侯。致位三公。臣弘行能不足以稱。加有負薪之疾。恐先狗馬填溝壑。終無以報德塞責。願歸侯乞骸骨。避賢者路。（史記公孫弘傳。漢書公孫弘傳。） \\n 上言徒汲黯為右內史 \\n 右內史界部中多貴人宗室。難治。非素重臣不能任。請徙黯為右內史。 \\n 奏禁民挾弓弩 \\n 民不得挾弓弩。十賊　弩。百吏不敢前。盜賊不輒伏辜。免脫者眾。害寡而利多。此盜賊所以蕃也。禁民不得挾弓弩。則盜賊執短兵。短兵接。則眾者勝。以眾吏捕寡賊。其執必得。盜賊有害無利。則莫犯法。刑錯之道也。以愚[以愚之以當作臣]以為禁民毋得挾弓弩便。（漢書吾上壽王傳。） \\n 郭解罪議 \\n 解布衣為任俠。行權。以睚眥殺人。解不知。此罪甚于解知。殺之。當大逆無道。（漢書郭解傳。解客殺軹儒生。斷舌。吏以責解。解實不知殺者。殺者亦竟莫知為誰吏奏解無罪。卻史大夫公孫弘議云云。遂族解。） \\n 公孫弘　十 \\n 請為博士置弟子員議 \\n 丞相御史言。制曰。蓋聞導民以禮。風之以樂。婚姻者。居室之大倫也。今禮廢樂崩。朕甚愍焉。故詳延天下方正博聞之士。咸登諸朝。其令禮官勸學。講議洽聞。舉遺興禮以為天下先。太常議與博士弟子崇鄉里之化。以厲賢材焉。謹與太常臧博士平等議曰。聞三代之道。鄉里有教。夏曰校。殷曰庠。周曰序。其勸善也。顯之朝廷。其懲惡也。加之刑罰。故教化之行也。建首善自京師始。繇內及外。今陛下昭至德。開大明。配天地。本人倫。勸學脩禮。崇化厲賢。以風四方。太平之原也。古者政教未洽。不備其禮。請因舊官而興焉。為博士官置弟子五十人。復其身。太常擇民年十八以上儀狀端正者。補博士弟子。郡國縣道邑有好文學敬長上肅政教順鄉里出入不悖所聞者。令相長丞上屬所二千石。二千石。謹察可者。當與計偕詣太常。得受業如弟子。一歲皆輒試。能通一蓺以上。補文學掌故缺。其高第可以為郎中者。太常籍奏。即有秀才異等。輒以名聞。其不事學若下材。及不能通一蓺。輒罷之。而請諸不稱者罰。臣謹按詔書律令下者。明天人分際。通古今之義。文章爾雅。訓辭深厚。恩施甚美。小吏淺聞。不能究宣。無以明布諭下。治禮次治掌故。以文學禮義為官。遷留滯。請選擇其秩比二百石以上。及吏百石通一蓺以上。補左右內史大行卒史。比百石以下補郡太守卒史。皆各二人。邊郡一人。先用誦多者。若不足。乃擇掌故補中二千石屬。文學掌故補郡屬備員。請著功令。佗如律令。（史記儒林傳序。弘為學官。悼道之鬱滯。乃請云云。制曰可。又見漢書儒林傳序。） \\n 荅東方朔書 \\n 譬猶龍之未升。與魚鱉為伍。及其升天。鱗不可睹。（蓺文類聚九十六。） \\n 石慶 \\n 慶河內溫人。居茂陵。建元初為內史。元朔中為沛郡守。元狩初拜太子太傳。元鼎初為御史大夫。五年代趙周為丞相。太初二年卒。謚曰恬侯。 \\n 公孫弘　石慶十一 \\n 上書乞骸骨 \\n 臣幸得待罪丞相。疲駑無以輔治。城郭倉廩空虛。民多流亡。罪當伏斧質。上不忍致法。願歸丞相侯印。乞骸骨歸。避賢者路。（漢書傳。石君傳。元封四年。賜丞相告歸。慶　不任職上書。） \\n  \\n 　 \\n  \\n   \\n  "}
{"章节": "全漢文卷二十五", "正文": "　 \\n 全漢文卷二十五 \\n 　 \\n  \\n 烏程嚴可均校輯 \\n 東方朔 \\n 朔字曼倩。平原厭次人。武帝初待詔公車。尋待詔金馬門。為常侍郎。拜太中大夫給事中。被劾。免為庶人。待詔宦者署。復為中郎。有集二卷。 \\n 七諫 \\n 平生于國兮。長于原野。言語訥譅兮。又無彊輔。淺智褊能兮。聞見又寡。數言便事兮。見怨門下。王不察其長利兮。卒見棄乎原野。伏念思過兮。無可改者。群眾成朋兮。上浸以惑。巧　在前兮。賢者滅息。堯舜聖已沒兮。孰為忠直。高山崔巍兮。水流湯湯。死日將至兮。與麋鹿同坑。塊兮鞠。當道宿。舉世皆然兮。余將誰告。斥逐鴻鵠兮。近習鴟梟。斬伐橘柚兮。列樹苦桃。便娟之脩竹兮。寄生乎江潭。上葳蕤而防露兮。下泠泠而來風。孰知其不合兮。若竹柏之異心。往者不可及兮。來者不可待。悠悠蒼天兮。莫我振理。竊怨君之不寤兮。吾獨死而後已。 \\n 東方朔　一 \\n 初放 \\n 惟往古之得失兮。覽私微之所傷。堯舜聖而慈仁兮。後世稱而弗忘。齊桓失于專任兮。夷吾忠而名彰。晉獻惑于孋姬兮。申生孝而被殃。偃王行其仁義兮。荊文寤而徐亡。紂暴虐以失位兮。周得佐乎呂望。脩往古以行恩兮。封比干之丘壟。賢俊慕而自附兮。日浸淫而合同。明法令而脩理兮。蘭芷幽而有芳。若眾人之妒予兮。箕子寤而佯狂。不顧地以貪名兮。心怫鬱而內傷。聯蕙芷以為偑兮。過鮑肆而失香。正臣端其操行兮。反離謗而見攘。世俗更而變化兮。伯夷餓于首陽。獨謙潔而不容兮。叔齊久而逾明。浮雲陳而蔽晦兮。使日月乎無光。忠臣貞而欲諫兮。讒諛毀而在旁。秋草榮其將實兮。微霜下而夜降。商風肅而害生兮。百草青而不長。眾並諧以妒賢兮。孤聖特而易傷。懷計謀而不見用兮。巖穴處而隱藏。成功隳而不卒兮。子胥死而不葬。世從俗而變化兮。隨風靡而成行。信直退而毀敗兮。虛偽進而得當。追悔過之無及兮。豈盡忠而有功。廢制度而不用兮。務行私而去公。終不變而死節兮。惜年齒之未央。將方舟而下流兮。冀幸君之發矇。痛忠言之逆耳兮。恨申子之沈江。願悉心之所聞兮。遭值君之不聰。不開寤而難道兮。不別橫之與縱。聽奸臣之浮說兮。絕國家之久長。滅規矩而不用兮。背繩墨之正方。離憂患而乃寤兮。若縱火于秋蓬。業失之而不救兮。尚何淪乎禍凶。彼離畔而朋黨兮。獨行之士其何望。日漸染而不自知兮。秋亳微哉而變容。眾輕積而折軸兮。原咎雜而累重。赴湘沅之流澌兮。恐逐波而復東。懷沙礫而自沈兮。不忍見君之蔽壅。 \\n 東方朔　二 \\n 沈江 \\n 世沈淖而難論兮。俗岒峨而嵾嵯。清泠泠而殲滅分。溷湛湛而日多梟鴞既以成群兮。玄鶴弭翼而屏移。蓬艾親入御于床第兮。馬蘭踸踔而日加。棄捐藥芷與杜衡兮。余柰世之不知芳何。何周道之平易兮。然蕪穢而險戲。高陽無故而委塵兮。唐虞點灼而毀議。誰使正其真是兮。雖有八師而不可為。皇天保其高兮。后土持其久。服清白以逍遙兮。偏與乎玄英異色。西施媞媞而不得見兮。　母勃屑而日侍。桂蠹不知所淹留兮。蓼蟲不知徙乎葵菜。處涽涽之濁世兮。今安所達乎吾志。意有所載而遠逝兮。固非眾人之所識。驥躊躇于獘　兮。遇孫陽而得代。呂望窮困而不聊生兮。遭周文而舒志。甯戚飯牛而商歌兮。桓公聞而弗置。路室女之方桑兮。孔子過之以自侍。吾獨乘刺而無當兮。心悼怵而耄思。思比干之恲恲兮。哀子胥之慎事。悲楚人之和氏兮。獻寶玉以為石。遇厲武之不察兮。羌兩足以畢斮。小人之居勢兮。視忠正之何若。改前聖之法度兮。喜囁嚅而妄作。親讒諛而疏賢聖兮。訟謂閭娵為醜惡。榆近習而蔽遠兮。孰知察其黑白。卒不得效其心容兮。安眇眇而無所歸薄。專精爽以自明兮。晦冥冥而壅蔽。年既已過太半兮。然埳軻而留滯。欲高飛而遠集兮。恐離罔而滅敗。獨冤抑而無極兮。傷精神而壽夭。皇天既不純命兮。余生終無所依。願自沈于江流兮。絕橫流而徑逝。寍為江海之泥塗兮。安能久見此濁世。 \\n 怨世 \\n 賢士窮而隱處兮。廉方正而不容。子胥諫而靡軀兮。比干忠而剖心。子推自割而　君兮。德日忘而怨深。行明白而曰黑兮。荊棘聚而成林。江離棄于窮巷兮。蒺藜蔓乎東廂。賢者蔽而不見兮。讒諛進而相朋。梟鴞並進而俱嗚兮。鳳皇飛而高翔。願壹往而徑逝兮。道壅絕而不通。 \\n 東方朔　三 \\n 怨思 \\n 居悉懃其誰告兮。獨永思而憂悲。內自省而不慚兮。操愈堅而不衰。隱三年而無決兮。歲忽忽其若頹。憐余身不足以卒意兮。冀一見而復歸。哀人事之不幸兮。屬天命而委之咸池。身被疾而不間兮。心沸熱其若湯。冰炭不可以相並兮。吾固知乎命之不長。哀獨苦死之無樂兮。惜予年之未央。悲不反余之所居兮。恨離子之故鄉。鳥獸驚而失群兮。猶高飛而哀鳴。狐死必首丘兮。夫人孰能不反其真情。故人疏而日忘兮。新人近而俞好。莫能行于杳冥兮。孰能施于無報。苦眾人之皆然兮。乘回風而遠遊。凌恆山其若陋兮。聊愉娛以忘憂。悲虛言之無實兮。苦眾口之鑠金。過故鄉而一顧兮。泣戲欷而霑衿。厭白玉以為面兮。懷琬琰以為心。邪氣入而感內兮。施玉色而外淫。何青雲之流瀾兮。微霜降之蒙蒙。徐風至而徘徊兮。疾風過之湯湯。聞南藩樂而欲往兮。至會稽而且止。見韓眾而宿之兮。問天道之所在。借浮雲以送予兮。載雌霓而為旌。駕青龍以馳鶩[鶩當作騖]兮。班衍衍之冥冥。忽容容其安之兮。超慌忽其焉如。苦眾人之難信兮。願離群而遠舉。登巒山而遠望兮。好桂樹之冬榮。觀天火之炎煬兮。聽大壑之波聲。引八維以自道兮。含沆瀣以長生。居不樂以時思兮。食草木之秋實。飲菌若之朝露兮。構桂木而為室。雜橘柚以為囿兮。列新夷與椒楨。　鶴孤而夜號兮。哀居者之誠貞。 \\n 自悲 \\n 哀時命之不合兮。傷楚國之多憂。內懷清之潔白兮。遭亂世而離尤。惡耿介之直行兮。世溷濁而不知。何君臣之相失兮。上沅湘而分離。測汨羅之湘水兮。知時固而不反。傷離散之交亂兮。遂側身而既遠。處玄舍之幽門兮。穴巖石而窟伏。從水蛟而為徙兮。與神龍乎休息。何山石之嶄巖兮。靈魂屈而偃蹇。含素水而蒙深兮。日眇眇而既遠。哀形體之離解兮。神　兩而無舍。惟椒蘭之不反兮。魂迷惑而不知路。願無過之設行兮。雖滅沒之自樂。痛楚國之流亡兮。哀靈脩之過到。固時俗之溷濁兮。志瞀迷而不知路。念私門之正匠兮。遙涉江而遠去。念女　須之嬋媛兮。涕泣流乎於悒。我決死而不生兮。雖重追吾何及。戲疾瀨之素水兮。望高山之蹇產。哀高丘之赤岸兮。遂沒身而不返。 \\n 東方朔　四 \\n 哀命 \\n 怨靈脩之浩湯兮。夫何執操之不固。悲太山之為隍兮。孰江河之可涸。愿承間而效志兮。恐犯忌而干諱。卒撫情以寂寞兮。然怊悵而自悲。玉與石其同匱兮。貫魚眼與珠璣。駑駿雜而不分兮。服罷牛而驂驥。年滔滔而自遠兮。壽冉冉而愈衰。心悇憛而煩冤兮。蹇超搖而無冀。固時俗之工巧兮。滅規矩而改錯。卻騏驥而不乘兮。策駑駘而取路。當世豈無騏驥兮。誠無王良之善馭。見執轡者非其人兮。故駒跳而遠去。不量鑿而正枘兮。恐矩矱之不同。不論世而而高舉兮。恐操行之不調。弧弓弛而不張兮。孰云知其所至。無傾危之患難兮。焉知賢士之所死。俗推佞而進富兮。節行張而不著。賢良蔽而不群兮。朋曹比而黨與。邪說飾而多曲兮。正法弧而不公。直士隱而避匿兮。讒諛登乎明堂。棄彭咸之娛樂兮。滅巧倕之繩墨。菎蕗雜于黀蒸兮。機蓬矢以射革。駕蹇驢而無策兮。又何路之能極。以直鍼而為釣兮。又何魚之能得。伯牙之絕弦兮。無鍾子期而聽之。和抱璞而泣血兮。安得良工而剖之。同音者相和兮。同類者相似。飛鳥號其群兮。鹿鳴求其友。故叩宮而宮應兮。繟角而角動。虎嘯而谷風至兮。龍舉而景雲往。音聲之相和兮。言物類之相感也。夫方圓之異形兮。勢不可以相錯。列子隱身而窮處兮。世莫可以寄託。眾鳥皆有行列兮。鳳獨翔翔而無所薄。經濁世而不得志兮。願側身巖穴而自託。欲闔口而無言兮。嘗被君之厚德。獨便悁而懷毒兮。愁鬱鬱之焉極。念三年之積思兮。願壹見而陳詞。不及君而騁說兮。世孰可為明之。身寢疾而日愁兮。情沈抑而不揚。眾人莫可與論道兮。悲精神之不通。 \\n 東方朔　五 \\n 謬諫 \\n 亂曰。鸞皇孔鳳日以遠兮。畜鳧駕鵝雞鶩滿堂壇兮。黽游乎華池。要褭奔亡兮。騰駕橐駝。鉛刀進御兮。遙棄太阿。拔搴玄芝兮。列樹芋荷。橘柚萎枯兮。苦李旖旎。甂甌登于明堂兮。周鼎潛乎深淵。自古而固然兮。吾又何怨乎今之人。（楚辭。） \\n 嗟伯夷 \\n 窮隱處兮。窟穴自藏。其隨接而得志兮。不若從孤竹于首陽。（北堂書鈔一百五十八。） \\n 上書自薦 \\n 臣朔少失父母。長養兄嫂年十二。學書三冬。文史足用。十五學擊劍。十六學詩書。誦二十二萬言。十九學孫吳兵法。戰陳之具。鉦鼓之教。亦誦二十二萬言。凡臣朔固已誦四十四萬言。又常服子路之言。臣朔年二十二。長九尺三寸。目若懸珠。齒若編貝。勇若孟賁。捷若慶忌。廉若鮑叔。信若尾生。若此。可以為天子大臣矣。臣朔昧死再拜以聞。（漢書東方朔傳。） \\n 諫除上林苑 \\n 臣聞謙遜靜愨。天表之應。應之以福。驕溢靡麗。天表之應。應之以異。今陛下累郎臺恐其不高也。弋獵之處恐其不廣也。如天不為變。則三輔之地。盡可以為苑。何必盩厔鄂杜乎。奢侈越制。天為之變。上林雖小。臣尚以為大也。夫南山。天下之阻也。南有江淮。北有河渭。其地從汧隴以東。商雒以西。厥壤肥饒。漢興。去三河之地。止霸產以西。都涇渭之南。此所謂天下陸海之地。秦之所以虜西戎兼山東者也。其山出玉、石、金、銀、銅、鐵、豫章、檀、柘異類之物。不可勝原。此百工所取給。萬民所卬足也。又有粳、稻、梨、栗、桑、麻、竹箭之饒。土宜薑芋。水多蛙魚。貧者得以人給家足。無飢寒之憂。故豊鎬之間。號為土膏。其賈畝一金。今規以為苑。絕陂池水澤之利。而取民膏腴之地。上乏國家之用。下奪農桑之業。棄成功。就敗事。損秏五穀。是其不可一也。且盛荊棘之林。而長養麜鹿廣狐兔之苑。大虎狼之虛。又壞人冢墓。發人室廬。令幼弱懷土而思。耆老涕泣而悲。是其不可一也。斥而營之。垣而囿之。騎馳東西。車騖南北。又有深溝大渠。夫一日之樂。不足以危無隄之輿。是其不可三也。故務苑之大。不恤農時。非所以彊國富人也。夫殷作九市之宮而諸侯叛。靈王起章華之臺而楚民散。秦興阿房之殿而天下亂。烡土愚臣。忘生觸死。逆聖意。犯隆指。罪當萬死。不勝大愿。願陳泰階六符。以觀天變。不可不省。（漢書東方朔傳。） \\n 化民有道對 \\n 堯、舜、禹、湯、文、武、成、康上古之事。經歷數千載。尚難言也。臣不敢陳。願近述孝文皇帝之時。當世耆老。皆聞見之。貴為天子。富有四海。身衣弋綈。足履革舄。以韋帶劍。莞蒲為席。兵木無刃。衣縕亡文。集上書囊以為殿帷。以道德為麗。以仁義為準。于是天下望風成俗。照然化之。今陛下以城中為小。圖起建章。左鳳闕。右神明。號稱千門萬戶。木土衣綺繡。狗馬被繢罽。宮人簪玳瑁。垂珠璣。設戲車。教馳逐。飾文朱[朱當作采]　珍怪。撞萬石之鐘。擊雷霆之鼓。作俳優。舞鄭女。上為淫侈如此。而欲使民獨不奢侈失農。事之難者也。陛下誠能用臣朔之計。推甲乙之帳。燔之于四通之衢。卻走馬。示不復用。則堯舜之隆。宜可與比治矣。易曰。正其本。萬事理。失之亳釐。差以千里。願陛下留意察之。（漢書東方朔傳。） \\n 對詔 \\n 淩山越海。窮天乃止。（文選海賦注。） \\n 東方朔　七 \\n 臨終諫天子 \\n 詩云。營營青繩。止于蕃。愷悌君子。無信讒言。讒言罔極。交亂四國。願陛下遠巧佞。退讒言。（史記褚光生補傳。） \\n 與公孫弘借車書 \\n 蓋聞爵祿不相責以禮。同類之游。不以遠近為敘。是以東門先生居蓬戶空穴之中。魏公子一朝以百騎尊寵之。呂望未嘗與文王同席而坐。一朝讓以天下半。大丈夫相知。何必撫塵而游。垂髮齊年。偃伏以日數哉。（初學記十八。御覽四百十。） \\n 朔當從甘泉。願借外廄之後乘。木槿夕死朝榮。士亦不長貧也。（蓺文類聚八十九。） \\n 與友人書 \\n 不可使塵網名韁拘鎖。怡然長笑。脫去十洲三島。相期拾瑤草。吞日月之光華。共輕舉耳。 \\n 非有先生論 \\n 非有先生仕于吳。進不能稱往古以廣主意。退不能楊君美以顯其功。默然無言者三年矣。吳王怪而聞之曰。寡人獲先人之功。寄于眾賢之上。夙興夜寐。未嘗敢怠也。今先生率然高舉。遠集吳地。將以輔治。寡人誠竊嘉之。體不安席。食不甘味。目不視靡曼之色。耳不聽鐘鼓之音。虛心定。志欲聞流議者。三年于茲矣。今先生進無以輔治。退不揚主譽。竊為先王不取也。蓋懷能而不見。是不忠也。見而不行。主不明也。意者寡人殆不明乎。非有先生伏而唯唯。吳王曰。可以談矣。寡人將竦意而聽焉。先生曰。於戲。可乎哉。可乎哉。談何容易。夫談者。有悖于目而佛于耳。謬于心而便于身者。或有說于目順于耳快于心而毀于行者。）非有明王聖主。孰能聽之矣。吳王曰。何為其然也。中人以上。可以語上也。先生試言寡人將覽焉。先生對曰。昔關龍逢深諫于桀。而王子比干直言于紂。些二臣者。皆極慮盡忠。閔主澤不下流。而萬民騷動。故直言其失。切諫其邪者。將以為君之榮。除主之禍也。今則不然。反 \\n 東方朔　八 \\n 以為誹謗君之行。無人臣之禮。果紛然傷于身。蒙不辜之名。戮及先人。為天下笑。故曰談何容易。是以輔弼之臣瓦解。而邪諂之人並進。遂及飛廉惡來革等。三人皆詐偽巧言利口以進其身。陰奉彫琢刻鏤之好以納其心。務怏耳目之欲。以苟容為度。遂往不戒。身沒被戮。宗廟崩弛。國家為墟。殺戮賢臣。親近讒夫。詩不云乎。讒人罔極。交亂四國。此之謂也。故卑身賤體。說色微辭。輸愉煦煦。終無益于主上之治。即志士仁人不忽為也。將儼然作矜莊之色。深言直諫。上以拂人主之邪。下以損百姓之害。則忤于邪主之心。歷于衰世之法。故養壽命之士。莫肯進也。遂居深山之間。積土為室。編蓬為戶。彈琴其中。以詠先王之風。亦可以樂而忘死矣。是以伯夷叔齊避周。餓于首陽之下。後世稱其仁。如是。邪主之行。固足畏也。故曰談何容易。于是吳王戄然易容。捐薦去几。危坐而聽。先生曰。接輿避世。箕子被髮佯狂。此二子者。皆避濁世以全其身者也。使遇明王聖主。得賜清讌之閒。寬和之色。發憤畢誠。圖晝安危。揆度得失。上以安主體。下以便萬民。則五帝三王之道。可幾而見也。故伊尹蒙恥辱。負鼎俎。和五味。以干湯。太公釣于渭之陽。以見文王。心合意同。謀無不成。計無不從。誠得其君也。深思遠慮。引義以正其身。推恩以廣其下。本仁祖誼。褎有德。祿賢能。誅惡亂。總遠方。壹統類。美風俗。此帝王所由昌也。上不變天性。下不奪人倫。則天地和洽。遠方懷之。故號聖王。臣子之職既如矣。于是裂地定封爵為公侯。傳國子孫。名顯後世。民到于今稱之。以遇湯與文王也。太公伊尹以如此。龍逢比干獨如彼。豈不哀哉。故曰談何容易。于是吳王穆然。俛而深惟。仰而泣下交頤曰。嗟乎。國國之不亡也。綿綿連連。殆哉世之不絕也。于是正明堂之朝。齊君臣之位。舉賢才。布德惠。施仁義。賞有功。躬親節儉。滅後宮之費。損車馬之用。放鄭聲。遠佞人。省庖廚。去侈靡。卑宮館。壞苑囿。填池塹。以與貧民無產業者。開內藏。振貧窮。存耆老。恤孤獨。薄賦斂。省刑罰。行此三年。海內晏然。天下大洽。陰陽和調。萬物咸得其宜。國無災害之變。民無飢寒之色。家給人足。畜積有餘。囹圄空虛。鳳皇來集。麒麟在郊。甘露既降。朱草萌芽。遠方異俗之人。嚮風慕義。各奉其職而來朝賀。故治亂之道。存亡之端。若此易見。而君人者莫肯為也。臣愚竊以為過。故詩曰。王國克生。惟周之貞。濟濟多士。文王以寍。此之謂也。（漢書東方朔傳。文選。蓺文類二十四。） \\n 東方朔　九 \\n 隱真論 \\n 處天地之先。不以為長。在萬古之下。不以為久。隨時應變。與物俱化。（釋藏陪字號唐釋法琳辯正論。） \\n 荅客難 \\n 客難東方朔曰。蘇秦張儀。一當萬乘之主。而都卿相之位。澤及後世。今子大夫脩先王之術。慕聖人之義。諷誦詩書百家之言。不可勝數。著于竹帛。脣腐齒落。服膺而不釋。好學樂道之效。明白甚矣。自以智能。海內無雙。則可謂博聞辯智矣。然悉力盡忠以事聖帝。曠日持久。官不過侍郎。位不過執戟意者尚有遺行邪。同胞之徒。無所容居。其故何也。東方先生喟然長息。仰而應之曰。是固非子之所能備也。彼一時也。此一時也。豈可同哉。夫蘇秦張儀之時。周室大壞。諸侯不朝。力政爭權。相禽以兵。并為十二國。未有雌雄。得士者彊。失士者亡。故談說行焉。身處尊位。珍寶充內。外有廩倉。澤及後世。子孫長享。今則不然。聖帝流德。天下震懾。諸侯賓服。連四海之外以為帶。安于覆盂。動猶運之掌。賢不肖何以異哉。遵天之道。順地之理。物無不得其所。故綏之則安。動之則苦。尊之則為將。卑之則為虜。抗之則在青雲之上。抑之則在深泉之下。用之則為虎。不用則為鼠。雖欲盡節效情。安知前後。夫天地之大。士民之眾。竭精談說。並進輻湊者。不可勝數。悉力募之。 \\n 東方朔　十 \\n 困于衣食。或失門戶。使蘇秦張儀與僕並生于今之世。曾不得掌故。安敢望常侍郎乎。故曰時異事異。雖然。安可以不務脩身乎哉。詩云。鼓鐘于宮。聲聞于外。鶴鳴于九皋。聲聞于天。苟能脩身。何患不榮。太公體行仁義。七十有二延[延當作迺]設用于文武。得信厥說。封于齊。七百歲而不絕。此士所以日夜孳孳。敏行而不敢怠也。辟若　鴒。飛且鳴矣。傳曰。天不為人之惡寒而輟其冬。地不為人之惡險而輟其廣。君子不為小人之匈匈而易其行。天有常度。地有常形。君子有常行。君子道其常。小人計其功。詩云。禮義之不愆。何恤人之言。故曰。水至清。則無魚。人至察。則無徒。冕而前旒。所以蔽明黈纊充耳。所以塞聰。明有所不見。聰有所不聞。舉大德。赦小過。無求備于一人之義也。枉而直之。使自得之。優而柔之。使自求之。揆而度之。使自索之。蓋聖人教化如此。欲自得之。自得之。則敏且廣矣。今世之處士。魁然無徒。廓然獨居。上觀許由。下察接輿。計同范蠡。忠合子胥。天下和平。與義相扶。寡耦少徒。固其宜也。子何疑于我哉。若夫燕之用樂毅。秦之任李斯。酈食其之下齊。說行如流。曲從如環所欲必得。功若丘山。海內定。國家安。是遇其時也。子又何怪之邪。語曰。以筦闚天。以蠡測海。以莛撞鐘。豈能通其條貫。考其文理。發其音聲哉。繇是觀之。譬猶鼱鼩之襲狗。孤豚之咋虎。至則靡耳。何功之有。今以下愚而非處士。雖欲勿困。固不得已。此適足以明其不知權變。而終或于大道也。（漢書本傳。　文選蓺文類聚二十五。） \\n 荅驃騎難 \\n 干將莫邪。天下之利劍也。水斷鵠雁。陸斷馬牛。將以補履。曾不如一錢之錐。騏驎綠耳蜚鴻。驊騮。天下良馬也。將以捕鼠于深宮之中曾不如跛貓。 \\n 東方朔　十一 \\n 十洲記序 \\n 臣學仙者耳。非得道之人。以國家盛美。特招延儒墨于文網之內。抑絕俗之道。擯虛詭之跡。臣故韜隱逸而赴玉庭。藏養生而侍朱闕矣。亦由尊上好道。且復欲倘徉威儀也。曾隨師主之履行。北至朱陵扶桑之國。溽海冥夜之丘。純陽之陵。始青之下。月宮之閒。內游七丘。中旋十洲。踐赤縣而遨五嶽。行陂澤而息名山。臣自少及今。周流六天。涉歷八極于是矣。未若陵虛之子。飛真之官。上下九天。洞視百方。北極鉤陳而并華蓋。南翔太丹而栖大夏。東之通陽之霞。西薄寒穴之野。日月所不逮。星漢所不與。其上無復物。其下無復底。臣之所識。始愧不足以酬廣訪矣。 \\n 早頌 \\n 維昊天之大旱。失精和之正理。遙望白雲之酆淳。滃瞳瞳而亡止。陽風吸習而熇熇。群生閔懣而愁憒。隴畝枯槁而允布。壤石相聚而為害。農夫垂拱而無為。釋其耰鉏而下涕。悲壇畔之遭禍。痛皇天之靡濟。（蓺文類聚一百。） \\n 寶甕銘 \\n 寶雲生于露壇。祥風起于月館。望三壺如盈尺。視八鴻如縈帶。（王子年拾遺記。） \\n 誡子 \\n 明者處世。莫尚于中。（漢書東方朔傳贊作上容。應劭曰。容身遠害也御覽作忠。）優哉游哉。與道相從。首陽為拙。柳惠（漢書作柱下。御覽作柳下。）為工。飽食安步。以仕代農。（漢書作易農。）依隱玩世。詭時不逢。是故才盡者身危。好名者得華。有群者累生。孤貴者失和。遺餘者不匱。自盡者無多。聖人之道一龍一蛇。形見神藏。與物變化。隨時之宜。無有常家。（蓺文類聚二十三。御覽四百五十九。） \\n 東方朔占（案。隋志五行家有東方朔歲占一卷。又有東方朔占二卷。東方朔書二卷。東方朔書鈔二卷。東方朔厤一卷。東方朔占候水旱下人善惡一卷。凡六種。開元占經引見統稱東方朔占。今從之。） \\n 東方朔　十二 \\n 子日東風卯日雨。丑日東風辰日雨。寅日東風已日雨。卯日東風午日雨。辰日東風未日雨。已日東風申日雨。午日東風即日雨。未日東風申日雨。申日東風子日雨。酉日東風丑日雨。戌日東風寅日雨。亥日東風辰日雨。　甲子日雨。丙寅止。乙丑日雨。丁卯止。丙寅日雨。即日止。丁卯雨。夕止。戊辰雨。夜半止。已巳雨。立止。庚午日雨。辛未止。辛未日雨。戊寅止。壬申日雨。即日止。癸酉日雨。甲戌止。甲戌日雨。即時止。（案此下有脫文）已卯日雨。立止。庚辰日雨。即止。辛巳日雨。癸未止。壬午日雨。即日止。癸未日雨。甲申止。甲申日雨。即止。乙酉日雨。丙戌止。丙戌日雨。即止。丁亥日雨。即時止。戊子日雨。庚寅止。已丑日雨。庚寅止。庚寅日雨。即時止。辛卯日雨。即止。壬辰日雨。辛丑止。癸已日雨。夕止。甲午日雨。即時止。乙未日雨。丁酉止。丙申日雨夕止。丁酉日雨。已亥止。戊戌日雨。辛丑止。已亥日雨。即止。庚子日雨。壬辰止。辛丑日雨。壬寅止。壬寅日雨。即止。癸卯日雨。即時止。甲辰日雨。即止。乙巳日雨。丙午止。丙午日雨。即止。丁未日雨。即時止。戊申日雨。庚戌止。己酉日雨。辛亥止。庚戌日雨。即止。辛亥日雨。癸丑止。壬子日雨。癸丑止。癸丑日雨。即時止。甲寅日雨。即止。乙卯日雨。丙辰止。丙辰日雨。丁己止。丁己日雨。即時止。戊午日雨。即止。己未日雨。即止。庚申日雨。即止。辛酉日雨。即時止。壬戌日雨。即時止。癸亥日雨。即時止。　子日雨。立止。不止。寅日止。丑日雨。寅日止。不止。至卯日止。寅日雨。即止。不止。卯日止。卯日雨。即止。不止。巳日止。辰日雨。巳日止。巳日雨。未日止。不止。甲日止。午日雨。立止。不止。至十日陰。未日雨。申日止。不止。戌日止。申日雨。夕止。見月不見日。久陰。酉日雨。立止。不止。久陰。戌日雨。立止。不止。久陰。亥日雨。立止。不止。久陰。此其大概也。（開元占經九十二。） \\n 東方朔　十三 \\n 凡霧氣。不順四時。逆相交錯。微風小雨。為陰陽氣亂之象。從寅至辰巳以上。周而復始。為逆者不成。積日不解者。晝夜昏闇。天下欲分離。（開元占經一百一。） \\n 正月朔日雨。歲中下田。麥成。禾黍小貴。　三月得已朔。大麥熟。庚朔禾熟。兵賊起。辛朔。下田不收。壬朔。赤地千里。米穀貴。癸朔。熟。　三月有三卯。大豆好。無三卯。旱。種禾。四月丙朔。夏苗長。　四月無三卯。旱。旱種麻。　常以正月一日夜半子時候。東方有黃色雲者。春大赦。南方有黃色雲者。夏有赦西方有黃色雲者。秋有赦。北方有黃色雲者。冬有赦。雜者皇太子有赦。有黑雲雜者。必有皇后若女子之赦。（開元占經一百十一。） \\n  \\n 　 \\n  \\n   \\n  "}
{"章节": "全漢文卷二十六", "正文": "　 \\n 全漢文卷二十六 \\n 　 \\n  \\n 烏程嚴可均校輯 \\n 唐蒙 \\n 蒙。建元中為番陽令。元光。中以郎中通夜郎。 \\n 上書請通夜郎 \\n 南越王黃屋左纛。地東西萬餘里。名為外臣。實一州主也。今以長沙豫章往。水道多絕。難行。竊聞夜郎所有精兵。可得十餘萬。浮船牂柯江。出其不意。此制越一奇也。誠以漢之彊。巴蜀之饒。通夜郎道。為置吏。易甚。（史記西南夷傳。又見漢書西南夷傳。） \\n 張騫 \\n 騫。漢中成固人。建元中為郎。使西域。再為匈奴所獲。歷十三歲亡歸。拜太中大夫。元朔末從衛青出塞有功。封博望侯。元狩中遷衛尉。出塞後期論斬。贖為庶人。後拜中郎將。得使西域。還拜大行。 \\n 唐蒙　張騫　一 \\n 具言西域地形 \\n 太宛在匈奴西南。在漢正西。去漢可萬里。其俗土著耕田。田稻麥。有蒲陶酒。多善馬。馬汗血。其先天馬子也。有城郭屋室。其屬邑大小七十餘城。眾可數十萬。其兵弓矛騎射。其北則康居。西則大月氏。西南則大夏。東北則烏孫。東則扞　于寘。于寘之西。則水皆西流注西海。其東。水東流注鹽澤。鹽澤潛行地下其南則河源出焉。多玉石。河注中國。而樓蘭姑師邑有城郭臨鹽澤鹽澤。去長安可五千里。匈奴右方居鹽澤以東。至隴西長城南接羌。鬲漢道焉。（史記大宛傳。騫使西域還具為天子言之。） \\n 言通大夏宜從蜀 \\n 臣在大夏時。見邛竹杖蜀布。問曰。安得此。大夏國人日。吾賈人往市之身毒。身毒在大夏東南可數千里。其俗土著。大與大夏同。而卑溼暑熱。云其人民乘象以戰。其國臨大水焉。以騫度之。大夏去漢萬二千里。居漢西南。今身毒國又居大夏東南數千里。有蜀物。此其去蜀不遠矣。今使大夏。從羌中。險。羌人惡之。少北。則為匈奴所得。從蜀宜徑。又無寇。（史記大宛傳。見漢書張騫傳。） \\n 請招烏孫居渾邪故地. \\n 臣居匈奴中。聞烏孫王號昆莫。昆莫父雖兜靡。本與大月氏俱在祁連敦煌閒。小國也。大月氏攻殺難兜靡。奪其地。人民亡走匈奴。子昆莫新生。傅父布就翎侯抱亡。置草中。為求食。還見狼乳之。又鳥銜肉翔其旁。以為神。遂持歸匈奴。單于愛養之。及壯。以其父民眾與昆莫。使將兵。數有功。時月氏已為匈奴所破。西擊塞王。塞王南走遠徙。月氏居其地。昆莫既健。自請單于報父怨。遂西攻破大月氏。大月氏復西走。徙大夏地。昆莫略其眾。因留居。兵稍彊。會單于死。不肯復朝事匈奴。匈奴遭兵擊之。不勝。益以為神而遠之。今單于新困于漢。而昆莫地空。蠻夷戀故地。又貪漢物。誠以此時厚賂烏孫。招以東居故地。漢遺公主為夫人。結昆弟。其勢宜聽。則是斷匈奴右臂也。既連烏孫。自其西大夏之屬。皆可招來而為外臣。（漢書張騫傳。） \\n 張騫　許裒二 \\n 諭指烏孫 \\n 烏孫能東居渾邪地。則漢遣翁主為昆莫夫人。（史記大宛傳。） \\n 許裒 \\n 裒。（初學記作令裒。）爵里未詳。 \\n 明堂議 \\n 聖人之教。制作之象。所以法天地。比類陰陽。以成宮室。本之太古。以昭令德。茅屋采椽。土階素輿。越席皮弁。蓋興黃帝堯舜之世。是以三代脩之也。（三輔黃圖。漢明堂在長安西南七里。孝武議立明堂于長安城南。許裒等議。又見初學記十三。） \\n 司馬談 \\n 談。河內人。建元中為太史令。元封初卒。 \\n 祠后士議 \\n 天地牲角繭栗。今陛下親祠后土。后土宜于澤中圓丘為五壇。壇一黃犢大牢具。巳祠盡瘞。而從祠衣上黃。（史記封禪書。有司與太史公祠官寬舒議。　案。事在元符二年漢書郊祀志上。太史公作太史令談。師古曰談即司馬談也。） \\n 議立太畤壇 \\n 神靈之休。祐福兆祥。宜因此地光域。立太畤壇以明應。令太祝領。秋及臘閒祠。三歲天子一郊見。（史記封禪書是夜有美光。及晝。黃氣上屬天。太史公祠官寬舒等曰。又見漢書郊祀志上。） \\n 司馬談　三 \\n 論六家要指 \\n 易大傳曰。天下一致而百慮。同歸而殊塗。夫陰陽、儒、墨、名、法、道德。此務為治者也。直所從言之異路。有省不省耳。嘗竊觀陰陽之術。大詳而眾忌諱。使人拘而多畏。然其敘四時之大順。不可失也。儒者博而寡要。勞而少功。是以其事難盡從。然其敘君臣父子之禮。列夫婦長幼之別。不可易也。墨者儉而難遵。是以其事不可偏循。然其彊本節用。不可廢也。法家嚴而少恩。然其正君臣上下之分。不可改也。名家使人儉而善失真。然其正名實。不可不察也。道家使人精神專一。動合無形。澹足萬物。其為術也。因陰陽之大順。采儒墨之善。撮明法之要。與時遷徙。應物變化。立俗施事。無所不宜。指約而易操。事少而功多。儒者則不然。以為人主天下之儀表也。君唱臣和。主先臣隨。如此則主勞而臣佚。至于大道之要。去健羡。黜聰明。釋此而任術。天神大用則竭形大勞則敝。神形蚤衰。欲與天地長久。非所聞也。夫陰陽、四時、八位、十二度、二十四節。各有教令。日順之者昌。逆之者亡。未必然也。故曰使人拘而多畏。夫春生夏長。秋收冬藏。此天道之大經也。弗順。則無以為天下紀網。故曰四時之大順。不可失也。夫儒者以六蓺為法。六蓺經傳以千萬數。累世不能通其學。當年不能究其禮。故曰博而寡要。勞而少功。若夫列君臣父子之禮。序夫婦長幼之別。雖百家弗能易也。墨者亦上堯舜。言其德行。曰堂高三尺。土階三等。茅茨不翦。採掾不斷。飯土簋。歌土刑。糲梁之食。藜雚之羹。夏日葛衣。冬日鹿裘。其送死。桐棺三寸。舉音不盡其哀。教喪禮必以此為萬民率。故天下共若此。則尊卑無別也。夫世異時移。事業不必同。故曰儉而難遵也。要曰彊本節用。則人給家足之道也。此墨子之所長。雖百家不能廢也。法家不別親疏。不殊貴賤。壹斷于法。則親親尊尊之恩絕矣。可以行一時之計。而不可長用也。故曰嚴而少恩。若尊主卑臣。明分職不得相踰越。雖百家不能改也。名家苛察徼繞。使人不得反其意。鄟決于名。時失人情。故曰使人儉而善失真。若夫控名責實。參伍不失。此不可不察也。道家無為。又曰無不為。其實易行。其辭難知。其術以虛無為本。以因循為用。無成勢。無常形。故能究萬物之情。不為物先後。故能為萬物主。有法無法。因時為業。有度無度。因物興舍。故曰聖人不朽時變是守。虛者道之常也。因者君之網也。群臣並至。使各自明也。其實中其聲者謂之端。實不中其聲者謂之款。款言不聽。姦迺不生。賢不肖自分。白黑迺形。在所欲用耳。何事不成。迺合大道。混混冥冥。光燿天下。復反無名。凡人所生者神也。所托者形也。神大用則竭。形大勞則敝。形神離則死。死者不可復生。離者不可復合。故聖人重之。繇此觀之。神者生之本。形者生之具。不先定其神形。而曰我有以治天下。何繇哉。（漢書司馬遷傳。） \\n 司馬談　四 \\n 司馬遷 \\n 遷字子長。談子。元封中為太史令。天漢中坐罪宮刑。後為中書令。有史記一百三十卷。集一卷。 \\n 悲士不遇賦 \\n 悲夫士生之不辰。愧顧影而獨存。恆克己而復禮。懼志行之無聞。諒才韙而世戾。將逮死而長勤。雖有形而不彰。徒有能而不陳。何窮達之易惑。信美惡之難分。時悠悠而蕩蕩。將遂屈而不伸。使公于公者彼我同兮。私于私者自相悲兮。天道微哉。（文選張衡歸田賦注作天道悠昧。又司馬彪贈山濤詩注陸機塘上行注作天道悠昧人理促兮。則跨涉下句。）吁嗟闊兮。人理顯然。相傾奪兮。好生惡死。才之鄙也。好貴夷賤。哲之亂也。炤炤洞達。胸中豁也。昏昏罔覺。內生毒也。我之心矣。哲已能忖。我之言矣。哲已能選。沒世無聞。古人惟恥。朝間夕死。孰云其否。逆順還周。乍沒乍起。理不可據。智不可恃。（二句從文江淹詣建平王上書注補。）無造福先。無觸禍始。委之自然。終歸一矣。（蓺文類聚三十。） \\n 司馬遷　五 \\n 報任少卿書 \\n 太史公牛馬走司馬遷再拜言。少卿足下。曩者辱賜書。教以順于接物推賢進士為務。意氣懃懃懇懇。若望僕不相師而用流俗人之言。僕非敢如此也。僕雖罷駑。亦嘗側聞長者之遺風矣。顧自以為身殘處穢。動而見尤。欲益反損。是以獨鬱悒而誰與語。諺曰。誰為為之。孰令聽之。蓋鍾子期死。伯牙終身不復鼓琴。何則。士為知已者用。女為說已者容。若僕。大質已虧缺矣。雖才懷隨和。行若由夷。終不可以為榮。適足以見笑而自點耳。書辭宜荅。會東從上來。又迫賤事。相見日淺。卒卒無須臾之閒。得竭至意。今少卿抱不測之罪。涉旬月。迫季冬。僕又薄從上雍。恐卒然不可為諱。是僕終已不得舒憤懣以曉左右。則長逝者魂魄私恨無窮。請略陳固陋。闕然久不報。幸勿為過。僕聞之。脩身者。智之符也。愛施者。仁之端也。取與者。義之表也。恥辱者。勇之決也。立名者。行之極也。士有此五者。然後可以托于世而列于君子之林矣。故禍莫憯于欲利。悲莫痛于傷心。行莫醜于辱先。詬莫大于宮刑。刑餘之人。無所比數。非一世也。所從來遠矣。昔衛靈公與雍渠同載。孔子適陳。商鞅因景監見。趙良寒心。同予參乘。袁絲變色。自古而恥之。夫以中才之人。事有關于宧豎。莫不傷氣。而況于慷慨之士乎。如今朝廷雖乏人。柰何令刀鋸之餘薦天下豪俊哉。僕賴先人緒業。得待罪輦轂下。二十餘年矣。所以自惟。上之不能納忠效信。有奇策才力之譽。自結明主。次之又不能拾遺補闕。招賢進能。顯巖穴之士。外之又不能備行伍。攻城野戰。有斬將搴旗之功。下之不能積日累勞。取尊官厚祿。以為宗族交遊光寵。四者無一遂。苟合取容。無所短長之效。可見如此矣。嚮者僕常廁下大夫之列。陪外廷末議。不以此時引網維盡思慮。今以虧形為掃除之隸。在闒茸之中。乃欲仰首伸眉。論列是非。不亦輕朝廷羞當世之士邪。嗟乎嗟乎。如僕尚何言哉。尚何言哉。且事本未。未易明也。僕少負不羈之行。長無鄉曲之譽。主上幸以先人之故。使得奏薄伎。出入周衛之中。僕以為戴盆何以望天。故絕賓客之知。亡室家之業。日夜思竭其不肖之才力。務一心營職。以求親媚于主上。而事乃有大謬不然者。夫僕與 \\n 司馬遷　六 \\n 李陵。俱居門下。素非能相善也。趣舍異路。未嘗銜盃酒。接慇懃之餘懽。然僕觀其為人。自守奇士。事親孝。與士信。臨財廉。取與義。分別有讓。恭儉下人。當思奪不顧身。以徇國家之急。其素所蓄積也。僕以為有國士之風。夫人臣出萬死不顧一生之計。赴公家之難。斯以奇矣。今舉事一不當。而全軀保妻子之臣。隨而媒蒆其短。僕誠私心痛之。且李陵提步卒不滿五千。深踐戎馬之地。足歷王庭。垂餌虎口。橫挑彊胡。仰億萬之師。與單于連戰十有餘日。所殺過半當。虜救死扶傷不給。旃裘之君長咸震怖。乃悉徵其左右賢王。舉引弓之人。一國共攻而圍之。轉闕千里。矢盡道窮。救兵不至。士卒死傷如積。然陵一呼勞軍。士無不起。躬自流涕。沬血飲泣。更張空拳。冒白刃。北嚮爭死敵者。陵未沒時。使有來報。漢公卿王侯皆奉觴上壽。後數日。陵敗書聞。主上為之食不甘味。聽朝不怡。大臣憂懼。不知所出。僕竊不自料其卑賤。見主上慘愴怛悼。誠欲效其款款之愚。以為李陵素與士大夫絕甘分少。能得人死力。雖古之名將。不能過也。身雖陷敗。彼觀其意。且欲得其當而報于漢。事已無可柰何。其所摧敗。功亦足以暴于天下矣。僕懷欲陳之而未有路。適會召問。即以此指推言陵之功。欲以廣主上之意。塞睚皉之辭。未能盡明。明主不曉。以為僕沮貳師而為李陵遊說。遂下于理。拳拳之忠。終不能自列。因為誣上。卒從吏議。家貧。貨賂不足以自贖。交遊莫救。左右親近不為一言。身非木石。獨與法吏為伍。深幽囹圄之中。誰可告愬者。此真少卿所親見。僕行事豈不然乎。李陵既生降。隤其家聲。而僕又佴之蠶室。重為天下觀笑。悲夫悲夫。事未易一二為俗人言也。僕之先非有剖符丹書之功。文史星厤。近乎卜祝之閒。固主上所戲弄。倡優所畜。流俗之所輕也。假令僕伏法受誅。若九牛亡一毛。與螻蟻何以異。而世又不與能死節者。特以為智窮罪極。不能自免。卒就死耳。何也。素所自樹立使然也。人固有一死。或重于太山。或輕于鴻毛。 \\n 司馬遷　七 \\n 用之所趨異也。太上不辱先。其次不辱身。其次不辱理色。其次不辱辭令。其次詘體受辱。其次易服受辱。其次關木索被箠楚受辱。其次剔毛髮嬰金鐵受辱。其次毀肌膚斷肢體受辱。最下腐刑極矣。傳曰。刑不上大夫。此言士節不可不勉勵也。猛虎在深山。百獸震恐。及在檻阱之中。搖尾而求食。積威約之漸也。故有畫地為牢。勢不可入。削木為吏。議不可對。定計于鮮也。今交手足。受木索。暴肌膚。受榜箠。幽于圜牆之中。當此之時。見獄吏則頭槍地。視徒隸則正惕息。何者。積威約之勢也。及以至是。言不辱者。所謂強顏耳。曷足貴乎。且西伯伯也。拘于羑里。李斯相也。具于五刑。淮陰王也受械于陳。彭越張敖。南面稱孤。繫獄抵罪。絳侯誅諸呂。權傾五伯。囚于請室。魏其大將也。衣赭衣。關三木。季布為朱家鉗奴。灌夫受辱于居室。此人皆身至王侯將相。聲聞鄰國。及罪至罔加。不能引決自裁。在塵埃之中。古今一體。安在其不辱也。由此言之。勇怯勢也。強弱形也。審矣。何足怪乎。夫人不能早自裁繩墨之外。以稍陵遲。至于鞭箠之閒。乃欲引節。斯不亦遠乎。古人所以重施刑于大夫者。殆為此也。夫人情莫不貪生惡死。念父母。顧妻子。至激于義理者不然。乃有所不得已也。今僕不幸早失父母。無兄弟之親。獨身孤立。少卿視僕于妻子何如哉。且勇者不必死節。怯夫慕義。何處不免焉。僕雖怯懦欲苟活。亦頗識去就之分矣。何至自沈溺縲紲之辱哉。且夫臧獲婢妾。由能引決。況僕之不得已乎。所以隱忍苟活。幽于烡土之中而不辭者。恨私心有所不盡。鄙陋沒世。而文彩不表于後世也。古者富貴而名摩滅。不可勝記。唯倜儻非常之人稱焉。蓋文王拘而演周易。仲尼厄而作春秋。屈原放逐。乃賦離騷。左丘失明。厥有國語。孫子臏腳。兵法脩列。不韋遷蜀。世傳呂覽。韓非囚泰。說難孤憤。詩三百篇。大厎聖賢發憤之所為作也。此人皆意有鬱結。不 \\n 司馬遷　八 \\n 得通其道。故述往事。思來者。乃如左丘無目。孫子斷足。終不可用。退而論書策以舒其憤思。垂空文以自見。僕竊不遜。近自託于無能之辭。網羅天下放失舊聞。略攷其行事。綜其終始。稽其成敗興壞之紀。上計軒轅。下至于茲。為十表。本紀十二。書八章。世家三十。列傳七十。凡百三十篇。亦欲以究天人之際。通古今之變。成一家之言。草創未就。會遭此禍。惜其不成。已就極刑而無慍色。僕誠以著此書。藏諸名山。傳之其人。通邑大都。則僕償前辱之責。雖萬被戮。豈有悔哉。然此可為智者道。難為俗人言也。且負下未易居。下流多謗議。僕以口語遇此禍。重為鄉黨所笑。以汙辱先人。亦何面目復上父母丘墓乎。雖累百世。垢彌甚耳。是以腸一日而九迴。居則忽忽若有所亡。出則不知其所往。每念斯恥。汗未嘗不發背沾衣也。身直為閨閤之臣。寍得自引深藏於巖穴邪。故且從俗浮沈。與時俯仰。以通其狂惑。今少卿乃教以推賢進士。無乃與僕私心剌謬乎。今雖欲自雕琢。曼辭以自飾。無益于俗。不信。適足取辱耳。要之。死日然後是非乃定。書不能悉意。略陳固陋。謹再拜（漢書本傳。文選。案。本傳有刪節。） \\n 與摰伯陵書 \\n 遷聞君子所貴乎道者三。太上立德。其次立功。其次立言。伏惟伯陵材能絕人。高尚其志。以善厥身。冰清玉潔。不以細行荷累其名。固已貴矣。然未盡太上之所繇也。願先生少致意焉。（高士傳。） \\n 素王妙論 \\n 計然者。葵邱濮上人。其先晉國公子也。姓辛氏。字文。嘗南游越。范螽師事之。（御覽四百四。） \\n 諸稱富者。非貴其身得志也。乃貴恩覆子孫。而澤及鄉里也。黃帝設五法。布之天下。用之無窮。蓋世有能知者莫不尊親。如范子可謂曉之矣。子貢呂不韋之徒頗預焉。自是已後無其人。矌絕三百有餘年。管子設輕重九府。行伊尹之術。則桓公以露。元合諸侯。一匡天下。范螽為越相。三江五湖之間。民富國強。卒以擒吳。功成而弗居。變名易姓。之陶自謂朱公。行十術之計。二十一年之間。三致千萬。再散與貧。（御覽四百七十二。困學紀聞二十。） \\n 司馬遷　摯峻　九 \\n 摯峻 \\n 峻字伯陵。京兆長安人。隱于　山。 \\n 報司馬子長書 \\n 峻聞古之君子。料能而行。度德而處。故悔吝去于身。利不可以虛受。名不可以苟得。漢興以來。帝王之道。于斯始顯。能者見利。不肖者自屏。亦其時也。周易。大君有命。小人勿用。徒欲偃仰從容。以送餘齒耳。（高士傳。） \\n 有能者見鋒穎之秋豪。（文選潘岳為賈長潤作贈陸機詩注。　案。吳都賦注作有能見鋒穎之狀。） \\n 徐樂 \\n 樂。燕郡無終人。元光中為郎中。 \\n 上武帝書言世務 \\n 臣聞天下之患。在于土崩。不在于瓦解。古今一也。何謂土崩。秦之未世是也。陳涉無千乘之尊。尺土之地。身非王公大人名族之後。無鄉曲之譽。非有孔墨曾子之賢。陶朱猗頓之富也。然起窮巷。奮棘矜。偏袒大呼。而天下從風。此其故何也。由民困而主不恤。下怨而上不知。俗已亂而政不脩。此三者。陳涉之所以為資也。是之謂土崩。故曰天下之患。在于土崩。何謂瓦解。吳楚齊趙之兵是也。七國謀為大逆。號皆稱萬乘之君。帶甲數十萬。威足以嚴其境內。財足以勸其士民。然不能西攘尺寸之地。而身為禽于中原者。此其故何也。非權輕于匹夫。而兵弱于陳涉也。當是之時。先帝之德澤未衰。而安土樂俗之民眾。故諸侯無境外之助。此之謂瓦解。故曰天下之患。不在瓦解。由此觀之。天下誠有士崩之勢。雖布衣窮處之士。或首惡而危海內。陳涉是也。 \\n 徐樂　十 \\n 況三晉之君或存乎。天下雖未有大治也。誠能無土崩之勢。雖有彊國勁兵。不得還踵而身為禽矣。吳楚齊趙是也。況群臣百姓能為亂乎哉。此二體者。安危之明要也。賢主所留意而深察也。閒者關東五穀不豋。年歲未復。民多窮困。重之以境之事。推數循理而觀之。則民且有不安其處者矣。不安故易動。易動者。土崩之勢也。故賢主獨觀萬化之原。明于安危之機。脩之廟堂之上。而銷未形之患。其要期使天下無士崩之勢而已矣。故雖有強國勁兵。陛下逐走獸。射蜚鳥。弘遊燕之囿。淫從恣之觀。極馳騁之樂。自若也。金石絲竹之聲。不絕于耳。帷帳之私。俳優侏儒之笑。不乏于前。而天下無宿憂。名何必湯武。俗何必成康。雖然。臣竊以為陛下天然之聖。寬仁之資。而誠以天下為務。則湯武之名不難侔。而成康之俗可復興也此二體者立。然後處尊安之實。揚名廣譽于當世。親天下而服四夷。餘恩遺德。為數世隆。南面背扆。攝袂而揖王公。此陛下之所服也。臣聞圖王不成。其敝足以安。安則陛下何求而不得。何為而不成奚征而不服乎哉。（史記主父偃傳。漢書徐樂傳。） \\n  \\n 　 \\n  \\n   \\n  "}
{"章节": "全漢文卷二十七", "正文": "　 \\n 全漢文卷二十七 \\n 　 \\n  \\n 烏程嚴可均校輯 \\n 嚴安 \\n 安。臨甾人。為丞相史。終騎馬令。 \\n 上書言世務 \\n 臣聞鄒子曰。政教文質者。所以云救也。當時則用。遇則舍之。有易則易之。故守一而不變者。朱睹治之至也。今天下人民。用財侈靡。車馬衣裘宮室。皆競修飾。調五聲使有節族。雜五色使有文章。重五味方丈于前。以觀欲天下。彼民之情。見美則願之。是教民以侈也。侈而無節。則不可瞻。民離本而微末矣。末不可徒得。故搢紳者不憚為詐。帶劍者夸殺人以矯奪。而世不知媿。故姦軌浸長。夫隹麗珍怪。固順于耳目。故養失而泰。樂失而淫。禮失而采。教失而偽。偽采淫泰。非所以範民之道也。是以天下人民。逐利無已。犯法者 \\n 嚴安　一 \\n 眾。臣願為民制度。以防其淫。使貧富不相燿。以和其心。心既和平。其性恬　安。恬安不營則盜賊銷。盜賊銷則刑罰少。刑罰少則陰陽和。四時正。風雨時。草木暢茂。五穀蕃孰。六畜遂字。民不天厲。和之至也。臣聞周有天下。其治三百餘歲。成康其隆也。刑錯四十餘年而不用。及其衰。亦三百餘年。故五伯更起。伯者常佐天子興利除害。誅暴禁邪。匡正海內。以尊天子。五伯既沒。賢聖莫續。天子孤弱。號令不行。諸侯恣行。彊陵弱。眾暴寡。田常篡齊。六卿分晉。並為戰國。此民之始苦也。于是彊國務攻。弱國修守。合從連衡。馳車擊轂。介冑生蟣蝨。民無所告愬。及至秦王蠶食天下。并吞戰國。稱號皇帝。一海內之政。壞諸侯之城。銷其兵。鑄以為鍾虡。示不復用。元元黎民。得免于戰國。逢明天子。人人自以為更生。鄉使秦緩刑罰。薄賦斂。省徭役。貴仁義。賤權利。上篤厚。下佞巧。變風易俗。化于海內。則世世必安矣。秦不行是風。循其故俗。為知巧權利者進。篤厚忠正者退。法嚴令苛。諂諛者眾。日聞其美。意廣心逸。欲威海外。使蒙恬將兵。以北攻彊胡。辟地進境。戍于北河。飛芻輓粟。以隨其後。又使尉佗屠睢將樓船之士攻越。使監祿鑿渠運糧。深入越地。越人遁逃。曠日持久。糧食之絕。越人擊之。秦兵大敗。秦乃使尉佗將卒以戍越。當是時。秦禍北構于胡。南挂于越。宿兵于無用之地。進而不得退。行十餘年。丁男被甲。丁女轉輸。苦不聊生。自經于道樹。死者相望。及秦皇帝崩。天下大叛。陳勝吳廣舉陳。武臣張耳舉趙。項梁舉吳。田儋舉齊。景駒舉郢。周市舉魏。韓廣舉燕。窮山通谷。豪士並起。不可勝載也。然本皆非公侯之後。非長官之吏。無尺寸之埶。起閭巷。杖棘矜。應時而動。不謀而俱起。不約而同會。壞長地進。至乎伯王。時教使然也。秦貴為天子。富有天下。滅世絕祀。窮兵之禍也。故周失之弱。秦失之彊。不變之患也。今徇南夷。朝夜郎。降羌僰。略葳州。建城邑。深入匈奴。燔其龍城。議者美之。此 \\n 嚴安　二 \\n 人臣之利。非天下之長策也。今中國無狗呔之警。而外累于遠方之備。靡敝國家。非所以子民也。行無窮之欲。甘心快意。結怨于匈奴。非所以安邊也。禍挐而不解。兵休而復起。近者愁苦。遠者驚駭。非所以持久也。今天下鍛甲摩劍。矯箭控弦。轉輸軍糧。未見休時。此天下所共憂也。夫兵久而變起。事煩而慮生。今外郡之地。或幾千里。列城數十。形束壤制。帶脅諸侯。非宗室之利也。上觀齊晉所亡。公室卑削。六卿大盛也。下覽秦之所以滅。刑嚴文刻。欲大無窮也。今郡守之權。非特六卿之重也。地幾千里。非特閭巷之資也。甲兵器械。非特棘矜之用也。以逢萬世之變。則不可勝諱也。（漢書嚴安傳又史記主父偃傳。少篇首二百七十七字。） \\n 終軍 \\n 軍字子雲。濟南人。武帝時拜謁者給事中。擢為諫大夫。使南越。為呂嘉所攻殺。 \\n 白麟奇木對 \\n 臣聞詩頌君德。樂無后功。異經而同指。明盛德之所隆也。南越竄屏葭葦。與鳥魚群。正朔不及其俗。有司臨境。而東甌內附。閩王伏辜。南越賴救。北胡承隨畜薦居。禽獸行。虎狼心。上古未能攝。大將軍秉鉞。單于　幕。票騎抗旌。昆邪右衽。是澤南洽而威北暢也。若罰不阿近。舉不遺遠。設官俟賢。縣賞待功。能者進以保祿。罷者退而勞力。刑于宇內矣。履眾美而不足。懷聖明而不專。建三宮之文質。章厥職之所宜。封禪之君無聞焉。夫天命初定。萬事草創。及臻六合同風。九州共貫。必待明聖潤色祖業。傳于無窮。故周至成王。然後制定。而休徵之應見。陛下盛日月之光。垂聖思于勒成。專神明之敬。奉燔瘞于郊宮。獻享之精交神。積和之氣塞明。而異獸來獲。宜矣。昔武王中流未濟。白魚入于王舟。進學取以燎。群公咸日休哉。今郊祀未見于神祇。而獲獸以饋。此天之所以示饗。而上通之符合也。宜因昭時令日。改定告元。苴以白茅于江淮。發嘉號于營丘。以應輯熙。使著事者有紀焉。蓋六鶂退飛。逆也。白魚登舟。順也。夫明闇之徵。上亂飛鳥。下動淵魚。各以類推。今野獸　角。明同本也。眾支內附。示無外也。若此之德。殆將有解編髮削左衽襲冠帶要衣裳而蒙化者焉。斯拱而俟之耳。（漢書終軍傳。從上幸雍。祠五畤。獲白麟。一角而五蹄時又得奇木。其枝旁出。輒復合于木上。上異此二物。博謀群臣。軍上對云云。對奏。上甚異之。由是改元為元狩。） \\n 終軍　三 \\n 奉詔詰徐偃矯制狀 \\n 古者諸侯國異俗分。百里不通。時有聘會之事安危之埶。呼吸成變。故有不受辭造命顓已之宜。今天下為一。萬里同風。故春秋王者無外。偃巡封域之中。稱以出疆。何也。且鹽鐵郡有餘有臧。正二國廢。國家不足以為利害。而以安社稷存萬民為辭。何也。 \\n 膠東南近琅邪。北接北海。魯國西枕泰山。東有東海。受其鹽鐵。偃度四郡口數田地。率其用器食鹽。不足以　給二郡邪。將埶宜有餘而吏不能也。何以言之。偃矯制而鼓鑄者。欲及春耕種瞻民器也。今魯國之鼓。當先具其備。至秋乃能舉火。此言與實反者。非。偃己前三奏無詔。不惟所為不許。而直矯作威福。以從民望。干名采譽。此明聖所必加誅也。枉尺直尋。孟子稱其不可。今所犯罪重。所就者小。偃自予必死而為之邪。將幸誅不加。欲以采名也。（漢書終軍傳。） \\n 自請使匈奴 \\n 軍無橫草之功。得列宿衛。食祿五年。邊境時有風塵之警。臣宜被堅執銳。當矢石。啟前行。駑下不習金革之事。今聞將遣匈奴使者。臣願盡精厲氣。奉佐明使。畫吉凶于單于之前。臣年少材下。孤于外官。不足以亢一方之任。竊不勝憤懣。（漢書終軍傳。） \\n 自請使南越 \\n 願受長纓。必羈南越王而致之闕下。（漢書終軍傳。） \\n 吾丘壽王　四 \\n 吾丘壽王 \\n 壽王字子贛。趙人。武帝時待詔。遷侍中中郎。坐法免。复召為郎。拜東郡都尉。入為光祿大夫侍中。後坐事誅。有集二卷。 \\n 議禁民不得挾弓弩對 \\n 臣聞古者作五兵。非以相害。以禁暴討邪也。安居則以制猛獸而備非常。有事則以設守衛而施行陳。及至周室衰微。上無明王。諸侯力政。彊侵弱。眾暴寡。海內抏敝。巧詐益生。是以智者陷愚。勇者威怯。苟以得勝為務。不顧義理。故機變械飾。所以相賊害之具。不不[不當作可]勝數。于是秦兼天下。廢王道。立私議。滅詩書而守法令。去仁恩而任刑戮。墮名城。殺豪傑。銷甲兵。折鋒刃。其後民以耰鉏箠挺相撻擊。犯法滋眾。盜賊不勝。至于赭衣塞路。群盜滿山。卒以亂亡。故聖王務教化而省禁防。知其不足恃也。今陛下昭明德。建太平。舉俊材。興學官。三公有司。或由窮巷。起白屋。裂地而封。宇內日化。方外鄉風。然而盜賊猶有者。郡國二千石之罪。非挾弓弩之過也。禮曰。男子生。桑孤蓬矢以舉之。明示有事也。孔子曰。吾何執。執射乎。大射之禮。自天子降及庶人。三代之道也。詩云。大侯既抗。弓矢斯張。射夫既同。獻爾發功。言貴中也。愚聞聖王合射以明教矣。未聞弓矢之為禁也。且所為禁者。為盜賊之以攻奪也。攻奪之罪死。然而不止者。大姦之于重誅。固不避也。臣恐邪人挾之而吏不能止。良民以自備而抵法禁。是擅賊威而奪民救也。竊以為無益于禁姦。而廢先王之典。使學者不得習行其禮。大不便。（漢書吾丘壽王傳。丞相公孫弘奏。言民不得挾弓弩。上下其議壽王對。） \\n 吾丘壽王　五 \\n 驃騎論功論 \\n 驃騎將軍霍去病征匈奴。立克勝之功。壽王作士大夫之論。稱武帝之德。曰。士或問于大夫曰。側聞強秦之用兵也。南不踰五嶺。北不渡大河。海內愁怨。以喪其國。漢興六十餘載矣。命將帥以抗憤。用干戈于四荒。南排朱崖。北建朔方。東越滄海。西極河源。拓地萬里。海內晏然。鄙人不識。敢問其蹤。大夫曰。昔秦之得天下也。以力而不以德。以詐而不以誠。內用商鞅李斯之謀。外用白起王翦之兵。窺間伺隙。既　海內之後。以威力為至道。以權詐為要術。遂非唐笑虞。絕滅舊章。防禁文學。行是古之戮。嚴誹謗之謀。十餘年遂滂沱而盈溢。是故皇天疾滅，更命大漢反秦政。務在敦厚。至今六世。可謂富安。天子文明。四夷向風。徒觀朝廷下僚門戶之士。謀如湧泉。動如駭機。皆能安中國。吞四夷。君臣若茲。何慮而不成。何征而不剋。雖拔泰山。填滄海。可也。（蓺文類聚五十九。） \\n 游童牧豎。詠德謳吟。（文選潘岳藉田賦注。） \\n 失題 \\n 心如飢虎。志若秋鷹。（北堂書鈔十四。） \\n 主父偃 \\n 偃。齊國臨菑人。元光中為郎中。遷謁者中郎中大夫。元朔中為齊相。以劫齊王令自殺。徵下吏。族誅。 \\n 上書諫伐匈奴 \\n 臣聞明主不惡切諫以博觀。忠臣不敢避重誅以直諫。是故事無遺策。而功流萬世。今臣不敢隱忠避死。以效愚計。願陛下幸赦而少察之。司馬法曰。國雖大。好戰必亡。天下雖平。忘戰必危。天下既平。天子大凱。春蒐秋獮。諸侯春振旅。秋治兵。所以不忘戰也。且夫怒者。逆德也。兵者。凶器也。爭者。末節也。古之人君。一怒必伏尸流血。故聖王重行之。夫務戰勝窮武事者。未有不悔者也。昔秦皇帝任戰勝之威。蠶食天下。　吞戰國。海內為一。功齊三代。務勝不休。欲攻匈奴。李斯諫曰。不可。夫匈奴無城郭之居。委積之守。遷徙鳥舉。難得而制也。輕兵深入。糧食必絕。踵糧以行。重不及事。得其地。不足以為利也。遇其民。不可役而守也。勝必殺之。非民父母也。靡敝中國。快心匈奴。非長策也。秦皇帝不聽。遂使蒙恬將兵攻胡。辟地千里。以河 \\n 主父偃　六 \\n 為境。地固澤鹵。不生五穀。然後發天下丁男以守北河。暴兵露師十有餘年。死者不可勝數。終不能踰河而北。是豈人眾不足。兵革不備哉。其勢不可也。又使天下蜚芻輓粟。起于東腄琅邪負海之郡。轉輸北河。率三十鍾而致一石。男子疾耕。不足于糧饟。女子紡績。不足于帷幕。百姓靡敝。孤寡老弱。不能相養。道路死者相望。蓋天下始畔秦也。及至高皇帝定天下。略地于邊。聞匈奴聚于代谷之外。而欲擊之。御史成進諫曰。不可。夫匈奴之性。獸聚而烏散。從之如搏影。今以陛下盛德攻匈奴。臣竊危之。高帝不聽。遂至于代谷。果有平城之圍。高皇帝蓋悔之甚。使劉敬往結和親之約。然後天下亡干戈之事。故兵法曰。興師十萬。日費千金。夫秦常積眾纍兵數十萬人。雖有覆軍殺將係虜單于之功。亦適足以結怨深讎。不足以償天下之費。夫上虛府庫。下敝百姓。甘心於外國。非完事也。夫匈奴難得而制。非一世也。行盜侵驅。所以為 \\n 業也。天性固然。上及虞、夏、殷、周。固弗程督。禽獸畜之。不屬為人。夫上不觀虞、夏、殷、周之統。而下修近世之失。此臣之所大憂。百姓之所疾苦也。且夫兵久則變生。事苦則慮易。乃使邊境之民。靡敝愁苦。而有離心。將吏相疑而外市。故尉佗章邯得以成其私也。夫秦政之所以不行者。權分乎二子。此得失之效也。故周書日。安危在出令。存亡在所用。願陛下詳察之。少加意而熟慮焉。（史記主父偃傳。上書闕下。所言九事。其八事為律令。一事諫伐匈奴。又書主父偃傳。） \\n 說武帝令諸侯得分封子弟 \\n 古者諸侯不過百里。彊弱之形易制。今諸侯或連城數十。地方千里。緩則驕奢。易為淫亂。急則阻其彊而合從。以逆京師。今以法割削之。則逆節萌起。前日　錯是也。令諸侯子弟或十數。而適嗣代立。餘雖骨肉。無尺地之封。則仁孝之道不宣。願陛下令諸侯得推恩分子弟。以地侯之。彼人人喜得所願。上以德施。實分其國。不削而稍弱矣。（史記主父偃傳。漢書主父偃傳。） \\n 主父偃　路博德　七 \\n 說武帝徙豪桀茂陵 \\n 茂陵初立。天下豪桀并兼之家。亂眾之民。皆可徙茂陵。內實京師。外銷姦猾。此所謂不誅而害除。（史記主父偃傳。漢書主父偃傳。） \\n 路博德 \\n 博德。西河平州人。為右北平太守。封邳離侯。人為衛尉。拜伏波將軍。後坐法失侯。為彊弩都尉。屯居延。 \\n 奏留李陵 \\n 方秋。匈奴馬肥。未可與戰。臣願留陵至春。俱將酒泉張掖騎各五千人。並擊東西浚稽可必禽也。（漢書李陵傳。天漢二年。詔彊弩都尉路博德將兵半道迎陵軍。博德故伏波將軍。亦羞為陵後距。奏言云云。書奏上怒。） \\n 霍去病 \\n 去病。河東平陽人。武帝衛皇后姊子。年十八為侍中。以票姚校尉再從衛青出塞。元朔末封冠軍侯。元狩中為驃騎將軍。拜大司馬。六年卒。謚曰景桓侯。 \\n 請立皇子為諸侯王疏 \\n 大司馬臣去病昧死再拜。上疏皇帝陛下。陛下過聽。使臣去病待罪行間。宜專邊塞之思。慮暴骨中野。無以報。乃敢惟他議。以干用事者。誠見陛下憂勞天下。哀憐百姓以自忘。虧膳貶樂。損郎員。皇子賴天。能勝衣趨拜。至今無位號師傅官。陛下恭讓不恤。群虙私望。不敢越職而言。臣竊不勝犬馬心。昧死願陛下詔有司。因盛夏吉時。定皇子位。唯陛下幸察。臣去病昧死再拜以聞。皇帝陛下。（史記三王世家。元狩六年。三月乙亥。御史臣光守尚書令奏未央宮。制曰。下御史。） \\n 霍去病　霍光　莊芷八 \\n 霍光 \\n 光字子孟。去病弟。少為郎。元鼎初遷奉車都尉光祿大夫。後元末為大司馬大將軍。受遺封博陸侯輔政。訖昭帝世。迎昌邑王入嗣。尋行廢立事。地節二年卒。謚曰定成侯。 \\n 病篤上宣帝書謝恩 \\n 願分國邑三千戶。以封兄孫奉車都尉山為列侯。奉兄驃騎將軍去病祀。（漢書霍光傳。） \\n 責過魏相 \\n 幼主新立。以為函谷京師之固。武庫精兵所聚。故以丞相弟為關都尉。子為武庫令。今河南太守不深惟國家大策。苟見丞相不在。而斥逐其子。何淺薄也。（漢書魏相傳。遷河南太守。會丞相車千秋死。先是千秋子為雒陽武庫令。自見失父而相治郡嚴。迺自免去。西至長安。大將軍霍光責過相云云。下廷尉獄。） \\n 莊芷 \\n 莊芷。漢書作嚴正。壽春人。 \\n 上書發淮南王陰事 \\n 毒藥苦于口利于病。忠言逆于耳利于行。今淮南王孫建材能高。淮南王王后荼荼子太子遷常疾害建。建父不害無罪。擅數捅繫欲殺之。今建在。可徵問。具知淮南陰事。（史記淮南王傳。王有孽子。不害最長。不害子建。材高有氣。使所善壽春莊芷上書天子。又見漢書王傳。） \\n 謬忌 \\n 忌。濟陰亳人。 \\n 奏祠太一方 \\n 天神貴者太一。太一佐曰五帝。古者天子以春秋祭太一東南郊。用（漢書作日一。）太牢七日。為壇。開八通之鬼道。（史記封禪書。漢書郊祀志上。） \\n 莊熊罷 \\n 熊罷。爵里未詳。（漢書作嚴熊。無罷字。） \\n 上言穿商洛渠 \\n 臨晉民願穿洛以溉重泉。以東萬餘頃攻鹵地。（漢書作故惡地。）誠得水。（漢書作誠即得水。）可令畝十石。（史記河渠書。漢書溝洫志。） \\n  \\n 　 \\n  \\n   \\n  "}
{"章节": "全漢文卷二十八", "正文": "　 \\n 全漢文卷二十八 \\n 　 \\n  \\n 烏程嚴可均校輯 \\n 卜式 \\n 式。河南人。元狩中。以輸家財助邊召拜中郎。賜爵左庶長。除緱氏令。遷成皋令。拜齊王太傅。轉為相。元鼎中賜爵關內侯。徵為御史大夫。以議罷鹽鐵貶為太子太傅。 \\n 上書請死節南越 \\n 臣聞主媿臣死。群臣宜盡死節。其駑下者宜出財以佐軍。如是則彊國不犯之道也。臣願與子男及臨淄習弩博昌習船者。請行死之。以盡臣節。（漢書卜式傳。） \\n 上言官求雨 \\n 縣官當食租衣稅而已。今弘羊令吏坐市列肆。販物求利。亨弘羊。天乃雨。（史記平準書。） \\n 卜式　兒寬　一 \\n 兒寬 \\n 寬。千乘人。武帝時以射策為掌故。補廷尉文學卒史。除從史。轉掾。進奏讞掾。遷御史大夫掾。舉侍御史。擢為中大夫。遷左內史。代卜式為御史大夫。 \\n 議封禪對 \\n 陛下躬發聖德。統楫群元。宗祀天地。薦禮百神。精神所鄉。徵兆必報。天地並應。符瑞昭明。其封泰山。禪梁父。昭姓考瑞。帝王之盛節也。然享薦之議。不著于經。以為封禪告成。合祛于天地神祗。祗戒精專。以接神明。總百官之職。各稱事宜而為之節文。唯聖主所由制定其當。非群臣之所能列。今將舉大事。優游數年。使群臣得人自盡。終莫能成。唯天子建中和之極。兼總條貫。金聲而玉振之。以順成天慶。垂萬世之基。（漢書兒寬傳。及議欲放古巡狩封禪之事。上以問寬。寬對。上然之。） \\n 封泰山還登明堂上壽 \\n 臣聞三代改制。屬象相因。間者聖統廢絕。陛下發憤。合指天地。祖立明堂辟雍。宗祀太一。六律五聲。幽贊聖意。神樂四合。各有方象。以丞嘉祀。為萬世則。天下幸甚。將建大元本瑞。登告岱宗。發祉闓門。以候景至。癸亥宗祀。日宣重光。上元甲子。肅邕永享。光輝充塞。天文粲然。見象日昭。報降符應。臣寬奉觴再拜。上千萬歲壽。（漢書兒寬傳。寬為御史大夫。從東封泰山還。登明堂上壽云云。制曰。敬舉君之觴。　案。以制報知此非口奉。本傳言寬著屬文。口弗能發明。亦一證。） \\n 改正朔議 \\n 帝王必改正朔。易服色。所以明受命於天也。創業變改。制不相復。推傳序文。則今夏時也。臣等間學褊陋不能明。陛下躬聖發憤。昭配天地。臣愚以為三統之制。後聖復前聖者。二代在前也。今二代之統。絕而不序矣。惟陛下發聖德。宣攷天地四時之極則。順陰陽以定大明之制。為萬世則。（漢書律厤志上。元封七年。御史大夫兒寬與博士賜等議。） \\n 兒寬　延年　蘇武二 \\n 延年 \\n 延年。史失其姓。齊人。（按。漢志有東　令延年賦七稨。或即其人。） \\n 上書請開大河上領出之胡中 \\n 河出昆崙。經中國。注勃海。是其地埶西北高而東南下也。可案圖書。觀地形。令水工準高下。開大河上領。出之胡中。東注之海。如此。關東長無水災。北邊不憂匈奴。可以省隄防備塞士卒轉輸。胡冠侵盜覆軍殺將暴骨原野之患。天下常備匈奴而不憂百越者。以其水絕壞斷也。此功壹成。萬世大利。（漢書溝洫傳[傳當作志]。） \\n 蘇武 \\n 武字子卿。杜陵人。初為郎。遷栘中廄監。進侍中。天漢元年以中郎將使匈奴。留不遣。至元始六年歸。拜典屬國。宣帝即位。賜爵關內侯。神爵二年卒。年八十餘。甘露三年圖形麒麟閣。） \\n 報李陵書 \\n 曩以人乏。奉使方外。至使遐夷作逆。封豕造悖。豺狼出爪。摧辱王命。身幽于無人之處。跡戢于胡塞之地。歃朝露以為飲。茹田鼠以為糧。竊目極望。不見所識。側耳遠聽。不聞人聲。當此之時。生不足甘。死不足惡。所以忍困強存。徒念忠義。雖誘僕以隆爵厚寵。萬金之利。不以滑其慮也。迫以白刃在頸。鐵鑕在喉。不以動其心也。何則。志定于不回。期誓於歿命。幸賴聖明。遠垂拯贖。得使入湯之禽。復假羽毛。刖斷之足。復蒙連續。每念足下。才為世英。（文選劉琨荅虜諶詩注。又丘遲與陳伯之書注。袁宏三國名臣贊注並作世生。）器為時出。語曰。夜行被繡。不足為榮。況于家室孤滅。棄在絕域。衣則異制。食味不均。棄捐功名。雖尚視息。與亡無異。向使君服節死難。書功竹帛。傳名千代。茅土之封。永在不朽。不亦休哉。嗟乎李卿。事已去矣。失之亳釐。差之千里。將復何言。所貺重遺。義當順承。本為一體。今為異俗。余歸漢室。子留彼國。臣無境外之交。故不當受。乘離邈矣。相見末期。國別俗殊。死生隔絕。岱馬越烏。能不依依。謹奉荅報。　還所贈。（蓺文類聚三十。） \\n 蘇武　常惠　三 \\n 當子銳氣深入之時。朝發夕息。數千萬里。雖乘雲附景。不足以譬速。晨鳧失群。不足以喻疾。豈可因歸雁以運糧。託景風以餉軍哉。（北堂書鈔一百十七。文選海賦注。御覽九百十九。） \\n 其于學人皆如鳳如龍。（文選韋眧博弈論注。） \\n 書 \\n 越人衣文蛇。代馬依北風。君子于其國也。悽愴傷于心。（文選張協集詩注。） \\n 常惠 \\n 惠。太原人。天漢初應募從蘇武使匈奴。始元六年歸。拜光祿大夫。本始中封長羅侯。神爵中代蘇武為典屬國。甘露未拜右將軍。初元二年卒。謚曰壯武侯。 \\n 從塞下上書言烏孫事 \\n 願留少主敦煌郡。惠至烏孫。責以負約。因立元貴靡。還迎少主。（漢書蕭望之傳。先是烏孫昆彌翁歸靡上書。願以漢外孫元貴靡為嗣。得復尚少主。神爵二年。遺惠送公主。未出塞。翁歸靡死。其兄子狂王背約自立。惠從塞下上書。） \\n 奏請擊龜茲 \\n 龜茲嘗殺校尉賴丹。未伏誅。請便道擊之。（漢書常惠傳。宣帝復遣惠持金幣賜烏孫貴人有功者。惠因奏請。） \\n 李陵 \\n 陵字少卿。隴西成紀人。前將軍廣孫。為侍中建章監。拜騎都尉。天漢二年。兵敗。降于匈奴。尚單于女。封右校王。元平元年病死。有集二卷。 \\n 令 \\n 聞鼓聲而縱。聞金聲而止。（漢書李廣附傳。） \\n 表 \\n 臣以天漢二年到塞外。尋被詔書。責臣不進。臣輒引師到浚稽山。五將失道。（((((((） \\n 李陵　四 \\n 與蘇武書 \\n 子卿名聲冠于圖籍。分義光于二國。形影表于丹青。爵祿傳于王室。家獲無窮之寵。永明白于千載。夫行志志立。求仁得仁。雖遭困　。死而後已。將何恨哉。陵前提步卒五千。深入匈奴右地三千餘里。雖身降名辱。下計其功。豈不足以免老母之命邪。嗟乎子卿。世事謬矣。功者福主。今為禍先。忠者義本。今為重患。是以范螽赴流。屈原沈身。子欲居九夷。此不由感怨之志邪。行矣子卿。思若一體。分為二朝。悠悠永絕。何可為思人殊俗異。死生斷絕。何由復達。（蓺文類聚三十。） \\n 相競趨蹛林。（史記匈奴傳索隱。） \\n 言為瑕穢。動增泥滓。（文選潘岳西征賦注。） \\n 雷鼓動天。朱旗翳曰。（文選曹植責躬詩注。又班固燕然山銘注。） \\n 陵自有識以來。士之立操。未有如子卿者也。（文選張華荅何邵詩注。又繁欽與魏文帝牋注。） \\n 陵前為子卿死之計。所以然者。冀其驅醜虜翻然南馳。故且屈以求伸。若將不死。功成事立。則將上報厚恩。下顯祖考之明也。（文選李陵荅蘇武書注。） \\n 陵當謂單于畜士養兵。循先將軍之令。將飲馬河洛。收殊南海。（文選孫楚為石苞與孫皓書注。） \\n 策名于天衢。（文選郭有道碑文注。） \\n 李陵　五 \\n 重報蘇武書 \\n 子卿足下。勤宣令德。策名清時。榮問休暢。幸甚。幸甚。遠託異國。昔人所悲。望風懷想。能不依依。昔者不遺。遠辱還荅。尉誨懃懃。有踰骨肉。陵雖不敏。能不慨然。自從初降。以至今日。身之窮困。獨坐愁苦。終日無睹。但見異顃。韋韝毳幕。以禦風雨。羶肉酪漿。以充飢渴。舉目言笑。誰與為歡。胡地玄冰。邊土慘裂。但聞悲風蕭條之聲。涼秋九月。塞外草衰。夜不能寐。側耳遠聽。胡笳互動。牧馬悲鳴。吟嘯成群。邊聲四起。晨坐聽之。不覺淚下。嗟乎子卿。陵獨何心。能不悲哉。與子別後。益復無聊。上念老母。臨年被戮。妻子無辜。並為鯨鯢。身負國恩。為世所悲。子歸受榮。我留受辱。命也如何。身出禮義之鄉。而入無知之俗。違棄君親之恩。長為蠻夷之域。傷己。令先君之嗣。更成戎狄之族。又自悲矣。功大罪小。不蒙明察。孤負陵心。區區之意。每一念至。忽然忘生。陵不難刺心以自明。刎頸以見志。顧國家於我已矣。殺身無益。適足增羞。故每攘臂忍辱。輒復苟活。左右之人。見陵如此。以為不入耳之歡。來相勸勉。異方之樂。秪令人悲。增忉怛耳。嗟乎子卿。人之相知。貴相知心。前書倉卒。未盡所懷。故復略而言之。昔先帝授陵步卒五千。出征絕域。五將失道。陵獨遇戰。而裹萬里之糧。帥徒步之師。出天漢之外。入強胡之域。以五千之眾。對十萬之軍。策疲乏之兵。當新羈之馬。然猶斬將塞旗。追奔逐北。滅跡掃塵。斬其梟帥。使三軍之士。視死如歸。陵也不才。希當大任。意謂此時。功難堪矣。匈奴既敗。舉國興師。更練精兵。強踰十萬。單于臨陳。親自合圍。客主之形。既不相如。步馬之勢。又甚懸絕。疲兵再戰。一以當千。然猶扶乘創痛。決命爭首。死傷積野。餘不滿百。而皆扶病。不任干戈。然陵振臂一呼。創病皆起。舉刃指虜。胡馬奔走。兵盡矢窮。人無尺鐵。猶復徒首奮呼。爭為先登。當此時也。天地為陵震怒。戰士為陵飲血。單于謂陵不可復得。便欲引還。而賊臣教之。遂便復戰。故陵不免耳。昔高皇帝以三十萬眾。困于平城。當此之時。猛將如雲。謀臣如雨。然猶七日不食。僅乃得免。況當陵者。豈易為力哉。而執事者云云。苟怨陵以不死。然陵不死。罪也。子卿視陵。豈偷生之士。而惜死之人哉。寍有背君親。捐妻子。而反為利者乎。然陵不死。有所為也。故欲如前書之言。報恩于 \\n 李陵　六 \\n 國主耳。誠以虛死不如立節。滅名不如報德也。昔范螽不殉會稽之恥。曹沬不死三敗之辱。卒復句踐之讎。報魯國之羞。區區之心。竊慕此耳。何圖志未立而怨已成。計未從而骨肉受刑。此陵所以抑天椎心而泣血也。足下又云。漢與功臣不薄。子為漢臣。安得不云爾乎。昔蕭樊囚縶。韓彭俎醢。　錯受戮。周魏見辜。其餘佐命立功之士。賈誼亞夫之徒。皆信命世之才。抱將相之具。而受小人之讒。並受禍敗之辱。卒使懷才受謗。能不得展。彼二子之遐舉。誰不為之痛心哉。陵先將軍。功略蓋天地。義勇冠三軍。徒失貴臣之意。剄身絕域之表。此功臣義士。所以負戟而長歎者也。何謂不薄哉。且足下昔以單車之使。適萬乘之虜。遭時不遇。至於伏劍不顧。流離辛苦。幾死朔北之野。丁年奉使。皓首而歸。老母終堂。生妻去帷。此天下所希聞。古今所未有也。蠻貊之人。尚猶嘉子之節。況為天下之主乎。陵謂足下。當享茅土之薦。受千乘之賞。聞子之歸。賜不過二百萬。位不過典屬國。無尺士之封加子之勤。而妨功害能之臣。盡為萬戶侯。親戚貪佞之類。悉為廊廟宰。子尚如此。陵復何望哉。且漢厚誅陵以不死。薄賞子以守節。欲使遠聽之臣。望風馳命。此實難矣。所以每顧而不悔者也。陵雖孤恩。漢亦負德。昔人有言。雖忠不烈。視死如歸。陵誠能安。而主豈復能眷眷乎。男兒生以不成名。死則葬蠻夷中。誰復能屈身稽顙。還向北闕。使刀筆之吏。弄其文墨邪。願足下勿復望陵。嗟乎子卿。夫復何言。相去萬里。人絕路殊。生為別世之人。死為異域之鬼。長與足下。生死辭矣。幸謝故人。勉事聖君。足下胤子無恙。勿以為念。努力自愛。時因北風。復惠德音。李陵頓首。（文選蓺文類聚三十。） \\n 李廣利 \\n 廣利。中山人。以女弟李夫人有寵。欲侯之。太初初拜貳師將軍。征大宛。遷封海西侯。尋為大將軍。三出擊匈奴。會巫蠱事起。欲深入要功。征和三年。軍敗。降匈奴。歲餘。衛律害其寵。殺之以祠社。 \\n 李陵　李廣利　胡建　七 \\n 初征大宛還至燉煌上書 \\n 道遠多乏食。且士卒不患戰。患饑。人少。不足以拔宛。願且罷兵。益發而復往。（史記大宛傳。漢書李廣利傳。） \\n 胡建 \\n 建字子孟。河東人。天漢中守軍正丞。後為渭城令。昭帝時為上官安所捕。自殺。 \\n 奏斬監軍御史 \\n 臣聞軍法。立武以威眾。誅惡以禁邪。今監御史公穿軍垣以求賈利。私賈賣以與士市。不立剛毅之心。勇猛之節。亡以帥先士大夫。尤失理不公。用文吏議。不至重法。黃帝李法曰。壁壘已定。穿窬不繇路。是謂姦人。姦人者殺。臣謹按軍法曰。正亡屬將軍。將軍有罪以聞。二千石以下行法馬。丞于用法疑。執事不諉上。臣謹以斬。昧死以聞。（漢書胡建傳。時監軍御史為姦。穿北軍壘垣。建遂斬御史。建亦已有成奏在其懹中。遂上奏。又見說苑指武。） \\n 桑弘羊 \\n 弘羊。洛陽人。少以心計侍中。天漢中為大農丞。貶為搜粟都尉。領大農。賜爵左庶長。後元末拜御史大夫。受遺輔政。元鳳元年。與上官桀等謀反誅。 \\n 奏屯田輪臺 \\n 故輪臺以東。捷枝渠梨皆故國。地廣饒水草。有溉田五千頃以上。處溫和。田美。可益通溝渠。種五穀。與中國同時孰。其旁國少錐刀。貴黃金采繒。可以易穀食。宜給足不可乏。臣愚以為可遣屯田卒詣故輪臺以東。置校尉三人分護。各舉圖地形。通利溝渠。務使以時益種五穀。張掖酒泉遣騎假司馬為斥候。屬校尉。事有便宜。因騎置以聞。田一歲有積穀。募民壯健有累重敢徙者。詣田所。就畜積為本業。益墾溉田。稍築列亭。連城而西。以威西國。輔烏孫為便。臣謹遣徵事臣昌分部行邊。嚴敕太守都尉。明烽火。選士馬。謹斥候。蓄茭草。願陛下遣使使西國。以安其意。臣昧死請。（漢書西域傳下渠犁城。上既悔遠征伐。而搜粟都尉桑弘羊與丞相御史奏言。） \\n 桑弘羊　孔僅　東郭咸陽八 \\n 孔僅　東郭咸陽 \\n 僅。南陽人。咸陽。齊人。武帝時為大農丞。領鹽鐵事。元鼎三年。僅拜大農卿。 \\n 上言鹽鐵 \\n 山海。天地之藏也。皆宜屬少府。陛下不私。以屬大農佐賦。願募民自給費。因官器作鬻鹽官與牢盆。浮食奇民。欲擅管山海之貨。以致富羨。役利細民。其沮事之議。不可勝聽。敢私鑄鐵器鬻鹽者。欽左趾。沒入其器物。郡不出鐵者。置小鐵官。使屬在所縣。（史記平準書。大農上鹽鐵丞孔僅咸陽言。又見漢書食貨志。其文小異。） \\n 番係 \\n 係。九江人。武帝時為河東太守。元朔五年代公孫弘為御史大夫。 \\n 上言作河東渠田 \\n 漕從山東西。歲百餘萬石。更底柱之限。敗亡甚多。而亦煩費。穿渠引汾溉皮氏汾陰下。引河溉汾陰蒲坡下。度可得五千頃。五千頃故盡河堧棄地。民茭牧其中耳。今溉田之。度可得穀二百萬石以上。穀從渭上。與關中無異。而底柱之東。可毋復漕。（史記河渠書。漢書溝洫志。） \\n 田仁 \\n 仁。趙陘城人。魯相田叔少子。為大將軍衛青舍人。歷郎中丞相長史。刺舉三河。拜京輔都尉。遷丞相司直。坐縱戾太子下吏誅死。 \\n 番係　田仁　九 \\n 上書請刺舉三河 \\n 天下郡太守多為姦利。三河尤甚。臣請先刺舉三河。三河大守皆內倚中貴人與三公有親屬。無所畏憚。宜先正三河。以警天下姦吏。（史記褚補田仁任安傳。） \\n  \\n 　 \\n  \\n   \\n  "}
{"章节": "全漢文卷二十九", "正文": "　 \\n 全漢文卷二十九 \\n 　 \\n  \\n 烏程嚴可均校輯 \\n 趙充國 \\n 充國字翁孫。隴西上邽人。武帝時以騎士補羽林。拜中郎。遷車騎將軍長史。昭帝時遷中郎將。屯上谷。還為水衡都尉。擢為後將軍。宣帝即位。封營平侯。本始中為蒲類將軍。征匈奴。還為後將軍少府。屯緣邊九郡。神爵中定先零羌。還為後將軍衛尉。甘露二年卒。年八十六。謚曰壯侯。明年圖形麒麟閣。 \\n 趙充國　一 \\n 先零羌事對 \\n 羌人所以易制者。以其種自有豪。數相攻擊。埶不一也。往三十餘歲。西羌反時。亦先解仇。合約攻令居。與漢相距。五六年迺定。至征和五年。先零豪封煎等通使匈奴。匈奴使人至小月氏。傳告諸羌曰。漢貳師將軍眾十餘萬人降匈奴。羌人為漢事苦。張掖酒泉本我地。地肥美。可共擊居之。以此觀匈奴欲與羌合。非一世也。間者匈奴困于西方。聞烏桓來保塞。恐兵復從東方起。數使使尉黎危須諸國。設以子女貂裘。欲沮解之。其計不合。疑匈奴更遣使至羌中。道從沙陰。地出鹽澤。過長阬。人窮水塞。南抵屬國。與先零相直。臣恐羌變未止此。且復結聯他種。宜及未然為之備。（漢書趙充國傳。元康三年。先零遂與諸羌豪二百餘人解仇交質盟詛。上聞之。以問充國。對云云。） \\n 擊罕幵議 \\n 武賢欲輕引萬騎。分為兩道。出張掖。回遠千里。以一馬自佗。負三十日食。為米二斛四。麥八斛。又有衣裝兵器。難以追逐。勤勞而至。虜必商軍進退。稍引去。逐水屮入山林。隨而深入。虜即據前險。守後阣。以絕糧道。必有傷危之憂。為夷狄笑。千載不可復。而武賢以為可奪其畜產。虜其妻子。此殆空言。非至計也。又武威縣張掖日勒。皆當北塞。有通谷水草。臣恐匈奴與羌有謀。且欲大入。幸能要杜張掖酒泉。以絕西域。其郡兵尤不可發。先零首為畔逆。它種劫略。故臣愚冊。欲捐罕幵闇昧之過。隱而勿章。先行先零之誅。以震動之。宜悔過反善。因赦其罪。選擇良吏知其俗者拊循和輯。此全師保勝安邊之冊。（漢書趙充國傳。酒泉太守辛武賢奏請擊罕幵。天子下其書充國。令與校尉以下吏士知羌事博議。充國及長史董通年以為云云。天子下其書公卿。） \\n 趙充國　二 \\n 上書謝罪因陳兵利害 \\n 臣竊見騎都尉安國前幸賜書。擇羌人可使使罕。諭告以大軍當至。漢不誅罕。以解其謀。恩澤甚厚。非臣下所能及。臣獨私美陛下盛德至計亡己。故遣幵豪雕庫宣天子至德。罕幵之屬皆聞知明詔。今先零羌楊玉。此羌之首帥名王。將騎四千。及煎鞏騎五千。阻石山木。候便為冠。罕羌未有所犯。今置先零。先擊罕。釋有罪。誅亡辜。起一難。就兩害。誠非陛下本計也。臣聞兵法。攻不足者守有餘。又曰。善戰者致人。不致於人。今罕羌欲為敦煌酒泉寇。宜飭兵馬。練戰士。以須其至。坐得致敵之術。以逸擊勞。取勝之道也。今恐二郡兵少。不足以守。而發之行攻。釋致虜之術。而從為虜所致之道。臣愚以為不便。先零羌虜欲為背畔。故與罕幵解仇結約。然其私心不能亡恐漢兵至而罕幵背之也。臣愚以為其計常欲先赴罕幵之急。以堅其約。先擊罕羌。先令必助之。今虜馬肥。糧食方饒。擊之恐不能傷害。適使先零得施德于罕羌。堅其約。合其黨。虜交堅黨合。精兵二萬餘人。迫脅諸小種。附著者稍眾。莫須之屬。不輕得離也。如是。虜兵寖多。誅之用力數倍。臣恐國家憂累。繇十年數。不二三歲而己。臣得蒙天子厚恩。父子俱為顯列。臣位至上卿。爵為列侯。犬馬之齒七十六。為明詔填溝壑。死骨不朽。亡所顧念。獨思惟兵利害。至孰悉也。于臣之計。先計[先計之計當作誅]先零己則罕幵之屬。不煩兵而服矣。先零己誅。而罕幵不服。涉正月擊之。得計之理。又其時也。以今進兵。誠不見其利。唯陛下裁察。（漢書趙充國傳。上拜辛武賢為破羌將軍。以書敕讓充國。充國上書罪。因陳兵利害。） \\n 上屯田奏 \\n 臣聞兵者。所以明德除害也。故舉得于外。則福生于內。不可不慎。臣所將吏士馬、牛食。月用糧穀十九萬九千六百三十斛。鹽干六百九十三斛。芟橐二十五萬二百八十六石。（難久不解）繇役不息。又恐它夷卒有不虞之變。相因並起。為明主憂。誠非素定廟勝之　。且羌虜易以計破。難用兵碎地。故臣愚以為擊之不便。計度臨羌東至浩亹。羌虜故田及公田民所未墾。可二千頃以上。其間郵亭多壞敗者。臣前部士入山伐材木。大小六萬餘枚。皆在水次。願罷騎兵。留馳刑應募。及淮陽汝南步兵與吏士私從者。合凡萬二百八十一人。用穀月二萬七千三百六十三斛。鹽三百八斛。分屯要害處。冰解漕下。繕鄉亭。浚溝渠。治湟狹以西道橋七十所。令可至鮮水左右。田事出。賦人二十畝。至四月草生。發郡騎及屬國胡騎。伉健各千。倅馬什二。就草。為田者遊兵。以充入金城。郡益積畜。省大費。今大司農所轉穀至者。足支萬人一歲食。謹上田處及器用簿。唯陛下裁許。（漢書趙充國傳。） \\n 趙充國　三 \\n 條上屯田便宜十二事狀 \\n 臣聞帝王之兵。以全取勝。是以貴謀而賤戰。戰而百勝。非善之善者也。故先為不可勝。以待敵之可勝。蠻夷習俗。雖殊於禮義之國。然其欲避害就利。愛親戚。畏死亡。一也。今虜亡其美地薦草。愁于寄託遠遁。骨肉離心。人有畔志。而明主般師罷兵。萬人留田。順天時。因地利。以待可勝之虜。雖未即伏辜。兵決可期月而望。羌虜瓦解。前後降者萬七百餘人。及受言去者凡七十輩。此坐支解羌虜之具也。臣謹條不出兵留田便宜十二事。步兵九校。吏士萬人。留屯以為武備。因田致穀。威德並行。一也。又因排折羌虜。令不得歸肥饒之墜。貧破其眾。以成羌虜相畔之漸。二也居民得並田作。不失農業。三也。軍馬一月之食。度支田士一歲。罷騎兵以省大費。四也。至春省甲。士卒循河湟。漕穀至臨羌。以視羌虜。揚威武。傳世折衝之具。五也。以間暇時下所伐材。繕治郵亭。充入金城。六也。兵山（漢紀有不　。）乘危徼幸。不出。令反畔之虜。竄于風寒之地。離霜露疾疫瘃墯之患。坐得必勝之道。七也。亡經阻遠迫死傷之害。（迫字本誤作追。從漢紀改正。）八也。內不損威武之重。外不令虜得乘間之埶。九也。又亡騖動河南大幵小幵。使生他變之憂。十也。治湟狹中道橋。令可至鮮水。以制西域。信威千里。從枕席上過師。十一也。大費既省。繇役豫息。以戒不虞。十二也。留屯田得十二便。出兵失十二利。臣充國材下。犬馬齒衰。不識長冊。唯明詔博詳公卿議臣採擇。（漢書趙充國傳。） \\n 趙充國　四 \\n 臣聞兵以計為本。故多算勝少算。先零羌精兵。今餘不過七八千人。失地遠客。分散饑凍。罕幵莫須。又頗暴略其嬴弱畜產。畔還者不絕。皆聞天子明令相捕斬之賞。臣愚以為虜破壞可日月冀。遠在來春。故曰兵決可期月而望。竊見北邊自敦煌至遼東萬一千五百餘里。乘塞列隧。有吏卒數千人。虜數大眾。攻之而不能害。今留步士萬人屯田。地勢平易。多高山遠望之便。部曲相保。為漸壘木樵。校聯不絕。便后弩。飭關具。火烽幸通。埶及　力。以逸待勞。兵之利者也。臣愚以為屯田內有亡費之利。外有守禦之備。騎兵雖罷。虜見萬人留田。為必禽之具。其土崩歸德。宜不久矣。從今盡三月。虜馬嬴瘦。必不敢捐其妻子于他種中。遠涉河山而來為寇。又見屯田之士精兵萬人。終不敢復將其累重還歸故地。是臣之愚計所以度虜且必瓦解其處。不戰而自破之策也。至于虜小寇盜。時殺人民。其原未可卒禁。臣聞戰不必勝。不苟接刃。攻不必取。不苟勞眾。誠令兵出。雖不能滅先零。亶能令虜絕不為小寇。則出兵可也。即今同是。而釋坐勝之道。從乘危之埶。往終不見利。空內自罷敝。貶重而自損。非所以視蠻夷也。又大兵一出。還不可復留。湟中亦未可空。如是繇役復發也。且匈奴不可不備。烏桓不可不憂。今久轉運煩費。傾我不虞之用。以澹一隅。臣以為不便。校尉臨眾。幸得承威德。奉厚幣。拊循眾羌。諭以明詔。宜皆鄉風。雖其前辭嘗日得亡效五年。宜亡他心。不足以故出兵。臣竊自惟念。奉詔出塞。引軍遠擊。窮天子之精兵。散車甲于山野。雖亡尺寸之功。媮得避慊之便。而亡後咎餘責。此人臣不忠之利。非明主社稷之福也。臣幸得奮精兵。討不義。久留天誅。罪當萬死。陛下寬仁。未忍加誅。令臣數得孰計。愚臣伏計孰甚。不敢避斧鉞之誅。昧死陳愚。惟陛下省察。（漢書趙充國傳。） \\n 奏罷屯田 \\n 羌本可五萬人軍。兄斬首七千六百級。降者三萬一千二百人。溺河湟饑餓死者五六千人。定計遺脫與煎鞏黃羝俱亡者。不過四千人。羌靡忘等自詭必得。請罷屯兵。（漢書趙充國傳。明年五月。充國奏言云云。奏可充國振旅而還。） \\n 趙充國　丙吉　五 \\n 丙吉 \\n 吉字少卿。魯國人。武帝時為魯獄史。遷廷尉右監。免歸。為州從事。巫蠱事起。徵復為廷尉監。昭帝時為車騎將軍軍市令。遷大將軍長史。入為光祿大夫給事中。宣帝即位。賜爵關內侯。地節中為太子太傅。遷御史大夫。封博陽侯。神爵三年代魏相為丞相。五鳳三年卒。謚曰定侯。 \\n 奏記霍光議立皇曾孫 \\n 將軍事孝武皇帝。受襁褓之屬。任天下之寄。孝昭皇帝早崩亡嗣。海內憂懼。欲亟聞嗣主。發喪之日。以大誼立後。所立非其人。復以大誼廢之。天下莫不服焉。方今社稷宗廟。群生之命。在將軍之壹舉。竊伏聽于眾庶。察其所言。諸侯宗室在位列者。未有所聞于民間也。而遺詔所養武帝曾孫名病已在掖庭。外家者。吉前使居郡邸時。見其幼少。至今十八九矣。通經術。有美材。行安而節和。願將軍詳大議。參以著龜。亟宜褒顯。先使人侍。令天下昭然知之。然後決定大策。天下幸甚。（漢書丙吉傳。昌邑王廢。吉奏記光。光覽其議。立皇曾孫。） \\n 與魏相書 \\n 朝廷已深知弱翁治行。方且大用矣。願少慎事自重。藏器于身。不顯其能。（漢書魏相傳。） \\n 魏相 \\n 相字弱翁。濟陰定陶人。居平陵。武帝末為郡卒史。昭帝時舉賢良。對策高第。除茂陵令。遷河南太守。坐事下獄。遇赦。復守茂陵令。遷揚州刺史。徵為諫大夫。復為河南太守。宣帝即位。拜大司農。遷御史大夫。地節中為丞相。封高平侯。神爵三年卒。諡曰憲侯。有集二卷。 \\n 丙吉魏相　六 \\n 賢良對策 \\n 賞罰所以勸善禁惡。政之本也。日者燕王為無道。韓義出身彊諫。為王所殺。義無比干之親。而蹈比干之節。宜顯賞其子。以示天下。明為人臣之義。（漢書韓延壽傳。父義為燕郎中。刺王謀逆諫而死。昭帝初。相以文學對策。請顯賞其子。因擢延壽為大夫。） \\n 上封事薦張安世 \\n 聖王褒有德以懷萬方。顯有功以勸百寮。是以朝廷尊榮。天下鄉風。國家承祖宗之業。制諸侯之重。新失大將軍。宜宣章盛德。以示天下。顯明功臣。以填藩國。毋空大位。以塞爭權。所以安社稷絕未萌也。車騎將軍安世。事孝武皇帝三十餘年。忠信謹厚。勤勞政事。夙夜不怠。與大將軍定策。天下受其福。國家重臣也。宜尊其位。以為大將軍。毋令領光祿勳事。使專精神。憂念天下。思惟得失。安世子延壽重厚。可以為光祿勳。領宿衛臣。（漢書張湯附傳。大將軍霍光薨後數月。御史大夫魏相上封事。） \\n 上封事奪霍氏權 \\n 春秋譏世卿。惡宋三世為大夫。及魯季孫之專權。皆危亂國家。自後元以來。祿去王室。政繇冢宰。今光死。子復為大將軍。兄子秉樞機。昆弟婿據權埶在兵官。光夫人顯及諸女皆通籍長信宮。或夜詔門出入。驕奢放縱。恐寖不制。宜有以損奪其權。破散陰謀。以固萬世之基。全功臣之世。（漢書魏相傳。） \\n 魏相　七 \\n 上書諫擊匈奴右地 \\n 臣聞之。救亂誅暴。謂之義兵。兵義者王。敵加于已。不得已而起者。謂之應兵。兵應者勝。爭恨小故。不忍憤怒者。謂之忿兵。兵忿者敗。利人土地貨寶者。謂之貪兵。兵貪者破。恃國家之大。矜民人之眾。欲見威于敵者。謂之驕兵。兵驕者滅。此五者。非但人事。迺天道也。間者匈奴嘗有善意。所得漢民。輒奉歸之。未有犯於邊境。雖爭屯田車師。不足致意中。今聞諸將軍欲興兵入其地。臣愚不知此兵何名者也。今邊郡困乏。父子共犬羊之裘。食草萊之實。常恐不能自存。難以動兵。軍旅之後。必有凶年。言民以其愁苦之氣。傷陰陽之和也。出兵雖勝。猶有後憂。恐災害之變。因此以生。今郡國守相。多不實選。風俗尤薄。水旱不時。案今年計子弟殺父兄妻殺夫者。凡二百二十二人。臣愚以為此非小變也。今左右不憂此。迺欲發兵報纖介之忿于遠夷。殆孔子所謂吾恐季氏之憂不在顓臾而在蕭牆之內也。願陛下與平昌侯、樂昌侯、平恩侯及有識者詳議迺可。（漢書魏相傳。元康中。匈奴遣兵擊漢屯田車師者。不能下。上與後將軍趙充國等議。欲因匈奴衰弱。出兵擊其右地。使不敢復擾西域。　上書諫。） \\n 上書自陳 \\n 妻實不殺婢。廣漢數犯罪法。不伏辜。以詐巧迫脅臣相。幸臣相寬不奏。願下明使者。治廣漢所驗臣相家事。（漢書趙廣漢傳。） \\n 條奏便宜 \\n 臣聞明主在上。賢輔在下。則君安虞而民和睦。臣相幸得備位。不能奉明法。廣教化。理四方。以宣聖德。民多背本趨末。或有饑寒之色。為陛下之憂。臣相罪當萬死。臣相智能淺薄。不明國家大體。時用之宜。惟民終始。未得所繇。竊伏觀先帝聖德仁恩之厚。勤勞天下。垂意黎庶。憂水旱之災。為民貧窮。發倉廩。振乏餧。遣諫大夫博士巡行天下。察風俗。舉賢良。平冤獄。冠蓋交道。省諸用。寬租賦。馳山澤波池。禁秣馬酤酒貯積。所以周急繼困。慰安元元。便利百姓之道甚備。臣相不能悉陳。昧死奏故事詔書凡二十三事。臣謹案王法必本于農。而務積聚。量入制用。以備凶災。亡六年之畜。尚謂之急。元鼎二年。平原、渤海、泰山、東郡薄被災害。民餓死于道路。二千石不豫慮其難。使至于此。賴明詔振捄。乃得蒙更生。今歲不登。穀暴騰踴。臨秋收斂。猶有乏者。至春恐甚。亡以相恤。西羌未平。師旅在外。兵革相剩。臣竊寒心。宜蚤圖其備。唯陛下留神元元。帥繇先帝盛德。以撫海內。（漢書魏相傳。數條漢興已來國家便宜行事。及賢臣賈誼、　錯、董仲舒等所言。奏請施行之。） \\n 魏相　八 \\n 表奏采易陰陽明堂月令 \\n 臣相幸得備員。奉職不修。不能宣廣教化。陰陽未和。災害未息。咎在臣等。臣聞易曰。天地以順動。故日月不過四時不忒。聖王以順動。故刑罰清而民服。天地變化。必繇陰陽。陰陽之分。以日為紀。日冬夏至。則八風之序立。萬物之性成。各有常職。不得相干。東方之神太昊。乘震執規。司春。南方之神炎帝。乘離執衡。司夏。西方之神少昊。乘兌執矩。司秋。北方之神顓頊。乘坎執權。司冬。中央之神黃帝。乘坤艮執繩。司下土。茲五帝所司。各有時也。東方之卦。不可以治西方。南方之卦。不可以治北方。春興兌治則饑。秋興震治則華。冬興離治則泄。夏興坎治則雹。明王謹于尊天。慎于養人。故立羲和之官以乘四時。節授民事。君動靜以道。奉順陰陽。則日月光明。風雨時節。寒暑調和。三者得敘。則災害不生。五穀熟。絲麻遂。屮木茂。鳥獸蕃。民不夭疾。衣食有餘。若是。則君尊民說。上下亡怨。政教不違。禮讓可興。夫風雨不時。則傷農桑。農桑傷。則民饑寒。饑寒在身。則亡廉恥。寇賊姦宄。所繇生也。臣愚以為陰陽者。王事之本。群生之命。自古賢聖。未有不繇者也。天子之義。必純取法天地。而觀于先聖。高皇帝所述書天子所服第八日。大謁者臣章受詔長樂宮日。令群臣議天子所服。以安治天下。相國臣何。御史大夫臣昌。謹與將軍臣陵太子太傳臣通等議。春夏秋冬。天子所服。當法天地之數。中得人和。故自天子王侯有土之君。下及兆民。能法天地。順四時。以治國家。身亡禍殃。年壽永究。是奉宗廟安天下之大禮也。臣請法之。中謁者趙堯舉春。李舜舉夏。兒湯舉秋。貢禹舉冬。四人各職一時。大謁者襄章奏。制曰可。孝文皇帝時。以二月施恩惠于天下。賜孝弟力田及罷軍卒祠死事者。頗非時節。御史大夫　錯時為太子家令。奏言其狀。臣相伏念。陛下恩澤甚厚。然而災氣未息。竊恐詔令有未合當時者也。願陛下選明經通知陰陽者四人。各主一時。時至明言所職。以和陰陽。天下幸甚。（漢書魏相傳。又數表采易陰陽及明堂月令奏之。） \\n 魏相蔡義　九 \\n 蔡義 \\n 義。河內溫人。武帝時以明經給事大將軍幕府。遷補覆盎城門候。擢為光祿大夫給事中。元鳳中拜少府。遷御史大夫。元平初為丞相。本始三年薨。謚曰節侯。 \\n 上疏求召見 \\n 臣山東草萊之人。行能無所比。容貌不及眾。然而不棄人倫者。竊以聞道于先師。自託于經術也。願賜清間之燕。得盡精思于前。（漢書蔡義傳。） \\n 令狐茂 \\n 茂。上黨壺關人。征和初為縣三老。 \\n 上書理太子 \\n 臣聞父者猶天。母者猶地。子猶萬物也。故天平地安。陰陽和調。物迺茂成。父慈母愛。室家得中。（漢書誤作之中。從漢紀改。）子迺孝順。陰陽不和。則萬物夭傷。父子不和。則室家喪亡。故父不父。則子不子。君不君。則臣不臣。雖有粟。吾豈得而食諸。昔者虞舜。孝之至也。而不中于瞽叟。孝已被謗。伯奇放流。骨肉至親。父子相疑。何者。積毀之所生也。由是觀之。子無不孝。而父有不察。今皇太子為漢適嗣。承萬世之業。體祖宗之重。親則皇帝之宗子也。江充布衣之人。閭閻之隸臣耳。陛下顯而用之。銜至尊之命。以迫蹴皇太子。造飾姦詐。群邪錯謬。是以親戚之路。鬲塞而不通。太子進則不得上見。退則困于亂臣。獨冤結而亡告。不忍忿忿之心。起而殺充。恐懼逋逃。子盜父兵。以救難自免耳。臣竊以為無邪心。詩云。營營青繩[繩當作蠅]。止于 \\n 令狐茂　車千秋　十 \\n 樊。愷悌君子。無信讒言。讒言罔極。交亂四國。往者江充讒殺趙太子。天下莫不聞。其罪固宜。（漢紀作國宜誅戮。）陛下不省察。深過太子。發盛怒。舉大兵而求之。三公自將。智者不敢言。辯士不敢說。臣竊痛之。臣聞子胥盡忠而忘其號。比干盡仁而遺其身。忠臣竭誠。不願鈇鉞之誅。以陳其愚。志在匡君安社稷也。詩云。取彼譖人。投畀豺虎。唯陛下寬心慰意。少察所親。毋患太子之非。亟罷甲兵。無令太子久亡。臣不勝惓惓。出一旦之命。待罪建章闕下。（漢書武五子傳。征和二年。太子兵敗。亡不得。上怒甚。壺關三老茂上書云云。書奏天子感悟。師古曰。苟悅漢紀云令狐茂。　案。今本漢紀但作壺關三老上書。並無茂字。師古所據。乃古本也。又案。續漢郡國志五上黨長子縣注補引上黨記曰。令狐徵君隱城東山中。即壺關三老令狐茂。上書訟戾太子者也。） \\n 車千秋 \\n 千秋本姓田。齊諸田之後。為高廟郎中。征和三年拜大鴻臚。明年代劉屈氂為丞相。封富民侯。元鳳四年卒。謚曰定侯。 \\n 上急變訟太子冤 \\n 子弄父兵。罪當笞。天子之子。過誤殺人。當何罪哉。臣嘗夢見一白頭翁教臣言。（漢書車千秋傳。） \\n 黃霸 \\n 霸字次公。淮陽陽夏人。居雲陵。武帝末以待詔入錢補侍郎謁者。免。復入穀補左馮翊二百石卒史。察廉補河東均輸長。復察廉為河南太守。宣帝即位。召為廷尉正。守丞相長史。下獄。出。舉賢良。擢揚州刺史。遷穎川太守。治為天下第一。徵守京兆尹。貶秩仍歸穎川。徵為太子太傅。遷御史大夫。五鳳三年代丙吉為丞相。封建成侯。甘露三年卒。謚曰定侯。 \\n 單于朝儀議 \\n 聖王之制。施德行禮。先京師而後諸夏。先諸夏而後夷狄。詩云。率禮不越。遂視既發。相土烈烈。海外有截。陛下聖德充塞天地。光被四表。匈奴單于。鄉風慕義。舉國同心。奉珍朝賀。自古未之有也。單于非正朔所加。王者所客也。禮儀宜如諸侯王。稱臣昧死再拜。位次諸侯王下。（漢書宣紀。甘露二年。匈奴呼韓邪單于款五原塞。願奉國珍朝。三年正月。詔有司議。咸曰云云。又見蕭望之傳。詔公卿議其儀。丞相霸御史大夫定國議。小有刪節。） \\n 黃霸士伍尊　十一 \\n 士伍尊 \\n 尊。史不著其姓。武帝時為郡小吏。元帝時為長安士伍。 \\n 上書請復丙吉後爵邑 \\n 臣少時為郡邸小吏。竊見孝宣皇帝以皇曾孫在郡邸獄。是時治獄使者丙吉。見皇曾孫遭離無辜。吉仁心感動。泣涕悽惻。選擇復作胡組養視皇孫。吉常從臣尊日再侍臥庭上。後遭條獄之詔。吉扞拒大難。不避嚴刑峻法。既遭大赦。吉謂守丞誰如。皇孫不當在官。使誰如移書京兆尹。遣與胡組俱送。京兆尹不受。復還。及組日滿當去。皇孫思慕。吉以私錢顧組。令留與郭徵卿並養。數月迺遣組去。後少內嗇夫白吉曰。食皇孫亡詔令。時吉得食米肉。月月以給皇孫。吉即時病。輒使臣尊朝夕請問皇孫。視省席蓐燥溼。候伺組徵卿。不得令晨夜去皇孫敖盪。數奏甘毳食物。所以擁全神靈。成育聖躬。功德已亡量矣。時豈豫知天下之福。而徼其報哉。誠其仁恩內結于心也。雖介子推割肌以存君。不足以比。孝宣皇帝時。臣上書言狀。幸得下吉。吉謙讓不敢自伐。刪去臣辭。專歸美于組徵卿。組徵卿皆以受田宅賜錢。吉封為博陽侯。臣尊不得比組徵卿。臣年老居貧。死在旦暮。欲終不言。恐使有功不著。吉子顯坐微文奪爵為關內侯。臣愚以為宜復其爵邑。以報先人功德。（漢書丙吉傳。元帝時。長安士伍尊上書。） \\n  \\n 　 \\n  \\n   \\n  "}
{"章节": "全漢文卷三十", "正文": "　 \\n 全漢文卷三十 \\n 　 \\n  \\n 烏程嚴可均校輯 \\n 張敞 \\n 敝字子高。河東平陽人。居茂陵。昭帝初以鄉有秩補郡卒史。察廉為甘泉倉長。元鳳中遷太僕丞。宣帝即位。擢豫州刺史。徵為太中大夫平尚書事。出為函谷關都尉。徙山陽太守。徵拜膠東相。元康中守京兆尹。神爵初即真。甘露末免為庶人。召拜冀州刺史。黃龍初為太原太守。元帝即位。徵為左馮翊。未拜卒。有集一卷。 \\n 告絮舜教 \\n 五日京兆竟何如。冬月已盡。延命乎。（漢書張敞傳。） \\n 張敞　一 \\n 上書諫昌邑王 \\n 孝昭皇帝蚤崩無嗣。大臣憂懼。選賢聖承宗廟。東迎之日。唯恐屬車之行遲。今天子以盛年初即位。天下莫不拭目傾耳。觀化聽風。國輔大臣未褒。而昌邑小輦先遷。此過之大者也。（漢書張敞傳。） \\n 上書自請治膠東勃海盜賊 \\n 臣聞忠孝之道。退家則盡心于親。進宦則竭力于君。夫小國中君。猶有奮不顧身之臣。況于明天子乎。今陛下遊意于太平。勞精于政事。亹亹不舍晝夜。群臣有司。宜各竭力致身。山陽郡戶九萬三千。口五千十萬以上。訖計盜賊未得者七十七人。他課諸事。亦略如此。臣敞愚駑。既無以佐思慮。久處間郡。身逸樂而忘國事。非忠孝之節也。伏聞膠東勃海左右郡歲數不登。盜賊並起。至攻官寺。篡囚徒。搜市朝。劫列侯。吏失綱紀。姦軌不禁。臣敞不敢愛身避死。唯明詔之所處。願盡力摧挫其暴虐。存撫其孤弱。事即有業。所至郡條奏其所由廢。及所以興之狀。（漢書張敞傳。） \\n 奏書諫膠東王太后數出游獵 \\n 臣聞秦王好淫聲。葉陽后為不聽鄭衛之樂。楚嚴好田獵。樊姬為之不食鳥獸之肉。口非惡旨甘。耳非憎絲竹之也。所以抑心意絕耆欲者。將以率二君而全宗祀也。禮。君母出門則乘輜軿。下堂則從傅母。進退則嗚玉佩。內飾則結綢繆。此言尊貴所以自斂。制不從恣之意也。今太后資質淑美。慈愛寬仁。諸侯莫不聞。而少以田獵縱欲為名。于以上聞。亦未宜也。唯觀覽于往古。全行乎來今。令后姬得有所法則。下有所稱誦。臣敞幸甚。（漢書張敞傳。） \\n 詣公車上書 \\n 臣前幸得備位列卿。待罪京兆。坐殺賊捕掾絮舜。舜本臣敞素所厚吏。數蒙恩貸。以臣有章劾當免。受記攷事。便歸臥家。謂臣五日京兆。背恩忘義。傷化薄俗。臣竊以舜無狀。枉法以誅之。臣敞賊殺無辜。鞠獄故不直。雖伏明法。死無所恨。（漢書張敞傳。） \\n 張敞　二 \\n 上書請令入穀贖罪 \\n 國兵在外軍以夏發。隴西以北。安定以西。吏民並給轉輸。田事頗廢。素無餘積。雖羌虜以破。來春民食必乏。窮辟之處。買亡所得。縣官穀度不足以振之。願令諸有罪非盜受財殺人及犯法不得赦者。皆得以差入穀。比八郡贖罪。務益致穀。以豫備百姓之患。（漢書蕭望之傳。又見蓺文類聚五十四。） \\n 為霍氏上封事 \\n 臣聞公子季友有功于魯。大夫趙衰有功于晉。大夫田完有功于齊。皆疇其官邑。延及子孫。終後田氏篡齊。趙氏分晉。季氏顓魯。故仲尼作春秋。跡盛衰。譏世卿最甚。迺者大將軍決大計。安宗廟。定天下。功亦不細矣。夫周公七年耳。而大將軍二十歲。海內之命。斷于掌握。方其隆時。感動天地。侵迫陰陽。月脁日蝕。晝冥宵光。地大震裂。火生地中。天文失度。祅祥變怪。不可勝記皆陰類盛長臣下顓制所生也。朝臣宜有明言曰。陛下褒寵故大將軍。以報功德。足矣。間者輔臣顓政。貴戚太盛。君臣之分不明。請罷霍氏三侯皆就第。及衛將軍張安世。宜賜几杖歸休。時存問召見。以列侯為天子師。明詔以恩不聽。群臣以義固爭而後許。天下必以陛下為不忘功德。而朝臣為知禮。霍氏世世無所患苦。今朝廷不聞直聲。而令明詔自親其文。非策之得者也。今兩侯以出。人情不相遠。以臣心度之。大司馬及其技屬。必有畏懼之心。夫近臣自危。非完計也。臣敞願于廣朝白發其端。直守遠郡。其路無由。夫心之精微。口不能言也。言之微眇。書不能文也。故伊尹五就桀五就湯。蕭相國薦淮陰。累歲乃得通。況乎千里之外。因書文諭事指哉。唯陛下省察。（漢書張敞傳。） \\n 上疏諫用方術 \\n 願明主時忘車馬之好。斥遠方士之虛語。游心帝王之術。太平庶幾可興也。（漢書郊祀志下。劉更生獻惟南枕中洪寶苑祕之方。今尚方　作。事不驗。更生坐論。京兆尹張敞上疏諫。） \\n 張敞　三 \\n 奏劾黃霸 \\n 竊見丞相請與中二千石博士雜問郡國上計長吏守丞。為民興利除害。成大化。條其對。有耕者讓畔。男女異路。道不拾遺。及舉孝子弟弟貞婦者。為一輩。先上殿。舉而不知其人數者。次之。不為條教者。在後叩頭謝。丞相雖口不言。而心欲其為之也。長吏守臣[守臣之臣當作丞]對時。臣敞舍有鶡雀飛止丞相府屋上。丞相以下見者數百人。邊吏多知鶡雀者。問之皆陽不知。丞相圖議上奏曰。臣問上計長吏守丞以興化條。皇天報下神雀。後知從臣敞舍來。乃止。郡國吏竊笑丞相仁厚有知略。微信奇怪也。昔汲黯為淮陽守。辭去之官。謂大行李息日。御史大夫張湯懷詐阿意。以傾朝廷。公不早白。與俱受戮矣。息畏湯。終不敢言。後湯誅敗。上聞黯與息語。乃抵息罪。而秩黯諸侯相。取其思竭忠也。臣敞非敢毀丞相也。誠恐群臣莫白。而長史守丞畏丞相指。歸舍法令。各為私教。務相增加。澆淳散樸。並行偽貌。有名亡實。傾搖解怠。甚者為妖。假令京師先行讓畔異路。道不搶遺。其實亡益廉貪貞淫之行。而以偽先天下。固未可也。即諸侯先行之。偽聲軼于京師。非細事也。漢家承敝通變。造起律令。師以勸善禁姦。條貫詳備。不可復加。宜令貴臣明飭長吏守丞。歸告二千石。舉三老孝弟力田孝廉之吏。務得其人。郡事皆以義法令檢式。毋得擅為條教。敢挾詐偽以奸名譽者。必先受戮。以正名好惡。（漢書循吏黃霸傳。時京兆尹張敞舍鶡雀飛集丞相府。霸以為神準。議欲以聞敞奏霸云云。天子嘉納敞言。） \\n 張敞　四 \\n 條奏故昌邑王居處狀 \\n 臣敞地節三年五月視事。故昌邑王居故宮。奴婢在中者百八十三人。閉大門。開小門.廉吏一人。為領錢物。市買朝內食物。它不得出入。督盜一人。別主徼循。察往來者。以王家錢取卒。迾宮清中備盜賊。臣敞數遣丞吏行察。四年九月中。臣敞入視居處狀。故王年二十六七。為人青黑色。小目.鼻末銳卑。少須眉。身體長大。疾痿。行步不便。衣短衣大　。冠惠文冠。佩玉環。朁筆持牘趨謁。臣敞與坐語中庭。閱妻子奴婢。臣敞欲動觀其意。即以惡鳥感之曰。昌邑多梟。故王應曰。然.前賀西至長安。殊無梟。復來東至濟陽。迺復聞梟聲。臣敞閱至子女持轡。故王跪曰。持轡母。嚴長孫女也。臣敞故知執金吾嚴延年。字長孫。女羅紨。前為故王妻。察故王衣服言語跪起。清狂不惠。妻十六人。子二十二人。其十一人男。十一人女。昧死奏名籍。及奴婢財物簿。臣敞前書言。昌邑哀王歌舞者張修等十人無子。又非姬。但良人無官名。王薨。當罷歸。太傅豹等擅留以為哀王園中人。所不當得為。請罷歸。故王聞之曰。中人守園。疾者當勿治。相殺傷者當勿法。欲令亟死。太守柰何合欲罷之。其天資喜由亂亡終不見仁義如此。後丞相御史以臣敞書聞。奏可。皆以遣。（漢書武五子昌邑王傳。宜帝即位。心內忌賀元康二年。遣使者賜山陽太守張敞璽書。敞于是條奏賀居處。著其興廢之狀。上由此知賀不足忌。） \\n 美陽鼎不宜薦見議 \\n 臣聞周祖始乎后稷。后稷封于斄。公劉發跡于幽。大王建國于　梁。文武興于豊鎬。由此言之。則　梁豊鎬之間。周舊居也。固宜有宗廟壇場祭祀之臧。今鼎出于　東。中有刻書曰。王命尸臣。官此栒邑。賜爾旂鸞黼黻琱戈。尸臣拜手稽首曰。敢對揚天子丕顯休命。臣愚不足以跡古文。竊以傳記言之。此鼎殆周之所以褒賜大臣。大臣子孫刻銘其先功。臧之于宮廟也。昔寶鼎之出于汾脽也。河東太守以聞。詔曰。朕巡祭后土。祗為百姓蒙豊年。今穀嗛未報。鼎焉為出哉。博問耆老。意舊臧與誠。欲攷得事實也。有司驗脽上非舊臧處。鼎大八尺一寸。高三尺六寸。殊異于眾鼎。今此鼎細小。又有款式。不宜薦見于宗廟。（漢書郊祀志下。是時美陽得鼎獻之。下有司議多以為宜薦見宗廟。張敞上議。制曰。京兆尹議是。又略見魏志鍾繇傳注。） \\n 張敞　五 \\n 荅兩府入穀贖罪難問 \\n 少府左馮翊所言。常人之所守耳。昔先帝征四夷。兵行三十餘年。百姓猶不加賦。而軍用給。今羌虜一隅小夷。跳梁于山谷間。漢但令罪人出財減罪以誅之。其名賢于煩櫌良民。橫興賦斂也。又諸盜及殺人犯不道者。百姓所疾苦也。皆不得贖。首匿見知縱所不當得為之屬。議者或頗言其法可蠲除。今因此令贖。其便明甚。何化之所亂。甫刑之罰。小過赦。薄罪贖。有金選之品。所從來久矣。何賊之所生。敞備皁衣二十餘年。嘗聞罪人贖矣。未聞盜賊起也。竊憐涼州被寇。方秋饒時。民尚有饑乏病死于道路。況至來春。將大困乎。不早慮所以振救之策。而引常經以難。恐後為重責。常人可與守經。未可與權也。敞幸得備列卿。以輔兩府為職。不敢不盡愚。（漢書蕭望之傳。） \\n 為膠東相與朱邑書 \\n 明主游心太古。廣延茂士。此誠忠臣竭思之時也。直敞遠守劇郡。馭于繩墨。匈臆約結。固亡奇也。雖有。亦安所施。足下以清明之德。掌周稷之業。猶飢者甘糟糠。穰歲餘梁肉。何則。有亡之勢異也。昔陳平雖賢。須魏倩而後進。韓信雖奇。賴蕭公而後信。故事各達其時之英俊。若必伊尹呂望而後薦之。則此人不因足下而進矣。（漢書朱邑傳。蓺文類聚五十三。） \\n 書 \\n 夫蒼龍非不神。不能白日升天。飄風雖疾。不以霖雨。不能揚塵。故蒼蠅之飛。不過十步。自託其騏驥之髮。乃騰千里之路。（蓺文類聚九十七。）然無損于騏驥。得使蒼蠅絕群也。（梅鼎祚引書鈔。　案。此疑即與朱邑書。未敢定之。） \\n 與嚴延年書 \\n 昔韓盧之取菟也。上觀下獲。不甚多殺。願次卿少緩誅罰。思行此術。（漢書酷吏嚴延年傳。） \\n 張牧　張竦六 \\n 荅朱登遺蟹醬書 \\n 蘧伯玉受孔子之賜。必以及其鄉人。敞謹分斯貺于三老尊行者。曷敢獨享之。（御覽四百七十八引張敞集。朱登為東海相。遺敞蟹醬。敞荅曰云云。又見九百四十二。又見困學紀聞十二。　案。東漢亦有張敞。而隋志集部僅于前漢載梁有左馮翊張敞集一卷。錄一卷。明此書非東漢之張敞也。） \\n 張竦 \\n 竦字伯松。敞孫。初為京兆史。累遷至丹陽太守。王莽居攝。封為淑德侯。後免官。以列侯居長安。莽敗。客于池陽。為賊兵所殺。 \\n 為陳崇草奏稱莽功德 \\n 竊見安漢公自初束修。值世俗隆奢麗之時。蒙兩宮厚骨肉之寵。被諸父赫赫之光。財饒埶足。亡所牾意。然而折節行仁。克心履禮。拂世矯俗。確然特立。惡衣惡食。陋軍駑馬。妃匹無二。閨門之內。孝友之德。眾莫不聞。清靜樂道。溫良下士。惠于故舊。篤于師友。孔子曰。未若貧而樂。富而好禮。公之謂矣。及為侍中。故定陵侯淳于長有大逆罪。公不敢私。建白誅討。周公誅管蔡。季子鴆叔牙。公之謂矣。是以孝成皇帝命公大司馬。委以國統。孝哀即位。高昌侯董宏希指求美。造作二統。公手劾之。以定大網。建白定陶太后不宜在乘輿幄坐。以明國體。詩曰。柔亦不茹。剛亦不吐。不侮鰥寡。不畏彊圉。公之謂矣。深執謙退。推誠讓位。定陶太后欲立僭號。憚彼而刺幄坐之義。佞惑之雄朱博之疇。懲此長宏手劾之事。上下壹心。讒賊交亂。詭辟制度。遂成篡號。斥逐仁賢。誅殘戚屬。而公被胥原之訴。遠去就國。朝政崩壞。網紀廢弛。危亡之禍。不隧如髮。詩云。人之云亡。邦國殄悴。公之謂矣。當此之時。宮亡儲主。董賢據重。加以傅氏有女之援。皆自知得罪天下。結讎中山。則必同憂斷金相翼。藉假遺詔。頻用賞誅。先除所憚。急引所附。遂誣往冤。更徵遠屬。事埶張見。其不難矣。頓公立入。即時退賢。及其黨親。當此之時。公運獨見之明。奮亡前之威。盱衡厲色。振揚武怒。乘其未堅。厭其未發。震起機動。敵人摧折。雖有賁育。不及持刺。雖有樗里。不及 \\n 張竦　七 \\n 回知。雖有鬼谷。不及造次。是故董賢喪其魂魄。遂自絞殺。人不還踵。日不移晷。霍然四除。更為寍朝。非陛下莫引立公。非公莫克此禍。詩云。惟師尚父。時惟膺揚。亮彼武王。孔子曰。敏則有功。公之謂矣。于是公乃白內故泗水相豊斄令邯、與大司徒光、東騎將軍舜。建定社稷。奉節東迎。皆以功德。受封益土。為國名臣。詩[詩當作書]曰。知人則哲。公之謂也。公卿咸歎公德。同盛公勳。皆以周公為比。宜賜號安漢公。益封二縣。公皆不受。傳曰。申包胥不受存楚之報。晏平仲不受輔齊之封。孔子曰。能以禮讓為國乎何有。公之謂也。將為皇帝定立妃后。有司上名。公女為首。公深辭讓。迫不得已。然後受詔。父子之親。天性自然。欲其榮貴。甚于為身。皇后之尊。侔于天子。當時之會。千載希有。然而公惟國家之統。揖大福之恩。事事讓退。動而固辭。書曰。舜讓于德不嗣。公之謂矣。自公受策。以至于今。亹亹翼翼。日修其德。增修雅素。以命下國。俊儉隆約。以矯世俗。割財損家以師[師當作帥]群下。彌躬執平。以逮公卿。教子尊學。以隆國化。僮奴衣布。馬不秣穀。食飲之用。不過凡庶。詩云。溫溫恭人。如集于木。孔子曰。食無求飽。居無求安。公之謂矣。克身自約。糴食逮給。物物卬市。日闋亡儲。又上書歸孝哀皇帝所益封邑。入錢獻田。殫盡舊業。為眾倡始。于是小大鄉和。承風從化。外則王公列侯。內則帷幄侍御。翕然同時。各竭所有。或入金錢。或獻田畝。以振貧窮收贍不足者。昔令尹子文朝不及夕。魯公儀子不茹園葵。公之謂矣。開門延士。下及白屋。婁省朝政。綜管眾治。親見牧守以下。攷跡雅素。審知白黑。詩云。夙夜匪解。以事一人。易曰。終日乾乾。夕惕若厲。公之謂矣。比三世為三公。再奉送大行。秉冢宰職。填安國家。四海輻湊。靡不得所。書曰。納于大麓。列風雷雨不迷。公之謂矣。此皆上世之所鮮。禹稷之所難。而公包其終始。一以貫之。可謂備矣。是以三年之間。化行如神。嘉瑞疊累。豈非陛下知人之效得賢之致哉。故非獨君之受命也。臣之生亦不虛矣。是以伯禹 \\n 張竦　八 \\n 錫玄圭。周公受郊祀。蓋以達天之使。不敢擅天之功也。揆公德行。為天下紀。觀公功勳。為萬世基。基成而賞不配。紀立而褒不副。誠非所以厚國家順天心也。高皇帝褒賞元功。相國蕭何邑戶既倍。又蒙殊禮。奏事不名。入殿不趨。封其親屬十有餘人。樂善無厭。班賞亡遴。苟有一策。即必爵之。是故公孫戎位在充郎。選由旄頭。壹明樊噲。封二千戶。孝文皇帝褒賞絳侯。益封萬戶。賜黃金五千斤。孝武皇帝卹錄軍功。裂三萬戶以封衛青。青子三人。或在繈褓。皆為通侯。孝宣皇帝顯著霍光。增戶命疇。封者三人。延及兄孫。夫絳侯即因漢藩之固。杖朱虛之鯁。依諸將之遞。據相扶之埶。其事雖醜。要不能遂。霍光即席當任之重。乘大勝之威。未嘗遭時不行。陷假離朝。朝之執事。亡非同類。割斷歷久。統政曠世。雖曰有功。所因亦易。然猶有計策不審過徵之累。及至青戎。摽末之功。一言之勞。然猶皆蒙丘山之賞。課功絳霍。造之與困也。比于青戎。地之與天也。而公又有宰治之效。乃當上與伯禹周公等盛齊隆。兼其褒賞。豈特與若云者同日而論哉。然曾不得蒙青等之厚。臣誠惑之。臣聞功亡原者賞不限。德亡首者褒不檢。是故成王之于周公。也度百里之限。越九錫之檢。開七百里之宇。兼商奄之民。賜以附庸殷民六族。大路大旂。封父之繁弱。夏后之璜。祝宗卜史。備物典策。官司开器。白牡之牲。郊望之禮。王曰叔父。建爾元子。子父俱延拜而受之。可謂不檢亡原者矣。非特止此。六子皆封。書[書當作詩]曰。亡言不讎。亡德不報。報當如之。不如非報也。近觀行事。高祖之約。非劉氏不王。然而番君得王長沙。下詔稱忠。定著于令。明有大信。不拘于制也。春秋晉悼公用魏絳之策。諸侯服從。鄭伯獻樂。悼公于是以半賜之。絳深辭讓。晉侯曰。微子。寡人不能濟河。夫賞國之典。不可廢也。子其受之。魏絳于是有金石之樂。春秋善之。取其臣竭忠以辭功。君知臣以遂賞也。今陛下既知公有周公德。不行成王之褒賞。遂聽公之固辭。不顧春秋之義。則民臣何稱。萬世何述。誠非所以為國也。臣愚以為宜恢公國。令如周公。建立公子。令如伯禽。所賜之品。亦皆如之。諸子之封皆如六子。即群下較然輸忠。黎庶昭然感德。臣誠輸忠。民誠感德。則于王事何有。惟陛下深惟祖宗之重。敬畏上天之戒。儀形虞周之盛。敕盡伯禽之賜。無遴周公之報。令天法有設。後世有祖。天下幸甚。（漢書王莽傳上。） \\n 張竦　九 \\n 為劉嘉作奏稱莽功德 \\n 建平元壽之間。大統幾絕。宗室幾棄。賴蒙陛下聖德。扶服振救。遮扞匡衛。國命復延。宗室明目。臨朝統政。發號施令。動以宗室為始。登用九族為先。並錄支親。建立王侯。南面之孤。計以百數。收復絕屬。存亡續廢。得比肩首復為人者。嬪然成行。所以藩漢國輔漢宗也。建辟雍。立明堂。班天法。流聖化。朝群后。昭文德。宗室諸侯。咸益土地。天下喁喁。引領而歎。頌聲洋洋。滿耳而入。國家所以服此美。膺此名。享此福。受此榮者。豈非太皇太后日吳之思。陛下夕惕之念哉。何謂。亂則統其理。危則致其安。禍則引其福。絕則繼其統。幼則代其任。晨夜屑屑。寒暑勤勤。無時休息。孳孳不已者。凡以為天下厚劉氏也。臣無愚智。民無男女。皆諭至意。而安眾侯崇。乃獨懷悖惑之心。操畔逆之慮。興兵動眾。欲危宗廟。惡不忍聞。罪不容誅。誠臣子之仇。宗室之讎。國家之賊。天下之害也。是故親屬震落而告其罪。民人潰畔而棄其兵。進不跬步。退伏其殃。百歲之母。孩提之子。同時斷斬。懸頭竿杪。珠珥在耳。首飾猶存。為計若此。豈不誖哉。臣聞古者畔逆之國。既以誅討。則豬其宮室。以為汙池。納垢濁焉。名曰凶虛。雖生菜茹。而人不食。四牆其社。覆上棧下。示不得通。辨社諸侯。出門見之。著以為戒。方今天下聞崇之反也。咸欲騫衣手劍而叱之。其先至者。則拂其頸。衝其匈。刃其軀。切其肌。後至者欲撥其門。仆其牆。夷其屋。焚其器。應聲滌地。則時成創。而宗室尤甚。言必切齒焉。何則。以其背畔恩義。而不知重德之所在也。宗室所居或遠。嘉幸得先聞。不勝憤憤之願。願為宗室倡始。父子兄弟。負籠荷鍤。馳之南陽。豬祟宮室。令如古制。及祟社。宜如亳社。以賜諸侯。用永監戒。願下四輔公卿大夫議。以明好惡。視四方。（漢書王莽傳上。居攝元年。安眾侯劉祟與相張紹。進攻宛。不得入而敗。紹者。張竦之從兄也。竦與崇族父劉嘉詣關自歸。莽赦弗罪。竦因為嘉作奏云云。于是莽大說。） \\n 張竦　田延年　十 \\n 田延年 \\n 延年字子賓。齊諸田之後。徙陽陵。昭帝時給事大將軍霍光莫府。遷長史。出為河東太守。拜大司農。宣帝即位。封陽成侯。坐盜僦車直自刎死。 \\n 奏沒入諸下里物 \\n 商賈或豫收方上不祥器物。冀其疾用。欲以求利。非民臣所當為。請沒入縣官。（漢書酷吏傳。昭帝大行時。方上事暴起。用度未辦。延年奏言。奏可。） \\n  \\n 　 \\n  \\n   \\n  "}
{"章节": "全漢文卷三十一", "正文": "　 \\n 全漢文卷三十一 \\n 　 \\n  \\n 烏程嚴可均校輯 \\n 杜延年 \\n 延年字幼公。南陽杜衍人。昭帝初補軍司空。拜諫大夫。封建平侯。擢為太僕右曹給事中。宣帝時坐霍禹免官。後召拜北地太守。徙西河太守。五鳳中拜御史大夫。卒諡曰敬侯。 \\n 奏記霍光爭侯史吳事 \\n 吏縱罪人有常法。今更詆吳為不道。恐於法深。又丞相素無所守持。而為好言於下。盡其素行也。至擅召中二千石。甚無狀。延年愚以為丞相久故。及先帝用事。非有大故。不可棄也。間者民頗言獄深。吏為峻詆。今丞相所議。又獄事也。如是以及丞相。恐不合眾心。群下讙譁。庶人私議。流言四布。延年竊重將軍失此名於天下也。（漢書杜周附傳。桑弘羊子遷。亡過父故吏侯史吳。大將軍遂下廷尉王平少府徐仁於獄。朝廷皆恐丞相車千秋坐之。延年迺奏記光爭。以為。） \\n 杜延年　杜欽　一 \\n 杜欽 \\n 欽字子夏。延年子。成帝初。大將軍王鳳請為武庫令。去官.後舉賢良方正對策。以病賜帛罷。後為議郎。復以病免。徵詣王鳳幕府。以壽終。 \\n 舉賢良方正對策 \\n 陛下畏天命。悼變異。延見公卿。舉直言之士。將以求天心跡得失也。臣欽愚戇。經術淺薄。不足以奉大對。臣聞日蝕地震。陽微陰盛也。臣者君之陰也。子者父之陰也。妻者夫之陰也。夷狄者中國之陰也。春秋日蝕三十六。地震五。或夷狄侵中國。或政權在臣下。或婦乘夫。或臣子背君父。事雖不同。其類一也。臣竊觀人事。以考變異。則本朝大臣。無不自安之人。外戚親屬。無乖剌之心。關東諸侯。無強大之國。三垂蠻夷。無逆理之節。殆為後宮。何以言之。日以戊申蝕。時加未戊未土也。土者中宮之部也。其夜地震未央宮殿中。此必適妾將有爭寵相害而為患者。唯陛下深戒之。變感以類相應。人事失於下。變象見於上。能應之以德。則異咎消亡。不能應之以善。則禍敗至。高宗遭雊雉之戒。飭己正事。享百年之壽。殷道復興。要在所以應之。應之非誠不立。非信不行。宋景公小國之諸侯耳。有不忍移禍之誠。出人君之言三。熒惑為之退舍。以陛下聖明。內推至誠。深思天變。何應而不感。何搖而不動。孔子曰。仁遠乎哉。唯陛下正后妾。抑女寵。防奢泰。去佚游。躬節儉。親萬事。數御安車由輦道。親二宮之饔膳。致晨昏之定省。如此。即堯舜不足與比隆。咎異何足消滅。如不留聽於庶事。不論材而授位。殫天下之財以奉淫侈。匱萬姓之力以從耳目。近諂諛之人而遠公方。信讒賊之臣以誅忠良。賢俊失在巖穴。大臣怨於不以。雖無變異。社稷之憂也天下至大。萬事至眾。祖業至重。誠不可以佚豫為。不可以奢泰持也。唯陛下忍無益之欲。以全眾庶之命。以欽愚戇。言不足采。（漢書本傳。又略見五行志下之下。） \\n 杜欽　二 \\n 白虎殿對策 \\n 其夏。上盡召直言之士。詣白虎殿對策。策曰。天地之道何貴。王者之法何如。六經之義何上。人之行何先。取人之術何以。當世之治何務。各以經對。欽對曰。臣聞天道貴信。地道貴貞。不信不貞。萬物不生。生。天地之所貴也。王者承天地之所生。理而成之。昆蟲草木。靡不得其所。王者法天地。非仁無以廣施。非義無以正身。克己就義。恕以及人。六經之所上也。不孝則事君不忠。蒞官不敬。戰陳無勇。朋友不信。孔子曰。孝無終始而患不及者。未之有也。孝。人行之所先也。觀本行於鄉黨。考功能於官職。達觀其所舉。富觀其所子。窮觀其所不為。乏觀其所不取。近觀其所為。遠觀其所主。孔子曰。視其所以。觀其所由。察其所安。人焉瘦哉。取人之衛也。殷因於夏尚質。周因於殷尚文。今漢家承周秦之敝。宜抑文尚質。廢奢長儉。表實去偽。孔子曰。惡紫之奪朱。當世治之所務也。臣竊有所憂。言之則拂心逆指。不言則漸日長。為禍不世。然小臣不敢廢道而求從。違忠而耦意。臣聞玩色無厭。必生好憎之心。好憎之心生。則受寵偏於一人。愛寵偏於一人。則繼嗣之路不廣。而嫉妒之心興矣。如此。則匹婦之說。不可勝也。唯陛下純德普施。無欲是從。此則眾庶咸說。繼嗣日廣。而海內長安。萬事之是非。何足備言。（漢書本傳。） \\n 上疏追訟馮奉世前功 \\n 前莎車王殺漢使者。約諸國背畔。左將軍奉世以衛候便宜發兵誅莎車王。策定城郭。功施邊境。議者以奉世奉使有指。春秋之義亡遂事。漢家之法有矯制。故不得侯。今匈奴郅支單于殺漢使者。亡保康居。都護延壽發城郭兵屯田吏士四萬餘人以誅斬之。封為列侯臣愚以為比罪則郅支薄。量敵則莎車眾。用師則奉世寡。計勝則奉世為功於邊境安。慮敗則延壽為禍於國家深。其違命而擅生事同。延壽割地封。而奉世獨不錄。臣聞功同賞異。則勞臣疑。罪均刑殊。則百姓惑。疑生無常。惑生不知所從。亡常則節趨不立。不知所從則百姓無所措手足。奉世圖難忘死。信命殊俗。威功白著。為世使表。獨抑厭而不揚。非聖主所以塞疑厲節之意也。願下有司議。（漢書馮奉世傳。） \\n 杜欽　三 \\n 奏記王鳳理馮野王 \\n 竊見令曰。吏二千石告過長安謁。不分別子賜。今有司以為子告得歸。賜告不得。是一律兩科。失省刑之意。夫三最子告。令也。病滿三月賜告。詔恩也。令告則得。詔恩則不得。失輕重之差。又二千石病賜告得歸。有故事得去郡。亡著令。傳曰。賞疑從子[子當作予]。所以廣恩勸功也。罰疑從去。所以慎刑闕難知也。今釋令與故事。而假不敬之法。甚違闕疑從去之意。即以二千石守千里之地。任兵馬之重。不宜去郡。將以制刑為後法者。則野王之罪。在未制令前也。刑賞大信。不可不慎。（漢書馮奉世附傳。杜欽在大將軍莫府。奏記於鳳。又見蓺文類聚五十四。） \\n 說王鳳 \\n 禮一娶九女。所以極陽數。廣嗣重祖也。必鄉舉求窈窕。不問華色。所以助德理內也。娣姪雖缺不復補。所以養壽塞爭也。故后妃有貞淑之行。則胤嗣有賢聖之君。制度有威儀之節。則人君有壽考之福。廢而不由。則女德不厭。女德不厭。則壽命不究於高年。書云。或四三年。言失欲之生害也。男子五十。好色未衰。婦人四十。容貌改前。以改前之容。侍於未衰之年。而不以禮為制。則其原不可救。而後來異態。則正后自疑。而支庶有間適之心。是以晉獻被納讒之謗。申生蒙無罪之辜。今聖主富於春秋。未有適嗣。方鄉術入學。未親后妃之議。將軍輔政。宜因始初之隆。建九女之制。詳擇有行義之家。求淑女之質。毋必有聲色音技。能為萬世大法。夫少。戒之在色。小卞之作。可為寒心。唯將軍常以為憂。（漢書。本傳。） \\n 杜欽　四 \\n 復說王鳳 \\n 詩云。殷監不遠。在夏后氏之世。刺戒者至迫近。而省聽者常怠忽。可不慎哉。前言九女。略陳其禍福。甚可悼懼。竊恐將軍不深留意。后妃之制。天壽治亂存亡之端也。跡三代之季世。覽宗宣之饗國。察近屬之符驗。禍敗曷常不由女德。是以佩玉晏嗚。關睢歎之。知好色之伐性短年。離制度之生無厭。天下將蒙化陵夷而成俗也。故詠淑女。幾以配上。忠孝之篤。仁厚之作也。夫君親壽尊。國家治安。誠臣子之至願。所當勉之也。易曰。正其本。萬物理。凡事論有疑未可立行者。求之往古則典刑無。考之來今則吉凶同。卒搖易之則民心惑。若是者誠難施也。今九女之制。合於往古。無害於今。不逆於民心。至易行也。行之至有福也。將軍輔政。而不蚤定。非天下之所望也。唯將軍信臣子之願。念關睢之思。逮委政之隆。及始初清明。為漢家連無窮之基。誠難以忽。不可以遴。（漢書本傳。） \\n 說王鳳重后父 \\n 車騎將軍至貴。將軍宜尊重之敬之。無失其意。蓋輕細微眇之漸。必生乎乖忤之患。不可不慎。衛將軍之日。盛於蓋侯。近世之事。語尚在於長老之耳。唯將軍察焉。（漢書外戚傳下。孝成許皇后傳。初后父嘉自元帝時為大司馬車騎將軍輔政已八九年矣及成帝立。以元舅王鳳為大司馬大將軍。與蓋嘉並杜欽以為故事后父重於帝舅乃說鳳。） \\n 杜欽　五 \\n 說王鳳絕罽賓 \\n 前罽賓王陰未赴本漢所立。後卒畔逆。夫德莫大於有國子民。罪莫大於執殺使者。所以不報恩不懼誅者。自知絕遠。兵不至也。有求則卑辭。無欲則嬌嫚。終不可懷服。凡中國所以為通厚蠻夷愜快其求者。為壤比而為寇也。今縣度之　。非罽賓所能越也。其鄉募不足以安西域。雖不附不能危城郭。前親逆節。惡暴西域。故絕而不通。今悔過來。而無親屬貴人。奉獻者皆行賈賤人。欲通貨市賈。以獻為名。故煩使者送至縣度。恐失實見欺。凡遣使送客者。欲為防護寇害也。起皮山南。更不屬漢之國四五。斥候士百餘人。五分夜擊刁斗自守。尚時為所侵盜。驢畜負糧。須諸國稟食。得以自贍。國或貧小不能食。或桀黠不肯給。擁彊漢之節。餒山谷之間。乞　無所得。離一二旬。則人畜乘[乘當作棄]捐曠野而不反。又歷大頭痛小頭痛之山。赤工身熱之阪。令人身熱無色。頭痛嘔吐。驢畜盡然。又有三池盤石阪。道狹者尺六七寸。長者徑三十里。臨崢嶸不測之深。行者騎步相持。繩索相引。二千餘里乃到縣度。畜墮未半阬谷盡靡碎。人墮埶不得相收視。險阻危害。不可勝言。聖王分九州。制五服。務盛內不求外。今遣使者承至尊之命。送蠻夷之賈。勞吏士之眾。涉危難之路。罷獘所恃。以事無用。非久長計也。使者業已受節。可至皮山而還。（漢書西域傳。） \\n 說王鳳處置夜郎國 \\n 太中大夫匡使和解蠻夷王侯。王侯受詔。己復相攻。輕易漢使。不憚國威。其效可見。恐議者選耎。復守和解。太守察動靜有變迺以聞。如此。則復曠一時。王侯得收獵其眾。申固其謀。黨助眾多。各不勝忿必相殄滅。自知罪成。狂犯守尉。遠臧溫暑毒草之地。雖有孫吳將。賁育士。若入水火。往必焦沒。知勇亡所施。屯田守之費。不可勝量。宜因其罪惡未成。未疑漢家加誅。陰敕旁郡守尉練士馬。大司農務調穀積要害處。選任職太守往。以秋涼時入誅其王侯尤不軌者。即以為不毛之地。亡用之民。聖王不以勞中國。宜罷郡。放棄其民。絕其王侯勿復通。如以先帝所立。累世之功。不可墮壞。亦宜因其萌芽。早斷絕之。及已成形。然後戰師。則萬姓被害。（漢書西南夷傳。） \\n 杜欽六 \\n 說王鳳治河 \\n 前河決。丞相史楊焉言延世受焉術以塞之。蔽不肯見。今獨任延世。延世見前塞之易。恐其慮害不深。又審如焉言。延世之巧。反不如焉。且水埶各異。不博議利害。而任一人。如使不及今冬成。來春桃華水盛。必羡溢。有填淤反壞之害。如此數郡種不得下。民人流散。盜賊將生。雖重誅延世。無益于事。宜遣焉。及將作大匠許商諫大夫乘馬延年雜作。延世與焉必相破壞。深論便宜以相難極。商延年皆明計算。能商功利。足以分別是非。擇其善而從之。必有成功。（漢書溝洫志。） \\n 復說王鳳就位 \\n 將軍深悼輔政十年。變異不己。故乞骸骨。歸咎於身。刻己自責。至誠動眾。愚知莫不感傷。雖然。是無屬之臣。執進退之分。絜其去就之節者耳。非主上所以待將軍。非將軍所以報主上也。昔周公雖老。猶在京師。明不離成周。示不忘王室也。仲山父異姓之臣。無親於宣。就封於齊。猶歎息永懷。宿夜徘徊。不忍遠去。況將軍之於主上。主上之與將軍哉。夫欲天下治安變異之意。莫有將軍。主上照然知之。故攀援不道。書稱公毋困我。唯將軍不為四國流言自疑於成王。以固至忠。（漢書本傳。） \\n 復說王鳳舉直言極諫 \\n 京兆尹章所坐事密。吏民見章素好言事。以為不坐官職。疑其以日蝕見對。有所言也。假令章內有所犯。雖陷正法。事不暴揚。自京師不曉。況於遠方。恐天下不知章實有罪。而以為坐言事也。如是。塞爭引之原。損寬明之德。欽愚以為宜因章事。舉直言極諫。並見郎從官展盡其意。加於往前。以明示四方。使天下咸知主上聖明。不以言罪下也。若此。則流言消釋。疑惑著明。（漢書本傳。） \\n 杜欽　杜業　七 \\n 戒王鳳 \\n 昔周公身有至聖之德。屬有叔父之親。而成王有獨見之明。無信讒之聽。然管蔡流言而周公懼。穰侯。昭王之舅也。權重於秦。威震鄰敵。有旦莫偃伏之愛。心不介然有間。然范睢起徒步。由異國。無雅信。開一朝之說。而穰侯就封。及近者武安侯之見退。三事之跡。相去各數百歲。若合符節。甚不可不察。願將軍由周公之謙懼。損穰侯之威。放武安之欲。毋使范睢之徒。得間其說。（漢書本傳。） \\n 杜業 \\n 業。欽兄緩之子。成帝時嗣爵建平侯。尚帝妹穎邑公主。拜太常。坐法免官。後為函谷關都尉。坐事免就國。哀帝即位。徵復為太常。左遷上黨都尉。又坐事免就國。薨。謚曰荒侯。 \\n 上書追劾翟方進 \\n 方進本與長深結厚。更相稱薦。長陷大惡。獨得不坐。苟欲障塞前過。不為陛下廣持平例。又無恐懼之心。反因時信其邪辟。報睚此怨故事。大逆朋友坐免官。無歸故郡者。今坐長者歸故郡。已深一等。紅陽侯立坐子受長貨賂。故就國耳。非大逆也。而方進復奏立黨友後將軍朱博。鉅鹿太守孫宏。故少府陳咸皆免官。歸咸故郡。刑罰無平。在方進之筆端。眾庶莫不疑惑。皆言孫宏不與紅陽侯相愛。宏前為中丞時。方進為御史大夫。掾隆可侍御史。宏奏隆前奉使欺謾。不宜執法近侍。方進以此怨宏。又方進為京兆君時。陳咸為少府。在九卿高第。陛下所自知也。方進素與司直師丹相善。臨御史大夫缺。使丹奏咸為奸利。請案驗。卒不有所得。而方進果自得御史大夫。為丞相。即時詆欺奏免咸。復因紅陽侯事歸咸故郡。眾人皆言國家假方進權太甚。案師丹行能無異。及光祿勳許商被病殘人。皆但以附從方進。常獲尊官。丹前親薦邑子丞相史能使巫下神。為國求福。幾獲大利。幸賴陛下至明。遣使者毛莫如先考驗。卒得其奸。皆坐死。假令丹知而白之。此誣罔罪也。不知而白之。是背經術惑左道也。二者皆在大辟。重於朱博。孫宏陳咸所坐。方進終不舉白。專作威福。阿黨所厚。排擠英俊。託公報私橫厲無所畏忌。欲以熏轑天下。天下莫不望風而靡。自尚書近臣。皆舌杜口。骨肉親屬。莫不股栗。威權泰盛。而不忠信。非所以安國家也。今聞方進卒病死。不以尉示天下。反復賞賜厚葬。惟陛下深思往事。以戒來今。（漢書杜周附傳。丞相方進薨。莫業上書言。） \\n 杜業　八 \\n 上書言王氏世權 \\n 王氏世權日久。朝無骨骾之臣。宗室諸侯微弱。與擊囚無異。自佐史以上至於大吏。皆權臣之黨。曲陽侯　根。前為三。公輔政。知趙昭儀殺皇子。不輒白奏。反與趙氏比周。恣意妄行。譖愬故許后。被加以非罪。誅破諸許族。敗元帝外家。內嫉妒同產兄姊紅陽侯立及　于氏。皆老被放棄。新喋血京師。威權可畏。高陽侯薛宣。有不養毌之名。安昌侯張禹。奸人之雄。惑亂朝廷。使先帝負謗於海內。尤不可不慎。陛下初即位。謙讓未皇。孤獨特立。莫可據仗。權臣易世。意若探湯。宜蚤以義割恩。安百姓心。竊見朱博。忠信勇猛。材略不世出。誠國家雄俊之寶臣也。宜徵博置左右。以填天下。此人在朝。則陛下可高枕而臥矣。昔諸呂欲危劉氏。賴有高祖遺臣周勃陳平尚存。不者幾為奸臣笑。（漢書杜周附傳。哀帝即位。業復上書言。） \\n 奏事 \\n 伏聞東平國無鹽縣山中。有大石無故一夕自起立。臣業愚以為石者陰類。殆有微人當超口者。漢興以來。今再見矣。其一正以孝昭皇帝無繼嗣見。今又復以陛下無繼嗣見。甚可為寒心。（北堂書鈔影宋本一百六十引漢名臣奏。　案。此奏漢書無。） \\n 河間獻王經術通明。積德累行。天下雄俊。眾儒皆歸之。孝武帝時獻王朝。被服造次必於仁義。問以五策。獻王輒對無窮。孝武帝艴然難之。謂獻王曰湯以七十里。文王以百里。王其勉之。王知其意。歸即縱酒聽樂。因以終。（史記五宗世家集解。御覽一百五十一。並引漢名臣奏。） \\n 杜業　九 \\n 說成帝紹封功臣 \\n 昔唐以萬國致時雍之政。虞夏以之多群后。享共已之治。湯法三聖。殷氏太平。周封八百。重譯來賀。是以內恕之君。樂繼絕世。隆名之主。安立亡國。至於不及下車。德念深矣。成王察牧野之克。顧群后之勤。知其恩結於民心。功光於王府也。故追述先父之志。錄遺老之策。高其位。大其寓。愛敬飭盡。命錫備厚。大孝之隆。於是為至。及其沒也。世主歎其功。無民而不思。所息之樹。且猶不伐。況其廟乎。是以燕齊之祀。與周並傳。子繼弟及。歷載不墮。豈無刑辟。繇祖之竭力。故支庶賴焉。逮漢功臣。亦皆剖符世爵。受山河之誓。存以著其號。亡以顯其魂。賞亦不細矣。百餘年間。而襲封者盡。或絕失姓。或乏無主。朽骨孤於墓。苗裔流於道。生為愍隸。死為轉屍。以往況今。甚可悲傷。聖朝憐閔。詔求其後。四方忻忻。靡不歸心。出入數年。而不省察。恐議者不思大義。設言虛亡。則厚德掩息。遴柬布章。非所以示化勸後也。三人為眾。雖難盡繼。宜從尤功。（漢書高惠高后文功臣表序。善乎杜業之納說也云云。於是成帝復紹蕭何。哀平之世增修曹參周勃之屬。） \\n  \\n 　 \\n  \\n   \\n  "}
{"章节": "全漢文卷三十二", "正文": "　 \\n 全漢文卷三十二 \\n 　 \\n  \\n 烏程嚴可均校輯 \\n 楊敞 \\n 敞。華陰人。昭帝初為大將軍霍光軍司馬。歷長史搜粟都尉。始元末遷大司農。元鳳中為御史大夫。代王訢為丞相。元平元年九月卒。謚曰敬侯。 \\n 楊敞　一 \\n 奏廢昌邑王 \\n 丞相臣敞、大司馬大將軍臣光、車騎將軍臣安世、度遼將軍臣明友、前將軍臣增、後將軍臣充國、御史大夫臣誼、宜春侯臣譚、當塗侯臣聖、隨桃侯臣昌、樂杜侯臣屠耆堂、太僕臣延年、太常臣昌、大司農臣延年、宗正臣德、少府臣樂成、廷尉臣光、執金吾臣延壽、大鴻臚臣賢、左馮翊臣廣明、右扶風臣德、長信少府臣嘉、典屬國臣武、京輔都尉臣廣漢、司隸校尉臣辟兵、諸吏文學光祿大夫臣遷、臣畸、臣吉、臣賜、臣管、臣勝、臣梁、臣長幸、臣夏侯勝、大中大夫臣德、臣卬眛死言。皇太后陛下。臣敞等頓首死罪。天子所以永保宗廟總壹海內者。以慈孝禮誼賞罰為本。孝昭皇帝早棄天下。亡嗣。臣敞等議。禮曰。為人後者。為之子也。昌邑王宜嗣後。遣宗正大鴻臚光祿大夫奉節使微昌邑王。典喪服斬縗。亡悲哀之心。廢禮誼。居道上不素食。使從官略女子。載衣車。內所居傳舍。始至謁見。立為皇太子。常私買雞豚以食。受皇帝信璽行璽大行前。就次發璽不封。從官更持節。引內昌邑從官騶宰官奴二百餘人。常與居禁空前未有闥內敖戲。自之符璽取節十六。朝暮臨。令從官更持節從。為書曰。皇帝問侍中君卿。使中御府令高昌奉黃金千斤。賜君卿取十妻。大行在前殿。發樂府樂器。引內昌邑樂人。擊嘉歌吹作俳倡。會下還。上前殿。擊鐘磬。召內泰壹宗廟樂人輦道牟首鼓吹歌舞。悉奏眾樂。發長安廚三太牢具。祠閣室中。視已。與從官飲啗。駕法駕皮軒鸞旗。驅馳北宮桂宮。弄彘斗虎。召皇太后御小馬車。使宮奴騎乘。遊戲掖庭中。與孝昭皇帝宮人蒙等淫亂。詔掖庭令敢泄言要斬。取諸侯王列侯二千石綬及墨綬黃綬。以并佩昌邑郎官者免奴。變易節上黃旄以赤。發御府金錢刀劍玉器采繒。賞賜所與遊戲者。與從官宮奴夜飲。湛洒於酒。詔太官上乘輿食如故。食監奏。未釋服。未可御故食。復召太官趣具。無關食監。太官不敢具。即使從官出買雞豚。詔殿門內。以為常。獨夜設九賓溫室。廷見姊夫昌邑關內侯。祖宗廟祠未舉。為璽書。使使者持節。以三太牢嗣昌邑哀王園廟。稱嗣子皇帝。受璽以來二十七日。使者旁午。持節詔諸官署徵發。凡千一百二十七事。文學光祿大夫夏侯勝等及侍中傅嘉數進諫以過失。使人薄責勝。縛嘉擊。獄荒淫迷惑。失帝王禮誼。亂漢制度。臣敞等數進諫。不變更。日以益甚。恐危社稷。天下不安。臣敞等謹與博士臣霸、臣雋舍、臣德、臣虞舍、臣射、臣倉議、皆曰。高皇帝建功業。為漢太祖。孝文皇帝慈仁節儉。為太宗。今陛下嗣孝昭皇帝後。行淫辟不軌。詩云。籍曰未知。亦既抱子。五辟之屬。莫大不孝。過襄王不能事母。春秋曰。天王出居于鄭。繇不孝出之。絕之於天下也。宗廟重於君。陛下未見命高廟。不可以承天序奉祖宗廟子萬姓。當廢。臣請有司御史大夫臣誼、宗正臣德、太常臣昌與太祝以一太牢具告祠高廟。臣敞等昧死以聞。（漢書霍光傳。光與群臣連名奏王尚書令讀奏。太后詔曰可。） \\n 楊敞　二 \\n 奏立皇曾孫 \\n 禮曰。人道親親故尊祖。尊祖故敬宗。太宗無嗣。擇支子孫賢者為嗣。孝武皇帝曾孫病已。武帝時有詔掖庭養視。至今年十八。師受詩、論語、孝經。躬行節儉。慈仁愛人。可以嗣孝昭皇帝後。秦承祖宗廟子萬姓。臣昧死以聞。（漢書霍光傳。光復與丞相等上書。皇太后詔曰可。） \\n 楊惲 \\n 惲字子幼。敞第二子。初為郎。補常侍騎。擢左曹。地節中封平通侯。遷中郎將。神爵初拜光祿勳。五鳳二年。與太僕戴長樂相失。免為庶人。後歲餘要斬。 \\n 報孫會宗書 \\n 惲材朽行穢。文質無所厎。幸賴先人餘業。得備宿衛。遭遇時變。以獲爵位。終非其任。卒與禍會。足下哀其愚蒙。賜書教督以所不及。殷勤甚厚。然竊恨足下不深惟其終始。而猥隨俗之毀譽也。言鄙陋之愚心。苦逆指而文過。默而息乎。恐違孔氏各言爾志之義。故敢略陳其愚。唯君子察焉。惲家方隆盛時。乘朱輪者十人。位在列卿。爵為通侯。總領從官。與聞政事。曾不能以此時有所建明。以宣德化。又不能與群僚同心并力。陪輔朝廷之遺忘。已負竊位素餐之責久矣。懷祿貪埶。不能自退。遭遇變故。橫被口語。身幽北闕。妻子滿獄。當此之時。自以滅夷不足以塞責。豈意得全首領。復奉先人之丘墓乎。伏 \\n 楊憚　三 \\n 惟聖主之恩。不可勝量。君子游道。樂以忘憂。小人全軀。說以忘罪。竊自思念。過已大矣。行已虧矣。長為農夫。以沒世矣。是故身率妻子。戮力耕桑。灌園治產。以給公上。不意當復用此為譏議。夫人情所不能止者。聖人弗禁。故君父至尊親。送其終也。有時而既。臣之得罪。已三年矣。田家作苦。歲時伏臘。亨羊炰羔。斗酒自勞。家本秦也。能為秦聲。婦趙女也。雅善鼓瑟。奴婢歌者數人。酒後耳熱。仰天拊缶。而呼烏烏。其詩曰。田彼南山。蕪穢不治。種一頃豆落而為萁。人生行樂耳。須富貴何時。是日也。拂衣而喜。奮褎低卬。頓足起舞。誠淫荒無度。不知其不可也。憚幸有餘祿。方糴賤販貴。逐什一之利。此賈豎之事。汙辱之處。惲親行之。下流之人。眾毀所歸。不寒而栗。雖雅知惲者。猶隨風而靡。尚何稱譽之有。董生不云乎。明明求仁義。常恐不能化民者。卿大夫之意也。明明求財利。常恐困乏者。庶人之事也。故道不同不相為謀。今子尚安得以卿大夫之制而責僕哉。夫西河魏土。文侯所興。有段干木田子方之遺風。漂然皆有節　。知去就之分。頃者足下離舊土。臨安定。安定山谷之間。昆戎舊壞。子弟貪鄙。豈習俗之移人哉。於今迺睹子之志矣。方當盛漢之隆。願勉旃。毋多談。（漢書楊敞傳。文選。） \\n 間居 \\n 養羊酤酪。以供伏臘之費。（御覽三十一。） \\n 眭弘 \\n 弘字孟。魯國蕃人。以字行。為議郎。至符節令。元鳳三年坐祅言伏誅。 \\n 上書預推昌邑王宣帝事 \\n 先師董仲舒有言。雖有繼體守文之君。不害聖人之受命。漢家堯後。有傳國之運。漢帝宜誰差天下。求索賢人。襢以帝位。而退自封百里。如殷周二王後。以承順天命。（漢書眭弘傳。昌邑有枯社木復生。上林苑中有斷抑自立。生有蟲食樹葉成文字。日公孫病已立。孟推春秋之意。即說曰云云。使友人內官長賜上此書。） \\n 眭弘　路溫舒　四 \\n 路溫舒 \\n 溫舒字長君。鉅鹿東里人。初為獄小吏。轉獄吏始元中。郡署決曹吏[獄吏及決曹吏兩吏字皆當作史]。舉孝廉。除山邑丞。坐法免。復為郡吏。元鳳中。廷尉解光請署奏曹掾。守廷尉史。宣帝即位。遷廣陽私府長。內史舉文學高第。遷右扶風丞。後為臨[臨下脫淮字]太守。卒於官。 \\n 上書言宜尚德緩刑 \\n 臣聞齊有無知之禍。而桓公以興。晉有驪姬之難。而文公用伯。近世趙王不終。諸呂作亂。而孝文為太宗。由是觀之。禍亂之作。將以開聖人也。故桓文扶微興壞。尊文武之業。澤加百姓。功潤諸侯。雖不及三王。天下歸仁焉。文帝永思至德。以承天心。崇仁義。省刑罰。通關梁。一遠近。敬賢如大賓。愛民如赤子。內恕情之所安。而施之於海內。是以囹圄空虛。天下太平。夫繼變化之後。必有異舊之恩。此賢聖所以昭天命也。往者昭帝即世而無嗣。大臣憂戚。焦心合謀。皆以昌邑尊親。援而立之。然天不授命。淫亂其心。遂以自亡。深察禍變之故。迺皇天之所以開至聖也。故大將軍受命武帝。股肱漢國。披肝膽。決大計。黜忘義。立有德。輔天而行。然後宗廟以安。天下咸寍。臣聞春秋正即位。大一統而慎始也。陛下初登至尊。與天合符。宜改前世之失。正始受命之統。滌煩文。除民疾。存亡繼絕。以應天意。臣聞秦有十失。其一尚存。治獄之吏是也。秦之時。羞文學。好武勇。賤仁義之士。貴治獄之吏。正言者謂之誹謗。遏過者謂之妖言。故盛服先生。不用於世。忠良切言。皆鬱於胸。譽諛之聲。日滿於耳。虛美熏心。實禍蔽塞。此乃秦之所以亡天下也。方今天下賴陛下恩厚。亡金革之危饑寒之患。父子夫妻。戮力安家。然太平未洽者。獄亂之也。夫獄者。天下之大命也。死者不可復生。繼者不可復屬。書曰。與其殺不辜。寍失不經。今治獄吏則不然。上下相敺。以刻為明。深者獲公名。平者多後患。故治獄之吏。皆欲人死。非憎人也。自安之道。在人之 \\n 路溫舒　五 \\n 死。是以死人之血。流離於市。被刑之徒。比肩而立。大辟之計。歲以萬數。此仁聖之所以傷也。太平之未洽。凡以此也。夫人情安則樂生。痛則思死。捶楚之下。何求而不得。故囚人不勝痛。則飾辭以視之。吏治者利其然。則指道以明之。上奏畏卻。則鍛練而周內之。蓋奏當之成。雖咎繇聽之。猶以為死有餘辜。何則。成練者眾。文致之罪明也。是以獄吏專為深刻殘賊而亡極。媮為一切。不顧國患。此世之大賊也。故俗語曰。晝地為獄議不入。刻木為吏期不對。此皆疾吏之風。悲痛之辭也。故天下之患。莫深於獄。敗法亂正。離親塞道。莫甚乎治獄之吏。此所謂一尚存者也。臣聞烏鳶之卵不毀而後鳳皇集。護誹謗之罪不誅而後良言進。故古人有言。山藪臧疾。川澤納汙。瑾瑜匿惡。國君含詬。唯陛下除誹謗以招切言。開天下之口。廣箴諫之路。掃亡秦之失。尊文武之德。省法制。寬刑罰。以廢治獄。則太平之風可興於世。永履和樂。與天亡極。天下幸甚。（漢書路溫舒傳。宣帝初即位。溫舒上書言。宜尚德緩刑。又見說苑貴德。少篇首二百五十字。） \\n 大鴻臚禹 \\n 禹。史失其姓。 \\n 奏平千王元不宜立嗣 \\n 元前以刃賊殺奴婢子男。殺謁者。為刺史所舉奏。罪名明白。病。先令。令能為樂奴婢從死。迫脅自殺者凡十六人。暴虐不道。故春秋之義。誅君之子不宜立。元雖未伏誅。不宜立嗣。（漢書景十三王傳。武帝以親親故。立趙敬肅王小子偃為平千王。子繆王元嗣。薨。大鴻臚禹奏云云。奏可。國除。　案。諸侯王表元薨於元鳳二年是時大鴻臚禹百官表失載。） \\n 張壽王 \\n 壽王。元鳳中為大史令。 \\n 大鴻臚禹　張壽王　丞相屬寶　王吉六 \\n 上書言不宜更厤 \\n 厤者。天地之大紀。上帝所為傳。黃帝調律厤。漢元年以來用之。今陰陽不調。宜更厤。之過也。（漢書律厤志。元鳳三年。太史令張壽王上書言。） \\n 丞相屬寶 \\n 寶。失其姓。 \\n 劾張壽王 \\n 壽王吏八百石。古之大夫。服儒衣。誦不詳之辭。作妖言。欲亂制度。不道。（漢書律厤志。元鳳三年。丞相屬寶長安單安國。安陵抔育劾壽王。下吏。） \\n 王吉 \\n 吉字子陽。琅邪皋虞人。以郡吏舉孝廉為郎。補若盧右丞。遷雲陽令。舉賢良。為昌邑王中尉。昭帝崩。迎王入嗣位。尋廢。以國臣坐髡為城旦。宣帝時起為益州刺史。病去官。徵為博士諫大夫。尋謝病歸。元帝即位。復徵為諫大夫。道病卒。遣使弔祠。 \\n 王吉　七 \\n 上疏諫昌邑王 \\n 臣聞古者師日行三十里。吉行五十里。詩云。匪風發兮。匪車揭兮。顧瞻周道。中心制兮。說曰。是非古之風也發發者。是非古之車也揭揭者。蓋傷之也。今者大王幸方與。曾不半日而馳二百里。百姓頗費耕桑。治道牽馬。臣愚以為民不可數變也。昔召公述職。當民事時。舍于棠下而聽斷焉。是時人皆得其所。後世思其仁恩。至乎不伐甘棠。甘棠之詩是也。大王不好書術而樂逸游。馮式撙銜。馳騁不止。口倦乎叱詫。手苦於菙轡。身勞乎車輿。朝則冒霧露。晝則被塵埃。夏則為大暑之所暴炙。冬則為風寒之所匽薄。數以耍脆[耍當作耎]之玉體。犯勤勞之煩毒。非所以全壽命之宗也。又非所以進仁義之隆也。夫廣夏之下。細旃之上。明帥居前。勸誦在後。上論唐虞之際。下及殷周之盛。考仁聖之風。習治國之道。訢訢焉發憤忘食。日新厥德。其樂豈徒銜橛之間哉。休則俛仰詘信以利形。進退步趨以賓下。吸新吐故以練臧。專意積精以適神。於以養生。豈不長哉。大王誠留意如此。則必有堯舜之志。體有喬松之壽。美聲廣譽。登而上聞。則福祿其轃。而社稷安矣。皇帝仁聖。至今思慕未怠。於宮館囿池弋獵之樂。未有所幸。大王宜夙夜念此。以承聖意。諸侯骨肉。莫親大王。大王於屬則子也。於位則臣也。一身而二任之責加焉。恩愛行義。孅介有不具者。於以上聞。非享國之福也。臣吉愚戇。願大王察之。（漢書王吉傳。） \\n 奏書昌邑王 \\n 臣聞高宗諒闇。三年不言。今大王以喪事徵。宜日夜哭泣悲哀而己。慎毋有所發。且何獨喪事。凡南面之君何言哉。天不言。四時行焉。百物生焉。願大王察之。大將軍仁愛勇智。忠信之德。天下莫不聞。事孝武皇帝二十餘年。未嘗有過。先帝棄群臣。屬以天下。寄幼孤焉。大將軍抱持幼君襁褓之中。布政施教。海內晏然。雖周公伊尹。亡以加也。今帝崩亡嗣。大將軍惟思可以奉宗廟者。攀援而立大王。其仁厚豈有量哉。臣願大王事之敬之。政事壹聽之。大王垂拱南面而已。願留意常以為念。（漢書王吉傳。昭帝崩亡嗣大將軍霍光秉政。遺大鴻臚宗正迎昌邑王。吉即奏書戒王。） \\n 上宣帝疏言得失 \\n 陛下躬聖質。總萬方。帝王圖籍。日陳於前。惟思世務。將興太平。詔書每下。民欣然若更生。臣伏而思之。可謂至恩。未可謂本務也。欲治之主不世出。公卿幸得遭遇其時。言聽諫從。然未有建萬世之長策。舉明主於三代之隆者也。其務在於期會簿書斷獄聽訟而已。此非太平之基也。臣聞聖王宣德流化。必自近始。朝廷不備。難以言治。左右不正。雖以化遠。民者。弱而不可勝。愚而不可欺也。聖主獨行於深宮。得則天下稱誦之。失則天下咸言之。行發於近。必見於遠。故謹選左右。審擇所使。左右所以正身也。所使所以宣德也。詩云。濟濟多士。文王以寍。此其本也。春秋所以大一統者。六合同風。 \\n 王吉　八 \\n 九州共貫也。今俗吏所以牧民者。非有禮義科指可世世通行者也。獨設刑法以守之。其欲治者。不知所繇。以意穿鑿。各取一切。權譎自在。故一變之後。不可復修也。是以百里不同風。千里不同俗。戶異政。人殊服。詐偽萌生。刑罰亡極。質樸日消。恩愛寖薄。孔子曰。安上治民。莫善於禮。非空言也。王者未制禮之時。引先王禮宜於今者而用之。臣願陛下承天心。發大業。與公卿大臣延及儒生。述舊禮。明王制。敺一世之民。躋之仁壽之域。則俗何以不若成康。壽何以不若高宗。竊見當世趨務不合於道者。謹條奏。惟陛下財擇焉。（漢書王吉傳。又略見禮樂志。） \\n 夫婦。人倫大網。夭壽之萌也。世人俗嫁娶太早。未知為人父母之道而有子。是以教化不明而民多夭。聘妻送女亡節。則貧人不及。故不舉子。又漢家列侯尚公主。諸侯則國人承翁主。使男事女。夫絀於婦。逆陰陽之位。故多女亂。古者衣服車馬。貴賤有章。以褎有德而別尊卑。今上下僭差。人人自制。是以貪財趨利。不畏死亡。周之所以能致治。刑措而不用者。以其禁邪於冥冥。絕惡於未萌也。舜湯不田。三公九卿之世。而舉皋陶伊尹。不仁者遠。今使俗吏得任子弟。率多驕驁。不通古今。至於積功治人。亡益於民。此伐檀所為作也。宜明選求賢。除任子之令。外家及故人。可厚以財。不宜居位。去角抵。減樂府。省尚方。明視天下以儉。古者工不造琱瑑。商不通侈靡。非工商之獨賢。政教使之然也。民見儉則歸本。本立而未成。（漢王吉傳。吉以為云云。又言云云。即前疏所謂條奏也。今錄於疏後。） \\n 王駿 \\n 駿。吉子。以孝廉為郎。建昭初遷諫大夫。除趙內史。道病免歸。起為幽州刺史。遷司隸校尉。河平初遷少府。陽朔末拜京兆尹。鴻嘉初代薛宣為御史大夫。 \\n 王駿　九 \\n 諭指淮陽王欽 \\n 禮為諸侯制相朝聘之義。蓋以考禮壹德尊事天子也。且王不學詩乎。詩云。俾侯於魯。為周室輔。今王舅博數遺王書。所言悖逆。王幸受詔策。通經術。知諸侯名譽不當出竟。天子普覆。德布於朝。而恬有博言。多予金錢。與相報應。不忠莫大焉。故事。諸侯王獲罪京師。罪惡輕重。縱不伏誅。必蒙遷削貶黜之罪。未有但己者也。今聖主赦王之罪。又憐王失計忘本。為博所惑。加賜璽書。使諫大夫申諭至意。殷勤之恩。豈有量哉。博等所犯罪惡大。群下之所共攻。王法之所不赦也。自今以來。王毋復以博等累心。務與眾棄之。春秋之義。大能變改。易曰。藉用白茅。元咎。言臣子之道。改過自新。絜己以承上。然後免於咎也。王其留意慎戒。惟思所以悔過易行塞重責稱厚恩者。如此。則長有富貴。社稷安矣。（漢書宣元六王淮陽王欽傳。） \\n 劾奏匡衡 \\n 監臨盜所主守。直千金以上。春秋之義。諸侯不得專地。所以壹統尊法制也。衡位三公。輔國政。領計簿。知郡實。正國界。計簿已定。而背法制。專地盜上以自益。及賜明阿承衡意。猥舉郡計。亂減縣界。附下罔上。擅以地附益大臣。皆不道。（漢書匡衡傳。司隸校尉駿少府忠行廷尉事劾奏衡。） \\n 于定國 \\n 定國字曼倩。東海郯人。昭帝時為獄吏郡決曹。舉侍御史。遷御史中丞。宣帝即位為光祿大夫。平尚書事。遷水衡都尉。地節初超遷廷尉。凡十八年。甘露中遷御史大夫。代黃霸為丞相。封西平侯。永光元年後數歲卒。年七十餘。謚曰安侯。 \\n 奏考問楊惲罪 \\n 惲不服罪。而召戶將尊。欲令戒飭富平侯延壽。曰。太僕定有死事[死事之事當作罪]數事。朝暮人也。惲幸與富平侯婚姻。今獨三人坐語。侯言時不聞惲語。自與大僕相觸也。尊曰。不可。惲怒。持大刀曰。蒙富平侯力。得族罪。毋泄惲語。令太僕聞之。亂餘事。惲幸得列九卿諸吏。宿衛近臣。上所信任。與聞政事。不竭忠愛。盡臣子義。而妄怨望。稱引為訞惡言。大逆不道。請逮捕治。（漢書楊敞傳。太僕戴長樂上告楊惲罪。事下廷尉。廷尉定國考問。左驗明白。奏。） \\n 于定國　冀州刺史林　龔遂十 \\n 冀州刺史林 \\n 林。史失其姓。 \\n 奏劾代王年 \\n 年為太子時。與女弟則私通。及年立為王後。則懷年子。其婿使勿舉。則曰。自來殺之。婿怒曰。為王生子。自令王家養之。則送兒頃太后所。相聞知。禁止則。令不得入宮。年使從季父往來送迎則連年不絕。（漢書文三王傳。地節中。冀州刺史林奏。） \\n 龔遂 \\n 遂字少卿。山陽南平陽人。以明經為昌邑王郎中令。王入嗣位。尋廢。坐國臣髡為城旦。宣帝時選為勃海太守。徵拜水衡都尉。 \\n 蠅矢對 \\n 陛下之詩不云乎。營營青蠅。至于藩。愷悌君子。毋信讒言。陛下左側。讒人眾多。如是青蠅惡矣。宜進先帝大臣子孫。親近以為左右。如不忍昌邑故人。信用讒諛。必有凶咎。願詭禍為福。皆放逐之。臣當先逐矣。（漢書武五子傳。昌邑玉徵即位。後夢青蠅之矢。積西階東。以問遂。遂云云。賀不用其言。卒至於廢。） \\n 嚴延年 \\n 延年字次卿。東海下邳人。昭帝末以郡吏選補御史掾。舉侍御史。宣帝時坐法亡命。遇赦。復為御史掾。拜平陵令。免。後為丞相掾。擢好畤令。神爵中為涿郡太守。五鳳初遷河南太守。坐罪棄市。 \\n 劾奏霍光 \\n 光擅廢立。亡人臣禮。不道。（漢書嚴延年傳。） \\n 報張敞書 \\n 河南天下喉咽。二周餘斃。莠盛苗穢。何可不鉏也。（漢書嚴延年傳。） \\n  \\n 　 \\n  \\n   \\n  "}
{"章节": "全漢文卷三十三", "正文": "　 \\n 全漢文卷三十三 \\n 　 \\n  \\n 烏程嚴可均校輯 \\n 蕭望之 \\n 望之字長倩。東海蘭陵人。居茂陵。昭帝末以射策甲科為郎。署小宛東門候。免歸為郡吏。始元中除御史大夫屬。地節中察廉為大行治禮丞。拜謁者。遷諫大夫丞相司直。出為平原太守。元康初徵為少府。尋為左馮翊。神爵初遷大鴻臚。尋代丙吉為御史大夫。五鳳初貶為太子太傅。黃龍初拜前將軍。受遺。元帝初兼光祿勳。為弘恭石顯所陷。免為庶人。尋賜爵關內侯。復被收。飲鴆自殺。 \\n 蕭望之　一 \\n 上疏請選諫官 \\n 陛下哀愍百姓。恐德化之不究。悉出諫官以補郡吏。所謂憂其末而忘其本者也。朝無爭臣。則不知過。過無[過無之過當作國]達士。則不聞善。愿陛下選明經術溫故知新通於幾微謀慮之士。以為內臣。與參政事。諸侯聞之。則知國家納諫憂政。亡有闕遺。若此不怠。成康之道。其庶幾乎。外郡不治。豈足憂哉。（漢書蕭望之傳。望之為平原太守。上疏書聞。徵入守少府。） \\n 建白宜罷中書宦官 \\n 尚書。百官之本。國家樞機。宜以通明公正處之。武帝游宴後庭。故用宦者。非古制也。宜罷中書宦官。應古不近刑人。（漢書石顯傳。初元中。前將軍蕭望之、及光祿大夫周堪、宗正劉更生皆給事中。望之領尚書事。知顯專權邪辟。建白以為。） \\n 劾奏趙廣漢 \\n 廣漢摧辱大臣。欲以劫持奉公。逆節傷化。不道。（漢書趙廣漢傳。廣漢自將吏卒入丞相府召其夫人。跪庭下受辭。收奴婢十餘人去。責以殺婢事。丞相魏相上書自陳。司直蕭望之劾奏。） \\n 奏駁耿壽昌增海租及近糴計 \\n 故御史屬徐宮。家在東萊。言往年加海租。魚不出。長老皆言。武帝時。縣官嘗自漁海。魚不出。後復子民。魚迺出。夫陰陽之感。物類相應。萬事盡然。今壽昌欲近糴漕關內之穀。築倉治船。費直二萬萬餘。有動眾之功。恐生旱氣。民被其災。壽昌習于商功分銖之事。其深計遠慮。誠未足任。宜且如故。（漢書食貨志。大司農中丞耿壽昌五鳳中奏糴三輔等郡穀。以省關東漕卒。又白增海租三倍。御史大夫蕭望之奏云云。上不聽。） \\n 奏言三公非其人 \\n 百姓或乏困。盜賊未止。二千石多材下不任職。三公非其人。則三光為之不明。今首歲日月少光。咎在臣等。（漢書蕭望之傳。丞相丙吉年老。上重焉。望之又奏言云云。上以望之意輕丞相。乃下侍中等詰問望之。） \\n 馮奉世封爵議 \\n 奉世奉使有指。而擅矯制違命發諸國兵。雖有功效。不可以為後法。即封奉世。開後奉使者利。以奉世為比。爭逐發兵。要功萬里之外。為國家生事於夷狄。漸不可長。奉世不宜受封。（漢書奉世傳。奉世以衛候持節送大宛諸國客至伊修城以節諭告諸國王。因發其兵進擊莎車。莎車王自殺。傳首長安上甚說。下議封奉世。少府蕭望之獨以云云。上善望之議。） \\n 蕭望之　二 \\n 駁張敞人穀贖罪議 \\n 民函陰陽之氣。有仁義欲利之心。在教化之所助。堯在上。不能去民欲利之心。而能令其欲利不勝其好義也。雖桀在上。不能去民好義之心。而能令其好義不勝其欲利也。故堯桀之分。在於義利而已。道民不可慎也。今欲令民量粟以贖罪。如此。則富者得生。貧者獨死。是貧富異刑而法不一也。人情貧窮。父兄囚執。聞出財得以生活。為人子弟者。將不顧死亡之患。敗亂之行。以赴財利。求救親戚。一人得生。十人以喪。如此。伯夷之行壞。公綽之名滅。政教壹傾。雖有周召之佐。恐不能復。古者藏財於民。（財字從漢紀補。）不足則取。有餘則予。詩曰。爰及矜人。哀此鰥寡。上惠下也。又曰。雨我公田。遂及我私。下急上也。今有西邊之役。民失作業。雖戶賦口斂。以贍其困乏。古之通義。百姓莫以為非。以死救生。恐未可也。陛下布德施教。教化既成。堯舜亡以加也。今議開利路。以傷既成之化。臣竊痛之。（漢書蕭望之傳。京兆尹張敞上書。願令諸有罪得以差入穀此八郡贖罪。事下有司。望之與少府李彊議。又見荀悅漢紀。又見蓺文類聚五十四。） \\n 對兩府難問入穀贖罪議 \\n 先帝聖德。賢良在位。作憲垂法。為無窮之規。永惟邊竟之不贍。故金布令甲白。邊郡數被兵。離饑寒。夭絕天年。父子相失。令天下共給其費。固為軍旅卒暴之事也。聞天漢四年。常使死罪人入五十萬錢。減死一等。豪強吏民。請奪假貸。至為盜賊以贖罪。其後姦邪橫暴。群盜並起。至攻城邑。殺郡守。充滿山谷。吏不能禁。明詔遣繡衣使者以興兵擊之。誅者過半。然後衰止。愚以為此使死罪贖之敗也。故曰不便。（漢書蕭望之傳。） \\n 烏孫元貴靡尚少主議 \\n 烏孫絕域。信其美言。萬里結婚。非長策也。（漢書蕭望之傳。又西域傳下作烏孫絕域。變故難保。不可許。） \\n 蕭望之　三 \\n 烏孫持兩端。亡堅約。其效可見。前少主在烏孫四十餘年。恩愛不親密。邊境未以安。此已事之驗也。今少主以元貴靡不得立而還。信無負於四夷。此中國之大福也。少主不止。繇役將興。其原起此。（漢書蕭望之傳。又見西域傳下。小異。） \\n 對詔問因亂滅匈奴議 \\n 春秋。晉士亡帥師侵齊。聞齊侯卒。引師而還。君子大其不伐喪。以為恩足以服孝子。誼足以動諸侯。前單于慕化鄉善。稱弟遣使。請求和親。海內欣然。夷狄莫不問。未終奉約。不幸為賊臣所殺。今而伐之。是乘亂而幸災也。彼必奔走遠遁。不以義動兵。恐勞而無功。宜遣使者弔問。輔其微弱。救其災患。四夷聞之。咸貴中國之仁義。如遂蒙恩。得復其位。必稱臣服從。此德之盛也。（漢書蕭望之傳。五鳳中。匈奴大亂。議者多日。匈奴為害日久。可因其壞亂。舉兵滅之。詔遣問望之計策。望之對云云。上從其議。） \\n 單于朝儀議 \\n 單于非正朔所加。故稱敵國。宜待以不臣之禮。位在諸侯王上。外夷稽首稱藩。中國讓而不臣。此則羈縻之誼。謙亨之福也。書曰。戎狄荒服。言其來荒忽亡常。如使匈奴後嗣卒有烏竄鼠伏。闕於朝亨。不為畔臣。信讓行乎蠻貉。福祚流于亡窮。萬世之長策也。（漢書蕭望之傳。） \\n 戎狄荒服。言其來服荒忽無常。時至時去。宜待以客禮。讓而不臣如其後嗣　逃竄伏。使於中國不為叛臣。（漢書匈奴傳贊。　案。此約文與本傳小異。故並錄之。） \\n 蕭望之　蕭育　四 \\n 雨雹對 \\n 春秋。昭公三年大雨雹。是時季氏專權。卒逐昭公。鄉使魯君察於天變。宜亡此害。今陛下以聖德居位。思政求賢。堯舜之用心也。然而善祥未臻。陰陽不和。是大臣任政一姓擅埶之所致也。附技大者賊本心。私家盛者公室危。唯明主躬萬機。選同姓。舉賢材以為腹心。與參政謀。令公卿大臣朝見奏事。明陳其職。以考功能。如是。則庶事理。公道立。姦邪塞私權廢矣。（漢書蕭望之傳。地節三年夏。京師雨雹。望之因是上疏。願陳災異下少府宋畸問狀望之對以為。） \\n 蕭育 \\n 育字次君望之子。宣帝時為太子庶子。元帝即位為郎。病免。後為御史。除大將軍功曹。遷謁者使匈奴副校尉。後為茂陵令。拜司隸校尉。免。復為中郎將。使匈奴。歷冀州青州兩部刺史、長水校尉、泰山太守、大鴻臚、右扶風。免。哀帝時拜南郡太守。病去官。起為光祿大夫執金吾。 \\n 奏封事薦馮野王 \\n 野王行能高妙。內足與圖身。外足以慮化。竊惜野王懷國之寶。而不得陪朝廷。與朝者並。野王前以王舅出。以賢復入。明國家樂進賢也。（漢書馮奉世附傳。朔方刺史蕭育奏封事薦言。　案。朔方即冀州。又案。王章薦馮野王封事。未三語與此同。） \\n 金安上 \\n 安上字子侯。秺侯日磾弟倫之子。宣帝時為侍中。賜爵關內侯。進封都成侯。遷建章衛尉。謚曰敬侯。 \\n 上書言昌邑王賀 \\n 賀。天之所棄。陛下至仁。復封為列侯。賀囂頑放廢之人。不宜得奉宗廟朝聘之禮。（漢書武五子昌邑王傳。侍中衛尉金安上上書言。奏可。） \\n 柯 \\n 柯。史不著其姓。宣帝時為揚州刺史。 \\n 奏昌邑王賀罪 \\n 賀與故太守卒史孫萬世交通。萬世問賀。前見廢時。何不堅守毋出宮斬大將軍。而聽人奪璽綬乎。賀曰。然。失之。萬世又以賀且王豫章。不久為列侯。賀曰。且然。非所宜言。（漢書武五子昌邑王傳。元康三年。封賀為海昏侯後數年。揚州刺史柯奏云云。制曰。削戶三千。） \\n 金安上　揚州刺史柯　豫章太守廖　鄭吉　五 \\n 廖 \\n 廖。史不著其姓。宣帝時為豫章太守。 \\n 奏絕昌邑王後 \\n 舜封象於有鼻。死不為置後。以為暴亂之人。不宜為太祖。海　侯賀死。上當為後者子充國。充國死。復上弟奉親。奉親復死。是天絕之也。陛下聖仁。於賀甚厚雖舜於象。無以加也。宜以禮絕賀。以奉天意。願下有司議。（漢書武五子傳。賀薨。豫章太守廖奏言。） \\n 鄭吉 \\n 吉會稽山陰人。初為郎。地節中以侍郎田渠黎。破車師。遷衛司馬。護鄯善以西南道。神爵中降日逐。并護車師以西北道。於是始置都護西域騎都尉。封安遠侯卒。謚曰繆侯。 \\n 上書請益車師田卒 \\n 車師去渠黎千餘里。間以河山。北近匈奴。漢兵在渠黎者。埶不能相救。願益田卒。（漢書西域傳下。） \\n 辛武賢 \\n 武賢狄道人。元康中為酒泉太守神爵初拜破羌將軍。羌軍還。歸酒泉。後復為破羌將軍。 \\n 奏擊罕幵 \\n 郡兵皆屯備南山。北邊空虛。埶不可久。或曰至秋冬迺進兵。此虜在境外之冊。今虜朝夕為寇。土地寒苦。漢馬不能冬。屯兵在武威、張掖、酒泉萬騎以上。皆多羸瘦。可益馬食。以七月上旬齎三十日糧。分兵並張掖酒泉合擊罕幵在鮮水上者。虜以畜產為命。今皆離散兵即分出。雖不能盡誅。亶奪其畜產。虜其妻子。復引兵還。冬復擊之。大兵仍出。虜必震壞。（漢書趙充國傳。酒泉太守辛武賢奏言。天子下其書充國。令與校尉以下知羌事者博議。） \\n 辛武賢　辛慶忌　六 \\n 辛慶忌 \\n 慶忌字子真。武賢子。宣帝時為右校丞。屯烏孫赤谷城。拜侍郎。遷校尉。屯焉耆國。還為謁者。元帝初補金城長史。舉茂材。遷郎中。轉校尉。遷張掖太守。徙酒泉太守。成帝初徵為光祿大夫。遷左曹中郎將。至執金吾。左遷酒泉太守復徵為光祿大夫執金吾。左遷雲中太守徵為光祿勳。拜右將軍諸吏散騎給事中。徙左將軍。元延初卒官。 \\n 上書理劉輔 \\n 臣聞明主垂寬容之聽。崇諫爭之官。廣開忠直之路。不罪狂狷之言。然後百僚在位。竭忠盡謀。不懼後患。朝廷無諂諛之士。元首無失道之愆。竊見諫大夫劉輔。前以縣令求見。擢為諫大夫。此其言必有卓詭切至當聖心者。故得拔至於此。旬日之間。收下祕獄。臣等愚以為輔幸得託公族之親。在諫臣之列。新從下土來。未知朝廷體。獨觸忌諱。不足深過。小罪宜隱忍而已。如有大惡。宜暴治理官。與眾共之。昔趙簡子殺其大夫鳴犢。孔子臨河而還。今天心未豫。災異屢降。水旱迭臻。方當降寬廣問褎直盡下之時也。而行慘急之誅於諫爭之臣。震驚群下。失忠直心。假令輔不坐直言。所坐不著。天下不可戶曉。同姓近臣。本以言顯。其於治親養忠之義。誠不宜齒囚於掖庭獄。公卿以下。見陛下進作輔亟。而折傷之暴。人有懼心。精銳銷耎。莫敢盡節正言。非所以昭有虞之聽。廣德美之風也。臣等竊深傷之。唯陛下留神省察。（漢書劉輔傳。成帝欲立趙倢予為皇后。輔上書。擊掖庭秘獄。左將軍辛慶忌右將軍廉褎光祿大夫師丹大中大夫谷永俱上書。） \\n 韋玄成 \\n 玄成字少翁。魯國鄒人。丞相賢之少子。為諫大夫。遷大河都尉。襲爵扶陽侯。拜河南（表作河內。）太守。神爵未徵為未央衛尉。五鳳中遷太常。坐揚惲免。起為淮南王中尉。元帝即位。進少府。遷太子太傅。永光初拜御史大夫。代于定國為丞相。建昭三年卒。謚曰共侯。） \\n 辛慶忌　韋玄成　七 \\n 劾劉更生 \\n 更生前為九卿。坐與望之堪謀排車騎將軍高許史氏侍中者。毀離親戚。欲退去之。而獨專權。為臣不忠。幸不伏誅。復蒙恩徵用。不悔前過。而教令人言變事。誣罔不道。（漢書楚元王交附傳。更生使外親上變事。逮擊獄。下太傅韋玄成諫大夫貢禹與廷尉雜考。劾更生。） \\n 奏發陳咸朱雲事 \\n 咸宿衛執法之臣。幸得進見。漏泄所聞。以私語雲。為定奏草。欲令自下治。後知雲亡命罪人。而與交通。雲以故不得上。（漢書朱雲傳。　案。顏師古以上字屬下文誤。） \\n 罷郡國廟議 \\n 臣聞祭非自外至者也。繇中出生於心也。故惟聖人為能饗帝。孝子為能饗親。立廟京師之居。躬親承事。四海之內。各以其職來助祭。尊親之大義。五帝三王所共。不易之道也。詩云。有來雍雍。至止肅肅。相維辟公。天子穆穆。春秋之義。父不祭於支庶之宅。君不祭於臣僕之家。王不祭於下土諸侯。臣等愚以為宗廟在郡國。宜無修。臣請勿復修。（漢書韋賢傳。永光四年。詔先議罷郡國廟。丞相玄成御史大夫鄭弘太子太傅嚴彭祖、少府歐陽地餘、諫大夫尹更始等七十人皆曰云云。奏可。） \\n 毀廟議 \\n 禮。王者始受命。諸侯始封之君。皆為太祖。以下五廟而迭毀。毀廟之主。臧乎太祖。五年而再殷祭。言壹禘壹祫也。祫祭者。毀廟與未毀廟之主。皆合食於太祖。父為昭。子為穆。孫復為昭。古之正禮也。祭義曰。王者禘其祖自出。以其祖配之。而立四廟。言始受命而王。祭天以其祖配。而不為立廟。親盡也。立親廟四。親親也。親盡而迭毀。親疏之殺。示有終也。周之所以七廟者。以后稷始封。文王武王受命而王。是以三廟不毀。與親廟四而七。非有后稷始封文武受命之功者。皆當親盡而毀。成王成二聖之業。制禮作樂。功德茂盛。廟猶不世。以行為謚而已。禮。廟在大門之內。不敢遠親也。臣愚以為高帝受命定天下。宜為帝者太祖之廟。世世不毀。承後屬盡者宜毀。今宗廟異處。昭穆不序。宜入就太祖廟。而序昭穆如禮。太上皇、孝惠、孝文、孝景廟皆親盡宜毀。皇考廟親未盡如故。（漢書韋賢傳。玄成等四十四人奏議。） \\n 韋玄成　八 \\n 毀廟遷主議 \\n 祖宗之廟。世世不毀。繼祖以下。五廟而迭毀。今高皇帝為太祖。孝文皇帝為太宗。孝景皇帝為昭。孝武皇帝為穆。孝昭皇帝與孝宣皇帝俱為昭。皇考廟親未盡。太上孝惠廟皆親盡宜毀。太上廟主宜瘞園。孝惠皇帝為穆方。遷於太祖廟。寢園皆無復修。（漢書韋賢傳。玄成等奏。奏可。） \\n 復言罷文昭太后寢祠園 \\n 古者制禮。別尊卑貴賤。國君之母。非適不得配食。則薦於寢。身沒而已。陛下躬至孝。承天心。建祖宗。定迭毀。序昭穆。大禮既定。孝文太后孝昭太后寢祠園。宜如禮勿復修。（漢書韋賢傳。明年玄成復言。奏可。） \\n 侍郎章 \\n 章。史不著其姓。宣帝時為侍郎。 \\n 上疏言宜聽韋玄成讓襲爵 \\n 聖王貴以禮讓為國。宜優養玄成。勿枉其志。使得自安衡門之下。（漢書韋賢傳。玄成當襲爵。以病狂不應召。大鴻臚奏狀。玄成友人侍郎章亦上疏言。） \\n 戴長樂 \\n 長樂。神爵初為太僕。五鳳坐事免為庶人。 \\n 侍郎章　戴長樂　九 \\n 上疏告楊惲罪 \\n 高昌車　入北掖門。惲語富平侯張延壽曰。聞前有　車抵殿門。門關折。馬死。而昭帝崩。今復如此。天時非人力也。左馮翊韓延壽有罪下獄。惲上書訟延壽。郎中丘常謂惲曰。聞君侯訟韓馮翊。當得活乎。惲曰。事何容易。脛脛者未必全也。我不能自保。真人所謂鼠不容穴銜寠數者也。又中書謁者令宣持單于使者語。視諸將軍中朝二千石。惲曰。冒頓單于得漢美食好物。謂之殠惡。單于不來明甚。惲上觀西閣上書人。指桀紂書謂樂昌侯王武曰。天子過此一二。問其過。可以得師矣。書人有堯舜禹。湯不稱而舉現桀紂。惲聞匈奴降者道單于見殺。惲曰。得不肖君。大臣為書善計不用。自令身無處所。若秦時。但任小臣。誅殺忠良。竟以滅亡。令親任大臣。即至今耳。古與今如一丘之貉。惲妄引亡國。以誹謗當世。無人臣禮。又語長樂曰。正月以來天陰不雨。此春秋所記。夏侯君所言。行必不至河東矣。以主上為戲。語允[允當作尤]悖逆絕理。（漢書楊敞傳。） \\n 王生 \\n 生。宣帝時為太子庶子。（案龔遂傳。亦有王生。由勃海議曹入為水衡丞。與此同時。未審即其人否也。） \\n 與蓋寬饒書 \\n 明主知君絜白公正。不畏彊禦。故命君以司察之位。擅君以奉使之權。尊官厚祿。己施於君矣。君宜夙夜惟思當世之務。奉法宣化。憂勞天下。雖日有益。月有功。猶未足以稱職而報恩也。自古之治。三王之術。各有制度。今君不務循職而已。迺欲以太古久遠之事。匡拂天子。數進不用難聽之語。以摩切左右。非所以揚令名全壽命者也。方今用事之人。皆明習法令。言足以飾君之辭。文足以成君之過。君不為蘧氏之高蹤。而慕子胥之末行。用不訾之軀。臨不測之險。竊為君痛之。夫君子直而不挺。曲而不拙。大雅云。既明且哲。以保其身。狂夫之言。聖人擇焉。唯裁省覽。（漢書蓋寬饒傳。） \\n 王生　蓋寬饒　鄭昌十 \\n 蓋寬饒 \\n 寬饒字次公。魏郡人。初為郡文學。以孝廉為郎。舉方正。對策高第。遷諫大夫。行郎中戶將事。左遷衛司馬。拜太中大夫。擢為司隸校尉。神爵二年。以秦[秦當作奏]事忤旨自殺。 \\n 奏封事 \\n 方今聖道　廢。儒術不行。以刑餘為周召。以法律為詩書。 \\n 韓氏易傳言五帝官天下。三王家天下。家以傳子。官以傳賢。若四時之運。功成者去。不得其人。則不居其位。（漢書蓋寬饒傳。是時上方用刑法。信任中尚書宦官。寬饒奏封事。） \\n 鄭昌 \\n 昌字次卿。泰山剛人。宣帝時為太原涿郡太守。入為諫大夫。 \\n 請刪定律令疏 \\n 聖主置諫爭之臣者。非以崇德。防逸豫之生也。立法明刑者。非以為治。救衰亂之起也。今明主躬垂明聽。雖不置廷平。獄將自正。若開後嗣。不若刪定律令。律令一定。愚民知所避。姦吏無所弄矣。今不正其本。而置廷平以理其末也。政衰聽怠。則廷平將招權而為亂首矣。（漢書刑法志。宣帝置廷平。時涿郡太守鄭昌上疏言。宣帝未及修正。） \\n 上書理蓋寬饒 \\n 臣聞山有猛獸。藜藿為之不采。國有忠臣。姦邪為之不起。司隸校尉寬饒。居不求安。食不求飽。進有憂國之心。退有死節之義。上無許史之屬。下無金張之託。職在司察。直道而行。多优少與。上書陳國事。有司劾以大辟。臣幸得從大夫之後。官以諫為名。不敢不言。（漢書蓋寬饒傳。諫大夫鄭昌。愍傷寬饒忠直憂國。以言事不當意。而為文吏所詆挫。上書頌寬饒云云。上不聽。） \\n 薛廣德 \\n 廣德字長卿。沛郡相人。神爵中為博士。遷諫大夫。初元末。代貢禹為長信少府御史大夫。永光初以病免。 \\n 鄭昌　薛廣德延壽　十一 \\n 上元帝書諫射獵 \\n 竊見關東困極。人民流離。陛下日撞亡秦之鐘。聽鄭衛之樂。臣誠悼之。今士卒暴露。從官勞倦。願陛下亟反宮。思與百姓同憂樂。天下幸甚。（漢書薛廣德傳。） \\n 延壽 \\n 延壽一姓李。字子惠。南郡人。五鳳中為丞相司直。建昭初遷執金吾。歷衛尉。拜御史大夫。竟寍初卒。 \\n 奏劾蕭望之 \\n 侍中謁者良使丞制詔望之。望之再拜己。良與望之言。望之不起。因故下手。而謂御史曰。良禮不備。故事。丞相病。明日御史大夫輒問病。朝奏事會廷中。差居丞相後。丞相謝。大夫少進揖。今丞相數病。望之不問病。會廷中。與丞相均禮。時議事不合意。望之曰。侯年寍能父我邪。知御史有令。不得擅使。望之多使守史。自給車馬。之杜陵護視家事。少史冠法冠。為妻先引。又使買賣。私取附益凡十萬三千。案望之大臣。通經術。居九卿之右。本朝所仰。至不奉法自修。踞慢不遜讓。受所監臧二百五十以上。請逮捕擊治。（漢書蕭望之傳。） \\n 孫會宗 \\n 會宗西河人。五鳳中為安定太守。坐楊惲事免官。 \\n 與楊惲書 \\n 大臣廢退。當闔門惶懼。為可憐之意。不當治產業。通賓客。有稱譽。（漢書楊敞傳。惲既失爵位。家居治產業。起室宅。以時自娛。歲餘。其友人孫會宗與惲書諫戒之。） \\n 歐陽地餘 \\n 地餘。千乘人。歐陽生七世孫。世受尚書。宣帝時為太子屮庶子。後為博士。論石渠。元帝即位。進侍中中大夫。永光初為少府。 \\n 戒子 \\n 我死。官屬即送汝財物。慎毋受。汝九卿儒者子孫。以廉絜著。可以自成。（漢書儒林傳。） \\n 孫會宗　歐陳地餘　徐福十二 \\n 徐福 \\n 福。茂陵人。宣帝時。以上疏為郎。 \\n 上疏言霍氏 \\n 霍氏太盛。陛下即厚愛之。宜以時抑制。無使至亡。（漢書霍光傳。茂陵徐生上疏言。書三上。輒報聞。其後霍氏誅滅。而告霍氏者皆封。人為徐生上書。上迺賜福帛十匹。後以為郎。） \\n  \\n 　 \\n  \\n   \\n  "}
{"章节": "全漢文卷三十四", "正文": "　 \\n 全漢文卷三十四 \\n 　 \\n  \\n 烏程嚴可均校輯 \\n 貢禹 \\n 禹字少翁。琅邪人。宣帝時以明經徵博士。出為涼州刺史。病去官。復舉賢良。為河內令。去官。元帝即位。徵為諫大夫。遷光祿大夫。歷長信少府。代陳萬年為御史大夫。 \\n 上書乞骸骨 \\n 臣禹年老貧窮。訾不滿萬錢。妻子糠豆不贍。裋褐不完。有田百三十畝。陛下過意徵臣。臣賣田百畝。以供車馬。至。拜為諫大夫。秩八百石。奉錢月九千二百。廩食太官。又蒙賞賜四時雜繒綿絮衣服酒肉諸果物。德厚甚深。疾病。侍醫臨治。賴陛下神靈。不死而活。又拜為光祿大夫。秩二千石。奉錢月萬二千。祿賜愈多。家日以益富。身日以益尊。誠非草茅愚臣所當蒙也。伏自念亡以報厚恩。日夜慚愧而已。臣禹犬馬之齒八十一。血氣衰竭。耳目不聰明。非復能有補益。所謂素餐尸祿洿朝之臣也。自痛去家三千里。凡有一子。年十二。非有在家為臣具棺槨者也。誠恐一旦蹎仆氣竭。不復自還。洿席薦於宮室。骸骨棄捐。孤魂不歸。不勝私願。願乞骸骨。及身生歸鄉里。死亡所恨。（漢書貢禹傳。） \\n 貢禹　一 \\n 上書言得失 \\n 口錢 \\n 古者亡賦算口錢。起武帝征伐四夷。重賦於民。民產子三歲。則出口錢。故民重困。至於生子輒殺。甚可悲痛。誼令兒七歲去齒乃出口錢。年二十迺算。（漢書貢禹傳。） \\n 錢幣 \\n 古者不以金錢為幣。專意於農。故一夫不耕。必有受其飢者。今漢家鑄錢。及諸鐵官。皆置吏卒徒。攻山取銅鐵。一歲功十萬人已上。中農食七人。是七十萬人常受其飢也。鑿地數百丈。銷陰氣之精。地臧空虛。不能含氣出雲。斬伐林木。亡有時禁。水旱之災。未必不繇此也。自五銖錢起已來七十餘年。民坐盜鑄錢被刑者眾。富人積錢滿室。猶亡厭足。民心搖動。商賈求利。東西南北。各用智巧。好衣美食。歲有十二之利。而不出租稅。農夫父子暴露中野。不避寒暑。捽草杷土。手足胼胝。已奉穀租。又出　稅。鄉部私求。不可勝供。故民棄本逐末。耕者不能半。貧民雖賜之田。猶賤賣以賈。窮則起為盜賊。何者。未利深而惑於錢也。是以姦邪不可禁。其原皆起於錢也。疾其末者絕其本。宜罷采珠玉金銀鑄錢之官。亡復以為幣市井勿得販賣。除其租銖之律。租稅祿賜皆以布帛及穀。使百姓壹歸於農。復古道便。（漢書貢禹傳。又略見食貨志。） \\n 減宮衛免諸官奴婢 \\n 諸離宮及長樂宮衛。可減其大半。以寬繇役。又諸官奴婢十萬餘人。戲游亡事。稅良民以給之。歲費五六鉅萬。宜免為庶人。稟食。（漢書貢禹傳。） \\n 貢禹　二 \\n 戍卒 \\n 令代關東戍卒。乘北邊亭塞候望。（漢書貢禹傳。） \\n 私販賣 \\n 令近臣自諸曹侍中以上。家亡得私販賣。與民爭利。犯者輒免官削爵。不得仕宦。（漢書貢禹傳。） \\n 贖罪 \\n 孝文皇帝時。貴廉絜。賤貪汙。賈人贅婿及吏坐贓者。皆禁錮不得為吏。賞善罰惡。不阿親戚。罪白者伏其誅。疑者以與民。亡贖罪之法。故令行禁止。海內大化。天下斷獄四百。與刑錯亡異。武帝始臨天下。尊賢用士。闢地廣境數千里。自見功大威行。遂從耆欲。用度不足。迺行壹切之變。使犯法者贖罪。人穀者補吏。是以天下奢侈。官亂民貧。盜賊並起。亡命者眾。郡國恐伏其誅。則擇便巧史書習於計簿能欺上府者。以為右職。姦軌不勝。則取勇猛能操切百姓者。以苛暴威服下者。使居大位。故亡義而有財者顯於世。欺謾而善書者尊於朝。誖逆而勇猛者貴於官。故俗皆曰。何以孝弟為。財多而光榮。何以禮義為。史書而仕宦。何以謹慎為。勇猛而臨官。故黥劓而髡鉗者。猶復攘臂為政於世。行雖犬彘。家富埶足。目指氣使。是為賢耳。故謂居官而置富者為雄桀。處姦而得利者為壯士。兄勸其弟。父勉其子。俗之壞敗。迺至於是。察其所以然者。皆以犯法得贖罪。求士不得真賢。相守崇財利。誅不行之所致也。今欲興至治。致太平。宜除贖罪之法。相守選舉不以實及有臧者。輒行其誅。亡但免官。則爭盡力為善。貴孝弟。賤賈人。進真賢。舉實廉。而天下治矣。孔子。匹夫之人耳。以樂道正身不解之故。四海之內。天下之君。微孔子之言。亡所折中。況乎以漢地之廣。陛下之德。處南面之尊。秉萬乘之權。因天地之助。其於變世易俗。調和陰陽。陶冶萬物。化正天下。易於決流抑隊。自成康以來。幾且千歲。欲為治者甚眾。然而太平不復興者何也。以其舍法度而任私意。奢侈行而仁義廢也。陛下誠深念高祖之苦。醇法太宗之治。正已以先下。選賢以自輔。開進忠正。致誅姦臣。遠放諂佞。放出園陵之女。罷倡樂。絕鄭聲。去甲乙之帳。退偽薄之物。修節儉之化。驅天下之民皆歸於農。如此不解。則三王可侔。五帝可及。唯陛下留意省察。天下幸甚。（漢書貢禹傳。又見蓺文類聚五十四。） \\n 貢禹　三 \\n 奏宜放古自節 \\n 古者宮室有制。宮女不過九人。秣馬不過八匹。牆塗而不琱。木摩而不刻。車輿器物。皆不文畫。苑囿不過數十里。與民共之。任賢使能。什一而稅。亡它賦歛繇戍之役。使民歲不過三日。千里之內自給。千里之外。各置貢職而已。故天下家給人足。頌聲並作。至高祖、孝文、孝景皇帝。循古節儉。宮女不過十餘。廄馬百餘匹。孝文皇帝衣綈履革。器亡琱文金銀之飾。後世爭為奢侈。轉轉益盛。臣下亦相放效。衣服履　刀劍。亂於主上。主上時臨朝入廟。眾人不能別異。甚非其宜。然非自知奢僭也。猶魯昭公曰吾何僭矣。今大夫僭諸侯。諸侯僭天子。天子過天道。其日久矣。承衰救亂。矯復古化。在於陛下。臣愚以為盡如太古難。宜少放古。以自節焉。論語曰。君子樂節禮樂。方今宮室已定。亡可奈何矣。其餘盡可減損。故時齊三服官輸物不過十笥。方今齊三服官作工各數千人。一歲費數鉅萬。蜀廣漢主金銀器。歲各用五百萬。三工官官費五千萬。東西織室亦然。廄馬食粟將萬匹。臣禹嘗從之東宮。見賜杯案盡文畫金銀飾。非當所以賜食臣下也。東宮之費。亦不可勝計。天下之民。所為大飢餓死者是也。今民大飢而死。死又不葬。為犬豬所食。人至相食。而廄馬食粟。苦其大肥。氣盛怒至。迺日步作之。王者受命於天。為民父母。固當若此乎。天不見邪。武帝時。又多取好女。至數千人。以填後宮。及棄天下。昭帝幼弱。霍光專事。不知禮正。妄多臧金錢財物烏獸魚鱉牛馬虎豹生禽。凡百九十物。盡瘞臧之。又皆以後宮女置於園陵。大失禮。逆天心。又未必稱武帝意也。昭帝晏駕。光復行之。至孝宣皇帝時。陛下烏有所言。群臣亦隨故事。甚可痛也。故使天下承化。取女皆大過度。諸侯妻妾或至數百人。豪富吏民。畜歌者至數十人。是以內多怨女。外多曠夫。及眾庶葬埋。皆虛地上以實地下。其過自上生。皆在大臣循故事之罪也。唯陛下深察古道。從其儉者。大減損乘輿服御器物。三分去二。子產多少有命。審察後宮。擇其賢者。留二十人。餘悉歸之。及諸陵園女亡子者。宜悉遣。獨杜陵宮人數百。誠可哀憐也。廄馬可亡數十匹。獨舍長安城南苑地。以為田獵之囿。自城西南至山西至鄂。皆復其田。以與貧民。方今天下飢饉。可亡大自損減以救之。稱天意乎。天生聖人。蓋為萬民。非獨使娛樂而已也。故詩曰。天難諶斯。不易惟王。上帝臨汝。毋貳爾心。當仁不讓。獨可以聖心參諸天地。揆之往古。不可與臣下議也。若其阿意順指。隨君上下。臣禹不勝拳拳。不敢不盡愚心。（漢書貢禹傳。） \\n 奏請正定廟制 \\n 古者天子七廟。今孝惠孝景廟。皆親盡宜毀。及郡國廟不應古禮。宜正定。（漢書韋玄成傳。） \\n 送匈奴侍子議 \\n 春秋之義。許夷狄者。不壹而足。今郅支單于鄉化未醇。所在絕遠宜令使者送其子至塞而還。（漢書陳湯傳。初元四年。郅支遣使奉獻因求侍子。願為內附。漢議遣衛司馬谷吉送之。御史大夫貢禹傳士匡衡以為。） \\n 貢禹　匡衡　五 \\n 匡衡 \\n 衡字稚圭。東海承人。宣帝時射策甲科。以不應令。除為太常掌故。調補平原文學。元帝即位。大司馬史高辟議曹史。薦為郎中。遷博士給事中。進光祿大夫太子少傳。拜光祿勳御史大夫。建昭中代韋玄成為丞相。封樂安侯。成帝即位。連乞骸骨。不許。建始三年免為庶人。 \\n 上疏言政治得失 \\n 臣聞五帝不同樂。三王各異教。民俗殊務。所遇之時異也。陛下躬聖德。問太平之路。閔愚吏民觸法抵禁。比年大赦。使百姓得改行自新。天下幸甚。臣竊見大赦之後。姦邪不為衰止。今日大赦。明日犯法。相隨入獄。此殆導之未得其務也。蓋保民者。陳之以德義。示之以好惡。觀其失而制其宜。故動之而和。綏之而安。今天下俗。貪財賤義。好聲色。上侈靡。廉恥之節薄。淫辟之意縱。網紀失序。疏者踰內。親戚之恩薄。婚姻之黨隆。苟合徼幸。以身設利。不改其原。雖歲赦之。刑猶難使錯而不用也。臣愚以為宜壹曠然大變其俗。孔子曰。能以禮讓為國乎何有。朝廷者。天下之楨幹也。公卿大夫相與循禮恭讓。則民不爭。好仁樂施。則民不暴。上義高節。則民興行。寬柔和惠。則眾相愛。四者。明王之所以不嚴而成化也。何者。朝有變色之言。則下有爭鬥之患。上有自專之士。則下有不讓之人。上有克勝之佐。則下有傷害之心。上有好利之臣。則下有盜竊之民。此其本也。今俗吏之治。皆不本禮讓而上克暴。或忮害好陷人於罪。貪財而慕埶。故犯法者眾。姦邪不止。雖嚴刑峻法。猶不為變。此非其天性。有由然也。臣竊攷國風之詩。周南召南被賢聖之化深。故篤於行而廉於色。鄭伯好勇而國人暴虎。秦穆貴信而士多從死。陳夫人好巫而民淫祀。晉侯好儉而民畜聚。太王躬仁。邠國貴恕。由此觀之。治天下者。審所上而已。今之偽薄忮害。不讓極矣。臣聞教化之流。非家至而人說之也。賢者在位。能者布職。朝廷崇禮。百僚敬讓。道德之行。由內及外。自近者始。然後民知所法。遷善日進而不自知。是以百姓安。陰陽和。神靈應而嘉 \\n 匡衡　六 \\n 祥見。詩曰。商邑翼翼。四方之極。壽考且寍。以保我後生。此成湯所以建至治。保子孫。化異俗而懷鬼方也。今長安。天子之都。親承聖化。然其習俗無以異於遠方。郡國來者無所法則。或見侈靡而放效之。此教化之原本。風俗之樞機。宜先正者也。臣聞天人之際。精祲有以相盪。善惡有以相推。事作乎下者。象動乎上。陰陽之理。各應其感。陰變則靜者動。陽蔽則明者晻。水旱之災。隨類而至。今關東連年飢僅。百姓乏困。或至相食。此皆生於賦斂多。民所共者大。而吏安集之不稱之效也。陛下祇畏天戒。哀閔元元。大自減損。省甘泉建章宮衛。罷珠崖。偃武行文。將欲度唐虞之隆。絕殷周之衰也。諸見罷珠崖詔書者。莫不欣欣。人自以將見太平也。宜遂減宮室之度。省靡麗之飾。攷制度。修外內。近忠正。遠巧佞。放鄭衛。進雅頌。舉異材。開直言。任溫良之人。退刻薄之吏。顯絜白之士。昭無欲之路。覽六蓺之意。察上世之務。明自然之道。博和睦之化。以崇至仁。匡失俗。易民視。令海內昭然咸見本朝之所貴。道德弘於京師。淑問揚乎疆外。然後大化可成。禮樂可興也。（漢書匡衡傳。） \\n 上疏言治性正家 \\n 臣聞治亂安危之機。在乎審所用心。蓋愛命之王。務在創業垂統。傳之無窮。繼體之君。心存於承宣先王之德而褎大其功。昔者成王之嗣位。思述文武之道以養其心。休烈盛美。皆歸之二后而不敢專其名。是以上天歆享。鬼神祐焉。其詩曰。念我皇祖。陟降廷止。言成王常思祖考之業。而鬼神祐助其治也。陛下聖德天覆。子愛海內。然陰陽未和姦邪未禁者。殆論議者未丕揚先帝之盛功。爭言制度不可用也。務變更之。所更或不可行。而復復之。是以君下更相是非。吏民無所信。臣竊恨國家釋樂成之業。而虛為此紛紛也。願陛下詳覽統業之事。留神於遵制楊功。以定群下之心。大雅曰。無念爾祖。聿修厥德。孔 \\n 匡衡　七 \\n 子著之孝經首章。蓋至德之本也。傳曰。審好惡。理情性。而王道畢矣。能盡其性。然後能盡人物之性。能盡人物之性。可以贊天地之化。治性之道。必審己之所有餘。而強其所不足。蓋聰明疏通者戒於大察。寡聞少見者戒於雍蔽。勇猛剛強者戒於大暴。仕愛溫良者戒於無斷。湛靜安舒者戒於後時。廣心浩大者戒於遺忘。必審己之所當戒而齊之以義。然後中和之化應。而巧偽之徒不敢比周而望進。唯陛下戒所以崇聖德。臣又聞室家之道修。則天下之理得。故詩始國風。禮本冠婚。始乎國風。原情性而明人倫也。本乎冠婚。正基兆而防未然也。福之興。莫不本乎室家。道之衰。莫不始乎梱內。故聖王必慎妃后之際。別嫡長之位。禮之於內也。卑不喻尊。新不先故。所以統人情而理陰氣也。其尊適而卑庶也。適子冠乎阼。禮之用醴。眾子不得與列。所以貴正體而明嫌疑也。非虛加其禮文而已。乃中心與之殊異。故禮探其情而見之外也。聖人動靜游燕。所親物得其序。得其序。則海內自修。百姓從化。如當親者疏。當尊者卑。則佞巧之姦。因時而動。以亂國家。故聖人慎防其端。禁於未然。不以私恩害公義。陛下聖德純備。莫不修正。則天下無為而治。詩云。于以四方。克定厥家。傳曰。正家而天下定矣。（漢書匡衡傳。） \\n 上疏戒妃匹勸經學威儀之則 \\n 陛下秉至孝。哀傷思慕。不絕於心。未有游虞弋射之宴。誠隆於慎終追遠。無窮已也。竊原陛下雖聖性得之。猶復加聖心焉。詩云。煢煢在疚。言成王喪畢思慕。意氣未能平也。蓋所以就文武之業。崇大化之本也。臣又聞之歸曰。匹配之際。生民之始。萬福之原。婚姻之禮正。然後品物遂而天命全。孔子論詩。以關睢為始。言太上者。民之父母。后夫人之行。不侔乎天地。則無以奉神靈之統。而理萬物之宜。故詩曰。窈宨淑女。君子好仇。言能致其貞淑。不 \\n 匡衡　八 \\n 貳其操。情Q欲Y之感。無介乎容儀。宴私之意。不形乎動靜。夫然後可以配至尊。而為宗廟主。此網紀之首。王教之端也。自上世已來。三代興廢。未有不由此者也。願陛下詳覽得失盛衰之效。以定大基。采有德。戒聲色。近嚴敬。遠技能。竊見聖德純茂。專精詩書。好樂無厭。臣衡材駑。無以輔相善義。宣揚德音。臣聞六經者。聖人所以統天地之心。著善惡之歸。明吉凶之分。通人道之正。使不悖於其本性者也。故審六蓺之指。則天人之理。可得而和。草木昆蟲。可得而育。此永永不易之道也。及論語孝經。聖人言行之要。宜究其意。臣又聞聖王之自為動靜周旋。奉天承親。臨朝享臣。物有節文。以章人倫。蓋欽翼祇栗。事天之容也。溫恭敬遜。承親之禮也。正躬嚴恪。臨眾之儀也。嘉惠和說。饗下之顏也。舉錯動作。物遵其義。故形為仁義。動為法則。孔子曰。德義可尊。容止可觀。進退可度。以臨其民。是以其民畏而愛之。則而象之。大雅云。敬慎威儀。惟民之則。諸侯正月朝觀天子。天子惟道德昭穆穆以視之。又觀以禮樂。饗醴迺歸。故萬國莫不獲賜祉福。蒙化而成俗。今正月初幸路寢。臨朝賀。置酒以饗萬方。傳曰。君子慎始。願陛下留神動靜之節。使群下得望盛德。休光。以立基楨。天下幸甚。（漢書匡衡傳。） \\n 奏免陳湯 \\n 湯以吏二千石奉使。顓命蠻夷中。不正身以先下。而盜所收康居財物。戒官屬曰。絕域事不覆校。雖在赦前。不宜處位。（漢書匡衡傳[匡衡傳當作陳湯傳]成帝初即位。丞相衡復奏。） \\n 奏徙南北郊 \\n 帝王之事。莫大乎承天之序。承天之序。莫重於郊祀。故聖王盡心極慮。以建其制。祭天於南郊。就陽之義也。瘞地於北郊。即陰之象也。天之於天子也。因其所都而各饗焉。往者孝武皇帝居甘泉宮。即於雲陽立泰畤。祭於宮南。今行常幸長安。郊見皇天。反北之泰陰。祠后土。反東之少陽。事與古制殊。又至雲陽。行谿谷中。隘陝。且百里。汾陰則渡大川。有風波舟輯之危。皆非聖主所宜數乘。郡縣治道共張。吏民困苦。百官煩費。勞所保之民。行危險之地。難以奉神靈而祈福祐。殆未合於承天子民之意。昔者周文武郊於豊鄗。成王郊於雒邑。繇此觀之。天墮王者所居而饗之。可見也。甘泉泰畤河東后土之祠。宜可徙置長安。合於古帝王。願與群臣議定。（漢書郊祀志下。成帝初即位。丞相衡御史大夫張譚奏言云云。奏可。） \\n 匡衡　九 \\n 陛下聖德。　明上通。承天之大。典覽群下。使各悉心盡慮。議郊祀之處。天下幸甚。臣聞廣謀從眾。則合於天心。故洪範曰。三人占。則從二人之言。言少從多之義也。論當往古。宜於萬民。則依而從之。違道寡與。則廢而不行。今議者五十八人。其五十人言當徙之義。皆著於經傳。同於上世。便於吏民。人人不案經蓺攷古制。而以為不宜。無法之議。難以定吉凶。大誓曰。正稽古。建功立事。可以永年。丕天之大律。詩曰。毋曰高高在上。陟降厥士。日監在茲。言天之日監王者之處也。又曰。迺眷西顧。此維予宅。言天以文王之都為居也。宜於長安定南北郊。為萬世基。（漢書郊祀志下。右將軍王商等五十人以為宜徙。於是衡譚奏議。天子從之。） \\n 上言罷郊壇偽飾 \\n 甘泉泰畤紫壇。八觚宣通象八方。五帝壇周環其下。又有群神之壇。以尚書禋六宗望山川遍群神之義。紫壇有文章采鏤黼黻之飾、及玉女樂。石壇仙人祠瘞鸞路騂駒寓龍馬。不能得其象於古。臣聞郊柴（毛本作紫。）壇。饗帝之義。掃地而祭。上質也。歌大呂。無雲門。以俟天神。歌大簇。舞咸池。以俟地祇。其牲用犢。其席。其器陶匏。皆因天地之性。貴誠上質。不敢修其文也。以為神祇功德行至大。雖修精微而備庶物。猶不足以報功。惟至誠為可。故（毛本作致。）上質不飾。以章天德。紫壇偽飾女樂、鸞路、騂駒、龍馬、石壇之屬。宜皆勿修。（漢書郊祀志下。衡言。） \\n 匡衡十 \\n 又言罷雍鄜密上下祠 \\n 王者各以其禮制祀天地。非因異世所立而繼之。今雍、鄜、密上下畤。本秦侯各以其意所立。非禮之所載術也。漢興之初。儀制未及定。即且因秦故祠。復立北畤。今既稽古。建定天地之大禮。郊見上帝。青赤白黃黑五方之帝皆畢陳。各有位饌。祭祀備具。諸侯所妄造。王者不當長遵。及北畤未定時所立。不宜復修。（漢書郊祀志下。衡又言。天子皆從焉。） \\n 復條奏罷群祠 \\n 長安廚官縣官給祠郡國候神方士使者所祠。凡六百八十三所。其二百八所。應禮。及疑無明文。可奉祠如故。其餘四百七十五所。不應禮。或復重。請皆罷。（漢書郊祀志下。是歲衡譚復條奏云云。奏可。） \\n 奏罷諸毀廟 \\n 前以上體不平。故復諸所罷祠。卒不蒙福。案衛思后、戾太子、戾后園親未盡。孝惠孝景廟親盡宜毀。及太上皇、孝文孝昭太后、昭靈后、昭哀后、武哀王祠。請悉罷勿奉。（漢書韋玄成傳。元帝崩。衡奏言云云。奏可。） \\n 華陰守丞嘉封事對 \\n 大臣者。國家之股肱。萬姓所瞻仰。明王所慎擇也。傳曰。下輕其上爵。賤人圖柄臣。則國家搖動。而民不靜矣。今嘉從守丞而圖大臣之位。欲以匹夫徒步之人。而超九卿之右。非所以重國家而尊社稷也。自堯之用舜。文王於太公。猶試然後爵之。又況朱雲者乎。雲素好勇。數犯法亡命。受易頗有師道。其行義未有以異。今御史大夫禹。絜白廉正。經術通明。有伯夷史魚之風。海內莫不聞知。而嘉猥稱雲。欲令為御史大夫。妄相稱舉。疑有姦心。慚不可長。宜下有司案驗。以明好惡。（漢書朱雲傳。元帝時。貢禹為御史大夫。而華陰守丞嘉上封事。言朱雲可試守御史大夫。上迺下其問[其問之問落亭字]公卿。太子少傳匡衡對。以為。） \\n 匡衡　十一 \\n 以孔子世為殷後議 \\n 王者存二王後。所以尊其先王而通三統也。其犯誅絕之罪者。絕而更封他親為始封君。上承其王者之始祖。春秋之義。諸侯不能守其社稷者絕。今宋國已不守其統而失國矣。則宜更立殷後為始封君。而上承湯統。非當繼宋之絕侯也。宜明得殷後而已。今之故宋。推求其嫡。久遠不可得。雖得其嫡。嫡之先已絕。不當得立。禮記孔子曰。丘殷人也。先師所共傳。宜以孔子世為湯後。（漢書梅福傳。） \\n 郅支縣頭　街議 \\n 郅支及名王首。更歷諸國。蠻夷莫不聞知。月令。春掩骼埋胔之時。宜勿縣。（漢書陳湯傳。丞相匡衡御史大夫　延壽以為云云。車騎將軍許嘉右將軍王商以為宜縣。有詔將軍議是。） \\n 甘延壽陳湯封爵議 \\n 郅支本亡逃失國。竊號絕域。非真單于。（漢書陳湯傳。元帝詔公卿議封焉。議者皆以為宜如軍法捕斬單于令。匡衡石顯以為。） \\n 禱高祖孝文孝武廟 \\n 嗣曾孫皇帝恭承洪業。夙夜不敢康寍。思育休烈。以章祖宗之盛功。故動作接神。必因古聖之經。往者有司以為前因所幸而立廟。將以擊海內之心。非為尊祖嚴親也。今賴宗廟之靈。六合之內莫不附。親廟宜一居京師。天子親奉。郡國廟可止毋修。皇帝祗肅舊禮。尊重神明。即告於祖宗而不敢失。今皇帝有疾不豫。迺夢祖宗見戒以廟。楚王夢亦有其序。皇帝悼懼。即詔臣衡復修立。謹案上世帝王承祖禰之大義。皆不敢不自親。郡國吏卑賤。不可使獨承。又祭祀之義。以民為本。間者歲數不豋。百姓困乏。郡國廟無以修立。禮。凶年則歲事不舉。以祖禰之意為不樂。是以不敢復。如誠非禮義之中。違祖宗之心。咎盡在臣衡。當受其殃。大被其疾。隊在溝瀆之中。皇帝至孝肅慎。宜蒙祐福。唯高皇帝、孝文皇帝、孝武皇帝省察。右饗皇帝之孝。開賜皇帝眉壽無疆。令所疾日瘳。平復反常。永保宗廟。天下幸甚。（漢書韋玄成傳。） \\n 匡衡　十二 \\n 告謝毀廟 \\n 往者大臣以為在昔帝王。承祖宗之休典。取象於天地。天序五行。人親五屬。天子奉天。故率其意而尊其制。是以禘嘗之序。靡有過五。受命之君。躬接于天。萬世不墮。繼烈以下。五廟而遷。上陳太祖。間歲而祫。其道應天。故福祿永終。太上皇非受命而屬盡。義則當遷。又以為孝莫大於嚴父。故父之所尊。子不敢不承。父之所異。子不敢同。禮。公子不得為母信。為後。則於子祭。於孫止。尊祖嚴父之義也。寢日四上食。園廟間祠。皆可亡修。皇帝思慕悼懼。未敢盡從。惟念高皇帝聖德茂盛。受命溥將。欽若稽古。承順天心。子孫本支。陳錫無疆。誠以為遷廟合祭。久長之策。高皇帝之意。迺敢不聽。即以令日遷太上孝惠廟。孝文太后孝昭太后寢。將以昭祖宗之德順天人之序。定亡窮之業。今皇帝未受茲福。乃有不能供職之疾。皇帝願復修立承祀。臣衡等咸以為禮不得。如不合高皇帝、孝惠皇帝、孝文皇帝、孝武皇帝、孝昭皇帝、孝宣皇帝、太上皇、孝文太后、孝昭太后之意。罪盡在臣衡等。當受其咎。今皇帝尚未平。詔中朝臣具復毀廟之文。臣衡中朝臣咸復以為天子之祀。義有所斷。禮有所承。違統背制。不可以奉先祖。皇天不祐。鬼神不饗。六蓺所載。皆言不當。無所依緣。以作其文。事如失指。罪迺在臣衡。當深受其殃。皇帝宜厚蒙祉福。嘉氣日興。疾病平復。永保宗廟。與天亡極。群生百神。有所歸息。（漢書韋玄成傳。） \\n  \\n 　 \\n  \\n   \\n  "}
{"章节": "全漢文卷三十四", "正文": "　 \\n 全漢文卷三十四 \\n 　 \\n  \\n 　 \\n  \\n   \\n  "}
{"章节": "全漢文卷三十五", "正文": "　 \\n 全漢文卷三十五 \\n 　 \\n  \\n 烏程嚴可均校輯 \\n 劉向一 \\n 向字子政。初名更生。楚元王交玄孫。地節中為輦郎。神爵初擢諫大夫。後坐贖罪減死。拜郎中。給事黃門。遷散騎諫大夫給事中。元帝即位。擢為宗正。以忤弘恭石顯下獄。尋為中郎。復下獄。免為庶人。成帝即位。召拜中郎。領護三輔都水。遷光祿大夫中壘校尉。綏和中卒。年七十二。有尚書洪範五行傳論十一卷。五輕通義九卷。五經要義五卷。世說二卷。七略別錄二十卷。列女傳十五卷。列仙傳三卷。新序三十卷。說苑二十卷。集六卷。 \\n 劉向　一 \\n 請雨華山賦 \\n 崆巃巍崝崴山清忽幽昧往曲勃林岑　崔（一作雚）竭離安連迎　通谷曼服　奄草均阿阪殷紛聲沸路遼調修崒　寒服嶼冥冥蘭蔓(((散峽崝崝溱溱路黍稷雲嵷忽傳天下為深壑旅請今深渥水谷密請宜令所出百錚錚清池涌泉淡州鳲（一作鳴）鴦翔殊似診賞懸若神悲哀（一作衷。）徂往（一作但住）不可語人麀鹿　他他野牛勝握觸熊蛬蛬律怒佛特林旅象犀庸遊山林天陰且雨員日聆棠柘梓桐摎捎母猴猿木戲手相持睠陽蹤棼若風時憚鴛飄陽鸞孔翠文章明蜸（一作螣）　苑倉游山旁惃　狐　臨水凝渾兮不觸果必方　格可為惃陵鯉難神龜春夏出游冬自根聖人親之誠虞哉虢拖(何不可勝亦路臨何為華山。（古文苑。　案。此賦多脫誤。無從校正。） \\n 雅琴賦 \\n 觀聽之所至。乃知其美也。（文選蜀都賦注。） \\n 潛坐蓬廬之中。巖石之下。（文選張衡歸田賦注。又傳咸贈何劭王濟詩注。） \\n 游子心以廣觀。且德樂之愔愔。（文選琴賦注。） \\n 未世鎖才兮知音寡。（文選謝靈運七里瀨詩注。） \\n 窮音之至入於神。（文選古詩十九首注。） \\n 彈少宮之際天。授中徵以及泉。（文選七命注。） \\n 葳蕤心而息愬兮。伏雅操之循則。（初學記十六。） \\n 圍棋賦 \\n 略觀圍棋。法於用兵。怯者無功。貪者先亡。（文選博奕論注。　案。蓺文類聚七十四引馬融圍棋賦。亦有此四語。） \\n 劉向二 \\n 九歎 \\n 伊伯庸之未冑兮。諒皇直之屈原。云余肇祖於高陽兮。惟楚懷之嬋連。原生受命於貞節兮。鴻永路有嘉名齊名。字於天地兮。並光明於列星。吸精粹而吐氛濁兮。橫邪世而不取容。行叩誠而不阿兮。遂見排而逢讒。后聽虛而黜實兮。不吾理而順情。腸憤悁而含怒兮。志遷蹇而左傾。心儻慌其不我與兮。躬速速其不吾親。辭靈脩而隕志兮。吟澤畔之江濱。椒桂羅以顛覆兮。有竭信而歸誠。讒夫靄靄而漫著兮。曷其不舒子情。始結言於廟堂兮。信中塗而叛之。懷蘭蕙與衡芷兮。行中野而散之。聲哀哀而懷高丘兮。心愁愁而思舊土邦。願承閒而自恃兮。徑淫曀而道　。顏黴黧以沮敗兮。精越裂而衰耄。裳襜襜而含風兮。衣納納而掩露。赴江湘之湍流兮。順波湊而下降。徐徘徊於山阿兮。飄風來之洶洶。馳余車兮玄石。步余馬兮洞庭。平明發兮蒼梧。夕投宿兮石城。芙蓉蓋而蔆華車兮。紫貝闕而玉堂。薜荔飾而陸離薦兮。魚鱗衣而白蜺裳。登逢龍而下隕兮。違故都之漫漫。思南郢之舊俗兮。腸一夕而九運。揚流波之潢潢兮。體溶溶而東回。心怊悵以永思兮。意晻晻而日頹。白露紛以塗塗兮。秋風瀏以蕭蕭。身永流而不還兮。魂長逝而常愁。歎曰。譬彼流水。紛揚磕兮。波逢洶涌。濆滂沛兮。榆揚滌盪。漂流隕往。觸崟石兮。龍邛脟圈。繚戾宛轉。阻相薄兮。遭紛逢凶。蹇離尤兮。垂文揚采。遺將來兮。 \\n 逢紛 \\n 靈懷其不吾知兮。靈懷其不吾聞。就靈懷之皇祖兮。愬靈懷之鬼神。靈懷曾不吾與兮。即聽夫人之諛辭。余辭上參於天墬兮。旁引之於四時。指日月使延照兮。撫招搖以質正。立師曠俾端詞兮。命咎繇使並聽。兆出名曰正則兮。卦發字曰靈均。余幼既有此鴻節兮。長愈固而彌純。不從俗而詖行兮。直躬指而信志。不枉繩以追曲兮。屈情素以從事。端余行其如玉兮。述皇輿之踵跡。群阿容以晦光兮。皇輿覆以幽辟。輿中塗以回畔兮。駟馬驚而橫　。執組者不能制兮。必折軛而摧轅。斷鏕銜以馳騖兮。暮去次而敢止。路蕩蕩其無人兮。遂不禦乎千里。身衡陷而下沈兮。不可獲而復登。不顧身之卑賤兮。惜皇輿之不興。出國門而端指兮。冀壹寤而錫還。哀僕夫之坎毒兮。屢離憂而逢患。九年之中不吾反兮。思彭咸之水遊。惜師延之浮渚兮。赴汨羅之長流。遵江曲之逶移兮。觸石碕而衡遊。波澧澧而揚澆兮。順長瀨之濁流。淩黃沱而下低兮。思還流而復反。玄輿馳而並集兮。身容與而日遠。櫂舟杭以橫濿兮。　湘流而南極。立江界而長吟兮。愁哀哀而累息。情慌忽以忘歸兮。神浮遊以高厲。心而懷顧兮。魂眷眷而獨逝。 \\n 劉向　三 \\n 歎曰余思舊邦。心依違兮。日暮黃昏。羌幽悲兮。去郢東遷。余誰慕兮。讒夫黨旅。其以茲故兮。河水淫淫。情所願兮。顧瞻郢路。終不返兮。 \\n 離世 \\n 惟鬱鬱之憂毒兮。志坎壈而不違。身憔悴而考旦兮。日黃昏而長悲。閔空宇之孤子兮。哀柘楊之冤鶵。孤雌吟於高墉兮。鳴鳩棲於桑榆。玄蝯失於潛林兮。獨偏棄而遠放。征夫勞於周行兮。處婦憤而長望。申誠信而罔違兮。情素潔於紐帛。光明齊於日月兮。文采燿於玉石。傷壓次而不發兮。思沈抑而不揚。芳懿懿而終敗兮。名靡散而不彰。背玉門以　騖兮。蹇離尤而干詬。若龍逢之沈首兮。王子比干之逢醢。念社稷之幾危兮。反為讎而見怨。患國家之離沮兮。躬獲愆而結難。若青蠅之偽質兮。晉驪姬之反情。恐登階之逢殆兮。故退伏於末庭。孽臣之號咷兮。本朝蕪而不治。犯顏色而觸諫兮。反蒙辜而被疑。菀蘼蕪與菌若兮。漸　本於洿瀆。淹芳芷於腐井兮。棄雞駭於筐簏。執棠谿以刜蓬兮。秉干將以割肉。筐澤瀉以豹鞹兮。破荊和以繼築。時溷濁猶未清兮。世殽亂猶未察。欲容與以俟時兮。懼年歲之既晏。顧屈節以從流兮。心鞏鞏而不夷。寍浮沅而馳騁兮。下江湘以邅迴。 \\n 歎曰。山中檻檻。余傷懷兮。征夫皇皇。其孰依兮。經營原野。杳冥冥兮。乘騏騁驥。舒吾情兮。歸骸舊邦。莫誰語兮。長辭遠逝。乘湘去兮。 \\n 劉向　四 \\n 怨思 \\n 志隱隱而鬱怫兮。愁獨哀而冤結。腸紛紜以繚轉兮。涕漸漸其若屑。情慨慨而長懷兮。信上皇而質正。合五嶽與八靈兮。訊九鬿與六神。指列宿以白情兮。訴五帝以置詞。北斗為我折中兮。太一為余聽之。云服陰陽之正道兮。御后土之中和。佩蒼龍之蚴虯兮。帶隱虹之逶迤。曳彗星之皓旴兮。撫朱爵與鸃鵔。遊清靈之颯戾兮。服雲衣之披披。杖玉華與朱旗兮。垂明月之玄珠。舉霓旌之墆翳兮。建黃纁之總旄。躬純粹而罔愆兮。承皇考之妙儀。惜往事之不合兮。橫汨羅而下濿。乘隆波而南渡兮。逐江湘之順流。赴陽侯之潢洋兮。下石瀨而登洲。陵魁堆以蔽視兮。雲冥冥而間前。山峻高以無垠兮。遂曾閎而迫身。雪雰雰而薄木兮。雲霏霏而隕集。阜隘狹而幽險兮。石嵾嵯以翳日。悲故鄉而發忿兮。去余邦之彌久。背龍門而入河兮。豋大墳而望夏首。橫舟航而濟湘兮。耳聊啾而戃慌。波淫淫而周流兮。鴻溶溢而滔蕩。路曼曼其無端兮。周容容而無識。引日月以指極兮。少須臾而釋思。水波遠以冥冥兮。眇不睹其東西。順風波以南北兮。霧宵晦以紛紛。日杳杳以西頹兮。路長遠而窘迫。欲酌醴以娛憂兮。蹇騷騷而不釋。 \\n 歎曰。飄風蓬龍。埃坲坲兮。屮木搖落。時槁悴兮。遭傾遇禍。不可救兮。長吟永欷。涕究究兮。舒情　詩。冀以自免兮。頹流下隕。身日遠兮。 \\n 劉向　五 \\n 遠近 \\n 覽屈氏之離騷兮。心哀哀而怫鬱。聲嗷嗷以寂寥兮。顧僕夫之憔悴。撥諂諛而匡邪兮。切淟涊之流浴。盪渨　之姦咎兮。夷蠢蠢之溷濁。懷芬香而挾蕙兮。佩江蘺之婓婓。握申椒與杜若兮。冠浮雲之峨峨。登長陵而四望兮。覽芷圃之蠡蠡。遊蘭皋與蕙林兮。睨玉石之嵾嵯。楊精華以眩燿兮。芳鬱渥而純美。結桂樹之旖旎兮。紉荃蕙與辛夷。芳若茲而不御兮。捐林薄而菀死。驅子僑之　走兮。申徒狄之赴淵。若由夷之純美兮。介子推之隱山。晉申生之離殃兮。荊和氏之泣血。吳申胥之抉眼兮。王子比干之橫廢。欲卑身而下體兮。心隱惻而不置。方圜殊而不合兮。鉤繩用而異態。欲俟時於須臾兮。日陰曀其將暮。時遲遲其日進兮。年忽忽而日度。妄周容而人世兮。內距閉而不開。俟時風之清激兮。愈氛霧其如塺。進雄鳩之耿耿兮。讒介介而蔽之。默順風以偃仰兮。尚由由而進之。心懭悢以冤結兮。情舛錯以曼憂。搴薜荔於山野兮。采撚支於中洲。望高丘而歎涕兮。悲吸吸而長懷。孰契契而委棟兮。日晻晻而下頹。 \\n 歎曰。江湘油油。長流汨兮。挑揄揚汏。盪迅疾兮。憂心展轉。愁怫鬱兮。冤結未舒。長隱忿兮。丁時逢殃。可柰何兮。勞心悁悁。涕滂沱兮。 \\n 惜賢 \\n 悲余心之悁悁兮。哀故邦之逢殃。辭九年而不復兮。獨煢煢而南行。思余俗之流風兮。心紛錯而不受。遵野莽以呼風兮。步從容於山　。巡陸夷之曲衍兮。幽空虛以寂寞。倚石巖以流涕兮。憂憔悴而無樂。登巑岏以長企兮。望南郢而闚之。山脩遠其遼遼兮。塗漫漫其無時。聽玄鶴之晨鳴兮。于高罔之峨峨。獨憤積而哀娛兮。翔江洲而安歌。三鳥飛以自南兮。覽其志而欲北。願寄言於三鳥兮。去飄疾而不可得。欲遷志而改操兮。心紛結其未離。外彷徨而遊覽兮。內惻隱而含哀。聊須臾以時忘兮。心漸漸其煩錯。願假簧以舒憂兮。志紆鬱其難釋。歎離騷以揚意兮。猶未殫於九章。長噓吸以於悒兮。涕橫集而成行。傷明珠之赴泥兮。魚眼璣之堅藏。同駑贏與乘駔兮。雜班駁與闒茸。葛藟虆於桂樹兮。鴟鴞集於木蘭。偓促談於廊廟兮。律魁放乎山閒。惡虞氏之蕭簫韶兮。好遺風之激楚。潛周鼎於江淮兮。釁土鬵於中宇。且人心之持舊兮。而不可保長。邅彼南道兮。征夫宵行。思念郢路兮。還顧睠睠。涕流交集兮。泣下漣漣。 \\n 劉向　六 \\n 歎曰。登山長望。中心悲兮。菀彼青青。泣如頹兮。留思北顧。涕漸漸兮。折銳摧矜。凝氾濫兮。念我煢煢。魂誰求兮。僕夫慌悴。散若流兮。 \\n 憂若 \\n 昔皇考之嘉志兮。喜登能而亮賢。情純潔而罔薉兮。姿盛質而無愆。放佞人與諂諛兮。斥讒夫與便嬖。親忠正之悃誠兮。招貞良與明智。心溶溶其不可量兮。情澹澹其若淵。回邪辟而不能入兮。誠願藏而不可遷。逐下柣於後堂兮。迎宓妃於伊雒。刜讒賊於中廇兮。選呂管於榛薄。叢林之下無怨士兮。江河之畔無隱夫。三苗之徒以放逐兮。伊皋之倫以充廬。今反表以為裹兮。顛裳以為衣。戚宋萬於兩楹兮。廢周邵於遐夷。郤騏驥以轉運兮。騰驢贏以馳逐。蔡女黜而出帷兮。戎婦入而綵繡服。慶忌囚於阱室兮。陳不占而赴圍。破伯牙之號鍾兮。挾人箏而彈緯。藏　石於金匱兮。捐赤瑾於中庭。韓信蒙於介冑兮。行夫將而攻城。菀芎棄於澤洲兮。瓟瓥蠹於筐簏。麟奔於九皋兮。熊羆群而逸囿。折芳枝與瓊華兮。樹枳棘與薪柴。握荃蕙與射干兮。耘藜藿與蘘荷。惜今世其何殊兮。遠近思而不同。或沈淪其無所達兮。或清激其無所通。哀余生之不當兮。獨蒙毒而逢尤。雖謇謇以申志兮。群乖差而屏之。誠惜芳之菲菲兮。反以茲為腐也。懹椒聊之蔎蔎兮。乃逢紛以罹詬也。歎曰。嘉皇既歿。終不反兮。山中幽險。郢路遠兮。讒人諓諓。孰可愬兮。征夫罔極。誰可語兮。行中累欷。聲喟喟兮。懷憂含戚。何侘傺兮。 \\n 劉向　七 \\n 愍命 \\n 冥冥深林兮。樹木鬱鬱。山參差以嶄巖兮。阜人杳杳以蔽日。悲余心之悁悁兮。目眇眇而遺泣。風騷屑以搖木兮。雲吸吸以湫戾。悲余生之無觀[觀當作歡]兮。愁倥　於山陸。旦徘徊於長阪兮。夕彷徨而獨宿。髮披披以鬤鬤兮。躬劬勞而瘏悴。魂俇俇而南行兮。泣霑襟而濡袂。心嬋媛而無告兮。口噤閉而不言。違郢都之舊閭兮。回湘沅而遠遷。念余邦之橫陷兮。宗鬼神之無次。閔先嗣之中絕兮。心惶惑而自悲。聊浮遊於山狹兮。步周流於江畔。臨深水而長嘯兮。且尚佯而汜觀。興離騷之微文兮。冀靈脩之壹悟。還余車於南郢兮。復往軌於初古。道修遠其難遷兮。傷余心之不能已。背三五之典刑兮。絕洪範之辟紀。播規矩以背度兮。錯權衡而任意。操繩墨而放棄兮。傾容幸而侍側。甘棠枯於豐草兮。藜棘樹於中庭。西施斥於北宮兮。仳倠倚於彌楹。烏獲戚而驂乘兮。燕公操於馬圉。蒯聵登於清府兮。咎繇棄而在野。蓋見茲以永歎兮。欲登階而狐疑。乘白水而高騖兮。因徙弛而長詞[詞當作辭]。 \\n 歎曰。倘佯壚阪。沼水深兮。容與漢渚。涕淫淫兮。鍾牙已死。誰為聲兮。纖阿不御。焉舒情兮。曾哀悽欷。心離離兮。還顧高丘。泣如灑兮。 \\n 思古 \\n 悲余性之不可改兮。屢懲艾而不迻。服覺皓以殊俗兮。貌揭揭以巍巍。譬王僑之乘雲兮。載赤霄而淩太清。欲與天地參壽兮。與日月而比榮。登崑崙而北首兮。悉靈圉而來謁。選鬼神於太陰兮。登閶闔於玄闕。回朕車俾西引兮。褰虹旗於玉門。馳六龍於三危兮。朝西靈於九濱。結余軫於西山兮。橫飛谷以南征。絕都廣以直指兮。歷祝融於朱冥。枉玉衡於炎火兮。委兩館於咸唐。貫澒濛以東朅兮。維六龍於扶桑。周流覽於四海兮。志升降以高馳。徵九神於回極兮。建虹采以招指。駕鸞鳳以上遊兮。從玄鶴與鷦明。孔鳥飛而送迎兮。騰群鶴於瑤光。排帝宮與羅囿兮。升縣圃以眩滅。結瓊枝以雜佩兮。立長庚以繼日。淩驚雷以軼駭電兮。綴鬼谷於北辰。鞭風伯使先驅兮。囚靈玄於虞淵。朔高風以低佪兮。覽周流於朔方。就顓頊而　詞兮。考玄冥於空桑。旋車逝於崇山今。奏虞舜於蒼梧。濟楊舟於會稽兮。就申胥於五湖。見南郢之流風兮。殞余躬於沅湘。望舊邦之黯黮兮。時溷濁其猶未央。懷蘭茞之芬芳兮。妒被離而折之。張絳帷以襜襜兮。風邑邑而蔽之。日暾暾其西舍兮。陽焱焱而復顧。聊假日以須臾兮。何騷騷而自故。 \\n 劉向　八 \\n 歎曰。譬彼蛟龍。乘雲浮兮。汎淫澒溶。紛若霧兮。潺湲轇轕。動電發。馺高舉兮。升虛淩冥。沛濁浮清。入帝宮兮。搖翹奮羽。馳風騁雨。遊無窮兮。 \\n 遠遊（已上並見楚詞。） \\n  \\n 　 \\n  \\n   \\n  "}
{"章节": "全漢文卷三十六", "正文": "　 \\n 全漢文卷三十六 \\n 　 \\n  \\n 烏程嚴可均校輯 \\n 劉向二 \\n 使外親上變事 \\n 竊聞故前將軍蕭望之等。皆忠正無私。欲致大治。忤於貴戚尚書。今道路人聞望之等復進。以為且復見毀讒。必曰嘗有過之臣。不宜復用。是大不然。臣聞春秋地震。為在位執政太盛也。不為三獨夫動。亦已明矣。且往者高皇帝時。季布有罪。至於夷滅。後赦以為將軍。高后孝文之閒。卒為名臣。孝武帝時。兒寬有重罪擊。案道侯韓說諫曰。前吾丘壽王死。陛下至今恨之。今殺寬。後將復大恨矣。上感其言。遂貰寬。復用之。位至御史大夫。御史大夫未有及寬者也。又董仲舒坐私為災異書。主父偃取奏之。下吏。罪至不道。幸蒙不誅。復為大中大夫膠西相。以老病名歸。漢有所欲興。常有詔問。仲舒為世儒宗。定議有益天下。孝宣皇帝時。夏侯勝坐誹謗擊獄三年。免為庶人。宣帝復用勝。至長信少府太子太傳。名敢直言。天下美之。若乃群臣。多此比類。難一二記。有過之臣。無負國家。有益天下。此四臣者。足以觀矣。前弘恭奏望之等。獄決三月。地大震。恭移病出。後復視事。天陰雨雪。繇是言之。地動殆為恭等。臣愚以為宜退恭顯。以章蔽善之罰。進望之等。以通賢者之路。如此。太平之門開。災異之原塞矣。（漢書楚元王交附傳。更生使其外親上變事。書奏。弘恭石顯疑其更生所為。坐免為庶人。） \\n 劉向　一 \\n 條災異封事 \\n 臣前幸得以骨肉備九卿。奉法不謹。乃復蒙恩。竊見災異並起。天地失常。徵表為國。欲終不言。念忠臣雖在甽畝。猶不忘君惓惓之義也。況重以骨肉之親。又加以舊恩未報乎。欲竭愚誠。又恐越職。然惟二恩未報。忠臣之義。一杼愚意。退就農畝。死無所恨。臣聞舜命九官。濟濟相讓。和之至也。眾賢和於朝。則萬物和於野。故簫韶九成。而鳳皇來儀。擊石拊石。百獸率舞。四海之內。靡不和寍。及至周文。開基西郊。雜遝眾賢。罔不肅和。崇推讓之風。以銷分爭之訟。文王既沒。周公思慕。歌詠文王之德。其詩曰。於穆清廟。肅雍顯相。濟濟多士。秉文之德。當此之時。武王周公繼政。朝臣和於內。萬國驩於外。故盡得其驩心。以事其先祖。其詩曰。有來雍雍。至止肅肅。相維辟公。天子穆穆。言四方皆以和來也。諸侯和於天下。天應報於上。故周頌曰。降福穰穰。又曰。飴我釐麰。釐麰麥也。始自天降。此皆以和致和。獲天助也。下至幽厲之際。朝廷不和。轉招非怨。詩人疾而憂之曰。民之無良。相怨一方。眾小在位。而從邪議。歙歙相是。而背君子。故其詩曰。歙歙訿訿。亦孔之哀。謀之其臧。則具是違。謀之不臧。則具是依。君子獨處守正。不撓眾枉。勉彊以從王事。則反見憎毒讒愬。故其詩曰。密勿從事。不敢告勞。無罪無辜。讒口嗷嗷。當是之時。日月薄蝕而無光。其詩曰。朔月辛卯。日有蝕之。 \\n 劉向　二 \\n 亦孔之醜。又曰。彼月而微。此日而微。今此下民。亦孔之哀。又曰。日月鞠凶。不用其行。四國無政。不用其良。天變見於上。地變動於下。水泉沸騰。山谷易處。其詩曰。百川沸騰。山冢卒崩。高岸為谷。深谷為陵。哀今之人。胡憯莫懲。霜降失節。不以其時。其詩曰。正月繁霜。我心憂傷。民之訛言。亦孔之將。言民以是為非。甚眾大也。此皆不和。賢不肖易位之所致也。自此之後。天下大亂。篡殺殃禍並作。厲王奔彘。幽王見殺。至乎平王末年。魯隱之始即位也。周大夫祭伯。乖離不和。出奔於魯。而春秋為諱。不言來奔。傷其禍殃自此始也。是後尹氏世卿而專恣。諸侯背畔而不朝。周室卑微。二百四十二年之聞。日食三十六。地震五。山陵崩　二。彗星三見。夜常是不見。夜中星隕如雨一。火災十四。長狄入三國。五石隕墜。六鶂退飛。多麋。有蜮蜚。　鵒來巢者。皆一見。晝冥晦。雨水冰。李梅冬實。七月霜降。草木不死。八月殺菽。大雨雹。雨雪雷霆。失序相乘。水旱饑蝝螽螟。螽午並起。當時是。禍亂輒應。弒君三十六。亡國五十二。諸侯奔走不得保其社稷者。不可勝數也。周室多禍。晉敗其師於貿戎。伐其郊。鄭傷桓王。戎執其使。衛侯朔召不往。齊逆命而助朔。五大夫爭權。三君更立。莫能正理。遂至陵夷。不能復興。由此觀之。和氣致祥。乖氣致異。祥多者其國安。異眾者其國危。天地之常經。古今之通義也。今陛下開三代之業。招文學之士。優游寬容。使得並進。今賢不肖渾殽。白黑不分。邪正雜糅。忠讒並進。章交公車。人滿北軍。朝臣舛午。膠戾乖剌。更相讒愬。轉相是非。傳授增加。文書紛糾。前後錯繆。毀譽渾亂。所以營或耳目。感移心意。不可勝載。分曹為黨。往往群朋。將同心以陷正臣。正臣進者。治之表也。正臣陷者。亂之機也。乘治亂之機。未知孰任。而災異數見。此臣所以寒心者也。夫乘權藉勢之人。子弟鱗集於朝。羽翼陰附者眾。輻湊於前。毀譽將必用。以終乖離之咎。是以日月無光。 \\n 劉向　三 \\n 雪霜夏隕。海水沸出。陵谷易處。列星失行。皆怨氣之所致也。夫遵衰周之軌跡。循詩人之所刺。而欲以成太平致雅頌。猶卻行而求及前人也。初元以來六年矣。案春秋六年之中。災異未有稠如今者也。夫有春秋之異。無孔子之救。猶不能解紛。況甚於春秋乎。原其所以然者。讒邪並進也。讒邪之所以並進者。由上多疑心。既已用賢人而行善政。如或譖之。則賢人退而善政還。夫執狐疑之心者。來讒賊之口。持不斷之意者。開群枉之門。讒邪進則眾賢退。群枉盛則正士消。故易有否泰。小人道長。君子道消。君子道消。則政日亂。故為否。否者閉而亂也。君子道長。小人道消。小人道消。則政日治。故為泰。泰者通而治也。詩又云。雨雪麃麃。見睍聿消。與易同義。昔者鯀、共工、驩兜與舜禹雜處堯朝。周公與管蔡並居周位。當是時。迭進相毀。流言相謗。豈可勝道哉。帝堯成王能賢舜禹周公而消共工管蔡。故以大治。榮華至仿。孔子與季孟皆仕於魯。李斯與叔孫俱宦於秦。定公始皇賢季孟李斯而消孔子叔孫。故以大亂。汙辱至今。故治亂榮辱之端。在所信任。信任既賢。在於堅固而不移。詩云。我心匪石。不可轉也。言守善篤也。易曰。渙汗其大號。言號令如汗。汗出而不反者也。今出善令未能踰時而反。是反汗也。用賢未能三旬而退。是轉石也。論語曰。見不善如探湯。今二府奏佞諂不當在位。歷年而不去。故出令則如反汗。用賢則如轉石。去佞則如拔山。如此。望陰陽之調。不亦難乎。是以群小窺見間隙。緣飾文字。巧言醜詆。流言飛文。譁於民間。故詩云。憂心悄悄。慍于群小。小人成群。誠足慍也。昔孔子與顏淵子貢更相稱譽。不為朋黨。禹稷與皋陶傳相汲引。不為比周。何則。忠於為國。無邪心也。故賢人在上位。則引其類而聚之於朝。易曰。飛龍在天。大人聚也。在下位則思與其類俱進。易曰。拔茅茹。以其彙征吉。在上則引其類。在下則推其類。故湯用伊尹。不仁者遠。而眾賢至。類相致也。今佞邪與賢臣並在交戟之 \\n 劉向　四 \\n 內。合黨共謀。違善依惡。歙歙訿訿。數設危險之言。欲以傾移主上。如忽然用之。此天地之所以先戒。災異之所以重至者也。自古明聖。未有無誅而治者也。故舜有四放之罰。而孔子有兩觀之誅。然後聖化可得而行也。今以陛下明知。誠深思天地之心。跡察兩觀之誅。覽否泰之卦。觀雨雪之詩。歷周唐之所進以為法。原秦魯之所消以為戒。考祥應之福。省災異之禍。以揆當世之變。放遠佞邪之黨。壞散險詖之聚。杜閉群枉之門。廣開眾正之路。決斷狐疑。分別猶豫。使是非炳然可知。則百異消滅。而眾祥並至。太平之基。萬世之利也。臣幸得託肺附。誠見陰陽不調。不敢不通所聞。竊推春秋災異。以效今事一二。條其所以。不宜宣泄。臣謹重封昧死上。（漢書楚元王交附傳。更生見周堪張猛在位。幾己得復進。懼其傾危。乃上封事諫。） \\n 極諫用外戚封事 \\n 臣聞人君莫不欲安。然而常危。莫不欲存。然而常亡。失御臣之術也。夫大臣操權柄。持國政。未有不為害者也。昔晉有六卿。齊有田崔。衛有孫甯。魯有季孟。常掌國事。世執朝柄。終後田氏取齊。六卿分晉。崔子弒其君光。孫林父甯殖出其君衎。弒其君剽。季氏八佾舞於庭。三家者以雍徹。並專國政。卒逐昭公。周大夫尹氏筦朝事。濁亂王室。子朝子猛更立。連年乃定。故經曰正室[正室之正當作王]亂。又曰尹氏殺王子克。甚之也。春秋舉成敗。錄禍福。如此類甚眾。皆陰盛而陽微。下失臣道之所致也。故書曰。臣之有作威作福。害于而家。凶于而國。孔子曰。祿去公室。政逮大夫。危亡之光。秦昭王舅穰侯。及涇陽葉陽君。專國擅埶。上假太后之威。三人者。權重於昭王。家富於秦國。國甚危殆。賴寤范睢之言。而秦復存。二世委任趙高。專權自恣。壅蔽大臣。終有閻樂望夷之禍。秦遂以亡。近事不遠。即漢所代也。漢興。諸呂無道。擅相尊王。呂產呂祿席太后之寵。據將相之位。兼南北軍之眾。擁梁趙王之尊。驕盈無厭。欲危劉氏。賴忠正大臣降侯朱虛侯等竭誠盡節以誅滅之。然後劉氏復安。今王氏一姓。乘朱輪華轂者。二十三人。青紫貂蟬。充盈幄內。魚鱗左右。大將軍秉事用權。五侯驕奢僭盛。並作威福。擊斷自恣。行汙而寄治。身私而託公。依東宮之尊。假甥舅之親。以為威重。尚書九卿。州牧郡守。皆出其門。筦執樞機。朋黨比周。稱譽者豋進。忤恨者誅傷。游談者助之說。執政者為之言。排擯宗室。孤弱公族。其有智能者。尤非毀而不進。遠絕宗室之任。不令得給事朝省。恐其與已分權。數稱燕王蓋主。以疑上心。避諱呂霍。而弗肯稱。內有管蔡之萌。外假周公之論。兄弟據重。宗族磐互。歷上古至秦漢。外戚僭貴。未有如王氏者也。雖周皇甫、秦穰侯、漢武安、呂、霍、上官之屬。皆不及也。物盛必有非常之變先見。為其人微象。孝昭帝時。冠石立於泰山。仆柳起於上林。而孝宣帝即位。今王氏先祖墳墓在濟南者。其梓柱生枝葉。扶疏上出屋。根　地中。雖立石起柳。無以過此之明也。事埶不兩大。王氏與劉氏亦且不並立。如下有泰山之安。則上有累卵之危。陛下為人子孫。守持宗廟。而令國祚移于外親。降為皁隸。縱不為身。奈宗廟何。婦人內夫家外父母家。此亦非皇太后之福也。孝宣皇帝不與舅平昌樂昌侯權。所以全安之也。夫明者起福於無形。銷患於未然。宜發明詔。吐德音。援近宗室。親而納信。黜遠外戚。毋授以政。皆罷令就第。以則效先帝之所行。厚安外戚。全其宗族。誠東宮之意。外家之福也。王氏永存。保其爵祿。劉氏長安。不失社稷。所以褒睦外內之姓。子子孫孫無疆之計也。如不行此策。田氏復見於今。六卿必起於漢。為後嗣憂。昭昭甚明。不可不深圖。不可不蚤慮。易曰。君不密則失臣。臣不密則失身。幾事不密則害成。唯陛下深留聖思。審固幾密。覽往事之戒。以折中取信。居萬安之實。用保宗廟。久承皇太后。天下幸甚。（漢書楚元王交附傳。時上無繼嗣。政由王氏。向遂上封事極諫。書奏。天子召見向。以為中壘校尉。） \\n 劉向　六 \\n 理甘延壽陳湯疏 \\n 郅支單于囚殺使者吏士以百數。事暴揚外國。傷威損重。君臣皆閔焉。陛下赫然欲誅之意。未嘗有忘。西域都護延壽副校尉湯。承聖指。倚神靈。總百蠻之君。　城郭之兵。出百死。入絕域。遂蹈康居。屠五重城。搴歙侯之旗。斬郅支之首。懸旌萬里之外。揚威昆山之西。掃谷吉之恥。立昭明之功。萬夷慴伏。莫不懼震。呼韓邪單于見郅支已誅。且喜且懼。鄉風馳義。稽首來賓。願守北藩。累世稱臣。立千載之功。建萬世之安。群臣之勳莫大焉。昔周大夫方叔吉甫。為宣王誅獫狁。而百蠻從。其詩曰。嘽嘽焞焞。如霆如雷。顯允方叔。征伐獫狁。蠻荊來威。易曰。有嘉折首。獲匪其醜。言美誅首惡之人。而諸不順者皆來從也。今延壽湯所誅震。雖易之折首。詩之雷霆。不能及也。論大功者。不錄小過。舉大美者。不疵細瑕。司馬法曰。軍賞不踰月。欲民速得為善之利也。蓋急武功。重用人也。吉甫之歸。周厚賜之。其詩曰。吉甫宴喜。凡多受祉。來歸自鎬。我行永久。千里之鎬。猶以為遠。況萬里之外。其勤至矣。延壽湯既未獲受祉之報。反屈捐命之功。久挫於刀筆之前。非所以觀[觀當作勸]有功厲戎士也。昔齊桓公前有尊周之功。後有滅項之罪。君子以功覆過。而為之諱行事。貳師將軍李廣利損五萬之師。靡億萬之費。經四年之勞。而廑獲駿馬三十匹。雖斬宛王母鼓之首。猶不足以復費。其私罪惡甚多。孝武以為萬里征伐。不錄其過。遂封拜兩侯三卿二千石百有餘人。今康居國彊于大宛。郅支之號重于宛王。殺使者罪甚于留馬。而延壽湯不煩漢士。不費斗糧。比於貳師。功德百之。且常惠隨欲擊之烏孫。鄭吉迎自來之日逐。猶皆裂士受爵。故言威武勤勞。則大於方叔吉甫。列功覆過。則優於齊桓貳師。近事之功。則高於安遠長羅。而大功未著。小惡數布。臣竊痛之。宜以時解縣通籍。除過勿治。尊寵爵位。以勸有功。（漢書陳湯傳。） \\n 劉向　七 \\n 諫營昌陵疏 \\n 臣聞易曰。安不忘危。存不忘亡。是以身安而國家可保也。故賢聖之君。博觀終始。窮極事情。而是非分明。王者必通三統。明天命所授者博。非獨一姓也。孔子論詩。至於殷士膚敏。祼將于京。喟然歎曰大哉天命。善不可不傳于子孫。是以富貴無常。不如是。則王公其何以戒慎。民萌何以勸勉。蓋傷微子之事周。而痛殷之亡也。雖有堯舜之聖。不能化丹朱之子。雖有禹湯之德。不能訓末孫之桀紂。自古及今。未有不亡之國也。昔高皇帝既滅秦。將都雒陽。感寤劉敬之言。自以德不及周而賢於秦。遂徙都關中。依周之德。因秦之阻。世之長短。以德為效。故常戰栗。不敢諱亡。孔子所謂富貴無常。蓋謂此也。孝文皇帝居霸陵。北臨廁。意悽愴悲懷。顧謂群臣曰。嗟乎以北山石為槨。用　絮斮陳漆其閒。豈可動哉。張釋之進曰。使其中有可欲。雖錮南山猶有隙。使其中無可欲。雖無石槨。又何慼焉。夫死者無終極。而國家有廢興。故釋之之言為無窮計也。孝文寤焉。遂薄葬不起山墳。易曰。古之葬者。厚衣之以薪。臧之中野。不封不樹。後世聖人易之以棺槨。棺槨之作。自黃帝始。黃帝葬於橋山。堯葬濟陰。丘壟皆小。葬具甚微。舜葬倉梧。二妃不從。禹葬蒼稽。不改其列。殷湯無葬處。文武周公葬於畢。秦穆公葬於雍橐泉宮祈年館下。樗里子葬於武庫。皆無丘壟之處。此聖帝明王賢君智士。遠覽獨慮無窮之計也。其賢臣孝子。亦承命順意而薄葬之。此誠奉安君父。忠孝之至也。夫周公。武王弟也。葬兄甚微。孔子葬母於防。稱古墓而不墳。曰丘東西南北之人也。不可不識也。為四尺墳。遇雨而崩。弟子修之。以告孔子。孔子流涕曰。吾聞之。古者不修墓。蓋非之也。延陵季子適齊而反。其子死。葬於嬴博之閒。穿不及泉。斂以時服。封墳掩坎。其高可隱。而號曰。骨肉歸復於土。命也。魂氣則無不之也。夫嬴博去吳千有餘里。季子不歸葬。孔子往觀曰。延陵季子於禮合 \\n 劉向　八 \\n 矣。故仲尼孝子。而延陵慈父。舜禹忠臣。周公弟弟。其葬君親骨肉。皆微薄矣。非苟為儉。誠便於禮也。宋桓司馬為石槨。仲尼曰。不如速朽。秦相呂不韋集知略之士而造春秋。亦言薄葬之義。皆明於事情者也。逮至吳王闔閭。違禮厚葬。十有餘年。越人發之。及秦惠文、武、昭、嚴襄五王。皆大作丘隴。多其瘞藏。咸盡發掘暴露。甚足悲也。秦始皇帝葬於驪山之阿。下錮三泉。上崇山墳。其高五十餘丈。周回五里有餘。石槨為游館。人膏為燈燭。水銀為江海。黃金為鳧雁。珍寶之藏。機械之變。棺槨之麗。宮館之盛。不可勝原。又多殺宮人。生薶工匠。計以萬數。天下苦其役而反之。驪山之作未成。而周章百萬之師至其下矣。項籍燔其宮室營宇。往者咸見發掘。其後牧兒亡羊。羊人其鑿。牧者持火照求羊。失火燒其臧槨。自古至今。葬未有盛如始皇者也。數年之閒。外被項籍之災。內離牧豎之禍。豈不哀哉。是故德彌厚者葬彌薄。知愈深者葬愈微。無德寡知。其葬愈厚。丘隴彌高。客廟甚麗。發掘必速。繇是觀之。明暗之效。葬之吉凶。昭然可見矣。周德既衰而奢侈。宣王賢而中興。更為儉宮室。小寢廟。詩人美之。斯干之詩是也。上章道宮室之如制。下章言子孫之眾多也。及魯嚴公。刻飾宗廟。多築臺囿。後嗣再絕。春秋刺焉。周宣如彼而昌。魯秦如此而絕。是則奢儉之得失也。陛下即位。躬親節儉。始營初陵。其制約小。天下莫不稱賢明。及徙昌陵。增埤為高。積土為山。發民墳墓。積以萬數。營起邑居。期日迫卒。功費大萬百餘。死者恨於下。生者愁於上。怨氣感動陰陽。因之以饑饉。物故流離。以十萬數。臣甚惛焉。以死者為有知。發人之墓。其害多矣。若其無知。又安用大。謀之賢知則不說。以示眾庶則苦之。若茍以說愚夫淫侈之人。又何為哉。陛下慈仁篤美甚厚。聰明疏達蓋世。宜弘漢家之德。崇劉氏之美。光昭五帝三王。而顧與暴秦亂君。競為奢侈。比方丘隴。說愚夫之目。隆一時之觀。違賢知之心。亡萬世之安。臣竊為陛下羞之。唯陛下上覽明聖黃帝、堯、舜、禹、湯、文、武、周公仲尼之制。下觀賢知穆公、延陵、樗里、張釋之之意。孝文皇帝去墳薄葬。以儉安神。可以為則。秦昭始皇增山厚臧。以侈生害。足以為戒。初陵之　。宜從公卿大臣之議。以息眾庶。（漢書楚元王交附傳。） \\n 劉向　九 \\n 復上奏災異 \\n 臣聞帝舜戒伯禹。毋若丹朱敖。周公戒成王。毋若殷王紂。詩曰。殷監不遠。在夏后之世。亦言湯以桀為戒也。聖帝明王。常以敗亂自戒。不諱廢興。故臣敢極陳其愚。唯陛下留神察焉。謹案春秋二百四十二年。日蝕三十六。襄公尤數。率三歲五月有奇而壹食。漢興訖竟寍。孝景帝尤數。率三歲一月而食。臣向前數言日當食。今連三年比食。自建始以來。二十歲間而八食。率二歲六月而一發。古今罕有。異有小大希稠。占有舒疾緩急。而聖人所以斷疑也。易曰。觀乎天文。以察時變。昔孔子對魯哀公。並言夏桀殷。暴虐天下。故厤失則攝提失方。孟陬無紀。此皆易姓之變也。秦始皇之未至二世時。日月薄食。山陵淪亡。辰星出於四孟。太白經天而行。無雲而雷。枉矢夜光。熒惑襲月。　火燒宮。野禽戲廷。都門內崩。長人見臨洮。石隕於東郡。星孛大角。大角以亡。觀孔子之言。考暴秦之異。天命信可畏也。及項籍之敗。亦孛大角。漢之入秦。五星聚於東井。得天下之象也。孝惠時。有雨血日食於衝滅光星見之異。孝昭時。有泰山臥石自立。上林僵柳復起。大星如月西行。眾星隨之。此為特異。孝宣興起之表。天狗夾漢而西。久陰不雨者二十餘日。昌邑不終之異也。皆著於漢紀。觀秦漢之易世。覽惠昭之無後。察昌邑之不終。視孝宣之紹起。天之去就。豈不昭昭然哉。高宗成王亦有雊雉拔木之變。能思其故。故高宗有百年之福。成王有復風之報。神明之應。應若景嚮。世所同聞也。臣幸得託未屬。誠見陛下寬明之德。冀銷大異。而興高宗成王之聲。以崇劉氏。故狠狠數奸死亡之誅。今日食尤屢。星孛東井。攝提炎及紫宮。有識長老。莫不震動。此變之大者也。其事難一二記。故易曰。書不盡言。言不盡意。是以設卦指爻。而復說義。書曰。伻來以圖。天文難以相曉。臣雖圖上。猶須口說。然後可知。願賜清燕之閒。指圖陳狀。（漢書楚元王交附傳。元延中。星孛東井。蜀郡岷山崩。雍江。向復上奏。其辭曰。） \\n 劉向　十 \\n 忠可假鬼神。罔上惑眾。（漢書李尋傳。） \\n 對成帝甘泉泰畤問 \\n 家人尚不欲絕種祠。況於國之神寶舊畤。且甘泉汾陰及雍五畤。始立皆有神祇感應。然後營之。非苟而已也。武宣之世。奉此三神。禮敬敕備。神光尤著。祖宗所立神祇。舊位誠未易動。及陳寶祠。自秦文公至今。七百餘歲矣。漢興。世世常來。光色赤黃。長四五丈。直祠而息。音聲砰隱。野雞皆雊。每見。雍太祝祠以太牢。遺候者乘傳馳詣行在所。以為福祥。高祖時五來。文帝二十六來。武帝七十五來。宣帝二十五來。初元元年以來亦二十來。此陽氣舊祠也。及漢宗廟之禮。不得擅議。皆祖宗之君與賢臣所共定。古今異制。經無明文。至尊至重。難以疑說正也。前始納貢禹之議。後人相因。多所動搖。易大傳曰。誣神者殃及三世。恐其咎不獨止禹等。（漢書郊祀志下。初罷甘泉泰畤。作南郊日。大風壞甘泉竹宮。折拔畤中樹木十圍以上百餘。天子異之。以問劉向。向對。） \\n 日食對 \\n 四月交於五月。月同孝惠。日同孝昭。東井京師地。且既。其占恐害繼嗣。（漢書五行志下之下。河平元年。四月己亥晦。日有食之。不盡如鉤。在東井六度。劉向對。） \\n 劉向　十一 \\n 說成帝定禮樂 \\n 宜興辟雍。設庠序。陳禮樂。隆雅頌之聲。盛揖讓之容。以風化天下。如此而不治者。未之有也。或曰。不能具禮。禮以養人為本。如有過差。是過而養人也。刑罰之過。或至死傷。今之刑。非皋陶之法也。而有司請定法。削則削。筆則筆。救時務也。至於禮樂。則曰不敢。是敢於殺人。不敢於養人也。為其俎豆筦弦之閒小不備。因是絕而不為。是去小不備而就大不備。大不備。或莫甚焉。夫教化之比於刑法。刑法輕。是舍所重而急所輕也。且教化所恃以為治也。刑法所以助治也。今廢所恃。而獨立其所助。非所以致太平也。自京師有誖逆不順之子孫。至於陷大辟受刑戮者不絕。繇不習五常之道也。夫承千歲之衰周。繼暴秦之餘敝。民漸漬惡俗。貪饕險詖。不閑義理。不示以大化。而獨敺以刑罰。終已不改。故曰導之以禮樂而民和睦。初。叔孫通將制定禮儀。見非於齊魯之士。然卒為漢儒宗。業垂後嗣。斯成法也。（漢書禮樂志。成帝時。揵為郡於水濱得古十磬六枚。議者以為善祥。劉向因是說上。） \\n 誡子歆書 \\n 告歆無忽。若未有異德。蒙恩甚厚。將何以報。（已上據御覽補改。）董生有云。弔者在門。賀者在閭。言有憂則恐懼敬事。敬事則必有善功而福至也。又曰。賀者在門。弔者在閭。言受福則驕奢。驕奢則禍至。故弔隨而來。齊頃公之始。藉霸者之餘威。輕侮諸侯。虧跂蹇之容。故被鞍之禍。遁服而亡。所謂賀者在門。弔者在閭也。兵敗師破。人皆弔之。恐懼自新。百姓愛之。諸侯皆歸其所奪邑。所謂弔者在門。賀者在閭。（已下據初學記御覽補。）今若年少。得黃門侍郎。要顯處也。新拜。皆謝貴人叩頭。謹戰戰慄慄。乃可必免。（蓺文類聚二十。初學記二十。御覽二百二十一引劉向集。又四百五十九。五百四十三。） \\n  \\n 　 \\n  \\n   \\n  "}
{"章节": "全漢文卷三十七", "正文": "　 \\n 全漢文卷三十七 \\n 　 \\n  \\n 烏程嚴可均校輯 \\n 劉向三 \\n 戰國策書錄 \\n 護左都水使者光祿大夫臣向言。所校中戰國策書。中書餘卷。錯亂相糅莒。又有國別者八篇。少不足。臣向因國別者略以時次之。分別不以序者以相補。除復重。得三十三篇。本字多誤脫為半字。以趙為肖。以齊為立。如此字者多。中書本號。或曰國策。或曰國事。或曰短長。或曰事語。或曰長書。或曰修書。臣向以為戰國時游士輔所用之國為之筴謀。宜為戰國策。其事繼春秋以後。訖楚漢之起。二百四十五年閒之事皆定。以殺青。書可繕寫。敘曰。周室自文武始興。崇道德。隆禮義。設辟雍泮宮庠序之教。陳禮樂弦歌移風之化。敘人倫。正夫婦。天下莫不曉然。論孝弟之義。惇篤之行。故仁義之道滿乎天 \\n 劉向　一 \\n 下。卒致之刑錯四十餘年。遠方慕義。莫不賓服。雅頌歌詠。以思其德。下及康昭之後。雖有衰德。其網紀尚明。及春秋時已四五百載矣。然其餘業遺烈。流而未滅。五伯之起。尊事周室。五伯之後。時君雖無德。人臣輔其君者。若鄭之子產。晉之叔向。齊之晏嬰。挾君輔政。以並立於中國。猶以義相支持。歌說以相感。聘覲以相交。期會以相一。盟誓以相救。天子之命。猶有所行。會享之國。猶有所恥。小國得有所依。百姓得有所息。故孔子曰。能以禮讓為國乎何有。周之流化。豈不大哉。及春秋之後。眾賢輔國者既沒。而禮義衰矣。孔子雖論詩書。定禮樂。王道粲然分明。以匹夫無勢。化之者七十二人而已。皆天下之俊也。時君莫尚之。是以王道遂用不興。故曰非威不立。非勢不行。仲尼既沒之後。田氏取齊。六卿分晉。道德大廢。上下失序。至秦孝公。捐禮讓而貴戰爭。棄仁義而用詐譎。苟以取強而已矣。夫篡盜之人。列為侯王。詐譎之國。興立為強。是以傳相放效。後生師之。遂相吞滅。并大兼小。暴師經歲。流血滿野。父子不相親。兄弟不相安。夫婦離散。莫保其命。涽然道德絕矣。晚世益甚。萬乘之國七。千乘之國五。敵侔爭權。蓋為戰國。貪饕無恥。競進無厭。國異政教。各自制斷。上無天子。下無方伯。力功爭強。勝者為右。兵革不休。詐偽並起。當此之時。雖有道德。不得施謀。有設之強。負阻而恃固。連與交質。重約結誓。以守其國。故孟子孫卿儒術之士。棄捐於世。而游說權謀之徒。見貴於俗。是以蘇秦。張義、公孫衍、陳軫代、厲之屬。生從橫短長之說。左右傾側。蘇秦為從。張儀為橫。橫則秦帝。從則楚王。所在國重。所去國輕。然當此之時。秦國最雄。諸侯方弱。蘇秦結之。時六國為一。以儐背秦。秦人恐懼。不敢闚兵於關中。天下不交兵者二十有九年。然秦國勢便形利。權謀之士。咸先馳之。蘇秦初欲橫。秦弗用。故東合從。及蘇秦死後。張儀連橫。諸侯聽之。西向事秦。是故始皇因四塞之固。據崤函之阻。跨 \\n 劉向　二 \\n 隴蜀之饒。聽眾人之筴。乘六世之烈。以蠶食六國。兼諸侯。并有天下。杖於謀詐之弊。終於信篤之誠。無道德之教仁義之化以綴天下之心。任刑罰以為治。信小術以為道。遂燔燒詩書。坑殺儒士。上小堯舜。下邈三王。二世愈甚。惠不下施。情不上達。君臣相疑。骨肉相疏。化道淺薄。網紀壞敗。民不見義。而懸於不寍。撫天下十四歲。天下大潰。詐偽之弊也。其比王德。豈不遠哉。孔子曰。道之以政。齊之以刑。民免而無恥。道之以德。齊之以禮。有恥且格。夫使天下有所恥。故化可致也。苟以詐偽偷活取容。自上為之。何以率下。秦之敗也。不亦宜乎。戰國之時。君德淺薄。為之謀筴者。不得不因勢而為資。據時而為口。故其謀扶急持傾。為一切之權。雖不可以臨國教化兵革。救急之勢也。皆高才秀士。度時君之所能行。出奇筴異智。轉危為安。連亡為存。亦可喜。皆可觀。護左都水使者光祿大夫臣向所校戰國策書錄。（戰國策剡川姚氏宋刻本。） \\n 管子書錄 \\n 護左都水使者光祿大夫臣向言。所校讎中管子書三百八十九篇。大中大夫卜圭書二十七篇。臣富參書十一篇。射聲校尉立書十一篇。太史書九十六篇。凡中外書五百六十四篇。以校。除復重四百八十四篇。定著八十六篇。殺青而書可繕寫也。管子者。潁上人也。名夷吾。號仲父。少時嘗與鮑叔牙游。鮑叔知其賢。管子貧困。常欺叔牙。叔牙終善之。鮑叔事齊公子小白。管子事公子糾。及小白立為桓公。子糾死。管仲囚。鮑叔薦管仲。管仲既任政於齊。齊桓公以霸。九合諸侯。一匡天下。管仲之謀也。故管仲曰。吾始困時。與鮑叔分財。多自子。鮑叔不以我為貪。知吾貧也。嘗為鮑叔謀事而更窮困。鮑叔不以我為愚。知吾有利有不利也。公子糾敗。召忽死之。吾幽囚受辱。鮑叔不以我為無恥。知吾不羞小節。而恥功名不顯於天下也。生我者父母。知我者鮑叔。鮑叔既進管仲。而已下之。子孫世祿於齊。有封邑者十餘世。常為名大夫。管子既 \\n 劉向　三 \\n 相。以區區之齊在海濱。通貨積財。富國彊兵。與俗同好醜。故其書稱曰。倉廩實而知禮節。衣食足而知榮辱。上服度則六親固。四維不張。國乃滅亡。下令猶流水之原。令順人心。故論卑而易行。俗所欲。因子之。俗所否。因去之。其為政也。善因禍為福。轉敗為功。貴輕重。慎權衡。桓公怒少姬。南襲蔡。管仲因伐楚。責包茅不入貢於周室。桓公背征山戎。管仲因而令燕修召公之政。柯之會。桓公北曹沬之盟。管仲因而信之。諸侯歸之。管仲聘於周。不敢受上卿之命。以讓高國。是時諸侯為管仲城穀。以為之乘邑。春秋書之。褎賢也。管仲富擬公室。有三歸反坫。齊人不以為侈。管子卒。齊國遵其政。常彊於諸侯。孔子曰。微管仲。吾其被髮左衽矣。太史公曰。余讀管氏牧民。山出高、乘馬、輕重、九府。詳哉言之也。又曰。將順其美。匡救其惡。故上下能相親愛。豈管仲之謂乎。九府書民間無有。山高一名形勢。凡管子書。務富國安民。道約言要。可以曉合經義。向謹第錄。（管子明刻本。） \\n 晏子敘錄 \\n 護左都水使者光祿大夫臣向言。所校中書晏子十一篇。臣向謹與長社尉臣參校讎。太史書五篇。臣向書一篇。參書十三篇。凡中外書三十篇。為八百三十八章。除復重二十二篇六百三十八章。定著八篇二百一十五章。外書無有三十六章。中書無有七十一章。中外皆有以相定。中書以天為芳。又為備。先為牛。章為長。如此類者多。謹頗略　。皆已定。以殺青。書可繕寫。晏子名嬰。謚平仲。萊人。萊者今東萊地也。晏子博聞彊記。通於古今。事齊靈公、莊公、景公。以節儉力行盡忠極諫道齊國。君得以正行。百姓得以附親。不用則退耕於野。用則必不詘義。不可脅以邪。白刃雖交胸。終不受崔杼之劫。諫齊君。懸而至。順而刻。及使諸侯。莫能詘其辭。其博通如此。蓋次管仲。內能親親。外能厚賢。居相國之位。受萬鍾之祿。故親戚待其祿而衣食五百餘家。處 \\n 劉向　四 \\n 士待而舉火者亦甚眾。晏子衣苴布之衣。麋鹿之裘。駕敝車疲馬。盡以祿給親戚朋友。齊人以此重之。晏子蓋短。其書六篇。皆忠諫其君。文章可觀。義理可法。皆合六經之義。又有復重文辭頗異。不敢遺失。復列以為一篇。又有頗不合經術。似非晏子言。疑後世辯士所為者。故亦不敢失。復以為一篇。凡八篇。其六篇可常置旁御觀。謹第錄。臣向昧死上。（晏子宋刻本。） \\n 孫卿書錄 \\n 護左都水使者光祿大夫臣向言。所校讎中孫卿書凡三百二十二篇。以相校。除復重二百九十篇。定著三十二篇。皆以定殺青。簡書可繕寫。孫卿趙人。名況。方齊宣王威王之時。聚天下賢士於稷下。尊寵之。若鄒衍、田駢、淳于髡之屬甚眾。號曰列大夫。皆世所稱。咸作書刺世。是時孫卿有秀才。年五十。始來游學。諸子之事。皆以為非先王之法也。孫卿善為詩禮易春秋。至齊襄王時。孫卿最為老師。齊向修列大夫之缺。而孫卿三為祭酒焉。齊人或讒孫卿。乃適楚。楚相春申君以為蘭陵令。人或謂春申君曰。湯以七十里。文王以百里。孫卿賢者也。今與之百里地。楚其危乎。春申君謝之。孫卿去之趙。後客或謂春申君曰。伊尹去夏入殷。殷王而夏亡。管仲去魯入齊。魯弱而齊強。故賢者所在。君尊國安。今孫卿天下賢人。所去之國。其不安乎。春申君使人聘孫卿。孫卿遺春申君書。刺楚國。因為歌賦以遺春申君。春申君恨。復固謝孫卿。孫卿乃行。復為蘭陵令。春申君死而孫卿廢。因家蘭陵。李斯嘗為弟子。已而相秦。及韓非號韓子。又浮丘伯。皆受業為名儒。孫卿之應聘於諸侯。見秦昭王。昭王方喜戰伐。而孫卿以三王之法說之。及秦相應侯皆不能用也。至趙。與孫臏議兵趙孝成王前。孫臏為變詐之兵。孫卿以王兵難之。不能對也。卒不能用。孫卿道守禮義。行應繩墨。安貧賤。孟子者。亦大儒。以人之性善。孫卿後孟子百餘年。以為人性惡。故作性惡一篇以非孟子。蘇秦張儀以邪 \\n 劉向　五 \\n 道說諸侯。以大貴顯。孫卿退而笑之曰。夫不以其道進者。必不以其道亡。至漢興。江都相董仲舒亦大儒。作書美孫卿。孫卿卒不用於世。老於蘭陵。疾濁世之政。亡國亂君相屬。不遂大道。而營乎巫祝。信禨祥。鄙儒小拘如莊周等。又滑稽亂俗。於是推儒墨道德之行事興壞。序列箸數萬言而卒。葬蘭陵。而趙亦有公孫龍。為堅白異同之辨。處子之言。魏有李悝。盡地為之教。楚有尸子、長廬子、芋子。皆著書。然非先王之法也。皆不循孔氏之術。唯孟軻孫卿為能尊仲尼。蘭陵多善為學。蓋以孫卿也。長老至今稱之曰。蘭陵人喜字為卿。蓋以法孫卿也。（案。上文至漢興江都以下十七字。當在此句下。）孟子、孫卿、董先生皆小五伯。以為仲尼之門。五尺童子。皆羞稱五伯。如人君能孫卿。庶幾於王。然世終莫能用。而六國之君殘滅。秦國大亂。卒以亡。觀孫卿之書。其陳王道甚易行。疾世莫能用。其言悽愴。甚可痛也。嗚呼。使斯人卒終於閭巷。而功業不得見於世。哀哉。可為霣涕。其書比於記傳。可以為法。謹第錄。臣向昧死上言。護左都水使者光祿大夫臣向言所校讎孫卿書錄。（荀子宋刻本。） \\n 韓非子書錄 \\n 韓非者。韓之諸公子也。喜刑名法術之學。而歸其本於黃老。其為人吃。口不能道說。善著書。與李斯俱事荀卿。李斯自以為不如。非見韓之削弱。數以書于韓王。韓王不能用。於是韓非病治國不務求人任賢。反舉浮淫之蠹。而加之功實之上。以為儒者用文亂法。而俠者以武犯禁。寬則寵名譽之人。急則用介冑之士。所用非所養。所養非所用。廉直不容於邪枉臣。觀往者得失之變。故作孤憤五蠹、內外儲、說難。五十五篇十餘萬言。人或傳其書至秦。秦王見孤憤五蠹之書。曰。嗟乎。寡人得見此人與游。死不恨矣。李斯曰。此韓非之所著書。秦因急攻韓。韓始不用。及急。乃遣韓非使秦。秦王悅之。未任用。李斯害之秦王曰。非。韓之諸公子也。今欲并諸侯。非終為韓不為秦。此人情也。今王不用。久留而歸之。此自遺患也。不如過法誅之。秦王以為然。下吏治非。李斯使人遺藥。令早自殺。韓非欲自陳。不見。秦王後悔。使人赦之。非已死矣。（宋本不著名。疑是劉向作。） \\n 劉向　六 \\n 列子書錄 \\n 右新書定著八章。護左都水使者光祿大夫臣向言。所校中書列子五篇。臣向謹與長社尉臣參校讎。太常書三篇。太史書四篇。臣向書六篇。臣參書二篇。內外書凡十篇。以校。除復重十二篇。定著八篇。中書多。外書少。章亂布在諸篇中。或字誤。以盡為進。以賢為形。如此者眾。及在新書有棧。校讎從中書。已定。皆以殺青。書可繕寫。列子者。鄭人也。與鄭繆公同時。蓋有道者也。其學本於黃帝老子。號曰道家。道家者。秉要執本。清虛無為。及其治身接物。務崇不競。合於六經。而穆王湯問二篇。迂誕恢詭。非君子之言也。至於力命篇一推分命。楊子之篇唯貴放逸。二義乖背。不似一家之書。然各有所明。亦有可觀者。孝景皇帝時貴黃老術。此書頗行於世。及後遣落。散在民閒。未有傳者。且多寓言。與莊周相類。故太史公司馬遷不為列傳。謹第錄。臣向昧死上。護左都水使者光祿大夫臣向所校列子書錄。永始三年八月壬寅上。（列子宋刻本。） \\n 鄧析書錄 \\n 中鄧析書四篇。臣敘書一篇。凡中外書五篇。以相校。除復重為一篇。皆定殺而書可繕寫也。鄧析者。鄭人也。好刑名。操兩可之說。設無竊之辭。當子產之世。數難子產為政。記或云子產執而戮之。於春秋左氏傳。昭公二十年而子產卒。子太叔嗣為政。定公八年。太叔卒。駟歂嗣為政。明年乃殺鄧析。而用其竹刑。君子謂子然於是乎不忠。苟有可以加於國家。棄其邪可也。靜女之三章。取彤管焉。竿旄何以告之。取其忠也。故用其道。不棄其人。詩之蔽芾甘棠。勿剪勿伐。召伯所茇。思其人。猶愛其樹也。況用其道。不恤其人乎。子然無以勸能矣。竹刑簡法也。久遠世無其書。子產卒後二十年而鄧析死。傳說或稱子產誅鄧析。非也。其論無厚者。言之異同。與公孫龍同類。謹第上。（鄧析子明刻本。　案。此敘意林荀子楊倞注高似孫子略皆作劉向。或據書錄。解題改屬劉歆。檢書錄解題。無此說。） \\n 劉向　七 \\n 關尹子書錄 \\n 右新書著定關尹子九篇。護左都水使者光祿大夫臣劉向言。所校中祕書關尹子九篇。臣向校讎太常存七篇。臣向本九篇。臣向輒除錯不可攷增闕斷續者九篇。成皆殺青。可繕寫。關尹子名喜。號關尹子。或曰關令子。隱德行。人易之。嘗請老子著道德經上下篇。列禦寇莊周皆稱道家書。篇皆寓名。有章。章首皆有關尹子曰四字。篇篇敘異。章章義異。其旨同。辭與老列莊異。其歸同。渾質崖戾。汪洋大肆。然有式則。使人泠泠輕輕。不使人狂。蓋公授曹相國參。曹相國薨。書葬。至孝武皇帝時。有方士來。以七篇上。上以仙處之。淮南王安好道聚書。有此不出。臣向父德。因治淮南王事得之。臣向幼好焉。寂士清人。能重愛黃老清靜。不可闕。臣向昧死上。永始二年八月庚子。護左都水使者光祿大夫臣向謹進上。（此疑依託。） \\n 子華子書錄 \\n 護左都水使者光祿大夫臣向言。所校讎中子華書。凡二十有四篇。以相校。復重十有四篇。定著十篇。皆以殺青。書可繕寫。子華子程氏。名本。字子華。晉人也。晉自頃公失政。政在六卿。趙簡子始得志。招徠賢俊之士。為其家臣。子華子生於是時。博學。能通墳典丘索。及故府傳記之書。性闓爽。善持論。不肯苟容於諸侯。聚徒著書。自號程子。名稱藉甚。聞於諸侯。孔子遇諸郯。歎曰。天下之賢士也。簡子欲仕諸朝而不能致。乃遺使者奉纁幣聘以為爵執圭。是時簡子殺寶犢及舜華。孔子為作臨河之操。子華子亦逡巡不肯起。簡子大怒。將脅之以兵。子華子去而之齊。齊景公不能用也。子華子館於晏氏。更題其書曰子華子。簡子卒。襄子立。子華子反於晉。時已老矣。遂不復仕以卒。今其書編離簡斷。以是門人弟子共相綴。隨記其所聞。而無次敘。非子故所著之書也。大抵子華子以道德為指歸。而網紀以仁義。存誠養操。不苟於售。唯孔子然後知其賢。齊大夫晏平仲與之為久要之交。當時諸侯以勢想軋爭。結怨連禍。日以權譎為事。子華子之言。如持水納石。不相酬荅。卒以不遇。可為酸鼻。謹目錄。臣向昧死上。（此敘及關尹子敘。疑皆宋人依託。今姑錄之。於陵子敘。明人作不錄。） \\n 劉向　八 \\n 說苑敘錄 \\n 護左都水使者光祿大夫臣向言。所校中書說苑集事。及臣向書民間書誣校讎。其事類眾多。章句相溷。或上下謬亂。難分別次序。除云與新序復重者。其餘者淺薄不中義理。別集以為百家後。令以類相從。一一條別篇目。更以造新事十萬言以上。凡二十篇七百八十四章。號曰新苑。皆可觀。臣向昧死。（宋本。說苑。） \\n 高祖頌 \\n 漢家本系。出自唐帝。降及於周。在秦作劉。涉魏而東。是為豐公。（漢書高帝紀贊。　案。劉向有世頌八篇。） \\n 杜銘 \\n 歷危乘險。匪杖不行。年耆力竭。匪杖不彊。有杖不任。顛跌誰怨。有士不用。害何足言。都蔗雖甘。殆不可杖。佞人悅已。亦不可相。杖必取便。不必用味。士必任賢。何必取貴。（蓺文類聚六十九。案。此銘亦作崔瑗。御覽作馮植。恐非。） \\n 熏鑪銘 \\n 喜此正器。嶄巖若山。上貫太華。承以銅盤。中有蘭麝。朱火青煙。蔚術四塞。上連青天。（蓺文類聚七十。書鈔一百三十五。初學記二十五。）雕鏤萬獸。離婁相加。（文選景福殿賦注。） \\n 劉向　九 \\n 五紀說 \\n 夏厤以為列宿日月皆西移。列宿疾而日次之。月宿遲。故日與列星昏俱入西方。後九十一日是宿在北方。又九十一日是宿在東方。九十一日在南方。此明日行遲於列宿也。月生三日。日入而月見西方。至十五日。日入而月見東方。將晦。日未出。乃見東方。以此明月行之遲於日。而皆西行也。向難之以鴻範傳曰。晦而月見西方。謂之脁脁疾也。朔而月見東方。謂之側匿。側匿遲不敢進也。星辰西行。史官謂之逆行。此三說。夏厤皆違之。跡其意。好異者之所作也。（宋書天文志一。） \\n 五紀論 \\n 太白少陰。弱不得專行。故以巳未為界。不得經天而行。經天則晝見。其占為兵。為喪。為不臣。為更王。強國弱。小國強。（宋書天文志一。乾象。通鑑十六。　案。張溥本有洪範五行傳。專從漢書五行志摘出。今不錄。） \\n  \\n 　 \\n  \\n   \\n  "}
{"章节": "全漢文卷三十八", "正文": "　 \\n 全漢文卷三十八 \\n 　 \\n  \\n 烏程嚴可均校輯 \\n 劉向四 \\n 別錄 \\n 子夏易傳（唐會要七十七。） \\n 服氏齊人。號服光。（漢書蓺文志注。釋文序錄。　案。釋文序錄引作服先。） \\n 神輸者王道。失則災害生。得則四海輸之祥瑞。（漢書蓺文志注。） \\n 京房易說云。日與星[日與星之日當作月]。至陰也。有形無光。日照之。乃有光。喻如鏡照日。即有影見。月初光見西方。望已後。光見東。皆日所照也。（御覽四。　案。引作劉向七略。各書所引別錄七略多同。今以題劉向者。俱入於別錄。） \\n 易家有救民之法。（史記淮南王列傳索隱。） \\n 所校讎中易傳淮南九師道訓。除復重。定著十二篇。淮南王聘善為易者九人。從之採獲。故中書署曰九師書。（初學記二十一。御覽六百九。　案。御覽引作劉向別傳。九師書上有淮南二字。） \\n 劉向　一 \\n 所校讎中易傳古五子書。除復重。定著十八篇。分六十四卦著之日辰。自甲子至於壬子。凡五子。故號曰五子。（初學記二十一。） \\n 段嘉。即京房所從受易者也。見儒林傳及劉向別錄。（漢書蓺文志注。） \\n 五十八篇。（尚書堯典正義。） \\n 虞夏書。（尚書堯典正義。） \\n 武帝未。民有得泰誓書於壁內者。獻之。與博士。使讀說之。數月。皆起傳以教人。（尚書序正義。） \\n （周書）周時誥誓。號令也。蓋孔子所論百篇之餘也。（漢書蓺文志。注引劉向云。） \\n 百篇次第於序孔鄭不同。孔依壁內及序為文。鄭依賈氏所奏別錄為次。（尚書堯典正義。） \\n 師之尚之父之。故曰師尚父。父亦男子之美稱也。（毛詩大明正義論語泰伯疏。史記齊世家集解。） \\n 古文記二百四篇。（釋文序錄） \\n （王制）文帝所造書。有本制兵制服制篇。（史記封禪書索隱。） \\n 明堂之制。內有太室。象紫宮。南出明堂。象太微。（後漢書班固傳注。　案。隋書牛宏傳云。案劉向別錄。及馬宮蔡邕等所見。當時有古文明堂禮、王居明堂禮、明堂圖、明堂大圖、陰陽太山通義、魏文侯孝經傳等。並說古明堂之事。其書皆亡。） \\n 路寢在北堂之西。社稷宗廟在路寢之西。（周禮匠人疏。） \\n 左明堂辟雍。右宗廟社稷。（周禮匠人疏。） \\n 九主者。有法君、專君、授君、勞君、等君、寄君、破君、國君、三歲社君。凡九品。圖畫其形。（史記殷本紀集解。） \\n 王度記。似齊宣王時淳于髡等所說也。（禮記雜記正義。） \\n （王史氏）六國時人也。（漢書蓺文志注。） \\n 劉向　二 \\n 士冠禮第一。士昏禮第二。士相見禮第三。鄉飲酒禮第四。鄉射禮第五。燕禮第六。大射儀第七。聘禮第八。公食大夫禮第九。覲禮第十。喪服第十一。士喪禮第十二。士喪禮下篇第十三。士虞禮第十四。特牲饋食禮第十五。少牢饋食禮第十六。少牢下篇第十七。（儀禮疏鄭目錄。　案。士冠禮疏云。大戴戴聖與劉向為別錄十七篇。次第皆冠禮為第一。昏禮為第二。士相見為第三。自茲以下。篇次則異。其劉向別錄。即此十七篇之次是也。） \\n 曲禮屬制度。檀弓屬通論。王制屬制度。月令屬明堂陰陽。曾子問屬喪服。文王世子屬世子法。禮運屬通論。禮器屬制度。郊特牲屬祭祀。內則屬子法。玉藻屬通論。明堂位屬明堂陰陽。喪服小記屬喪服。大傳屬通論。少儀屬制度。學記屬通論。樂記屬樂記。雜記屬喪服。喪大記屬喪服。祭法屬祭祀。祭義屬祭祀。祭統屬祭祀。經解屬通論。哀公問屬通論。仲尼燕居屬通論。孔子閒居屬通論。坊記屬通論。中庸屬通論。表記屬通論。緇衣屬通論。奔喪屬喪服。問喪屬喪服。服問屬喪服。閒傳屬喪服。三年問屬喪服。深衣屬制度。投壺屬吉禮。儒行屬通論。大學屬通論。冠義屬吉事。昏義屬吉事。鄉飲酒義屬吉事。射義屬吉事。燕義屬吉事。聘義屬吉事。喪服四制舊說屬喪服。（禮記正義鄭目錄。　案。釋文序錄云。劉向別錄有四十九篇。其篇次與今禮記同。樂記正義云。別錄禮記四十九篇。樂記第十九。） \\n 鄭目錄云。樂記者。以其記樂之義。此於別錄屬樂記。蓋十一篇合為一篇。謂有樂本。有樂論。有樂施。有樂言。有樂禮。有樂情。有樂化。有樂象。有賓牟賈。有師乙。有魏文侯。今雖合此。略有分焉。（禮記樂記正義。　案。史記樂書正義云。依別錄篇次與鄭目錄同。而樂記篇次又不依鄭目。樂記正義云。依別錄所次。有賓牟賈。有師乙。有魏文侯。今此樂記有魏文侯。乃次賓牟賈師乙為未。則是今之樂記。與別錄不同。） \\n 劉向校書得樂記二十三篇。著於別錄。今樂記所斷取十一篇。餘有十二篇。其名案別錄十一篇餘次。奏樂第十二。樂器第十三。樂作第十四。意始第十五。樂穆第十六。說律委十七。季札第十八。樂道第十九。樂義第二十。昭本第二十一。昭頌第二十二。竇公第二十三。是也。（禮記樂記正義。） \\n 劉向　三 \\n 雅琴之意。事皆出龍德諸琴雜事中。趙氏者。勃海人趙定也。宣帝時元康神爵間。丞相奏能鼓琴者勃海趙定梁國龍德。皆召入見溫室。使鼓琴待詔。定為人尚清靜。少言語。善鼓琴。時間燕為散操。多為之涕泣者。（後漢書劉昆傳注蓺文類聚四十四。白帖六十二御覽五百七十九。事類賦注十一。） \\n 師氏雅琴者。名志。東海下邳人。傳云。言師曠之後。至今邳俗猶多好琴也。（北堂書鈔一百九。） \\n （雅琴龍氏）亦魏相所奏也。與趙定俱召見。待詔。後拜為侍即。（漢書蓺文志注。） \\n 樂歌詩四篇。趙氏雅琴七篇。師氏雅琴八篇。龍氏雅琴百六篇。（隋書音樂志。） \\n 君子因雅琴之適。故從容以致思焉。其道閉塞悲愁。而作者名其曲曰操。言遇災害。不失其操也。（後漢書曹褒傳注。） \\n 左丘明授曾申。申授吳起。起授其子期。期授楚人鐸椒。鐸椒作鈔撮八卷授虞卿。虞卿作鈔撮九卷授荀卿。荀卿授張蒼。（春秋左氏傳序正義。） \\n 世本。古史官明於古事者之所記也。錄黃帝已來帝王諸侯及卿大夫系謚名號。凡十五篇也。（史記集解序索隱。） \\n 魯論語二十篇。皆孔子弟子記諸善言也。（論語序疏。） \\n 魯人所學謂之魯論。齊人所學謂之齊論。古壁所傳謂之古論。（皇侃論語義疏序。） \\n 孔子見魯哀公問政。比三朝。退而為此記。故曰三朝。凡七篇。並入大戴禮。（史記五帝本紀索隱。三國志秦宓傳注。北堂書鈔九十九。蓺文類聚五十五。　案。三國志注蓺文類聚引作孔子三見哀公作三朝七篇。今在大戴禮。） \\n （孝經）古文字也。庶人章分為二也。曾子敢問章為三。又多一章。凡二十二章。（漢書蓺文志注引劉向云。） \\n 周宣王太史作大篆也。（文選魏都賦注。） \\n 古文或誤以見為典。以陶為陰。如此類多。（北堂書鈔一百一。御覽六百一十八。） \\n 劉向　四 \\n 殺青者。直治竹作簡書之耳。新竹有汗。善朽蠹。凡作簡者。皆於火上炙乾之。陳楚間謂之汗。汗者。去其汗也。（初學記二十八。御覽六百六。　案。後漢書吳祐傳注云。殺青者。以火炙簡令汗。取青易書。復不蠹。謂之殺青。亦謂之汗簡。義見劉向別錄。） \\n 讎校。一人讀書。校其上下。得繆誤為校。一人持本。一人讀書。若怨家相對。故曰讎也。（文選魏都賦注。御覽六百一十八。） \\n 晏平仲名嬰。東萊夷維人。事齊靈公莊公。以節儉力行重於齊。（世說新語言語篇注。　案。史記管晏列傳集解引。萊者。今東萊地也。） \\n 稷。齊城門名也。談說之士。期會於稷門下。故曰稷下也。（史記田敬仲世家集解。水經淄水注。太平寰字記十八。） \\n （吁子）芋子。（史記荀卿列傳索隱。） \\n 徐子。外黃人也。（史記魏世家集解。） \\n 臣向與黃門侍郎歆所校列女傳。種類相從為七篇。以著禍福榮辱之效。是非得失之分。畫之於屏風四堵。（初學記二十五。御覽七百一。） \\n 楊雄經目有元首、元衝、元錯、元測、元舒、元營、元數、元文、元掜、元圖、元告、元問。合十二篇。（蕭該漢書音義。） \\n 鬻子名熊。封於楚。辛甲故殷之臣。事紂。蓋七十五諫而不聽。去至周。召公與語賢之。告文王。文王親自迎之。以為公卿。封長子。（史記周本紀集解。　案。自辛甲下。當別為一條。） \\n 九府書民間無有。山高一名形勢。（史記管晏列傳集解。） \\n 列子目錄曰。至於力命篇。一推分命。（文選王康琚反招隱詩注。） \\n （莊子）宋之蒙人也。（史記老莊列傳索隱。） \\n 又作人姓名。使相與語。是寄辭於其人。故莊子有寓言篇。（史記莊子列傳索隱。） \\n 老萊子。古之壽者。（文選遊天台山賦注。） \\n 鶡冠子常居深山。以鶡為冠。故號鶡冠子。（蓺文類聚六十七。文選劉孝標辨命論注。御覽六百八十五。） \\n （周調）人間小書。其言俗薄。（漢書蓺文志注。） \\n 劉向　五 \\n （郎中嬰齊）故待詔不知其姓。數從游觀。名能為文。（漢書蓺文志注引劉向云。） \\n （鄭長者）鄭人。不知其名。（漢書蓺文志注。） \\n 騶衍之所方。五德終始。天地廣大。其書言天事。故曰談天。（史記荀卿列傳集解。後漢書西域傳注。北堂書鈔九十九。） \\n 方士傳言。鄒衍在燕燕。有谷。地美而寒。不生五穀。鄒子居之。吹律而溫氣至。而黍生。今名黍谷。（北堂書鈔一百十二。蓺文類聚九。文選魏都賦劉注。顏延年秋胡詩注。阮嗣宗詣蔣公奏記注。白帖六。太平御覽八百四十二。） \\n 齊使鄒衍過趙。平原君見公孫龍及其徒綦母子之屬。論白馬非馬之辨。以問鄒子。鄒子曰。彼天下之辨。有五勝三至。而辭正為下。辨者別殊類。使不相害。序異端。使不相亂。抒意通指。明其所謂。使人與知焉。不務相迷也。故勝者不失其所守。不勝者得其所求。若是故辨可為也。及至煩文以相假。飾辭以相惇。巧譬以相移。引人聲使不得及其意。如此害大道。夫繳紛爭言而競後息。不能無害君子。坐皆稱善。（史記平原君列傳集解。） \\n （杜文公）韓人也。（漢書蓺文志注。） \\n （黃帝泰素）或言韓諸公孫之所作也。言陰陽五行。以為黃帝之道也。曰泰素。（漢書蓺文志注。） \\n 騶奭修衍之文飾。若雕鏤龍文。故曰雕龍。（史記荀卿列傳集解。後漢書崔駟傳注。北堂書鈔一百。　案。後漢書注引作鄒奭修衍飾之文若雕龍文。御覽四百六十四引云。鄒奭者。頗采鄒衍之術。迂大而閎辨。文具難勝。齊人美之。頌曰談天鄒。文與此異。） \\n （于長天下忠臣）傳天下忠臣。（漢書蓺文志注。） \\n （申不害京人）京。今河南京縣也。（史記申韓列傳索隱。） \\n （申子）今民間所有上下二篇。中書六篇。皆合。二篇已備。過太史公所記也。（史記申韓列傳索隱[索隱當作集解。]。） \\n 孝宣皇帝重申不害君臣篇。使黃門郎張子喬正其字。（御覽二百二十一。） \\n 申子學號曰刑名。刑名者。循名以責實。其尊君卑臣。崇上抑下。合於六經也。宣帝好觀其君臣篇。（史記張叔列傳索隱。漢書元帝紀注。張歐傳注。） \\n 劉向　六 \\n 鄧析好刑名。操兩可之說。設無窮之辭。數難子產為政。子產執而戮之。（荀子不苟篇注引劉向云。） \\n （尹文子）與宋鈃俱游稷下。（漢書蓺文志注引劉向云。） \\n 公孫龍持白馬之論以度關。（初學記七。） \\n （成公生）與李斯子由同時。由為三川守。成公生游談不仕。（漢書蓺文志注引劉向云。） \\n （毛公）論堅白同異。以為可以治天下。（漢書蓺文志注。） \\n 名家者流。出於禮官。古者名位不同。禮亦異數。孔子曰。必也正名乎。（史記太史公自序索隱。漢書司馬遷傳注。） \\n （我子）為墨子之學。（漢書蓺文志注。） \\n 墨子書有文子。文子。子夏之弟子。問於墨子。（史記荀卿列傳索隱。） \\n （炙迥髡）過字作輠。輠者。車之盛膏器也。炙之雖盡。猶有餘流者。言淳于髡智不盡如炙輠也。（史記荀卿列傳集解。） \\n （繚尉）繚為商君學。（漢書蓺文志注。） \\n 楚有尸子。疑謂其在蜀。今案尸子書。晉人也。名佼。秦相衛鞅客也。衛鞅商君。謀事畫計。立法理民。未嘗不與佼規也。商君被刑。佼恐并誅。乃亡逃入蜀。自為造此二十篇。凡六萬餘言。卒。因葬蜀。（史記荀卿列傳集解。） \\n 朔之文辭。有封泰山。責和氏璧。及皇太子生。謀屏風。殿上柏柱。平樂觀。賦獵八言七言上下。從公孫弘借車。凡劉向所錄朔書具是矣。師古曰。劉向別錄所載。（漢書東方朔傳。） \\n 督亢。膏腴之地。（史記荊軻列傳集解。後漢郡國志補注。） \\n 丹。燕王喜之太子。（史記荊軻列傳索隱。） \\n （神農）疑李悝及商君所說。（漢書蓺文志注。　案。史記貨殖列傳。李克務盡地力。索隱云。劉向別錄則云李悝也。） \\n 尹都尉書有種瓜篇。（御覽九百七十八。） \\n 劉向　七 \\n 尹都尉書有種蓼篇。（御覽九百七十八。） \\n 尹都尉書有種芥、葵、蓼、薤、蔥諸篇。（御覽九百八十。） \\n 都尉有種蔥書。曹公與其先生言。細人覘之。見有拔蔥。（蓺文類聚八十二。） \\n （氾勝之）使教田。三輔有好田者師之。徙為御史。（漢書蓺文志注。） \\n （祭癸）邯鄲人。（漢書蓺文志注。） \\n （待詔臣饒心術）饒。齊人也。不知其姓。武帝時待詔。作書名曰心術也。（漢書蓺文志注。） \\n （賈誼弔屈原賦）因以自諭自恨也。（史記賈誼列傳集解。） \\n 淮南王有薰籠賦。（北堂書鈔一百三十五。御覽七百十。） \\n 向有芳松枕賦。（白帖十四。御覽七百七。） \\n 向有合賦。（御覽七百一十七。） \\n 有騏麟角杖賦。（北堂書鈔一百三十三。御覽七百十。事類賦注一十四。） \\n 有行過江上弋雁賦。行弋賦。弋雌得雄賦。（御覽八百三十二。） \\n 待詔馮商作燈賦。（蓺文類聚八十。） \\n 商字子高。（漢書蓺文志注。） \\n 臣向謹與長社尉杜參校中祕書。（漢書蓺文志注。） \\n 驃騎將軍史朱宇。（漢書蓺文志注。） \\n 隱書者。疑其言以相問對者。以慮思之。可以無不諭。（漢書蓺文志注。） \\n 有麗人歌賦。漢興以來。善雅歌者魯人虞公。發聲清哀。遠動梁塵。受學者莫能及也。（蓺文類聚四十三。文選嘯賦注。事類賦注十一。　案。初學記十五。魯人虞公。見劉向別錄。） \\n 孫子書以殺青簡。編以縹絲繩。（北堂書鈔一百三。太平御覽六百六。） \\n 蹴鞠者。傳言黃帝所作。或曰起戰國之時。蹴鞠。兵勢也。所以練武士知有材也。皆因嬉戲。而講習之。今軍士無事。得使蹴鞠。有書二十五篇。（史記蘇秦列傳集解。衛霍列傳索隱。後漢書梁冀傳注。初學記四。一切經音義二。白帖四。御覽二百九十七。又七百五十四。事類賦注四。） \\n 人民蚤蝨眾多。則地癢也。（北堂書鈔一百五十七。） \\n 劉向　八 \\n 鑿山鑽石。則見地痛也。（北堂書鈔一百五十七。） \\n 薛公藏於賣漿家。徐廣曰。漿或作醪。案別錄知也。（史記信陵君列傳索隱。） \\n  \\n 　 \\n  \\n   \\n  "}
{"章节": "全漢文卷三十九", "正文": "　 \\n 全漢文卷三十九 \\n 　 \\n  \\n 烏程嚴可均校輯 \\n 劉向五 \\n 新序（案。新序三十卷。見存十卷。不錄。錄其佚文。） \\n 齊王問墨子曰。古之學者為己。今之學者為人。何如。對曰。古之學者得一善言。以附其身。今之學者得一善言。務以悅人。（北堂書鈔八十三。太平御覽六百七。） \\n 臧孫行猛政。子貢非之曰。夫政。猶張琴瑟也。大絃急。則小誸絕矣。是以位尊者德不可以薄。官大者治不可以小。地廣者制不可以狹。民眾者政不可以苛。獨不聞子產相鄭乎。其掄材惟賢。抑惡而揚善。故有大略者不聞其所短。有德厚者不非其小疵。其牧民之道。養之以仁。教之以禮。因其所欲而與之。從其所好而勸之。賞之疑者從重。罰之疑者從輕。（蓺文類聚五十二。） \\n 劉向　一 \\n 子產相鄭。七年而教宣風行。國無刑人。（北堂書鈔三十五風俗和平囹圄空虛注引。） \\n 李斯問荀卿曰。當今之時。為秦奈何。孫卿曰。力術止。義術行。秦之謂也。（荀子強國篇楊倞注引。） \\n 子產決鄧析教民之難。約。大獄袍衣。小獄襦　。民之獻袍衣　者不可勝數。以非為是。以是為非。鄭國大亂。民口讙譁。子產患之。於是討鄧析而僇之。民乃服。是非乃定。（荀子正名篇注引。） \\n 梁車新為鄴令。其姊往見之。值暮。郭門閉。遂踰郭而入。梁車新因刖其足。趙成侯以為不慈。遂奪璽免官。（御覽五百十七。） \\n 魯哀公為室而大。公儀子（淮南人間訓作公宣子。）諫曰。室大。眾與人處則譁。少與人處則悲。（卑訛今從淮南。）願公適也。曰。聞命矣。築室不輟。明日。又諫。（當有日字。）國小室大。百姓必怨吾君。請諸侯聞之。必輕吾國。公曰。聞命矣。築室不輟。明日。又諫曰。左昭右穆。為室而大。以臨二先君。無乃害於孝乎。於是哀公毀室而止。（御覽百七十四。） \\n 齊景公遊於牛山之上。而北望齊曰。美哉國乎。使古無死者。則寡人將去期如之何。乃泣沾襟。高子曰。然。賴君之賜。蔬食惡肉。可得而食也。駑馬棧車。可得而乘也。且不欲死。而況吾君乎。俯而垂泣。晏子拊手而笑曰。樂哉今日嬰之遊也。見怯君一而諛臣二。使古之無死者。則太公丁公至今猶存。吾君方為被蓑笠而立乎畎畝之中。唯事之恤。何服念死乎。景公慚焉。（御覽四百廿八。今見韓詩外傳十。） \\n 齊有田巴先生者。行修於內。智明於外。王聞其賢。聘之。將問政焉。田巴先生改製新衣。拂飾冠帶。顧謂其妾。妾曰姣。將出門。問其從者。從者曰姣。過於淄水。自照視。醜惡甚焉。遂見齊王。齊王問政。對曰。政在正身。正身之本在於群臣。大王召臣。臣改制鬋飾。問於臣妾曰奚若。妾愛臣。諛臣曰姣。問從者。從者畏臣。諛臣曰姣。臣據臨淄水而觀影。然後自知醜惡也。今齊之臣妾諛王者。非特二人。王如臨淄水。見己之惡。過而自改。斯齊國治矣。（御覽六十三。又三百八十二。） \\n 劉向　二 \\n 孔子見宋榮啟期。老。白首衣弊服。鼓琴自樂。孔子問曰。先生老而窮。何樂也。啟期對曰。吾有三樂。天生萬物。以人為貴。吾各為人。一樂也。人生以男為貴。吾得為男。二樂也。人生命有傷天。吾年九十歲。是三樂也。貧者士之常。死者人之終。居常以守終。何不樂乎。（御覽三百八十三。） \\n 崔杼弒莊公。申蒯漁於海而後至。將入死之。其御止之曰。君之無道聞於天下。不可死也。申蒯曰。告我晚。子不早告我。吾安得食亂君之祿。而死治君之事乎。子免之。無死。其御曰。子有亂主。猶死之。我有治長。奈何勿死。申蒯至門曰。申蒯聞君死。請入弔。門者以告崔杼。杼令勿內。申蒯曰。汝疑我乎。吾與汝臂。乃斷其左臂以與門者。門者以示崔杼。杼陳八列。令其入。申蒯拔劍呼天。三踊乃斗。殺七列。未及崔子一列而死。其御亦死之門外。君子聞之曰。蒯可謂守節死義矣。（御覽三百六十九。又四百十七。又四百三十八。又有申鳴一條。今見說苑。疑誤作新序。今不錄。） \\n 孫武樂毅之徒。皆前世之賢將也。久遠深奧。其事難知。至於吳漢。近時人耳。起於販馬。立為良將。垂名竹帛。天下歸德。此可慕也。（御覽二百七十六。） \\n 昔子奇年十八。齊君使之治阿。既行矣。悔之。使使追之。曰。未至阿及之。還之。已至。勿還也。使者及之而不還。君問其故。對曰。臣見使與共載者。白首也。夫以老者之智。以少者之決。必能治阿矣。是以不還。（御覽二百六十八。） \\n 齊景公遊海上。樂之。六月不歸。令左右。敢言歸者死。顏歜諫曰。君樂治海上。不樂治國。儻有治國者。君且安得樂出海也。公據戟將斫之。歜撫衣而待之曰。君奚不斫也。昔桀殺關龍逢。紂殺王子比干。君奚不斫。以臣參此二人。不亦可乎。公遂歸。（御覽三百五十三。） \\n 昌邑王治側。鑄（續漢志作注。）冠十枚。以冠賜師友儒者。後以冠冠奴。龔遂免冠歸之曰。王賜儒者冠。下至臣。今以餘冠冠奴。是大王奴虜畜臣也。（御覽五百。） \\n 劉向　三 \\n 昌邑王徵為天子。到營陽。置積竹刺杖二枚。龔遂諫曰。積竹賜杖者。驕蹇少年杖也。大王奉大喪。當柱竹杖。（御覽七百十。） \\n 昌邑王取侯王二千石墨綬黃綬。與左右偑之。龔遂諫曰。高皇帝造花綬五等。陛下取之而與賤人。臣以為不可。願陛下收之。（御覽六百八十二。） \\n 上古之時。其民敦朴。故三皇教而不誅。無師而威。故善為者不師。三皇之德也。至於五帝。有師旅之備而無用。故善師者不陣。五帝之謂也。湯伐桀。文王伐崇。武王伐紂。皆陣而不戰。故善陣者不戰。三王之謂也。及夏后氏之伐有扈。殷高宗之討鬼方。周宣王之征熏鬻。而不血刃。皆仁聖之惠。時化之風也。至齊桓侵蔡而蔡潰。伐楚而楚服。而彊楚以致苞茅之貢於周室。北伐山戎。使奉朝覲。三存亡。一斷絕。九合諸侯。一匡天下。衣裳之會十有一。嘗大戰。亦不血刃。至晉文公。設虎皮之威。陳曳柴之偽。以破楚師而安中國。故曰善戰者不死。晉文公之謂也。楚昭王遭闓閭之禍。國滅。昭王出亡。父老迎而哭之。昭王曰。寡人不仁。不能守社稷。父老反矣。何憂無君。寡人且從此入海矣。父老曰。有君若此。其賢也。及申包胥請救。哭秦庭七日。秦君憐而救之。秦楚同心。遂走吳師。昭王反國。故善死者不亡。昭王之謂也。是故自晉文公以下。至戰國。而暴兵始眾。於是以彊并弱。以大吞小。故彊國務攻。弱國備守。合從連衡。群相征伐。故戰則稱孫吳。守則稱墨翟。至秦而以兵并天下。窮兵極武而亡。及項羽尚暴而滅。漢以寬仁而興。故能掃除秦之苛暴矣。孝武皇帝穰服四夷。其後天下安然。故世之為兵者。其行事略可睹也。（御覽二百七十一。） \\n 湯居亳七十里。地與葛伯為鄰葛伯放淫不祀。湯使人遺之牛羊。葛伯食之。又不以祀。湯又使人問曰。何為不祀。曰。無以共粢盛也。湯又使亳眾往為之耕。老弱饋食。葛伯率其民。要其有酒食黍稻者奪之不與者殺之。有一童子以黍肉餉。殺而奪之。書曰葛伯仇餉。此之謂也。為其殺是童子而征之。四海之內皆曰。非富天下也。為匹夫匹婦復讎也。（御覽三百五。） \\n 劉向　四 \\n 公孫敖問伯象先生曰。今先生收天下之術。博觀四方之日久矣。未能裨世主之治。明君臣之義。是則未有異於府庫之藏金玉。筐篋之囊簡書也。（御覽八百十一。） \\n 公孫敖曰。夫玉石金鐵。猶可琢磨以為器用。而況於人。（御覽八百十三。） \\n 平公問叔向曰。齊桓公九合諸侯。一匡天下。如是。君不如臣力。何也。師曠侍。曰。臣請以喻五味。管仲善斷割之。隰朋善煎敖之。賓須無善齊和之。羹已熟矣。奉而進之。而君不食。誰能彊之。亦君之力也（同上。） \\n 趙簡子使使者聘孔子於魯。以胖牛肉迎於海上。使者謂船人曰。孔子即上船。中河安流而殺之。孔子至。使者致命。進胖牛之肉。孔子仰天而歎曰。美哉水平。洋洋也。使丘不濟此水者。命也夫。（御覽八百六十三。） \\n 楚王使謁者徐光迎方與。盲人吹竿者也。龔遂乃去。（御覽五百八十一。） \\n 禹南濟于江。黃龍負舟。舟中之人皆失色。禹仰天而歎曰。吾受命於天。死生命也。龍俯首而逝。（御覽六十。） \\n 勇士一呼。三軍皆辟易。士之誠也。（此三句有。）夫勇。士孟賁。水行不避蛟龍。陸行不避虎狼。發怒吐氣。聲嚮（響同）動天至其死矣。頭身斷絕。夫不用仁而用武。當時雖快。身必無後。是以孔子勤勤行仁。（御覽四百三十七。） \\n 齊遺淳于髡到楚。髡為人短小。楚王甚薄之。謂曰。齊無人邪。而使子來。子何長也。對曰。臣無所長。腰中七尺之劍。欲斬。無壯（疑狀。）王。王曰。止。吾但戲子耳。與髡共飲。（同上。） \\n 劉向　五 \\n 秦王以五百里地易鄢陵。鄢陵君辭不受。使唐且謝秦王。王忿然變色怒曰。亦向見天子之怒乎。且曰。臣未嘗見。王曰。夫天子之怒。伏尸百萬。流血千里。且曰。大王亦嘗見布衣韋帶士之怒乎。王曰。布衣韋帶士之怒。解冠徒跣。以頭搶地耳。何難知者。且曰。此乃庸夫庶人之怒耳。非布衣韋帶士之怒也。夫專諸刺王僚。彗星襲日。奔星晝出。要離刺王子慶忌。倉鷹擊於臺上。聶政刺韓王。白虹貫日。此三者。皆布衣怒也。與臣將四。士無怒則已。怒伏尸二人。流血五步。即案其匕首。起視秦王曰。今將是矣。王色變。跪曰。先生就坐。寡人喻矣。鄢陵獨以五十里在者。徒用先生故乎。（同上。） \\n 林既衣韋衣而朝齊景公。景公曰。此君子之服邪。小人之服邪。林既作色曰。夫服事何足以揣士行乎。昔荊為長劍危冠。令子尹西出焉。齊桓短衣而遂之溝冠。管仲隰朋出焉。越文身翦髮。范蠡大夫種亦出焉。西戎左衽而椎結。由余亦出焉。如君言。衣犬裘者當犬號。衣羊裘者當呼[呼當作羊]鳴。今君衣狐裘而朝。得無為變乎。景公曰。子自以為勇捍乎。曰。登高臨危。而目不眴。而足不淩者。此工匠之勇捍也。入深泉。取蛟龍。拘黿而出者。此漁夫之勇捍也。入深山。刺虎豹。抱熊而出者。此獵夫之勇捍也。夫不難斷頭裂腹暴骨流血中野者。此武士之勇捍也。今臣居廣廷。作色而辨。以犯主君之怒。前雖有乘軒之賞。未為之動也。後雖有斧鑕之威。未為之恐也。此既之所以為勇捍也。（同上。） \\n 周昌者。沛人。以軍功封汾陰侯御史大夫。高帝欲廢惠帝。立戚夫人子如意。群臣固爭莫能得。昌廷爭之強。上問其說。昌為人吃。曰。臣口不能言。臣期期知其不可也。陛下欲廢太子。臣期期不奉詔。（御覽七百四十。） \\n 文王之葬枯骨。無益眾庶。眾庶悅之。恩義動人也。（御覽三百七十五。） \\n 劉向　六 \\n 挾泰山以超北海。（御覽三十九。） \\n 諸侯牆有黑堊之色。無丹青之彩。（御覽一百八十七。） \\n 子奇年十八。齊君使之化阿。至阿。鑄其庫兵以為耕器。倉廩以賑貧窮。阿縣大化。（後漢書順帝紀注。） \\n 桓公與管仲、鮑叔、甯戚飲。桓公謂鮑叔曰。姑為寡人祝乎。鮑叔奉酒而起祝曰。吾君無亡出莒也。使管子無忘束縛從魯也。使甯戚無忘其飯牛於車下也。（隗囂傳注。） \\n 齊桓公與管仲飲酒酣。管仲上壽曰。願君無忘出奔於莒也。臣亦無忘束縛於魯也。（馮異傳注。） \\n 伊尹蒙恥辱。負鼎俎以于湯。（崔駰傳注。） \\n 臧孫魯大夫。行猛政。子貢非之曰。夫政。猶張琴瑟也。大絃急。則小絃絕矣。故曰。罰得則姦邪止。賞得則下歡悅。子之賊心見矣。獨不聞子產之相鄭乎。推賢舉能。抑惡揚善。有大略者。不問其短。有厚德者。不非小疵。家給人足。囹圄空虛。子產卒。國人皆叩心流涕。三月不聞竽琴之音。其生也見愛。死也可悲。故曰德莫大於仁。禍莫大於刻。今子病而人賀。子愈而人相懼。曰嗟乎。何命之不善。子又不死。臧孫慚而避位。終身不出。（陳寵傳注。已上皆後漢書。） \\n 子貢曰。子產死。國人聞之。皆叩心流涕曰。子產已死。吾將安歸。皆巷哭。（李善文選注三十七。） \\n 營。度也。（文選注三。） \\n 孫叔敖曰。筐篋之橐簡書。（二十三。　案。御覽八百十一以此為公孫敖語。） \\n 楚王載繁弱之弓。忘歸之矢。以射兕於雲夢。（二十四。） \\n 公孫龍謂平原君曰。臣居魯則聞下風。高先生之知。悅先生之行。（三十九。） \\n 孔子曰。聖人雖生異世。相襲若規矩。（四十三。） \\n 劉向　七 \\n 趙良謂商君曰。君亡。可翹足而待也。（四十四。） \\n 太王亶父止於岐下。百姓扶老攜幼。隨而歸之。一年成邑。二年成都。三年五倍其初。（四十九。） \\n 及定王。王室遂卑矣。（五十三。） \\n 劉向曰。先王之所以指麾而四海賓服者。誠德之至也。（五十六。） \\n 晉襄公之孫周為晉國。休戚不倍本也。（五十六。已上皆文選注。） \\n 攘服四夷。天下安然。（北堂書鈔十三。） \\n 說苑。（案。說苑二十卷今見存。不錄。錄其佚文。） \\n 閔子騫兄弟二人。母死。其父更娶。復有二子。子騫為其父御車失轡。父持其手。衣甚單。父則歸。呼其後母兒。持其手。衣甚厚溫。即謂其婦曰。吾所以娶汝。乃為吾子。今汝欺我。去無留。子騫前曰。母在一子單。母去四子寒。其父默然。故曰孝哉閔子騫。一言其母還。再言三子溫。（蓺文類聚二十。） \\n 晉靈公驕奢。造九層之臺。費用千億。謂左右曰。敢有諫者斬。孫息聞之。求見。靈公張弩操矢見之。謂之曰。子欲諫邪。孫息曰。臣不敢諫也。公曰。子何能。孫息曰。臣能累十二博棋。加九雞子於其上。公曰。吾少學。未嘗見也。子為寡人作之。孫息即正顏色。定志意。（一作氣。）以棋子置於下。而加九雞子於其上。左右屏（一作慴。）息。靈公扶（一作俯。）伏。氣息不續。公曰。危哉危哉。孫息曰。臣謂是不危也。復有危此者。公曰。願見之。孫息曰。公為九層之臺。三年不成。男不得耕。女不得織。國用空虛。戶口減少。吏民叛亡。鄰國謀議。將興兵。社稷一滅。君何所望。靈公曰。寡人之過乃至於此。即壞九層之臺。（後漢書呂布傳注。蓺文類聚二十四。又七十四。御覽七百五十八。） \\n 孫息學悲歌。引琴作鄭衛之音。靈公大感。故作衛公之典。歌而和之。（北堂書鈔一百六。） \\n 劉向　八 \\n 齊王起九重之臺。募國中有能畫者。賜之錢。有（一作狂卒。）敬君。居常飢寒。其妻妙色。（一作端正。）敬君工畫。貪賜畫臺。去家日久。思憶（一作念。）其妻。遂畫其像。向之　（一作而。）笑。旁人瞻（疑覘。）見之。以白王。王召問之。對曰。有妻如此。去家日久。心常念之。竊畫其像。以慰離心。不悟上聞。王即設酒。與敬君相樂。謂敬君曰。國中獻女無好者。以錢百萬請妻。可乎。不者殺汝。敬君偉惶聽許。（蓺文類聚三十三。御覽三百八十一。又七百五十。） \\n 呂望年七十。釣於渭渚。三日三夜。魚無食者。望即忿。脫其衣冠。上有農人者。古之異人（一作老賢人。）也。謂望曰。子姑復釣。必細其綸。芳其餌。徐徐而投之。無令魚駭。望如其言。初下得鮒。次得鯉。刳魚腹得書。書文曰。呂望封於齊。望知其異。（一作當貴。蓺文類聚六十六。史記齊太公世家索隱。） \\n 齊遣淳于髡到楚。髡為人短小。楚王甚薄之。謂曰。齊無人邪。而使子來。子何長也。對曰。臣無所長。腰中七尺劍。欲斬無狀（新序誤壯。）王。王曰。止。吾但戲子耳。即與髡共飲酒。謂髡曰。吾有讎在吳國。子寍能為吾報之乎。對曰。臣來見道傍野民。持一頭魚。上田祝曰。高得萬束。下得千斛。臣竊笑之。以為禮薄而望多也。王今與吾半日之樂。而委以吳王。非其計。楚王嘿然。（蓺文類聚九十六。北堂書鈔四十。御覽二百四十三。又三百七十八。又七百三十六。　前數句。一引作新序。） \\n 晉文公伐楚。歸國行賞。狐偃為首。或曰。城濮之事。先軫之謀。文公曰。城濮之事。偃說我無失信。不背三舍之約。先軫所謀軍事。吾用之以勝。然此一時之說。偃言萬世之功。奈何以一時之利。而加萬世功乎。是以先之。眾人悅服。（御覽二百七十九。與權謀篇不同。） \\n 中行戲子將伐鄭。范文子曰。不可。得志於鄭。諸侯讎我。憂必滋長。　至又曰。得鄭是兼國也。則王者固多憂乎。（御覽三百五。） \\n 秦急圍邯鄲。邯鄲傳舍吏子李談謂平原曰。邯鄲之民。炊骨易子而食之。而君之後宮婢妾。荷綺穀。餘梁肉。士民兵盡。或剡木為矛戟。而君之器物鍾磬自恣。（御覽三百五十三。） \\n 劉向　九 \\n 梁君出獵。見白雁群。梁君下車。彀欲射之。道有行者觀。梁君謂行者止。行者不止。雁群駭。梁君怒。欲殺行者。其御公孫龍下車對曰。昔者齊景公之時。天旱三年。卜之曰。必以人祠乃雨。景公曰。吾所以求雨者。為吾民也。今以人祠乃雨。寡人將自當之。言未卒。天大雨。方千里。今主君以白雁故而欲殺之。無異於狼虎。梁君援其手。與上車歸。入郭門。呼萬歲。曰。樂哉今日獵也。獨得善言。（御覽三百九十。見新序二。作公孫襲。） \\n 齊遣兵攻魯。見一婦人。將兩小兒走。抱小而挈大。顧見大軍且至。抱大而挈小。使者甚怪。問之。婦人曰。大者妾夫兄之子。小者妾之子。夫兄子者。公義也。妾之子者。私愛也。寍濟公而廢私邪。使者悵然。賢其辭。即罷軍還。對齊王說之。曰。魯未可攻也。匹婦之義尚如此。何況朝廷之臣乎。（御覽四百二十二。見列女傳節義篇同。） \\n 魯有賢女。次室之子。年適二十。明曉經書。常侍立而吟。（列女傳作倚柱而嘯。）涕泣如雨。有識謂之曰。汝欲嫁邪。何悲之甚。對曰。魯君年老。太子尚小。憂其姦臣起矣。（御覽四百六十九。） \\n 趙襄子問王離曰。國之所以亡者。何也。對曰。君　而能忍。是以亡爾。襄子曰。何以為然也。曰。　則不能賞賢。忍則不能罰罪。賢者不賞。罪者不罰。不亡何也。（御覽六百三十三。） \\n 蘇秦至齊。齊王厚待之。諸大夫嫉之。使人刺秦而不死。齊王出珍寶募求賊。不得。蘇秦垂死。謂齊王曰。王誠能為臣求賊者。臣死後。請車裂臣屍於市。徇之曰。蘇秦為燕欲亂齊。今日其死。寡人甚喜。故裂之。若得其殺主。重封賞之。如此。刺臣者必出矣。齊王從其言。裂屍而徇之。刺蘇秦者果出求賞。（御覽六百三十三。） \\n 北塞上之人。其馬亡入胡中。人皆弔之。其父曰。此何詎知不為福。居數月。其馬將胡駿馬而歸。人皆賀之。其父曰。此何詎知不為禍。家富馬良。其子好騎。墮而折髀。人皆弔之。其父曰。此何詎知不為福。居一年。胡夷大出虜。丁壯者皆控弦而戰。塞上之人死者十九。此子獨以跛故。父子相保。（御覽八百九十六。本淮南子。文全同。） \\n 劉向　十 \\n 晉平公問趙武曰。中牟。三國之股肱。邯鄲之肩髀也。寡人欲其良令也。其令空。誰使而可。趙武曰。邢子可。公曰。邢子非子之讎邪。對曰。私讎不入公門。又問曰。中府之令空。誰使而可。趙武曰。臣子可。故外舉不避讎。內舉不避子。（蓺文類聚五十。） \\n 龜干歲。能與人言。（蓺文類聚九十六。） \\n 鼓法天。鐘法地。（北堂書鈔百八。） \\n 楚文侯曰。邑中豪好蔽善而揚惡。可親問之。（文選注三。） \\n 勇士孟賁。水行不避蛟龍。陸行不避虎狼。（文選注八又十八。） \\n 聲樂易良。而合於歌。情盡舞意。（文選注十七。） \\n 蓬生枲中。不扶自直也。（後漢徐　傳注。） \\n 子奇年十八。齊君使主東阿。東阿大化。（胡廣傳注。） \\n 晉平公時。赤地千里。（臧宮傳注。） \\n  \\n 　 \\n  \\n   \\n  "}
{"章节": "全漢文卷四十", "正文": "　 \\n 全漢文卷四十 \\n 　 \\n  \\n 烏程嚴可均校輯 \\n 劉歆一 \\n 歆字子駿。向子。後改名秀。字穎叔。成帝初待詔宦者署。為黃門郎。綏和中為中壘校尉。哀帝即位。進侍中太中大夫。遷騎都尉奉車光祿大夫。出為河內太守。徙守五原。轉涿郡。以病免。起為安定屬國都尉。平帝時為右曹太中大夫。遷中壘校尉。王莽居攝。以為羲和。封紅休侯。歷少阿京兆尹。及篡位。以為國師。封嘉新公。地皇末。謀劫莽降漢。事泄自殺。有列女傳頌一卷。七略七卷。三統厤法三卷。集五卷。 \\n 劉歆　一 \\n 遂初賦 \\n 遂初賦者。劉歆所作也。歆少通詩書。能屬文。成帝召為黃門侍郎、中壘校尉、侍中奉車都尉、光祿大夫。歆好左氏春秋。欲立於學官。時諸儒不聽。歆乃移書太常博士。責讓深切。為朝廷大臣非疾。求出補吏。為河內太守。又以宗室不宜典三河。徙五原太守。是時朝政已多失矣。歆以論議見排擯。志意不得。之官經歷故晉之域。感今思古。遂作斯賦。以歎征事。而寄己意。 \\n 昔遂初之顯祿兮。閶闔之開通。蹠三台而上征兮。入北辰之紫宮。備列宿於鉤陳兮。擁大常之樞極。總六龍於駟房兮。奉華蓋於帝側惟太階之侈闊兮。機衡為之難運。懼魁杓之前後兮。遂隆集於河濱。遭陽侯之豐沛兮。乘素波以聊戾。得玄武之嘉兆兮。守五原之烽燧。二乘駕而既俟。僕夫期而在\"。馳太行之嚴防（水經沁水注作險峻。）兮。入天井之喬關。歷罔岑以升隆兮。馬龍騰以超攄。（本作起攄。從文選赭白馬賦注改。）無雙駟以優遊兮。濟黎侯之舊居。心滌蕩以慕遠兮。迴高都而北征。劇彊秦之暴虐兮。弔趙括於長平。好周文之嘉德兮。躬尊賢而下士。騖駟馬而觀風兮。慶辛甲於長子。哀衰周之失權兮。數辱而莫扶。執孫蒯于屯留兮。救王師於途吾。過下虒而歎息兮。悲平公之作臺。背宗周而不卹兮。茍偷樂而惰怠。枝葉落而不省兮。公族族閺其無人。曰不爨而俞甚兮。政委棄於家門。載約屢而正朝服兮。降皮弁以為履。寶礫石於廟堂兮。而隋和而不視。始建衰而造亂兮。公室由此遂卑。憐後君之寄寓兮。唁靖公於銅鞮。越候田而長驅兮。釋埱向之飛患。悅善人之有救兮。勞祁奚於太原。何叔子之好直兮。為群邪之所惡。賴祁子之一言兮。幾不免乎徂落。　美不必為偶兮。時有差而不相及。雖韞寶而求賈兮。嗟千載其焉合。昔仲尼之淑聖兮。意隘窮乎蔡陳。彼屈原之貞專兮。卒放沈於湘淵。何方直之難容兮。柳下黜而三辱。蘧瑗抑而再　兮。豈材知之不足。揚蛾眉而見妒兮。固醜女之情也。曲木惡直繩兮。亦小人之誠也。以夫子之博觀兮。何此道之必然。空下時而矔世兮。自命己之取患。悲積習之生常兮。固明智（文選張華荅何劭詩注作闇。）之所別。叔群既在皁隸兮。六卿興而為桀。荀寅肆而顓恣 \\n 劉歆　二 \\n 兮。吉射叛而擅兵。憎人臣之若茲兮。責趙鞅於晉陽。軼中國之都邑兮。登句注以陵厲。歷雁門而入雲中兮。超絕轍而遠逝。濟臨沃而遙思兮。垂意兮邊都。野蕭條以寥廓兮。陵谷錯以盤紆。飄寂寥以荒　兮。沙埃起之杳冥。迴風育其飄忽兮。迴颭颭之泠泠。薄涸凍之凝滯兮。茀谿谷之清涼。漂積雪之皚皚兮。涉凝露之降霜。揚雹霰之復陸兮。慨原泉之淩陰。激流澌之漻淚兮。窺九淵之潛淋。颯悽愴以慘怛兮。　風漻以冽寒。獸望浪以穴竄兮。鳥脅翼之浚浚。山蕭瑟以　鳴兮。樹林壞而哇吟。地坼裂而憤忽急兮。石捌破之巖巖。天烈烈以厲高兮。廖　窗以梟　。雁邕邕以遲遲兮。野鸛鳴而嘈嘈。望亭隧之皦皦兮。飛旗幟之翩翩。迴（本作回。從文選班彪北征賦注改。）百里之無家兮。路修遠而（本作之。從文選班彪北征賦注改。）綿綿。於是勒障塞而固守兮。奮武靈之精誠。攄趙奢之策慮兮。威謀完乎金城。外折衝以無虞兮。內撫民以永寍。既邕容以自得兮。唯惕懼於笁寒。攸潛溫之玄室兮。滌濁穢於太清。反情素於寂漠兮。居華體之冥冥。玩琴書（本作書琴。從文選何劭荅張華詩注。陶潛經曲阿詩注。歸去來辭注。石崇思歸引注乙轉。）以條暢兮。考性命之變態。運四時而覽陰陽兮。總萬物之珍怪。雖窮天地之極變兮。曾何足乎留意。長恬淡以懽娛兮。固賢聖之所喜。亂曰。\"幽潛德。含聖神兮。抱奇內光。自得真兮。寵幸浮寄。奇無常兮。寄之去留。亦何傷兮。大人之度。品物齊兮。舍位之過。忽若遺兮。求位得位。固其常兮。守信保己。比老彭兮。（蓺文類聚二十七。古文苑。） \\n 甘泉宮賦 \\n 軼陰陵之地室。過過陽谷之秋城。（初學記作增城。）迴天門而鳳舉。躡黃帝之明庭。冠高山而為居。乘崑崙而為宮。案軒轅之舊處。居北辰之閎中。背共工之幽都。向炎帝之祝融。封巒為之東序。緣石闕之天梯。桂木雜而成行。芳肸嚮之依依。翡翠孔雀（此四字初學記作鸞孔。）飛而翱翔。鳳凰止而集棲。甘醴湧於中庭兮。激清流之濔濔。黃龍遊而蜿蟺兮。神龜沈於玉泥。離宮特觀。接比相連。雲起波駭。星布彌山。高巒峻阻。臨眺矌衍。深林蒲葦。涌水清泉。芙蓉菡萏。菱荇蘋蘩。豫章雜木。楩松柞棫。女貞鳥勃。桃李棗檍。（蓺文類聚六十二。初學記二十四。） \\n 劉歆　三 \\n 章黼黻之文帷。（文選西都賦注。） \\n 雲闕蔚之巖巖。眾星接之皚皚。（文選鮑昭君子有所思行注。） \\n 燈賦 \\n 惟茲蒼鶴。修麗以奇。身體剼削。頭頸委　。負斯明燭。躬含冰池。明無不見。照察纖微。以夜繼晝。烈者所依。（蓺文類聚八十。） \\n 上山海經表 \\n 侍中奉車都尉光祿大夫臣秀領校祕書言校秘書太常屬臣望所校山海經凡三十二篇。今定為一十八篇。已定。山海經者。出於唐虞之際。昔洪水洋溢。漫衍中國。民人失據。崎嶇於邱陵。巢於樹木。鯀既無功。而帝堯使禹繼之。禹乘四載。隨山刊木。定高山大川。蓋[蓋當作益]與伯翳主驅禽獸。命山川。類草木。別水土。四岳佐之。以周四方。逮人跡之所希至。及舟輿之所罕到。內別五方之山。外分八方之海。紀其珍寶奇物異方之所生。水土草木禽獸昆蟲麟鳳之所止。禎祥之所隱。及四海之外。絕域之國。殊類之人。禹別九州。任土作貢。而益等類物善惡。著山海經。皆聖賢之遺事。古文之著明者也。其事質明有信。孝武皇帝時。常有獻異鳥者。食之百物。所不肯食。東方朔見之。言其鳥名。又言其所當食。如朔言。問朔何以知之。即山海經所出也。孝宣皇帝時。擊磻石於上郡。陷。得石室。其中有反縛盜械人。時臣秀父向為諫議大夫。言此貳負之臣也。詔問何以知之。亦以山海經對。其文曰。貳負殺窫窳。帝乃梏之疏屬之山。桎其右足。反縛兩手。上大驚。朝士由是多奇山海經者。文學大儒皆讀學以為奇。可以考禎祥變怪之物。見遠國異人之謠俗。故易曰言天下之至賾而不可亂也。博物之君子。其可不惑焉。臣昧死謹上。（宋本山海經。又道藏本。） \\n 劉歆　四 \\n 孝武廟不毀議 \\n 臣聞周室既衰。四夷並侵。獫狁最彊。於今匈奴是也。至宣王而伐之。詩人美而頌之曰。薄伐獫狁。至于太原。又曰。嘽嘽推推。如霆如雷。顯允方叔。征伐獫狁。荊蠻來威。故稱中興。及至幽王。犬戎來伐。殺幽王。取宗器。自是之後。南夷與北夷交侵。中國不絕如線。春秋紀齊桓南伐楚。北伐山戎。孔子曰。微管仲。吾其被髮左衽矣。是故棄桓之過。而錄其功。以為伯首。及漢興。冒頓始強。破東胡。禽月氏。并其土地。地廣兵強。為中國害。南越尉佗總百粵。自稱帝。故中國雖平。猶有四夷之患。且無寍歲。一方有急。三面救之。是天下皆動而被其害也。孝文皇帝厚以貨賂。與結和親。猶侵暴無已。甚者興師十餘萬眾。近屯京師及四邊。歲發屯備虜。其為患久矣。非一世之漸也。諸侯郡守。連匈奴及百粵以為逆者。非一人也。匈奴所殺郡守都、尉、略、取人民。不可勝數。孝武皇帝愍中國罷勞。無安寍之時。乃遣大將軍驃騎伏波、樓船之屬。南滅百粵。起七郡。北攘匈奴。降昆邪十萬之眾。置五屬國。起朔方。以奪其肥饒之地。東伐朝鮮。起玄菟樂浪。以斷匈奴。之左臂。西伐大宛。并三十六國。結烏孫。起敦煌、酒泉、張掖。以鬲婼羌裂匈奴之右肩。單于孤特。遠遁于幕北。四垂無事。斥地遠境。起十餘郡。功業既定。迺封丞相為富民侯。以大安天下。富實百姓。其規模可見。又招集天下賢俊。與協心同謀。興制度。改正朔。易服色。立天地之祠。建封禪。殊官號。存周後。定諸侯之制。永無逆爭之心。至今累世賴之。單于守藩。百蠻服從。萬世之基也。中興之功。未有高焉者也。高帝建大業。為太祖。孝文皇帝德至厚也。為文太宗。孝武皇帝功至著也。為武世宗。此孝宣帝所以發德音也。禮記王制及春秋穀梁傳。天子七廟。諸侯五。大夫三。士二。天子七日而殯。七月而葬。諸侯五日而殯。五月 \\n 劉歆　五 \\n 而葬。此喪事尊卑之序也。與廟數相應。其文曰。天子三昭三穆。與太祖之廟而七。諸侯二昭二穆。與太祖之廟而五。故德厚者流光。德薄者流卑。春秋左氏傳曰。名位不同。禮亦異數。自上以下。降殺以兩。禮也。七者其正法。數可常數者也。宗不在此數中。宗變也。茍有功德則宗之。不可預為設數。故于殷。太甲為太宗。大戊曰中宗。武丁曰高宗。周公為母逸之戒。舉殷三宗以勸成王。繇是言之。宗無數也。然則所以勸帝者之功德博矣。以七廟言之。孝武皇帝未宜毀。以所宗言之。則不可謂無功德。禮記祀典曰。夫聖王之制祀也。功施於民則祀之。以勞定國則祀之。能救大災則祀之。竊觀孝武皇帝功德。皆兼而有焉。凡在於異姓。猶將特祀之。況於先祖。或說天子五廟無見文。又說中宗高宗者。宗其道而毀其廟。名與實異。非尊德貴功之意也。詩云。蔽芾甘棠。勿鬋勿伐。邵伯所茇。思其人。猶愛其樹。況宗其道而毀其廟乎。迭毀之禮。自有常法。無珠功異德。固以親疏相推。及至祖宗之序。多少之數。經傳無明文。至尊至重。難以疑文虛說定也。孝宣皇帝舉公卿之議。用眾儒之謀。既以為世宗之廟。建之萬世。宣布天下。臣愚以為孝武皇帝功烈如彼。孝宣皇帝崇立之如此。不宜毀。（漢書韋玄成傳。太僕王舜中壘校尉劉歆議。上覽其議而從之。制曰。太僕舜中壘校尉歆議可。又略見御覽八十八。引劉歆宗廟議。　案。此議列名先王舜。以位尊也。據下文云。歆又以為。明是劉歆文。） \\n 惠景及太上皇寢園議 \\n 禮去事有殺。故春秋外傳曰。日祭、月祀、時享。歲貢、終王。祖禰則日祭。曾高則月祀。二祧則時享。壇墠則歲貢。大褅則終王。德盛而游廣。親親之殺也。彌遠則彌尊。故褅為重矣。孫居王父之處。正昭穆。則孫常與祖相代。此遷廟之殺也。聖人於其祖。出於情矣。禮無所不順。故無毀廟。自貢禹建迭毀之議。惠景及太上寢園廢而為虛。失禮意矣。（漢書韋玄成傳。歆又以為。） \\n 劉歆　六 \\n 功顯君喪服議 \\n 居攝之義。所以統立天功。興崇帝道。成就法度。安輯海內也。昔殷成湯既沒。而太子蚤夭。其子太甲。幼少不明。伊尹放諸桐宮而居攝。以興殷道。周武王既沒。周道未成。成王幼少。周公屏成王而居攝。以成周道。是以殷有翼翼之化。周有刑錯之功。今太皇太后比遭家之不造。委任安漢公。宰尹群僚。衡平天下。遭孺子幼少。未能共上下。皇天降瑞。出丹石之符。是以太皇太后則天明命。詔安漢公居攝踐祚。將以成聖漢之業。與唐虞三代比隆也。攝皇帝遂開祕府。會群儒。制禮作樂。卒定庶官。茂成天功。聖心周悉。卓爾獨見。發得周禮。以明因監。則天稽古。而損益焉。猶仲尼之聞韶。日月之不可階。非聖哲之至。孰能若茲。網紀咸張。成在一匱。此其所以保佑聖漢。安靖元元之效也。今功顯君薨。禮。庶子為後。為其母緦。傳曰。與尊者為體。不敢服其私親也。攝皇帝以聖德承皇天之命。受太后之詔。居攝踐阼。奉漢大宗之後。上有天地社稷之重。下有元元萬機之憂。不得顧其私親。故太皇太后建闕元孫。俾侯新都。為哀侯後。明攝皇帝與尊者為體。承宗廟之祭。奉共養太皇太后。不得顧其私親也。周禮曰。王為諸侯緦。縗弁而加環絰。同姓則麻。異姓則葛。攝皇帝當為功顯君緦縗弁而加麻環絰。如天子弔諸侯服。以應聖制。（漢書王莽傳上。居攝三年。莽母功顯君死。意不在哀太后詔義其服。少阿義和劉歆與博士諸儒七十八人皆曰云云。莽遂行焉。） \\n 移書讓太常博士并序 \\n 歆親近欲建立左氏春秋及毛詩逸禮古文尚書。皆列於學官。哀帝令歆與五經博士講論其議。諸儒博士或不肯置對。歆因移書太常博士責讓之曰。 \\n 劉歆　七 \\n 昔唐虞既衰。而三代迭興。聖帝明王。累起相襲。其道甚。著周室既微。而禮樂不正。道之難全也如此。是故孔子憂道之不行。歷國應聘。自衛反魯。然後樂正。雅頌乃得其所。修易序書。制作春秋。以記帝王之道。及夫子沒而微言絕。七十子終而大義乖。重遭戰國。棄籩豆之禮。理軍旅之陳。孔氏之道抑。而孫吳之術興。陵夷至于暴秦。焚經書。殺儒士。設挾書之法。行是古之罪。道術由此遂滅。漢興。去聖帝明王遐遠。仲尼之道又絕。法度無所因襲。時獨有一叔孫通。略定禮儀。天下惟有易卜。未有他書。至孝惠之世。乃除挾書之律。然公卿大臣。絳灌之屬。咸介冑武夫。莫以為意。至孝文皇帝。始使掌故晁錯。從伏生受尚書。尚書初出于屋壁。朽折散絕。今其書見在。時師傳讀而已。詩始萌芽。天下眾書。往往頗出。皆諸子傳說。猶廣立於學官。為置博士。在朝之儒。唯賈生而已。至孝武皇帝。然後鄒魯梁趙。頗有詩禮春秋先師。皆起於建元之間。當此之時。一人不能獨盡其經。或為雅。或為頌。相合而成。泰誓後得。博士集而讚之。故詔書曰。禮壞樂崩。書缺簡脫。朕甚閔焉。時漢興已七八十年。離於全經。固已遠矣。及魯恭王壤孔子宅。欲以為宮。而得古文於壤壁之中。逸禮有三十九篇。書十六篇。天漢之後。孔安國獻之。遭巫蠱倉卒之難。未及施行。及春秋左氏丘明所修。皆古文舊書。多者二十餘通。臧於密府。伏而未發。孝成皇帝愍學殘文缺。稍離其真。乃陳發祕臧。校理舊文。得此三事。以考學官所傳。經或脫簡傳（文選無傳字。疑此衍。）或脫編。博問人閒。則有魯國桓公趙國貫公膠東庸生之遺學。與此同抑而未施。此乃有識者之所惜閔。士君子之所嗟痛也。往者綴學之士。不思廢絕之闕。苟因陋就寡。分文析字。煩言碎辭。學者罷老。且不能究其一蓺。信口說而背傳記。是未師而非往古。至於國家將有大事。若立辟雍封禪巡狩之儀。則幽冥而莫知其原。猶欲保殘守缺。挾恐見破之私意。而無從善服義之公心。或懷妒嫉。不考情實。雷同相從。隨聲是非。抑此三學。以尚書為備。謂左氏為不傳春秋。豈不哀哉。今聖上德通神明。繼統揚業。亦閔文學錯亂。學士若 \\n 劉歆　八 \\n 茲。雖昭（文選作雖深照。）其情。猶依違謙讓。樂與士君子同之。故下明詔。試左氏可立不。遣近臣奉指銜命。將以輔弱扶微。與二三君子比意同力。冀得廢遺。今則不然。深閉固距而不肯試。猥以不誦絕之。欲以杜塞餘道。絕滅微學。夫可與樂成。難與慮始。此乃眾庶之所為耳。非所望士君子也。且此數家之事。皆先帝所親論。今上所考視其為古文舊書。皆有徵驗。內外相應。豈苟而已哉。夫禮失求之於野。古文不猶愈於野乎。往者博士書有歐陽。春秋公羊。易則施孟。然孝宣帝猶復廣立穀梁春秋、梁丘易、大小夏侯尚書。義雖相反。猶並置之。何則。與其過而廢之也。寍過而立之。傳曰。文武之道。未墜於地。在人。賢者志其大者。不賢者志其小者。今此數家之言。所以兼包大小之義。豈可偏絕哉。若必專己守殘。黨同門。妒道真。違明詔。失聖意。以陷於文吏之議。甚為二三君子不取也。（漢書劉歆傳。文選。蓺文類聚五十八。） \\n 荅文學 \\n 誠思拾遺。冀以云補。（文選\"\"\"\"\"\"\"注。） \\n 與揚雄書從取方言 \\n 歆邛頭。昨受詔宓五官郎中。田儀與官婢陳徵駱驛等私通盜刷越巾事。即其夕竟。歸府。詔問三代周秦軒車使者遒人使者以歲八月巡路。求代語僮謠歌戲。欲得其最目。因從事郝隆求之有日。篇中但有其目。無見文者。歆先君數為孝成皇帝言。當使諸儒共集訓詁。爾雅所及。五經所詁。不合爾雅者。詁　為病。及諸經氏之屬。皆無證驗。博士至以窮世之博學者。偶有所見。非徒無主而生是也。會成帝未以為意。先君又不能獨集。至於歆身。修軌不暇。何偟更創。屬聞子雲獨採集先代絕言。異國殊語。以為十五卷。其所解略多矣。而不知其目。非子雲澹雅之才。沈鬱之思。不能經年銳積。以成此書。良為勤矣。歆雖不遘過庭。亦克識先君雅訓。三代之書。蘊藏於家。直不計耳。今聞此。 \\n 劉歆　九 \\n 甚為子雲嘉之已。今聖朝留心典誥。發精於殊語。欲以驗攷四方之事。不勞戎馬高車之使。坐知傜俗。適子雲攘意之秋也。不以是時發倉稟以振贍。殊無為明語。將何獨挈之寶。上以忠信明於上。下以置於恩罷朽。所謂和蓄積善布施也。蓋蕭何造律。張倉推厤。皆成之於帷幕。貢之於王門。功列於漢室。名流乎無窮。誠以隆秋之時。收藏不殆。饑春之歲。散之不疑。故至於此。今謹使密人奉手書。願頗與其最目。得使人籙。令聖朝留明明之典。歆叩頭邛頭。（方言。古文苑。　案。張溥本有鄧析子序。今編入劉向集。） \\n 新序論 \\n 秦孝公保崤函之固。以廣雍州之地。東并河南。北收上郡。國富兵彊。長雄諸侯。周室歸籍。四方來賀。為戰國霸君。秦遂以彊。六世而并諸侯。亦皆商君之謀也。夫商君極身無二慮。盡公不顧私。使民內急耕織之業以富國。外重戰伐之賞以勸戎士。法令必行。內不私貴寵。外不偏疏遠。是以令行而禁止。法出而姦息。故雖書云無偏無黨。詩云周道如砥。其直如矢。司馬法之勵戎士。周后稷之勸農業。無以易此。此所以并諸侯也。故孫卿曰。四世有勝。非幸也。數也。然無信。諸侯畏而不親。夫霸君若齊桓晉文者。桓不倍柯之盟。文不負原之期。而諸侯畏其彊而親信之。存亡繼絕。四方歸之。此管仲舅犯之謀也。今商君倍公子卬之舊恩。棄交魏之明信。詐取三軍之眾。故諸侯畏其彊而不親信也。藉使孝公遇齊桓晉文。得諸侯之統。將合諸侯之君。驅天下之兵以伐秦。秦則亡矣。天下無桓文之君。故秦得以兼諸侯。衛鞅始自為知霸王之德。原其事不喻也。昔周召施善政。及其死也。後世思之。蔽芾甘棠之詩是也。嘗舍於樹下。後世思其德。不忍伐其樹。況害其身乎。管仲奪仲氏邑三百戶無怨言。今衛鞅內刻刀鋸之刑。外深鈇鉞之誅。步過六尺者有罰。棄灰於道 \\n 劉歆　十 \\n 者被刑。一日臨渭。而論囚七百餘人。渭水盡赤。號哭之聲。動于天地。畜怨積讎。比於丘山。所逃莫之隱。所歸莫之容。身死車裂。滅族無姓。其去霸王之佐亦遠矣。然惠王殺之亦非也。可輔而用也。使衛鞅施寬平之法。加之以恩。申之以信。庶幾霸者之佐哉。（史記商君傳贊集解引新序論。索隱曰。新序是劉歆所撰。其中論商君。故斐氏引之。　案。此論今新序有之。新序劉向撰。而云劉歆。豈向書雜有歆論乎。亦異聞也。故錄之。） \\n 斛銘 \\n 律嘉量斛。方尺而圓。其外庣旁九釐五毫。　百六十二寸。深尺。積一千六百二十寸。容十斗。（隋書律厤志上。其斛銘云云。祖沖之以為劉歆造。） \\n  \\n 　 \\n  \\n   \\n  "}
{"章节": "全漢文卷四十一", "正文": "　 \\n 全漢文卷四十一 \\n 　 \\n  \\n 烏程嚴可均校輯 \\n 劉歆二 \\n 三統厤 \\n 夫厤。春秋者。天時也。列人事而目以天時。傳曰。民受天地之中以生。所謂命也。是故有禮誼動作威儀之則。以定命也。能者養之以福。不能者敗以取禍。故列十二公二百四十二年之事。以陰陽之中制其禮。故春為陽中。萬物以生。秋為陰中。萬物以成。是以事舉其中。禮取其和。厤數以閏。正天地之中。以作事厚生。皆所以定命也。易金火相革之卦曰。湯武革命。順乎天而應乎人。又曰。治厤明時。所以和人道也。周道既衰。幽王既喪。天子不能班朔。魯厤不正。以閏餘一之歲為蔀首。故春秋刺十一月乙亥朔。日有食之。於是辰在申。而司厤以為在建戌。史書建亥。哀十二年。亦以建申流 \\n 劉歆　一 \\n 火之月為建亥。而怪蟄蟲之不伏也。自文公閏月不告朔。至此百有餘年。莫能正厤數。故子貢欲去其餼羊。孔子愛其禮。而著其法於春秋。經曰。冬十月朔。日有食之。傳曰。不書日。官失之也。天子有日官。諸侯有日御。日官居卿以底日禮也。日御不失日。以授百官於朝。言告朔也。元。典厤始。曰元。傳曰。元。善之長也。共養三德為善。又曰。元。體之長也。合三體而為之原。故曰元。於春三月。每月書王。元之三統也。三統合於一元。故因元一而九三之以為法。十一三之以為實。實如法得一。黃鐘。初九。律之首。陽之變也。因而六之。以九為法。得林鐘。初六。呂之首。陰之變也。皆參天兩地之法也。上生六而倍之。下生六而損之。皆以九為法。九六。陰陽夫婦子母之道也。律娶妻而呂生子。天地之情也。六律六呂。而十二辰立矣。五聲清濁。而十日行矣。傳曰。天六地五。數之常也。天有六氣。降生五味。夫五六者。天地之中合。而民所受以生也。故日有六甲。辰有五子。十一而天地之道畢。言終而復始。太極中央元氣。故為黃鐘。其實一龠。以其長自乘。故八十一為日法。所以生權衡度量。禮樂之所繇出也。經。元一以統始。易太極之首也。春秋。二以目歲。易兩儀之中也。於春。每月書王。易三極之統也。於四時。雖亡事。必書時月。易四象之節也。時月以建分至啟閉之分。易八卦之位也。象事成敗。易吉凶之效也。朝聘會盟。易大業之本也。故易與春秋。天人之道也。傳曰。龜象也。筮數也。物生而後有象。象而後有滋。滋而後有數。是故元始有象。一也。春秋。二也。三統。三也。四時。四也。合而為十。成五體。以五乘十。大衍之數也。而道據其一。其餘四十九。所當用也。故蓍以為數。以象兩。兩之。又以象三。三之。又以象四。四之。又歸奇。象閏十九。及所據一。加之。因以再扐。兩之。是為月法之實。如日法得一。則一月之日數也。而三辰之會交矣。是以能生吉凶。故易曰。天一。地二。天三。地四。天五。地六。天七。地八。天九。地十。天數五。地數五。五位相得。而各有合。天數二十有五。地數 \\n 劉歆　二 \\n 三十。凡天地之數五十有五。此所以成變化而行鬼神也。并終數為十九。易窮則變。故為閏法。參天九。兩地十。是為會數。參天數二十五。兩地數三十。是為朔望之會。以會數乘之。則周於朔旦冬至。是為會月。九會而復元。黃鐘初九之數也。經於四時。雖亡事。必書時月。時所以記啟閉也。月所以紀分至也。啟閉者節也。分至者中也。節不必在其月。故時中必在正數之月。故傳曰。先王之正時也。履端於始。舉正於中。歸餘於終。履端於始。序則不愆。舉正於中。民則不惑。歸餘於終。事則不誖。此聖王之重閏也。以五位乘會數。而朔旦冬至。是為章月。四分月法。以其一乘章月。是為中法。參閏法為周至。以乘月法。以減中法。而約之。則六扐之數。為一月之閏法。其餘七分。此中朔相求之術也。朔不得中。是謂閏月。言陰陽雖交。不得中不生。故日法乘閏法。是為統歲。三統是為元歲。元歲之閏陰陽災。三統閏法。易九　曰。初入元。百六。陽九。次三百七十四。陰九。次四百八十。陽九。次七百二十。陰七。次七百二十。陽七。次六百。陰五。次六百。陽五。次四百八十。陰三。次四百八十。陽三。凡四千六百一十七歲。與一元終。經歲四千五百六十。災歲五十七。是以春秋曰。舉正於中。又曰。閏月不告朔。非禮也。閏以正時。時以作事。事以厚生。生民之道。於是乎在矣。不告閏朔。棄時正也。何以為民。故善僖五年春王正月辛亥朔。日南至。公既視朔。遂登觀臺以望。而書。禮也。凡分至啟閉。必書雲物。為備故也。至昭二十年二月己丑。日南至。失閏。至在非其月。梓慎望氛氣而弗正。不履端於始也。故傳不曰冬至。而曰日南至。極於牽牛之初。日中之時。景最長。以此知其南至也。斗綱之端。連貫營室纖女之紀。指牽牛之初。以紀日月。故曰星紀。五星起其初。日月起其中。凡十二次。日至其初為節。至其中斗建下為十二辰。視其建而知其次。故曰制禮上物。不過十二。天之大數也。經曰。春王正月。傳曰。周正月。火出於夏為三月。商 \\n 劉歆　三 \\n 為四月。周為五月。夏數得天。得四時之正也。三代各據一統。明三統常合。而迭為首。登降三統之首。周還五行之道也。故三五相包。而生天統之正。始施於子半。日萌色赤。地統受之於丑初。日肇化而黃。至丑半。日牙化而白。人統受之於寅初。日孽成而黑。至寅半。日生成而青。天施復於子。地化自丑。畢於辰。人生自寅。成於申。故厤數三統。天以甲子。地以甲辰。人以甲。申孟仲季迭用事。為統首。三微之統既著。而五行自青始。其序亦如之。五行與三統相錯。傳曰。天有三辰。地有五行。然則三統五星可知也。易曰。參五以變。錯綜其數。通其變。遂成天下之文。極其數。遂定天下之象。太極運三辰五星於上。而元氣轉三統五行於下。其於人。皇極統三德五事。故三辰之合於三統也。日合於天統。月合於地統。斗合於人統。五星之合於五行。水合於辰星。火合於熒惑。金合於太白。木合於歲星。土合於填星。三辰五星而相經緯也。天以一生水。地以二生火。天以三生木。地以四生金。天以五生土。五勝相乘。以生小周。以乘乾坤之策。而成大周。陰陽比類。交錯相成。故九六之變。登降於六體。三微而成著。三著而成象。二象十有八變而成卦。四營而成易。為七十二。參三統兩四時相乘之數也。參之則得乾之策。兩之則得坤之策。以陽九九之。為六百四十八。以陰六六之。為四百三十二。凡一千八十。陰陽各一卦之微算策也。八之為八千六百四十。而八卦小成。引而信之。又八之。為六萬九千一百二十。天地再之為十三萬八千二百四十。然後大成。五星會終。觸類而長之。以乘章歲。為二百六十二萬六千五百六十。而與日月會。三會為七百八十七萬九千六百八十。而與三統會。三統二千三百六十三萬九千四十。而復於太極上元。九章歲而六之為法。太極上元為實。實如法得一陰一陽各萬一千五百二十。當萬物氣體之數。天下之能事畢矣。（漢書律厤志上。向子歆。作三統厤及譜。以說春秋。推法密要。故述焉。　案。律厤志下。僅末一條係班固所補。其全卷皆三統譜也。文多不錄。褚少孫厤術以下放此。） \\n 劉歆　四 \\n 七略 \\n 孝武皇帝敕丞相公孫弘。廣開獻書之路。百年之閒。書積如丘山。故外有太常太史博士之藏。內有延閣廣內祕室之府。（漢書藝文志如　注。北堂書鈔十二又一百一兩引。初學記十二。蓺文類聚十二。文選為范始興求立太宰碑表注。御覽八十七。又二百三十三。又六百十九。） \\n （子夏易傳）漢興。韓嬰傳。（釋文序錄。） \\n 易傳淮南九師道訓者。淮南王安所造也。（文選齊竟陵文宣行狀注。） \\n 書以決斷。斷者。義之證也。（初學記二十一。御覽六百九。） \\n 尚書。直言也。始歐陽氏。先君名之。大夏侯小夏侯復立於學官。三家之學。於今傳之。（初學記二十一。御覽六百九。） \\n 孝武皇帝末。有人得泰誓於壁中者。獻之。與博士。使讚說之。因傳以教。今泰誓篇是也。（文選劉子駿移書讓太常博士注。　案。尚書正義引作別錄。文選注引此作七略不題劉向。今並入此。） \\n 尚書有青絲編目錄。（文選任昉為范始興求立太宰碑表注。） \\n 詩以言情。情者。性之符也。（初學記二十一。御覽六百九。） \\n 禮家先魯有桓生。說經頗異。（文選劉子駿移書讓太常博士注。） \\n 宣皇帝時行射禮。博士后蒼為之辭。至今記之曰曲臺記。（文選齊竟陵文宣王行狀注。） \\n 王者師天地。體天而行。是以明堂之制。內有太室。象紫微宮。南出明堂。象太微。（文選西都賦注。） \\n 雅琴。琴之言禁也。雅之言正也。君子守正。以自禁也。（文選長門賦注。） \\n 雅　第十七。（文選琴賦注。） \\n 有莊春言琴。（文選洞簫賦注。） \\n 漢興。善歌者魯人虞公。發聲動梁上塵。（文選嘯賦注。陸士衡擬古詩注。曹子建七啟注。白帖六十一。） \\n 劉歆　五 \\n 春秋兩家文。或具四時。或不。於古文。無事不必具四時。（初學記二十一。） \\n （馮商）商。陽陵人。治易。事五鹿充宗。後事劉向。能屬文。後與孟柳同待詔。頗序列傳。未卒。會病死。（漢書蓺文志注。張湯傳注。） \\n 論語家。近琅邪王卿。不審名。及膠東庸生皆以教。（文選劉子駿移書讓太常博士注。） \\n 晏子七篇。在儒家。（史記管晏列傳正義。） \\n 太公金版玉匱。雖近世之文。然多善者。（文選王文憲集序注。） \\n （子夏）西河燕趙之間。（文選為范始興求立太宰碑表注。） \\n 管子十八篇。在法家。（史記管晏列傳正義。） \\n 蜎子名淵。楚人也。（文選七發注。） \\n 齊田駢好談論。故齊人為語曰天口駢。天口者。言田駢子不可窮。其口若事天。（文選宣德皇后令注。） \\n 鄒子有終始五德。言土德從所不勝。木德繼之。金德次之。火德次之。水德次之。（文選魏都賦注。應貞華林園集詩注。） \\n 方士傳言。子在燕。其游。諸侯畏之。皆郊迎而擁彗。（文選阮嗣宗詣蔣公奏記注。揚子雲解嘲注。） \\n 齊有稷。城門也。齊談說之士。期會於稷下者甚眾。（文選曹子建與楊德祖書注。） \\n 鄒赫子齊人。齊為語曰雕龍赫赫。言鄒衍之術。文飾之若雕鏤龍文。（文選宣德皇后令注。　案。鄒衍當作鄒奭。） \\n 盤盂書者。其傳言孔甲為之。孔甲。黃帝之史也。書盤盂中。為誡法。或於鼎。名曰銘。（文選陸佐公新刻漏銘注。） \\n 孝宣皇帝詔徵被公。見誦楚辭。被公羊裘。母老。每一誦。輒與粥。（北堂書鈔一百四十四。御覽八百五十九。） \\n （莊忽奇）忽期者。或言莊夫子子。或言族家子。莊助昆弟也。從行至茂陵。詔造賦。（漢書蓺文志注。） \\n 劉歆　六 \\n 甘泉賦。永始三年。待詔臣雄上。（文選甘泉賦注。） \\n 羽獵。永始三年十二月上。（文選羽獵賦注。長楊賦注。） \\n 長楊賦。綏和元年上。（文選長楊賦注。） \\n 子雲家牒言。以甘露元年生也。（文選王文憲集序注。） \\n 楊雄卒。弟子侯芭負土作墳。號曰玄家（家當作冢）。（文選劉先生夫人墓志注。御覽五百五十八。） \\n （杜參）參。杜陵人。以陽朔元年病死。時年二十餘。（漢書蓺文志注。） \\n （繇叔二篇）由余。（日帖五十五。） \\n （魏公子）信陵君也。（白帖五十五。） \\n 魏公子兵法二十一篇。圖七卷。（史記信陵君列傳集解。） \\n 門射法。（史記龜策列傳集解。） \\n 蹴鞠者。傳言黃帝所作。王者宮中必左　而右平。　猶國也。言有國當治之也。蹴鞠亦有治國之象。左　而右平。（文選西都賦注。景福殿賦注。） \\n 蹋鞠。兵勢也。（文選景福殿賦注。） \\n 蹋鞠。其法律多微意。皆因嬉戲以講練士。至今軍士羽林無事。使得蹋鞠。（文選景福殿賦注。） \\n （甘公）公一名德。（史記陳餘列傳索隱。） \\n 風后孤虛十二卷。（史記龜策列傳索隱。） \\n 論方技為四家。有醫經家。有方家。有房中家。有神仙家。（初學記二十。） \\n 尚書有青絲編目錄。（文選為范始興求立太宰碑表注。） \\n 尚書郎中北海展隆。（文選班孟堅典引注。） \\n 羽蓋棽麗。紛循悠悠。（文選東都賦注。　案。以下不類七略。齊安陸昭王碑文注引有左思七略。或是其文。今姑附此。） \\n 解紛釋結。反之於平安。（文選孔文舉薦　衡表注。） \\n 位累我躬。（文選任彥昇為齊明帝讓宣城郡公第一表注。） \\n 詩曰。結搆野草起室廬。（文選諸葛孔明出師表注。引劉歆七言詩。） \\n 劉歆　七 \\n 鍾律書 \\n 春宮秋律。百卉必凋。秋宮春律。萬物必榮。夏宮冬律。雨雹必降。冬宮夏律。雷必發聲。（隋書牛弘傳。北史七十二。御覽二十五。） \\n  \\n 　 \\n  \\n   \\n  "}
{"章节": "全漢文卷四十二", "正文": "　 \\n 全漢文卷四十二 \\n 　 \\n  \\n 烏程嚴可均校輯 \\n 王 \\n 字子淵。蜀郡資中人。宣帝時待詔。擢為諫大夫。有集五卷。 \\n 洞簫賦 \\n 原夫簫幹之所生兮。于江南之丘墟。洞條暢。而罕節兮。標敷紛以扶疏。徒覲其旁山側兮。則嶇嶔巋崎。倚巇迤　誠可悲乎其不安也彌望儻莽。聯延矌盪。又足樂乎其敞閑也。託身區於后土兮。經萬載而不遷。吸至精之滋熙兮。稟蒼色之潤堅。感陰陽之變化兮。附性命乎皇天。翔風蕭蕭而逕其末兮。迥江流川而溉其山。揚素波而揮連珠兮。聲磕磕而樹[樹當作澍]淵。朝露清泠而隕其側兮。玉液浸潤而承其根。孤雌寡鶴娛優乎其下兮。春禽群嬉翱翔乎其顛。秋蜩不食抱樸而長吟兮。玄猿悲嘯搜索乎其閒。處幽隱而奧庰兮。密漠泊以獺猭。 \\n 王　一 \\n 惟詳察其素體兮。宜清靜而弗諠。幸得謚為洞簫兮。蒙聖主之渥恩。可謂惠而不費兮。因天性之自然。於是盤匠施巧。夔妃准法。帶以象牙。掍其會合。鎪鏤離灑。絳脣錯雜。鄰菌繚糾。羅鱗捷獵。膠緻理比。挹　。於是乃使夫性昧之宕冥。生不睹天地之體勢。闇於白黑之貌形。憤伊鬱而酷　。愍眸子之喪精。寡所舒其思慮兮。專發憤乎音聲。故吻吮值夫宮商兮。龢紛離其匹溢。形旖旎以順吹兮。瞋以紆鬱。氣旁迕以飛射兮。馳散渙以　律。趣從容其勿述兮。驚合遝以詭譎。或渾沌而潺湲兮。獵若校折。或漫洐而駱驛兮。沛焉競溢。慄慄密率。掩以絕滅。　霵曄踕。跳然復出。若乃徐聽其曲度兮。廉察其賦歌。啾咇　而將吟兮。行鍖銋以龢囉。風鴻洞而不絕兮。優嬈嬈以婆娑。翩綿連以牢落兮。漂乍棄而為他。要復遮其蹊徑兮。與謳謠乎相龢。故聽其巨音。則周流汜濫。并包吐含。若慈父之畜子也。其妙聲則清靜厭瘱。順敘卑迖。若孝子之事父也。科條譬類。誠應義理。澎濞慷慨。一何壯士。優柔溫潤。又似君子。故其武聲。則若雷霆較輷。佚豫以沸　。其仁聲。則若颽風紛披。容與而施惠。或離遝以聚歛兮。或拔摋以奮棄。悲愴怳以惻　兮。時恬淡以綏肆。被淋灑其靡靡兮。時橫憒以遂。哀悁悁之可懷兮。良醰醰而有味。故貪饕者聽之而廉隅兮。狼戾者聞之而不懟。剛毅強虣反仁恩兮。暺唌逸豫戒其失。鍾期　矌悵然而愕兮。杞梁之妻不能為其氣。師襄嚴春不敢竄其巧兮。浸淫叔子遠其類。囂頑朱均惕復惠兮。桀跖鬻博儡以頓　。吹參差而入道德兮。故永御而可貴。時奏狡弄。則彷徨翱翔。或留而不行。或行而不留。　恅瀾漫。亡耦失疇。薄索合沓。罔象相求。故知音者樂而悲之。不知音者怪而偉之。故聞其悲聲。則莫不愴然累欷。撇涕抆淚。其奏歡娛。則莫不憚漫衍凱。阿那腲腇者已。是以蟋蟀蚸蠖。蚑行喘息。螻蟻蝘蜒。蠅蠅翊翊。遷延徒迤。魚瞰雞睨。垂喙蜿轉。瞪瞢忘食。況感陰陽之龢。而化風俗之倫哉。亂曰。狀 \\n 王　二 \\n 若捷武。超騰踰曳。迅漂巧兮。又似流波。泡溲汛　。趨巇道兮。哮呷　喚。躋躓連絕。淈殄沌兮。攪搜　捎逍。遙踴躍。若壞頹兮。優游流離。躊躇稽詣。亦足耽兮。頹唐遂往。長辭遠逝。漂不還兮。賴蒙聖化。從容中道。樂不淫兮。條暢洞達。中節操兮。終詩卒曲。尚餘音兮。吟氣遺響。聯綿漂撇。生微風兮。連延駱驛。變無窮兮。（文選。蓺文類聚四十四。） \\n 九懷 \\n 極運兮不中。來將屈兮困窮。余深慰[慰當作愍]兮慘怛。顧一列兮無從。乘日月兮上征。顧遊心兮鄗酆。彌覽兮九隅。彷徨兮蘭宮。芷閭兮葯房。奮搖兮眾芳。菌閣兮蕙樓。觀道兮從橫。寶金兮委積。美玉兮盈堂。桂水兮潺湲。揚流兮洋洋。蓍蔡兮踊躍。孔鶴兮回翔。撫檻兮遠望。念君兮不忘。怫鬱兮莫陳。永懷兮內傷。 \\n 匡機 \\n 天門兮地戶。孰由兮賢者。無正兮溷廁。懷德兮何睹。假寐兮愍期。誰可與兮寤語。痛鳳兮遠逝。畜鴳兮近處。鯨　兮幽潛。從蝦兮遊陼乘此[此當作　]兮登陽。載象兮上行。朝發兮蔥嶺。夕至兮明光。北飲兮飛泉。南采兮芝英。宣遊兮列宿。順極兮彷徉。紅采兮騂衣。翠縹兮為裳。舒佩兮綝纚。竦余劍兮干將。騰蛇兮後。從飛駏兮步旁。微觀兮玄圃。覽察兮瑤光。啟匱兮探筴。悲命兮相當。紉蕙兮永詞[詞當作辭]。將離兮所思。浮雲兮容與。道余兮何之。遠望兮仟眠。聞雷兮闐闐。陰憂兮感余。惆悵兮自怜。 \\n 通路 \\n 林不容兮鳴蜩。余何留兮中州。陶嘉月兮總駕。搴玉英兮自脩。結榮　兮逶逝。將去烝兮遠遊。徑岱土兮魏闕。歷九曲兮牽牛。聊假日兮相佯。遺光燿兮周流。望太一兮淹息。紆余轡兮自休。晞白日兮皎皎。彌遠路兮悠。悠顧列孛兮縹縹。觀幽雲兮陳浮。鉅寶遷兮砏　。雉咸雊兮相求。泱莽莽兮究志。懼吾心兮懤懤。余馬[余馬上落步字]兮飛柱。覽可與兮匹儔。卒莫有兮纖介。永余思兮怞怞。 \\n 王　三 \\n 危俊 \\n 世溷兮冥昏。違君兮歸真。飛龍兮偃蹇。高回翔兮上臻。襲英衣兮緹　。披華裳兮芳芬。登羊角兮扶輿。浮雲漠兮自娛。握神精兮雍容。與神人兮相胥。流星墜兮成雨。進瞵盻兮上丘墟。覽舊邦兮滃鬱。余安能兮久居。志懷逝兮心懰慄。紆余轡兮躊躇。聞素女兮微歌。聽王后兮吹竽。魂悽愴兮感哀。腸回回兮盤紆。撫余佩兮繽紛。高太息兮自憐。使祝融兮先行。令昭昭兮開門。馳六蛟兮上征。竦余駕兮入冥。歷九州兮索合。誰可與兮終生。忽反顧兮西囿。睹軫丘兮崎傾。橫垂涕兮泫流。悲余后兮失靈。 \\n 昭世 \\n 季春兮陽陽。列草兮成行。余悲兮蘭生。委積兮從橫。江離兮遺捐。辛夷兮擠臧。伊思兮往古。亦多兮遭殃。伍胥兮浮江。屈子兮沈湘。運余兮念茲。心內兮懷傷。望淮兮沛沛。濱流兮則逝。榜舫兮下流。東注兮磕磕。蛟龍兮導引。文魚兮上瀨。抽蒲兮陳坐。援芙蕖兮為蓋。水躍兮余旌。繼以兮微蔡。雲旗兮電鶩。鯈忽兮容裔。河伯兮開門。迎余兮歡欣。顧念兮舊都。懷恨兮艱難。竊哀兮浮萍。泛淫兮無根。 \\n 尊嘉 \\n 秋風兮蕭蕭。舒芳兮振條。微霜兮眇眇。病殀兮鳴蜩。玄鳥兮辭歸。飛翔兮靈丘。望谿兮滃鬱。熊罷兮呴嗥。唐虞兮不存。何故兮久留。臨淵兮汪洋。顧臨兮忽荒。修余兮　衣。騎霓兮南上。乘雲兮回回。亹亹兮自強。將息兮蘭皋。失志兮悠悠。蒶蘊兮黴黧。思君兮無聊。身去兮意存。愴恨兮懷愁。 \\n 王　四 \\n 蓄英 \\n 登九靈兮遊神。靜女歌兮微晨。悲皇丘兮積葛。眾體錯兮交紛。貞枝抑兮枯槁。枉車登兮慶雲。感余志兮慘慄。心愴愴兮自憐。駕玄螭兮北征。曏吾路兮蔥嶺。連五宿兮建旄。揚氛氣兮為旌。歷廣漢[漢當作漠]兮馳鶩。覽中國兮冥冥。玄武步兮水母。與吾期兮南榮。登華蓋兮乘陽。聊逍兮播光。抽庫婁兮酌醴。援瓟瓜兮接糧。畢休息兮遠逝。發玉軔兮西行。惟時俗兮疾正。弗可久兮此方。寤辟摽兮永思。心怫鬱兮內傷。 \\n 思忠 \\n 覽杳杳兮世惟。余惆悵兮何歸。傷時俗兮溷亂。將奮翼兮高飛。駕八龍兮連蜷。建虹旌兮威夷。觀中宇兮浩浩。紛翼翼兮上躋。浮溺水兮舒光。淹低佪兮京沶。屯余車兮索友。觀皇公兮問師。道莫貴兮歸真。羨余術兮可夷。吾乃逝兮南娛。道幽路兮九疑。越炎火兮萬里。過萬首兮嶷嶷。濟江海兮蟬蛻。絕北梁兮永辭。浮雲鬱兮晝昏。霾土忽兮塺塺。息陽城兮廣夏。衰色罔兮中怠。意曉陽兮燎寤。乃自　兮在茲。思堯舜兮襲興。幸咎繇兮獲謀。悲九州兮靡君。撫軾歎兮作詩。 \\n 陶壅 \\n 悲哉于嗟兮。心內切磋。款冬而生兮。凋彼葉柯。瓦礫進寶兮。損[損當作捐]棄隨和。鈆刀厲御兮。頓棄太阿。驥垂兩耳兮。中坡蹉跎。蹇驢服駕兮。無用日多。修潔處幽兮。貴寵沙劘。鳳皇不翔兮。鶉鴳飛揚。乘虹驂晲兮。載雲變化。鷦鵬開路兮。後屬青蛇。步驟桂林兮超驟卷阿。丘陵翔舞兮。谿谷悲歌。神章靈篇兮。赴曲相和。余私娛茲兮。孰哉復加還顧世俗兮。壞敗罔羅。卷佩將逝兮。涕流滂沱。 \\n 株昭 \\n 亂曰。皇門開兮照下土。株穢除兮蘭芷睹。四佞放兮後得禹。聖舜攝兮昭堯緒。孰能若兮願為輔。（楚辭。） \\n 王　五 \\n 四子講德論（并序） \\n 褒為益州刺史王襄作中和樂職宣布之詩。又作傳。名曰四子講德。以明其意焉。 \\n 微期文學問於虛儀夫子曰。蓋聞國有道。貧且賤焉。恥也。今夫子閉門距躍。專精趨學有日矣。幸遭聖主平世。而久懷寶。是伯牙去鍾期。而舜禹遁帝堯也。於是欲顯名號。建功業。不亦難乎。夫子曰。然。有是言也。夫蚊室終日經營。不能越階序。附驥尾則涉千里。攀鴻翮則翔四海。僕雖囂頑。願從足下。雖然。何由而自達哉。文學曰。陳懇誠於本朝之上。行話談於公卿之門。夫子曰。無介紹之道。安從行乎公卿。文學曰。何為其然也。昔甯戚商歌以干齊桓。越石負芻而寤晏嬰。非有積素累舊之歡。皆塗覯卒遇而以為親者也。故毛嬙西施。善毀者不能蔽其好。嫫姆倭傀。善譽者不能掩其醜。苟有至道。何必介紹。夫子曰。咨。夫特達而相知者。千載之一遇也。招賢而處友者。眾士之常路也。是以空柯無刃。公輸不能斲。但懸曼矰。蒲苜不能以射。故膺騰撇波而濟水。不如乘舟之逸也。衝蒙涉田而能致遠。末若遵塗之疾也。才蔽於無人。行衰於寡黨。此古今之患。唯文學慮之。文學曰。唯唯。敬聞命矣。於是相與結侶。攜手俱遊。求賢索友。歷于西州。有二人焉。乘輅而歌。倚輗而聽之。詠歎中雅。轉運中律。嘽緩舒釋。曲折不失節。問歌者為誰。則所謂浮遊先生陳丘子者也。於是以士相見之禮友焉。禮文既集。文學夫子降席而稱曰。俚人不識。寡見鮮聞。曩從末路。望聽玉音。竊動心焉。問所歌何詩。請聞其說。浮遊先生陳丘子曰。所謂中和樂職宣布之詩。益州刺史之所作也。刺史見太上聖明。股肱竭力。德澤洪茂。黎庶和睦。天人並應。屢降瑞福。故作三篇之詩以歌詠之也。文學曰。君子動作有應。從容得度。南容三復白珪。孔子睹其慎戒。太子擊誦晨風。文侯論其指意。今吾子何樂此詩而詠之也。先生曰。 \\n 王　六 \\n 夫樂者。感人密深而風移俗易。吾所以詠歌之者。美其君術明而臣道得也。君者中心。臣者外體。外體作。然後知心之好惡。臣下動。然後知君之節趨。好惡不形。則是非不分。節趨不立。則功名不宣。故美玉蘊於碔砆。凡人視之怢焉。良工砥之。然後知其和寶也。精練藏於礦朴。庸人視之忽焉。巧冶鑄之。然後知其幹也。況簡聖德巍巍蕩蕩。民氓所不能命哉。是以刺史推而詠之。揚君德美。深乎洋洋。罔不覆載。紛紜天地。寂寥宇宙。明君之惠顯。忠臣之節究。皇唐之世。何以加茲。是以每歌之。不知老之將至也。文學曰。書云。迪一人。使四方。若卜筮。夫忠賢之臣。導主志。承君惠。攄盛德而化洪。天下安瀾。比屋可封。何必歌詩詠賦。可以揚君哉。愚竊惑焉。浮遊先生色勃眥溢曰。是何言與。昔周公詠文王之德而作清廟。建為頌首。吉甫歎宣王穆如清風。列于大雅。夫世衰道微。偽臣虛稱者。殆也。世平道明。臣子不宣者。鄙也。鄙殆之累。傷乎王道。故自刺史之來也。宣布詔書。勞來不怠。今百姓遍曉聖德。莫不霑濡。厖眉耆耇之老。咸愛惜朝夕。願濟須臾。且觀大化之淳流。於是皇澤豊沛。主恩滿溢。百姓歡欣。中和感發。是以作歌而詠之也。傳曰。詩人感而後思。思而後積。積而後滿。滿而後作。言之不足。故嗟歎之。嗟歎之不足。故詠歌之。詠歌之不厭。不知手之舞之足之蹈之也。此臣子於君父之常義。古今一也。今子執分寸而罔億度。處把握而卻寥廓。乃欲圖大人之樞機。道方伯之失得。不亦遠乎。陳丘子見先生言切。恐二客慚。膝步而前曰。先生詳之。行潦暴集。江海不以為多。並逃。九罭不以為虛。是以許由。匿堯而深隱。唐氏不以衰。夷齊恥周而遠餓。文武不以卑。夫青蠅不能穢垂棘。邪論不能惑孔墨。今刺史質敏以流惠。舒化以揚名。采詩以顯至德。歌詠以董其文。受命如絲。明之如緡。甘棠之風。可倚而俟也。二客雖窒計沮議。何傷。顧謂文學夫子曰。先生微矜於談道。又不讓乎當仁。亦未巨過也。 \\n 王　七 \\n 願二子措意焉。夫子曰。否。夫雷霆必發而潛底震動。枹鼓鏗鏘而介士奮竦。故物不震不發。士不激不勇。今文學之言。欲以議愚感敵。舒先生之憤。願二生亦勿疑。於是文繹復集。乃始講德。文學夫子曰。昔成康之世君之德與。臣之力也。先生曰。非有聖智之君。惡有甘棠之臣。故虎嘯而風寥戾。龍起而至雲氣。蟋蟀俟秋吟。蜉蝣出以陰。易曰。飛龍在天。利見大人。鳴聲相應。仇偶相從。人由意合。物以類同。是以聖主不偏窺望而視以明。不殫傾耳而聽以聰。何則。淑人君子。人就者眾也。故千金之裘。非一狐之腋。大廈之材。非一丘之木。太平之功。非一人之略也。蓋君為元首。臣為股肱。明其一體。相待而成。有君而無臣。春秋刺焉。三代以上。皆有師傳。五伯以下。各自取友。齊桓有管鮑隰甯。九合諸侯。一匡天下。晉文公有咎犯趙衰。取威定霸。以尊天子。秦穆有王由五羖。攘卻西戎。始開帝緒。楚莊有叔孫子反。兼定江淮。威震諸夏。句踐有種蠡渫庸。剋滅彊吳。雪會稽之恥。魏文有段干田翟。秦王寢兵。折衝萬里。燕昭有郭隗樂毅。夷破彊齊。困閔於莒。夫以諸侯之細。功名猶尚若此。而況帝王選於四海。羽翼百姓哉。故有賢聖之君。必有明智之臣。欲以積德。則天下不足平也。欲以立威。則百蠻不足攘也。今聖主冠道德。履純仁。被六藝。佩禮文。屢下明詔。舉賢良。求術士。招異倫。拔俊茂。是以海內歡慕。莫不風馳雨集。襲雜並其至。填庭溢闕。含淳詠德之聲盈耳。登降揖攘之禮極目。進者樂其條暢。怠者欲罷不能。偃息匍匐乎詩書之門。遊觀乎道德之域。咸絜身修思。吐情素而披心腹。各悉精銳以貢忠誠。允願推主上弘風俗而騁太平。濟濟乎多士。文王所以寍也。若乃美政所施。洪恩所潤。不可究陳。舉孝以篤行。崇能以招賢。去煩蠲苛以綏百姓。祿勤增奉以厲貞廉。減膳食。卑宮觀。省田官。損諸苑。疏繇役。振乏困。恤民災害。不遑遊宴。閔耄老之逢辜。憐縗絰之服事。惻隱身死之腐人。悽愴子弟之縲匿。 \\n 王　八 \\n 思及飛鳥。惠加走獸。胎卵得以成育。草木遂其零茂。愷悌君子。民之父母。豈不然哉。先生獨不聞秦之時耶。遼三王。背五帝。滅詩書。懷禮樂。信任群小。憎惡仁智。詐偽者進達。佞諂者容入。宰相刻峭。大理峻法。處位而任政者。皆短於仁義。長於酷虐。狼摯虎攫。懷殘秉賊。其所臨蒞。莫不肌粟[粟當作栗]慴伏。吹毛求疪。並施螫毒。百姓征彸。無所措其手足。嗷嗷愁怨。遂亡秦族。是以養雞者不畜貍。牧獸者不育豺。樹木者憂其蠹。保民者除其賊。大漢[大漢上脫故字]之為政也。崇簡易。尚寬柔。進淳仁。舉賢才。上下無怨。民用和睦。今海內樂業。朝廷淑清。天符既章。人瑞又明。品物咸亨。山川降靈。神光燿暉。洪洞朗天。鳳皇來儀。翼翼邕邕。群鳥並從。舞德垂容。神雀仍集。麒麟自至。甘露滋液。嘉禾櫛比。大化隆洽。男女條暢。家給年豊。咸則三壤。豈不盛哉。昔文王應九尾狐而東夷歸周。武王獲白魚而諸侯同辭。周公受秬鬯籬而鬼方臣。宣王得白狼而夷狄賓。夫名自正而事自定也。今南郡獲白虎。亦偃武興文之應也。獲之者張武。武張而猛服也。是以北敵賓洽。邊不恤冠。甲士寢而旌旗仆也。文學夫子曰。天符既聞命矣。敢問人瑞。先生曰。夫匈奴者。百蠻之最彊者也。天性憍蹇。習俗傑暴。賤老貴壯氣力相高。業在攻伐。事在獵射。兒能騎羊。走箭飛鏃。逐水隨畜。都無常處。鳥集獸散。往來馳鶩。周流矌野。以濟嗜欲。其耒耜則弓矢鞍馬。播種則扜弦掌拊。收秋則奔孤馳兔。穫刈則顛倒殪仆。追之則奔遁。釋之則為寇。是以三王不能懷。五伯不能綏。騖邊扤士。屢犯芻蕘。詩人所歌。自古患之。今聖德隆盛。威靈外覆。日逐舉國而歸德。單予稱臣而朝賀。乾坤之所開。陰陽之所接。編結沮顏。燋齒梟瞷。翦髮黥首。文身裸袒之國。靡不奔走貢獻。懽忻來附。婆婆嘔吟。鼓掖而笑。夫鴻均之世。何物不樂。飛鳥翕翼。泉魚奮躍。是以刺史感懣。舒音而詠至德。鄙人黭淺。不能究識。敬遵所聞。未剋殫焉。於是二客醉于仁義。飽于盛德。終日仰歎。怡懌而悅服。（文選。） \\n 王　九 \\n 聖主得賢臣頌 \\n 夫荷旃被毳者。難與道純綿之麗密。羹黎唅糗者。不足與論太牢之滋味。今臣辟在西蜀。生於窮巷之中。長於蓬茨之下。無有游觀廣覽之知。顧有至愚極陋之累。不足以蹇[蹇當作塞]厚望應明指。雖然。敢不略陳愚而抒情素。記曰。共惟春秋。法五始之要。在乎審己正統而已。夫賢者。國家之器用也。所任賢。則趨舍省而功施普。器用利。則用力少而就效眾。故工人之用鈍器也。勞筋苦骨。終日矻矻。及至巧冶鑄干將之樸。清水焠其鋒。越砥歛其咢。水斷蛟龍。陸剸犀革。忽若慧氾畫塗。如此。則使離婁督繩。公輸削墨。雖崇臺五增。延袤百丈。而不溷者。工用相得也。庸人之御駑馬。亦傷吻敝而不進於行。匈喘膚汗。人極馬倦。及至駕齧　。驂乘旦。王良執靶。韓哀附輿。縱馳騁騖。忽如景靡。過都越國。蹶如歷塊。追奔電。逐遺風。周流人極。萬里壹息。何其遼哉。人馬相得也。故服絺綌之涼者。不苦盛暑之鬱燠。襲狐裘之　者。不憂至寒之悽愴。何則。有其具者易其備。賢人君子亦聖王之所以易海內也。是以嘔喻受之。開寬裕之路。以延天下英俊也。夫竭知附賢者。必建仁策。索人求士者。必樹伯跡。昔周公躬吐捉之勞。故有圉空之隆。齊桓設庭燎之禮。故有匡合之功。由此觀之。君人者。勤於求賢。而逸於得人。人臣亦然。昔賢者之未遭遇也。圖事揆策則君不用其謀。陳見悃誠。則上不然其信。進仕不得施效。斥逐又非其愆。是故伊尹勤於鼎俎。太公困於鼓刀。百里自鬻。甯子飯牛。離此患也。及其遇明君遭聖主也。運籌合上意。諫諍即見聽。進退得關其忠。任職得行其術。去卑辱奧渫而升本朝。離疏釋蹻而享膏梁。剖符錫壤而光祖考。傳之子孫以資說士。故世必有聖知之君。而後有賢明之臣。故虎嘯而冽風。龍興而致雲。蟋蟀俟秋　。蜉蝣出以陰。易曰。飛龍在天。利見大人詩曰。思皇多士。生此王國。故世平主聖。俊艾將自至。若堯舜禹湯 \\n 王　十 \\n 文武之君。獲稷契皋陶伊尹呂望。明明在朝。穆穆列布。聚精會神。相得益章。雖伯牙操遞鍾。逢門子彎烏號。猶未足以喻其意也。故聖主必待賢臣而弘功業。俊士亦俟明主以顯其德。上下俱欲。驩然交欣。千載壹合。論說無疑。翼乎如鴻毛遇順風。沛乎如巨魚縱大壑。其得意若此。則胡禁不止。曷令不行。化溢四表。橫被無窮遐夷貢獻。萬祥畢溱。是以聖主不偏窺望而視已明。不單頃耳而聽己聰。恩從祥風翱。德與和氣游。太平之責塞。優游之望得。遵守遊自然之埶。恬淡無為之場。休徵自至。壽考無疆。雍容垂拱。永永萬年。何必偃卬詘信若彭祖。呴噓呼吸如僑松。眇然絕俗離世哉。詩云。濟濟多士。文王以寍蓋。信乎其以寍也。（漢書　傳。文選。蓺文類聚二十。） \\n 甘泉宮頌 \\n 甘泉山。天下顯敞之名處也。前接大荊。後臨北極。左撫仁鄉。右望素域。其宮室也。仍嶭而為觀。攘抗岸以為階。壅波瀾而鱗坻。馳道列以曲遠。覽除閣之麗靡。覺堂殿之巍巍。徑落莫以差錯編玳瑁之文　。鏤螭龍以造牖。采雲氣以為楣。神星羅於題鄂。虹蜺往往而繞榱。縵倏忽其無垠。意能了之者誰。竊想聖主之優游。時娛神而款縱。坐鳳皇之堂。聽和鸞之弄。臨麒麟之域。驗符瑞之貢。詠中和之歌。讀太平之頌。（蓺文類聚六十二。） \\n 十分未升其一。增惶懼而目眩。若播岸而臨坑。登木末以窺泉。（文選魏都賦注引王　甘泉賦。疑賦乃頌之誤。） \\n 碧雞頌 \\n 持節使者王　謹拜南崖。敬移金精神馬。縹碧之雞。（水經注作縹縹碧雞。文選注作彯彯碧雞。）處南之荒。深豁[豁當作谿]回谷。非土之鄉。歸來歸來。漢德無疆。廉平唐虞。澤配三皇。黃龍見兮白虎仁。歸來可以為倫。歸來翔兮。何事南荒。（後漢西南夷傳水經淹水選劉峻廣絕交論注。） \\n 王　十一 \\n 僮約 \\n 蜀郡王子淵。以事到湔。止寡婦楊惠舍。惠有夫時奴。名便了。子淵倩奴行酤酒。便了拽大杖。上夫冢嶺曰。大夫買便了時。但要守家。不要為他人男子酤酒。子淵大奴曰。奴寍欲賣耶。惠曰。奴大忤人。人無欲者。子淵即決買卷云云。奴復曰欲使。皆上　。不上卷。便了不能為也。子淵曰。諾。卷文曰。神爵三年正月十五日。資中男子王子淵。從成都安志里女子楊惠買亡夫時戶下髯奴便了。決賈萬五千。奴當從百役使。不得有二言。晨起早掃。食了洗滌。居當穿曰縛　。截竿鑿斗。浚渠縛落。俎園斫陌。杜埤地。刻大枷。屈竹作杷。削治鹿盧。出入不得騎馬載車。踑坐大呶。下床振頭。捶鉤刈芻。結葦躐纑。汲水絡。佐。織履作麤。黏雀張鳥。結網捕魚。繳雁彈鳧。登山射鹿。入水捕龜。後園縱養雁騖[騖當作鶩]百餘。驅逐鴟鳥。持梢牧豬。種薑養芋。長育豚駒。糞除堂廡。餧食馬牛。鼓四起坐。夜半益芻。二月春分。被隄杜疆。落桑皮　。種瓜作瓠。別落披蔥。焚槎發芋。壟集破封。日中早　。雞鳴起舂。調治馬戶。兼落三重。舍中有客。提壺行酤。汲水作餔。滌杯整桉。園中拔蒜。斷蘇切脯。築肉臛芋。膾魚炰鱉。烹茶盡具。已而蓋藏。關門塞竇。餧豬縱犬。勿與鄰里爭斗。奴但當飯豆飲水。不得嗜酒。欲飲美酒。唯得染脣漬口。不得傾盂覆斗。不得辰出夜入。交關侔偶。舍後有樹。當裁作船。上至江州。下到湔主。為府掾求用錢。推訪堊販萆索。綿亭買席。往來都洛。當為婦女求脂澤。販於小市。歸都擔枲。轉出旁蹉。牽犬販鵝。武都買荼。楊氏擔荷。往市聚。慎護奸偷。入市不得夷蹲旁臥。惡言醜罵。多作刀矛。持入益州。貨易羊牛。奴自教精慧。不得癡愚。持斧入山。斷輮裁轅。若有餘殘。當作俎几木屐。及犬彘盤。焚薪作炭。礨石薄岸。治舍蓋屋。削書代牘。日暮欲歸。當送乾柴兩三束。四月當披。九月當穫。十月收豆。棆十麥窖芋。南安拾栗採橘。持車載輳。多取蒲苧。益作繩索。雨墮無所為。當編蔣織簿。種植桃 \\n 王　十二 \\n 李。梨柿柘桑。三丈一樹。八尺為行。果類相從。縱橫相當。果熟收斂。不得吮嘗。犬吠當起。騖告鄰里。掁門柱戶。上樓擊鼓。荷盾曳矛。還落三周。勤心疾作。不得遨遊。奴老力索。種莞織席。事訖休息。當舂一石。夜半無事。浣衣當白。若有私錢。主給賓客。奴不得有奸私。事事當關白。奴不聽教。當笞一百。讀卷文適訖。詞窮咋索。仡仡叩頭。兩手自搏。目淚下落。鼻涕長一尺。審如王大夫言。不如早歸黃士陌。丘蚓鑽額。早知當爾。為王大夫酤酒。真不敢作惡。（蓺文類聚三十五。初學記十九。御覽五百九十八。九百九十六。古文苑。） \\n 責鬚髯奴辭 \\n 我觀人鬚。長而復黑。冉弱而調。離離若緣坡之竹。鬱鬱若春田之苗。因風拂靡。隨身飄颻。爾乃附以豊頤。表以蛾眉。發以素顏。呈以妍姿。約之以絀線。潤之以芳脂。莘莘翼翼。靡靡綏綏。振之發曜。黝若元珪之垂。於是搖鬢奮髭。則論說虞唐。鼓鬐動鬣。則研覈否臧。內育環形。外闔宮商。相如以之都雅。顓孫以之堂堂。豈若子髯。既亂且赭。枯槁禿瘁。劬勞辛苦。汗垢流離。污穢泥土。傖囁穰擩。（音而。）與塵為侶。無素顏可依。元豊頤可怙。動則困於　滅。靜則窘於囚虜。薄命為髭。正著子頤為身不能疪其四體。為智不能御其形骸。癩鬚瘦面。常如死灰。曾不如犬羊之毛尾。狐貍之毫釐。為子鬚者。不亦難哉。（初學記十九。又見古文苑。以為黃香作。） \\n 嚴遵 \\n 遵字君平。蜀郡人。賣卜成都市。有道德指歸十一卷。 \\n 道德指歸說目 \\n 莊子曰。昔者老子之作也。變化所由。道德為母。效經列首。天地為象。上經配天。下經配地。陰道八。陽道九。以陰行陽。故七十有二首。以陽行陰。故分為上下。以五行八。故上經四十而更始。以四行八。故下經三十有二而終矣。陽道奇。陰道偶。故上經先而下經後。陽道大。陰道小。故上經眾而下經寡。陽道左。陰道右。故上經覆來。下經覆往。反覆相過。淪為一形。冥冥混混。道為中主。重符列驗。以見端緒。下經為門。上經為戶。智者見其經效。則通乎天地之數。陰陽之紀。夫婦之配。父子之親。君臣之義。萬物敷矣。（祕冊彙函本。） \\n 王　嚴遵十三 \\n 座右銘 \\n 夫疾行不能遁影。大音不能掩響。默然託蔭。則影響無因。常體卑弱。則禍患無萌。口舌者。禍福之門。滅身之斧。言語者。天命之屬。形骸之部。出失則患入。言失則亡身。是以聖人當言而懷。發言而憂。如赴水火。履危臨深。有不得已。當而後言。嗜欲者。潰腹之矛。貨利者。喪身之仇。嫉妒者。亡軀之害。讒佞者。刎頸之兵。殘酷者。絕世之殃。陷害者。滅嗣之場。淫戲者。殫家之塹。嗜酒者。窮餒之藪。忠孝者。富貴之門。節儉者。不竭之源。吾日三省。傳告後嗣。萬世勿遺。（((((） \\n  \\n 　 \\n  \\n   \\n  "}
{"章节": "全漢文卷四十三", "正文": "　 \\n 全漢文卷四十三 \\n 　 \\n  \\n 鳥程嚴可均校輯 \\n 王尊 \\n 尊字子贛。涿郡高陽人。少為獄小史。給事太守府。除補書佐。署守屬監獄。久之稱病去。復召署守治獄。為郡決曹史。舉幽州從事。補遼西鹽官長。初元中舉直言。遷虢令。轉守槐里。兼行美陽令事。以高第擢安定太守。免。起為護羌轉校尉。免。起為郿令。遷益州刺史。除東平相。免為庶人。竟寍初補大將軍軍司馬。擢司隸校尉。成帝即位。左遷高陵令。以病免。徵為諫大夫。守京輔都尉。遷光祿大夫京兆尹。免。河平中為徐州刺史。遷東郡太守。 \\n 王尊　一 \\n 劾奏匡衡 \\n 丞相衡。御史大夫譚。位三公。典五常九德。以總方略壹統廣教化美風俗為職。知中書謁者令顯等專權擅埶。大作威福。縱恣不制。無所畏忌。為海內患害。不以時白奏行罰。而阿諛曲從。附下罔上。懷邪迷國。無大臣輔政之義。皆不道。在赦令前。赦後衡譚舉奏顯。不自陳不忠之罪。而反揚著先帝任用傾覆之徒。妄言百官畏之甚於主上。卑君尊臣。非所宜稱。失大臣體。又正月行幸曲臺。臨饗罷衛士。衡與中二千石大鴻臚賞等會坐殿門下。衡南鄉。賞等西鄉。衡更為賞布東鄉席。起立延賞坐。語私如食頃。衡知行臨。百官共職。萬眾會聚。而設不正之席。使下坐上相比。為小惠於公門之下。動不中禮。亂朝廷爵秩之位。衡又使官大奴入殿中問行起居。還言漏上十四刻行臨到。衡安坐。不變色改容。無怵惕肅敬之心。驕慢不謹。皆不敬。（漢書王尊傳。又略見匡衡傳。） \\n 行縣還上奏事 \\n 彊不陵弱。各得其所。寬大之政行。和平之氣通。（漢書王尊傳。） \\n 安定太守告屬縣教 \\n 令長丞尉。奉法守城。為民父母。抑彊扶弱。宣恩廣澤。甚勞苦矣。太守以今日至府。願諸君卿勉力。正身以率下。故行貪鄙。能變更者。與為治。明慎所職。毋以身試法。（漢書王尊傳。） \\n 又敕掾功曹教 \\n 掾功曹各自厎厲。助太守為治。其不中用。趣自避退。毋久妨賢。夫羽翮不修。則不可以致千里。闑內不理。無以整外。府丞悉署吏行能。分別白之。賢為上。母以富。賈人百里。不足與計事。昔孔子治魯。七日誅少正卯。今太守視事。已一月矣。五官掾張輔。懷虎狼之心。貪汙不軌。一郡之錢。盡入輔家。然適足以葬矣。今將輔送獄。直符史詣閤下從太守受其事。丞戒之戒之。相隨入獄矣。（漢書王尊傳。） \\n 耿壽昌 \\n 壽昌。五鳳中為大司農中丞。賜爵關內侯。 \\n 王尊　耿壽昌　王商二 \\n 奏糴三輔等郡穀 \\n 故事。歲漕關東穀四百萬斛以給京師。用卒六萬人。宜糴三輔弘農河東上黨太原郡穀。足供京師。可以省關東漕卒過半。（漢書食貨志上。） \\n 白築常平倉 \\n 令邊郡皆築倉。以穀賤時增其賈而糴。以利農。穀貴時減賈而糶。名曰常平倉。（漢書食貨志。） \\n 王商 \\n 商字子威。涿郡蠡吾廣望鄉人。宣帝舅武之子。甘露二年襲封樂昌侯。歷太子中庶子、諸曹侍、中中郎將。元帝時至右將軍光祿大夫。成帝即位。徙左將軍。建始末代匡衡為丞相。河平四年。為王鳳所陷。免。卒。謚曰戾侯。 \\n 徒南北郊議 \\n 禮記曰。燔柴於太壇。祭天也。瘞薶於太折。祭地也。兆於南郊。所以定天位也。祭地於太折。在北郊。就陰位也。郊處各在聖王所都之南北。書曰。越三日丁巳。用牲于郊。牛二。周公加牲。告徙新邑。定郊禮於雒。明王聖主事天明。祀地察天明地察。神明章矣。天地以王者為主。故聖王制祭天地之禮。必於國郊。長安聖主之居。皇天所觀視也。甘泉河東之祠。非神靈所饗。宜徙就正陽太陰之處。違俗復古。循聖制。定天位。如禮便。（漢書郊祀志下。成帝即位。丞相匡衡御史大夫張譚奏言。南北郊宜可徙置長安。願與群臣議定。右將軍王商博士師丹議郎翟方進等五十人以為云云。） \\n 史丹 \\n 丹字君仲。魯國人。戾太子史良娣之兄孫。宣帝時為太子中庶子。元帝時拜駙馬都尉侍中。成帝即位。擢長樂衛尉。遷右將軍。賜爵關內侯。給事中。徙左將軍光祿大夫。鴻嘉初封武陽侯。永始四年卒。謚曰頃侯。 \\n 王商　史丹　王章三 \\n 奏劾王商 \\n 商位三公。爵列侯。親受詔策。為天下師。不遵法度以翼國家。而回辟下媚。以進其私。執左道以亂政。為臣不忠。罔上不道。甫刑之辟。皆為上戮。罪名明白。臣請詔謁者召商詣若盧詔獄。（漢書王商傳。張匡上書。願對近臣陳日蝕咎。下朝者左將軍丹等問。匡對。於是左將軍丹等奏。） \\n 王章 \\n 章子仲卿。泰山鉅平人。宣帝時為諫大夫。元帝初擢為左曹中郎將。以忤石顯髡免。成帝即位。徵為諫大夫。遷司隸校尉。選為京兆尹。為王鳳所陷。棄市。 \\n 上封事召見對言王鳳不可任用 \\n 天道聰明。佑善而災惡。以兩面異為符效。今陛下以未有繼嗣。引近定陶王。所以承宗廟。重社稷。上順天心。下安百姓。此正義善事。當有祥瑞。何故致災異。災異之發。為大臣顓政者也。今聞大將軍猥歸日蝕之咎於定陶王。建遣之國。苟欲使天子孤立於上。顓擅朝事。以便其私。非忠臣也。且日蝕。陰侵陽臣顓君之咎。今政事大小。皆自鳳出。天子曾不壹舉手。鳳不內省責。反歸咎善人。推遠定陶王且鳳誣罔不忠。非一事也。前丞相樂昌侯商。本以先帝外屬。內行篤。有威重。位歷將相。國家柱石臣也。其人守正。不肯詘節隨鳳委曲。卒用閨門之事。為鳳所罷。身以憂死。眾庶愍之。又鳳知其小婦弟張美人已嘗適人。於禮不宜配御至尊。託以為宜子。內之後宮。苟以私其妻弟。聞張美人未嘗任身就館也。且羌胡尚殺首子以盪盪正世。況於天子而近己出之女也。此三者。皆大事。陛下自見。足以知其餘。及它所不見者。鳳不可令久典事。宜退使就第。選忠賢以代之。（漢書元后傳。章奏封事。言日蝕之咎。天子召見章。延問以事。章對。） \\n 奏封事薦馮野王 \\n 中山孝王舅琅邪太守馮野王。先帝時歷二卿。忠信質直。知謀有餘。野王以王舅出。以賢復入。明聖主樂進賢也。（漢書元后傳。自鳳之白罷商後遣定陶王也。上不能平。及聞章言。感寤。謂章曰。君試為朕求可以自輔者。於是章奏封事薦。　案。蕭育薦馮野王封事。未三語與此同。） \\n 王章　王禁　王鳳四 \\n 王禁 \\n 禁字稚君。魏郡元城人。少為廷尉史。元帝即位。以皇后父封陽平侯。位特進。永光二年卒。謚曰頃侯。 \\n 楊興賈捐之獄議 \\n 興捐之懷詐偽。以上語相風。更相薦譽。欲得大位。漏泄省中語。罔上不道。書曰。讒說殄行。震騖朕師。王制。順非而澤。不聽而誅。請論如法。（漢書賈捐之傳。） \\n 王鳳 \\n 鳳之孝卿。禁長子。元王皇后同母弟。永光中嗣爵陽平侯。建昭中為衛尉侍中。成帝即位。為大司馬大將軍領尚書事。陽朔三年卒。謚曰敬成侯。 \\n 因災異上書辭謝 \\n 陛下即位。思慕諒闇。故詔臣鳳典領尚書事。上無以明聖德。下無以益政治。今有茀星天地赤黃之異。咎在臣鳳。當伏顯戮。以謝天下。今諒闇已畢。大義皆舉。宜躬親萬機。以承天心。（漢書元后傳。成帝以鳳為大司馬大將軍領尚書事。又封崇譚等。其夏。黃霧四塞終日。楊興等皆以為太后諸弟無功為侯。故天為見異。鳳於是懼。上書辭謝。因乞骸骨辭職。） \\n 因日蝕上言宜遣定陶王之國 \\n 日蝕陰盛之象。為非常異定陶王雖親。於禮當奉藩在國。今留侍京師。詭正非常。故天見戒。宜遺王之國。（漢書元后傳。曾日蝕。鳳因言。） \\n 上疏乞骸骨 \\n 臣材騖愚戇得以外屬兄弟七人封為列侯。宗族蒙恩。賞賜無量。輔政出入七年。國家委任臣鳳。所言輒聽。薦事常用。無一功善。陰陽不調。災異數見。咎在臣鳳奉職無狀。此臣一當退也五經傳記。師所誦說。咸以日蝕之咎。在於大臣非其人。易曰。折其右肱。此臣二當退也。河平以來。臣久病連年。數出在外。矌職素餐。此臣三當退也。陛下以皇太后故。不忍誅廢。臣猶自知。當遠流放。又重自念。兄弟宗族。所蒙不測。當殺身靡骨。死輦轂下。不當以無益之故。有離寢門之心。誠歲餘以來。所苦加侵。日月益甚。不勝大願。願乞骸骨。歸自治養。冀賴陛下神靈。未埋髮齒。期月之間。幸得瘳愈。復望帷幄。不然。必寘溝壑。臣以非才見私。天下知臣受恩深也。以病得全骸骨歸。天下知臣被恩見哀。重巍巍也。進退於國為厚。萬無纖介之議。唯陛下哀憐。（漢書元后傳。京兆尹王章每召見。輒辟左右。時太后從子侍中音獨側聽。具知章言。以語鳳。鳳聞之稱病。出就第。上疏乞骸骨謝上。） \\n 王鳳　五 \\n 東平王求子史對 \\n 臣聞諸侯朝聘。考文章。正法度。非禮不言。今東平王幸得來朝。不思制節謹度。以防危失。而求諸書。非朝聘之義也。諸子書或反經術。非聖人。或明鬼神。信物怪。太史公書有戰國從橫權譎之謀。漢興之初。謀臣奇策。天官災異。地形阨塞。皆不宜在諸侯王。不可予。不許之辭宜曰。五經聖人所制。萬事靡不畢載。王審樂道。傳相皆儒者。旦夕講誦。足以正身虞意。夫小辯破義。小道不通。致遠恐泥。皆不足以留意。諸益於經術者。不愛於王。（漢書皆宣元六王傳。東平王來朝。上疏求諸子及太史公書。上以問大將軍王鳳。對云云對奏。天子如鳳言。遂不與。） \\n 薦辛慶忌 \\n 慶忌前在兩郡。著功跡。徵入歷位朝廷。莫不信鄉。質行正直。仁勇得眾心。通於兵事。明略威重。任國柱石。父破羌將軍武賢。顯名前世。有威西夷。臣鳳不宜久處慶忌之右。（漢書辛慶忌傳。慶忌左遷酒泉太守。歲餘。大將軍王鳳薦云云。迺復徵為光祿大夫執金吾。） \\n 王立 \\n 立字子叔。鳳第六弟。成帝初賜爵關內侯。河平中封紅陽侯。位特進。領城門兵。綏和初坐　于長事遣就國。哀帝即位。徵還京師。平帝初復遣就國。元始三年。莽遣使迫令自殺。謚曰荒侯。 \\n 王鳳　王立　王仁　六 \\n 上封事為　于長求留 \\n 陛下既託文以皇太后故。誠不可更有它計。（漢書翟方進傳。有司奏請遣　于長就國。長以金錢與立。立上封事。為長求留。） \\n 與杜業書 \\n 誠哀老姊垂白。隨無狀子出關。願勿復用前事相侵。（漢書杜欽傳。欽子業為函谷關都尉。會定陵侯　于長有罪。當就國。長舅紅陽侯立與業書。） \\n 王仁 \\n 仁。鳳第三弟譚之子。為諫大夫。永始初嗣父爵平阿侯。以剛直。為莽所憚。平帝初遺就國。元始三年。遣使迫令自殺。謚曰刺侯。 \\n 諫立趙皇后疏 \\n 臣聞立后妃者。王教之大端。三綱之本理。治道所由廢興也。社稷所以存亡也。故夏之興也以塗山。亡也以妹嬉。殷之興也以有娀。亡也以妲己。周之興也以文母。亡也以褒姒。夫三代安危。後王所觀。是以聖王必審舉措。察操行。以計勝色者昌。以色勝計者亡。無鹽宿瘤。天下之醜女也。齊二君以計勝色。立為后。皆以折衝安國。今許后以罪廢。遂事已往。於是欲立后妃。宜得殊異於前。上當奉宗廟。下令萬民有所法則。河魴河鯉。齊姜宋子。詩人所高。萬乘之主。當持久長。非一切畢決目前者。驪姬亂晉。吳姬危趙。夫媵妾非天下之母。為翫弄可也。昔姜后崇禮。宣王中興。樊姬正言。楚莊成霸。願留思察小臣惓惓之心。（荀悅漢紀二十六。永始元年六月。立皇后趙氏。先是諫議大夫王仁上疏言。上不聽。　案。此疏班書未載。） \\n 王閎 \\n 閎。仁第三弟。哀帝初為中常侍。進侍中。莽篡位。出為東郡太守。加卒正大夫。莽敗去官。更始帝以為琅邪太守。 \\n 王仁　王閎　七 \\n 上書諫尊寵董賢 \\n 臣聞王者立三公法三光。立九卿以法天。明君臣之義。當得賢人。易曰。鼎折足。覆公餗。喻三公非其人也。書曰。元首明哉。股肱良哉。以法天地。昔孝文皇帝幸鄧通。不過中大夫。孝武皇帝幸韓嫣。賞賜而已。皆不在大位。公孫弘以布被修德。擢備宰相。巧言令色。君子不貴。昔成湯拔伊尹於鼎俎。文王招呂尚於釣濱。武丁顯傳說於版築。桓公舉甯戚於擊角。皆以立霸王之功。騰茂績於無窮。豈以利耳悅目為得意哉。令[令當作今]大司馬衛將軍高安侯董賢。累世無功於漢朝。又無肺腑之連。復無名跡高行以矯世。升櫂數年。列備鼎足。典衛禁兵。主厤天文。無功封爵。父子兄弟。橫蒙拔擢。賞賜空竭帑藏。萬物諠譁。偶言道路。誠不當天心也。昔褒神蚖變化為人。實生褒姒。亂周國。恐陛下有過失之譏。賢有小人不識進退之禍。非所以見卓爾垂法後世。陛下采芻蕘。賢負薪。冀有益於毫釐。（荀悅漢紀二十九。元壽元年。侍中王閎上書諫。不從。　案。此書班書未載。御覽七百十六引漢名臣奏云云。王莽斥出王閎。太后憐之。閎伏泣失聲。太后親自以手巾拭閎泣。亦班書所未載。范書為王閎立傳。亦簡略不詳。） \\n 王音 \\n 音。禁弟長樂衛尉弘之子。初為侍中中郎將。河平中遷太僕。陽朔中拜御史大夫。代王鳳為大司馬車騎將軍。封安陽侯。永始二年卒。謚曰敬侯。 \\n 因雉雊上言 \\n 天地之氣。以類相應。譴告人君。甚微而著。雉者聽察。先聞雷聲。故月令以紀氣。經載高宗雊雉之異。以明轉禍為福之驗。今雉以博士行禮之日。大眾聚會。飛集于庭。歷階登堂。萬眾睢睢。騖怪連日。徑歷三公之府。太常宗正典。宗廟骨肉之官。然後入宮。其宿留告曉人。具備深切。離人道相戒。何以過是。（漢書五行志中之下。鴻嘉三年三月。博士行大射禮。有雉飛集于庭。歷階登堂而雊。後雉又集太常宗正丞相御史大夫大司馬車騎將軍之府。又集未央宮承明殿屋上。時大司馬車騎將軍王音待詔寵等上言。） \\n 王音　許嘉　八 \\n 復對詔 \\n 陛下安得亡國之語。不知誰主為佞諂之計。誣亂聖德如此者。左右阿諛甚眾。不待臣音復諂而足。公卿以下。保位自守。莫有正言如令陛下覺悟。懼大禍且至身。深責臣下。繩以聖法。臣音當先受誅。豈有以自解哉。今即位十五年。繼嗣不立。日日駕車而出。泆行流聞。海內傳之。甚於京師。外有微行之害。內有疾病之憂。皇天數見災異。欲人變更。終已不改。天尚不能感動陛下。臣子何望。獨有極言待死。命在朝暮而已。如有不然。老母安得處所。尚何皇太后之有。高祖天下。當以誰屬乎。宜謀於賢知。克己復禮。以求天意。繼嗣可立。災變尚可銷也。（漢書五行志中之下。後帝使中常侍　錯[錯當作閎]詔音日。聞捕得雉。毛羽頗擢折。類拘孰者。得毋人為之。音復對。） \\n 許嘉 \\n 嘉。昌邑人。宣帝許皇后從弟。為中常侍。元帝即位。襲封平恩侯奉后父廣漢後。拜衛尉。遷右將軍。永光中徙左將軍兼衛尉。代王接為大司馬車騎將軍。建始三年免。河平二年卒。謚曰共侯。 \\n 毀廟議 \\n 孝文皇帝除誹謗。去肉刑。躬節儉。不受獻。罪人不帑。不私其利。出美人。重絕人類。賓賜長老。收恤孤獨。德厚侔天地。利澤施四海。宜為帝者太宗之廟。（漢書章玄。成傳。大司馬車騎將軍許嘉等二十九人以為。） \\n 郅支縣頭橐街議 \\n 春秋夾谷之會。優施笑君。孔子誅之。方盛夏。道足異門而出。宜縣十日。迺埋之。（漢書陳湯傳。車騎將軍許嘉右將軍王商以為云云。有詔將軍議是。） \\n 甘延壽 \\n 延壽字君沈。北地郁郅人。少為羽林。累遷遼東太守。免。起為郎中諫大夫。使西域。都護騎都尉。以斬郅支單于功封義成侯。遷城門校尉護軍都尉。卒。謚曰壯侯。 \\n 許嘉　甘延壽　陳湯九 \\n 上疏斬送郅支首 \\n 臣聞天下之大。義當混為一。昔有唐虞。今有彊漢。匈奴呼韓邪單于已稱北藩。唯郅支單于叛逆。未伏其辜。大夏之西。以為彊漢不能臣也。郅支單于慘毒行於民。大惡通於天。臣延壽臣湯將義兵行天誅。賴陛下神靈。陰陽並應。天氣精明。陷陳克敵。斬郅支首及名王以下。宜縣頭橐街蠻夷邸間。以示萬里。明犯彊漢者雖遠必誅。（漢書陳湯傳。） \\n 陳湯 \\n 湯字子宮。山陽瑕丘人。宣帝時為太官丞。元帝初舉茂材。被劾下獄。後為郎。建昭中遷西域副校尉。矯制發諸國兵。破斬郅支單于。賜爵關內侯。拜射聲校尉。成帝初免。後以言事下獄。奪爵為士伍。王鳳奏為大將軍從事中郎。永始初免為庶人。徙敦煌。又徙安定。哀帝時還。卒于長安。王莽為安漢公。追封破胡侯。謚曰壯。 \\n 上疏自理 \\n 臣與吏士共誅郅支單于。幸得禽滅。萬里振旅。宜有使者迎勞道路。今司隸反逆收繫按驗。是為郅支報仇也。（漢書陳湯傳。司隸校尉移書道上。擊吏士按驗之。湯上疏言。） \\n 上封事請徙初陵 \\n 初陵京師之地。最為肥美。可立一縣。天下民不徙諸陵三十餘歲矣。關東富人益眾。多規良田。役使貧民。可徙初陵。以彊京師。衰弱諸侯。又使中家以下。得均貧富。湯願與妻子家屬徙初陵。為天下先。（漢書陳湯傳。） \\n 張博 \\n 博字子高。宣帝張倢　之兄。坐詿誤蕃王。與婿京房皆棄市。 \\n 報謝淮陽王 \\n 當今朝廷無賢臣。冞變數見。足為寒心。萬姓咸歸望於大王。大王柰何恬然。不求入朝見輔助主上乎。（漢書宣元六王傳。王遣人持黃金五十斤送舅張博。博喜。還書謝。為諂語盛稱與王。因言。） \\n 陳湯　張博　十 \\n 復遺淮陽王書 \\n 博幸得肺附。數進愚策。未見省察。北遊燕趙。欲循行郡國。求幽隱之士。聞齊有駟先生者。善為司馬兵法。大將之材也。博得謁見。承閒進問五帝三王究竟要道。卓爾非世俗之所知。今邊境不安。天下騷動。微此人其莫能安也。又聞北海之瀕有賢人焉。累世不可逮。然難致也。得此二人而薦之。功亦細不矣。博願馳西。以此赴助漢急。無財幣以通顯之。趙王使謁者持牛酒黃金三十斤勞博。博不受。復使人願尚女。聘金十百斤。博未許。會得光書云。大王已遺光西。與博并力求朝。博自以棄捐。不棄[不棄之棄當作意]大王還意反義。結以朱顏。願殺身報德。朝事何足言。大王誠賜咳唾。使得盡死。湯武所以成大功也。駟先生蓄積道術。書無不有。願知大王所好。請得輒上。（漢書宣元六王傳。） \\n 己見中書令石君求朝。許以金五百斤。賢聖制事。蓋慮功而不計費。昔禹治鴻水。百姓罷勞。成功既立。萬世賴之。今聞陛下春秋未滿四十。髮齒墮落。太子幼弱。佞人用事。陰陽不調。百姓疾疫饑饉。死者且半。鴻水之害。殆不過此。大王緒欲救世。將比功德。何可以忽。博已與大儒知道者為大王為便宜奏。陳安危。指災異。大王朝見先口陳其意。而後奏之。上必大悅。事成功立。大王即有周邵之名。邪臣散亡。公卿變節。功德亡比。而梁趙之寵。必歸大王。外家亦將富貴。何復望大王之金錢。（漢書宣元六王傳。） \\n 報淮陽王 \\n 己許石君。須以成事。（漢書宣元六王傳。） \\n  \\n 　 \\n  \\n   \\n  "}
{"章节": "全漢文卷四十四", "正文": "　 \\n 全漢文卷四十四 \\n 　 \\n  \\n 烏程嚴可均校輯 \\n 翼奉 \\n 奉字少君。東海下郅人。元帝初徵待詔宦者署。歷中郎博士諫大夫。 \\n 上封事言邪正 \\n 臣聞之於師。治道要務。在知下之邪正。人誠鄉正。雖愚為用。若迺懷邪。知益為害。知下之術。在於六情十二律而已。北方之情好也。好行貪狼。申子主之。東方之情怒也。怒行陰賊。亥卯主之。貪狼必待陰賊而後動。陰賊必待貪狼而後用。二陰並行。是以王者忌子卯也。禮經避之。春秋諱焉。南方之情惡也。惡行廉貞。寅午主之。西方之情喜也。喜行寬大。巳酉主之。二陽並行。是以王者吉午酉也。詩曰。吉日庚午。上方之情樂也。樂行姦邪。辰未主之。 \\n 翼奉　一 \\n 下方之情哀也。哀行公正。戌丑主之。辰未屬陰。戌丑屬陽。萬物各以其類應。今陛下明聖虛靜。以待物至。萬事雖眾。何聞而不諭。豈況乎執十二律而御六情。於以知下參實。亦甚優矣。萬不失一。自然之道也。迺正月癸未。日加申。有暴風從西南來。未主姦邪。申主貪狼。風以大陰下抵建前。是人主左右邪臣之氣也。平昌侯比三來見臣。皆以正辰加邪時。辰為客。時為主人。以律知人情。王者之祕道也。愚臣誠不敢以語邪人。（漢書翼奉傳。平昌侯王臨欲從奉學其術。奉不肯與言。而上封事。） \\n 因災異應詔上封事 \\n 臣聞之於師曰。天地設位。懸日月。布星辰。分陰陽。定四時。列五行。以視聖人。名之曰道。聖人見道。然後知王治之象。故畫州土。建君臣。立律厤。陳成敗。以視賢者。名之曰經。賢者見經。然後知人道之務。則詩、書、易、春、秋、禮、樂是也。易有陰陽。詩有五際。春秋有災異。皆列終始。推得失。攷天心。以言王道之安危。至秦乃不說。傷之以法。是以大道不通。至於滅亡。今陛下明聖。深懷要道。燭臨萬方。布德流惠。靡有闕遺。罷省不急之用。振救困貧。賦醫藥。賜棺錢。恩澤甚厚。又舉直言。求過失。盛德純備。天下幸甚。臣奉竊學齊詩。聞五際之要。十月之交篇。知日蝕地震之效。昭然可明。猶巢居知風。穴處知雨。亦不足多。適所習耳。臣聞人氣內逆。則感動天地。天變見於星氣日蝕。地變見於奇物震動。所以然者。陽用其精。陰用其形。猶人之有五藏六體。五藏象天。六體象地。故藏病則氣色發於面。體病則欠申動於貌。今年太陰建於甲戌。律以庚寅初用事。厤以甲午從春。厤中甲庚。律得參陽。性中仁義。情得公正貞廉。百年之精歲也。正以精歲。本首王位。日臨中時。接律而地大震。其後連月久陰。雖有大令。猶不能復。陰氣盛矣。古者朝廷必有同姓。以明親親。必有異姓。以明賢賢。此聖王之所以大通天下也。同姓親而易進。異姓疏而難通。故同姓一。異姓五。迺為平均。今左右亡同姓。獨以舅后之家為親。異姓之臣又疏。二后之黨滿朝。非特處位埶。 \\n 翼奉　二 \\n 尢奢僭過度。呂霍上官。足以卜之。甚非愛人之道。又非後嗣之長策也。陰氣之甚。不亦宜乎。臣又聞未央、建章、甘泉宮才人各以百數。皆不得天性。若杜陵園。其已御見者。臣子不敢有言。雖然。太皇太后之事也。及諸侯王國與其後宮。宜為設員。出其過制者。此損陰氣應天救邪之道也。今異至不應。災將隨之。其法大水。極陰生陽。反為大旱。甚則有火災。春秋宋伯姬是矣。唯陛下裁察。（漢書翼奉傳。） \\n 因災異上疏 \\n 臣前上五際地震之效曰。極陰生陽。恐有火災。不合明聽。未見省荅。臣竊內不自信。今白鶴館以四月乙未時加於卯月宿亢災。與前地震同法。臣奉迺深知道之可信也。不勝拳拳。願復賜閒。卒其終始。（漢書翼奉傳。） \\n 上疏請徙都洛陽 \\n 臣聞昔者盤庚改邑。以興殷道。聖人美之。竊聞漢德隆盛。在於孝文皇帝。躬行節儉。外省繇役。其時未有甘泉、建章、及上林諸離宮館也。未央宮又無高門、武臺、麒麟、鳳皇、白虎、玉堂、金華之殿。獨有前殿曲臺、漸臺、宣室、溫室、承明耳。孝文欲作一臺。度用百金。重民之財。廢而不為。其積土基。至今猶存。又下遺詔。不起山墳。故其時天下大和。百姓給足。德流後嗣。如令處於當今。因此制度。必不能成功名。天道有常。王道亡常。亡常者。所以應有常也。必有非常之主。然後能立非常之功。臣願陛下徙都於成周。左據成皋。右阻黽池。前鄉崧高。後介大河。建滎陽。扶河東。南北千里以為關。而入敖倉。地方百里者八九。足以自娛。東厭諸侯之權。西遠羌胡之難。陛下共己亡為。案成周之居。兼盤庚之德。萬歲之後。長為高宗。漢家郊兆寢廟祭祀之禮。多不應古。臣奉誠難亶居而改作。故願陛下遷都正本。眾制皆定。亡復繕治宮館。不急之費。歲可餘一年之畜。臣聞三代之祖。積德以 \\n 翼奉　三 \\n 王。然皆不過數百年而絕。周至成王。有上賢之材。因文武之業。以周召為輔。有司各敬其事。在位莫非其人。天下甫二世耳。然周公猶作詩書。深戒成王。以恐失天下。書則日。王毋若殷王紂。其詩則曰。殷之未喪師。克配上帝。宜監于殷。駿命不易。今漢初取天下。起於豊沛。以兵征伐。德化未洽。後世奢侈。國家之費。當數代之用。非直費財。又乃費士。孝武之世。暴骨四夷。不可勝數。有天下雖未久。至於陛下。八世九主矣。雖有成王之明。然亡周召之佐。今東方連年饑饉。加之以疾疫。百姓菜色。或至相食。地比震動。天氣溷濁。日光浸奪。繇此言之。執國政者。豈可以不懷怵惕。而戒萬分之一乎。故臣願陛下因天變而徙都。所謂與天下更始者也。天道終而復始。窮則反本。故能延長而亡窮也。今漢道未終。陛下本而始之。於以永世延祚。不亦優乎。如因丙子之孟夏。順大陰以東行。到後七年之明歲。必有五年之餘蓄。然後大行攷室之禮。雖周之隆盛。亡以加此。惟陛下留神。詳察萬世之策。（漢書翼奉傳。） \\n 日辰時對 \\n 師法。用辰不用日。辰為客。時為主人。見於明主。侍者為主人。辰正時邪。見者正。待者邪。辰邪時正。見者邪。待者正。忠正之見。侍者雖邪。辰時俱正。大邪之見。侍者雖正。辰時俱邪。即以自知侍者之邪。而時邪辰正。見者反邪。即以自知侍者之正。而時正辰邪。見者反正。辰為常事。時為一行。辰疏而時精。其效同功。必參五觀之。然後可知。故曰察其所由。省其進退。參之六合五行。則可以見人性。知人情。難用外察。從中甚明。故詩之為學。情性而已。五性不相害。六情更興廢。觀性以厤。觀情以律。明主所宜獨用。難與二人共也。故曰顯諸仁。藏諸用。露之則不神。獨行則自然矣。唯奉能用之。學者莫能行。（漢書翼奉傳。上以奉為中郎。召問奉來者以善曰邪時。孰與邪曰善時。奉對。） \\n 奉翼　京房　四 \\n 廟祀對 \\n 昔成王徙洛。盤庚遷殷。其所避就。皆陛下所明知也。非有聖明。不能一變天下之道。臣奉愚戇狂惑。唯陛下裁赦。（漢書翼奉傳。） \\n 京房 \\n 房字君明。東郡頓丘人。本姓李。推律自定為京氏。初元中舉孝廉為郎。建昭二年出為魏郡太守。徵下獄。棄市。 \\n 拜魏郡太守上封事 \\n 辛酉以來。蒙氣衰去。太陽精明。臣獨欣然。以為陛下有所定也。然少陰倍力而乘消息。臣疑陛下雖行此道。猶不得如意。臣竊悼懼。守陽平侯鳳。欲見未得。至己卯。臣拜為太守。此言上雖明下猶勝之效也。臣出之後。恐必為用事所蔽。身死而功不成。故願歲盡乘傳奏事。蒙哀見許。迺辛巳蒙氣復乘卦。太陽侵色。此上大天覆陽而上意疑也。己卯庚辰之閒。必有欲隔絕臣。令不得乘傳奏事者。（漢書京房傳。元帝以房為魏郡太守。自請得歲竟乘傳奏事。不欲遠離左右。以建昭二年二月朔上封事。） \\n 因郵上封事 \\n 臣前以六月中言遯卦不效。法曰。道人始去。寒涌水為災。至其七月。涌水出。臣弟子姚平謂臣曰。房可謂知道。未可謂信道也。房言災異。未嘗不中。今涌水已出。道人當逐死。尚復何言。臣曰。陛下至仁。於臣尢厚。雖言而死。臣猶言也。平又曰。房可謂小忠。未可謂大忠也。昔秦時趙高用事。有正先者。非刺高而死。高威自此成。故秦之亂。正先趣之。今臣得出守郡。自詭　效功。恐未效而死。惟陛下毋使臣塞涌水之異。當正先之死。為姚平所笑。（漢書京房傳。房未發上令陽平侯鳳承制詔房。止無乘傳奏事。房意愈恐。去至新豊。因郵上封事。） \\n 京房　五 \\n 至陝復上封事 \\n 乃丙戌小雨。丁亥蒙氣去。然少陰并力而乘消息。戊子益甚。到五十分。蒙氣復起。此陛下欲正消息。雜卦之黨。并力而爭。消息之氣不勝。彊弱安危之機。不可不察。己丑夜有還風。盡辛卯。太陽復侵色。至癸巳。日月相薄。此邪陰同力。而太陽為之疑也。臣前白九年不改。必有星亡之異。臣願出任良試考功。臣得居內。星亡之異可去。議者知如此於身不利。臣不可蔽。故云使弟子不若試師。臣為刺史。又當奏事。故復云為刺史恐太守不與同心。不若以為太守。此其所以隔絕臣也。陛下不違其言。而遂聽之。此迺蒙氣所以不解。太陽亡色者也。臣去朝稍遠。太陽侵色益甚。唯陛下無難還臣。而易逆天意。邪說雖安於人。天氣必變。故人可欺。天不可欺也。願陛下察焉。（漢書京房傳。房至陝復上封事云云。房去月餘。竟徵下獄。） \\n 奏考功課吏法 \\n 古帝王以功舉賢。則萬化成。瑞應著。末世以毀譽取人。故功業廢。而致災異。宜令百官各試其功。災異可息。（漢書京房傳。） \\n 別對災異 \\n 地者。大臣之位。當載安萬民。懷藏物類。而動搖者。此不欲為君載安萬民。動搖。思欲不安。思欲篡逆也。（開元占經四。） \\n 陰倍陽則地坼。臣叛君則義廢。此人君不親。上下不厚。致此災也。不捄。則骨肉相殘。父子分離。氐羌叛去。（開元占經四。） \\n 日行房乘三道。太平日行上道。升平日行次道。霸世日行下道。（隋書天文志上。開元占經五引。有刪節。） \\n 國有讒佞。朝有殘臣。則日無光。暗冥不明。易曰。日中見斗。日中星見。明其冥也。故貶之為暮也。其救也。遠佞諂。近忠直。修經典。閉私道。則日光明。（開元占經六。） \\n 人君驕溢專明。為陰所侵。則有日蝕之災。不救之。必有篡臣之萌。其救也。君懷謙虛。下賢受諫。位有德。祿有智。日蝕災消也。（開元占經十。） \\n 日月薄。赤。見日中烏。將軍出旌。舉此不祥。必亡。（開元占經六。） \\n 日　。或赤或白。或蒼或黃。虎入邦。此謂守邑破亡。國君以此亡。（開元占經六。） \\n 京房　六 \\n 數日俱出若。天下兵大戰。（開元占經六。） \\n 日蝕盡。無光露者。亡其邑。（開元占經九。） \\n 人君好用佞邪。朝無忠臣。則月失其行。（開元占經十一。） \\n 日晝明。奸邪並作。專明擅君之朝。（開元占經十一。） \\n 月若晝明者。月為臣。日為君。臣以明續君。當其在時。不可與君用力。含穢以舒刑。今晝明者。奸邪並作。專明擅君之朝不救。則失其行而毀矣其救也。出退強臣斷讒佞。近直臣。親賢良。則月得其行不可專行矣。（開元占經十一。） \\n 月三暈畢。天下中外俱赦。（開元占經十五。） \\n 月蝕者。人君行適過時專受所致（一作制。）也。不救。則致水災。壞城。（開元占經十七。） \\n 人民[民當作君]不行仁恩。破胎傷孕。春殺無辜。則歲星失度。（御覽五。） \\n 營惑作變為華州。人君之禍也。出於東。骨肉欲篡。近北。邊國謀。入於西。則兵大起。蠻貊戰。入斗。則大臣叛。徑東西。萬民病。不救之。則致日蝕既。下謀上。其救也。設立政事。正圖書。修經術。改惡為善也。則國家安矣。（開元占經三十。） \\n 火起災何。人君貪財。賦斂盡民貨。即火為起。不救。必有日蝕之災矣。其救之也。舉廉直之士為首也。（御覽六百二十七。） \\n 迴風起何。風者。天之號令也。當直而正。普而不偏。佞人眾。君迷惑。則迴風起。不救。則致逆風起。其救也。用公直。黜邪枉。此災消矣。（御覽八百七十六。） \\n 狂風發何。人君政教無法。為下所逆。則致狂風發泄。其救也。脩政教。聘賢士。狂風消矣。（御覽八百七十六。） \\n 人君賊罰良善。政教無常。使命數變。則致暴風折木。發屋鳴瓦。或害殺人。其救也。脩舊典。任忠臣。思過自改。則風災消。（同上。） \\n 京房　七 \\n 人君擅私恩。恣意重情。不與臣下同謀。即致偏雨夜墮也。不救。致苦雨降。萬民愁。潦水絕道。其救也。興公道無私黨。此災消矣。（御覽八百七十七。） \\n 無雲暴雨何。人君封拜無功。進無德則致不雲而雨暴。過惡暴揚。誅及無罪。密雲而不雨。其救也。誅彊卹弱。信及兆民。雲雨時也。（御覽八百七十七。） \\n 虹霓近日。則姦臣謀。貫日。則客代（一作殺。）主專君政。大臣乘樞。不救之。則兵至。宮殿戰。其救也。釋安樂。誠非常。正股肱。入賢良。（開元占經九十八引兩條。御覽八百七十八。） \\n 雷鳴連而不絕者何。夫雷鳴萬里。今鳴不絕。此謂人君行政事無常。民不恐懼也。故致遊雷之災。雷當先電而鳴。雷今與電俱出。或鳴而後電者何。此謂執法者貪苛。（開元占經一百二引兩條。御覽八百七十九。） \\n 久旱何。曰。人君無施澤惠利於下人。則致旱也。不救。即蝗蟲害穀。其救也。宥謫罰。行寬大。惠兆民。勞功吏。賜鰥寡。廩不足。人君亢陽暴虐。興師動眾。下人悲怨。陽氣盛。陰氣沈。故旱。萬物枯死。數有火災。此金失其性。若夏大旱則雩。祠之以素車白馬。布衣。以身為牲。或云。誅讒佞之臣於市。則三日之內。雨降於天矣。（蓺文類聚一百。御覽八百七十九。） \\n 山者。三公之位。台輔之德也。乃興雲出雨。漫溉萬物。助天成功。今崩去者。此謂大臣懷叛不忠也。（開元占經九十九。） \\n 江河沸者。有聲無實。此謂執政者懷姦不公。眾邪並聚。則致此災。不救。必有叛君謀。其救也。令百官舉公直。選有德。置於政。（開元占經一百。） \\n 井水沸者。謂人君好用讒邪所致也。（開元占經一百。） \\n 水中火出何。所謂陰氣溢。亡陽施也。女妃無陽。則敵氣溢至。水中火出。不救。有天殃。陰害陽。其救也。正妃。率後宮。施命令。詰四方。嫁貞女。賜鰥寡。此災即消。（開元占經一百。） \\n 京房　八 \\n 五穀無實何。君無仁德。臣懷叛戾。華飾虛舉。薦賢名實不相副。內為蘇秦之行。外似夷齊之語。故致五穀多無實。朝廷無賢。害氣傷穡。不收[收當作救]。國大饑。其救也。選明經。舉茂才。改往修來。退去貪狼。施恩行惠。賞賜勞臣。此災消矣。（御覽八百七十四。） \\n 君賢臣職。五穀滋豊。（北堂書鈔百五十六。） \\n 律術對 \\n 受學故小黃令焦延壽六十律相生之法。以上生下。皆三生二。以下生上。皆三生四。陽下生陰。陰上生陽。終於中呂。而十二律畢矣中呂上生執始。執始下生去滅。上下相生。終於南事。六十律畢矣。夫十二律之變。至於六十。猶八卦之變。至於六十四也。宓犧作易。紀陽氣之初。以為律法。建日。冬至之聲。以黃鐘為宮。太簇為商。姑洗為角。林鍾為徵。南呂為羽。應鍾為變宮。蕤賓為變微。此聲氣之元。五音之正也。故各統一日。其餘以次運行。當日者各自為宮。而商徵以類從焉。禮運篇曰。五聲六律十二管。還相為宮。此之謂也。以六十律分期之日。黃鐘自冬至始。及冬至而復。陰陽塞燠風雨之占生焉。於以檢攝群音。攷其高下。茍非革木之聲。則無不有所合。虞書曰。律和聲。此之謂也。（續漢書律厤志上。元帝使太子太傅韋玄成諫議大夫章雜試問房於樂府。房對。） \\n 竹聲不可以度調。故作準以定數。準之狀如瑟。長丈而十三弦。隱閒九尺。以應黃鐘之律九寸。中央一弦。下有畫分寸。以為六十律。清濁之節。均中其弦。使應黃鐘之聲。案分寸以求諸律。則皆如畫而應矣。然則上古有鐘。其次有律。近古有準。皆稍簡易之意。其相生也。黃鐘下生林鍾。林鍾上生太簇。太簇下生南呂。丙呂上生姑洗。姑洗下生應鐘。應鐘上生蕤賓。蕤賓下生大呂。大呂上生夷則。夷則下生夾鍾。夾鍾上生無射。無射下生中呂。中呂上生黃鍾。上下相生。終六十律。執始以下四十八律。文多不載。（案。此三語係御覽約文。）孟春之月。則太簇為宮。姑洗為商。蕤賓為角。南呂為徵。應鍾為羽。大呂為變宮。夷則為變徵。他月效此也。（續漢書律厤志上。又見御覽十六。有小異。） \\n 京房　九 \\n 至治之世。天地之氣。合以生風。天地之風氣。定十二律。（御覽十六引。京房傳。） \\n 夫五音生於本性。分為十二律。轉生六十律。皆所以紀斗氣效物類也。天效以影。地效以響。即律也。陰陽和則影至。以筆氣應。則灰除。是故天子常以冬夏至御前殿。合八能之士。陳八音。聽樂韻。度晷影。候鍾律。權土灰。校陰陽冬至陽氣應。則韻清影長。極黃鍾通。土灰輕而衡仰。夏至陰氣應。則韻濁影短。極蕤賓通。上灰重而衡低。進退於先後五日之中。八能各以候狀聞。太史合封。士效則和。否則占。候氣之法。為室三重。戶閉。塗膏必周密。布緹幰。室中以木為案。每律各一。內卑外高。從其外加律其上。以葭莩灰抑其內端。案律而候之。氣至者灰去。其為氣所動者灰散。風所動者其灰聚。殿中候。用玉律十二。唯二至乃候靈臺。用竹律六十。（御覽十六引京房傳。） \\n 又凡律。度量衡用銅。銅為物也精。不為燥溼寒暑變其節。不為風雨暴露改其形。介然常似於君子之貞。是以同[同當作用]銅也。用竹為引者。事之宜也。（御覽十六引京房傳。） \\n  \\n 　 \\n  \\n   \\n  "}
{"章节": "全漢文卷四十五", "正文": "　 \\n 全漢文卷四十五 \\n 　 \\n  \\n 烏程嚴可均校輯 \\n 楊興 \\n 興元帝初為長安令。坐賈捐之事髡鉗為城旦。成帝初拜諫大夫。出為部刺史。 \\n 黃霧對 \\n 陰盛侵陽之氣也。高祖之約也。非功臣不侯。今太后諸弟。皆以無功為侯。非高祖之約。外戚未曾有也。故天為見異。（漢書元后傳。成帝以王鳳為大司馬大將軍。又封太后同母弟崇庶弟譚等。其夏。黃霧四塞終日。天子以問諫大夫楊興博士駟勝等。對皆以為。） \\n 楊興　韓宣　一 \\n 說史高 \\n 將軍以親戚輔政。貴重於天下無二。然眾庶論議。令問休譽。不專在將軍者何也。彼誠有所聞也。以將軍之莫府。海內莫不卬望。而所舉不過私門賓客。乳母子弟。人情忽不自知。然一夫竊議。語　天下。夫富貴在身而列士不譽。是有狐白之裘而反衣之也。古人病其若此。故卑體勞心。以求賢為務。傳曰。以賢難得之故。因曰事不待賢。以食難得之故。而曰飽不待食。惑之甚者也。平原文學匡衡。材智有餘。經學絕倫。但以無階朝廷。故隨牒在遠方。將軍誠召置莫府。學士歙然歸仁。與參事議。觀其所有。貢之朝廷。必為國器。以此顯示眾庶。名流於世。（漢書匡衡傳。） \\n 韓宣 \\n 宣。元帝初為四域都護。 \\n 奏鎮撫星靡 \\n 烏孫大吏大祿大監。皆可以賜金印紫綬。以尊輔大昆彌。（漢書烏孫傳。） \\n 奏更立烏孫昆彌 \\n 星靡怯弱可免。更以季父左大將樂代為昆彌。（漢書烏孫傳。宣復奏。漢不許。） \\n 谷吉 \\n 吉。長安人。初元中為衛司馬。以送匈奴侍子為郅支單于所殺。 \\n 上書請送郅支侍子至庭 \\n 中國與夷狄有羈縻不絕之義。今既養全其子。十年德澤。甚厚空絕。而不送。近從塞還。示棄捐不畜。使無鄉從之心。棄前恩。立後怨。不便。議者見前江迺始無應敵之數。知勇俱困。以致恥辱。即豫為臣憂。臣幸得建彊漢之節。承明聖之詔。宣諭厚恩。不宜敢桀。若懷禽獸。加無道於臣。則單于長嬰大罪。必遁逃遠舍。不敢近邊。沒一使以安百姓。國之計。臣之願也。願送至庭。（漢書陳湯傳。初元四年。郅支遣使奉獻。因求侍子。願為內附。漢議遣衛司馬谷吉送之。貢禹匡衡以為宜送至塞而還。吉上書言。） \\n 谷吉　谷永　二 \\n 谷永一 \\n 永字子雲。吉子。本名並。以尉氏樊並反更名永。少為長安小史。建昭中補御史大夫屬。舉太常丞。建始中舉方正直言。對策上第。耀光祿大夫。河平中出為安定太守。鴻嘉中補營軍司馬。轉大司馬長史。出為護菀使者。永始中遷涼州刺史。徵為太中大夫。遷光祿大夫給事中。出為北地太守。元延未徵為大司農。綬和初病免。有集二卷。 \\n 建始三年舉方正對策 \\n 陛下秉至聖之純德。懼天地之戒異。飭身修政。納問公卿。又下明詔。帥舉直言。燕見紬繹。以求咎愆。使臣等得造明朝承聖問。臣材朽學淺。不通政事。竊聞明王即位。正五事。建大中。以承天心。則庶徵序於下。日月理於上。如人君淫溺後宮。般樂游田。五事失於躬。大中之道不立。則咎徵降而六極至。凡災異之發。各象過失。以類告人。迺十二月朔戊申。日食婺女之分。地震蕭牆之內。二者同日俱發。以丁寍陛下。厥咎不遠。宣厚求諸身。意豈陛下志在閨門。未卹政事。不慎舉錯。婁失中與。內寵太盛。女不遵道。嫉妒專上。妨繼嗣與。古之王者。廢五事之中。失夫婦之紀。妻妾得意。謁行於內。埶行於外。至覆傾國家。惑亂陰陽。昔褒姒用國。宗周以喪。閻妻驕鬲。日以不臧。此其效也。經曰。皇極。皇建其有極。傳曰。皇之不極。是謂不建。時則有日月亂行。陛下踐至尊之祚。為天下主。奉帝王之職。以統群生。有內之治亂。在陛下所執。誠留意於正身。勉強於力行。損燕私之聞。以勞天下。放去淫溺之樂。罷歸倡優之夫。絕卻不享之義。慎節游田之虞。起居有常。循禮而動。躬親政事。致行無倦。安服若性。經曰。繼自今。嗣王其毋淫于酒。毋逸于游田。惟正之共。未有身治正而臣下邪者也。夫妻之際。王中綱紀。安危之機。聖王所致慎也。昔舜飭正二女。以崇至德。楚莊忍絕丹姬。以成伯功。幽王惑於褒姒。周德降亡。魯桓脅於齊女。社稷以傾。誠修後宮之政。明尊卑之序。貴者不得嫉妒專寵。以絕嬌嫚之端。抑褒閻之亂。賤者咸得秩進。各得厥職。以廣繼嗣之統。息白華之怨。後宮親屬。饒之以財。勿與政事。以遠皇父之類。捐妻黨之權。未有閨門治而天下亂者也。治遠自近始。習善在左右。昔龍 \\n 谷永　三 \\n 筦納言。而帝命惟允。四輔既備。成王靡有過事。誠敕正左右。齊粟之臣。戴金貂之飾。執常伯之職者。皆使學先王之道。知君臣之義。濟濟謹孚。無敖戲驕恣之過。則左右肅艾。群僚仰法。化流四方。經曰。亦惟先正克左右。未有左右正而百官枉者也。治天下者。尊賢考功則治。簡賢違功則亂。誠審思治人之術。歡樂得賢之福。論材選士。必試於職。明度量以程能。考功實以定德。無用比周之虛譽。毋聽浸潤之譖愬。則抱功修職之吏。無蔽傷之憂。比周邪偽之徒。不得即工。小人日銷。俊乂日隆。經曰。三載考績。三攷黜陟幽明。又曰。九德咸事。俊艾在官。未有功賞得於前。眾賢布於官。而不治者也。堯遭洪水之災。天下分絕為十二州。制遠之道微。而無乖畔之難者。德厚恩深。無怨於下也。秦居平士。一夫大呼。而海內崩析者。刑罰深酷。吏行殘賊也。夫違天害德。為上取怨於下。莫甚乎殘賊之吏。誠放退殘賊酷暴之吏。銦廢勿用。益選溫良上德之士。以親萬姓。平刑釋冤。以理民命。務省繇役。毋奪民時。薄收賦稅。毋殫民財。使天下黎元。咸安家樂業。不苦踰時之役。不患苛暴之政。不疾酷烈之吏。雖有唐堯之大災。民無離上之心。經曰。懷保小人。惠于鰥寡。未有德厚吏良而民畔者也。臣聞災異。皇天所以譴告人君過失。猶嚴父之明誡。畏懼敬改。則禍銷福降。忽然簡易。則咎罰不除。經曰。饗用五福。畏用六極。傳曰。六沴作見。若不共御。六罰既侵。六極其下。今三年之間。災異鋒起。小大畢具。所行不享上帝。上帝不豫。炳然甚著。不求之身。無所改正。疏舉廣謀。又不用其言。是循不享之跡。無謝過之實也。天責愈深。此五者。王事之綱紀。南面之急務。唯陛下留神。（漢書谷永傳。） \\n 谷永　四 \\n 對策畢復言災異 \\n 臣前幸得條對災異之效。禍亂所極。言關於聖聰。書陳於前。陛下委棄不納。而更使方正對策。背可懼之大異。問不急之常論。廢承天之至言。角無用之虛文。欲未殺災異。滿讕誣天。是故皇天勃然發怒。甲巳之閒。暴風三溱。拔樹折木。此天至明不可欺之效也。（漢書谷永傳。） \\n 復對 \\n 日蝕婺女九度。占在皇后。地震蕭牆之內。咎在貴妾。二者俱發。明同事異人。共掩制陽。將害繼嗣也。亶日食。則妾不見。亶地震。則后不見。異日而發。則似殊事。亡故動變。則恐不知。是月后妾當有失節之郵。故天因此兩見其變。若曰違失婦道。隔遠眾妾。妨絕繼嗣者。此二人也。（漢書五行志下之下。成帝建始三年。日食其夜。未央殿中地震。谷永對。又案本傳。上特復問永。永對。） \\n 方今四夷賓服。皆為臣妾。北無熏粥冒頓之患。南無趙佗呂嘉之難。三垂晏然。靡有兵革之警。諸侯大者乃食數縣。漢吏制其權柄。不得有為。亡吳楚燕梁之埶。百官盤互。親疏相錯。骨肉大臣。有申伯之忠。洞洞屬屬。小心畏忌。無重合安陽博陸之亂。三者無毛髮之辜。不可歸咎諸舅。此欲以政事過差丞相父子中尚書宦官檻塞大異。皆瞽說欺天者也。竊恐陛下舍昭昭之白過。忽天地之明戒。聽晻昧之瞽說。歸咎乎無辜。倚異乎政事。重失天心。不可之大者也。陛下即位。委任遵舊。未有過政。元年正月。白氣較然起乎東方。至其四月。黃濁四塞。覆冒京師。申以大水。著以震蝕。各有占應。想為表裏。百官庶事。無所歸倚。陛下獨不怪與。白氣起東方。賤人將興之表也。黃濁冒京師。王道微絕之應也。夫賤人當起。而京師道微。二者已醜。陛下誠深察愚臣之言。致懼天地之異。長思宗廟之計。改往返過。抗湛溺之意。解偏駮之愛。奮乾剛之威。平天覆之施。使列妾得人人更進。猶尚未足也。急復益納宜子婦人。毋擇好醜。毋避嘗字。毋論年齒。推法言之。陛下得繼嗣於微賤之閒。迺反為福。得繼嗣而已。母非有賤也。後宮女史使令有直意者。廣求于微賤之閒。以遇天所開右。尉釋皇太后之憂慍。解謝上帝之譴怒。則繼嗣蕃滋。災異 \\n 谷永　五 \\n 訖息。陛下即不深察愚臣之言。忽於天地之戒。咎根不除。水雨之災。山石之異。將發不久。發則災異已極。天變成形。臣雖欲捐身關策。不及事已。疏賤之臣。至敢直陳天意。斥譏帷幄之私。欲閒離貴后盛妾。自知忤心逆耳。必不免於湯鑊之誅。此天保佑漢家。使臣敢直言也。三上封事。然後得召。待詔一旬。然後得見。夫由疏賤納至忠。甚苦。由至尊聞天意。甚難。詔[詔當作語]不可露。願具書所言。因侍中奏陛下。以示腹心大臣。腹心大臣以為非天意。臣當伏妄言之誅。即以為誠天意也。奈何忘國家大本。背天意而從欲。唯陛下省察孰念。厚為宗廟計。（漢書谷永傳。永知王鳳方見柄用。陰欲自託。乃復曰云云。時對者數十人永與杜欽為上第焉。） \\n 三月雨雪對 \\n 皇后桑蠶以治祭服。共事天地宗廟。正以是日。疾風自西北。大寒雨雪。壞敗其功。以章不鄉。宜齊戒辟寢。以深自責。請皇后就宮。鬲閉門戶。毋得擅上。且令眾妾人人更進。以時博施。皇天說喜。庶幾可以得賢明之嗣。即不行臣言。災異愈甚。天變成形。臣雖欲捐身關策。不及事已。（漢書五行志中之下。建始四年。三月雨雪。燕多死。谷永對。） \\n 黑龍見東萊對 \\n 臣聞王天下有國家者。患在上有危亡之事。而危亡之言不得上聞。如使危亡之言輒上聞。則商周不易姓而迭興。三正不變改而更用。夏商之將亡也。行道之人皆知之。晏然自以。若天有日莫能危。是故惡日廣而不自知。大命傾而不寤。易曰。危者有其安者也。亡者保其存者也。陛下誠垂寬明之聽。無忌諱之誅。使芻蕘之臣。得盡所聞於前。不懼於後患。直言之路開。則四方眾賢。不遠千里。輻溱陳忠。群臣之上願。社稷之長福也。漢家行夏正。夏正色黑。黑龍同姓之象也。龍陽德.由小之大。故為王者瑞應。未知同姓有見本朝無繼嗣之慶。多危殆之隙。欲因擾亂舉兵而起者邪。將動心冀為後者。殘賊不仁。若 \\n 谷永　六 \\n 廣陵昌邑之類。臣愚不能處也。去年九月。黑龍見。其晦。日有食之。今年二月。己未夜。星隕。乙酉。日有食之。六月之閒。大異四發。二而同月。三代之末。春秋之亂。未嘗有也。臣聞三代所以隕社稷喪宗廟者。皆由婦人與群惡。沈湎於酒。書曰。迺用婦人之言。自絕于天。四方之逋逃多罪。是宗是長。是信是使。詩云。燎之方陽。寍或滅之。赫赫宗周。褒姒滅之。易曰。濡其首。有孚矢是。秦所以二世十六年而亡者。養生泰奢。奉終泰厚也。二者陛下兼而有之。臣請略陳其效。易曰。在中饋。無攸遂。言婦人不得與事也。詩曰。懿厥哲婦。為梟為鴟。匪降自天。生自婦人。建始河平之際。許班之貴。頃動前朝。熏灼四方。賞賜無量。空虛內臧。女寵至極。不可上矣。今之後起。天所不饗。什倍於前。廢先帝法度。聽用其言。官秩不當。縱釋王誅。驕其親屬。假之威權。從橫亂政。刺舉之吏。莫莫敢奉憲。又以掖庭獄大為亂阱。榜菙憯於炮烙。絕滅人命。主為趙李報德復怨。反除白罪。建治正吏。多繫無辜。掠立迫恐。至為人起責。分利受謝。生入死出者。不可勝數。是以日食再既。以昭其辜。王者必天自絕。然後天絕之。陛下棄萬乘之至貴。樂家人之賤事。厭高美之尊號。好匹夫之卑字。崇聚漂輕無義小人。以為私客數離深宮之固。挺身晨夜。與群小相隨。烏集雜會。飲醉吏民之家。亂服共坐。流湎媟嫚。溷殽無別。閔免遁樂。晝夜在路。典門戶奉宿衛之臣。執干戈而守空宮。公卿百僚。不知陛下所在。積數年矣。王者以民為基。民以財為本。財竭則下畔。下畔則上亡。是以明王愛養基本。不敢窮極。使民如承大祭。今陛下輕奪民財。不愛民力。聽邪臣之計。去高敞初陵。捐十年功緒。改作昌陵。反天地之性。因下為高。積土為山。發徒起邑。並治宮館。大興繇役。重增賦歛。徵發如雨。役百乾谿。費疑驪山。靡敝天下。五年不成。而後反故。又廣旴營表。發人冢墓。斷截骸骨。暴揚尸柩。百姓財竭力盡。愁恨感天。災異屢 \\n 谷永　七 \\n 降。饑饉仍臻。流散　食。餧死於道。以百萬數。公家無一年之畜。百姓無旬日之儲。上下俱匱。無以相救。詩云。殷監不遠。在夏后之世。願陛下追觀夏、商、周、秦所以失之。以鏡攷己行。有不合者。臣當伏妄言之誅。漢興九世百九十餘載。繼體之主七。皆承天順道。遵先祖法度。或以中興。或以治安。至於陛下。獨違道縱欲。輕身妄行。當盛壯之隆。無繼嗣之福。有危亡之憂。積失君道。不合天意。亦已多矣。為人後嗣。守人功業。如此。豈不負哉。方今社稷宗廟禍福安危之機。在於陛下。陛下誠肯發明聖之德。昭然遠寤。畏此上天之威怒。深懼危亡之徵兆。蕩滌邪避之惡志。厲精致政。專心反道。絕群小之私客。免不正之詔除。悉罷北宮私奴車馬　出之具。克己復禮。毋貳微行出飲之過。以防迫切之禍。深惟日食再既之意。抑損椒房玉堂之盛寵。毋聽後宮之請謁。除掖庭之亂獄。出炮烙之陷阱。誅戮佞邪之臣。及左右執左道以事上者。以塞天下之望。且寢初陵之作。止諸繕治宮室。闕更減賦。盡休力役。存恤振救困乏之人。以弭遠方。厲崇忠直。放退殘賊。無使素餐之吏。久尸厚祿。以次貫行。固執無違。夙夜孳孳。婁省無怠。舊愆畢改。新德既章。纖介之邪。不復載心。則赫赫大異。庶幾可銷。天命去就。庶幾可復。社稷宗廟。庶幾可保。唯陛下留神。反覆熟省臣言。臣幸得　邊部之吏。不知本朝失得。瞽言觸忌諱。罪當萬死。（漢書谷永傳。永遷涼州刺史。奏事京師訖。當之部。時有黑龍見東萊。上使尚書問永。受所欲言。永對。） \\n 日食對 \\n 元年九月日食。酒亡節之所致也。獨使京師知之。四國不見者。若曰湛湎于酒。君臣不別。禍在內也。（漢書五行志下之下。永始元年。九月晦。日有食之。谷永以京房易占對。） \\n 谷永　八 \\n 星隕對 \\n 日月星辰。燭臨下士。其有食隕之異。則遐邇幽隱。靡不咸睹。星辰附離于天。猶庶民附離王者也。王者失道。綱紀廢頓。下將叛去。故星叛天而隕。以見其象。春秋記異。星隕最大。自魯嚴以來。至今再見。臣聞三代所以喪亡者。皆繇婦人群小。湛湎于酒。書云。乃用其婦人之言。四方之逋逃多罪。是信是使。詩曰。赫赫宗周。褒姒滅之。顛覆厥德。荒沈于酒。及秦所以二世而亡者。養生太奢。奉終太厚。方今國家兼而有之。社稷宗廟之大憂也。（漢書五行志下之下。成帝永始二年。二月癸未。夜過中。星隕如雨。長一二丈。釋繹未至地滅。至雞鳴止。谷永對。） \\n 又日食對 \\n 今年二月日食。賦斂不得度。民愁怨之所致也。所以使四方皆見。京師陰蔽者。若曰人君好治宮室。大營墳墓。賦斂茲重。而百姓屈竭。禍在外也。（漢書五行志下之下。永始二年二月乙酉晦。日有食之。谷永以京房易占對。） \\n  \\n 　 \\n  \\n   \\n  "}
{"章节": "全漢文卷四十六", "正文": "　 \\n 全漢文卷四十六 \\n 　 \\n  \\n 烏程嚴可均校輯 \\n 谷永二 \\n 災異對 \\n 臣永幸得以愚朽之材。為太中大夫。　拾遺之臣。從朝者之後。進不能盡思納忠輔宣聖德。退無被堅執銳討不義之功。猥蒙厚恩。仍遷至北地太守。絕命隕首。身膏野草。不足以報塞萬分。陛下聖德寬仁。不遺易忘之臣。垂周文之聽。下及芻蕘之愚。有詔使衛尉受臣永所欲言。臣聞事君之義。有言責者盡其忠。有官守者盡其職。臣永幸得免於言責之辜。有官守之任。當畢力遵職。養綏百姓而已。不宜復關得失之辭。忠臣之於上。志在過厚。是故遠不違君。死不忘國。昔史魚既沒。餘忠未訖。委柩後寢。以屍達誠。汲黯身外思內。發憤舒憂。遺言李息。經曰。雖爾身在外。迺心無不在王室。臣永幸得給事中。出 \\n 谷永　一 \\n 入三年。雖執干戈守邊垂。思慕之心。常存于省闥。是以敢越郡吏之職。陳累年之憂。臣聞天生蒸民。不能相治。為立王者。以統理之。方制海內。非為天子。列士封疆。非為諸侯。皆以為民也。垂三統。列三正。去無道。開有德。不私一姓。明天下迺天下之天下。非一人之天下也。王者躬行道德。承順天地。博愛仁恕。恩及行葦。藉稅取民。不過常法。宮室車服。不踰制度。事節財足。黎庶和睦。則卦氣理效。五徵時序。百姓壽考。庶草蕃滋。符瑞並降。以昭保右。失道妄行。逆天暴物。窮奢極欲。湛湎荒淫。婦言是從。誅逐仁賢。離逖骨肉。群小用事。峻刑重賦。百姓愁怨。則卦氣悖亂。咎徵著郵。上天震怒。火異屢降。日月薄蝕。五星失行。山崩川潰。水泉踊出。妖孽並見。茀星耀光。饑饉薦臻。百姓短折。萬物夭傷。終不改寤。惡洽變　。不復譴告。更命有德。詩云。迺眷西顧。此惟予宅。夫去惡奪弱。遷命賢聖。天地之常經。百王之所同也。加以功德有厚薄。期質有修短。時世有中季。天道有盛衰。陛下承八世之功業。當陽數之標季。涉三七之節紀。遭無妄之卦運。直百六之災　。三難異科。雜焉同會。建始元年以來。二十載閒。群災太[太當作大]異。交錯鋒起。多於春秋所書。八世著記。久不塞除。重以今年正月己亥朔。日有食之。三朝之會。四月丁酉。四方眾星。白晝流隕。七月辛未。慧星橫天。乘三難之際會。畜眾多之災異。因之以饑饉。接之以不瞻。彗星極異也。土精所生。流隕之應。出於飢變之後。兵亂作矣。厥期不久。降德積善。懼不克濟。內則為深宮後庭。將有驕臣悍妾醉酒狂悖卒起之敗。北宮苑囿街巷之中。臣妾之家。幽閒之處。徵舒崔杼之亂。外則為諸夏下土。將有樊並、蘇令、陳勝、項梁奮臂之禍。內亂朝暮。日戒諸夏。舉兵以火角為期。安危之分界。宗廟之至憂。臣永所以破膽寒心。豫言之累年。下有其萌。然後變見於上。可不致慎。禍起細微。姦生所易。願陛下正君臣之義。無復與群小媟黷　燕飲。中黃門後庭素驕慢不謹。嘗以醉酒失臣禮者。悉出勿留。勤三綱之嚴。 \\n 谷永　二 \\n 修後宮之政。抑遠驕妒之寵。崇近婉順之行。加惠失志之人。懷柔怨恨之心。（漢紀作士。）保至尊之重。秉帝王之威。朝覲法出而後駕。陳兵清道而後行。無復輕身獨出。飲食臣妾之家。三者既除。內亂之路塞矣。諸夏舉兵。萌在民饑饉而吏不卹。興於百姓困而賦斂重。發於下怨離而上不知。易曰。屯其膏。小貞吉。大貞凶。傳曰。饑而不損。茲謂泰。厥災水。厥咎亡。訞辭曰。關動牡飛。辟為無道。臣為非。厥咎亂臣謀篡。王者遭褒難之世。有饑饉之妙。不損用而大自潤。故凶。百姓困貧。無以共求。愁悲怨恨。故水。城關守國之固。固將去焉。故牡飛。往年郡國二十一傷於水災。禾黍不入。今年蠶麥咸惡。百川沸騰。江河溢決。大水泛濫郡國。十五有餘。比年喪稼。時過無宿麥。百姓失業流散。群輩守關。大異較炳如彼。水災浩浩。黎庶窮困如此。宜捐常稅。小自潤之時。而有司奏請加賦。甚繆經義。逆於民心。布怨趨禍之道也。牡飛之狀。殆為此發。古者穀不登。虧膳。災屢至。損服。凶年不塈塗。明王之制也。詩云。凡民有喪。扶服捄之。論語曰。百姓不足。君孰子足。臣願陛下勿許加賦之奏。益減大官、導官、中御府、均官、掌畜、廩犧用度。止尚方纖室。京師郡國工服官發輸造作。以助大司農。流恩廣施。振膽困乏。開關梁。內流民。恣所欲之。以救其急。立春遣使者循行風俗。宣布聖德。存卹孤寡。問民所苦。勞二千石。敕勸耕桑。毋奪農時。以慰綏元元之心。防塞大姦之隙。諸夏之亂。庶幾可息。臣聞上主可與為善。而不可與為惡。下主可與為惡。而不可與為善。陛下天然之性。疏通聰敏。上主之姿也。少省愚臣之言。感寤三難。深畏大異。定心為善。捐忘邪志。毋貳舊愆。厲精致政。至誠應天。則積異塞於上。禍亂伏於下。何憂患之有。竊恐陛下公志未專。私好頗存。尚愛群小。不肯為耳。（漢書谷永傳。元延元年。為北地太守。時災異尤數。永當之官。上使衛尉　于長受永所欲言。永對。） \\n 谷永　三 \\n 上古以來。大亂之極。所希有也。察其馳騁聚步。芒炎或長或短。所歷奸犯。內為後宮女妾之害。外為諸夏叛逆之禍。（漢書五行志下之下。元延元年七月。有星孛于東井。谷永對。） \\n 建始河平之際。許班之貴。傾動前朝。熏灼四方。賞賜無量。空虛內臧。女寵至極。不可尚矣。今之後起。天所不饗。什倍於前。（漢書敘傳。唯谷永嘗言云云。永指以駮譏趙李。） \\n 門牡自亡對 \\n 章城門通路寢之路。函谷關距山東之險。城門關守國之固。固將亡焉。故牡飛也。（漢書五行志中之上。元延元年正月。長安章城門門牡自亡。函谷關次門牡亦自亡。谷永對。） \\n 日食上書 \\n 飲酒無節。君臣不別。姦邪欲起。（續漢五行志。注補六。） \\n 賦斂滋重。不顧黎民。百姓虛竭。則日食。將有潰叛之變。（續漢五行志注補六。） \\n 上疏訟陳湯 \\n 臣聞楚有子玉得臣。文公為之仄席而坐。趙有廉頗馬服。彊秦不敢窺兵井陘。近漢有郅都魏尚。匈奴不敢南鄉沙幕。由是言之。戰克之將。國之爪牙。不可不重也。蓋君子聞鼓鼙之聲。則思將率之臣。竊見關內侯陳湯。前使副西域都護。忿郅支之無道。閔王誅之不加策慮愊億。義勇奮發。卒興師奔逝。橫厲烏孫。踰集都賴。屠三重城。斬郅支首。報十年之逋誅。雪邊吏之宿恥。威震百蠻。武暢西海。漢元以來。征代方外之將。未嘗有也。今湯坐言事非是。幽囚久繫。歷時不決。執憲之吏。欲致之大辟。昔白起為秦將。南拔郢都。北阬趙括。以纖介之過。賜死杜郵。秦民憐之。莫不隕涕。今湯親秉鉞。席卷喋血萬里之外。薦功祖廟。告類上帝。介冑之士。靡不慕義。以言事為罪。無赫赫之惡。周書曰。記人之功。忘人之過。宜為君者也。夫犬馬有勞於人。尚加帷　之報。況國之功臣者哉。竊恐陛下忽於鼓鼙之聲。不察周書之意。而忘帷蓋之施。庸臣遇湯。座從吏議。使百姓介然有秦民之恨。非所以厲死難之臣也。（漢書陳湯傳。） \\n 谷永　四 \\n 上疏薦嶭宣 \\n 帝王之德。莫大於知人知人。則百僚任職。天工不曠。故皋陶曰。知人則哲。能官人。御史大夫內承本朝之風化。外佐丞相統理天下。任重職大。非庸材所能堪。今當選於群卿。以充其缺。得其人。則萬姓欣喜。百僚說服。不得其人。則大職墮斁。王功不興。虞帝之明。在茲壹舉。可不致詳。竊見少府宣。材茂行栔。達於從政。前為御史中丞。執憲轂下。不吐剛茹柔。舉錯時當。出守臨淮陳留。二郡稱治。為左馮翊。崇教養善。威德並行。眾職修理。姦軌絕息。辭訟者歷年不至相府。赦後餘盜賊什分三輔之一。功效卓爾。自左內史初置以來。未嘗有也。孔子曰。如有所譽。其有所試。宣考績功課。簡在雨府。不敢過稱。以奸欺誣之罪。臣聞賢材莫大於治人。宣己有效。其法律任廷尉有餘。經術文雅。足以謀王體。斷國論。身兼數器。有退食自公之節。宣無私黨游說之助。臣恐陛下忽於羔羊之詩。舍公實之臣。任革[革當作華]虛之譽。是用越職陳宣行能。唯陛下留神考察。（漢書嶭宣傳。御史大夫于永卒。谷永上疏。上然之。遂以宣為御史大夫。數月。代張禹為丞相。） \\n 聖王不以名譽加於實效。考績用人之法。薛宣政事已效。（漢書王吉傳。薛宣代鵔為少府。會御史大夫缺。谷永奏言云云。上然其議。宣遂超御史大夫至丞相。　案。此奏即薛宣傳約文。今並載之。） \\n 請賜謚鄭寬中疏 \\n 臣聞聖王尊師傅。褒賢雋。顯有功。生則致其爵祿。死則異其禮謚。昔周公薨。成王葬以變禮。而當天心。公叔文子卒。衛侯加以美謚。著為後法。近事大司空朱邑。右扶風翁歸。德茂天年。孝宣皇帝愍冊厚賜。贊命之臣。靡不激揚。關內侯鄭寬中。有顏子之美質。包商偃之文學。嚴然總五經之眇論。立師傅之顯位。入則鄉唐虞之閎道。王法納乎聖德[德當作聽]。出則參冢宰之重職。功烈施乎政事。退食自公。私門不開。散賜九族。田畝不益。德配周召。忠合羔羊。未得登司徒。有家臣。卒然早終。尢可悼痛。臣愚以為宜加其葬禮。賜之令謚。以章尊師褒賢顯功之德。（漢書儒林張山拊傳。） \\n 谷永　五 \\n 上疏理梁王立 \\n 臣聞禮。天子外屏。不欲見外也。是故帝王之意。不窺人閨門之私。聽聞中冓之言。春秋為親者諱。詩云戚戚兄弟。莫遠具爾。今梁王年少。頗有狂病。始以惡言案驗。既亡事實。而發閨門之私。非本章所指。王辭又不服。猥強劾立。傅致難明之事。獨以偏辭成罪斷獄。亡益於治道汙衊宗室以內亂之惡。披布宣揚於天下。非所以為公族隱諱。增朝廷之榮華。昭聖德之風化也。臣愚以為王少而父同產長。年齒不倫。梁國之富。足以厚聘美女。招致妖麗。父同產亦有恥辱之心。案事者迺驗問惡言。何故猥自發舒。以三者揆之。殆非人情。疑有所迫切。過誤失言。文吏躡尋。不得轉移。萌芽之時。加恩勿治。上也。既已案驗舉憲。宜及王辭不服。詔廷尉選上德通理之吏。更審考清問。著不然之效。定失誤之法。而反命於下吏。以廣公族附疏之德。為宗室刷汙亂之恥。甚得治親之誼。（漢書梁懷陳輯附傳。永始中。相禹奏梁王立對外家怨望。有惡言。有司案驗。因發淫亂事。奏立禽獸行。請誅。太中大夫谷永上疏。） \\n 受降議 \\n 漢興。匈奴數為邊害。故設金爵之賞以待降者。今單于詘體稱臣。列為北藩。遣使朝賀。無有二心。漢家接之。宜異於往時。今既享單于聘貢之質。而更受其逋逃之臣。是貪一夫之得。而失一國之心。擁有罪之臣。而絕慕義之君也。假令單于初立。欲委身中國。未知利害。私使伊邪莫演詐降以上吉凶。受之虧德沮善。令單于自疏不親。邊吏或者設為反閒。欲因而生隙。受之適合其策。使得歸曲而直責。此誠邊竟安危之原。師旅動靜之首。不可不詳也。不如勿受。以昭日月之信。抑詐諼之謀。懷附親之心。便。（漢書匈奴傳下。河平元年。右皋林王伊邪莫演言欲降。下公卿議。議者或言。宜如故事。受其降。光祿大夫谷永議郎杜欽以為云云。對奏。天子從之。） \\n 谷永　六 \\n 塞河議 \\n 河。中國之經瀆。聖王興則出圖書。王道廢則竭絕。今潰溢橫流。漂沒陵阜。異之大者也。修政以應之。災變自除。（漢書溝洫志先是谷永以為。） \\n 諫成帝微行 \\n 易稱得臣無家。言王者臣天下。無私家也。今陛下棄萬乘至貴。樂家人之賤事。厭高美之尊稱。好匹夫之卑字。崇聚票輕無誼之人。以為私客。置私田於民閒。畜私奴車馬於北宮。數去南面之尊。離深宮之固。挺身獨與小人晨夜相隨。烏集醉飽吏民之家。亂服共坐。溷肴亡別。閔勉遯樂。晝夜在路。典門戶奉宿衛之臣。執干戈守空宮。公卿百僚。不知陛下所在。積數年矣。昔虢公為無道。有神降曰。賜爾土田。言將以庶人。受土田也。諸侯夢得土田為失國祥。而況王者畜私田財物。為庶人之事乎。 \\n 說成帝距絕祭祀方術 \\n 臣聞明於天地之性。不可惑以神怪。知萬物之情。不可罔以非類。諸背仁義之正道。不遵五經之法言。而盛稱奇怪鬼神。廣崇祭祀之方。求報無福之祠。及言世有僊人。服食不終之藥。　興輕舉。登遐倒景。覽觀縣圃。浮游蓬萊。耕耘五德。朝種暮穫。與山石無極。黃治變化。堅冰淖溺。化色五倉之術者。皆姦人惑眾。挾左道。懷詐偽。以欺罔世主。聽其言。洋洋滿耳。若將可遇。求之盪盪。如係風捕景。終不可得。是以明王距而不聽。聖人絕而不語。昔周史萇弘。欲以鬼神之術輔尊靈王。會朝諸侯。而周室愈微。諸侯愈叛。楚懷王隆祭祀。事鬼神。欲以獲福。助卻秦師。而兵挫地削。身辱國危。秦始皇初并天下。甘心於神僊之道。遣徐福韓終之屬。多齊童男童女入海求神采藥。因逃不還。天下怨恨。漢興。新垣平齊人少翁公孫卿欒大等。皆以僊人黃冶祭祠事鬼使物入海求僊采藥貴幸。賞賜累千金。大尢尊盛。至妻公主。爵位重絫。震動海內。元鼎元封之際。燕齊之閒。方士瞋目扼掔言有神僊祭祀致福之術者以萬 \\n 谷永　七 \\n 數。其後平等皆以術窮詐得。誅夷伏辜。至初元中。有天淵玉女鉅鹿神人。轑陽侯師張宗之姦。紛紛復起。夫周秦之末。三五之隆。己嘗專意散財。厚爵祿。竦精神。舉天下以求之矣。曠日經年。靡有毫釐之驗。足以揆今。經曰。享多儀。儀不及物。惟曰不享。論語說曰。子不語。怪神。唯陛下距絕此類。毋令姦人有以窺朝者。（漢書郊祀志下。成帝末年。頗好鬼神。亦以無繼嗣故。多上書言祭祀方術者。谷永說上。上善其言。） \\n 說王音 \\n 將軍履上將之位。食膏腴之都。任周召之職。擁天下之樞。可謂富貴之極。人臣無二。天下之責。四面至矣。將何以居之。宜夙夜孳孳。執伊尹之彊德。以守職匡上。誅惡不避親愛。舉善不避仇讎。以章至公。立信四方。篤行三者。乃可以長堪重任。久享盛寵。太白出西方六十日。法當參天。今已過期。尚在桑榆之閒。質弱而行遲。形小而光微。熒惑角怒明大。逆行守尾。其逆常也。守尾變也。意豈將軍忘湛漸之義。委曲從順。所執不彊不廣。用士尚有好惡之忌。蕩蕩之德未純。方與將相大臣乖離之萌也。何故始襲司馬之號。俄而金火並有此變。上天至明。不虛見異。唯將軍畏之慎之。深思其故。改求其路。以享天意。（漢書谷永傳。） \\n 謝王鳳書 \\n 永斗筲之材。質薄學朽。無一日之雅。左右之介。將軍說其狂言。擢之皁衣之吏。廁之爭臣之末。不聽浸潤之譖。不食膚受之愬。雖齊桓晉文。用士篤密。察父悊兄。覆育子弟。誠無以加。昔豫子吞炭壞形。以奉見異。齊客隕首公門。以報恩施。知氏孟嘗。猶有死士。何況將軍之門。（漢書谷永傳。蓺文類聚三十三。） \\n 谷永　八 \\n 與王譚書 \\n 君侯躬周召之德。執管晏之操。敬賢下士。樂善不倦。宜在上將久矣。以大將軍在故。抑鬱於家。不得舒憤。今大將軍不幸蚤薨。絫親疏。序材能。宜在君侯。拜吏之日。京師士大夫悵然失望。此皆永等愚劣。不能褒揚萬分。屬聞以特進領城門兵。是則車騎將軍秉政雍容於內。而至戚賢舅執管籥於外也。愚竊不為君侯喜。宜深辭職。自陳淺薄。不足以固城門之守。收大伯之讓。保謙謙之路。闔門高枕。為知者首。願君侯與博覽者參之。小子為君侯安此。（漢書谷永傳。） \\n 與王音書 \\n 夫上德厚則下愛深。下愛深則其謀忠。其言至。昔善治國者不忘危。善養生者不諱死。以忠臣直友。明史良醫。靈著[著當作　]信龜。咸得盡忠正言。不蔽兆吉。故能遷咎延譽。轉禍為福。（蓺文類聚二十四。） \\n 戒段會宗書 \\n 足下以柔遠之令德。復典都護之重職。甚休甚休。若子之材。可優游都城而取卿相。何必勒功昆山之仄。總領百蠻。懷柔殊俗。子之所長。愚無以喻。雖然。朋友以言贈行。敢不略意。方今漢德隆盛。遠人賓服。傅鄭甘陳之功。沒齒不可復見願吾子固循舊貫。毋求奇功。終更亟還。亦足以復雁門之踦。萬里之外。以身為本。願詳思愚言。（漢書段會宗傳。陽朔中。復為西域都護。谷永閔其老復遠出。予書戒。） \\n 韓昌　張猛 \\n 昌。元帝初為車騎都尉。猛為光祿大夫。 \\n 與呼韓邪單于盟約 \\n 自今以來。漢與匈奴合為一家。世世毋得相詐相攻。有竊盜者相報。行其誅。償其物。有寇。發兵相助。漢與匈奴敢先背約者。受天不祥。令其世世子孫盡如盟。（漢書匈奴傳下。） \\n 董宏 \\n 宏初元二年嗣父忠爵高昌侯。建平元年免為庶人。傅太后稱尊號。仍復故封。 \\n 韓昌　張猛　董宏　尹忠　尹更始　九 \\n 上哀帝書請上傅太后及丁姬尊號 \\n 秦莊襄王母本夏氏。而為華陽夫人所子。及即位後。俱稱太后。宜立定陶共王后為皇太后。（漢書師丹傳。） \\n 宜立丁姬為帝太后。（漢書孝元傅昭儀傳。） \\n 春秋之義。母以子貴。丁姬宜上尊號。（漢書王莽傳上。） \\n 尹忠 \\n 忠字子賓。魏郡人。初元中為廷尉。建昭初遷諸吏左曹光祿大夫。代張譚為御史大夫。坐河決自殺。 \\n 毀廟議 \\n 孝武皇帝改正朔。易服色。攘四夷。宜為世宗之廟。（漢書韋玄成傳。） \\n 尹更始 \\n 更始字翁君。汝南召陵人。元帝初為議郎。永光中為諫大夫。遷長樂戶將。有春秋穀梁傳十五卷。 \\n 毀廟議 \\n 皇考廟上序於昭穆。非正。禮宜毀。（漢書韋玄成傳。諫大夫伊更始等十八人以為。） \\n 張忠 \\n 忠一作中。字子戇。鉅鹿人。為東平相。建始末入為少府。代尹忠為御史大夫。陽朔初卒官。 \\n 奏免王尊 \\n 尊暴虐不改。外為大言。倨嫚姍上。威信日廢。不宜備位九卿。（漢書王尊傳。御史大夫中奏云云。尊坐免。） \\n  \\n 　 \\n  \\n   \\n  "}
{"章节": "全漢文卷四十七", "正文": "　 \\n 全漢文卷四十七 \\n 　 \\n  \\n 烏程嚴可均校輯 \\n 何武 \\n 武字君公。蜀郡郫人。元帝初以射策甲科為郎。永光初遷鄠令。免。河平末舉賢良方正對策。拜諫大夫。遷揚州刺史。陽嘉初入為丞相司直。拜清河太守。免。元延中徵為諫大夫。選兗州刺史。入為司隸校尉。徙京兆尹。左遷楚內史。遷沛郡太守。復入為廷尉。綏和初代孔光為御史大夫。改大司空。封汜鄉侯。免。元壽初復徵為御史大夫。徙前將軍。平帝初坐與公孫祿互相稱舉免。尋為王莽所誣自殺。謚曰刺侯。 \\n 何武　一 \\n 上封事薦辛慶忌 \\n 虞有宮之奇。晉獻不寐。衛青在位。淮南寢謀。故賢人立朝。折衝厭難。勝於亡形。司馬法曰。天下雖安。忘戰必危。夫將不豫設。則亡以應卒。士不素厲。則難使死敵。是以先帝建列將之官。近戚主內。異姓距外。故姦軌不得萌。動而破滅。誠萬世之長冊也。光祿勳慶忌。行義修正。楘毅敦厚。謀慮深遠。前在邊郡。數破敵獲虜。外夷莫不聞。迺者大異並見。未有其應。加以兵革久寢。春秋。大災未至而豫禦之。慶忌宜在爪牙官。以備不虞。（漢書辛慶忌傳。時數有災異。丞相司直何武上封事。） \\n 上書薦傅喜 \\n 喜行義修絜。忠誠憂國。內輔之臣也。今以寢病。一旦遣歸。眾庶失望。皆曰傅氏賢子。以論議不合於定陶太后故退。百寮莫不為國恨之。忠臣。社稷之衛。魯以季友治亂。楚以子玉輕重。魏以無忌折衝。項以范增存亡。故楚跨有南土。帶甲百萬。鄰國不以為難。子玉為將。則文公側席而坐。及其死也。君臣相慶。百萬之眾。不如一賢。故秦行千金以聞廉頗。漢散萬金以疏亞夫。喜立於朝。陛下之光輝。傅氏之廢興也。（漢書傅喜傳。哀帝即位。喜為右將軍。傅太后不欲令喜輔政。上於是賜喜以光祿大夫養病。大司空何武尚書令唐林皆上書言。） \\n 奏置三公官 \\n 古者民樸事約。國之輔佐。必得賢聖。然猶則天三光。備三公官。各有分職。今末俗之弊。政事煩多。宰相之材。不能及古。而丞相獨兼三公之事。所以久廢而治也。宜建三公官。定卿大夫之任。分職授政。以考功效。（漢書朱博傳。） \\n 奏置州牧 \\n 古選諸侯賢者。以為州伯。書曰咨十有二牧。所以廣聰明燭幽隱也。今部刺史居牧伯之位。秉一州之統。選第大吏。所薦位高至九卿。所惡立退。任重職大。春秋之義。用貴治賤。不以卑臨尊。刺史位下大夫。而臨二千石。輕重不相準。失位次之序。臣請罷刺史。更置州牧。以應古制。（漢書朱博傳。何武為大司空。與丞相方進共奏言。） \\n 何武　嘉　二 \\n 奏請內史如都尉 \\n 往者諸侯斷獄治政。內史典獄事。相總紀綱輔王。中尉備盜賊。今王不斷獄與政。中尉官罷。職并內史。郡國守相委任。所以壹統。信安百姓也。今內史位卑而權重。威職相踰。不統尊者。難以為治。臣請相如太守。內史如都尉。以順尊卑之序。平輕重之權。（漢書何武傳。武為御史大夫司空。與丞相方進共奏言。制曰可。以內史為中尉。） \\n 華陰守丞嘉 \\n 嘉。史不著其姓。元帝時為華陰太守丞。 \\n 上封事薦朱雲 \\n 治道在於得賢。御史之官。宰相之副。九卿之右。不可不選。平陵朱雲。兼資文武。忠正有智略。可使以六百石秩試守御史大夫。以盡其能。（漢書朱雲傳。） \\n 朱雲 \\n 雲字游。魯人。居平陵。元帝時為博士。遷杜陵令。坐故縱亡命。會赦。舉方正。為槐里令。下獄。滅死為城旦。成帝世不復仕。年七十餘終於家。 \\n 上疏劾韋玄成 \\n 丞相韋玄成。容身保位。亡能往來。（漢書朱雲傳。） \\n 應 \\n 應。建昭中為郎中。 \\n 對問罷邊備事狀 \\n 周秦以來。匈奴暴桀。寇侵邊境。漢興。尢被其害。臣聞北邊塞至遼東。外有陰山。東西千餘里。草木茂盛。多禽獸。本冒頓單于依阻其中。治作弓矢。來出為寇。是其苑囿也。至孝武世。出師征伐。斥奪此地。攘之於幕北。建塞徼。起亭隧。築外城。設屯戍以守之。然後邊境得用少安。幕北地平。少草木。多大沙。匈奴來寇。少所蔽隱。從塞以南。徑深山谷。往來差難。邊長老言。匈奴失陰山之後。過之未嘗不哭也。如罷備塞戍卒。示夷狄之大利。不可一也。 \\n 朱雲應　三 \\n 今聖德廣被。天覆匈奴。匈奴得蒙全活之恩。稽首來臣。夫夷狄之情。困則卑順。彊則驕逆。天性然也。前以罷外城。省亭隧。今裁足以候望烽火而已。古者安不忘危。不可復罷。二也。中國有禮義之教。刑罰之誅。愚民猶尚犯禁。又況單于。能必其眾不犯約哉。三也。自中國尚建關梁。以制諸侯。所以絕臣下之覬欲也。設塞徼。置屯戍。非獨為匈奴而己。亦為諸屬國降民。本故匈奴之人。恐其思舊逃亡。四也。近西羌保塞。與漢人交通。吏民貪利。侵盜其畜產妻子。以此怨恨。起而背畔。世世不絕。今罷乘塞。則生嫚易分爭之漸。五也。往者從軍。多沒不還者。子孫貧困。一旦亡出。從其親戚。六也。又邊人奴婢愁苦。欲亡者多。曰聞匈奴中樂。無柰候望急何。然時有亡出塞者。七也。盜賊桀黠。群輩犯法。如其窘急。亡走北出。則不可制。八也。起塞以來。百有餘年。非皆以土垣也。或因山巖石。木柴僵落。谿谷水門。稍稍平之。卒徒築治。功費久遠。不可勝計。臣恐議者不深慮其終始。欲以壹切省繇戍。十年之外。百歲之內。卒有它變。障塞破壞。亭隧滅絕。當更發屯繕治。累世之功。不可卒復。九也。如罷戍卒。省候望。單于自以保塞守御。必深德漢。請求無巳。小失其意。則不可測。開夷狄之隙。虧中國之固。十也。非所以永持至安。威制百蠻之長策也。（漢書匈奴傳下。呼韓邪單于上書。請罷邊備塞吏卒。天子下其議。議者皆以為便。郎中侯應習邊事。以為不可許。上問狀。應曰云云。對奏。天子有詔。勿議罷邊塞事。） \\n 嶭宣 \\n 宣字贛君。東海郯人。元帝時為廷尉書佐都船獄史。後以大司農斗食屬察廉補不其丞。復察廉為樂浪都尉丞。舉茂材。為宛句令。遷長安令。成帝即位。補御史中丞。出為臨淮太守。徙陳留太守。陽朔初為左馮翊。歷少府。拜御史大夫。鴻嘉初代張禹為丞相。封高陽侯。永始中罷歸。後徵加特進。哀帝初免為庶人。 \\n 嶭宣　四 \\n 上疏言吏多苛政 \\n 陛下至德仁厚。哀閔元元。躬有日昃之勞。而亡佚豫之樂。允執聖道。刑罰惟中。然而嘉氣尚凝。陰陽不和。是臣下未稱。而聖化獨有不洽者也。臣竊伏思其一端。殆吏多苛政。政教煩碎。大率咎在部刺史。或不循守條職。舉錯各以其意。多與郡縣事。至開私門。聽讒佞。呂[呂當作以]求吏民過失。譴呵及細微。責義不量力。郡縣相迫促。亦內相刻。流至眾庶。是故鄉黨闕於嘉賓之懽。九族忘其親親之恩。飲食周急之厚彌衰。送往勞來之禮不行。夫人道不通。則陰陽否鬲。和氣不興。未必不由此也。詩云。民之失德。乾餱以愆。鄙語曰。苛政不親。煩苦傷恩。方刺史奏事時。宜明申敕。使昭然知本朝之要務。臣愚不知治道。唯明主察焉。（漢書嶭宣傳。） \\n 奏免張放 \\n 放驕蹇縱恣。奢淫不制。前侍御史修等四人奉使至放家。逐名捕賊。時放見在。奴從者閉門。設兵弩射吏。距使者不肯內。知男子李游君欲獻女。使樂府音監景武強求不得。使奴康等之其家。賊傷三人。又以縣官事怨樂府游徼莽。而使大奴駿等四十餘人。群黨盛兵弩。白晝人樂府。攻射官寺。縛束長吏子弟。斫破器物。宮中皆奔走伏匿。莽自髡鉗。衣赭衣。及守令史調等。皆徒跣叩頭謝放。放乃止。奴從者支屬。並乘權勢。為暴虐。至求吏妻不得。殺其夫。或恚一人。妄殺其親屬。輒亡入放第。不得。幸得勿治。放行輕薄。連犯大惡。有感動陰陽之咎。為臣不忠首。罪名雖顯。前蒙恩。驕逸悖理。與背叛無異。臣子之惡。莫大於是。不宜宿衛在位。臣請免放歸國。以銷眾邪之萌。厭海內之心。（漢書張湯附傳。丞相宣御史大夫方進奏。） \\n 奏事 \\n 漢興以來。深考古義。惟萬變之備。於是制宮室出入之儀。正輕重之罰。故司馬殿省門闥至五六重。周衛擊刁斗。近臣侍側。尚不得著鉤帶入房。防未然也。陛下聖德純備。海內晏然。此國家之明制。必前後備虎賁。（御覽二百四十一。三百三十八。三百五十四。並引漢名臣奏曰。丞相嶭宣奏。） \\n 嶭宣　五 \\n 茂陵寢上食日。玄鳥來集。吐所含大豆。紫黑色。翱翔殿上。此陛下永與天無極。天下幸甚。（蓺文類聚九十九引漢名臣奏曰。丞相嶭宣奏。） \\n 手自牒書封與高陵令陽湛 \\n 吏民條言君如牒。或議以為疑於主守盜。馮翊敬重令。又念十金法重。不忍相暴章。故密以手書相曉。欲君自圖進退。可復伸眉於後。即無其事。復封還記。得為君分明之。（漢書嶭宣傳。） \\n 移書責櫟陽令謝游 \\n 告榤陽令。吏民言令治行煩苛。適罰作使千人以上。賊取錢財數十萬。給為非法。賣買聽任富吏。賈數不可知。證驗以明白。欲遣吏考案。恐負舉者。恥辱儒士。故使掾平鐫令。孔子曰。陳力就列。不能者止。令詳思之。方調守。（漢書嶭宣傳。） \\n 移書勞勉頻陽令尹賞粟邑令嶭恭 \\n 昔孟公綽優於趙魏。而不宜縢嶭。故或以德顯。或以功舉。君子之道。焉可憮也。屬縣各有賢君。馮翊垂拱蒙成。願勉所職。卒功業。（漢書嶭宣傳。） \\n 移書池陽追署廉吏王立 \\n 縣所舉廉吏獄掾王立。家私受賕。而立不知。殺身以自明。立誠廉士。甚可閔惜。其以府決曹掾書立之柩。以顯其魂。府掾史素與立相知者。皆予送葬。（漢書嶭宣傳。池陽令舉廉吏獄掾王立。府未及召。立受囚家錢。宣責讓縣。縣案驗獄掾。迺其妻獨受繫者錢萬六千。受之再宿。獄掾實不知。掾慚憤自殺。宣聞之。移書池陽。） \\n 下賊曹掾張扶教 \\n 蓋禮貴和。人道尚通。日至。吏以令休。所繇來久。曹雖有公職事。家亦望私恩意。掾宜從眾。歸對妻子。設酒肴。請鄰里。壹羊相樂。斯亦可矣。（漢書嶭宣傳。至日休吏。賊曹掾張扶獨不肯休。坐曹治事。宣出教。） \\n 嶭宣　諸葛豊　六 \\n 諸葛豊 \\n 豊字少季。琅邪人。元帝時除御史大夫屬。擢司隸校尉。加秩光祿大夫。左遷城門校尉。免為庶人。） \\n 上書謝恩 \\n 臣豊駑怯。文不足以勸善。武不足以執邪。陛下不量臣能否。拜為司隸校尉。未有以自效。復秩臣為光祿大夫。官尊責重。非臣所當處也。又迫年歲衰暮。常恐卒填溝渠。無以報厚德。使論議士譏臣無補。長獲素餐之名。故常願捐一旦之命。不待時而斷姦臣之首。縣於都市。編書其罪。使四方明知為惡之罰。然後卻就斧鉞之誅。誠臣所甘心也。夫以布衣之士。尚猶有刎頸之交。今以四海之大。曾無伏節死誼之臣。率盡苟合取容。阿黨相為。念私門之利。忘國家之政。邪穢濁溷之氣上感于天。是以災變數見。百姓困乏。此臣下不忠之效也。臣誠恥之亡巳。凡人情。莫不欲安存而惡危亡。然忠臣直士不避患害者。誠為君也。今陛下天覆地載。物無不容。使尚書令堯賜臣豊書。曰夫司隸者。刺舉不法。善善惡惡。非得顓之也。勉處中和。順經術意。恩深德厚。臣豊頓首幸甚。臣竊不勝憤懣。願賜清宴。唯陛下裁幸。（漢書諸葛豊傳。司隸去節自豊始。豊上書謝。上不許。） \\n 復上書 \\n 臣聞伯奇孝而棄於親。子胥忠而誅於君。隱公慈而殺於弟。叔武弟而殺於兄。夫以四子之行。屈平之材。然猶不能自顯而被刑戮。豈不足以觀哉。使臣殺身以安國。蒙誅以顯君。臣誠願之。獨恐未有云補。而為眾邪所排。令讒夫得遂。正直之路雍塞。忠臣沮心。智土杜口。此愚臣之所懼也。（漢書諸葛豊傳。） \\n 諸葛豊　朱博　七 \\n 朱博 \\n 博字子元。杜陵人。元帝時為亭長。遷功曹。歷太常掾。察廉補安陵丞。後去官。入京兆。歷曹史列掾。出為督郵書掾。後為郡功曹。成帝即位。除櫟陽令。徙雲陽平陵。入為長安令。遷冀州刺史。徙并州刺史護漕都尉。遷琅邪太守。入為左馮翊。拜大司農。左遷楗為大守。徙山陽太守。病免。復徵為光祿大夫。遷廷尉。進後將軍。坐王立事免。哀帝即位。起為光祿大夫。遷京兆尹。超拜大司空。遷御史大夫。代孔光為相。封陽鄉侯。坐承傅太后指奏事下獄。自殺。 \\n 上書讓封邑 \\n 故事。封丞相不滿千戶。而獨臣過制。誠慚懼。願還千戶。（漢書朱博傳。博封陽鄉侯。食邑二千戶。博食邑[食邑當作上書]讓。） \\n 奏復置御史大夫 \\n 帝王之道。不必相襲。各繇時務。高皇帝以聖德受命。建立鴻業。置御史大夫。位次丞相。典正法度。以職相參。總領百官。上下相監臨。歷載二百年。天下安寍。今更為大司空。與丞相同位。未獲嘉祐。故事。選郡國守相高第為中二千石。選中二千石為御史大夫。任職者為丞相。位次有序。所以尊聖德重國相也。今中二千石未更御史大夫而為丞相。權輕。非所以重國政也。臣愚以為大司空官可罷。復置御史大夫。遵奉舊制。臣願盡力。以御史大夫為百僚率。（漢書朱博傳。博為大司空。奏言。） \\n 奏復置刺史 \\n 漢家至德溥大。宇內萬里。立置郡縣。部刺史奉使典州。督察郡國。吏民安寍。故事。居部九歲。舉為守相。其有異材功效著者。輒登擢。秩卑而賞厚。咸勸功樂。進前丞相方進奏罷刺史。更置州牧。秩真一千石。位次九卿。九卿缺以高弟補。其中材則茍自守而已。恐功效陵夷。姦軌不禁。臣請罷州牧。置刺史如故。（漢書朱博傳。） \\n 奏封事免孔光傅喜 \\n 丞相光。志在自守。不能憂國。大司馬喜。至尊至親。阿黨大臣。無益政治。（漢書朱博傳。） \\n 朱博　八 \\n 奏免師丹爵邑 \\n 前高昌侯宏。首建尊號之議。而為丹所劾奏。免為庶人。時天下衰麤。委政於丹。丹不深惟褒廣尊親之義。而妄稱說。抑貶尊號。虧損孝道。不忠莫大焉。陛下仁聖。昭然定尊號。宏以忠孝。復封高昌侯。丹惡逆暴著。雖蒙赦令。不宜有爵邑。請免為庶人。（漢書師丹傳。博遷為丞相。復與御史大夫趙玄奏言。） \\n 奏免傅喜何武爵土 \\n 喜武前在位。皆無益於治。雖已退免。爵士之封。非所當得也。請皆免為庶人。（漢書朱博傳。傳太后怨傳喜不已。風丞相令奏免喜侯。即并奏。） \\n 奏免王莽爵土 \\n 莽前不廣尊尊之義。抑貶尊號。虧損孝道。當伏顯戮。幸蒙赦令。不宜有爵士。請免為庶人。（漢書王莽傳上。） \\n 出教主簿 \\n 贛老生。不習吏禮。主簿且教拜起。閑習迺止。（漢書朱博傳。博遷琅邪太守。頃之。門下掾贛遂耆大儒。教授數百人拜起舒遲。博出教主簿。） \\n 敕功曹 \\n 官屬多褒衣大袑。不中節度自今掾史衣。皆令去地三寸。（漢書朱博傳。） \\n 口占檄文 \\n 府告姑幕令丞。言賊發不得。有書。檄到。令丞就職。游徼王卿力有餘。如律令。（漢書朱博傳。） \\n 移游徼王卿書 \\n 王卿憂公甚效。檄到。齎伐閱詣府。部掾以下亦可用。漸盡其餘矣。（漢書朱博傳。） \\n  \\n 　 \\n  \\n   \\n  "}
{"章节": "全漢文卷四十八", "正文": "　 \\n 全漢文卷四十八 \\n 　 \\n  \\n 烏程嚴可均校輯 \\n 王嘉 \\n 嘉字公仲。平陵人。元帝時以明經射策甲科為郎。坐事免。建昭中除光祿掾。察廉為南陵丞。復察廉為長陵尉。鴻嘉中舉敦朴。超遷太中大夫。出為九江河南太守。徵拜大鴻臚。徙京兆尹。建平中遷御史大夫。代平當為丞相。封新甫侯。元壽元年下獄死。元始四年追謚曰忠侯。 \\n 王嘉　一 \\n 上疏請養材 \\n 臣聞聖王之功。在於得人。孔子曰。材難。不其然乎。故繼世立諸侯。象賢也。雖不能盡賢。天子為擇臣。立命卿以輔之。居是國也。累世尊重。然後士民之眾附焉。是以教化行而治功立。今之郡守。重於古諸侯。往者致選賢材。賢材難得。拔擢可用者。或起於囚徒。昔魏尚坐事繫。文帝感馮唐之言。遣使持節赦其罪。拜為雲中太守。匈奴忌之。武帝擢韓安國於徒中。拜為梁內史。骨肉以安。張敞為京兆尹。有罪當免。黠吏知而犯　。敞收殺之。其家自冤。使者覆獄。劾敞賊殺人。上逮捕不下。會免。亡命數十日。宣帝徵敞。拜為冀州刺史。卒獲其用。前世非私此三人。貪其材器有益於公家也。孝文時。吏居官者。或長子孫。以官為氏。倉氏庫氏。則倉庫吏之後也。其二千石長吏。亦安官樂職。然後上下相望。莫有苟且之意。其後稍稍變易。公卿以下。傳相促急。又數改更政事。司隸部刺史察過悉劾。發揚陰私。吏或居官數月而退。送故迎新。交錯道路。中材苟容求全。下材懷危內顧。壹切營私者多。二千石益輕賤。吏民慢易之。或持其微過。增加成罪。言於刺史司隸。或至上書章下。眾庶知其易危。小失意則有離畔之心。前山陽亡徒蘇令等從橫。吏民臨難。莫肯仗節死義。以守相威權素奪也。孝成皇帝悔之。下詔書。二千石不為縱。遣使者賜金。尉厚其意。誠以為國家有急。取辦於二千石。二千石尊重難危。乃能使下。孝宣皇帝受其良民吏。有章劾事留中。會赦壹解。故事。尚書希下章。為煩擾百姓。證驗繫治。或死獄中。章文必有敢告之字迺下。唯陛下留神於擇賢。記善忘過。容忍臣子。勿責以備。二千石部刺史三輔縣令有材任職者。人情不能不有過差。宜可闊略。令盡力者有所勸。此方今急務。國家之利也。前蘇令發。欲遣大夫使逐問狀。時見大夫無可使者。召盩厔令尹逢拜為諫大夫遣之。今諸大夫有材能者甚少。宜豫畜養可成就者。則士赴難不愛其死。臨事倉卒迺求。非所以明朝廷也。（漢書王嘉傳。） \\n 王嘉　二 \\n 諫封董賢等封事 \\n 竊見董賢等三人始賜爵。眾庶匈匈。咸日賢貴。其餘并蒙恩。至今流言未解。陛下仁恩於賢等不巳。宜暴賢等本奏語言。延問公卿大夫博士議郎。考合古今。明正其義。然後乃加爵土。不然。恐大失眾心。海內引領而議。暴下其事。必有言當封者。在陛下所從。天下雖不說。咎有所分。不獨在陛下。前定陵侯　于長初封。其事亦議。大司農谷永以長當封。眾人歸咎於永。行鎊不獨蒙其譏。臣嘉臣延材駑不稱。死有餘責。知順指不迕。可得容身須臾。所不敢者。思報厚恩也。（漢書王嘉傳。哀帝欲封董賢等。於是嘉與御史大夫賈延上封事言。） \\n 因日食舉直言復奏封事 \\n 臣聞咎繇戒帝舜曰。亡敖佚。欲有國。兢兢業業。一日二日萬機。箕子戒武王曰。臣無有作威作福。亡有玉食。臣之有作威作福玉食。害于而家。凶于而國。人用側頗辟。民用僭慝。言如此則逆尊卑之序。亂陰陽之統。而害及王者。其國極危。國人傾仄不正。民用僭差不壹。此君不由法度。上下失序之敗也。武王躬履此道。隆至成康。自是以後。縱心恣欲。法度陵遲。至於臣弒君。子弒父。父子至親。失禮患生。何況異姓之臣。孔子曰。道千乘之國。敬事而信。節用而愛人。使民以時。孝文皇帝備行此道。海內蒙恩。為漢太宗。孝宣皇帝賞罰信明。施與有節。記人之功。忽於小過。以致治平。孝元皇帝奉承大業。溫恭少欲。都內錢四十萬萬。水衡錢二十五萬萬。少府錢十八萬萬。嘗幸上林。後宮馮貴人從。臨獸圈。猛獸驚出。貴人前當之。元帝嘉美其義。賜錢五萬。掖庭見親。有加賞賜。其人勿眾謝。示平惡偏。重失人心。賞賜節約。是時外戚貲千萬者少耳。故少府水衡見錢多也。雖遭初元永光凶年饑饉。加有西羌之變。外奉師旅。內振貧民。終無傾危之憂。以府臧內充實也。孝成皇帝時。諫臣多言燕出之害。及女寵專愛。耽於酒色。損德傷年。其言甚切。然終不怨怒也。寵臣　于長、張放、史育。育數貶退。家貲不滿千萬。放斥逐就國。長榜死於獄。不以私愛害公義。故雖多內譏。朝廷安平。傳業陛下。陛下在國之時。好詩書。上儉節。徵來所過。道上稱頌德美。此天下所以回心也。初即位。易帷帳去錦鏽。乘輿席緣。綈繒而已。共皇寢廟。比比當作。憂閔元 \\n 王嘉　三 \\n 元。惟用度不足。以義割恩。輒且止息。今始作治。而駙馬都尉董賢亦起官寺上林中。又為賢治大第。開門鄉北闕。引王渠灌園池。使者護作。賞賜吏卒。甚於治宗廟。賢母病。長安廚給祠具。道中過者皆飲食。為賢治器。器成。奏御迺行。或物好特賜其工。自貢獻宗廟三宮。猶不至此。賢家有賓婚及見親。諸官並共。賜及倉頭奴婢。人十萬錢。使者護視。發取市物。百賈震動。道路讙譁。群臣惶惑。詔書罷菀。而以賜賢二千餘頃。均田之制。從此墮壞。奢僭放縱。變亂陰陽。災異眾多。百姓訛言。持籌相驚。被髮徒跣而走。乘馬者馳。夭惑其意。不能自止。或以為籌者。策失之戒也。陛下素仁智慎事。今而有此大譏。孔子曰。危而不持。顛而不扶。則將安用彼相矣。臣嘉幸得備位。竊內悲傷。不能通愚忠之信。身死有益於國。不敢自惜。唯陛下慎己之所獨鄉。察眾人之所共疑。往者寵臣鄧通韓嫣。驕貴失度。逸豫無厭。小人不勝情Q欲Y。卒陷罪辜。亂國亡軀。不終其祿。所謂愛之適足以害之者也。宜深覽前世。以節賢寵。全安其命。（漢書王嘉傳。後數月。日食。舉直言。嘉復奏封事。於是上寢不說。） \\n 因大赦奏薦梁相鞫譚宗伯鳳封事 \\n 相等明習治獄。相計謀深沈。譚頗知雅文。鳳經明行修。聖王有計功除過。臣竊為朝廷惜此三人。（漢書王嘉傳。初廷尉梁相治東平王雲獄。疑冤。奏欲覆治。尚書令鞫譚僕射宗伯鳳以為可託制詔免相等皆為庶人。後數月。大赦。嘉奏封事薦云云。書奏上不能平。） \\n 諫益封董賢等封事 \\n 臣聞爵祿土地。天之有也。書云。天命有德。五服五章哉。王者代天爵人。尤宜慎之。裂地而封。不得其宜。則眾庶不服。感動陰陽。其害疾自深。今聖體久不平。此臣嘉所內懼也。高安侯賢。佞幸之臣。陛下傾爵位以貴之。單貨財以富之。損至尊以寵之。主威已黜。府臧已竭。唯恐不足。財皆民力所為。孝文皇帝欲起露臺。重百金之費。克己不作。今賢散公賦以施私惠。一家至受千金。往古以來。貴臣未嘗有此。流聞四方。皆同怨之。里諺曰。千人所指。無 \\n 王嘉　四 \\n 病而死。臣常為之寒心。今太皇太后以永信太后遺詔詔丞相御史益賢戶。賜三侯國。臣喜竊惑。山崩地動日食於三朝。皆陰侵陽之戒也。前賢已再封。晏商再易邑。業緣私橫求。恩已過厚。求索自恣。不知厭足。甚傷尊卑之義。不可以示天下。不害痛矣。臣驕侵罔。陰陽失節。氣感相動。害及身體。陛下寢疾久不平。繼嗣未立。宜思正萬事。順天人之心。以求福祐。柰何輕身肆意。不念高祖之勤苦。垂立制度。欲傳之於無窮哉。孝經曰。天子有爭臣七人。雖無道。不失其天下。臣謹封上詔書。不敢露見。非愛死而不自法。恐天下聞之。故不敢自效。愚贛數犯忌諱。唯陛下省察。（漢書王嘉傳。傅太后薨。上因託傅太后遺詔。令成帝母王太后下丞相御史。益封賢二千戶。及賜孔鄉侯。汝昌侯。陽新侯國。嘉封還詔書。因奏封事。諫上及太后。） \\n 遣將行邊對 \\n 臣聞動民以行不以言。應天以實不以文。下民微細。猶不可詐。況於上天神明而可欺哉。天之見異。所以敕戒人君。欲令覺悟反正。推誠行善。民心說而天意得矣。辯士見一端。或妄以意傅著星厤。虛造匈奴烏孫、西羌之難。謀動干戈。設為權變。非應天之道也。守相有罪。車馳詣闕。交臂就死。恐懼如此。而談說者云。動安之危。辯口快耳。其實未可從。夫議政者。苦其諂諛傾險辯慧深刻也。諂諛則主德毀。傾險則下怨恨。辯慧則破正道。深刻則傷恩惠。昔秦繆公不從百里奚塞蹇叔之言。以敗其師。悔過自責。疾詿誤之臣。思黃髮之言。名垂於後世。唯陛下觀覽古戒。反覆參考。無以先人之語為主。（漢書息夫躬傳。躬建言星變。可遣大將軍行邊。斬一郡守以厭應變異。上然之。以問丞相丞相嘉對。上不聽。） \\n 下詔獄對詰 \\n 案事者思得實。竊見相等前治東平王獄。不以雲為不當死。欲關公卿。示重慎。置驛馬傳囚。埶不得踰冬月。誠不見其外內顧望。阿附為雲驗。復幸得蒙大赦。相等皆良善吏。臣竊為國惜賢。不私此三人。（漢書王嘉傳。上使將軍以下與五二千石雜治。吏詰問嘉。嘉對。） \\n 王嘉　師丹五 \\n 幸得充備宰相。不能進賢退不肖。以是負國。死有餘責。（漢書王嘉傳。吏稍侵辱嘉。嘉喟然仰天歎曰云云。） \\n 賢故丞相孔光。故大司空何武。不能進。惡高安侯董賢父子。佞邪亂朝。而不能退。罪當死。死無所恨。（漢書王嘉傳。吏問賢不肖主名。嘉曰云云。　案。此三條。皆是口對。而下文云。死後上賢其對。知其時錄于簡牘。故宜編入。） \\n 師丹 \\n 丹字仲公。琅邪東武人。元帝時舉孝廉為郎。遷博士。免。成帝初州舉茂材。復補博士。出為東平王太傅。入為光祿大夫、丞相司直、給事中。歷少府、光祿勳、侍中、太子太傅。哀帝即位。為左將軍。賜爵關內侯。領尚書事。代王莽為大司馬。封高樂侯。徙大司空。免。平帝即位。徵詣公車。復賜爵關內侯。尋封義陽侯。卒。謚曰節侯。有集三卷。 \\n 上書方封丁傅 \\n 古者諒闇不言。聽於冢宰。三年無改於父之道。前大行尸柩在堂。而官爵臣等。以及親屬。赫然皆貴寵。封舅為安陽侯。皇后尊號未定。豫封父為孔鄉侯。出侍中王邑射聲校尉王邯等。詔書比下。變動政事。卒暴無漸。臣縱不能明陳大義。復曾不能牢讓爵位。相隨空受封侯。增益陛下之過。閒者郡國多地動。水出流殺人民。日月不明。五星夫行。此皆舉錯失中。號令不定。法度失理。陰陽溷濁之患也。臣伏惟人情無子。年雖六七十。猶博取而廣求。孝成皇帝深見天命。燭知至德。以壯年克己。立陛下為嗣。先帝暴棄天下。而陛下繼體。四海安寍。百姓不懼。此先帝聖德。當合天人之功也。臣聞天威不違顏咫尺。願陛下深思先帝所以建立陛下之意。且克己躬行。以觀群下之從化。天下者。陛下之家也。肺附何患不富貴。不宜倉卒。先帝不量臣愚。以為太傅。陛下以臣託師傅。故亡功德而備鼎足。封大國。加賜黃金。位為三公。職在左右。不能盡忠補過。而令庶人竊議。災異數見。此臣之罪也。臣不敢言乞骸骨歸於海濱。恐嫌於偽。誠慚負重責。義不得不盡死。（漢書師丹傳。） \\n 師丹　六 \\n 建言限民田奴婢 \\n 古之聖王。莫不設井田。然後治迺可平。孝文皇帝承亡周亂秦兵革之後。天下空虛。故務勸農桑。帥以節儉。民始充實。未有并兼之害。故不為民田及奴婢為限。今累世承平。豪富吏民。訾數鉅萬。而貧弱俞困。蓋君子為政。貴因循而重改作。然所以有改者。將以救急也。亦未可詳。宜略為限。（漢書食貨志。哀帝即位師丹輔政。建言。） \\n 劾奏董宏 \\n 宏知皇太后至尊之號。天下一統。而稱引亡秦。以為比喻。詿誤聖朝。非所宜言。大不道。（漢書師丹傳。高昌侯董宏上書言。宜立定陶共王后為皇太后。事下有司。時丹以左將軍與大司馬王莽共劾奏。） \\n 共皇廟議 \\n 聖王制禮。取法於天地。故尊卑之禮明。則人倫之序正。人倫之序正。則乾坤得其位。而陰陽順其節。人主與萬民。俱蒙祐福。尊卑者。所以正天地之位。不可亂也。今定陶共皇太后共皇后以定陶共皇為號者。母從子妻從夫之義也。欲立官置吏。車服與太皇太后並。非所以明尊卑亡二上之義也。定陶共皇號謚已前定。義不得復改。禮。父為士。子為天子。祭以天子。其尸服以士服。子亡爵父之義。尊父母也。為人後者為之子。故為所後服斬衰三年。而降其父母期。明尊本祖而重正統也。孝成皇帝聖恩深遠。故為共王立後。奉承祭祀。令共皇長為一國太祖。萬世不毀。恩義已備。陛下既繼體先帝。持重太宗[太宗當作大宗]。承宗廟天地社稷之祀。義不得復奉定陶共皇祭入其廟。今欲立廟於京師。而使臣下祭之。是無主也。又親盡當毀。空云一國太祖不墮之祀。而就無主當毀不正之禮。非所以尊厚共皇也。（漢書師丹傳。郎中令泠褒黃門郎段猶等奏言。宜為共皇立廟京師。上復下其議有司皆以為宜如褒猶言。丹議。） \\n 師丹　孫寶　七 \\n 孫寶 \\n 寶字子嚴。潁川鄢陵人。為郡吏。成帝初署御史大夫主簿。拜議郎。遷諫　大夫。鴻嘉中選為益州刺史。免。復拜冀州刺史。遷丞相司直。拜廣漢太守。徵為京兆尹。哀帝即位。徵諫大夫。遷司隸。忤傅太后下獄。復官。以理鄉崇事免為庶人。徵光祿大夫。平帝即位。拜大司農。尋免。 \\n 上書理鄭崇 \\n 臣聞疏不圖親。外不慮內。臣幸得銜命奉使。職在刺舉。不敢避貴幸之埶。以塞視聽之明。案尚書令昌奏僕射崇。下獄覆治。榜掠將死。卒無一辭。道路稱冤。疑昌與崇內有纖介。浸潤相陷。自禁門內。樞機近臣。蒙受冤譖。虧損國家。為謗不小。臣請治昌。已解眾心。（漢書孫寶傳。） \\n 陳咸 \\n 咸字子康。沛郡相人。元帝時為郎。遷左曹。擢御史中丞。以忤石顯下獄。髡為城旦。成帝即位。補大將軍長史。遷冀州刺史。徵為諫大夫。歷楚內史北海東郡太守。免。起為南陽太守。徵入為少府。免。尋舉方正。為光祿大夫給事中。免。以憂死。 \\n 移敕郡長吏書 \\n 即各欲求索自快。是一郡百太守也。何得然哉。（漢書陳萬年傳。咸為南陽太守。公移敕書。） \\n 與陳湯書 \\n 即蒙子公力。得入帝城。死不恨。（漢書陳萬年傳。） \\n 鄭朋 \\n 朋會稽人。初元中待詔金馬門。拜黃門郎。 \\n 陳咸　鄭朋　胡常　八 \\n 奏記蕭望之 \\n 將軍體周召之德。秉公綽之質。有下莊之威。至乎耳順之年。履折衝之位。號至將軍。誠士之高致也。窟穴黎庶。莫不歡喜。咸曰將軍其人也。今將軍規撫。云若管晏而休。遂行日仄。至周召乃留乎。若管晏而休。則下走將歸延陵之皋。修農圃之疇。畜雞種黍。俟見二子。沒齒而已矣。如將軍昭然度行積思。塞邪枉之險蹊。宣中庸之常政。興周召之遺業。親日仄之兼聽。則下走其庶幾。願竭區區。厎厲鋒鍔。奉萬分之一。漢書蕭望之傳。） \\n 胡常 \\n 常。清河人。師事尹更始。元帝時議郎。鴻嘉中為青州刺史。 \\n 與翟方進書 \\n 竊聞政令甚明。為京兆能。則恐有所不宜。（漢書翟方進傳。） \\n 平當 \\n 當字子思。梁國下邑人。居平陵。元帝時為大行治禮丞。補大鴻臚文學。察廉為順陽長栒邑令。成帝時為博士拾事中。遷丞相司直。左遷朔方刺史。徵為太史大夫給事中。遷長信少府。永始中為大鴻臚。元延初為光祿勳。左遷鉅鹿太守。後為騎都尉。領河隄。哀帝初徵為光祿大夫。建平二年遷諸吏散騎光祿勳。拜御史大夫。代朱博為丞相。 \\n 平當　九 \\n 上書請復太上皇寢廟園 \\n 臣聞孔子曰。如有王者。必世而後仁。三十年之閒。道德和洽。制禮興樂。災害不生。禍亂不作。今聖漢受命而王。繼體承業二百餘年。孜孜不怠。政令清矣。然風俗未和。陰陽未調。災害數見。意者大本有不立與。何德化休徵不應之久也。禍福不虛。必有因而至者焉。宜深跡其道。而務修其本。昔者帝堯南面而治。先克明峻德。以親九族。而化及萬國。孝經曰。天地之性人為貴。人之行莫大於孝。孝莫大於嚴父。嚴父莫大於配天。則周公其人也。夫孝子善述人之志。周公既成文武之業。而制作禮樂。修嚴父配天之事。知文王不欲以子臨父。故推而序之。上極於后稷。而以配天。此聖人之德。亡以加於孝也。高皇帝聖德。受命有天下。尊太上皇。猶周文武之追王太王王季也。此漢之始祖。後嗣所宜尊奉。以廣盛德。孝之至也。書云。正稽古。建功立事。可以永年。傳於亡窮。（漢書平當傳。） \\n 奏劾翟方進 \\n 方進國之司直。不自敕正以先群下。前親犯令行馳道中。司隸慶平心舉劾。方進不自責悔。而內挾私恨。伺記慶之從容語言。以詆欺成罪。後丞相宣以一不道賊。請遣掾督趣司隸校尉。司隸校尉勳自奏暴於朝廷。今方進復舉奏勳。議者以為方進不以道德輔正丞相。苟阿助大臣。欲必勝立威。宜抑絕其原。勳素行公直。姦人所惡。可少寬假。使遂其功名。（漢書翟方進傳。） \\n 奏求治河策 \\n 九河今皆窴滅。案經義。治水有決河深川。而無隄防壅塞之文。河從魏郡以東北多溢決。水跡難以分明。四海之眾不可誣。宜博求能浚川疏河者。（漢書溝洫志。哀帝初。平當使領河隄奏言。） \\n 平當　十 \\n 樂議 \\n 漢承秦滅道之後。賴先帝聖德。博愛兼聽。修廢官。立太學。河閒獻王聘求幽隱。修興雅樂以助化。時大儒公孫弘、董仲舒等皆以為音中正雅。立之大樂。春秋鄉射。作於學宮。希闊不講。故自公卿大夫。觀聽者但聞鏗鎗。不曉其意。而欲以風諭眾庶。其道無由。是以行之百有餘年。德化至今未成。今曄等守習孤學。大指歸於興助教化。衰微之學。興廢在人。宜領屬雅樂。以繼絕表微。孔子曰。人能弘道。非道弘人。河閒區區小國藩臣。以好學修古。能有所存。民到於今稱之。況於聖主廣被之資。修起舊文。放鄭近雅。述而不作。信而好古。於以風示海內。揚名後世。誠非小功小美也。（漢書禮樂志。成帝時。謁者常山王禹世受河閒樂。能說其義。其弟子宋曄等上書言之。下大夫博士平當等考試。當以為云云。事下公卿。以為久遠難分明。當議復寢。） \\n  \\n 　 \\n  \\n   \\n  "}
{"章节": "全漢文卷四十九", "正文": "　 \\n 全漢文卷四十九 \\n 　 \\n  \\n 烏程嚴可均校輯 \\n 翟方進 \\n 方進字子威。汝南上蔡人。師事尹更始。為太守府小史。元帝末射策甲科為郎。成帝初舉明經。遷議郎。河平中轉博士。陽朔中遷朔方刺史。鴻嘉中入為丞相司直。除京兆尹。永始中拜御史大夫。左遷執金吾。代嶭宣為丞相。封高陵侯。綏和二年以星變賜死。謚曰恭侯。 \\n 劾陳慶 \\n 案慶奉使刺舉大臣。故為尚書。知機事周密。壹統明主。躬親不解。慶有罪未伏誅。無恐懼心。豫自設不坐之比。又暴揚尚書事。言遲疾無所在。虧損聖德之聰明。奉詔不謹不敬。臣謹以劾。（漢書翟方進傳。） \\n 翟方進　一 \\n 奏劾涓勳 \\n 臣聞國家之興。尊尊而敬長。爵位上下之禮。王道綱紀。春秋之義。尊上公謂之宰。海內無不統焉。丞相進見聖主。御坐為起。在輿為下。群臣宜皆承順聖化。以視四方。勳吏二千石。幸得奉使。不遵禮儀。輕謾宰相。賤易上卿。而又詘節失度。邪　無常。色厲內荏。墮國體。亂朝廷之序。不宜處位。臣請下丞相免勳。（漢書翟方進傳。） \\n 奏免陳咸逢信 \\n 咸與逢信。邪枉貪汗。營私多欲。皆知陳湯姦佞傾覆。利口不軌。而親交賂遺。以求薦舉。後為少府。數饋遺湯。信咸幸得備九卿。不思進忠正身。內自知行辟無功效。而官媚邪臣。欲以徼幸。苟得亡恥。孔子曰。鄙夫可與事君也與哉。咸信之謂也。過惡暴見。不宜處位。臣請免以示天下。（漢書翟方進傳。方進新為丞相。陳咸內懼不安。居亡何。方進奏。） \\n 咸前為郡守。殘酷毒螫。加於吏民。主守盜受所監。而官媚邪臣陳湯。以求薦舉。苟得無恥。不宜處位。（漢書陳萬年傳。　案。此即前奏。互有刪節。故並載之。） \\n 復奏免陳咸 \\n 咸前為九卿。坐為貪邪免。自知罪惡暴陳。依託紅陽侯立。徼幸有司莫敢舉奏。冒濁苟容。不願恥辱。不當蒙方正舉備內朝臣。并劾紅陽侯立。選舉故不以實。（漢書翟方進傳。後二歲。詔舉方正直言之士。紅陽侯立舉咸對策。拜為光祿大夫給事中。方進復奏云云。有詔免咸。勿劾立。） \\n 劾紅陽侯王立 \\n 立懷姦邪。亂朝政。欲傾誤要主上。狡猾不道。請下獄。（漢書翟方進傳。） \\n 翟方進　二 \\n 復奏王立黨友 \\n 立素行積為不善。眾人所共知。邪臣自結。附託為黨。庶幾立與政事。欲獲其利。今立斥逐就國。所交結尢著者。不宜備大臣為郡守。案後將軍朱博、鉅鹿太守孫閎、故光祿大夫陳咸與立交通厚善。相與為腹心。有背公死黨之信。欲相攀援。死而後已。皆內有不仁之性。而外有俊材。過絕於人。勇猛果敢。處事不疑。所居皆尚殘賊酷虐苛刻慘毒以立威。而亡織介愛利之風。天下所共知。愚者猶惑。孔子曰。人而不仁。如禮何。人而不仁。如樂何。言不仁之人。亡所施用。不仁而多材。國之患也。此三人皆內懷奸猾。國之所患。而深相與結。信於貴戚姦臣。此國家大憂。大臣所宜沒身而爭也。昔季孫行父有言曰。見有善於君者。愛之若孝子之養父母也。見不善者。誅之若鷹鸇之逐鳥爵也。翅翼雖傷。不避也。貴戚強黨之眾。誠難犯。犯之眾敵並怨。善惡相冒。臣蟄得備宰相。不敢不盡死。請免博、閎、咸歸故郡。以銷姦雄之黨。絕群邪之望。（漢書翟方進傳。） \\n 薦嶭宣 \\n 宣明習文法。練國制度。前所坐過薄。可復進用。（漢書嶭宣傳。初宣為聖相。而翟方進為司直。後章代為丞相。思宣舊恩。後二歲薦云云。） \\n 立嗣議 \\n 定陶王帝弟之子。禮曰。昆弟之子猶子也。為其後者。為之子也。定陶王宜為嗣。（漢書孔光傳。綏和中。議中山定陶王誰宜為嗣者。方進王根以為。） \\n 于長小妻迺始等坐罪議 \\n 令犯法者各以法時律令論之。明有所訖也。長犯大逆時。迺始等見為長妻。已有當坐之罪。與身犯法無異。後迺弄法。於法無以解。請論。（漢書孔光傳。丞相方進大司空何武議。） \\n 翟義 \\n 義字文仲。方進少子。成帝時為郎。稍遷諸曹。出為南陽都尉。後坐法免。哀帝時起為弘農太守。遷河內太守青州牧。平帝時徙東郡太守。莽居攝。據郡舉兵。立東平王雲子信為帝。自號大司馬柱天大將軍。兵敗被擒。夷三族。 \\n 移檄郡國 \\n 莽鴆殺孝平皇帝。矯稱尊號。今天子已立。共行天討。（漢書翟方進傳。） \\n 莽毒殺平帝。攝天子位欲絕漢室。今共行天罰誅莽。（漢書王莽傳上。） \\n 翟方進　翟養　三 \\n 范延壽 \\n 延壽字子路。安成人。為北海太守。河平二年代何壽為廷尉。八年卒。（見百官公卿表。） \\n 奏事 \\n 禽獸生子逐母。宜以四子還母。尸三男子於市。（意林傳子。　御覽三百六十。又三百六十一。　案。初學記十二。御覽二百三十一。並引謝承後漢書云。范延壽宣帝時為廷尉。時燕趙之間。有三男共娶一妻。生四子。長各求離別。爭財分子。至間于縣。縣不能決斷。讞之于廷尉。於是延壽決之。以為悖逆人倫。比之禽獸。生子屬其母。以子並付母。尸三男于市。奏免郡太守令長。無率錄之道。天子遂可其言。又案。百官公卿表成帝何平二年。范延壽為廷尉。而謝承書載其事。蓋迫引之也。宣帝乃成帝之誤。） \\n 致王章大逆罪 \\n 比上夷狄。欲絕繼嗣之端。背畔天子。私為定陶王。（漢書元后傳。上使尚書劾奏。遂下章吏。廷尉致其大逆罪以為。） \\n 公乘興 \\n 興。京兆湖人。河平中為三老。 \\n 上書訟王尊治京兆功效日著 \\n 往者南山盜賊。阻山橫行。剽劫良民。殺奉法吏。道路不通。城門至以警戒。步兵校尉使逐捕。暴師露眾。曠日煩費。不能禽制。二卿坐黜。群盜寖彊。吏氣傷沮。流聞四方。為國家憂。當此之時。有能捕斬。不愛金爵重賞。關內侯寬中使問所徵故司隸較尉王尊捕群盜方略。拜為諫大夫。守京輔都尉。行京兆尹事。尊盡節勞心。夙夜思職。卑體下士。厲奔北之吏。起沮傷之氣。二旬之閒。大黨震壞。渠率效首。賊亂蠲除。民反農業。拊循貧弱。鉏耘豪強。長安宿豪大猾東市賈萬、城西萬章、箭張禁、酒趙放、杜陵楊章等皆通邪結黨。挾養姦軌。上干王法。下亂吏治。並兼役使。侵漁小民。為百姓豺狼。更數二千石。三十年莫能禽討。尊以正法案誅。皆伏其辜。姦邪銷釋。吏民說服。尊撥劇整亂。誅暴禁邪。皆前所稀有。名將所不及。雖拜為真。未有殊絕 \\n 公乘興　四 \\n 褒賞加於尊身。今御史大夫奏尊傷害陰陽。為國家憂。無承用詔書之意。靖言庸違。象恭滔天。原其所以。出御史丞楊輔。故為尊書佐。素行陰賊。惡口不信。好以刀筆陷入於法。輔常醉過尊大奴利家。利家捽搏其頰。兄子閎拔刀欲剄之。輔以故深怨疾毒。欲傷害尊。疑輔內懷怨恨。外依公事。建畫為此議。傳致奏文。浸潤加誣。以復私怨。昔白起為秦將。東破韓魏。南拔郢都。應侯譖之。賜死杜郵。吳起為魏守西河。而秦韓不敢犯。讒人閒焉。斥逐奔楚。秦聽浸潤以誅良將。魏信讒言以逐賢守。此皆偏聽不聰。失人之患也。臣等竊痛傷尊修身絜已。砥節首公。刺譏不憚將相。誅惡不避豪彊。誅不制之賊。解國家之憂。功著職修。威信不廢。誠國家爪牙之吏折衝之臣。今一旦無群。制於仇人之手。傷於詆欺之文。上不得以功除罪。下不得蒙棘木之聽。獨掩怨讎之偏奏。猥被共工之大惡。無所陳怨愬罪。尊以京師廢亂。群盜並興。選賢徵用。起家為卿。賊亂既除。豪猾伏辜。即以佞巧廢黜。一尊之身。三期之閒。乍賢乍佞。豈不甚哉。孔子曰。愛之欲其生。惡之欲其死。是惑也。浸潤之譖不行焉。可謂明矣。願下公卿大夫博士議。即定尊素行。夫人臣而傷害陰陽。死誅之罪也。靖言庸違。放殛之刑也。審如御史章。尊乃當伏觀闕之誅。放於無人之域。不得苟免。及任舉尊者。當獲選舉之辜。不可但已。即不如章。飾文深　。以愬無罪。亦宜有誅。以懲讒戚之口。絕詐欺之路。唯明主參詳。使白黑分別。（漢書王尊傳。湖三老公乘興等上書訟尊治京兆功效日著。書奏。天子復以尊為徐州刺史。） \\n 張匡 \\n 匡。蜀郡人。河平中為太中大夫。 \\n 張匡　五 \\n 日蝕對 \\n 竊見丞相商。作威作福。從外制中。取必於上。性殘賊不仁。遣票輕吏微求人罪。欲以立威。天下患苦之。前頻陽耿定上書。言商與父傅通。及女弟淫亂。奴殺其私夫。疑商教使。章下有司。商私怨懟。商子俊欲上書告商。俊妻左將軍丹女。持其書以示丹。丹惡其父子乖忤。為女求去。商不盡忠納善以輔至德。知聖主崇孝遠別。不親後庭之事。皆受命皇太后。太后前聞商有女。欲以備後宮。商言有固疾。後有耿定事。更詭道因李貴人家內女。執左道以亂政。誣罔誖大臣節。故應是而日蝕。周書曰。以左道事君者誅。易曰。日中見昧。則折其右肱。往者丞相周勃再建大功。及孝文時。纖介怨恨而日為之蝕。於是退勃使就國。卒無怵愁憂。今商無尺寸之功。而有三世之寵。身位三公。宗族為列侯。吏二千石侍中諸曹。給事禁門內。連昏諸侯王。權寵至盛。審有內亂殺人怨懟之端。宜窮意[意當作竟]考問。臣聞奏丞相呂不韋見王無子。意欲有秦國。即求好女以為妻。陰知其有身而獻之王。產始皇帝。及趙相春申君。亦見王無子。心利楚國。即獻有身妻而產懷王。自漢興。幾遭呂霍之患。今商有不仁之性。迺因怨以內女其姦謀未可測度。前孝景世。七國反。將軍周亞夫以為即得雒陽劇孟。關東非漢之有。今有商宗族權埶。合貲鉅萬計。私奴以千數。非特劇孟匹夫之徒也。且失道之至。親戚畔之。閨門內亂。父子相訐。而欲使之宣明聖化。調和海內。豈不謬哉。商視事五年。官職陵夷。而大惡者於百姓。甚虧損盛德。有鼎折足之凶。臣愚以為聖主富於春秋。即位以來。未有懲姦之威。加以繼嗣未立。大異並見。尢宜誅討不忠。以遏未然。行之一人。則海內震動。百姦之路塞矣。（漢書王商傳。太中大夫蜀郡張匡。其人佞巧。上書願對近臣陳日蝕咎。下朝者左將軍丹等問匡。匡對。） \\n 馮逡 \\n 逡字子產。上黨潞人。居杜陵。左將軍奉世子。察孝廉為郎。補謁者。建昭中選為復土校尉。舉茂才。為美陽令。遷長樂屯衛司馬清河都尉隴西太守。 \\n 馮逡　六 \\n 奏請浚屯氏河 \\n 郡承河下流。與兗州東郡分水為界。城郭所居尢卑下。土壤輕脆易傷。頃所以闊無大害者。以屯氏河通。兩川分流也。今屯氏河塞。靈嗚犢口又益不利。獨一川兼受數河之任。雖高增隄防。終不能泄。如有霖雨。旬日不霽。必盈溢。靈鳴犢口在清河東界。所在處下。雖令通利。猶不能為魏郡清河減損水害。禹非不愛民力。以地形有埶。故穿九河。今既滅難明。屯氏河不流行七十餘年。新絕未久。其處易浚。又其口所居高。於以分流殺水力。道理便宜。可復浚。以助大河泄暴水。備非常。又地節時。郭昌穿直渠。後三歲。河水更從故第二曲閒北。可六里復南合。今其曲埶復邪直貝丘。百姓寒心。宜復穿渠東行。不豫修治。北決病四五郡。南決病十餘郡。然後憂之。晚矣。（漢書溝洫志。成帝時。清河都尉馮逡奏言。） \\n 孫禁 \\n 禁。鴻嘉中為丞相史。 \\n 治河方略 \\n 今河溢之害。數倍於前決平原時。今可決平原金隄閒。開通大河。今入故篤馬河。至海五百餘里。水道浚利。又乾三郡水地。得美田且二十餘萬頃。足以償所開傷民田廬處。又省吏卒治隄救水歲三萬以上。（漢溝洫志。鴻嘉四年。勃海清河信都河溢。河隄都尉許商與丞相史孫禁共行視圖方略。禁以為。） \\n 許商 \\n 商字長伯。長安人。治尚書。師事周堪。武帝初為博士。河平中拜將作大匠。鴻嘉中歷河隄都尉。永始中遷詹事。歷少府進侍中光祿大夫。綏和初拜大司農。轉光祿勳。 \\n 孫禁　許商　七 \\n 駁孫禁開篤馬河方略 \\n 古說九河之名。有徙駭胡蘇鬲津。今見在成平東光鬲界中自鬲以北至徒駭閒。相去二百餘里。今河雖移徙。不離此域。孫禁所欲開者。在九河南篤馬河。失水之跡。處埶平夷。旱則淤絕。水則為敗。不可許。（漢書溝洫志。鴻嘉四年。勃海清河信都河溢。河隄都尉許商與丞相史孫禁共行視圖方略。禁以為可開故篤馬河。商以為。） \\n 趙增壽 \\n 增壽字　公。陽朔中為廬江太守。鴻嘉初遷左馮翊。拜廷尉。永始中貶為常山都尉。 \\n 陳湯罪議 \\n 不道無正法。以所犯劇易為罪。臣下丞用失其中。故移獄廷尉。無比者先以聞。所以正刑罰重人命也。明主哀憫百姓。下制書罷昌陵。勿徙吏民。已申布。湯妾以意相。謂且復發徙。雖頗驚動。所流行者少。百姓不為變。不可謂惑眾。湯稱詐。虛設不然之事。非所宜言。大不敬也。（漢書陳湯傳。） \\n 又白解萬年 \\n 故將作大匠萬年。佞邪不忠。妄為巧詐。多賦斂。煩繇役。興卒暴之作。卒徒蒙辜。死者連屬。毒流眾庶。海內怨望。雖蒙赦令。不宜居京師。（漢書陳湯傳。） \\n 涓勳 \\n 勳。鴻嘉中為司隸校尉。左遷昌陵令。 \\n 奏劾嶭宣 \\n 春秋之義。王人微者序乎諸侯之上。尊王命也。臣幸得奉使。以督察公卿以下為職。今丞相宣請遺掾史。以宰士督察天子奉使命大夫。甚誖逆順之理。宣本不師受經術。因事以立姦歲。案浩商所犯。一家之禍耳。而宣欲專權作威。迺害於迺國。不可之大者。願下中朝特進列侯將軍以下。正國法度。（漢書翟方進傳。） \\n 劉輔 \\n 輔。河閒宗室成帝時舉孝廉。為襄賁令。擢諫大夫。 \\n 涓勳　劉輔　八 \\n 上書諫立趙后 \\n 臣聞天之所與。必先賜官符瑞。天之所違。必先降以災變。此神明之徵應。自然之占驗也。昔武王周公。承順天地。以饗魚鳥[鳥當作烏]之瑞。然猶君臣祗懼。動色相戒。況於季世。不蒙繼嗣之福。婁受威怒之異者乎。雖夙夜自責。改過易行。畏天命。念祖業。妙選有德之世。考卜窈窕之女。以承宗廟。順神祗心。塞天下望。子孫之詳。猶恐晚暮。今迺觸情縱欲。傾於卑賤之女。欲以母天下。不畏于天。不媿于人。惑莫大焉。里語曰。腐木不可以為柱。卑人不可以為主。天人之所不子。必有禍而無福。市道皆共知之。朝廷莫肯壹言。臣竊傷心。自念得以同姓拔擢。尸祿不忠。污辱諫爭之官。不敢不盡死。唯陛下深察。（漢書劉輔傳。） \\n 杜鄴 \\n 鄴字子夏。魏郡繁陽人。居茂陵。成帝時舉孝廉為郎。病去官。起為衛軍主簿。舉侍御史。哀帝即位。遷涼州刺史。以病免。元壽初舉方正直言。未拜卒。 \\n 元壽元年舉方正直言對 \\n 臣聞禽息憂國。碎首不恨。卞和獻寶。刖足願之。臣幸得奉直言之詔。無二者之危。敢不直陳。臣聞陽尊陰卑。卑者隨尊。尊者兼卑。天之道也。是以男雖賤。各為其家陽。女雖貴。猶為其國陰。故禮明三從之義。雖有文母之德。必繫於子。春秋不書紀侯之母。陰義殺也。昔鄭伯隨姜氏之欲。終有叔段篡國之禍。周襄王內迫惠后之難。而遭居鄭之危。漢興。呂太后權私親屬。又以外孫為孝惠后。是時繼嗣不明。凡事多晻。晝昏冬雷之變。不可勝載。竊見陛下行不偏之政。每事約儉。非禮不動。誠欲正身與天下更始也。然嘉瑞未應。而日蝕地震。民訛言行籌。傳相驚恐。案春秋災異。以指象為言語。故在於得一類而達之也。日蝕。明陽為陰所臨。坤卦乘離。明夷之象也。坤以法地為土為 \\n 杜鄴　九 \\n 母。以安靜為德。震。不陰之效也。占象甚明。臣敢不直言其事。昔曾子問從令之義。孔子曰。是何言與。善閔子騫守禮。不苟從親。所行無非理者。故無可閒也。前大司馬新都侯莽。退伏第家。以詔策決。復遣就國。高昌侯宏。去蕃自絕。猶受封土。制書侍中駙馬都尉遷。不忠巧佞。免歸故郡。閒未旬月。則有詔還。大臣奏正其罰。卒不得遣。而反兼官奉使。顯寵過故。及陽信侯業。皆緣私君國。非功義所止。諸外家昆弟。無賢不肖。並侍帷幄。布在列位。或典兵衛。或將軍屯。寵意并於一家。積貴之埶。世所希見所希聞也。至迺並置大司馬將軍之官。皇甫雖盛。三桓雖隆。魯為作三軍。無以甚此。當拜之日。晻然日食。不在前後。臨事而發者。明陛下謙遜無專。承指非一。所言輒聽。所欲輒隨。有罪惡者不坐辜罰。無功能者。畢受官爵。流漸積猥。正尢在是。欲令昭昭。以覺聖朝。昔詩人所刺。春秋所譏。指象如此。殆不在它。由後視前。忿邑非之。逮身所行。不自鏡見。則以為可。計之過者。疏賤獨偏見。疑內亦有此類。天變不空。保右世主。如此之至。奈何不應。臣聞野雞著怪。高宗深動。大風暴過。成王怛然。願陛下加致精誠。思承始初。事稽諸古。以厭下心。則黎庶群生。無不說喜。上帝百神。收還威怒。禎詳福祿何嫌不報。（漢書杜鄴傳。） \\n 災異對 \\n 春秋災異。以指象為言語。籌所以紀數。民陰水類也。水以東流為順。走而西行。反類逆上。象數度放溢。妄以相予。違忤民心應也。西王母。婦人之稱。博奕。男子之事。於街巷阡陌。明離闑內。與彊[彊當作疆]外。臨事盤樂。炕陽之意。白髮。衰年之象。體尊性弱。難理易亂。門。人之所由。樞其要也。居。人之所由。制持其要也。其明甚著。今外家丁傅並侍帷幄。布於列位。有罪惡者。不坐辜罰。亡功能者畢受官爵。皇甫三桓。詩人所刺。春秋所譏。亡以甚此。指象昭昭。以覺聖朝。奈何不應。（漢書五行志下之上。） \\n 杜鄴　十 \\n 說王音 \\n 鄴聞人情。恩深者其養謹。愛至者其求詳。夫戚而不見殊。孰能無怨。此棠棣角弓之詩所為作也。昔秦伯有千乘之國。而不能容其母弟。春秋亦書而譏焉。周召則不然。忠以相輔。義以相匡。同己之親。等己之尊。不以聖德。獨兼國寵。又不為長。專受榮任。分職於陝。並為弼疑。故無感恨之隙。外無侵侮之　羞。俱享天祐。兩荷高名者。蓋以此也。竊見成都侯以特進領城門兵。復有詔得舉吏如五府。此明詔所欲寵也。將軍宜承順聖意。加異往時。每事凡議必與及之。指為誠發。出於將軍。則孰敢不說諭。昔文侯寤大雁之獻。而父子益親。陳平共壹飯之饌。而將相加驩。所接雖在楹階（漢紀作陛。）俎豆之閒。其於為國折衝厭難。豈不遠哉。竊慕倉唐陸子之義。所白奧內。唯深察焉。（漢書杜鄴傳。） \\n 說王商 \\n 東鄰殺牛。不如西鄰之禴祭。言奉天之道。貴以誠質。大得民心也。行穢祀豊。猶不蒙祐。德修薦薄。吉必大來。古者壇場有常處。燎禋有常用。贊見有常禮。犧牲玉帛雖備而財不匱。車輿臣役雖動而用不勞。是故每舉其禮。助者歡說。大路所歷。黎元不知。今甘泉河東。天地郊祀。咸失方位。違陰陽之宜。及雍五畤皆曠遠。奉尊之役。休而復起。繕治共張。無解已時。皇天著象。殆可略知。前上甘泉。先敺失道。禮月之夕。奉引復迷。祠后土還。臨河當渡。夕風起波。船不可御。又雍大雨。壞平陽宮垣。迺三月甲子。震電災林光宮門。祥瑞未著。咎徵仍臻。跡三郡所奏。皆有變故。不荅不饗。何以甚此。詩曰。率繇舊章。舊章。先王法度。文王以之交神于祀。子孫千億。宜如異時公卿之議。復還長安南北郊。（漢書郊祀志下。成都侯王商為大司馬衛將軍輔政。杜鄴說商。） \\n 杜鄴　十一 \\n 臨終作墓石文 \\n 魏郡杜鄴。立志忠款。犬馬未陳。奄先草露。骨肉歸於后土。氣魂無所不之。何必故丘。然後即化。封於長安北郭。此焉宴息。（西京雜記上。杜子夏葬長安北四里。臨終作文曰云云。及死。命刊石埋於墓側。） \\n  \\n 　 \\n  \\n   \\n  "}
{"章节": "全漢文卷五十", "正文": "　 \\n 全漢文卷五十 \\n 　 \\n  \\n 烏程嚴可均校輯 \\n 毌將隆 \\n 隆字君房。東海蘭陵人。成帝時為大司馬從事中郎。遷諫大夫。歷冀州牧潁川太守。哀帝即位。入為京兆尹。遷執金吾。忤旨。左遷沛郡都尉。歷南郡太守。王莽秉政。免官徙合浦。 \\n 奏徵定陶王封事 \\n 古者選諸侯入為公卿。以褒功德。宜徵定陶王。使在國邸。以填萬方。（漢書毌將隆傳。成帝末。隆奏封事。其後上竟立定陶王為太子。） \\n 毌將隆　馬宮　一 \\n 奏請收還武庫兵器 \\n 武庫兵器。天下公用。國家武備。繕治造作。皆度大司農錢。大司農錢自乘輿。不以給共養。共養勞賜。壹出少府。蓋不以本藏給末用。不以民力共浮費。別公私。示正路也。古者諸侯方伯。得顓征伐。迺賜斧鉞。漢家邊吏。職在距寇。亦賜武庫兵。皆任其事。然後蒙之。春秋之誼。家不臧甲。所以抑臣威損私力也。今賢等便僻弄臣。私恩微妾。而以天下公用給其私門。契（漢紀作舉。）國威器共其家備。民力分於弄臣。武兵設於微妾。建立非宜。以廣驕僭。非所以示四方也。孔子曰。奚取於三家之堂。臣請收還武庫。（漢書毌將隆傳。） \\n 馬宮 \\n 宮字游卿。東海戚人。以射策甲科為郎。遷楚長史。免。後為丞相史司直。遷廷尉平青州刺史、汝南九江太守。徵為詹事、光祿勳、右將軍。代孔光為大司徒。封扶德侯。復代光為太師。免。王莽篡位。以為太子師。 \\n 上書謝罪乞骸骨 \\n 太師大司徒扶德侯上書言。前以光祿勳議定陶共王母謚曰。婦人以夫爵。尊為號謚。宜曰孝元傅皇后。稱渭陵東園。臣知妾不得體君。卑不得敵尊。而希指雷同。詭經辟說。以惑誤上。為臣不忠。當伏斧鉞之誅。幸蒙洒心自新。又令得保首領。伏自惟念。入稱四輔。出備三公。爵為列侯。誠無顏復望關廷。無心復居守府。無宜復食國邑。願上太師大司徒扶德侯印綬。避賢者路。（漢書馬宮傳。） \\n 鮑宣 \\n 宣字子都。勃海高城人。為縣鄉嗇夫。守東州丞。後為都尉太守功曹。舉孝廉為郎。病去官。復為州從事。入為議郎。又以病去。哀帝初為諫大夫。遷豫州牧。免。復徵為諫大夫。拜司隸。以罪髡鉗。徙上黨。平帝初繫獄。自殺。 \\n 鮑宣　二 \\n 上書諫哀帝 \\n 竊見孝成皇帝時。外親持權。人人牽引所私。以充塞朝廷。妨賢人路。濁亂天下。奢泰亡度。窮困百姓。是以日蝕且十。彗星四起。危亡之徵。陛下所親見也。今奈何反覆劇於前乎。朝臣亡有大儒。骨鯁白首耆艾魁壘之士。論議通古今。喟然勳眾心。憂國如飢渴者。臣未見也。敦外親小童。及幸臣董賢等。在公門省戶下。陛下欲與此共承天地。安海內。甚難。今世俗謂不智者為能。謂智者為不能。昔堯放四罪而天下服。今除一吏而眾皆惑。古刑人尚服。今賞人反惑。請寄為姦。群小日進。國家空虛。用度不足。民流亡去城郭。盜賊並起。吏為殘賊。歲增於前。凡民有七亡。陰陽不和。水旱為災。一亡也。縣官重責。更賦租稅。二亡也。貪吏並公。受取不已。三亡也。豪強大姓。蠶食亡厭。四亡也。苛吏徭役。失農桑時。五亡也。部落鼓鳴。男女遮迣。六亡也。盜賊劫略。取民財物。七亡也。七亡尚可。又有七死。酷吏毆殺。一死也。治獄深刻。二死也。冤陷亡辜。三死也。盜賊橫發。四死也。怨讎相殘。五死也。歲惡飢餓。六死也。時氣疾疫。七死也。民有七亡而無一得。欲望國安。誠難。民有七死而無一生。欲望刑措。誠難。此非公卿守相貪殘成化之所致邪。群臣幸得居尊官。食重祿。豈有肯加惻隱於細民。助陛下流教化者邪。志但在營私家稱賓客為姦利而已。以茍容曲從為賢。以拱默尸祿為智。謂如臣宣等為愚。陛下擢臣巖穴。誠冀有益豪毛。豈徒欲使臣美食大官。重高門之地哉。天下。迺皇天之天下也。陛下上為皇天子。下為黎庶父母。為天牧養元元。視之當如一。合尸鳩之詩。今貧民菜食不厭。衣又穿空。父子夫婦。不能相保。誠可為酸鼻。陛下不救。將安所歸命乎。奈何獨私養外親。與幸臣董賢。多賞賜以大萬。數使奴從賓客。漿酒霍肉。蒼頭盧兒。皆用致富。非天意也。及汝昌侯傅商。亡功而封。夫官爵非陛下之官爵。迺天下之官爵也。陛下取非其官。官非其人。而望天說民服。豈不難哉。方陽侯孫寵。宜陵侯息夫躬。辯足以移眾。彊可用獨立。姦人之雄。或世尢劇者也。宜以時罷退。及外親幼童未通經術者。皆宜令休就師傅。急徵故大司馬傅喜。使領外親。故大司空何武師丹。故丞相孔光。故右將軍彭宣。經皆更博士。位皆歷三公。智謀威 \\n 鮑宣　三 \\n 信。可與建教化。圖安危。龔勝為司直。郡國皆慎選舉。三輔委輸官不敢為姦。可大委任也。陛下前以小不忍退武等。海內失望。陛下尚能容亡功德者甚眾。曾不能忍武等邪。治天下者當用天下之心為心。不得自專快意而已也。上之皇天見譴。下之黎庶怨恨。次有諫爭之臣。陛下久欲自薄而厚惡臣。天下猶不聽也。臣雖愚戇。獨不知多受祿賜。美食大官。廣田宅。厚妻子。不與惡人結讎怨。以安身邪。誠迫大義。官以諫爭為職。不敢不竭愚。惟陛下少留神。明覽五經之文。原聖人之至意。深思天地之戒。臣宣吶鈍於辭。不勝惓惓。盡死節而已。（漢書鮑宣傅。丁傅子弟並進董賢貴幸。宣上書諫。） \\n 復上書 \\n 陛下父事天。母事地。子養黎民。即位已來。父虧明。母震動。子訛言相驚恐。今日蝕於三始。誠可畏懼。小正月朔日。尚恐毀敗器物。何況於日虧乎。陛下深內自責。避正殿。舉直言。求過失。罷退外親。及旁仄素餐之人。徵拜孔光為光祿大夫。發覺孫寵息夫躬過惡。免官遣就國。眾庶歙然。莫不說喜。天人同心。人心說則天意解矣。迺二月丙戌。白虹虷日。連陰不雨。此天有憂結未解。民有怨望未塞者也。侍中駙馬都尉董賢。本無葭莩之親。但以令色諛言自進。賞賜亡度。謁盡府臧。并合三第。尚以為小。復壞暴室。賢父子坐使天子使者將作治第。行夜吏卒。皆得賞賜。上冢有會。輒太官為供。海內貢獻。當養一君今反盡之賢家。豈天意與民意邪。天不可久負。厚之如此。反所以害之也。誠欲哀賢。宜為謝過天地。解讎海內。免遣就國。收乘輿器物。還之縣官。如此。可以父子終其性命。不者。海內之所讎。未有得久安者也。孫寵息夫躬不宜居國。可皆免以視天下。復徵何武、師丹、彭宣、傅喜。曠然使民易視。以應天心。建立大政。以興太平之端。高門去省戶數十步。求見出入。二年未省。欲使海瀕仄陋自。通。遠矣。願賜數刻之閒。極竭毣毣之思。退入三泉。死亡所恨。（漢書鮑宣傳。） \\n 鮑宣　梅福　四 \\n 梅福 \\n 福字子真。九江壽春人。為郡文學。補南昌尉。後去官。數上書。不納。 \\n 上書言王鳳專擅 \\n 臣聞箕子佯狂於殷。而為周陳洪範。叔孫通遁秦歸漢。制作儀品。夫叔孫先非不忠也。箕子非疏其家而畔親也。不可為言也。昔高祖納善若不及。從諫若轉圜。聽言不求其能。舉功不考其素。陳平起於亡命而為謀主。韓信拔於行陳而建上將。故天下之士。雲合歸漢。爭進奇異。知者竭其策。愚者盡其慮。勇士極其節。怯夫勉其死。合天下之知。并天下之威。是以舉秦如鴻毛。取楚若搶遺。此高祖所以亡敵於天下也。孝文皇帝起於代谷。非有周召之師。伊　之佐也。循高祖之法。加以恭儉。當此之時。天下幾平。繇是言之。循高祖之法則治。不循則亂。何者。秦為亡道。削仲尼之跡。滅周公之軌。壞井田。除五等。禮廢樂崩。王道不通。故欲行王道者。莫能致其功也。孝武皇帝好忠諫。說至言。出爵不待廉茂。慶賜不須顯功。是以天下布衣。各厲志竭精。以赴闕廷自衒鬻者。不可勝數。漢家得賢。於此為盛。使孝武皇帝聽用其計。升平可致。於是積尸暴骨。快心胡越。故淮南王安緣閒而起。所以計慮不成而謀議泄者。以眾賢聚於本朝。故其大臣埶陵。不敢和從也。方今布衣迺窺國家之隙。見閒而者。蜀郡是也。及山陽亡徒蘇令之群。蹈藉名都大郡。求黨與。索隨和。而亡逃匿之意。此皆輕量大臣。亡所畏忌。國家之權輕。故匹夫欲與上爭衡也。士者國之重器。得士則重。失士則輕。詩云。濟濟多士。文王以寍。廟堂之議。非草茅所當言也。臣誠恐身塗野草。尸并卒伍。故數上書求見。輒報罷。臣聞齊桓之時。有以九九見者。桓公不逆。欲以致大也。今臣所言。非特 \\n 梅福　五 \\n 九九也。陛下距臣者三矣。此天下士所以不至也。昔秦武王好力。任鄙叩關自鬻。繆公行伯。繇余歸德。今欲致天下之士。民有上書求見者。輒使詣尚書問其所言。言可采取者。秩以斗之祿。賜以一束之帛。若此。則天下之士。發情懣。吐忠言。嘉謀日閒於上。天下條貫。國家表裏。爛然可睹。矣夫以四海之廣。士民之數。能言之類。至眾多也。然其俊桀指世陳政。言成文章。質之先聖而不繆。施之當世合時務。若此者亦亡幾人。故爵祿束帛者。天下之底石。高祖所以厲世摩鈍也。孔子曰工欲善其事。必先利其器。至秦則不然。張誹謗之罔。以為漢敺除。倒持泰阿。授楚其柄。故誠能勿失其柄。天下雖有不順。莫敢觸其鋒。此孝武皇帝所以辟地建功。為漢世宗也。今不循伯者之道。迺欲以三代選舉之法。取當時之士。猶察伯樂之圖。求騏驥於市。而不可得。亦已明矣。故高祖棄陳平之過。而獲其謀。晉文召天王。齊桓用其讎。亡益於時。不顧逆順。此所謂伯道者也。一色成體謂之醇。白黑雜合謂之駮。欲以承平之法。治暴秦之緒。猶以鄉飲酒之禮理軍市也。今陛下既不納天下之言。又加戮焉。夫鳶鵲遭害。則仁烏增逝。愚者蒙戮。則知士深退。閒者愚民上疏。多觸不急之法。或下廷尉而死者眾。自陽朔以來。天下以言為諱。朝廷尤甚。群臣皆承順上指。莫有執正。何以明其然也。取民所上書陛下之所善。試下之廷尉。廷尉必日非所宜言。大不敬。以此卜之一矣。故京兆尹王章。資質忠直。敢面引廷爭。孝元皇帝擢之。以厲具臣而矯曲朝。及至陛下。戮及妻子。且惡惡止其身。王章非有反畔之辜。而殃及家。折直士之節。結諫臣之舌。群臣皆知其非。然不敢爭。天下以言為戒。最國家之大患也。顯陛下循高祖之軌。杜亡秦之路。數御十月之歌。留意亡逸之戒。除不急之法。下亡諱之詔。博覽兼聽。謀及疏賤。令深者不隱。遠者不塞。所謂辟四門明四目也。且不急之法。 \\n 梅福　六 \\n 誹謗之微者也。往者不可及。來者猶可追。方今君命犯而主威奪。外戚之權。日以益隆。陛下不見其形。願察其景。建始以來。日食地震。以率言之。三倍春秋。水災亡與比數。陰盛陽微。金鐵為飛。此何景也。漢興以來。社稷三危。呂霍上官。皆母后之家也。親親之道。全之為右。當與之賢師良傅。教以忠孝之道。今迺尊寵其位。授以魁柄。使之驕逆。至於夷滅。此失親親之大者也。自霍光之賢。不能為子孫慮。故權臣易世則危。書曰。毋若火。始庸庸。埶陵於君。權隆於主。然後防之。亦亡及已。（漢書梅福傳。成帝委任王鳳。鳳專埶擅朝。而京兆尹王章為鳳所誅。福上書不納。） \\n 上書請封孔子子孫為殷後 \\n 臣聞不在其位。不謀其政。政者職也。位卑而言高者。罪也。越職觸罪。危言世患。雖伏質橫分。臣之願也。守職不言。沒齒身全。死之日。尸未腐而名滅。雖有景公之位。伏歷于駟。臣不貪也。故願壹登文石之陛。涉赤墀之塗。當牖之法坐。盡平生之愚慮。亡益於時。有遺於世。此臣寢所以不安。食所以忘味也。願陛下深省臣言。臣聞存人所以自立也。壅人所以自塞也。善惡之報。各如其事。昔者秦滅二周。夷六國。隱士不顯。佚民不舉。絕三統。滅天道。是以身危子殺。厥孫不嗣。所謂壅人以自塞者也。故武王克殷。未下車。存五帝之後。封殷於宋。紹夏所於杞。明著三統。示不獨有也。是以姬姓半天下。遷廟之主。流出於戶。所謂存人以自立者也。今成湯不祀。殷人亡後。陛下繼嗣久微。殆為此也。春秋經曰。宋殺其大夫。穀梁傅曰。其不稱名姓。以其在祖位尊之也。此言孔子故殷後也。雖不正統。封其子孫以為殷。後禮亦宜之。何者。諸侯奪宗。聖庶奪適。傳曰。賢者子孫宜有土。而況聖人又殷後哉。昔成王以諸侯禮葬周公。而皇天動威。雷風著災。今仲尼之廟。不出闕里。孔氏子孫。不免編戶。以聖人而歆匹夫之祀。非皇天之意也。今陛下誠能據仲尼之素功以封其子孫。則國家必獲其福。又陛下之名。與天亡極。何者。追聖人素功。封其子孫。未有法也。後聖必以為則。不滅之名。可不勉哉。（漢書梅福傳。） \\n 梅福　郭舜　七 \\n 郭舜 \\n 舜。成帝時為都護西域騎都尉。 \\n 上言宜絕康居 \\n 本匈奴盛時。非以兼有烏孫康居故也。及其稱臣妾。非以失二國也。漢雖皆受其質子。然三國內相輸遺。交通如故。亦相候伺。見便則發。合不能相親信。離不能相臣役。以今言之。結配烏孫。竟未有益。反為中國生事。然烏孫既結在前。今與匈奴俱稱臣。義不可距。而康居驕黠。訖不肯拜使者。都護吏至其國。坐之烏孫諸使下。王及貴人先飲食已。乃飲啗都護吏。故為無所省。以夸旁國。以此度之。何故遣子入侍。其欲賈市為好。辭之詐也。匈奴百蠻大國。今事漢甚備。聞康居不拜。且使單于有自下之意。宜歸其侍子。絕勿復使。以章漢家不通無禮之國。敦湟酒泉小郡。及南道八國。給使者往來人馬驢橐駝食。皆苦之。空罷耗所過。送迎驕黠絕遠之國。非至計也。（漢書西域康居傳。） \\n 尹賞 \\n 賞字子心。鉅鹿楊氏人。成帝時。以郡吏察廉為樓煩長。舉茂材。除粟邑令。陽朔中徙頻陽令。免。後以御史舉為鄭令。選為長安令。遷江夏太守。平帝初徵為右輔都尉。遷執金吾。卒官。 \\n 臨死戒諸子 \\n 丈夫為吏。正坐殘賊免。追思其功效。則復進用矣。一坐軟弱不勝任免。終身廢棄。無有赦時。其羞辱甚於貪汙坐臧。慎毋然。（漢書酷吏傳。） \\n 申咸 \\n 咸。東海人。成帝時為博士給事中。哀帝初。以毀嶭宣為宣子況客楊明庶斫於宮門外。斷鼻脣。身八創。尋坐理師丹。貶秩二等。 \\n 尹賞　申咸　龔勝　八 \\n 上書理師丹 \\n 丹經行無比。自近世大臣。能若丹者少。發憤懣奏封事。不及深思遠慮。使主簿書。漏泄之過不在丹。以此貶黜。恐不厭眾心。（漢書師丹傳。廷尉劾丹大不敬。事未決。給事中博士申咸炔欽上書言。） \\n 龔勝 \\n 勝字君賓。彭城人。成帝時為郡吏。三舉孝廉。再為尉。一為丞。州舉茂材。為重泉令。病去官。哀帝即位。徵為諫大夫。遷丞相司直。進光祿大夫。守右扶風。復為光祿大夫。除勃海太守。謝病免。復徵為光祿大夫。元始中策遣歸鄉。王莽篡位。遣使再徵。閉口不飲食。卒年七十九。 \\n 朱博傅晏趙玄罪議 \\n 春秋之義。姦以事君。常刑不舍。魯大夫叔孫僑如欲顓公室。譖其族兄季孫行父於晉。晉執囚行父。以亂魯國。春秋重而書之。今晏放命圯族。干亂朝政。要大臣以罔上。本造計謀。職為亂階。宜與傅[傅當作博]玄同罪。罪皆不道。（漢書朱博傳。彭宣等奏請詔謁者召傅玄晏詣廷尉詔獄制曰。將軍中二千石二千石諸大夫博士議郎議。諫大夫龔勝等十四人以為。） \\n 王嘉罪議 \\n 嘉資性邪僻。所舉多貪殘吏。位列三公。陰陽不和。諸事並廢。咎皆繇嘉迷國不疑。今舉相等。過微薄。（漢書兩龔傳。丞相王嘉上書薦故廷尉梁相等。尚書劾奏嘉言事恣意。迷國罔上不道。下將軍中朝者議。勝獨書議云云。） \\n 嘉備宰相。諸事並廢。咎由嘉生。嘉坐薦相等。微薄。以應迷國罔上不道。恐不可以示天下。（漢書王喜傳。　案。此與兩龔傳互有刪節。故並錄之。） \\n  \\n 　 \\n  \\n   \\n  "}
{"章节": "全漢文卷五十一", "正文": "　 \\n 全漢文卷五十一 \\n 　 \\n  \\n 烏程嚴可均校輯 \\n 揚雄一 \\n 雄字子雲。蜀郡成都人。陽朔中。大司馬王音召為門下史。薦待詔。除給事黃門郎。歷成、哀、平三世不徙官。王莽篡位。轉大中大夫。天鳳五年卒。年七十一。有方言十三卷。訓篡一卷。蜀王本紀一卷。法言十三卷。太玄經九卷。琴清英一卷。集五卷。 \\n 蜀都賦 \\n 蜀都之地。古曰梁州。禹治其江。渟皋彌望。鬱乎青蔥。沃野千里。上稽乾度。則井絡儲精。下案地紀。則坤宮奠位。東有巴賨。綿互百濮。銅梁金臺。火井龍湫。其中則有玉石嶜岑。丹青玲瓏。邛節桃枝。石　水螭。南則有楗牂潛夷。昆明峨眉。絕限峎嵣。堪巖亶翔。靈山揭其右。堆被其東。于近則有瑕 \\n 揚雄　一 \\n 英菌芝。玉石江珠。于遠則有銀鉛錫碧馬犀象僰。西有（御覽九百六十六作于 \\n 西則。）鹽泉鐵冶。橘林銅陵。邙連盧池。澹漫波淪。其旁則有期牛兕旄。金馬碧雞。北則有岷山。外羌白馬。獸則麙羊野麜。罷犛貘貒。麡　鹿麝。戶豹能黃。獑胡蜼玃。猿蠝貜猱。猶豰畢方。爾乃倉（文選西都賦注南都賦注作蒼。）山隱天。　崟迴叢。增嶄重崒。　石　（未詳。）崔。　嵬。[（未詳。）嶵　]霜雪終夏。（文選南都賦注作夏含霜雪。）叩巖岭嶙。崇隆臨柴。諸徼崼　。五　（文選蜀都賦劉逵注作屼。）參差。湔山巖巖。觀上岑嵒。龍陽累峗。漼粲交倚。崔崒崛嶇。集嶮脅施。形精出偈。堪　隱倚。彭門嵨　。（文選蜀都賦劉逵注作鴻屼。）岍嵃嵑岢。方彼碑地。輵嶰。礫乎岳岳。北屬崑崙（文選蜀都賦注作昆侖。）泰極。涌泉醴。凝水流津。漉集成川。于是乎則左沈犁。右羌庭。漆水浡其匈。都江漂其脛。乃溢乎通溝。洪濤溶沈。千湲萬谷。合流逆折。必　乎爭降。湖潧擫碣。反波逆濞。礫石洌巘。紛挐周溥。旋溺冤綏。頹塹搏岸。敵呷祽瀨。磴巖樘汾。忽溶闛沛。喻窘出限。連混阤隧。銍釘鐘涌。聲讙薄泙龍。歷豊隆。潛延雷抶電擊。鴻鴻康濭。速遠乎長喻。馳山下卒。湍降疾流。分川並注。合乎江州。于木則楩。櫟豫章樹榜。檐　樿押。青稚雕梓。枌梧橿櫪。　楢木稷。枒信楫叢。俊榦湊集。枇櫅　揭。圠沈樘椅。從風推參。循崖棷捼。淫淫溶溶。繽紛幼靡。汎閎野望。芒芒菲菲。其竹則鍾龍　。野篠紛鬯。宗生族攢。俊茂豊美。洪溶忿葦。紛揚搔翕。與風披拖。夾江緣山。尋卒而起。結根才業。填衍迥野。若此者方乎數千里。于汜則注注漾漾。積土崇隄。其淺溼則生蒼葭蔣蒲。藿芓青蘋。草葉蓮澫。茱華菱根。其中則有翡翠鴛鴦。裊鸕鷁鷺。　鷤鷫鵊。其深則有猵獺沈　。水豹蛟蛇。黿蟺鱉龜。眾鱗鰨　。（案。文選南都賦注江賦注七啟注並引蚌含珠而擘裂。當是此下尚有脫文。）爾乃其都門二九。四百餘閭。兩江珥其前。（本作兩江飾其市。蓺文類聚六十一亦如此。今從文選蜀都賦注水經江水一注改。）九橋帶其流。武儋鎮都。刻削成蘞。王基既夷。獨侯尚叢。并石石犀。（未詳。）岓岑倚從。秦漢之徙。充以山東。（本作元以。從文選魏都賦劉逵注改。）是以隤山厥饒。水貢其獲。苴竹浮流。龜鱉磧竹。（本無鱉字。從蓺文類聚補。）石 \\n 揚雄　二 \\n 蝎相救。魚酌不收。鵌　鴝　。風胎雨鷇。眾物駭目。單不知所禦。爾乃其裸（疑果。）羅諸圃　（未詳。）緣軫黃甘諸柘。柿桃杏李枇杷。杜樼栗柰。棠黎離支。雜以梃橙。被以櫻梅。樹以木蘭。扶林禽。爚般關。旁支何若。英絡其閒。春机楊柳。褭弱蟬杪。扶施連卷。　貕糖蛦。子　呼焉。爾乃五穀馮戎。瓜瓠饒多。卉以部麻。往往薑桅附子巨蒜。木艾椒蘺。藹醬酴清。眾獻儲斯。盛冬育筍。舊菜增伽。百華投春。隆隱分芳。蔓茗熒翠。藻　青黃。麗靡摛　。（本作摛燭。從文選西都賦改。）若揮錦布繡。望芒芒兮無幅。（本作望芒芒子于無鹽。從蓺文類聚改。御覽九百七十七作萬條榮翠。藻若丹黃。離錦布繡。望之無疆。）爾乃其人。自造奇錦。紌。縿緣盧中。發文揚采。轉代無窮。其布則細絺（本作細都。從御覽八百二十改。）弱折。綿繭成衽。阿麗纖靡。避晏與陰。蜘蛛作絲。不可見風。筩中（文選蜀都賦注作筒中。）黃潤。一端數金。雕鏤鉛（一作釦。御覽七百五十六作釦。）器。百伎千工。（二語本但存雕鏤知三字。從蓺文類聚補。）東西鱗集。南北並湊。馳逐相逢。周流往來。方轅齊轂。隱隱軫軫（本不重言隱珍。從文選西京賦注補。）幽輵。埃勃塵拂。萬端異類。崇戎總濃般旋。　齊沓楚。而喉不感概。萬物更湊。四時迭代。彼不折貨。我罔乏械。財用饒贍。蓄積備具。若夫慈孫孝子。宗厥祖禰。鬼神祭祀。練時選日。瀝豫齊戒。龍明衣。表玄穀。儷吉日。異清濁。合疏明。綏離旅。乃使有伊之徒。調夫五味。甘甜之　。勺藥之羹。江東鮐鮑。隴西牛羊。糴米肥豬。　麀不行。鴻乳乳。獨竹孤鶬。炮鴞被紕之胎。山隋腦。水遊之腴。峰豚應鴈。被鴳晨鳧。戳鶂初乳。山鶴既交。春羔秋　。膾　龜肴。粳田孺鷩。形不及勞。五肉七菜。朦猒腥臊。可以頤精神養血脈者。（本作可以練神養血　者。從北堂書鈔未改本一百四十二校補。案脈俗作　。因變為　。）莫不畢陳。爾乃其俗。迎春送冬。（本脫冬字。從文選蜀都賦劉逵注補。）百金之家。千金（本作斤。從文選注改。）之公。乾池泄澳。觀魚于江。若其吉日嘉會。期于倍（疑作涪。）((春之陰。迎夏之陽。侯羅司馬。郭范畾楊。置酒乎滎川之閒宅。設坐乎華都之高堂。延帷揚幕。接帳連岡。（本脫連字。從文選顏延之曲水詩序注補。）眾器雕琢。早刻將皇。朱 \\n 揚雄　三 \\n 緣之畫。邠盼麗光。龍蛇蜿蜷錯其中。禽獸奇偉髦山林。昔天地降生密促之君。則荊上亡尸之相。厥女作歌。是以其聲呼吟靖領。激呦喝啾。戶音六成。行夏低徊。胥徒入冥。及廟噆吟。諸連單情。無曲轉節。踃馺應聲。其佚則接芬錯芳。襜　纖延。　淒秋。發陽春。羅儒吟。吳公連。眺朱顏。離降脣。眇眇之熊。　噉出焉。若其遊怠漁弋卻公之徒。（本作若其遊怠魚弋群公之徒。從文選蜀都賦劉逵注蓺文類聚改。）相與如乎陽。瀕（本作如平陽類。從文選南都賦注改。）巨野。（本作臣沼。從文選蜀都賦劉逵注改。）羅車百乘。期會投宿。觀者方隄。（蓺文類聚作方防。）行船競逐。（文選吳都賦注作行舟。）偃衍撇曳。絺索恍惚。羅畏（一作隈。）彌澥。蔓蔓沕沕。龍睢　兮罧布列。枚孤施兮纖繳出。驚雌落兮高雄蹶。翔　掛兮奔縈畢。俎飛膾沈。單然後別。（古文苑韓元吉本。又章樵注本。又略見蓺文類聚六十一。） \\n 甘泉賦（并序） \\n 孝成帝時。客有薦雄文似相如者。止方郊祠甘泉泰畤汾陰后土。以求繼嗣。召雄待詔承明之庭。正月。從上甘泉。還。奏甘泉賦以風其辭曰。 \\n 惟漢十世。將郊上玄。定泰畤。雍神休。尊明號。同符三皇。錄功五帝。卹胤錫羨。拓跡開統。于是迺命群僚。歷吉日。協靈辰。星陳而天行。詔招搖與泰陰兮。伏鉤陳使當兵。屬堪輿以壁壘兮。梢夔魖而抶獝狂。八神奔而警蹕兮。振殷轔而軍裝。蚩尢之倫。帶千將而秉玉戚兮。飛蒙葺而走陸梁。齊總總撙撙其相膠葛兮。猋駭雲訊奮以方攘。駢羅死布鱗以雜沓兮。柴虒參差魚頡而鳥　。翕赫曶霍霧集而蒙合兮。半散照爛粲以成章。于是乘輿迺豋夫鳳皇兮而翳華芝。駟蒼螭兮六素虯。蠖略蕤綏。灕虖幓纚。帥爾陰閉。霅然陽開。騰清霄而軼浮景兮。夫何旟旐郅偈之旖柅也。流星旄以電燭兮。咸翠蓋而鸞旗。敦萬騎于中營兮。方玉車之千乘。聲駍隱以陸離兮。輕先疾雷而馺遺風。陵高衍之嵱嵷兮。超紆譎之清澄。豋椽欒而羾天門兮。馳閶闔而入凌兢。是時未轃夫 \\n 揚雄　四 \\n 甘泉也。迺望通天之繹繹。下陰潛以慘廩兮。上洪紛而相錯。直嶢嶢以造天兮。厥高慶而不可虖疆度。平原唐其壇曼兮。列新雉于林薄。攢并閭與茇苦兮。紛被麗其亡鄂。崇丘陵之兮。深溝嶔巖而為谷。離宮般以相燭兮。封巒石關施靡虖延屬。于是大夏雲譎波詭。嶊嶉而成觀。仰撟首以高視兮。目冥眴而亡見。正瀏濫以私惝兮。指東西之漫漫。徒回回以徨徨兮。魂固眇眇而昏亂。據軨軒而周流兮。忽軮軋而亡垠。翠玉樹之青蔥兮。壁馬犀之瞵　。金人仡仡其承鍾虡兮。嵌巖巖其龍鱗。揚光曜之燎燭兮。乘景炎之炘炘。配帝居之縣輔兮。象泰壹之威神。洪臺掘其獨出兮。　北極之嶟嶟。列宿迺施于上榮兮。日月纔經于柍桭。雷鬱律于巖突兮。電倏忽于牆藩。鬼魅不能自還兮。半長途而下顛。歷倒景而絕飛梁兮。浮蔑蠓而撇天。左欃槍而右玄冥兮。前熛闕而後應門。陰西海與幽都兮。涌醴汨以生川。蛟龍連蜷于東崖兮。白虎敦圉虖昆侖。覽樛流于高光兮。溶方皇于西清。前殿崔巍兮。和氏瓏玲。炕浮柱之飛榱兮。神莫莫而扶傾。閌閬閬其廖廓兮。似紫宮之崢巆。駢交錯而曼衍兮。隗虖其相嬰。乘雲閣而上下兮。紛蒙籠以棍成。曳紅采之流離兮。颺翠氣之冤延。襲琁室與傾宮兮。若登高眇遠肅虖臨淵。回猋肆其碭駭兮。翍桂椒而鬱栘楊。香芬茀以窮隆兮。擊薄櫨而將榮。薌　肸以棍根兮。聲駍隱而歷鍾。排玉戶而颺金鋪兮。發蘭惠與穹窮。惟弸彋其拂汨兮。稍暗暗而靚深。陰陽清濁穆羽相和兮。若夔牙之調琴。般倕棄其剞劂兮。王爾投其鉤繩。雖方征僑與偓佺兮。猶仿佛其若夢。于是[于是下脫事字]變物化。目駭耳回。蓋天子穆然珍臺閒館。琁題玉英。蜵蜎蠖濩之中。惟夫所以澄心清魂。儲精垂思。感動天地。逆釐三神者。迺搜　索耦。皋伊之徒。冠倫魁能。函甘棠之惠。挾東征之意。相與齊虖陽靈之宮。靡薜荔而為席兮。折瓊枝以為芳。吸 \\n 揚雄　五 \\n 清雲之流瑕兮。飲若木之露英。集虖禮神之囿。登乎頌祗之堂。建光燿之長旓兮。昭華覆之威威。攀琁璣而下視兮。行遊目虖三危。陳眾車于東阬兮。肆玉　而下馳。漂龍淵而還九垠兮。窺地底而上回。風傱傱而扶轄兮。鸞鳳紛其御蕤。梁弱水之濎濴兮。躡不周之逶蛇。想西王母欣然而上壽兮。屏玉女而卻虙妃。玉女無所眺其清盧兮。虙妃曾不得施其峨眉。方　道德之精剛兮。眸神明與之為資。于是欽祡宗祈。燎熏皇天。招繇泰壹。舉洪頤。樹靈旗。樵蒸焜上。配　四施。東燭倉海。西燿流沙。北爌幽都。南煬丹崖。玄瓚觩　。秬鬯泔淡。肸嚮豊融。懿懿芬芬。炎感黃龍兮熛訛碩麟。選巫咸兮叫帝閽。開天庭兮延群神。儐暗藹兮降清壇。瑞穰穰兮委如山。于是事畢功弘。回車而歸。度三巒兮偈棠梨。天閒決兮地垠開。八荒協兮萬國諧。登長平兮雷鼓磕。天堀起兮勇士厲。雲飛揚兮兩滂沛。于胥德兮麗萬世。亂曰。崇崇圜丘。隆隱天兮。登降峛　。單埢垣兮。增宮嵾差。駢嵯峨兮。岭　[　當作巆]嶙峋。洞亡　兮。上天之縡。沓旭卉兮。聖皇穆穆。信厥對兮。來祗郊禋。神所依兮。徘徊招搖。靈遲迡兮。煇光眩燿。隆厥福兮。子子孫孫。長亡極兮。（漢書揚雄傳。文選蓺文類聚三十九。） \\n 河東賦（并序） \\n 其三月。將祭后土。上迺帥群臣。橫大河。湊汾陰。既祭。行遊介山。回安邑。顧龍門。覽鹽池。登歷觀。陟西岳以望八荒。跡殷周之虛。眇然以思唐虞之風。雄以為臨川羨魚。不如歸而結網。還上河東賦以勸。其辭曰。 \\n 伊年暮春。將瘞后土。禮靈祇。謁汾陰于東郊。因茲以勒崇垂鴻。發祥隤祉。欽若神明者。盛哉鑠乎。越不可載已。于是命群臣。齊法服。整靈輿。迺撫翠鳳之駕。六先景之乘。掉奔星之流旃。彏天狠之威弧。張燿日之玄旄。揚左纛。被雲梢。奮電鞭。驂雷輜。嗚洪鍾。建五旗。義和司日。顏倫奉輿。風發飆拂。神騰鬼趡。千乘霆亂。萬騎屈橋。嘻嘻旭旭。天地稠　。簸丘跳巒。涌 \\n 揚雄　六 \\n 渭躍涇。秦神下讋。砳魂負沴。河靈矍踢爪華蹈衰。遂臻陰宮。穆穆肅肅。蹲蹲如也。靈祇既鄉。五位時敘。絪縕玄黃。將紹厥後。于是靈輿安步。周流容與。以賢虖介山。嗟文公而愍推兮。勤大禹于龍門。灑沈蕃于豁瀆兮。播九河于東瀕。登歷觀而遙望兮。聊浮游以經營。樂往昔之遺風兮。喜虞氏之所耕。瞰帝唐之嵩高兮。脈隆周之大寍。汨低徊而不能去兮。行睨陔下與彭城。濊南巢之坎坷兮。易幽歧之夷平。乘翠龍而超河兮。陟西岳之嶢崝。雲而來迎兮。澤灕而下降。鬱蕭條其幽藹兮。滃汎沛以豊隆。叱風伯于南北兮。呵雨帥于西東。參天地而獨立兮。廓盪盪其亡雙。遵逝虖歸來。以函夏之大漢兮。彼曾何足與比功。建乾坤之貞兆兮。將悉總之以群龍。麗鉤芒與驂蓐收兮。服玄冥及祝融。敦眾神使式道兮。奮六經以攄頌。隃於穆之緝熙兮。過清廟之雝雝。軼五帝之遐跡兮。躡三皇之高蹤。既發軔于平盈兮。誰謂路遠而不能從。（漢書揚雄傳。蓺文類聚三十九。） \\n 羽獵賦（并序） \\n 孝成帝時。羽獵。雄從。以為昔在二帝三王。宮館臺榭。沼池苑囿。林麓藪澤。財足以奉郊廟御賓客充庖廚而已。不奪百姓膏腴穀土桑柘之地。女有餘布。男有餘粟。國家殷富。上下交足。故甘露零其庭。醴泉流其唐。鳳凰巢其樹。黃龍游其沼。麒麟臻其囿。神爵棲其林。昔者禹任益虞。而上下和。草木茂。成湯好田。而天下用足。文王囿百里。民以為尚小。齊宣王囿四十里。民以為大。裕民之與奪民也。武帝廣開上林。東南至宜春鼎湖御宿昆吾。旁南山。西至長楊五柞。北繞黃山。濱渭而東。周袤數百里。穿昆明池。象滇河。營建章鳳闕。神明馺娑。漸臺泰液。象海水周流方丈瀛洲蓬萊。游觀侈靡。窮妙極麗。雖頗割其三垂。以贍齊民。然至羽獵。甲車戎馬。器械儲偫。禁禦所營。尚泰奢麗誇詡。非堯舜成湯文王三驅之意也。又恐後世復修前好。不折中以泉臺。故聊因校獵。賦以風之。其辭曰。 \\n 揚雄　七 \\n 或稱義農。豈或帝王之彌文哉。論者云否。各以並時而得宜。奚必同條而共貫。則泰山之封。焉得七十而有二儀。是以創業垂統者。俱不見其爽。遐邇五三。孰知其是非。遂作頌曰。再麗哉神聖。處于玄宮。富既與地乎侔訾。貴正與天乎比崇。齊桓曾不足使扶轂。楚嚴未足以為驂乘。狹三王之阨僻。嶠高舉而大興。歷五帝之寥廓。涉三皇之登閎。建道德以為師。友仁義與之為朋。于是玄冬季月。天地隆烈。萬物權輿于內。徂落于外。帝將惟田。于靈之囿。開北垠受不周之制。以奉終始顓頊玄冥之統。迺詔虞人典澤。東延昆鄰。西馳閶闔。儲積共偫。戍卒夾道。斬叢棘。夷野草。御自汧渭。經營酆鎬。章皇周流。出入日月。天與地沓。爾迺虎路三嵕以為司馬。圍經百里而為殿門。外則正南極海。邪界虞淵。鴻濛沆茫。揭以崇山。營合圍會。然後先置乎白楊之南。昆明靈沼之東。賁育之倫。蒙盾負羽。杖鏌邪而羅者以萬計。其餘荷垂天之罼。張竟野之罘。靡日月之朱竿。曳彗星之飛旗。青雲為紛。紅蜺為繯。屬之乎崑崙之虛。渙若天星之羅。浩如濤水之波。淫淫與與。前後要遮。欃槍為闉。明月為候。熒惑司命。天弧發射。鮮扁陸離。駢衍佖路。徽車輕武。鴻絧緁獵。殷殷軫軫。被陵緣阪。窮敻極遠者。相與列乎高原之上。羽騎營營。昈分殊事。繽紛往來。轠轤不絕。若光若滅者。布乎青林之下。于是天子乃以陽晁始出虖玄宮。撞鴻鍾。建九旒。六白虎。載靈輿。蚩尢並轂。蒙公先驅。立歷天之旂。曳梢星之旃。霹靂烈缺。吐火施鞭。萃從沇溶。淋離廓落。戲八鎮而開關。飛廉雲師。吸濞潚率。鱗羅布列。攢以龍翰。啾啾蹌蹌。入西園。切神光。望平樂。徑竹林。蹂蕙圃。踐蘭唐。舉烽烈火。轡者施技。方馳千駟。狡騎萬帥。虓虎之陳。從橫膠轕。猋拉雷厲。驞駍駖磕。洶洶旭旭。天動地岌。羨漫半散。蕭條數千萬里外。若夫壯士慷慨。殊鄉別趣。東西南北。騁耆奔 \\n 揚雄　八 \\n 欲。扡蒼狶。跋犀犛。蹶浮麋。斮巨狿。博玄猿。騰空虛。距連卷。踔天蟜。娭澗門。莫莫紛紛。山谷為之風猋。林叢為之生塵。及至獲夷之徒。蹶松柏。掌蒺藜。獵蒙龍。轔輕飛。屢般首。帶脩蛇。鉤赤豹。　象犀。跇巒阬。超唐陂。車騎雲會。登降闇藹。泰華為旒。熊耳為綴。木仆山還。漫若天外。儲與虖大浦。聊浪乎宇內。于是天清日晏。逢蒙列眥。羿氏控弦。皇車幽輵。光純天地。望舒彌轡。翼乎徐至于上蘭。移圍徙陣。浸淫蹴部。曲隊堅重。各案行伍。壁壘天旋。神扶電擊。逢之則碎。近之則破。鳥不及飛。獸不得過。軍驚師駭。刮野掃地。及至罕車飛揚。武騎聿皇。蹈飛豹。　嘄陽。追天寶。出一方。應駍聲。擊流光。野盡山窮。囊括其雌雄。沇沇溶溶。遙噱虖紘中。三軍芒然。窮冘閼與。亶觀夫剽禽之紲隃。犀兕之抵觸。熊罷之挐玃。虎豹之浚遽。徒角槍題。注蹙竦讋。怖魂亡魄。觸輻關脰。妄發期中。進退履獲。創淫輪夷。丘累陵聚。于是禽殫中衰。相與集于靖冥之館。以臨珍池。灌以岐梁。溢以江河。東瞰目盡。西暢無崖。隨珠和氏。焯爍其陂。玉石嶜崟。眩燿青熒。漢女水潛。怪物暗冥。不可單形。玄鸞孔雀。翡翠乘榮。王睢關關。鴻雁嚶嚶。群娛乎其中。昆嗚。鳧鷖振鷺。上下砰磕。聲若雷霆。乃使文身之技。水格鱗蟲。淩堅冰。犯嚴淵。探巖排碕。薄索蛟螭。蹈　獺。據黿鼉。抾靈蠵。入洞穴。出倉梧。乘巨鱗。騎京魚。浮彭蠡。目有虞。方椎夜光之流離。剖明月之珠胎。鞭洛水之虙妃。餉屈原與彭胥。于茲虖鴻生鉅儒。俄軒　。雜衣裳。脩唐典。匡雅頌。揖讓于前。昭光振燿。蠁曶如神。仁聲惠于北狄。武誼動于南鄰。是以鹿特丹裘之王。胡貉之長。移珍來享。抗手稱臣。前入圍口。後陳盧山。群公常伯陽朱墨翟之徒。別喟然並稱曰。崇哉乎德。雖有唐虞大夏成周之隆。何以侈茲。夫古之覲東嶽。禪梁基。舍此世也。其誰與哉。上猶謙讓而未俞也。方將上獵三靈之流。下決醴泉之滋。發黃龍之穴。窺鳳凰之巢。臨麒麟之囿。幸神雀之林。奢雲夢。侈孟諸。非章華。是靈臺。罕 \\n 揚雄　九 \\n 徂離宮。而輟游觀。土事不飾。木功不彫。烝民乎農桑。勸之以弗怠。儕男女。使莫違。恐貧窮者不偏被洋溢之饒。開禁苑。散公儲。創道德之囿。弘仁惠之虞。馳弋乎神明之囿。覽觀乎群臣之有亡。放雉兔。收置罘。麋鹿芻蕘。與百姓共之。蓋所以臻茲也。于是醇洪鬯之德。豊茂世之規。加勞三皇。勖勤五帝。不亦至乎。乃祇莊雍穆之徒。立君臣之節。崇賢聖之業。未遑苑囿之麗。游獵之靡也。因回軫還衡。背阿房。反未央。（漢書揚雄傳。文選。蓺文類聚六十六。） \\n  \\n 　 \\n  \\n   \\n  "}
{"章节": "全漢文卷五十二", "正文": "　 \\n 全漢文卷五十二 \\n 　 \\n  \\n 烏程嚴可均校輯 \\n 揚雄二 \\n 長揚賦（并序） \\n 明年。上將大誇胡人以多禽獸。秋。命右扶風發民入南山。西自　斜。東至弘農。南敺漢中。張羅網罝罘。捕熊罷豪豬虎豹狖玃狐兔麋鹿。載以檻車。輸長楊射熊館。以網為周阹。縱禽獸其中。倒胡人手搏之。自取其獲。上親臨觀焉。是時農民不得收斂。雄從至射熊館。還。上長楊賦。聊因筆墨之成文章。故藉翰林以為主人。子墨為客卿以風。其辭曰。 \\n 揚雄　一 \\n 子墨客卿問于翰林主人曰。蓋聞聖主之養民也。仁霑而恩洽。動不為身。今年獵長楊。先命右扶風。左太華而右　斜。椓嶭而為弋。紆南山以為罝。羅千乘于林莽。列萬騎于山隅。帥軍踤阹。錫戎獲胡。搤熊罷。拖豪豬。木擁槍纍。以為儲胥。此天下之窮覽極觀也。雖然。亦頗擾于農民。三旬有餘。其廑至矣。而功不圖。恐不識者外之則以為娛樂之游。內之則不以為乾豆之事。豈為民乎哉。且人君以玄默為神。澹泊為德。今樂遠出以露威靈。數搖動以罷車甲。本非人主之急務也。蒙竊或焉。翰林主人曰。吁。客何謂之茲耶。若客所謂知其一未睹其二。見其外不識其內也。僕嘗倦談。不能一二其詳。請略舉其凡。而客自覽其切焉。客曰。唯唯。主人曰。昔有強秦。封豕其土。窫窳其民。鑿齒之徒。相與摩牙而爭之。豪俊麋沸雲擾。群黎為之不康。于是上帝眷顧高祖。高祖奉命。順斗極。運天關。橫鉅海。漂昆侖。提劍而叱之。所過麾城摲邑。下將降旗。一日之戰。不可殫記。當此之勤。頭蓬不暇梳。飢不及餐。鞮鍪生蟣蝨。介胄被霑汗。以為萬姓請命虖皇天。迺展民之所詘。振民之所乏。規億載。恢帝業。七年之閒。而天下密如也。逮至聖文。隋風乘流。方生垂意于至寍。躬服節儉。綈衣不弊。革鞜不穿。大廈不居。木器無文。子是後宮賤賤玳瑁而疏珠璣。卻翡翠之飾。除彫琢之巧。惡麗靡而不近。斥芳芬而不御。抑止絲竹晏衍之樂。憎聞鄭衛幼眇之聲。是以玉衡正而太階平也。其後熏鬻作虐。東夷橫畔。羌戎睚眥。閩越相亂。遐罠為之不安。中國蒙被其難。于是聖武勃怒。爰整其旅。迺命驃衛。汾沄沸渭。雲合電發。猋騰波流。機駭　軼。疾如奔星。擊如震霆。碎轒轀。破穹廬。腦沙幕。髓余吾。遂躐乎王庭。敺橐駝。燒　螽。分剺單于。磔裂屬國。夷阬谷。拔鹵奔。刊山石。蹂屍輿廝。係累老弱。兗鋌瘢。耆金鏃。（孟康讀耆字絕句。蘇林讀瘢字鏃字絕句。案鏃字協韻。似蘇讀為長。）淫夷者數十萬人。皆稽顙樹頷。扶服蛾伏。二十餘年矣。尚不敢惕息。夫天兵四臨。幽都先加。迴戈邪指。南越相夷。靡節西征。羌僰東馳。是以遐方疏俗。殊鄰絕黨之城。自上仁所不化。茂德所不綏。莫不蹻足抗首。請獻厥珍。使海內澹然。永邊城之災。金革之患。今朝廷純仁。遵道顯義。并包書林。聖風雲靡。英華沈浮。洋溢八區。普天所覆。莫 \\n 揚雄　二 \\n 不沾濡。士有不談王道者。則樵夫笑之。意者以為事罔隆而不殺。物靡盛而不虧。故平不肆險。安不忘危。迺時以有年出兵。整輿竦戎。振師五柞。習馬長楊。簡力狡獸。校武票禽。迺萃然登南山。瞰烏弋。西厭月。東震日域。又恐後代迷于一時之事。常以此為國家之大務。淫荒田獵。陵夷而不禦也。是以車不安軔。日未靡旃。從者彷彿。骫屬而還。亦所以奉太尊之烈。遵文武之度。復三王之田。反五帝之虞。使農不輟耰。工不下機。婚姻以時。男女莫違。出凱弟。行簡易。矜劬勞。休力役。見百年。存孤弱。帥與之同苦樂。然後陳鐘鼓之樂。嗚鞀磬之和。建碣磍之虡。拮隔嗚球。掉八列之舞。酌允鑠。肴樂胥。聽廟中之雍雍。受神人之福祐。歌投頌。吹合雅。其勤若此。故真神之所勞也。方將俟元符。以禪梁甫之基。增泰山之高。延光于將來。比榮乎往號。豈徒欲淫覽浮觀。馳騁粳稻之地。周流梨栗之林。蹂踐芻蕘。誇詡眾庶。盛狖玃之收。多麋鹿之獲哉。旦盲者不見咫尺。而離婁燭千里之隅。客徒愛胡人之獲我禽獸。曾不知我亦已獲其王侯。言未卒。墨客降席。再拜稽首曰。大哉體乎。允非小人之所能入也。迺今日發矇。廓然已昭矣。（漢書揚雄傳。文選。） \\n 覈靈賦 \\n 自今推古。至于元氣始化。古不覽今。名號迭毀。請以詩春秋言之。（御覽一。） \\n 太易之始。太初之先。馮馮沈沈。奮搏無端。（御覽一。） \\n 河出龍馬。雒貢龜書。（文選陸倕石闕銘注。） \\n 世有黃公者。起于蒼州。精神養性。與道浮游。（文選。謝脁之宣城出新林浦詩注。） \\n 二子規游矩步。（文選陸機君子有所思行[君子有所思行當作是安有狹邪行]注。） \\n 文王之始起。浸仁漸義。會賢儹智。（文選江淹詣建平王書注。） \\n 枝附葉從。表立景隨。（文選陳琳檄吳將校部曲注。又蔡邕郭有道碑文注。） \\n 揚雄　三 \\n 太玄賦 \\n 觀大易之損益兮。賢老氏之倚伏。省憂喜之共門兮。察吉凶之同域。曒曒著乎日月兮。何俗聖之暗燭。豈愒寵以冒災兮。將噬臍之不及。若飄風不終朝兮。驟雨不終日。雷隱隱而輒息兮。火猶熾而速滅。自夫物有盛衰兮。況人事之所極。奚貪婪于富貴兮。迄喪躬而危族。豊盈禍所棲兮。名譽怨所集。薰以芳而致燒兮。膏含肥而見　。翠羽媺而殃身兮。蚌含珠而擘裂。聖作典以濟時兮。驅蒸民而入甲。張仁義以為綱兮。懷忠貞以矯俗。指尊選以誘世兮。疾身歿而名滅。豈若師由聃兮。執玄靜于中谷。納傿祿于江淮兮。揖松喬于華岳。升崑崙以散髮兮。踞弱水而濯足。（文選陸機日出東南隅行注。）朝發軔于流沙兮。夕翱翔于碣石。忽萬里而一頓兮。過列仙以託宿。役青要以承戈兮。無馮夷以作樂。聽素女之清聲兮。觀宓妃之妙曲。茹芝英以禦飢兮。（飢本作餓。從文選琴賦注改作飢。）飲玉醴以解渴。排閶闔以窺天庭兮。騎騂騩以踟躕。載羨門與儷游兮。永覽周乎八極。亂曰。甘餌含毒。難數嘗兮。麟而可羈。近犬羊兮。鸞鳳高翔。戾青雲兮。不掛網羅。固足珍兮。斯錯位極。離大戮兮。屈子慕清。葬魚腹兮。伯姬曜名。焚厥身兮。孤竹二子。餓首山兮。斷跡屬婁。何足稱兮。辟斯數子。智若淵兮。我異于此。執太玄兮。蕩然肆志。不拘攣兮。（古文苑。） \\n 逐貧賦 \\n 揚子遁居。離俗獨處。左鄰崇山。右接曠野。鄰垣乞兒。終貧且窶。禮薄義弊。相與群聚。惆悵失志。呼貧與語。汝在六極。投棄荒遐。好為庸卒。刑戮相加。菲惟幼稚。嬉戲士砂。居非近鄰。接屋連家。恩輕毛羽。義薄輕羅。進不由德。退不受呵。久為滯客。其意謂何。人皆文繡。余褐不完。人皆稻梁。我獨藜飧。貧無寶玩。何以接歡。宗室之燕。為樂不槃。徒行賃芨。出處易衣。身服百役。手足胼胝。或耘或耔。霑體露肌。朋友道絕。進官凌遲。厥咎安在。職汝為之。舍汝遠竄。崑崙之顛。爾復我隨。翰飛戾天。舍爾登山。巖 \\n 揚雄　四 \\n 穴隱藏。爾復我隨。陟彼高岡。捨爾入海。汎彼柏舟。爾復我隨。載沈載浮。我行爾動。我靜爾休。豈無他人。從我何求。今汝去矣。勿復久留。貧曰唯唯。主人見逐。多言益嗤。心有所懷。願得盡辭。昔我乃祖。宗其明德。克佐帝堯。誓為典則。土階茅茨。匪彫匪飾。爰及季世。縱其昏惑。饕餮之群。貪富苟得。鄙我先人。乃傲乃驕。瑤臺瓊榭。室屋崇高。流酒為池。積肉為崤。是用鵠逝。不踐其朝。三省吾身。謂予無愆。處君之家。福祿如山。忘我大德。思我小怨。堪寒能暑。少而習焉。寒蝫不忒。等壽神仙。桀跖不顧。貪類不干。人皆重蔽。予[予當作子]獨露居。人皆怵惕。予獨無虞。言辭既罄。色厲目張。攝齊而興。降階下堂。誓將去汝。適彼道陽。孤竹二子。與我連行。余乃避席。辭謝不直。請不貳過。聞義則服。長與汝居。終無厭極。貧逐[逐當作遂]不去。與我遊息。（蓺文類聚三十五。初學記十八。御覽四百八十五。古文苑。） \\n 酒賦（并序　案。漢書題作酒箴。御覽引漢書作酒賦。各書作酒賦。北堂書鈔作都酒賦。都酒者酒器名也驗文當以都酒為長。） \\n 漢孝成皇帝好酒。雄作酒賦以諷之。（御覽八十九引酒賦序。） \\n 子猶瓶矣。（御覽引漢書作酒密壞法[當作酒客難法度士酒密壞法]譬之于物。子猶瓶兮。）觀瓶之居。居酒之眉。處高臨深。動常近危。酒醪不入口。臧水滿懷。不得左右。牽于纆微。一旦車礙。為瓽所轠。身提黃泉。骨肉為泥。自用如此。不如鴟夷。鴟夷滑稽。腹如大壺。盡日盛酒。八復借酤。常為國器。託于屬車。出入兩宮。經營公家。繇是言之。酒何過乎。（漢書游俠陳遵傳。北堂書鈔一百四十八。蓺文類聚七十二。初學記二十六。御覽七百五十八。又七百六十一。） \\n 反離騷（文選陸機弔魏武帝文注引此題作釋愁。） \\n 雄怪屈原文過相如而主不容。作離騷自投江而死。悲其文。讀之未嘗不流涕也。以為君子得時則大行。不得時則龍蛇。遇不遇命也。何必湛身哉。迺作書。往往摭離騷文而反之。自　山投諸江流。以弔屈原。名曰反離騷。（漢書揚雄傳。初學記六。） \\n 揚雄　五 \\n 有周氏之蟬嫣兮。或鼻祖于汾隅。靈宗初諜伯僑兮。流于末之楊侯。淑周楚之豊烈兮。超既離虖皇波。因江潭而　記兮。欽弔楚之湘纍。惟天軌之不辟兮。何純絜而離紛。紛纍以其淟涊兮。暗纍以其繽紛。漢十世之陽朔兮。招搖紀于周正。正皇天之清則兮。度后土之方貞。圖纍承彼洪族兮。又覽纍之昌辭。帶鉤矩而佩衡兮。履欃梒以為綦。素初貯厥麗服兮。何文肆而質　。資娵娃之珍　兮。鬻九戎而索賴。鳳凰翔于蓬陼兮。豈駕鵝之能捷。騁驊騮以曲　兮。驢騾連蹇而齊足。枳棘之榛榛兮。蝯貁擬而不敢下。靈脩既信椒蘭之唼佞兮。吾纍忽焉而不蚤睹。衿芰茄之綠衣兮。被夫容之朱裳。芳酷烈而莫聞兮。固不如襞而幽之離房。閨中容兢淖約兮。相態以麗佳。知眾嫭之嫉妒兮。何必颺纍之蛾眉。懿神龍之淵潛兮。俟慶雲而將舉。亡春風之被離兮。孰焉知龍之所處。愍吾纍之眾芬芳。颺熚熚之芳。遭季夏之凝霜兮。慶天　而喪榮。橫江湘以南　兮。云走乎彼倉。吾馳江潭之汎溢兮。將折衷乎重華。舒中情之煩或兮。恐重華之不纍與。陵陽侯之素波兮。豈吾纍之獨見許。精瓊爢與秋菊兮。將以延夫天年。臨汨羅而自隕兮。恐日薄于西山。解扶桑之總轡兮。縱令之遂奔馳。鸞皇騰而不屬兮。豈獨飛廉與雲師。卷薜芷與若蕙兮。臨湘淵而投之。棍申椒與菌桂兮。赴江湖而漚之。費椒稰以要神兮。又勤索彼瓊茅。違靈氛而不從兮。反湛身于江皋。纍既　夫傅說兮。奚不信而遂行。行走徒恐鷤　之將嗚兮。顧先百草為不芳。初纍棄彼虙妃兮。更思瑤臺之逸女。抨雄鴆以作媒兮。何百離而曾不壹耦。乘雲晲之旖旎兮。望昆侖以樛流。覽四荒而顧懷兮。奚必云女彼高丘。既亡鸞車之幽藹兮。焉駕八龍之委蛇。臨江瀕而掩涕兮。何有九招與九歌。夫聖哲之不遭兮。固時命之所有。雖增欷以於邑兮。吾恐靈修之不纍改。昔仲尼之去魯兮。斐斐遲遲而周邁。終回復于舊都兮。何必湘淵與濤瀨。溷漁父之餔歠兮。絜沐浴之振衣。棄由聃之所珍兮。蹠彭咸之所遺。（漢書揚雄傳。蓺文類聚五十六。） \\n 揚雄　六 \\n 廣騷 \\n 旁離騷作重一篇。名曰廣騷。（漢書揚雄傳。） \\n 畔牢愁 \\n 旁惜誦以下至懷沙一卷。名曰畔牢愁。（漢書揚雄傳。） \\n （謹案。漢志揚雄賦十二篇。今蒐輯群書得完篇九。殘篇一。廣騷畔牢愁僅存篇名。） \\n 上書諫勿許單于朝 \\n 單于上書願朝。哀帝以問公卿。公卿以虛費府帑。可且勿許。單于使辭去。未發。雄上書諫。（御覽八百十一引揚雄集。） \\n 臣聞六經之治。貴于未亂。兵家之勝。貴于未戰。二者皆微。然而大事之本。不可不察也。今單于上書求朝。國家不許而辭之。臣愚以為漢與匈奴。從此隙矣。夫北地之狄。五帝所不能臣。三王所不能制。其不可使隙甚明。臣不敢遠稱。請引秦以來明之。以秦始皇之疆。蒙恬之威。帶甲四十餘萬。然不敢窺西河。迺築長城以界之。會漢初興。以高祖之威靈。三十萬眾困于平城。士或七日不食。時奇譎之士。石畫之臣甚眾。卒其所以脫者。世莫得而言也。又高皇后嘗忿匈奴。群臣廷議。樊噲請以十萬眾橫行匈奴中。季布曰。噲可斬也。妄阿順旨。于是大臣權書遺之。然後鑷奴之結解。中國之憂平。及孝文時。匈奴侵暴北邊。候騎至雍甘泉。京師大駭。發三將軍屯細柳、棘門、霸上以備之。數月乃罷。孝武即位。設馬邑之權。欲誘匈奴。使韓安國將三十萬徼于便墬。匈奴覺之而去。徒費財勞師。一虜不可得見。況單于之面乎。其後深惟社稷之計。規恢萬載之策。迺大興師數十萬。使衛青霍去病操兵。前後十餘年。于是浮西河。絕大幕。破窴顏。襲王庭。窮極其地。追奔逐北。封狼居胥山。禪于姑衍以臨瀚海。虜名王貴人以百數。自是之後。匈奴震怖。益求和親。然而未肯稱臣也。且夫前世。豈樂傾無量之費。役無罪之人。快心于狼望之北哉。以 \\n 揚雄　七 \\n 為不壹勞者不久佚。不暫廢者不永寍。是以忍百萬之師。以摧餓虎之喙。運府庫之財。填盧山之壑。而不悔也。至本始之初。匈奴有桀心。欲掠烏孫。侵公主。迺發五將之師十五萬騎獵其南。而長羅侯以烏孫五萬騎震其西。皆至質而還。時鮮有所獲。徒奮揚威武。明漢兵若雷風耳。雖空行空反。尚誅兩將軍。故北狄不服。中國未得高枕安寢也。逮至元康神爵之閒。大化神明。鴻恩溥洽。而匈奴內亂。五單于爭立。日逐呼韓邪欈國歸死。扶伏稱臣。然尚羈縻之。計不顓制。自此之後。欲朝者不距。不欲者不彊。何者。外國天性忿鷙。形容魁健。負力怙氣。難化以善。易隸以惡。其彊難詘。其和難得。故未服之時。勞師遠攻。傾國殫貨。伏尸流血。破堅拔敵。如彼之難也。既服之後。慰薦撫循。交接賂遺。威儀俯仰。如此之備也。往時嘗屠大宛之城。踏烏桓之壘。探姑繒之壁。籍蕩姐之場。艾朝鮮之旃。拔兩越之旗。近不迥旬月之役。遠不離二時之勞。固已犁其庭。掃其閭。郡縣而置之。雲徹席卷。後無餘菑。惟北狄為不然。真中國之堅敵也。三垂比之懸矣。前世重之茲甚。未易可輕也。今單于歸義。懷款誠之心。欲離其庭。陳見于前。此迺上世之遺策。神靈之所想望。國家雖費。不得已者也。柰何距以來厭之辭。疏以無日之期。消往昔之恩。開將來之隙。夫款而隙之。使有恨心。負前言。緣往辭。歸怨于漠。因以自絕。終無北面之心。威之不可。諭之不能。焉得不為大憂乎。夫明者視于無形。聰者聽于無聲。誠先于未然。即蒙恬樊噲不復施。棘門細柳不復備。馬邑之策安所設。衛霍之功何得用。五將之威安所震。不然。壹有隙之後。雖智者勞心于內。辯者轂擊于外。猶不若未然之時也。且往者圖西域。制車師。置城都護三十六國。費歲以大萬計者。豈為康居烏孫能踰白龍堆而寇西邊哉。迺以制匈奴也。夫百年勞之。一日失之。費十而愛一。臣竊為國不安也。惟陛下少留意于未亂未戰。以遏邊萌之禍。（漢書匈奴傳。） \\n 揚雄　八 \\n 書奏。天子召還匈奴使者。復報單于書而許之。賜雄黃金十斤。（御覽八百十一引揚雄集。） \\n 對詔問災異 \\n 鼓妖。聽失之象也。朱博為人。彊毅多權謀。宜將不宜相。恐有凶惡亟疾之怒。（漢書五行志中之下。哀帝建平二年四月。御史大夫朱博為丞相。少府趙玄為御史大夫。臨延登受策。有大聲如鐘嗚。上以問黃門侍郎揚雄李尋。尋對。揚雄亦以為。） \\n 荅劉歆書 \\n 雄叩頭。賜命謹至。又告以田儀事。事窮竟。白案顯出。甚厚甚厚田儀與雄同鄉里。幼稚為鄰。長艾相更。視覬動精采。似不為非者。故舉至日雄之任也。不意淫跡暴于官朝。令舉者懷赧而低眉。任者含聲而宛舌。知人之德。堯猶病諸。雄何慚焉。叩頭叩頭。又敕以殊言十五卷。君何由知之。謹歸誠底裏。不敢違信。雄少不師章句。亦于五經之訓所不解。嘗聞先代輶軒之使。奏籍之書。皆藏于周秦之室。及其破也。遺棄無見之者。獨蜀人有嚴君平臨邛林閭翁孺者。深好訓詁。猶見輶軒之使所奏言。翁孺與雄外家牽連之親。又君平過誤。有以私遇少而與雄也。君平財有千言耳。翁孺梗概之法略有。翁孺往數歲死。婦蜀郡掌氏子。無子而去。而雄始能草文。先作縣邸銘、玉佴頌、階闥銘、及成都城四隅銘。蜀人有楊莊者。為郎。誦之于成帝。成帝好之。以為似相如。雄遂以此得外見。（文選甘泉賦注無外字。）此數者。皆都水君常見也。故不復奏。雄為郎之歲。自奏少不得學。而心好沈博絕麗之文。願不受三歲之奉。且休脫直事之繇。得肆心廣意。以自克就。有詔可不奪奉。令尚書賜筆墨錢六萬。得觀書于石室。如是後一歲。作繡補靈節龍骨之銘。詩三章。成帝好之。遂得盡意。故天下上計孝廉及內郡衛卒會者。雄常把三寸弱翰。齎油素四尺。以問其異語。歸即以鉛摘次之于槧。二十七歲于今矣。而語言或交錯相反。方 \\n 揚雄　九 \\n 覆論。思詳悉集之燕其疑。張伯松不好雄賦頌之文。然亦有以奇之。常為雄道。言其父及其先君喜典訓。屬雄以此篇目。頗示其成者。伯松曰。是懸諸日月不刊之書也。又言恐雄為太玄經。由鼠坻之舉牛場也。如其用。則實五稼。飽邦民。否則為牴糞。棄之于道矣。而雄般之。伯松與雄獨何德慧。而君與雄獨何譖　。而當匿乎哉。其不勞戎馬高車。令人君坐幃幕之中。知絕遐異俗之語。典流于昆嗣。言列于漢籍。誠雄心所絕極。至精之所想遘也。扶聖朝遠照之明。使君　此。如君之意。誠雄散之之會。死之日。則今之榮也。不敢有貳。不敢有愛。少而不以行立子鄉里。長而不以功顯于縣官。著訓于帝籍。但言詞博覽翰墨為事。誠欲崇而就之。不可以遺。不可以怠。即君必欲脅之以威。陵之以武。欲令入之于此。此又示定。未可以見。今君又終之。則縊死以從命也。而可且寬假延期。必不敢有愛。雄之所為。得使君輔貢于明朝。則雄無恨。何敢有匿。唯執事圖之。長監于規繡之就。死以為小。雄敢行之。謹因還使。雄叩頭叩頭。（方言。古文苑。蓺文類聚八十五。） \\n 與桓譚書 \\n 望風景附。聲訓自結。（文選任昉王文憲集序注。） \\n 荅桓譚書 \\n 長卿賦不似從人閒來。其神化所至邪。大諦能讀千賦。則能為之。諺云。伏習眾神。巧者不過習者之門。（楊慎赤牘清裁。　案。西京雜記。子雲曰。長卿賦不似人閒來。其神化所至邪。意林載桓譚新論云。揚子雲工于賦。王君大習兵器。余欲從二子學。子雲曰。能讀千賦則善賦。君大曰。能觀千劍則曉劍。諺曰。伏習象神。巧者不過習者之門。北堂書鈔一百二引桓子新論云。余少好文。見揚子雲賦。欲從學。子雲曰。能讀千賦。則善之矣。蓺文類聚五十六引桓子新論云。余素好文。見子雲工為賦。欲從之學。子雲曰。能讀千賦。則善為之矣。用修綴拾成文。唯加大諦二字。然諺云以下。是桓譚語。非子雲語也。此與荅郭威書張溥百三家梅鼎祚文紀皆入錄。今姑不刪。） \\n  \\n 　 \\n  \\n   \\n  "}
{"章节": "全漢文卷五十三", "正文": "　 \\n 全漢文卷五十三 \\n 　 \\n  \\n 烏程嚴可均校輯 \\n 揚雄三 \\n 難蓋天八事 \\n 其一云。日之東行。循黃道。書中規。牽牛距北極北百一十度。東井距北極南七十度并百八十度。周三徑一。二十八宿周天。當五百四十度。今三百六十度。何也。 \\n 其二曰。春秋分之日正。出在卯。入在酉。而書漏五十刻。即天蓋轉。夜當倍晝。今夜亦五十刻。何也。 \\n 其三曰。日入而星見。日出而不見。即斗下見日六月。不見日六月。北斗亦當見六月。不見六月。今夜常見。何也。 \\n 其四曰。以蓋圖視天河。起斗而東入狼弧閒。曲如輪。今視天河。直如繩。何也。 \\n 揚雄　一 \\n 其五日。周天二十八宿。以蓋圖視天。星見者當少。不見者當多。今見與不見等。何。出入無冬夏。而兩宿十四星當見。不以日長短故見有多少。何也。 \\n 其六曰。天至高也。地至卑也。日託天而旋。可謂至高矣。縱人目可奪。水與景不可奪也。今從高山之上。設水平以望日。則日出水平下。影上行。何也。若天體常高。地體常卑。日無出下之理。于是蓋天無以對也。 \\n 其七曰。視物近則大。遠則小。今日與北斗。近我而小。遠我而大。何也。 \\n 其八曰。視蓋橑與車輻閒。近杠轂即密。益遠益疏。今北極為天杠轂。二十八　宿為天橑輻。以星度度天。南方次地星閒當數倍。今交密。何也。（隋書天文志一。又開元占經二。） \\n 解嘲 \\n 哀帝時。丁傅董賢用事。諸附離之者。或起家至二千石。時雄方草太玄。有以自守。泊如也。或嘲雄以玄尚白。而雄解之。號曰解嘲。其辭曰。 \\n 客嘲揚子曰。吾聞上世之士。人網人紀。不生則已。生則上尊人君。下榮父母。析人之圭。儋人之爵。懷人之符。分人之祿。紆青　紫。朱丹其轂。今子幸得遭明盛之世。處不諱之朝。與群賢同行。歷金門。上玉堂。有日矣。曾不能畫一奇。出一策。上說人主。下談公卿。目如燿星。舌如電光。壹從壹衡。論者莫當。顧而作太玄五千文。支葉扶疏。獨說十餘萬言。深者入黃泉。高者出蒼天。大者含元氣。纖者入無倫。然而位不過侍郎。擢纔給事黃門。意者玄得母尚白乎。何為官之拓落也。揚子笑而應之曰。客徒欲朱丹吾轂。不知一跌將赤吾之族也。往者周罔解結。群鹿爭逸。離為十二。合為六七。四分五剖。並為戰國。士亡常君。國亡定臣。得士者富。失士者貧。矯翼厲翮。恣意所 \\n 揚雄　二 \\n 存。故士或自盛以橐。或鑿坏以遁。是故騶洐以頡亢而取世資。孟軻雖連蹇。猶為萬乘師。今大漢。左東海。右渠搜。前番禺。後陶塗。東南一尉。西北一候。徽以糾墨。制已質鈇。散以禮樂。風以詩書。曠以歲月。結以倚廬。天下之士。雷動雲合。魚鱗雜襲。咸營于八區。家家自以為稷契。人人自以為咎繇。戴縰垂纓而談者。皆擬于阿衡。五尺童子。羞比晏嬰與夷吾。當塗者入青雲。失路者委溝渠。旦握權則為卿相。夕失勢則為匹夫。譬若江湖之雀。勃解之鳥。乘鴈集不為之多。雙鳧飛不為之少。昔三仁去而殷虛。二老歸而周熾。子胥死而吳亡。種螽存而粵伯。五羖入而秦喜。樂毅出而燕懼。范睢以折摺而凶危穰侯。蔡澤雖噤吟而笑唐舉。故當其有事也。非蕭曹子房平勃樊霍。則不能安。當其亡事也。章句之徒。相與坐而守之。亦亡所患。故世亂則聖哲馳騖而不足。世治則庸夫高枕而有餘。夫上世之士。或解縛而相。或釋褐而傅。或倚夷門而笑。或橫江潭而漁。或七十說而不遇。或立談閒而封侯。或枉千乘于陋巷。或擁帚彗而先驅。是以頗得信其舌而奮其筆。窒隙蹈瑕而無所詘也。當今縣令不請士。郡守不迎師。群卿不揖客。將相不俛眉。言奇者見疑。行殊者得辟。是以欲談者宛而固聲。欲行者擬足而投跡。鄉使上世之士處虖今。策非甲科。行非孝廉。舉非方正。獨可抗疏。時道是非。高得待詔。下觸聞罷。又安得青紫。且吾聞之也。炎炎者滅。隆隆者絕。觀雷觀火。為盈為實。天收其聲。地藏其熱。高明之家。鬼瞰其室。攫挐者亡。默默者存。位極者宗危。自守者身全。是故知玄知默。守道之極。爰清爰靜。游神之廷。惟寂惟寞。守德之宅。世異事變。人道不殊。彼我易時。未知何如。今子迺以鴟梟而笑鳳皇。執蝘蜓而嘲龜龍。不亦病乎。子徒笑我玄之。尚白。吾亦笑子之病甚。不遭臾跗扁鵲。悲夫。客曰。然則靡玄無所成名乎。范蔡以下。何必玄哉。楊子曰。范睢魏之亡命也。折脅拉髂。免于徽索。翕肩蹈背扶服入橐。激卬萬乘之主。 \\n 揚雄　三 \\n 介涇陽。抵穰侯而代之。當也。蔡澤山東之匹夫也。顉頤折頞。涕　流沫。西揖彊秦之相。搤其咽。炕其氣。附其背而奪其位。時也。天下已定。金革已平。都于雒陽。婁敬委輅脫輓。掉三寸之舌。建不拔之策。舉中國徙之長安。適也。五帝垂典。三王傳禮。百世不易。叔孫通起于枹鼓之閒。解甲投戈。遂作君臣之儀。得也。甫刑靡敝。秦法酷烈。聖漢權制而蕭何造律。宜也。故有造蕭何律于唐虞之世。則誖矣。有作叔孫通儀于夏殷之時。則惑矣。有建婁敬之策于成周之世。則繆矣。有談范蔡之說于金張許史之閒。則狂矣。蕭規曹隨。留侯畫策。陳平出奇。功若泰山。嚮若阺隤。唯其人之贍知哉。亦會其時之可為也。故為可為于可為之時。則從。為不可為于不可為之時。則凶。夫藺先生收功于章臺。四皓采榮于南山。公孫創業于金馬。票騎發跡于祁連。司馬長卿竊訾于卓氏。東方朔割名于細君。僕誠不能與此數公者並。故默然獨守吾太玄。（漢書本傳。文選蓺文類聚二十五。） \\n 解難 \\n 雄以為經莫大于易。故作太玄。客有難玄太深。眾人之不好也。雄解之。號曰解難。其辭曰。 \\n 客難揚子曰。凡著書者。為眾人之所好也。美味期乎合口。工聲調于比耳。今吾子乃抗辭幽說。閎意眇指。獨馳騁于有亡之際。而陶冶大罏。旁薄群生。歷覽者茲年矣。而殊不寤。亶費精神于此。而煩學者于彼。譬畫者畫于無形。弦者放于無聲。（文選曹子建七啟注引作譬若畫者放于無形。絃者放于無聲。）殆不可乎。揚子曰。俞。若夫閎言崇議。幽微之塗。蓋難與覽者同也。昔人有觀象于天。視度于地。察法于人者。天麗且彌。地普而深。昔人之辭。迺玉迺金。彼豈好為艱難哉。勢不得已也。獨不見翠虯絳螭之將登虖天。必聳身于蒼梧之淵。不階浮雲。翼疾風。虛舉而上升。則不能撠膠葛。騰九閎。日月之經。 \\n 揚雄　四 \\n 不千里。則不能燭六合燿八絃。（文選劉楨贈徐幹詩注引自日月之經至此同。）泰山之高。不嶕嶢。則不能浡滃雲而散歊蒸。是以宓犧氏之作易也。綿絡天地。（北堂書鈔十七制作引伏義作易綿絡天地。）經以八卦。文王附六爻。孔子錯其象而彖其辭。然後發天地之臧。定萬物之墓。典謨之篇。雅頌之聲。不瘟純深潤。則不足以揚鴻烈而章緝熙。蓋胥靡為宰。寂寞為尸。大味必淡。大音必希。大語叫叫。大道低回。是以聲之眇者。不可同于眾人之耳。形之美者。不可混于世俗之目。辭之衍者。不可齊于庸人之聽。今夫弦者。（文選張協七命注引弦作絃。）高張急徽。追趨逐耆。則坐者不期而附矣。試為之施咸池。揄六莖。發簫韶。詠九成。則莫有和也。是故鍾期死。伯牙絕絃破琴。而不肯與眾鼓。獿人亡。則匠石輟斤。而不敢妄斲師曠之調鍾。俟知音者之在後也。孔子作春秋。幾君子之前睹也。（陸績述玄引候知音之在後。孔子作春秋。冀君子之將睹。）都聃有遺言。貴知我者希。此非其操與。（梅鼎祚文紀。） \\n 蜀王本紀 \\n 蜀之先稱王者。有蠶叢、柏濩、魚鳧、（案。文選蜀都賦劉注引下有蒲澤二字。）開明。是時人萌椎髻左衽。不曉文字。未有禮樂。從開明已上至蠶叢。積三萬四千歲。（文選蜀都賦劉注。魏都賦劉注。王元長三月三日曲水詩序注。御覽一百六十六。　案。御覽引作凡四千歲。） \\n 蜀王之先名朁叢。後代名曰柏濩。後者名魚鳧。（案。初學紀八。蓺文類聚六。御覽一百六十六引作次曰伯雍又次曰魚鳧。）此三代各數百歲。皆神化不死。其民亦頗隨王化去。魚鳧田于湔山。得仙。今廟祀之于湔。時蜀民稀少。（御覽一百六十六。又九百一十三。） \\n 後有一男子。名曰杜宇。（案。史記三代世表索隱。引作朱提有男子杜宇。）從天墮止。朱提有一女子名利。從江源井中出。為杜宇妻。乃自立為蜀王。號曰望帝。（案。御覽一百六十六引。下有移居故邦邑四字。）治汶山下邑曰郫。化民往往復出。（文選思玄賦注。御一百六十六。又八百八十八。） \\n 揚雄　五 \\n 望帝積百餘歲。荊有一人名鱉靈。（案。漢書注文選注引作鱉令。）其尸亡去。荊人求之不得。鱉靈尸隨江水上至郫。遂活。與望帝相見。望帝以鱉靈為相。時玉山出水。若堯之洪水。望帝不能治。使鱉靈決玉山。民得安處。鱉靈治水去後。望帝與其妻通。慚媿。自以德薄不如鱉靈。乃委國授之而去。如堯之禪舜。鱉靈即位。號曰開明帝。帝生盧保。亦號開明。（後漢書張衡傳注。文選思玄賦注。御覽八百八十八。又九百二十三。事類賦注六。） \\n 望帝去時子鴃鳴。故蜀人悲子鴃鳴而思望帝。望帝。杜宇也。後[後當作從]天墮。（御覽九百二十三。） \\n 開明帝下至五代。有開明尚。始去帝號。復稱王也。（後漢書張衡傳注。） \\n 天為蜀王生五丁力士。能徙蜀山。王無五丁輒立大石。長三丈。重千鈞號曰石牛。千人不能動。萬人不能移。（蓺文類聚七。御覽八百八十八。） \\n 蜀王據有巴蜀之地。本治廣都樊鄉。徙居成都。秦惠王遺張儀司馬錯定蜀。因築成都而縣之。成都在赤里街。張若徙置少城內。始造府縣寺舍。今與長安同制。（御覽八百八十八。寰宇記七十二。） \\n 秦惠王時。蜀王不降秦。秦亦無道出于蜀。蜀王從萬餘人東獵褒谷。卒見秦惠王。秦王以金一笥遺蜀王。蜀王報以禮物。禮物盡化為土。秦王大怒。臣下皆再拜賀曰。土者地也。秦當得蜀矣。（御覽三十七。又四百七十八。又八百十一。又八百七十二。又八百八十八。事類賦注九。） \\n 秦惠王本紀曰。秦惠王欲伐蜀。乃刻五石牛。（案。御覽八百八十八。引作秦王恐無利[利當作相]見處。乃刻五石牛。）置金其後。蜀人見之。以為牛能大。便金牛下。有養卒以為此天牛也。能便金。蜀王以為然。即發卒千人。使五丁力士拖牛成道。致三枚于成都。秦道得通。石牛之力也。後遣丞相張儀等。隨石牛道伐蜀焉。（北堂書鈔一百十六。蓺文類聚九十四。白帖九十六。御覽三百五。又八百八十八。） \\n 武都人有善知蜀王者。將其妻女適蜀。居蜀之後。不習水土。欲歸。蜀王心愛其女。留之。乃作伊鳴之聲六曲以舞之。（北堂書鈔一百六。御覽八百八十八。　案。北堂書鈔引作乃東平之歌以樂也。） \\n 揚雄　六 \\n 武都丈夫化為女子。（案。御覽八百八十八引。武都上有或曰前三字。）顏色美好。蓋山之精也。蜀王娶以為妻。（案。蓺文類聚作為夫人。）不習水土。疾病欲歸。蜀王留之。無幾物故。蜀王發卒之武都擔土。于成都郭中葬之。蓋地三畝。高七丈。號曰武擔。（案。開元占經引作又怨之。號曰武擔。）以石作鏡一枚。表其墓。徑一丈。高五尺。（後漢書任文公傳注。三國志蜀先主傳注。北堂書鈔九十四。又一百三十六。初學記五。蓺文類聚六。又七十。開元占經一百十三。御覽五十二。又七百十七。又八百八十八。事類賦注七。） \\n 于是秦王知蜀王好色。乃獻美女五人于蜀王。蜀王愛之。遣五丁迎女。還至梓潼。見一大蛇入山穴中。一丁引其尾不出。五丁共引蛇。山乃崩。壓五丁。五丁踏地大呼秦王。五女及迎送者皆上山。化為石。蜀王登臺。望之不來。因名五婦侯臺。蜀王親埋作冢。皆致萬石。以誌其墓。（初學記五。蓺文類聚七。又九十六。白貼五。御覽五十二。又三百八十六。又八百八十八。又九百三十四。事類賦注二十八。） \\n 秦惠王遣張儀司馬錯伐蜀。王開明拒戰不利。退走武陽。獲之。（寰宇記七十二。） \\n 張儀伐蜀。蜀王開明戰不勝。為儀所滅。（史記秦本紀索隱。） \\n 秦王誅蜀侯惲後。迎葬咸陽。天雨三月不通。因葬成都。蜀人求雨。祠蜀侯。必雨。（御覽十一。） \\n 蜀王有鸚武舟。（初學記二十五。御覽一百三十七。） \\n 秦為太白船萬艘。欲以攻楚。（本注曰。太白船名。初學記二十五。） \\n 秦為舶舡萬艘。欲攻楚。（御覽七百六十九。事類賦注十六。） \\n 秦襄王時。宕渠郡獻長人。長二十五丈六尺。（法苑珠林八。御覽三百七十七。） \\n 禹本汶山郡廣柔縣人。生于石紐。其地名痢兒畔。禹母吞珠孕禹。坼副而生于縣塗山。娶妻生子。名啟。于今塗山有禹廟。亦為其母立廟。（史記夏本紀正義。初學記九。御覽八十三。又五百三十一。） \\n 老子為關令尹喜著道德經。臨別曰。子行道千日後。于成都青羊肆尋吾。今為青牛觀是也。（御覽一百九十一。寰宇記七十二。） \\n 江水為害。蜀守李冰作石犀五枚。二枚在府中。一枚在市橋下。二枚在水中。以厭水精。因曰石犀里也。（北堂書鈔三十九。蓺文類聚九十五。御覽八百九十。） \\n 揚雄　七 \\n 李冰以秦時為蜀守。謂汶山為天彭闕。號曰天彭門。云亡者悉過其中。鬼神精靈數見。（寰宇記七十三。） \\n （湔氐道。）縣前有兩石。對如闕。號曰彭門。（續漢郡國志補注。） \\n 宣帝地節中。始穿鹽井數十所。（御覽八百六十五。） \\n 趙充國頌 \\n 明靈惟宣。戎有先零。先零昌狂。侵漢西疆。漢命虎臣。惟後將軍。整我六師。是討是震。既臨其域。諭以威德。有守矜功。謂之弗克。請奮其旅。于罕之羌。天子命我。從之鮮陽。營平守節。婁奏封章。料敵制勝。威謀靡亢。遂克西戎。還師于京。鬼方賓服。罔有不庭。昔周之宣。有方有虎。詩人歌功。乃列于雅。在漢中興。充國作武。赳赳桓桓。亦紹厥後。（漢書趙充國傳。文選。蓺文類聚五十九。） \\n 劇秦美新 \\n 諸吏中散大夫臣雄稽首再拜。上封事皇帝陛下。臣雄經術淺薄。行能無異。數蒙渥恩。拔擢倫比。與群賢並。媿無以稱職。臣伏惟陛下以至聖之德。龍興登庸。欽明尚古。作民父母。為天下主。執粹清之道。鏡照四海。聽聆風俗。博覽廣包。參天貳地。兼並神明。配五帝。冠三王。開闢以來。未之聞也。臣誠樂昭著新德。光之罔極。往時司馬相如作封禪一篇。以彰漢氏之休。臣常有顛眴病。恐一旦先犬馬填溝壑。所懷不章。長恨黃泉。敢竭肝膽。寫腹心。作劇秦美新一篇。雖未究萬分之一。亦臣之極思也。臣雄稽首再拜以聞。曰。權輿天地未祛。雎雎盱盱。或玄而萌。或黃而牙。玄黃剖判。上下相嘔。爰初生民。帝王始存。在乎混混茫茫之時。舋聞罕漫而不昭察。世莫得而云也。厥有云者。上罔顯于羲皇。中莫盛于唐虞。邇靡著于成周。仲尼不遭用。春秋困斯發。言神明所祚。兆民所託。罔不云道德仁義禮智。獨秦屈起西戎。邠荒岐雍之疆。因襄文宣靈之僭跡。立基孝公。茂惠文。奮昭莊。至政破縱擅衡。并吞 \\n 揚雄　八 \\n 六國。遂稱乎始皇。盛從鞅儀韋斯之邪政。馳騖起剪恬賁之用兵。　滅古文。刮語燒書弛禮崩樂。塗民耳目。遂欲流唐漂虞。滌殷蕩周。　除仲尼之篇籍。自勤功業。改制度軌量。咸稽之于秦紀。是以者儒碩老。抱其書而遠遜。禮官博士。卷其舌而不談。來儀之鳥。肉角之獸。狙獷而不臻。甘露嘉醴。景曜浸潭之瑞潛。大茀經霣。巨狄鬼信之妖發。神歇靈繹。海水群飛。二世而亡。何其劇與。帝王之道。兢兢乎不可離已。夫能貞而明之者窮詳瑞。回而昧之者極妖愆。上覽古在昔。有憑應而尚缺。焉壤徹而能全。故若古者稱堯舜。威侮者陷桀紂。況盡汎掃前聖數千載功業。專用已之私。而能享祜者哉。會漢祖龍騰豊沛。奮迅宛葉。自武關與項羽戮力咸陽。創業蜀漢。發跡三秦。剋項山東。而帝天下。擿秦政慘酷尢煩者。應時而蠲。如儒林刑辟厤紀圖典之用稍增焉。秦餘制度。項氏爵號。雖違古而猶襲之。是以帝典闕而不補。王網弛而未張。道極數殫。闇忽不還。逮至大新受命。上帝還資。后土顧懷。玄符靈契。黃瑞涌出。滭浡沕潏。川流海渟。雲動風偃。霧集雨散。誕彌八圻。上陳天庭。震聲日景。炎光飛響。盈塞天淵之閒。必有不可辭讓云爾。于是乃奉若天命。窮寵極崇。與天剖神符。地合靈契。創億兆。規萬世。奇偉倜儻詭譎。天祭地事。其異物殊怪。存乎五威將帥班乎天下者。四十有八章。豋假皇穹。鋪衍下土。非新家其疇離之。卓哉煌煌。真天子之表也。若夫白鳩丹烏。素魚斷蛇。方斯薎矣。受命甚易。格來甚勤。昔帝纘皇。王纘帝。隨前踵古。或無為而治。或損益而亡。豈知新室委心積意。儲思垂務。旁作穆穆。明旦不寐。勤勤懇懇者。非秦之為與。夫不勤勤則前人不當。不懇懇則學德不愷。是以發秘府。覽書林。遙集乎文雅之囿。翱翔乎禮樂之場。胤殷周之失業。紹唐虞之絕風。懿律嘉量。金科玉條。神卦靈兆。古文畢發。煥炳照曜。靡不宣臻。式軨軒旂旗以示之。揚和鸞肆夏以節之。施黼黻兗冕以昭之。正嫁娶送終以尊之。 \\n 揚雄　九 \\n 親九族淑以穆之。夫改定神祇。上儀也。欽脩而祀。咸秩也。明堂雍臺。壯觀也。九廟長壽。極孝也。制成六經。洪業也。北懷單于。廣德也。若復五爵。度三壤。經井田免人役[免人役下落方甫刑三字]　馬法。恢崇祇庸爍德懿和之風。廣彼搢紳講習言諫箴誦之塗。振鷺之聲充庭。鴻鸞之黨漸階。俾前聖之緒。布濩流衍而不韞韣。郁郁乎煥哉。天人之事盛矣。鬼神之望允塞。群公先正。莫不夷儀。姦宄寇賊。罔不振威。紹少典之苗。著黃虞之裔。帝典闕者已補。王綱弛者已張。炳炳麟麟。豈不懿哉。厥被風濡化者。京師沈潛。甸內　洽。侯衛厲揭。要荒濯沐。而術前典。巡四民。迄四嶽。增封泰山。禪梁父。斯受命者之典業也。蓋受命日不暇給。或不受命。然猶有事矣。況堂堂有新。正丁厥時。崇嶽渟海通瀆之神。咸設壇場。望受命之臻焉。海外遐方。信延頸企踵。回面內嚮。喁喁如也。帝者雖勤。惡可以已乎。宜命賢哲作帝典一篇。舊三為一襲。以示來人。摛之罔極。令萬世常戴巍巍。履栗栗。　馨香。含甘實。鏡純粹之至精。聆清和之正聲。則百工伊凝。庶積咸喜。荷天衢。提地釐。斯天下之上則已。庶可試哉。（文選。蓺文類聚十。） \\n 連珠 \\n 臣聞明君取士。貴拔眾之所遺。忠臣薦善。不廢格而（疑當作之。）所排。是以巖穴無隱。而側陋章顯也。（蓺文類聚五十七。） \\n 臣聞天下有三樂。有三憂焉。陰陽和調。四時不忒。年豊物遂。（一作年穀豊遂。）無有夭折。災害不生。兵戎不作。天下之樂也。聖明在上。祿不遺賢。罰不偏罪。君子小人。各處其位。眾人（一作眾臣。）之樂也。吏不苟暴。役賦不重。財力不傷。安土（一作女工。）樂業。民之樂也。亂則反焉。故有三憂。（御覽四百六十八。又四百六十九。） \\n 兼聽獨斷。聖王之法也。（文選。干寶晉紀總論注。） \\n 古之人主所以統天者。不遠焉。（文選陸機五等論注。） \\n  \\n 　 \\n  \\n   \\n  "}
{"章节": "全漢文卷五十四", "正文": "　 \\n 全漢文卷五十四 \\n 　 \\n  \\n 烏程嚴可均校輯 \\n 揚雄四 \\n 冀州箴 \\n 洋洋冀州。鴻原大陸。嶽陽是都。島夷被服。潺湲河流。表（初學記作夾。）以碣石。三后攸降。列為侯伯。隆周之末。（初學記作降周之秦。）趙魏是宅。冀土糜沸。炫沄（文選思玄賦注初學記作泫沄。）如湯。更盛更衰。載從載橫。（初學記作衡。）陪臣擅命。天王是替。趙魏相反。秦拾其弊。北築長城。恢夏之場。漢興定制。改列藩王。仰覽前世。厥力孔多。初安如山。後崩如崖。故治不忘亂。安不忘（初學記作遺。）危。周宗自怙。云焉有予隳。六國奮矯。果絕其維。牧臣司冀。敢告在階。（蓺文類聚六。初學記八。古文苑。） \\n 揚雄　一 \\n 青州箴 \\n 茫茫青州。海岱是極。鹽鐵之地。鉛松怪石。群水攸歸。萊夷作牧。貢篚以時。莫怠莫違。昔在文武。封呂于齊。厥土塗泥。在丘之營。五侯九伯。是討是征。馬殆其銜。御失其度。周室荒亂。小白以霸。諸侯僉服。復尊京師。小白既沒。周卒陵遲。嗟茲天王。附命下土。失其法度。喪其文武。牧臣司青。敢告執矩。（蓺文類聚六。初學記八。古文苑。） \\n 兗州箴 \\n 悠悠濟河。兗州之寓。九河既導。雷夏攸處。草繇木條。漆絲絺紵。濟漯既通。降丘宅土。成湯五徙。卒都于亳。盤庚北度。牧野是宅。丁感雊雉。祖己伊忠。爰正厥事。遂緒高宗。厥後陵遲。顛覆湯緒。西伯戡黎。祖伊奔走。致天威命。不恐不震。婦言是用。牝雞司晨。三仁既知。武果戎殷。牧野之禽。豈復能耽。甲子之朝。豈復能笑。有國雖久。必畏天咎。有民雖長。必懼人殃。箕子歔欷。厥居為墟。牧臣司兗。敢告執書。（蓺文類聚七。初學記八。古文苑。） \\n 徐州箴 \\n 海岱伊淮。東海是渚。徐州之土。邑于蕃宇。大野既瀦。有羽有蒙。孤桐蠙珠。泗沂攸同。實列蕃蔽。侯衛東方。民好農蠶。大野以康。帝癸及辛。不祗不恪。沈愐于酒。而忘其東作。天命湯武。勦絕其緒祚。降周任姜。鎮于琅邪。姜氏絕苗。田氏攸都。事由細微。不慮不圖。禍如丘山。本在萌牙。牧臣司徐。敢告僕夫。（蓺文類聚六。初學記八。古文苑。） \\n 揚州箴 \\n 夭矯（古文苑作矯矯。）揚州。江漢之滸。彭蠡既瀦。（初學記作都。）陽鳥攸處。橘柚羽貝。瑤琨篠簜。閩越北垠。沅湘攸往。獷矣淮夷。蠢蠢荊蠻。翩彼昭王。南征不旋。人咸躓于垤。莫躓于山。咸跌于汙。莫跌于川。明哲不云我昭。童蒙不去我　。湯武聖而師伊呂。桀紂悖而誅逢干。蓋邇不可不察。遠不可不親。靡有孝而逆父。罔有義而忘君。太伯遜位。基吳紹類。夫差一誤。太伯無祚。周室不匡。句踐入霸。當周之隆。越裳重譯。春秋之末。侯甸叛逆。元首不可不思。股肱不可不孳。（初學記作慈。）堯崇屢省。舜盛欽謀。牧臣司揚。敢告執籌。（蓺文類聚六。初學記八。御覽九百七十。古文苑。） \\n 揚雄　二 \\n 荊州箴 \\n 杳杳巫山。在荊之陽。江漢朝宗。其流湯湯。夏君遭鴻。荊衡是調。雲夢塗泥。包匭菁茅。金玉砥礪。象齒元龜。貢篚百物。世世以饒。戰戰慄慄。至桀荒溢。曰我在帝位。若天有日。不順庶國。孰敢余奪。亦有成湯。果秉其鉞。放之南巢。號之以桀。南巢茫茫。多楚與荊。風飄以悍。氣銳以剛。有道後服。無道先強。世雖安平。無敢日[日當作逸]豫。牧臣司荊。敢告執御。（蓺文類聚六。初學記八。古文苑。） \\n 豫州箴 \\n 郁郁荊河。伊洛是經。滎播（初學記作波。）枲漆。惟用攸成。田田相挐。廬廬相距。夏殷不都。成周攸處。豫野所居。爰在鶉墟。四隩咸宅。寓[寓當作　]內莫如。陪臣執命。不慮不圖。王室陵遲。喪其爪牙。靡哲靡聖。捐失其正。方伯不維。韓卒擅命。文武孔純。至厲作　。成康孔寍。至幽作傾。故有天下者。毋曰我大。莫或余敗。毋曰我強。靡克余亡。夏宅九州。至于季世。放于南巢。成康太平。降及周微。帶蔽屏營。屏營不起。施于孫子。王赧為極。實絕周祀。牧臣司豫。敢告柱史。（蓺文類聚七。初學記八。古文苑。） \\n 益州箴 \\n 巖巖岷山。古曰梁州。華陽西極。黑水南流。茫茫洪波。鯀湮降陸。于時八都。厥民不隩。禹導江沱。岷嶓啟乾。遠近厎貢。磬錯砮丹。絲麻條暢。有粳有稻。自京徂畛。民攸溫飽。帝有桀紂。湎沈頗僻。遏絕苗民。滅夏殷績。爰周受命。復古之常。幽厲夷業。破絕為荒。秦作無道。三方潰叛。義兵征暴。遂國于漢。拓開疆宇。恢梁之野。列為十二。光羨（初學記作美。）虞夏。牧臣司梁。是職是圖。經營盛衰。敢告士夫。（蓺文類聚六。初學記八。古文苑。） \\n 揚雄　三 \\n 雍州箴 \\n 黑水西河。橫截（初學記作屬。）崑崙。邪指閶闔。畫為雍垠。上侵積石。下礙龍門。自彼氐羌。莫敢不來庭。莫敢不來臣。每在季主。常失厥緒。侯紀不貢。荒侵其寓。陵遲衰微。秦據以戾。興兵山東。六國顛沛。上帝不寍。命漢作京。隴山以徂。列為西荒。南排勁越。北啟彊胡。并連屬國。一護攸都。蓋安不忘危。盛不諱衰。牧臣司雍。敢告贅衣。（蓺文類聚六。初學記八。古文苑。　案。初學記八又割分此為涼州箴。） \\n 幽州箴 \\n 蕩蕩平川。惟冀之別。北　幽都。戎夏交偪。伊昔唐虞。實為平陸。周末荐臻。迫于獯鬻。晉溺其陪。周使不阻。六國擅權。燕趙本都。東限穢貊。羨（初學記作爰。）及東胡。強秦北排。蒙公城　。大漢初定。分[分當作介]狄之荒。元戎屢征。如風之騰。義兵涉漠。偃我邊萌。既定且康。復古虞唐。盛不可不圖。衰不可或忘。隄潰蟻穴。器漏箴芒。牧臣司幽。敢告侍旁。（蓺文類聚六。初學記八。古文苑。） \\n 并州箴 \\n 雍別朔方。河水悠悠。北辟獯鬻。南界涇流。畫茲朔土。正直幽方。自昔何為。莫敢不來貢。莫敢不來王。周穆遐征。犬戎不享。爰貊（初學記作藐。）伊德。侵玩上國。宣王命將。攘之涇北。宗幽罔識。（初學記作崇幽罔識。古文苑作宗周罔職。）日用爽蹉。既不俎豆。又不干戈。犬戎作難。斃于驪阿。太上曜德。其次曜兵。德兵俱顛。靡不悴荒。牧臣司并。敢告執綱。（蓺文類聚六。初學記八。古文苑。） \\n 交州箴 \\n 交州荒裔。水與天際。越裳是南。荒國之外。爰自開闢。不羈不絆。周公攝祚。白雉是獻。韶　王陵遲。周室是亂。越裳絕貢。荊楚逆叛。四國內侵。蠶食周京。臻于季赧。遂以滅亡。大漢受命。中國兼該。南海之宇。聖武是恢。稍稍受羈。遂臻黃支。杭海三萬。來牽其犀。盛不可不憂。隆不可不懼。顧瞻陵遲。而忘其規摹。亡國多逸豫。而存國多難。泉竭中虛。池竭瀨（古文苑作瀕。）乾。牧臣司交。敢告執憲。（蓺文類聚六。初學記八。古文苑。） \\n 揚雄　四 \\n 司空箴 \\n 普彼坤靈。侔天作則。分制五服。畫為萬國。乃立地官。空惟是職。茫茫九州。都鄙盈區。綱以群牧。綴以方侯。烈烈雋乂。翼翼王臣。臣當其官。官當（初學記作宜。）其人。九十之政。七賦以均。昔在季葉。班祿遺賢。掊克充朝。而象恭滔天。匪人斯力。（初學記作匪力斯人。）匪政斯敕。流貨市寵。而苞苴是鬻。王路斯荒。孰不傾覆。空臣司土。敢告在側。（蓺文類聚四十七作揚雄。初學記十一作崔駰。古文苑作揚雄。注云一作崔駰。　案。文選西都賦注引首二句作揚雄。） \\n 尚書箴 \\n 皇皇聖哲。允敕百工。命作齋慄。龍惟納言。是機是密。出入王命。王之喉舌。獻善宣美。而讒說是折。我視云明。我聽云聰。載夙載夜。惟允惟恭。故君子在室。出言如風。動于民人。渙其大號。而萬國平信。春秋譏漏言。易稱不密則失臣。兌吉其和。巽吝其頻。書稱其明。申申厥鄰。昔秦尚權詐。官非其人。符璽竊發。而扶蘇隕身。一姦愆命。七廟為墟。威福同門。床上維辜。書臣司命。敢告侍隅。（蓺文類聚四十八作揚雄。古文苑作崔瑗。注云。一作揚雄。） \\n 大司農箴 \\n 時維大農。爰司金穀。自京徂荒。粒民是斛。肇自厥功。實施惟食。厥僚后稷。有無遷易。實均實嬴。惟都作程。旁施衣食。厥民攸生。上稽二帝。下閱三王。什一而征。為民作常。遠近貢篚。百則（蓺文類聚作姓。）不忘。帝王之盛。實在農植。季周爛熳。而東作不敕。膏腴不穫。庶物並荒。府庫殫（蓺文類聚作藏單。）虛。靡積倉箱。陵遲衰微。周卒以亡。秦收大半。二世不瘳。泣血之求。海內無聊。農臣司均。敢告執繇。（蓺文類聚四十九。初學記十二。古文苑。） \\n 侍中箴 \\n 光光常伯。儵儵貂璫。（文選曹植責躬詩注。劉琨贈盧諶詩注。） \\n 揚雄　五 \\n 光祿勳箴 \\n 經兆宮室。畫為中外。廊殿門闥。限以禁衛。（古文苑作界。）國有固（古文苑作周。）衛。人有藩籬。各有攸保。守以不岐。昔在夏殷。桀紂淫湎。符牛之飲。門戶荒亂。郎雖執戟。謁者參差。殿中成市。或室內鼓鼙。（古文苑作或鼓或鼙。）忘其廊廟。而聚夫逋逃。四方多罪。載號載呶。內不可不省。外不可不清。德人立朝。義士充庭。祿臣司光。敢告執經。（初學記十二。古文苑。） \\n 大鴻臚箴 \\n 蕩蕩唐虞。經通垓極。陶陶百王。天工人力。畫為上下。羅條（蓺文類聚作該羅。）百職。人有材能。寮有級差。遷能授官。各有攸宜。主以不廢。官以不隳。昔在三代。二季不蠲。穢德慢道。署非其人。人失其材。職反其官。寀寮荒耄。國政如漫。文不可武。武不可文。大小上下。不可奪倫。鴻臣司爵。敢告在鄰。（蓺文類聚四十九。初學記十二。古文苑。） \\n 宗正卿箴 \\n 巍巍帝堯。欽親九族。經哲宗伯。禮有攸訓。屬有攸籍。各有育子。代以不錯。昔在夏時。少康不恭。有仍二女。五子家降。晉獻悖統。宋宣亂序。齊桓不胤。而忘其宗緒。周譏戎女。魯喜子同。高作秦祟。而扶蘇被凶。宗廟荒墟。魂靈靡附。伯臣司宗。敢告執主。（初學記十二。古文苑。） \\n 衛尉箴 \\n 茫茫上天。崇高其居。設置山險。畫（文選西都賦注作盡。）為防禦。重垠累垓。以難不律。闕為城衛。以待暴卒。國以有固。民以有內。各保其守。永修不敗。維昔庶僚。官得其人。荷戈而歌。中外以堅。齊桓怵惕。宿衛不敕。門非其人。戶廢其職。曹子摽劍。遂成其詐。軻挾匕首。而衛人不寤。二世妄宿。敗于望夷。閻樂矯詔。（古文苑作矯搜。）戟者不推[推當作誰]。尉臣司衛。敢告執維。（蓺文類聚四十九。初學記十二。） \\n 揚雄　六 \\n 太僕箴 \\n 肅肅太僕。車馬是供。鏘鏘和鑾。駕彼時龍。昔在二帝。巡狩四宅。王用三驅。前禽是射。（蓺文類聚作失。）紂作不令。武王征殷。檀車孔夏。四騵孔昕。僕夫執鞗。載騂載駰。我輿云安。我馬云閑。雖馳雖驅。匪逸匪愆。昔有淫羿。馳騁忘歸。景公千駟。而淫于齊。詩好牡馬。牧于坰野。輦車就牧。而詩人興魯。廄焚問人。仲尼厚醜。孟子蓋惡夫廄多肥馬。而野有餓殍。僕臣司駕。敢告執皂。（蓺文類聚四十九。初學記十二。古文苑。） \\n 廷尉箴 \\n 天降五刑。維夏之績。亂茲平民。不回不僻。昔在蚩尤。爰作淫刑。延于苗民。夏氏不寍。穆王耄荒。甫侯伊謨。五刑訓天。周以阜基。厥後陵遲。上帝不孤。（古文苑作觚。）周輕其制。秦繁其辜。五刑紛紛。靡遏靡止。寇賊滿山。刑者半市。昔在唐虞象刑。天民是全。紂作炮烙。墜人于淵。故有國者。無云何謂。是刖是劓。無云何害。是剝是割。惟虐惟殺。人其莫泰。殷以刑顛。秦以酷敗。獄臣司理。敢告執謁。（蓺文類聚四十九。初學記十二。古文苑。） \\n 太常箴 \\n 翼翼太常。實為宗伯。穆穆靈祇。寢廟奕奕。稱秩元祀。班于群神。我祀既祇。我粢孔蠲。匪愆匪忒。公尸攸宜。弗祈弗求。惟德之報。不矯不誣。庶無罪悔。昔在成湯。曷[曷當作葛]為不弔。棄禮慢祖。夔子不祀。楚師是虜。魯人躋僖。臧文不悟。文隳太室。桓納郜賂。災降二宮。用誥不祧。故聖人在位。無曰我貴。慢行繁祭。無曰我材。輕身恃巫。東鄰之犧牛。不如西鄰之麥魚。秦殞望夷。隱斃鍾巫。常臣司宗。敢告執書。（蓺文類聚四十九作揚雄。初學記十二作崔駰。古文苑作崔駰。注云。一作揚雄。） \\n 少府箴 \\n 實實少府。奉養是供。紀經九品。臣子攸同。海內幣帑。祁祁如雲。家有孝子。官有忠臣。共僚率舊。聖則越遵。民以不擾。國以不煩。昔在帝季。癸辛之世。酒池糟隄。而象箸以噬。至于耽樂流湎。而妲末作祟。共寮不御。不恢夏殷。喪其國康。而卒以陵遲。嗜不可不察。欲不可不圖。未嘗失之于約。常失于奢。府臣司共。敢告執觚。（古文苑。） \\n 揚雄　七 \\n 執金吾箴 \\n 溫溫唐虞。重襲（案。二句有脫。）純孰（案此句有脫。）經表九德。張設武官。以御寇賊。如虎有牙。如鷹有爪。國以自固。獸以自保。牙爪葸葸。動作宜時。用之不理。實反生災。秦政暴戾。播其威虐。亡其仁義。而思其殘酷。猛不可重任。威不可獨行。堯咨虞舜。惟思是尚。吾臣司金。敢告執璜。（古文苑。） \\n 將作大匠箴 \\n 侃侃將作。經構宮室。牆以禦風。宇以蔽日。寒暑攸除。鳥鼠攸去。王有宮殿。民有宅居。昔在帝世。茅茨土階。夏卑宮觀。在彼溝洫。桀作瑤臺。紂為璇室。人力不堪。而帝業不卒。詩詠宣王。由儉改奢。觀豐上六。大屋小家。春秋譏刺。書彼泉臺。兩觀雉門。而魯以不恢。或作長府。而閔子以仁。（古文苑作不仁。）秦築驪阿。嬴姓以顛。故人君無云我貴。榱題是遂。毋云我富。淫作極遊。在彼牆屋。而忘其國戮。作臣司匠。敢告執猷。（蓺文類聚四十九。古文苑。） \\n 城門校尉箴 \\n 幽幽山川。徑塞九路。盤石唐芒。襲險重固。國有城溝。家有柝柜。各有攸堅。民以不虞。德懷其內。險難其外。王公設險。而承以盤蓋。昔在上世。有殷有夏。癸辛不德。而設夫險阻。湯武爰征。而莫遏莫禦。作君之危。不可德少。而城溝伊保。不可德希。而城溝是依。唐虞長德。而四海永懷。秦恢長城。而天下畔乖。尉臣司城。敢告在階。（古文苑。） \\n 太史令箴 \\n 昔在太古。爰初肇記。天地之紀。重黎是司。降及唐虞。乃命羲和。欽若昊天。百政攸宜。夏帝不慎。羲和不令。湎時亂日。帝旅爰征。庶寮至殷。唯天為難。夏氏黷德。而明神不蠲。（御覽二百三十五。） \\n 揚雄　八 \\n 博士箴 \\n 洋洋三代。典禮是修。畫為辟雍。國有學校。侯有泮宮。各有攸教。德用不陵。昔在文王。經營（古文苑作啟。）其軌。勖于德音。而思皇多士。多士作楨。惟周以寍。國人興讓。虞芮質成。公劉挹行潦。而濁亂斯清。官操其業。士執其經。昔聖人之綏俗。莫美于施化。故孔觀夫人之學。而知為王之易。（古文苑作觀夫太學而知為王之易易。）大舜南面無為。而衽席平。還師階級之閒。三苗以懷。秦作無道。斬決天紀。漫彼王跡。而坑夫術士。詩書是泯。家言是守。俎豆不陳。而顛其社稷。故仲尼不對問陳。而胡簋是遵。原伯非學。而閔子知周之不振。儒臣司典。敢告在賓。（蓺文類聚四十六作揚雄。古文苑作崔瑗。） \\n 國三老箴 \\n 負乘覆餗。姦寇侏張。（文選劉琨荅盧諶詩注。） \\n 太樂令箴 \\n 陶陶五帝。設為六樂。笙磬既同。鍾鼓羽籥。周序神人。協于萬國。（北堂書鈔未刪改本五十五。案。陳禹謨本無首二句。） \\n 太官令箴 \\n 時惟膳夫。實司王饔。祁祁庶羞。口實是供。群物百品。八珍清觴。以御賓客。以膳于王。（御覽二百二十九。） \\n 上林苑令箴 \\n 茫茫大田。（文選東京賦注御覽作天田。）芃芃作穀。山有徑陸。（御覽作陵陸。）野有林麓。夷原汙藪。禽獸攸伏。魚鱉以時。芻蕘咸殖。國以殷富。民以家給。昔在帝羿。共田徑游。弧矢是尚。而射夫封豬。不顧于愆。卒遇後憂。是以田獲三驅。不可過差。麀麀鹿攸伏。不如德至。衡臣司虞。敢告執指。（古文苑。御覽二百三十二。） \\n （謹案。後漢胡廣傳。初揚雄依虞箴作十二州二十五官箴。其九箴亡闕。後涿郡崔駰及子瑗又臨邑侯劉騊駼增補十六篇。廣復繼作四篇。乃悉撰次首目。名曰百官箴。凡四十八篇。如傳此言。則子雲僅存二十八箴。今編索群書。除初學記之潤州箴御覽之河南尹箴顯誤不錄外。得州箴十二。官箴二十一。凡三十三箴。視東漢時多出五箴。縱使司空尚書太常博士四箴可屬崔駰崔瑗。仍多出一箴。與胡廣傳未合。猝求其故而不得。覆審乃明。所謂亡闕者。謂有亡有闕。侍中太史令國三老太樂令太官令五箴多闕文。其四箴亡。故云九箴亡闕也。百官箴收整篇不收殘篇。故子雲僅二十八篇。群書徵引據本集。本集整篇殘篇兼載。故有三十三篇。其司空尚書太常博士四箴。蓺文類聚作揚雄。必可據信也。） \\n 揚雄　九 \\n 元后誄 \\n 新室文母太后崩。天下哀痛。號哭涕泗。思慕功德。咸上柩。誄之銘曰。 \\n 惟我有新室文母聖明皇太后。姓出黃帝。西陵昌意。實生高陽。純德虞帝。孝聞四方。豋陟帝位。禪受伊唐。爰初胙土。陳田至王。營相厥宇。度河濟旁。沙麓之靈。太陰之精。天生聖姿。豫有祥禎。作合于漢。配元生成。孝順皇姑。聖敬齊莊。（古文苑作承家尚莊。）內則純備。（古文苑作被。）後烈丕光。肇初配元。天命是將。兆徵顯見。新都黃龍。漢成既終。胤嗣匪生。哀帝承祚。惟離典經。尚是言異。大命俄顛。厥年夭隕。大終不盈。文母覽之。千載不傾。博選大智。新都宰衡。明聖作佐。與圖國艱。以度厄運。徵立中山。庶其可濟。博采淑女。備其姪娣。覲（一作親）禮高禖。祈廟嗣繼。靡格匪天。靡動匪地。穆穆明明。昭事上帝。弘漢祖考。夙夜匪懈。興滅繼絕。博立侯王。親睦庶族。昭穆序明。帝致支屬。靡有遺荒。咸被祚慶。冀以金火。赤仍有央。勉進大聖。上下兼該。群祥眾瑞。正我黃來。火德將滅。惟后于斯。天之所壞。人不敢支。哀平夭折。百姓分離。祖宗之愆。終其不全。天命有託。謫在于前。屬遭不造。榮（一作策）極而遷。皇天眷命。黃虞之孫。歷世運移。屬在聖新。代于漢劉。受祚于天。漢祖受命。赤傳于黃。攝帝受禪。立為真皇。允受（一作執。）厥中。以安黎眾。漢祖黜廢。移定安公。皇皇靈祖。惟若孔臧。降茲珪璧。命服有常。為新帝母。鴻德不忘。欽德伊何。奉命是行。菲薄服食。神祇是崇。尊不虛統。惟祗惟庸。（一作惟垣惟墉。）隆循（一作脩。）人敬。先民是從。承天祗家。允恭虔恪。豐阜庶卉。旅力不射。恤民于留。不皇詭作。別計千邑。國之是度。還奉于此。以處貧薄。罷苑置縣。築里作宅。以處貧窮。哀此嫠獨。起常盈倉。五十萬斛。為諸生儲。以勸好學。志在黎 \\n 揚雄　十 \\n 元。是勞是勤。春巡灞滻。秋臻黃山。夏撫樗杜。冬卹涇樊。大射饗飲。飛羽之門。綏宥耆幼。不拘婦人。刑女歸家。以育貞信。玄冥季冬。搜狩上蘭。寅賓出日。東秩暘谷。鳴鳩拂羽。勝降桑木。（古文苑作戴勝降桑。失韻。）蠶于繭館。躬執筐曲。帥導群妾。咸脩（古文苑作循。）蠶蔟。分繭理絲。女工是敕。遐邇蒙祉。中外禔福。自京逮海。靡不仰德。成類存生。秉天地經。無物不理。無人不寍。尊號文母。與新有成。世奉長壽。靡墮有傾。著德太常。注諸旒旌。嗚呼哀哉。以昭鴻名。享國六十。殂落而崩。四海傷懷。擗踊拊心。若喪考妣。遏密八音。嗚呼哀哉。萬方不勝。德被海表。彌流魂精。去此昭昭。就彼冥冥。忽兮不見。超兮西征。既作下宮。不復故庭。爰緘伊銘。嗚呼哀哉。（蓺文類聚十五。古文苑。） \\n 琴清英 \\n 昔者神農造琴。以定神禁婬嬖去邪。欲反其真者也。舜彈五絃之琴而天下治。堯加二絃。以合君臣之恩也。（通典一百四十四。御覽五百七十七。） \\n 尹吉甫子伯奇至孝。後母譖之。自投江中。衣苔帶藻。忽夢見水仙。賜其美藥。思惟養親。揚聲悲歌。船人聞而學之。吉甫聞船人之聲。疑似伯奇。援琴作子安之操。（水經注三十三江水一。御覽五百七十八。） \\n 雉朝飛操者。衛女傅母之所作也。衛侯女嫁于齊太子。中道聞太子死。問傅母曰。何如。傅母曰。且往當喪。喪畢。不肯歸。終之以死。傅母悔之。取女所自操琴于冢上鼓之。忽有二雉俱出墓中。傅母撫雌雉曰。女果為雉邪。言未畢。俱飛而起。忽然不見。傅母悲痛。援琴作操。故曰雉朝飛。（蓺文類聚九十。御覽五百七十八。九百十七。又見郭茂倩樂府。） \\n 晉王謂孫息曰。子鼓琴。能令寡人悲乎。息曰。今處高臺邃宇。連屋重戶。藿肉漿酒。倡樂在前。難可使悲者。乃謂少失父母。長無兄嫂。當道獨坐。暮無所止。（文選魏武帝苦寒行注作當道獨居。暮無所宿。）于此者。乃可悲耳。乃援琴而鼓之。晉王酸心哀涕曰。何子來遲也。（御覽五百七十七。） \\n 祝牧與妻偕隱。作琴歌云。天下有道。我黼子佩。天下無道。我負子戴。（馬驌繹史。） \\n 揚雄　十一 \\n 家牒（附） \\n 子雲以甘露元年生。（文選王文憲集序注。）以天鳳五年卒。葬安陵阪上。所厚沛郡桓君山、平陵如子禮、弟子鉅鹿侯芭共為治喪。諸公遣世子朝臣郎吏行事者會送。桓君山為斂賻。起祠塋。侯芭負土作墳。號曰玄冢。（蓺文類聚四十。御覽五百五十八。並引楊雄家牒。　案。家牒不知何人何時所譔。今附載揚雄集後。） \\n  \\n 　 \\n  \\n   \\n  "}
{"章节": "全漢文卷五十五", "正文": "　 \\n 全漢文卷五十五 \\n 　 \\n  \\n 烏程嚴可均校輯 \\n 李尋 \\n 尋字子長。平陵人。成帝時。丞相翟方進以為議曹。哀帝初待詔黃門。遷黃門侍郎。拜騎都尉。使護河隄。坐夏賀良事徙敦煌郡。 \\n 對詔問災異 \\n 陛下聖德尊天敬地。畏命重民。悼懼變異。不忘疏賤之臣。幸使重臣臨問。愚臣不足以奉明詔。竊見陛下新即位。開大明。除忌諱。博延名士。靡不並進。臣尋位卑術淺。過隨眾賢待詔。食太官。衣御府。久汙玉堂之署。比得詔[詔當作召]見。亡以自效。復時見延問至誠。自以逢不世出之命。願竭愚心。不敢有所避。庶幾萬分有一可采。唯棄須臾之閒。宿留瞽言。考之文理。稽之五經。揆之聖意。以參天心。夫變異之來。各應象而至。臣謹條陳所聞。易曰。縣象 \\n 李尋　一 \\n 著明。莫大乎日月。夫日眾陽之長。輝光所燭。萬里同晷。人君之表也。故日將旦。清風發。群陰伏。君以臨朝。不牽于色。日初出。炎以陽。君豋朝。佞不行。忠直進。不蔽障。日中輝光。君德盛明。大臣奉公。日將入。專以壹。君就房。有常節。君不脩道。則日失其度。晻晦亡光。各有云為。其于東方作。日初出時。陰雲邪氣起者。法為牽于女謁。有所畏難。日出後。為近臣亂政。日中。為大臣欺誣。日且入。為妻妾役使所營。閒者日尢不精。光明侵奪失色。邪氣珥蜺數作。本起于晨。相連至昏。其日出後至日中閒差瘉。小臣不知內事。竊以日視陛下。志操衰于始初多矣。其咎恐有以守正直言而得罪者。傷嗣害世。不可不慎也。唯陛下執乾剛之德。強志守度。母聽女謁邪臣之態。諸保阿乳母甘言悲辭之託。斷而勿聽。勉強大誼。絕小不忍。良有不得已。可賜以財貨。不可私以官位。誠皇天之禁也。日失其光。則星辰放流。陽不能制陰。陰桀得[得當作德]作。閒者太白正晝經天。宜隆得克躬。以執不軌。臣聞月者。眾陰之長。消息見伏。百里為品。千里立表。萬世連紀。妃后大臣諸侯之象也。朔晦正終始。弦為繩墨。望成君德。春夏南。秋冬北。閒者月數以春夏與日同道。過軒轅上后受氣。入太微帝廷揚光輝。犯上將近臣。列星皆失色。厭厭如滅。此為母后與政亂朝。陰陽俱傷。兩不相便。外臣不知朝事。竊信天文。即如此。近臣已不足杖矣。屋大柱小。可為寒心。唯陛下親求賢士。無彊所惡。以崇社稷。尊彊本朝。臣聞五星者。五行之精。五帝司命。應王者號令。為之節度。歲星主歲事。為統首。號令所紀。今失度而盛。此君指意欲有所為。未得其節也。又填星不避歲星者。后帝共政。相留于奎婁。當以義斷之。熒惑往來亡常。周歷兩宮。作態低卬。入天門。上明堂。貫尾亂宮。太白發越犯庫。兵寇之應也。貫黃龍。入帝庭。當門而出。隨熒惑入天門。至房而分。欲與熒惑為患。不敢當明堂之精。此陛下神靈。故禍亂不成也。熒惑厥弛。佞巧依勢。微言毀譽。進類蔽善。太白出端門。臣有不臣者。火入室。金 \\n 李尋　二 \\n 上堂。不以時解。其憂凶。填歲相守。又主內亂。宜察蕭牆之內。毋忽親疏之微。誅放佞人。防絕萌牙。以盪滌濁濊。消散積惡。毋使得成禍亂。辰星主正四時。當效于四仲。四時失序。則星辰[星辰當作辰星]作異。今出于歲首之孟。天所以譴告陛下也。政急則出蚤。政緩則出晚。政絕不行。則伏不見而為彗茀。四孟皆出。為易王命。四季皆出。星家所諱。今幸獨出寅孟之月。蓋皇天所以篤右陛下也。宜深自改。治國故不可以戚戚。欲速則不達。經曰。三載考績。三考黜陟。加以號令不順四時。既往不咎。來事之師也。閒者春三月治大獄。時賊陰立逆。恐歲小收。季夏舉兵法。時寒氣應。恐後有霜雹之災。秋月行封爵。其月土溼奧。恐後有雷雹之變。夫以喜怒賞罰而不顧時禁。雖有堯舜之心。猶不能致和。善言天者。必有效于人。設上農夫而欲冬田。肉袒深耕。汗出種之。然猶不生者。非人心不至。天時不得也。易曰。時止則止。時行則行。動靜不失其時。其道光明。書曰。敬授民時。故古之王者。尊天地。重陰陽。敬四時。嚴月令。順之以善政。則和氣可立致。猶枹鼓之相應也。今朝廷忽于時月之令。諸侍中尚書近臣。宜皆令通知月令之意。設群下請事。若陛下出令有繆于時者。當知爭之。以順時氣。臣聞五行以水為本。其星玄武婺女。天地所紀。終始所生。水為準平。王道公正脩明。則百川理。落脈通。偏黨失綱。則踊溢為敗。書云。水曰潤下。陰動而卑。不失其道。天下有道。則河出圖。洛出書。故河洛決溢。所為最大。今汝潁畎澮。皆川水漂踊。與雨水並為民害。此詩所謂熚熚震電。不寍不令。百川沸騰者也。其咎在于皇甫卿士之屬。唯陛下留意詩人之言。少抑外親大臣。臣聞地道柔靜。陰之常義也。地有上中下。其上位震。應妃后不順。中位應大臣作亂。下位應庶民離畔。震或于其國。國君之咎也。四方中央。連國歷州俱動者。其異最大。閒者關東地數震。五星作異。亦未大逆。宜務崇陽抑陰。以救其咎。固志建威。閉絕私路。 \\n 李尋　三 \\n 拔進英雋。退不任職。以彊本朝。夫本彊則精神折衝。本弱則招殃致凶。為邪謀所陵。聞往者淮南王作謀之時。其所難者。獨有汲黯。以為公孫弘等不足言也。弘漢之名相。于今亡比。而尚見輕。何況亡弘之屬乎。故曰朝廷亡人。則為賊亂所輕。其道自然也。天下未聞陛下奇策固守之臣也。語曰。何以知朝廷之衰。人人自賢。不務于通人。故世陵夷。馬不伏歷。不可以趨道。士不素養。不可以重國。詩曰。濟濟多士。文王以寍。孔子曰。十室之邑。必有忠信。非虛言也。陛下秉四海之眾。曾亡柱幹之固守聞于四境。殆開之不廣。取之不明。勸之不篤。傳曰。士之美者善養禾。君之明者善養士。中人皆可使為君子。詔書進賢良。赦小過。無求備以博聚英俊。如近世貢禹。以言事忠切蒙尊榮。當此之時。士厲身立名者多。禹死之後。日月已衰。及京兆尹王章坐言事誅滅。智者結舌。邪偽並興。外戚顓命。君臣隔塞。至絕繼嗣。女宮作亂。此行事之敗。誠可畏而悲也。本在積任母后之家。非一日之漸。往者不可及。來者猶可追也。先帝大聖。深見天意昭然。使陛下奉承天統。欲矯正之也。宜少抑外親。選練左右。舉有德行道術通明之士。充備天官。然後可以輔聖德。保帝位。承大宗。下至郎吏從官。行能亡以異。又不通一蓺。及博士無文雅者。宜皆使就南畝。以視天下。明朝廷皆賢材君子。于以重朝尊君。滅凶致安。此其本也。臣自知所言害身。不辟死亡之誅。唯財留神。反覆愚臣之言。（漢書李尋傳。哀帝初即位。召尋待詔黃門。使侍中衛尉傅喜問尋曰。閒者水出地動。日月失度。星辰亂行。災異仍重。極者毋有所諱。尋對。） \\n 又對問災異 \\n 洪範所謂鼓妖者也。師法以為人君不聰。為眾所惑。空名得進。則有聲無形。不知所從生。其傳曰。歲月日之中。則正卿受之。今以四月日加辰巳有異。是為中焉。正卿謂執政大臣也。宜退丞相御史以應天變。然雖不退。不出期年。其人自蒙其咎。（漢書五行志中之下。哀帝建平二年。四月乙亥朔。御史大夫朱博為丞相。少府趙玄為御史大夫。臨延登受策。有大聲如鐘鳴。殿中郎吏陛者皆聞焉。上以問黃門侍郎揚雄李尋。尋對云云。八月博自殺。玄減死論。） \\n 李尋　四 \\n 塞河議 \\n 陰氣盛則水為之長。故一日之閒。晝減夜增。江河滿溢。所謂水不潤下。雖常于卑下之地。猶日月變見于朔望。明天道有因而作也。眾庶見王延世蒙重賞。兢言便巧。不可用。議者常欲求索九河故跡而穿之。今因其自決。可且勿塞。以觀水勢。河欲居之。當稍自成川。跳出沙土。然後順天心而圖之。必有成功。而用財力寡。（漢書溝洫志。鴻嘉四年。勃海清河信都河溢。先是谷永以為修政以應之。災變自除。是時李尋解光亦言。） \\n 奏記翟方進 \\n 應變之權。君侯所自明。往者數白三光垂象。變動見端。山川水泉。反理視患。民人訛謠。斥事感名。三者既效。可為寒心。今提揚眉。矢貫中。狼奮角。弓且張。金歷庫。土逆度。輔湛沒。火守舍。萬歲之期。近慎朝暮。上無惻怛濟世之功。下無推讓避賢之效。欲當大位。為具臣以全身。難矣。大責日加。安得但保斥逐之　。闔府三百餘人。唯君侯擇其中。與盡節轉凶。（漢書翟方進傳。） \\n 說王根 \\n 書云。天聰明。蓋言紫宮極樞。通位帝紀。太微四門。廣開大道。五經六緯。尊術顯士。翼張舒布。燭臨四海。少微處士。為比為輔。故次帝廷。女宮在後。聖人承天。賢賢易色。取法于此。天官上相上將。皆顓面正朝。憂責甚重。要在得人。得人之效。成敗之機。不可不勉也。昔秦穆公說諓諓之言。任仡仡之勇。身受大辱。社稷幾亡。悔過自責。思惟黃髮。任用百里奚。卒伯西域。德列王道。二者禍福如此。可不慎哉。夫士者。國家之大寶。功名之本也。將軍一門九侯。二十朱輪。漢興以來。臣子貴盛。未嘗至此。夫物盛必衰。自然之理。唯有賢友彊輔。庶幾可以保身命全子孫安國家。書曰。厤象日 \\n 李尋　五 \\n 月星辰。此言仰視天文。俯察地理。觀日月消息。候星辰行伍。揆山川變動。參民人繇俗。以制法度。考禍福。舉錯誖逆。咎敗將至。徵兆為之先見。明君恐懼修正。側身博問。轉禍為福。不可救者。即蓄備以待之。故社稷亡憂。竊見往者赤黃四塞。地氣大發。動土竭民。天下擾亂之　也。彗星爭明。庶雄為桀。大寇之引也。此二者已頗效矣。城中訛言大水。奔走上城。朝廷驚駭。女孽入宮。此獨未效。閒者重以水泉湧溢。旁宮闕仍出。月太白入東井。犯積水。缺天淵。日數湛于極陽之色。羽氣乘宮。起風積雲。又錯以山崩地動。河不用其道。盛冬雷電。潛龍為孽。繼以隕星流彗。維填上見。日蝕有背鄉。此亦高下易居。洪水之徵也。不憂不改。洪水乃欲盪滌。流彗乃欲掃除。改之則有年亡期。故屬者頗有變改。小貶邪猾。日月光精。時雨氣應。此皇天右漢亡已也。何況致大改之。宜急博求幽隱。拔擢天士。任以大職。諸闒茸佞諂。抱虛求進。及用殘賊酷虐聞者。若此之徒。皆嫉善憎忠。壞天文。敗地理。涌趯邪陰。湛溺太陽。為主結怨于民。宜以時廢退。不當得居位。誠必行之。凶災銷滅。子孫之福。不旋日而至。政治感陰陽。猶鐵炭之低卬。見效可信者也。及諸蓄水連泉。務通利之。脩舊隄防。省池澤稅。以助損陰邪之盛。案行事。考變易。訛言之效。未嘗不至。請徵韓放。掾周敞王望。可與圖之。（漢書李尋傳。） \\n 梁太傅輔 \\n 輔失其姓。鴻嘉中為梁王太傅。 \\n 奏約束梁王立 \\n 立一日至十一犯法。臣下愁苦。莫敢親近。不可諫止。願令王。非耕祠。法駕毋得出宮。盡出馬。置外苑。收兵杖。藏私府。毋得以金錢財物假賜人。（漢書梁懷王揖傳。荒王嘉薨。子立嗣。鴻嘉中。太傅輔奏。事下丞相御史。請許。奏可。） \\n 梁太傅輔　彭宣　六 \\n 彭宣 \\n 宣字子佩。淮陽陽夏人。成帝時為博士。遷東平太傅。永始中為右扶風。遷廷尉。元延中出為太原太守。綏和初徵拜大司農。哀帝即位。遷光祿勳。進右將軍。徙左將軍。免。元壽初召為光祿大夫。遷御史大夫。拜大司空。封長平侯。平帝即位。免就國。卒。謚曰頃侯。 \\n 上書求退 \\n 三公鼎足承君。一足不任。則覆亂美實。臣資性淺薄。年齒老眊。數伏疾病。昏亂遺忘。願上大司空長平侯印綬。乞骸骨歸鄉里。俟置[置當作窴]溝壑。（漢書彭宣傳。哀帝崩。王莽為大司馬秉政。專權。宣上書言。） \\n 劾奏朱博趙玄傅晏 \\n 博宰相。玄上卿。晏以外親封位特進。股肱大臣。上所信任。不思竭誠奉公。務廣恩化。為百寮先。皆知喜武前已蒙恩詔決。事更三赦。博執左道。虧損上恩。以結信貴戚。背君鄉臣。傾亂政治。姦人之雄。附下罔上。為臣不忠不道。玄知博所言非法。枉義附從。大不敬。晏與博議免喜。失禮不敬。臣請召[召當作詔]謁者。召博、玄、晏詣廷尉詔獄。（漢書朱博傳。） \\n 毀廟議 \\n 繼祖宗已下五廟而迭毀。後雖有賢君。猶不得與祖宗並列。子孫雖欲褒大顯揚而立之。鬼神不饗也。孝武皇帝雖有功烈。親盡宜毀。（漢書韋玄成傳。哀帝即位。丞相孔光大司空何武奏言。建昭五年制書。孝武皇帝為世宗。請與群臣雜議。于是光祿勳彭宣詹事滿昌博士左咸等五十三人皆以為。） \\n 鄭崇 \\n 崇字子游。高密人。居平陵。成帝時為郡文學史。至丞相大車屬。哀帝擢為尚書僕射。以諫下獄死。 \\n 鄭崇　七 \\n 諫封傅商 \\n 孝成皇帝封親舅五侯。天為赤黃晝昏。日中有黑氣。今祖母從昆弟二人已侯孔鄉侯。皇后父高武侯以三公封。尚有因緣。今無故欲復封商。壞亂制度。逆天人心。非傅氏之福也。臣聞師曰。逆陽者厥極弱。逆陰者厥極凶。短折。犯人者有亂亡之患。犯神者有疾夭之禍。故周公著戒曰。惟王不知艱難。唯耽樂是從。時亦罔有克壽。故衰世之君。大折蚤沒。此皆犯陰陽之害也。臣願以身命當國咎。（漢書鄭崇傳。） \\n 譙玄 \\n 玄字君黃。巴郡閬中人。成帝時拜議郎。遷太常丞。平帝時復拜議郎。遷中散大夫。選為繡衣使者。持節。專行誅賞事。未及終而王莽居攝。變易姓名。竄歸隱遁。公孫述僭號于蜀。連聘不詣。建武十一年卒。明年天下平定。光武策詔本郡。祠以中牢。 \\n 上書諫成帝 \\n 臣聞王者承天。繼宗統極。保業延祚。莫急胤嗣。故易有幹蠱之義。詩詠眾多之福。今陛下聖嗣未立。天下屬望。而不惟社稷之計。專念微行之事。愛幸用于所惑。曲意留于非正。竊聞後宮皇太子產而不育。臣聞之怛然。痛心傷剝。竊懷憂國。不忘須臾。夫警衛不脩。則患生非常。忽有醉酒狂夫。分爭道路。既無尊嚴之儀。豈識上下之別。此為胡狄起于轂下。而賊亂發于左右也。願陛下念天下之至重。憂金玉之身。均九女之施。存無窮之福。天下幸甚。（後漢獨行譙玄傳。） \\n 何 \\n 字子廉。平陵人。徙平輿。成帝時為大司空掾。除長陵令。哀帝初遷隴西太守。徙潁川太守。 \\n 署都亭下 \\n 故侍中王林卿。坐殺人埋冢舍。使奴剝寺門鼓。（漢書何　傳。　為長陵令。追林卿。林卿令奴冠其冠。身變服從閒徑馳去。會日暮追及。收縛冠奴。叱吏斷頭持還。縣所剝鼓置都亭下。署曰云云。） \\n 臨潁川敕吏捕鍾威趙季李款 \\n 三人非負太守。迺負王法。不得不治。鍾威所犯多在赦前。驅使入函谷關。勿令汙民閒。不入關。乃收之。趙李桀惡。雖遠去。當得其頭。以謝百姓。（漢書何　傳。） \\n 何　八 \\n 先令書 \\n 告子恢。吾生素餐日久。死雖當得法賻。勿受。葬為小槨。亶容下棺。（漢書何　傳。疾病召丞掾。作先令書。） \\n 閻崇 \\n 崇字君蘭。鉅鹿人。綏和初以光祿大夫為太子少傅。遷執金吾。 \\n 皇太子謝為所生立後議 \\n 春秋不以父命廢王父命。為人後之禮。不得顧私親。不當謝。（漢書孝元傅昭儀傳。成帝徵定陶王為太子。月餘。立楚孝王孫景為定陶王。奉恭在後。太子議欲謝。少傅閻崇以為。） \\n 方賞　畢由 \\n 賞字君賓。東海人。綏和末為司隸校尉。建平中遷左馮翊。拜廷尉卿。復為左馮翊。 \\n 由字世叔。雲陽人。建平初為大鴻臚。元壽中徙右扶風。貶為定襄太守。 \\n 移書梁傅相中尉 \\n 王背策戒。誖暴妄行。連犯大辟。毒流吏民。比比蒙恩。不復重誅。不思改過。復賊殺人。幸得蒙恩。丞相長史大鴻臚丞即問。王陽病抵讕。致辭驕嫚。不守主令。與背畔亡異。丞相御史請收王璽綬。送陳留獄。明詔加恩。復遣廷尉大鴻臚雜問。今王當受詔置辭。恐復不首實對。書曰。至于再三。有不用。我降爾命。傅相中尉皆以輔正為職。虎兕出于柙。龜玉毀于櫝中。是誰之過也。書到。明以誼曉王。敢復懷詐。罪過益深。傅相以下。不能輔導。有正法。（漢書梁懷王揖附傳。哀帝建平中。梁王立復殺人。天子遣廷尉賞大鴻臚由持節即訊。至移書傅相中尉。） \\n 方賞　畢由　陳咸　鄭子真九 \\n 陳咸 \\n 咸字子成。沛國洨人。成哀閒以律令為尚書。平帝時。王莽輔政。乞骸骨去。莽篡位。召為掌寇大夫。不就。後再徵。稱病篤。斂其家律令書。皆藏之壁。（案。莽傳。始建國三年。以沛郡陳咸為講禮。蓋即其人。先是別有陳咸。沛郡相人。卒于成帝時。見陳萬年傳。非即此。） \\n 戒子孫 \\n 為人議法。當依于輕。雖有百金之利。慎無與人重比。（後漢陳寵傳。　案。書鈔五十五引謝承後漢書。陳咸字子成。為廷尉監。議人常從輕比。） \\n 鄭子真 \\n 子真　中人。家谷口。大將軍王鳳禮聘不應。 \\n 教 \\n 忠孝愛敬。天下之至行也。神中五徵。帝王之要道也。（華陽國志十下。） \\n  \\n 　 \\n  \\n   \\n  "}
{"章节": "全漢文卷五十六", "正文": "　 \\n 全漢文卷五十六 \\n 　 \\n  \\n 烏程嚴可均校輯 \\n 解光 \\n 光。哀帝初為司隸校尉。 \\n 奏劾王根王況 \\n 曲陽侯根。宗重身尊。三世據權。五將秉政。天下輻湊自效。根行貪邪。臧累鉅萬。縱橫恣意。大治室第。第中起土山。立兩市。殿上赤墀。戶青瑣。遊觀射獵。使奴從者被甲持弓弩。陳為步兵。止宿離宮。水衡共張。發民治道。百姓苦其役。內懷姦邪。欲筦朝政。推親近吏主簿張業以為尚書。蔽上壅下。內塞王路。外交藩臣。驕奢僭上。壞亂制度。案根骨肉至親。社稷大臣。先帝棄天下。根不悲哀思慕。山陵未成。公聘取故掖庭女樂五官殷嚴王飛君等。置酒歌無。捐忘先帝厚恩。背臣子義。及根兄子成都侯況。幸得以外親繼父為列侯侍中。不思報厚恩。亦聘取故掖庭貴人以為妻。皆無人臣禮。大不敬不道。（漢書元后傳。） \\n 解光　一 \\n 奏劾趙皇后姊娣 \\n 臣聞許美人及故中宮史曹宮。皆御幸孝成皇帝產子。子隱不見。臣遣從事掾業史望驗問知狀者。掖庭獄丞籍武、故中黃門王舜、吳恭、靳嚴、官婢曹曉、道房、張棄、故趙昭儀御者于客子、王偏、臧兼等皆曰。宮即曉子女。前屬中宮。為學事史。通詩。授皇后。房與宮對食。元延元年中。宮語房曰。陛下幸宮。後數月。曉入殿中。見宮腹大。問宮。宮曰。御幸有身。其十月中。宮乳掖庭牛宮[牛宮之宮當作官]令舍。有婢六人。中黃門田客（漢紀作田閎。）持詔記。盛綠綈方底。封御史中丞印。予武曰。取牛宮令舍婦人新產兒。婢六人。盡置暴室獄。母問兒男女。誰兒也。武迎置獄。宮曰。善臧我兒胞。丞知是何等兒也。後三日。客持詔記與武。問兒死未。手書對牘背。武即書對。兒見在。未死。有頃。客出。曰。上與昭儀大怒。奈何不殺。武叩頭啼曰。不殺兒。自知當死。殺之亦死。即因客奏封事曰。陛下未有繼嗣。子無貴賤。惟留意。奏入。客復持詔記子武曰。今夜漏上五刻。持兒與舜會東交掖門。武因問客。陛下得武書。意何如。曰。　也。武以兒付舜。舜受詔內兒殿中。為擇乳母。告善養兒。且有賞。毋令漏泄。舜擇棄為乳母。時兒生八九日。後三日。客復持詔記。封如前。予武。中有封小綠篋。記曰。告武。以篋中物書予獄中婦人。武自臨飲之。武發篋。中有裏[裏當作裹]藥二枚。赫蹄書。曰。告偉能。努力飲此藥。不可復入。姦自知之。偉能即宮。宮讀書已。曰。果也欲姊弟擅天下。我兒男也。額上有壯髮。類孝元皇帝。今兒安在。危殺之矣。奈何令長信得聞之。宮飲藥死。後宮婢六人召入。出語武曰。昭儀言女無過。寍自殺邪。若外家也。我曹言願自殺。即自繆死。武皆表奏狀。棄所養兒十一日。客長李南以詔書取兒去。不知所置。許美人前在上林涿沐館。數召入飾室中若 \\n 解光　二 \\n 舍。一歲再三召。留數月。或半歲。御幸。元延二年褱子。其十一月乳。詔使嚴持乳醫。及五種和藥丸三。送美人所。後客子偏兼聞昭儀謂成帝曰。常給我言從中宮來。即從中宮來。許美人兒何從生中。許氏竟當復立邪。懟。以手自擣。以頭擊壁戶柱。從床上自投地。啼泣不肯食。曰。今當安置我。欲歸耳。帝曰。今故告之。反怒為。殊不可曉也。帝亦不食。昭儀曰。陛下自知是。不食謂何。陛下常自言。約不負女。今美人有子。竟負約。謂何。帝曰。約以趙氏故。不立許氏。使天下無出趙氏上者。毋憂也。後詔使嚴。持綠囊書予許美人。告嚴曰。美人當。有以予女。受來。置飾室中簾南。美人以葦篋一合。盛所生兒。緘封。及綠囊報書。予嚴。嚴持篋書。置飾室簾南去。帝與昭儀坐。使客子解篋緘。未已。帝使客子、偏、兼皆出。自閉戶。獨與昭儀坐。須臾開戶。　客子、偏、兼。使緘封篋。及綠綈方底。推置屏風東。恭受詔。持篋方底予武。皆封以御史中丞印。曰。告武。篋中有死兒。埋屏處。勿令人知。武穿獄樓垣下為坎。埋其中。故長定許貴人及故成都平阿侯家婢王業、任孋、公孫習前免為庶人。詔召入。屬昭儀為私婢。成帝崩。未幸梓宮。倉卒悲哀之時。昭儀自知罪惡大。知業等故許氏王氏婢。恐事泄。而以大婢羊子等賜予業等。各且十人。以慰其意。屬無道我家過失。元延二年五月。故掖庭令吾丘新遵謂武曰。掖庭丞吏以下。皆與昭儀合通。無可與語者。獨欲與武有所言。我無子。武有子。是家輕族人。得無不敢乎。掖庭中御幸生子者輒死。又飲藥傷墮者無數。欲與武共言之。大臣驃騎將軍貪耆錢。不足計事。奈何令長信得聞之。遵後病困。謂武。今我已死。前所語事。武不能獨為也。慎語。皆在今年四月丙辰赦令前。臣謹案永光三年。男子忠等發長陵傅夫人冢。事更大赦。孝元皇帝下詔曰。比[比當作此]朕不當所得赦也。窮治。盡伏辜。天下以為當。魯嚴公夫人殺世子。齊桓召而誅焉。春秋予之。趙昭儀傾亂聖朝。親滅繼嗣。家屬當伏天誅。前平安剛侯夫人謁坐大逆。同產當坐。以蒙赦令歸故郡。今昭儀所犯尢誖逆。罪重于謁。而同產親屬皆在尊貴之位。迫近帷幄。群下寒心。非所以懲惡崇誼示四方也。請事窮竟。丞相以下議正法。（漢書外戚下孝成趙皇后傳。） \\n 解光　郭欽　三 \\n 郭欽 \\n 欽。隃麋人。哀帝初為丞相司直。以忤董賢左遷盧奴令。平帝時拜南郡太守。王莽居攝。去官。卒于家。（案。漢書西域傳下及莽傳下別有戊己校尉郭欽封劋胡子。地皇末拜九虎將軍。兵敗。保京師倉。聞莽死。乃降。更始義之。封侯。與此郭欽同時。非即其人也。） \\n 奏劾豫州牧鮑宣 \\n 宣舉錯煩苛。代二千石。署吏聽訟。所察過詔條。行部乘傳。去法駕。駕一馬。舍宿鄉亭。為眾所非。（漢書鮑宣傳。宣遷豫州牧。歲餘。丞相司直郭欽奏云云。宣坐免歸家。） \\n 御史中丞眾 \\n 眾。史不著其姓。哀帝初為御史中丞。 \\n 嶭況罪議 \\n 況朝臣。父故宰相。再封列侯。不相敕承化。而骨肉相疑。疑咸受修言。以謗毀宣。咸所言皆宣行跡。眾人所共見。公家所宜聞。況知咸給事中。恐為司隸舉奏宣。而公令明等迫切宮闕。要遮創戮近臣于大道人眾中。欲以鬲塞聰明。杜絕議論之端。桀黠無所畏忌。萬眾讙譁。流聞四方。不與凡民忿怒爭斗者同。臣聞敬近臣。為近主也。禮下公門。式路馬。君畜產且猶敬之。春秋之義。意惡功遂。不免于誅。上浸之源。不可長也。況首為惡。明手傷人。（今本脫人字。從漢紀補。　案。顏注亦有。）功意俱惡。皆大不敬。明當以重論。及況皆棄市。（漢書嶭宣傳。宣弟明[宣弟明之明當作修]為臨菑令。宣迎後母。修不遣。哀帝即位。博士申咸給事中。毀宣。宣子況為右曹侍郎。賕客楊明。遮斫咸宮門外。斷鼻脣。身八創。事下有司。御史中丞眾等奏云云。丞相孔光大司空師丹以中丞議是。） \\n 息夫躬 \\n 躬子字微。河內河陽人。哀帝初召待詔。擢光祿大夫左曹給事中。封宜陵侯。免。尋坐祝祖繫獄死。有集一卷。 \\n 眾　息夫躬　四 \\n 上疏詆公卿大臣 \\n 方今丞相王嘉。健而蓄縮。不可用。御史大夫賈延。墮弱不任職。右將軍公孫祿。司隸鮑宣。皆外有直項之名。內實騃。不曉政事。諸曹以下。僕遫不足數。卒有彊弩圍城。長戟指闕。陛下誰與備之。如使狂夫嘄謼于東崖。匈奴飲馬于渭水。邊境雷動。四野風起。京師雖有武螽精兵。未有能窺左足而先應者也。軍書交馳而輻湊。羽檄重跡而押至。小夫懦臣之徒。憒眊不知所為。其有犬馬之決者。仰藥而伏刃。雖加夷滅之誅。何益禍敗之至哉。（漢書息夫射傳。） \\n 上言開言渠 \\n 奏[奏當作秦]開鄭國渠以富國彊兵。今為京師土地肥饒。可度地勢水泉。廣溉灌之利。（漢書息夫躬傳。） \\n 奏閒匈奴烏孫 \\n 單于當以十一月入塞。後以病為解。疑有他變。烏孫兩昆彌弱。卑爰疐彊盛。居疆煌之地。擁十萬之眾。東結單于。遣子往侍。如因素彊之威。循烏孫就屠之跡。舉兵南伐。并烏孫之勢也。烏孫并則匈奴盛而西域危矣。可令降胡詐為卑爰疐使者來上書曰。所以遣子侍單于者。非親信之也。實畏之耳。惟天子哀告單于。歸臣侍子願助戊己校尉保惡都奴之界。因下其章諸將軍。令匈奴客聞焉。則是所謂上兵伐謀其次伐交者也。（漢書息夫躬傳。會單于當來朝。遣使言病。願朝明年。躬因是而上奏以為。） \\n 建言厭應變異 \\n 往年營惑守心。太白高而芒光。又角星茀于河鼓。其法為有兵亂。是後訛言行詔籌。經歷郡國。天下騷動。恐必有非常之變。可遣大將軍行邊兵。敕武備。斬一郡守以立威。震四夷。因以厭應變異。（漢書息夫躬傳。） \\n 息夫躬　段猶　泠夏賀良五 \\n 泠段猶 \\n 。建平初為郎中令。猶為黃門郎。 \\n 奏尊傅太后丁后 \\n 定陶共皇太后共皇后。皆不宜復引定陶蕃國之名以冠大號。車馬衣服宜皆稱王之意。置吏二千石以下。各供厥職。又宜為共皇立廟京師。（漢書師丹傳。） \\n 夏賀良 \\n 賀良。重平人。哀帝時待詔黃門。以左道亂政伏誅。 \\n 改元易號議 \\n 漢厤中衰。當更受命。成帝不應天命。故絕嗣。今陛下久疾。變異屢數。天所以譴告人也。宜急改元易號。迺得延年益壽。皇子生。災異息矣。得道不得行。咎殃且亡不有。洪水將出。災火且起。滌盪人民。（漢書李尋傳。尋遂白賀良等。皆待詔黃門。數召見陳說云云。哀帝久寢疾。幾其有益。遂從賀良等議。） \\n 賈讓 \\n 讓。哀帝時待詔。 \\n 奏治河三策 \\n 治河有上中下策。古者立國居民。疆理土地。必遺川澤之分。度水勢所不及。大川無防。小水得入陂障。卑下以為汙澤。使秋水多得有所休息。左右游波。寬緩而不迫。夫土之有川。猶人之有口也。治土而防其川。猶止兒啼而塞其口。豈不遽止。然其死可立而待也。故曰善為川者。決之使道。善為民者。宣之使言。蓋隄防之作。近起戰國。雍防百川。各以自利。齊與趙魏。以河為竟。趙魏瀕山。齊地卑下。作隄去河二十五里。河水東抵齊隄。則西泛趙魏。趙亦為隄去河二十五里。雖非其正。水尚有所遊盪。時至而去。則填淤肥美。民耕田之。或久無害。稍築室宅。遂成聚落。大水時至漂沒。則更起隄防以自救。稍去其城郭。排水澤而居之。湛溺自其宜也。今隄防　者去水數百 \\n 賈讓　六 \\n 步。遠者數里。近黎陽南故大金隄。從河西西北行。至西山南頭。迺折東與東山相屬。民居金隄東。為廬舍。住十餘歲。更起隄。從東山南頭。直南與故大隄會。又內黃界中。有澤方數十里。環之有隄。往十餘歲太守以賦民。民今起廬舍其中。此臣親所見者也。東郡白馬故大隄。亦復數重。民皆居其閒從黎陽北盡魏界。故大隄去河。遠者數十里。內亦數重。此皆前世所排也。河從河內北至黎陽。為石隄。激使東抵東郡平剛。又為石隄。使西北抵黎陽。觀下。又為石隄。使東北抵東郡。津北。又為石隄。使西北抵魏郡昭陽。又為石隄。激使東北。百餘里閒。河再西三東。迫　如此。不得安息。今行上策。徙冀州之民當水衝者。決黎陽遮害亭。放河使北入海。河西薄大山。東薄金隄。勢不能遠泛濫。期月自定。難者將曰。若如此。敗壞城郭田廬冢墓以萬數。百姓怨恨。昔大禹治水。山陵當路者毀之。故鑿龍門。辟伊闕。析底柱。破碣石。墮斷天地之性。此迺人功所造。何足言也。今瀕河十郡。治隄歲費且萬萬。及其大決。所殘無數。如出數年治河之費。以業所徙之民。遵古聖之法。定山川之位。使神人各處其所而不相奸。且以大漢方制萬里。豈其與水爭咫尺之地哉。此功一立。河定民安。千載無患。故謂之上策。若迺多穿漕渠于冀州地。使民得以溉田分殺水怒。雖非聖人法。然亦救敗術也。難者將曰。河水高于平地。歲增隄防。猶尚決溢。不可以開渠。臣竊案視遮害亭。西十八里至淇水口。迺有金隄。高一丈。自是東。地稍下。隄稍高。至遮害亭。高四五丈。往五六歲。河水大盛。增丈七尺。壞黎陽南郭門。入至隄下。水未踰隄二尺所。從隄上北望。河高出民屋。百姓皆走上山。水留十三日。隄潰二所。吏民塞之。臣循隄上行視水勢。南七十餘里至淇口。水適至隄半。計出地上五尺所。今可從淇水以東為石隄。多張水門。初元中。遮害亭下河去隄足數十步。至今四十餘歲。適至隄足。繇是言之。其地堅矣。恐議者疑河大川難禁制。滎陽漕渠足以 \\n 賈讓　七 \\n 卜之。其水門但用木與土耳。今據堅地作石隄。勢必完安。冀州渠首盡當卬此水門。治渠非穿地也。但為東方一隄。北行三百餘里。入漳水中。其西因山足高地。諸渠皆往往股引取之。旱則開東方下水門溉冀州。水則開西方高門分河流。通渠有三利。不通有三害。民常罷于救水。半失作業水行地上。湊潤上徹。民則病溼氣。木皆立枯。鹵不生穀。決溢有敗。為魚鱉食。此三害也。若有渠溉。則鹽鹵下隰。填淤加肥。故種禾麥。更為粳稻。高田五倍。下田十倍。轉漕舟船之便。此三利也。今瀕河隄吏卒郡數千人。伐買薪石之費。歲數千萬。足以通渠成水門。又民利其溉灌。相率治渠。雖勞不罷。民田適治。河隄亦成。此誠富國安民興利除害。支數百歲。故謂之中策。若迺繕完故隄。增卑倍薄。勞費無已。數逢其害。此最下策也。（漢書溝洫志。哀帝初。待詔賈讓奏言。） \\n 耿育 \\n 育。哀帝時議郎。 \\n 上書言便宜因冤訟陳湯 \\n 延壽湯為聖漢揚鉤深致遠之威。雪國家累年之恥。討絕域不羈之君。係萬里難制之虜。豈有比哉。先帝嘉之。仍下明詔。宣著其功。改年垂厤。傳之無窮。應是南郡獻白虎。邊陲無警備。會先帝寢疾。然猶垂意不亡[亡當作忘]。數使尚書責問丞相。趣立其功。獨丞相匡衡排而不予。封延壽湯數百戶。此功臣戰士所以失望也。孝成皇帝承建業之基。乘征伐之威。兵革不動。國家無事。而大臣傾邪。讒佞在朝。曾不深惟本末之難。以防未然之戒。欲專主威。排妒有功。使湯塊然被冤。拘囚不能自明。卒以無罪。老棄敦煌。正當西域通道。令威名折衝之臣。旋踵及身。復為郅支遺虜所笑。誠可悲也。至今奉使外蠻者。未嘗不陳郅支之誅。以揚漢國之盛。夫援人之功以懼敵。棄人之身以快讒。豈不痛哉。且安不忘危。盛必慮衰。今國家素無文。帝累年節儉富饒之畜。又無 \\n 耿育　八 \\n 武帝薦延梟俊禽敵之臣。獨有一陳湯耳。假使異世。不及陛下。尚望國家追錄其功。封表其墓。以勸後進也。湯幸得身當盛世。功曾未久。反聽邪臣。鞭逐斥遠。使亡逃分竄。死無處所。遠覽之士。莫不計度。以為湯功累世不可及。而湯過人情所有。湯尚如此。雖復破絕筋骨。暴露形骸。猶復制于脣舌。為嫉妒之臣所係虜耳。此臣所以為國家戚戚也。（後漢陳湯傳。） \\n 上疏請寬趙氏 \\n 臣聞繼嗣失統。廢適立庶。聖人法禁。古今至戒。然太伯見厤知適。逡循因讓。委身吳粵。權變所設。不計常法。致位王季。以崇聖。嗣卒有天下。子孫承業。七八百載。功冠三王。道德最備。是以尊號追及太王。故世必有非常之變。然後迺有非常之謀。孝成皇帝自知繼嗣不以時立。念雖未有皇子。萬歲之後。未能持國。權柄之重。制于女主。女主驕盛。則耆欲無極。少主幼弱。則大臣不使。世無周公抱負之輔。恐危社稷。傾亂天下。知陛下有賢聖通明之德。仁孝子愛之恩。懹獨見之明。內斷于身。故廢後宮就館之漸。絕微嗣禍亂之根。乃欲致位陛下。以安宗廟。愚臣既不能深援安危。定金匱之計。又不知推演聖德。述先帝之志。迺反覆校省。內暴露私燕。誣汙先帝傾惑之過。成結寵妾妒媚之誅。甚失賢聖遠見之明。逆負先帝憂國之意。夫論大德不拘俗。立大功不合眾。此迺孝成皇帝至思所以萬萬于眾臣。陛下聖德盛茂所以符合于皇天也。豈當世庸庸斗筲之臣所能及哉。且褒廣將順君父之美。匡捄銷滅既往之過。古今通義也。事不當時固爭。防禍于未然。各隨指阿從。以求容媚。晏駕之後。尊號已定。萬事已訖。迺探追不及之事。訐揚幽昧之過。此臣所深痛也。願下有司議。即如臣言。宜宣布天下。使咸曉知先帝聖意所起。不然。空使謗議上及山陵。下流後世。遠聞百蠻。近布海內。甚非先帝託後之意也。蓋孝子善述父之志。善成人之事。唯陛下省察。（漢書外戚下孝成趙皇后傳。） \\n 耿育　揚宣　楊宣　龔　九 \\n 楊宣 \\n 宣。建平中為諫大夫。 \\n 上封事理王氏 \\n 孝成皇帝深為[為當作惟]宗廟之重。稱述陛下至德。以承天序。聖策深遠。恩德至厚。惟念先帝之意。豈不欲以陛下自代奉承東宮哉。太皇太后春秋七十。數更憂傷。敕令親屬。引領以避丁傅。行道之人。為之隕涕。況于陛下。時登高遠望。獨不慚于延陵乎。（漢書元皇后傳。） \\n 災異對 \\n 五侯封日。天氣赤黃。丁傅復然。此殆爵土過制。傷亂土氣之祥也。（漢書五行志下之上。哀帝即位。封外屬丁氏傅氏周氏鄭氏凡六人為列侯。楊宣對。） \\n 議郎龔 \\n 龔。史不著其姓。元壽初為議郎。 \\n 王嘉罪議 \\n 嘉言事前後相違。無所執守。不任宰相之職。宜奪爵土。免為庶人。（漢書王嘉傳。議郎龔等以為。） \\n 永信少府猛 \\n 猛。史不著其姓。元壽初為永信少府。 \\n 王嘉罪議 \\n 聖王斷獄。必先原心定罪。探意立情。故死者不抱恨而入地。生者不銜怨而受罪。明主躬聖德。重大臣刑辟。廣延有司議。欲使海內咸服。嘉罪名雖應法。聖王之于大臣。在輿為下。御坐則起。死則臨弔之。廢宗廟之祭。進之以禮。退之以義。誄之以行。案嘉本以相等為罪。罪惡雖著。大臣括髮關械。裸躬就笞。非所以重國褒宗廟也。今春月寒氣錯繆。霜露數降。宜示天下以寬和。臣等不知大義。唯陛下裁察焉。（漢書王嘉傳。永信少府猛等十人以為。） \\n 猛　班嗣　伶玄十 \\n 班嗣 \\n 嗣。樓煩人。班彪之從兄。 \\n 報桓譚 \\n 若夫嚴子者。絕聖棄智。修生保真。清虛澹泊。歸之自然。獨師友造化。而不為世俗所役者也。漁釣于一壑。則萬物不奸其志。栖遲于一丘。則天下不易其樂。不絓聖人之罔。不　驕居[居當作君]之餌。蕩然肆志。談者不得而名焉。故可貴也。今吾子已貫仁誼之羈絆。繫名聲之韁鎖。伏周孔之軌躅。馳顏閔之極摯。既繫攣于世教矣。何用大道為自眩曜。昔有學步于邯鄲者。曾未得其髣彿。又復失其故步。遂匍匐而歸耳。恐似此類。故不進。（漢書敘傳。嗣雖修儒學。然貴老嚴之術。桓生欲借其書。嗣報。） \\n 伶玄 \\n 玄字子于。潞水人。爵里詳見自序。 \\n 飛燕外傳自序 \\n 伶玄字子于。潞水人。學無不能。知音善屬文。簡率尚真樸。無所矜式。揚雄獨知之。然雄貪名矯激。子于謝不與交。雄深慊毀之。子于由司空小吏。歷三署刺守州郡。為淮南相。人有風情。哀帝時。子于老休。買妾樊通德。通德嫕之弟子。不周之子也。有才色。知書。慕司馬遷史記。頗能言趙飛燕姊弟故事。子于閑居命言。厭厭不倦。子于語通德曰。斯人俱灰滅矣。當時疲精力馳騖嗜欲蠱惑之事。寍知終歸荒田野草乎。通德占袖。顧視燭影。以手擁髻。淒然泣下。不勝其悲。子于亦然。通德奏子于曰。夫淫于色。非慧男子不至也。慧則通。通則流。流而不得其防。則百物變態。為溝為壑。無所不往焉。禮義成敗之說。不能止其流。惟感之以盛衰奄忽之變。可以防其壤。今婢子所道趙后姊弟事。盛之至也。主君愴然有荒田野草之悲。衰之至也。婢子拊形屬影。 \\n 伶玄　十一 \\n 識夫盛之不可留。衰之不可推。俄然相緣奄忽。雖婕妤聞此。不少遣乎。幸主君著其傳。使婢子執研削道所記。于是撰趙后別傳。子于為河東都尉。班躅為決曹。得幸太守。多所取受。子于召躅。數其罪而捽辱之。躅從兄子彪。續司馬史記。絀子于。無所收錄。（漢魏叢書飛燕外傳本。　案。隋唐志不著錄。晁公武讀書志始有之。疑是唐人依託。今姑附前漢文末。） \\n  \\n 　 \\n  \\n   \\n  "}
{"章节": "全漢文卷五十七", "正文": "　 \\n 全漢文卷五十七 \\n 　 \\n  \\n 烏程嚴可均校輯 \\n 宦官 \\n 弘恭 \\n 恭。沛人。少坐法腐刑。為中黃門。以選為中尚書。宣帝時為中書令。 \\n 奏收蕭望之等 \\n 望之、堪、更生朋黨相稱舉。數譖訴大臣。毀離親戚。欲以專權擅勢。誣上不道。請謁者召致廷尉。（漢書蕭望之傳。） \\n 建白下蕭望之獄 \\n 望之前為將軍輔政。欲排退許史。專權擅朝。幸得不坐。復賜爵邑。與聞政事。不悔過服罪。深懷怨望。教子上書。歸非于上。自以託師傅。懷終不坐。非頗詘望之于牢獄。塞其怏怏心。則聖朝亡以施恩厚。（漢書蕭望之傳。弘恭石顯等知望之素高節。不詘辱。建白望之[注末望之二字衍]。） \\n 弘恭于緹縈　大乳母一 \\n 列女 \\n 于緹縈 \\n 緹縈。臨菑人。齊太倉令　于意少女。 \\n 上書求贖父刑 \\n 妾父為吏。齊中（漢書有皆字。）稱其廉平。今坐法當刑。妾切痛（漢書作妾痛夫。）死者不可復生。而刑者不可復續。雖欲改過自新。其道莫由。終不可得。妾願入身。（漢書作沒入。）為官婢。以贖父刑。使得改行自新也。（史記倉公傳。又見漢書刑法志。孝文即位十三年。齊太倉令　于公有罪當刑。其少女緹縈隨父至長安上書。） \\n 大乳母 \\n 乳母。東武嗣侯郭它之母。孝景初。年且四十餘。入宮養武帝。帝壯時號之曰大乳母。 \\n 上武帝書 \\n 某所有公田。願得假倩之。（史記褚補滑稽傳。） \\n 卓文君 \\n 文君。蜀郡成都人。卓王孫女。寡而奔司馬相如。 \\n 司馬相如誄 \\n 嗟嗟夫子兮亶通儒。少好學兮綜群書。縱橫劍伎兮英敏有譽。尚慕往哲兮更名相如。落魄遠游兮賦子虛。畢爾壯志兮駟馬高車。憶昔初好兮雍容孔都。憐才仰德兮琴心兩娛。永託為妃兮不恥當壚。生平淺促兮命也難扶。長夜思君兮形影孤。步中庭兮霜草枯。雁鳴哀哀兮吾將安如。仰天太息兮抑鬱不舒。訴此悽惻兮疇忍聽予。泉穴可從兮願殞其軀。（梅鼎祚文紀有此。未詳所出。案西京　記。長卿素有消渴疾。及還成都死。文君為誄。傳于世。雜記雖言為誄。不載其辭。蓋近代依託也。） \\n 卓文君　烏孫公主　馮嫽二 \\n 烏孫公主解憂 \\n 解憂。楚王戊之孫女。前公主細君死。武帝以楚女為公主。妻烏孫岑陬。復妻翁歸靡。復妻狂王。甘露三年歸京師。年且七十。後二年卒。 \\n 上昭帝書 \\n 匈奴發騎田車師。車師與匈奴為一。共侵烏孫。惟天子救之。（漢書常惠傳。又見西域傳下。昭帝時公主上書。） \\n 上宣帝書 \\n 匈奴復連發大兵侵擊烏孫。取車延惡師地。收人民去。使使謂烏孫。趣持公主來。欲隔絕漢昆彌。願發國半精兵自給。人馬五萬騎。盡力擊匈奴。唯天子出兵。以救公主昆彌。（漢書西域傳下。宣帝初即位。公主及昆彌皆遣使上書言。又見常惠傳。小異。　案。公主與昆彌各自上書。史家合併載之。故與匈奴傅小異。） \\n 又上宣帝書 \\n 年老土思。願得歸骸骨。葬漢地。（漢書西域傳下。） \\n 馮嫽 \\n 嫽。楚主解憂侍者。為烏孫右大將妻。號曰馮夫人。甘露三年從楚主歸京師。元帝時復遣往烏孫。 \\n 上元帝書 \\n 願使烏孫鎮撫星彌。（漢書烏孫傳。） \\n 敬武長公主 \\n 公主。宣帝女。鴻嘉中寡居。適丞相嶭宣。元始中。莽自尊為安漢公。遣使以元后詔賜藥死。 \\n 上哀帝書 \\n 願還宣葬延陵。（漢書嶭宣傳。宣免歸故郡。公主留京。後宣卒。主上書。奏可。） \\n 闕名 \\n 蒐田誓 \\n 無干車。無自後射。（周禮夏官注。賈疏云。此據漢田律而言。又見秋官士師注作軍禮。） \\n 敬武長公主　闕名　三 \\n 與路中大夫盟 \\n 若反。言漢已破矣。齊趣下三國。不且見屠。（史記齊悼惠王世家。膠西、菑川、濟南三國將劫與路中大夫盟云云。又見漢書高五王傳。） \\n 上書言樊他廣不當代後 \\n 荒侯市人病不能為人。令其夫人與其弟亂。而生他廣。他廣實非荒侯子。不當代後。（史記樊噲傳。孝文帝立封噲庶子市人為武陽侯。薨謚為荒侯。子他廣代侯。六歲。侯家舍人得罪他廣。怨之乃上書。詔下吏。又見漢書樊噲傳。） \\n 上書言祠太一 \\n 古者天子。三年壹用太牢。祠神三一。天一。地一。太一。（史記封禪書。亳人謬忌奏祠太一方。其後人有上書言。又見漢書郊祀志上。） \\n 上書言春解祠 \\n 古者天子常以春解祠。祠黃帝。用一梟破鏡。冥羊用羊。祠馬行用一青牡馬。太一澤山君地長用牛。武夷君用乾魚。陰陽使者以一牛。（史記封禪書。後人復有上書言。又見漢書郊祀志上。） \\n 上書言宜立昌邑王 \\n 周太王廢太伯。立王季。文王舍伯邑考立武王。唯在所宜。雖廢長立少可也。廣陵王不可以承宗廟。（漢書霍光傳。昭帝崩。亡嗣。武帝六男。獨有廣陵王胥在。郎有上書言云云。擢郎為九江太守。） \\n 上書言霍氏 \\n 大將軍時。主弱臣彊。專制擅權。今其子孫用事。昆弟益驕恣。恐危宗廟。災異數見。盡為是也。（漢書霍光傳。霍山曰。嘗有上書言云云。其言絕痛。山屏不奏。） \\n 為徐福上書 \\n 臣聞客有過主人者。見　直　。傍有積薪。客謂主人曰。曲其　。遠其積薪。不者將有火患。主人嘿然不應。居無幾何。家果失火。鄉聚里中人哀而救之。火幸息。于是殺牛置酒。燔髮灼爛者在上行。餘各用功次坐。而反不錄言曲　者。向使主人聽客之言。不費牛酒。終無火患。今茂陵徐福數上書。言霍氏且 \\n 闕名四 \\n 有變。宜防絕之。向使福說得行。則無裂地出爵之費。而國安平自如。今往事既已。而福獨不得與其功。惟陛下察客徙薪曲　之策。而使居燔髮灼爛之右。（說苑權謀。） \\n 臣聞客有過主人者。見其　直突。傍有積薪。客謂主人。更為曲突遠徙其薪。不者且有火患。主人嘿然不應。俄而家果失火。鄰里共救之。幸而得息。于是殺牛置酒。謝其鄰人。灼爛者在于上行。餘各以功次坐。而不錄言曲突者。人謂主人曰。鄉使聽客之言。不費牛酒。終無火患。今論功而請賓。典突徙薪亡恩澤。燋頭爛額為上客邪。主人迺寤而請之。今茂陵徐福。數上書言霍氏且有變。宜防絕之。鄉使福說得行。則國亡裂土出爵之費。臣亡逆亂誅滅之敗。往事既已。而福獨不蒙其功。唯陛下察之。貴徙薪曲突之策。使居焦髮灼爛之右。（漢書霍光傳。　案。此與說苑互有刪節。而加詳。故分載之。） \\n 上書言宜改幣 \\n 古者以龜貝為貨。今已錢易之。民以故貧。宜可改幣。（漢書師丹傳。會有上書言。） \\n 請臘祀社稷 \\n 令縣。常以春三月及時臘。祀社稷以羊豕。民里社各自財以祠。（史記封禪書。高祖十年春。有司請。又見漢書郊祀志上。） \\n 固請建太子 \\n 古者殷周有國。治安皆千餘歲。古之有天下者。莫不長焉。用此道也。立嗣必子。所從來遠矣。高帝親率士大夫。始平天下。建諸侯。為帝者太祖。諸侯王及列侯始受國者。皆亦為其國祖。子孫繼嗣。世世弗絕。天下之大義也。故高帝設之以撫海內。今釋宜建。而更選于諸侯及宗室。非高帝之志也。更議不宜。子啟最長。純厚慈仁。請建以為太子。（史記文紀。元年正月。有司固請。又見漢書文紀。） \\n 奏請立栗姬為皇后 \\n 子以母貴。母以子貴。今太子母無號。宜立為皇后。（史記外戚世家。王夫人陰使人趣立栗姬為皇后。大行奏事畢曰云云。又見漢書孝景王皇后傳。大行奏事文曰。） \\n 闕名　五 \\n 奏議不舉孝廉者罪 \\n 古者諸侯貢士。壹適謂之好德。再適謂之賢賢。三適謂之有功。迺加九錫。不貢士。壹則黜爵。再則黜地。三則黜。爵地畢矣。附下罔上者死。附上罔下者刑。與聞國政而無益于民者斥。在上位而不能進賢者退。此所以勸善黜惡也。今詔書昭先帝聖緒。令二千石舉孝廉。所以化元元移風易俗也。不舉孝。不奉詔。當以不敬論。不察廉。不勝任也。當免。（漢書武帝紀。元朔元年。詔議不舉孝廉者罪。有司奏議云云。奏可。） \\n 請造白金皮幣 \\n 關東貧民徙隴西、北地、西河、上郡、會稽凡七十二萬五千口。縣官衣食振業。用度不足。請收銀錫。造白金及皮幣。以足用。（漢書武紀。元狩四年冬有司言。） \\n 古者皮幣。諸侯以聘享。金有三等。黃金為上。白金為中。赤金為下。今半兩錢。法重四銖。而姦或盜摩錢裏取鎔。（徐廣音容。漢書作錢質而取鋊。師古音浴。）錢益輕薄而物貴。則遠方用幣。煩費不省。（史記平準書。有司言。又見漢書食貨志下。） \\n 請算軺書賈人緡錢 \\n 郡國頗被菑害。貧民無產業者。募徙廣饒之地。陛下損膳省用。出禁錢以振元元。寬貸賦。而民不齊出于南畝。商賈滋眾。貧者蓄積無有。皆仰縣官。異時算軺車賈人緡錢皆有差。請算如故。諸賈人未作貰貸。買居邑。稽諸物。（漢書作賣買居邑。貯積諸物。）及商以取利者。雖無市籍。各以其物自占。率緡錢二千而一算。諸作有租及鑄。率緡錢四千一算。非吏比者。三老北邊騎士。軺車以一算。商賈人軺車二算。船五丈以上一算。匿不自占。占不悉戍邊一歲。沒入緡錢。有能告者。以其半畀之。賈人有市籍者。及其家屬。皆無得籍名田以便農。敢犯令者。沒入田僮。（史記平準書。其明年。公卿言。又見漢書食貨志下。） \\n 闕名六 \\n 奏故太子謚號園邑 \\n 禮。為人後者。為之子也。故降其父母。不得祭。尊祖之義也。陛下為孝昭帝後。承祖宗之祀。制禮不踰閑。謹行視孝昭帝所為。故皇太子起位在湖。史良娣冢在博望苑北。親史皇孫位在廣明郭北。謚法曰。謚者。行之跡也。愚以為親謚宜曰悼。皇母曰悼后。比諸侯王園。置奉邑三百家。故皇太子謚曰戾。置奉邑二百家。史良娣曰戾夫人。置守冢三十家。園置長丞。周衛奉守如法。以湖閿鄉邪里聚為戾園。長安白亭東為戾后園。廣明成鄉為悼園。皆改葬焉。（漢書武五子傳。宣帝初即位。詔議故太子謚。置園邑。有司奏。） \\n 復言悼園戾園號邑 \\n 禮。父為士。子為天子。祭以天子。悼園宜稱尊號曰皇考。立廟。因園為寢。以時薦享焉。益奉園民滿千六百家。以為奉明縣。尊戾夫人曰戾后。置園奉邑。及益戾園各滿三百家。（漢書武五子傳。後八歲。有司復言。） \\n 奏菑川王終古淫亂事 \\n 終古使所愛奴與八子及諸御婢姦。終古或參與被席。或白晝使臝伏。犬馬交接。終古親臨視。產子輒曰。亂不可知。使去其子。（漢書齊悼惠王傳。五鳳中。青州刺史奏。） \\n 奏逮捕菑川王終古 \\n 終古位諸侯王。以令置八子。秩比六百石。所以廣嗣重祖也。而終古禽獸行。亂君臣夫婦之別。悖逆人倫。請逮捕。（漢書齊悼惠王傳。青州刺史奏終古。事下丞相御史奏云云。　案。五鳳三年。丞相丙吉卒。御史大夫黃霸為丞相。今此丞相未知屬誰。故編入闕名類。） \\n 劾奏王尊 \\n 尊妄詆欺。非謗赦前事。猥歷奏大臣。無正法。飾成小過以塗汙宰相。摧辱公卿。輕薄國家。奉使不敬。（漢書王尊傳。成帝初即位。尊于是劾奏丞相匡衡御史大夫張譚。下御史丞問狀。劾奏云云。有詔左遷尊為高陵令。） \\n 闕名七 \\n 劾奏王章 \\n 章知野王前以王舅出補吏。而私薦之。欲令在朝。阿附諸侯。又知張美人體御至尊。而妄稱引羌胡殺子蕩腸。非所宜言。（漢書元后傳。上使尚書劾奏章。遂下章吏。案成紀。事在陽朔元年。） \\n 奏改徙陳湯 \\n 湯前親誅郅支單于。威行外國。不宜近邊塞。（漢書陳湯傳。湯與解萬年俱徙敦煌久之。敦煌太守奏云云。詔徙安定。） \\n 劾奏申咸炔欽 \\n 咸欽幸得以儒官選擢。備腹心。上所折中定疑。知丹社稷重臣。議罪處罰。國之所慎。咸欽初傅經義。以為當治。事以暴列。迺復上書妄稱譽丹。前後相違。不敬。（漢書師丹傳。給事中博士申咸炔欽上書言。丹以此貶黜。恐不厭眾心。尚書劾云云。上貶咸欽秩各二等遂策免丹。　案。百官表。當在建平元年。） \\n 奏遣王莽王仁就國 \\n 新都侯莽。前為大司馬。貶抑尊號之議。虧損孝道。及平阿侯仁。臧匿趙昭儀親屬。皆就國。（漢書元后傳。傅太后帝母丁姬皆稱尊號。有司秦。　案哀紀。事在建平二年。） \\n 劾奏王嘉 \\n 嘉言事恣意。迷國罔上。不道。（漢書兩龔傳。丞相王嘉上書。薦故廷尉梁相等。尚書劾奏。　案。哀紀王嘉傳。事在元壽元年。） \\n 奏劾龔勝夏侯常 \\n 勝吏二千石。常位大夫。皆幸得給事中。與論議。不崇禮義。而居公門下相非恨。疾言辨訟。　謾亡狀。皆不敬。（漢書王嘉傳[王嘉傳當作兩龔傳]。） \\n 奏 \\n 天陰雨。人之病為之先動。是陰相應而起也。天將陰雨。又使人睡臥者。陰氣也。（御覽十引漢名臣奏。） \\n 奏 \\n 漢得陰山。匈奴長老過之。未嘗不哭。（蓺文類聚七。御覽四百八十七引漢名臣奏。　案。漢書匈奴傳。元帝時。郎中侯應亦有此語。而文不同。） \\n 闕名　八 \\n 燕王定國罪議 \\n 定國禽獸行。亂人倫。逆天道。當誅。（史記荊燕世家。元朔元年。肥如令郢人昆弟復上書。具言定國陰事。以此發覺。詔下公卿。皆議曰云云。上許之。定國自殺。又見漢書燕王劉澤傳。） \\n 江都王建罪議 \\n 建失臣子道。積久輒蒙不忍。遂謀反逆。所行無道。雖桀紂惡不至于此。天誅當不赦[當不赦之當當作所]。當以謀反法誅。（漢書景十三王傳。有書[有書之書當作司]請捕誅建。制曰。與列侯吏二千石博士議。議者皆曰云云。　案武紀。事在元狩二年。） \\n 尊寶鼎議（元鼎四年六月） \\n 聞昔泰帝興神鼎一。一者。一統天地。萬物所繫象也。黃帝作寶鼎三。象天地人。禹收九牧之金鑄九鼎。象九州。皆嘗鬺享上帝鬼神。其空足曰鬲。以象三德。饗承天祐。夏德衰。鼎遷于殷。殷德衰。鼎遷于周。周德衰。鼎遷于秦。秦德衰。宋之社亡。鼎及[及當作乃]淪伏而不見。周頌曰。自堂徂基。自羊徂牛。鼐鼎及鼒。不吳不敖。胡考之休。今鼎至甘泉。以光潤龍變。承休無疆。合茲中山。有黃白雲降。蓋若獸為符。路弓乘矢。集獲壇下。報祠大亨。唯受命而帝者心知其意而合德焉。鼎宜視宗禰廟臧于帝庭以合明應。（漢書郊祀志上。議尊寶鼎。有司皆言云云。制曰可。又見史記封禪書。稍有刪節。） \\n 廣川王去罪議 \\n 去悖虐。聽后昭信讒言。燔燒烹煮。生割剝人。距師之諫殺其父子。凡殺無辜十六人。至一家母子三人逆節絕理。其十五人在赦前大惡仍重。當伏顯戮以示眾。（漢書景十三王傳。本始三年制曰。與列侯中二千石二千石博士議。議者皆以為。） \\n 韓昌張猛盟匈奴議 \\n 單于保塞為藩。雖欲北去。猶不能為危害。昌猛擅以漢國世世子孫與夷狄詛盟。令單于得以惡言上告于天羞國家。傷威重。不可得行宜遣使往告祠天。與解盟昌猛奉使無狀。罪至不道。（漢書匈奴傳下。元帝即位。明年。漢遣車騎都尉韓昌光祿大夫張猛送呼韓邪單于侍子。即與為盟約。昌猛還奏事。公卿議者以為。） \\n 闕名　九 \\n 諸寢園祀議 \\n 清廟之詩。言交神之禮。無不清靜。今衣冠出游。有車騎之象風雨之氣。非所謂清靜也。祭不欲數。數則瀆。瀆則不敬。宜復古禮。四時祭于廟。諸園寢日月閒祀。皆可勿復修。（漢書韋玄成傳。永光四年。議者。以為云云。上亦不改也。） \\n 昌陵議 \\n 昌陵因卑為高。積土為山。度便房猶。在平地上。客土之中。不保幽冥之靈。淺外不固卒徒工庸。以鉅萬數至　脂火夜作。取土東山。且與穀同賈。作治數年。天下遍被其勞。國家罷敝。府藏空虛。下至眾庶。熬熬苦之。故陵因天性據真土。處勢高敞。旁近祖考。前又已有十年功緒。宜還復故陵。勿徙民。（漢書陳湯傳。　案成紀。事在永始初。） \\n 罷三公官議 \\n 古今異制。漢自天子之號。下至佐史。皆不同于古。而獨改三公職。事雖分明。無益于治亂。（漢書朱博傳。成帝時。何武建言宜建三公官。于是以何武為大司空。封列侯。增奉如丞相。議者多以為云云。　案成紀。在綏和元年。） \\n 嶭況罪議 \\n 律曰。斗以刃傷人。完為城旦。其賊加罪一等。與謀者同罪。詔書無以詆欺成罪。傳曰。遇人不以義而見　者。與痏人之罪均。惡不直也。咸厚善修。而數稱宣惡流聞。不誼。不可謂直。況以故傷咸。計謀已定。後聞置司隸。因前謀而趣明。非以恐咸為司隸。故造謀也。本爭私變。雖于掖門外傷咸道中。與凡民爭斗無異。殺人者死。傷人者刑。今古之通道。三代所不易也。孔子曰。必也正名。名不正。則至于刑罰不中。刑罰不中。而民無所錯手足。今已況為首惡明手傷為大不敬。公私無差。春秋之義。原心定罪。原況以父見謗。發忿怒無它大惡。加詆欺。輯小過。成大辟。陷死刑。違明詔。恐非法意不可施行。聖王不以怒增刑。明當以賊傷人不直。況與謀者皆爵減。完為城旦。（漢書嶭宣傳。哀帝初即位。博士申咸給事中。毀宣。宣子況為右曹侍郎。賕客楊明。遮斫咸宮門外。斷鼻脣。身八創。御史中丞眾等奏明及況皆棄市。廷尉直以為云云。況竟得減死一等。徙敦煌。） \\n 闕名　十 \\n 通　斜道行船漕對 \\n 抵蜀從故道。故道多阪。回遠。今穿　邪[邪當作斜]道少阪。近四百里。而　水通沔。斜水通渭。皆可以行船漕。漕從南陽上沔入　。　之絕水至斜閒百餘里。以車轉從斜下下謂。如此。漢中之穀可致。山東從沔無限。便于砥柱之漕。且　斜材木竹箭之饒。擬于巴蜀。（史記河渠書。人有上書欲通　斜道及漕事下御史大夫張湯。湯問其事。因言。又見漢書溝洫志。） \\n 初置五經博士舉狀（武帝建元五年） \\n 生事愛敬。喪沒如禮、通易、尚書、孝經、論語。兼綜載籍。窮微闡奧。隱居樂道。不求聞達。身無金痍痼疾。世六屬不與妖惡交通。王侯賞賜。行應四科。經任博士。下言某官某甲保舉。（後漢朱浮傳注引漢官儀。） \\n 與韋玄成書 \\n 古之辭讓。必有文義可觀。故能垂榮于後。今子獨壞容貌。蒙恥辱。光曜晻而不宣。微哉子之所託名也。僕素愚陋。過為宰相執事。願少聞風聲。不然。恐子傷高而僕為小人也。（漢書韋賢附傳。賢薨。家丞上書。以玄成為後。玄成陽為病狂。士大夫多疑其欲讓爵辟兄者。案事丞相史迺與玄成書。） \\n 札書 \\n 黃帝得寶鼎宛朐。問于鬼臾區。鬼臾區對曰。黃帝得寶鼎神策。是歲己酉朔旦冬至。得天之紀。終而復始。于是黃帝迎日推策。後率二十歲復朔旦冬至。凡二十推三百八十年。黃帝僊登于天。（史記封禪書。齊人公孫卿有札書云云。因嬖人奏之。上大說。又見漢書郊祀志上。宛朐作冕候。） \\n 食鼎銘 \\n 五熟是滋。君王膳之。（虞荔鼎錄。漢景帝鑄一鼎。名曰食鼎。高二尺。銅金銀雜為之。形若瓦甑。無足。中元六年造。小篆書。　案。此銘不知誰作。當入闕名。） \\n 闕名　十一 \\n 金革帶鉤文 \\n 錫爾金鉤。既公且侯。（梁書夏侯詳傳。荊府城局參軍吉士瞻役萬人。浚仗庫防火池。得金革帶鉤。隱起雕鏤甚精巧篆文。） \\n 剛卯文 \\n 正月剛卯既央。（續漢輿服志下通典六十三作決。）靈殳四方。赤青白黃。四色是當。帝令祝融。以教夔龍。庶疫剛癉。莫我敢當。 \\n 疾日剛卯。（續漢志作嚴卯。）帝令夔龍。（續漢志作夔化。）順爾固伏。（續漢志作慎爾周伏。）化茲靈殳。既正既直。既觚既方。庶疫剛癉。莫我敢當。（漢書王莽傳中注。晉灼曰剛卯長一寸。廣五分四方。當中央從穿作孔。以采絲茸其底。如冠纓頭蕤。刻其上面。作兩行書文云云。其一銘云云。又見續漢輿服志下。長寸二分。方六分。乘輿諸侯王公列侯以白玉。中二千石以下至四百石皆以黑犀。二百石以至私學弟子皆以象牙。上合絲各如其印質。刻書文云云。凡六十六字。又見通典六十三。） \\n 寶劍銘 \\n 直百金。壽萬歲。（西京雜記上。） \\n 琴銘 \\n 璠璵之樂。（同上。） \\n 玉管銘 \\n 昭華之管。（同上。） \\n 湓城井銘 \\n 潁陰侯所開。三百年當塞。不滿百年。為當運者所開。（御覽一百八十九。引潯陽記。湓城漢灌嬰所築。孫權徑此。自立標井上。掘得井銘。權忻以為瑞井。江中風浪。井水輒動。） \\n 孝昭帝冠辭 \\n 陛下離顯先帝之光耀。以承皇天嘉祿。欽順仲春之吉日。遵並大道邠或。（盧辯云。當為芬彧。）秉集萬福之休靈。始加昭明之元服。推遠稚免之幼志。崇積文武之寵德。肅勤高祖清廟。六合之內靡不息。陛下永永。與天無極。（大戴禮公冠[公冠篇當作公符篇]篇。）。 \\n 闕名　十二 \\n 陛下摛顯先帝之光耀。以承皇天之嘉祿。欽奉仲春之吉辰。普尊大道之郊域。秉率百福之休靈。始加昭明之元服。推遠沖孺之幼志。蘊積文武之就德。肅勤高祖之清廟。六合之內。靡不蒙福。永永與天無極。（續漢禮儀志上注引博物記。與大戴禮小異。） \\n 祭天辭 \\n 皇皇上天。昭臨下土。集地之靈。降甘風雨。庶物群生。各得其所。靡今靡古。維予一人某。敬拜皇天之祜。（大戴禮公冠篇。） \\n 祭地辭 \\n 薄薄之士。承天之神。興甘風雨。庶卉百穀。莫不茂者。既安且寍。維予一人某。敬拜下土之靈。（大戴禮公冠篇。） \\n 迎日辭 \\n 維某年某月上日。明光于上下。勤施于四方。旁作穆穆。維予一人某。敬拜迎日于郊。（宋書禮志一引尚書大傳。又見大載禮公冠篇。　案。祭天已下三篇。大戴禮列于孝昭冠辭後。明非先秦古辭。今編入漢闕名類。） \\n 龜祝 \\n 今日吉。謹以梁卵焍黃。祓去玉靈之不祥。玉靈必信以誠。知萬事之情。辯兆皆可占。不信不誠。則燒玉靈。揚其灰。以徵後龜。 \\n 假之玉靈夫子。夫子玉靈。荊灼而心。令而先知。而上行于天。下行于淵。諸靈數刺。莫如汝信。今日良日。行一良貞。其欲卜某。即得而喜。不得而悔。即得。發鄉我。身長大。手足收人。皆上偶。不得。發鄉我。身挫折。中外不相應。手足滅去。 \\n 假之靈龜。五筮五靈。不如神龜之靈。知人死。知人生。某身良。某欲求某物。即得也。頭見足發。內外相應。即不得也。頭仰足肣。內外自隨。可得占。（史記龜策傳。） \\n 卜占病者祝 \\n 今某病困。死。首上開。內外交駭。身節折。不死。首仰足肣。（史記龜策傳。） \\n 卜病者祟 \\n 今病有祟。無呈。無祟。有呈。兆有中祟。有內。外祟。有外。（史記龜策傳。） \\n 闕名　十三 \\n 郊拜太一贊饗文 \\n 天始以寶鼎神策授皇帝。朔而又朔。終而復始。皇帝敬拜見焉。 \\n 拜祝祠太一贊饗文 \\n 德星昭衍。厥維休祥。壽星仍出。淵耀光明。信星昭見。皇帝敬拜太祝之享。 \\n 祠上帝明堂贊饗文 \\n 天增授皇太元神策。周而復始。皇帝敬拜太一。（史記封禪書。） \\n 倀子逐疫 \\n 甲作食　。胇胃食虎。雄伯食魅。騰簡食不詳。攬諸食咎。伯奇食夢。強梁祖門共食磔死寄生。委隨食觀。錯斷食巨。窮奇騰根共食蠱。凡使十二神追惡凶。赫女軀。拉女幹。節解女肉。抽女肺腸。女不急去。後者為糧。（續漢禮儀志中。） \\n 王使威長葬銘 \\n 明明哲士。知存知亡。崇隴原亹。非寍非康。不封不樹。作靈乘光。厥銘何依。王使威長。（博物志八。漢西都時。南宮寢殿內有醇儒王史威長死。葬銘曰云云。） \\n  \\n 　 \\n  \\n   \\n  "}
{"章节": "全漢文卷五十八", "正文": "　 \\n 全漢文卷五十八 \\n 　 \\n  \\n 烏程嚴可均校輯 \\n 王莽一 \\n 莽字愜君。鳳弟曼之子。陽朔中為黃門郎。遷射聲校尉。永始初封新都侯。遷騎都尉、光祿大夫、侍中。綏和初代王根為大司馬。迎哀帝即位。罷遣就國。元壽初徵還京師。哀帝崩。代董賢為大司馬。迎立平帝。拜太傅。封安漢公。進號宰衡。加九錫。平帝崩。迎立宣帝玄孫廣戚侯子嬰為皇太子。年二歲。謂之孺子。自稱攝皇帝。改元二。居攝初始。尋即真。國號曰新。又改元三。始建國天鳳、地皇。在位十八年。為漢兵所誅。傳首縣宛市。 \\n 上書讓定策功賞 \\n 臣與孔光、王舜、甄豐、甄邯共定策。今願獨條光等功賞。寑置臣莽。勿隨輩列。（漢書王莽傳上。） \\n 王莽　一 \\n 上書助給貧民 \\n 願出錢百萬。獻田三十頃。付大司農。助給貧民。（漢書王莽傳上。） \\n 受宰衡上書 \\n 臣以元壽二年六月戊午。倉卒之夜。以新都侯引入未央宮。庚申拜為大司馬。充三公位。元始元年正月丙辰。拜為太傅。賜號安漢公。備四輔官。今年四月甲子。復拜為宰衡。位上公。臣莽伏自惟。爵為新都侯。號為安漢公。官為宰衡、太傅、大司馬。爵貴號尊官重。一身蒙大寵者五。誠非鄙臣所能堪據。元始三年。天下歲已復。官屬宜皆置。穀梁傳曰。天子之宰。通于四海。臣愚以為宰衡官。以正百僚平海內為職。而無印信。名實不副。臣莽無兼官之材。今聖朝既過誤而用之。臣請御史刻宰衡印。章曰宰衡太傅大司馬印。成授臣。（漢書王莽傳上。） \\n 上書辭賞新野田 \\n 臣以外屬。越次備位。未能奉稱。伏念聖德純茂。承天當古。制禮以治民。作樂以移風。四海奔走。百蠻並轃。辭去之日。莫不隕涕。非有款誠。豈可虛致。自諸侯王已下。至于吏民。咸知臣莽上與陛下有葭莩之故。又得典職。每歸功列德者。輒以臣莽為餘言。臣見諸侯面言事于前者。未嘗不流汗而慚愧也。雖性愚鄙。至誠自知。德薄位尊。力少任大。夙夜悼栗。常恐污辱聖朝。今天下治平。風俗齊同。百蠻率服。皆陛下聖德所自躬親。太師光太保舜等輔政佐治。群卿大夫莫不忠良。故能以五年之閒。至致此焉。臣莽實無奇策異謀。奉承太后聖詔。宣之于下。不能得什一。受群賢之籌畫。而上以聞。不能得什伍。當被無益之辜。所以敢且保首領須臾者。誠上休陛下餘光。而下依群公之故也。陛下不忍眾言。輒下其章于議者。臣莽前欲立奏止。恐其遂不肯止。今大禮已行。助祭者畢辭。不勝至願。願諸章下議者。皆寢勿上。使臣莽得盡力畢制禮作樂事。事成以傳示天下。與海內平之。即有所閒非。則臣莽當被詿上誤朝之罪。如無他譴。得全命賜骸骨。歸家避賢者路。是臣之私願也。惟陛下哀憐財幸。（漢書王莽傳上。） \\n 王莽　二 \\n 白太后示儉 \\n 親承前孝哀丁傅奢侈之後。百姓未贍者多。太后宜且衣繒練。頗損膳。以視天下。（漢書王莽傳上。莽欲以虛名說太后。白言。） \\n 白太后隔絕衛氏 \\n 前哀帝立。背恩義。自貴外家丁傅。撓亂國家。幾危社稷。今帝以幼年復奉大宗。為成帝後。宜明一統之義以戒前事。為後代法。（漢書王莽傳上。初莽欲擅權。白太后。于是帝母衛姬。帝舅衛寶。寶弟玄。皆留中山。不得至京師。） \\n 奏請太后安養 \\n 陛下春秋尊。久衣重練。減御膳。誠非所以輔精氣育皇帝安宗廟也。臣莽數叩頭省戶下白爭。未見許。今幸賴陛下德澤。閒者風雨時。甘露降。神芝生。蓂莢朱草。嘉禾休徵。同時並至。臣莽等不勝大願。願陛下愛精休神。闊略思慮。遵帝王之常服。復太官之法膳。使臣子各得盡驩心。備共養。唯哀省察。（漢書王莽傳上。） \\n 奏請為平帝納后 \\n 皇帝即位三年。長秋宮未建。掖廷媵未充。乃者國家之難。本從亡嗣。配取不正。請考論五經。定取禮。正十二女之義。以廣繼嗣。博采二王後及周公孔子世列侯在長安者適子女。（漢書王莽傳上。） \\n 上言己女不與選 \\n 身亡德。子材下。不宜與眾女並采。（漢書王莽傳上。） \\n 謝益封國邑 \\n 臣莽子女。誠不足以配至尊。復聽眾議。益封臣莽。伏自惟念。得託肺腑。獲爵土。如使子女誠能奉稱聖德。臣莽國邑足以共朝貢。不須復加益地之寵。願歸所益。（漢書王莽傳上。） \\n 王莽　三 \\n 奏誅子宇 \\n 宇為呂寬等所詿誤。流言惑眾。惡與管蔡同罪。臣不敢隱其誅。（漢書王莽傅上。） \\n 奏罷悼園南陵雲陵園 \\n 本始元年。丞相義等議。謚孝宣皇帝親曰悼園。置邑三百家。至元康元年。丞相相等奏。父為士。子為天子。祭以天子。悼園宜稱尊號曰皇考。立廟。益故奉園民滿千六百家。以為縣。臣愚以為皇考廟本不當立。累世奉之非是。又孝文太后南陵。孝昭太后雲陵園。雖前以禮不復修。陵名未正。謹與大司徒晏等百四十七人議。皆曰。孝宣皇帝以兄孫繼統為孝昭皇帝後。以數故。孝元世以孝景皇帝及皇考廟親未盡不毀。此兩統貳父。違于禮制。案義奏親謚曰悼。裁置奉邑。皆應經義。相奏悼園稱皇考。立廟益民為縣。違離祖統。乖繆本義。父為士子為天子祭以天子者。乃謂若虞舜、夏禹、殷湯、周文、漢之高祖受命而王者也。非為繼祖統為後者也。臣請皇高祖考廟奉明園毀勿修。罷南陵雲陵為縣。（漢書韋玄成傳。平帝元始中。大司馬王莽奏。奏可。） \\n 奏定郊祀 \\n 帝王之義。莫大于承天。承天之序。莫重于郊祀。祭天于南。就陽位。祀地于北。主陰。義圓丘象天。方澤則地。圓方因體。南北從位。燔燎升氣。瘞埋就類。牲欲繭栗。味尚清玄。器成匏勺。貴誠因質。天地神所統。故類乎上帝。禋于六宗。望秩山川。班于群臣。皇天后土。隨王所在。而事祐焉。甘泉太陰。河東少陽。咸失厥位。不合禮制。聖王之制。必上當天心。下合地意。中考人事。故曰愷悌君子。求福不回。回而求福。厥路不通。在易泰卦。乾坤合體。天地交通。萬物聚出。其律太簇。天子親郊天地。先祖配天。先妣配地。陰陽之別。以日冬至祀天。夏至祀后土。君不省方而使有司。六宗。日月星。山川海。星則北辰。川即河。山岱宗。三光眾明山阜百川眾流渟汙皋澤以類相屬。各數秩望相序。（續漢祭祀志上注補引黃圖元始儀。元始四年。宰衡莽奏。） \\n 王莽　四 \\n 奏復長安南北郊 \\n 王者父事天。故爵稱天子。孔子曰。人之行莫大于孝。孝莫大于嚴父。嚴父莫大于配天。王者尊其考。欲以配天。緣考之意欲尊祖。推而上之。遂及始祖。是以周公郊祀后稷以配天。宗祀文王于明堂。以配上帝。禮記。天子祭天地及山川。歲遍。春秋穀梁傳以十二月下辛卜正月上辛郊。高皇帝受命。因雍四畤。起北畤而備五帝。未共天地之祀。孝文十六年。用新垣平。初起渭陽五帝廟。祭泰一地祇。以太祖高皇帝配日。冬至祠泰一。夏至祠地祇。皆并祠五帝而共一牲。上親郊拜。後平伏誅。迺不復自親。而使有司行事。孝武皇帝祠雍曰。今上帝朕親郊。而后土無祠。則禮不答也。于是元鼎四年十一月甲子。始立后土祠于汾陰。或曰。五帝泰一之佐。宜立泰一。五年十一月。癸未。始立泰一祠于甘泉。三歲一郊。與雍更祠。亦以高祖配。不歲事天。皆未應古制。建始元年。徙甘泉泰畤河東后土于長安南北郊。永始元年三月。以未有皇孫。復甘泉河東祠。綏和二年。以卒不獲祐。復長安南北郊。建平三年。懼孝哀皇帝之疾未瘳。復甘泉汾陰祠。竟復無福。臣謹與太師孔光、長樂少府平晏、大司農左咸、中壘校尉劉歆、大中大夫朱陽、博士薛順、議郎國由等六十七人議。皆曰宜如建始時丞相匡衡等議。復長安南北郊如故。（漢書郊祀志下。平帝元始五年。大司馬王莽奏言。） \\n 奏改郊祀禮 \\n 周官天墬之祀。樂有別有合。其合樂曰。以六律、六鍾、五聲、八音、六舞、大合樂祀天神。祭地祇。祀四望。祭山川。享先妣先祖。凡六樂奏六歌。而天墬神祇之物皆至。四望蓋謂日月星海也。三光高而不可得親。海廣大無限界。故其樂同。祀天則天文從。祀地則地理同。三光天文也。山川地理也。天地合 \\n 王莽　五 \\n 祭。先祖配天。先妣配地。其誼一也。天地合精。夫婦判合。祭天南郊。則以墬配。一體之誼也。天地位皆南鄉同席。墬在東。共牢而食。高帝高后配于壇上。西鄉。后在北。亦同席共牢。牲用繭栗。玄酒陶匏。禮記曰。天子藉田千畝。以祀天地。繇是言之。宜有黍稷。天地用牲一。燔　瘞薶用牲一。高帝高后用牲一。天用牲左及黍稷。燔　南郊。墬用牲右及黍稷。瘞于北郊。其旦。東鄉再拜朝日。其夕。西鄉再拜夕月。然後孝弟之道備。而神祇嘉享。萬福降輯。此天墬合祀以祖妣配者也。其別樂曰。冬日至。于墬上之圜丘樂。六變則天人皆降。夏日至。于澤中之方丘奏樂八變則墬祇皆出。天墬有常位。不得常合。此其各物祀者也。陰陽之別。于日冬夏至。其會也。以孟春正月上辛若丁。天子親合祀天。墬于南郊。以高帝高后配。陰陽有離合。易曰。分陰分陽。迭用柔剛。以日冬至。使有司奉祠南郊。高帝配而望群陽。日夏至。使有司奉祭北郊。高后配而望群陰。皆以助致微氣。通道幽弱。當此之時。后不省方。故天子不親而遣有司。所以正承天順地。復聖王之制。顯太祖之功也。渭陽祠勿復修。群望未悉定。定復奏。（漢書郊祀志下。莽又頗改其禮。又略見御覽五百二十九引三輔黃圖。宰衡王莽奏。） \\n 奏分群神為五部兆 \\n 書曰。類于上帝。禋于六宗。歐陽大小夏侯三家說六宗。皆曰上不及天。下不及墬。旁不及四方。在六者之閒。助陰陽變化。實一而名六。名實不相應。禮記祀典。功施于民則祀之。天文日月星辰。所昭仰也。地理山川海澤。所生殖也。易有八卦。乾坤六子。水火不相逮。雷風不相誖。山澤通氣。然後能變化。既成萬物也。臣前奏徙甘泉泰畤汾陽后土。皆復于南北郊。謹案周官。兆五帝于四郊。山川各因其方。今五帝兆居在雍五畤。不合于古。又日月雷風山澤。易卦六子之尊氣。所謂六宗也。星辰水火溝瀆。皆六宗之屬也。今或未特 \\n 王莽　六 \\n 祀。或無兆居。謹與太師光、大司徒宮、羲和歆、等八十九人議。皆曰。天子父事天。母事墬。今稱天神曰皇天上帝泰一。兆曰泰畤。而稱墬祇曰后土。與中央黃靈同。又兆北郊。未有尊稱。宜今墬祇稱皇墬后祇。兆曰廣畤。易曰。方以類聚。物以群分。分群神。以類相從。為五部兆。天墬之別神中央帝黃靈后土畤。及日廟。北辰北斗。填星。中宿中宮于長安城之未墬兆。東方帝太昊青靈句芒畤、及雷公風伯廟、歲星、東宿東宮于東郊兆。南方炎帝赤靈祝融畤、及熒惑星、南宿南宮于南郊兆。西方帝少皞白靈蓐收畤、及太白星、西宿西宮于西郊兆。北方帝顓頊黑靈玄冥畤、及月廟、雨師廟、辰星、北宿北宮于北郊兆。（漢書郊祀志下。後莽又奏言。） \\n 言立官稷 \\n 帝王建立社稷。百王不易。社者土也。宗廟王者所居。稷者百穀之主。所以奉宗廟共粢盛。人所食以生活也。王者莫不尊重親祭。自為之主。禮如宗廟。詩曰。乃立冢土。又曰。以御田祖。以祈甘雨。禮記曰。唯祭宗廟社稷。為越紼而行事。聖漢興。禮儀稍定。已有官社。未立官稷。遂于官社後立官稷。以夏禹配食官社。后稷配食官稷。稷種穀樹。徐州牧歲貢五色土各一斗。（漢書郊祀志下。莽又言。） \\n 奏羌豪內附 \\n 太后秉統數年。恩澤洋溢。和氣四塞。絕域殊俗。靡不慕義。越裳氏重譯獻白雉。黃支自三萬里貢生犀。東夷王度大海奉國珍。匈奴單于順制作去二名。今西域良願等復舉地為臣妾。昔唐堯橫被四表。亦亡以加之。今謹案已有東海、南海、北海郡。未有西海郡。請受良願等所獻地。為西海郡。臣又聞聖王序天文。定地理。因山川民俗。以制州界。漢家地廣。二帝三王。凡十二州。州名及界。多不應經。堯典十有二州。後定為九州。漢家廓地遼遠。州牧行部。遠者三萬餘里。不可為九謹以經義正十二州名。分界以應正始。（漢書王莽傳上。） \\n 王莽　七 \\n 復言發傅太后及丁姬冢 \\n 共王母丁姬前不臣妾。至葬渭陵。冢高與元帝山齊。懷帝太后皇太太后璽綬以葬。不應禮。禮有改葬。請發共王母及丁姬冢。取其璽綬消滅。徙共王母及丁姬歸定陶。葬共王冢次。而葬丁姬復其故。（漢書外戚定陶丁姬傳。哀帝崩。莽奏貶傅太后號為定陶共王母。丁太后號曰丁姬。元始五年。莽復言。） \\n 奏更傅太后及丁姬梓宮珠玉衣 \\n 前共王母生僭居桂宮。皇天震怒。災其正殿。丁姬死。葬踰制度。今火焚其槨。此天見變以告。當改如媵妾也。臣前奏請葬丁姬復故。非是。共王母及丁姬棺皆名梓宮。珠玉之衣。非藩妾服。請更以木棺代。去珠玉衣。葬丁姬媵妾之次。（漢書定陶丁姬傳。既發傅太后冢。開丁姬槨戶。莽復奏言。奏可。） \\n 奏請諸將帥封爵 \\n 明聖之世。國多賢人。故唐虞之時。可比屋而封。至功成事就。則加賞焉。至于夏后塗山之會。執玉帛者萬國。諸侯執玉。附庸執帛。周武王孟津之上。尚有八百諸侯。周公居攝。郊祀后稷。以配天。宗祀文王于明堂。以配上帝。是以四海之內。各以其職來祭。蓋諸侯千八百矣。禮記王制。千七百餘國。是以孔子著孝經曰。不敢遺小國之臣。而況于公侯伯子男乎。故得萬國之歡心。以事其先王。此天子之孝也。秦為亡道。殘滅諸侯。以為郡縣。欲擅天下之利。故二世而亡。高皇帝受命除殘。考功施賞。建國數百。後稍衰微。其餘僅存。太皇太后躬統大綱。廣封功德以勸善。興滅繼絕以永世。是以大化流通。旦暮且成。遭羌寇害西海郡。反虜流言。東郡逆賊惑眾。西土忠臣孝子。莫不奮怒。所征殄滅。盡備厥辜。天下咸寍。今制禮作樂。實考周爵五等。地四等。有明文。殷爵三等。有其說。無其文。孔子曰。周監於二代。郁郁乎文哉。吾從周。臣請諸將帥當受爵邑者。爵五等。地四等。（漢書王莽傳上。王邑等破翟義還京師。莽置酒未央宮白虎殿。勞賜將帥。詔陳崇治校軍功。第其高下。莽乃上奏云云。奏可。） \\n 王莽　八 \\n 上奏符命 \\n 陛下至聖。遭家不造。遇漢十二世三七之　。承天威命。詔臣莽居攝。受孺子之託。任天下之寄。臣莽兢兢業業。懼于不稱。宗室廣饒侯劉京上書言。七月中。齊郡臨淄縣昌興亭長辛當一暮數夢。曰吾天公使也。天公使我告亭長曰。攝皇帝當為真。即不信我。此亭中當有新井。亭長晨起。視亭中。誠有新井。入地且百尺。十一月壬子。直建冬至。巴郡石牛。戊午。雍石文。皆到于未央宮之前殿。臣與太保安陽侯舜等視。天風起。塵冥。風止。得銅符。（後漢尹敏傳注作銅章。）帛圖于石前。文曰。天告帝符。獻者封侯。承天命。用神令。騎都尉崔發等　說。及前孝哀皇帝建平二年六月甲子。下詔書更為太初元將元年。案其本事。甘忠可夏賀良讖書臧蘭臺。臣莽以為元將元年者。大將居攝改元之文也。于今信矣。尚書康誥。王若曰孟侯。朕其弟小子封。此周公居攝稱王之文也。春秋隱公不言即位。攝也。此二經周公孔子所定。蓋為後法。孔子曰。畏天命。畏大人。畏聖人之言。臣莽敢不承用。臣請共祀神祇宗廟。奏言太皇太后孝平皇后。皆稱假皇帝。其號令天下。天下奏言事。毋言攝。以居攝三年為初始元年。漏刻以百二十為度。用應天命。臣莽夙夜養育。隆就孺子。與周之成王比德。宣明太皇太后威德于萬方。期于富而教之。孺子加元服。復子明辟。如周公故事。（漢書王莽傳上。莽上奏太后云云。奏可。） \\n 為新遷王安作奏使上言（地皇二年） \\n 興等母雖微賤。屬猶皇子。不可以棄。（漢書王莽傳下。莽自病無子。為作安奏。使上言。） \\n  \\n 　 \\n  \\n   \\n  "}
{"章节": "全漢文卷五十九", "正文": "　 \\n 全漢文卷五十九 \\n 　 \\n  \\n 烏程嚴可均校輯 \\n 王莽二 \\n 大誥 \\n 惟居攝二年十月甲子。攝皇帝若曰。大誥道諸侯王三公列侯于汝卿大夫元士御事。不弔。天降喪于趙、傅、丁、董。洪惟我幼沖孺子。當承繼嗣無疆大歷服事。予未遭其明惁。能道民于安。況其能往知天命。熙。我念孺子。若涉淵水。予惟往求朕所濟度。奔走以傅近奉承高皇帝所受命。予豈敢自比于前人乎。天降威明。用寍帝室。遺我居攝寶龜。太皇太后以丹石之符。迺紹天明意詔予。即命居攝踐祚。如周公故事。反虜故東郡太守翟義。擅興師動眾。曰有大難于西土。西土人亦不靖。于是動嚴鄉侯信。誕敢犯祖亂宗之序。天降威遺我寶龜。固知我國有呰災。使民不安。是天反復右我漢國也。粵其聞日。宗室之俊 \\n 王莽　一 \\n 有四百人。民獻儀九萬夫。予敬以終于此。謀繼嗣圖功。我有大事。休予卜并吉。故我出大將。告郡太守諸侯相令長曰。予得吉卜。予惟以汝于伐東郡嚴鄉逋播臣。爾國君或者無不反曰。難大。民亦不諍。亦惟在帝宮諸侯宗室。于小子族父。敬不可征。帝不違卜。故予為沖人長思厥難。曰。烏虖。義信所犯。誠動鰥寡。哀哉。予遭天役遺。大解難于予身。以為孺子。不身自卹。予義彼國君泉陵侯上書曰。成王幼弱。周公踐天子位。以治天下。六年。朝諸侯于明堂。制禮樂。班度量。而天下大服。太皇太后承順天心。成居攝之義。皇太子為孝平皇帝子。年在繈褓。宜且為子。知為人子道。令皇太后得加慈母恩。畜養成就。加元服。然後復子明辟。熙。為我孺子之故。予惟趙、傅、丁、董之亂。遏絕繼嗣。變剝適庶。危亂漢朝。以成三　。隊極厥命。烏虖。害其可不旅力同心戒之哉。予不敢僭上帝命。天休于安帝室。興我漢國。惟卜用克。綏受茲命。今天其相民。況亦惟卜用。太皇太后肇有元城沙鹿之右。陰精女主聖明之祥。配元生成。以興我天下之符。遂獲西王母之應。神靈之徵。以祐我帝室。以安我大宗。以紹我後嗣。以繼我漢功。厥害適統不宗元緒者。辟不違親。辜不避戚。夫豈不愛。亦惟帝室。是以廣立王侯。並建曾玄。俾屏我京師。綏撫宇內。博徵儒生。講道于廷。論序乖繆。制禮作樂。同律度量。混壹風俗。正天地之位。昭郊宗之禮。定五時廟祧。咸秩亡文。建靈臺。立明堂。設辟雍。張太學。尊中宗高宗之號。昔我高宗。崇德建武。克綏西域。以受白虎威勝之瑞。天地判合。乾坤序德。太皇太后臨政。有龜龍麟鳳之應。五德嘉符。相因而備。河圖洛書。遠自昆侖出于重野。古讖著言。肆今享實。此迺皇天上帝所以安我帝室。俾我成就洪烈也。烏虖。天用威輔漢始而大矣。爾有惟舊人泉陵侯之言。爾不克遠省。爾豈知太皇太后若此勤哉。天毖勞我成功所。 \\n 王莽　二 \\n 予不敢不極卒。安皇帝之所圖事。予告我諸侯王公列侯卿大夫元士御事。天輔誠辭。天其累我以民。予害敢不于祖宗安人圖功所終。天亦惟勞我民。若有疾。予害敢不于祖宗所受休輔。予聞孝子善繼人之意。忠臣善成人之事。予思若考作室。厥子堂而構之。厥父菑。厥子播而穫之。予害敢不于身撫祖宗之所受大命。若祖宗迺有效。湯武伐厥子。民長其勸弗救。烏虖肆哉。諸侯王公列侯卿大夫元士御事。其勉助國道明。亦惟宗室之俊。民之表儀。迪知上帝命。粵天輔誠。爾不得易定。況今天降定于漢國。惟大　人翟義劉信大逆。欲相伐于厥室。豈亦知命之不易乎。予永念曰。天惟喪翟義劉信若嗇夫。予害敢不終予　。天亦惟休于祖宗。予害其極卜。害敢不于從。率寍人有旨疆土。況今卜并吉。故予大以爾東征。命不僭差。兆陳惟若此。（漢書翟方進附傳。） \\n 破翟義下詔 \\n 太皇太后遭家不造。國統三絕。絕輒復續。恩莫厚焉。信莫立焉。孝平皇帝短命早崩。幼嗣孺沖。詔予居攝。予承明詔。奉社稷之任。持太宗之重。養六尺之託。受天下之寄。戰戰兢兢。不敢安息。伏念太皇太后惟經蓺分析。王道離散。漢家制作之業。獨未成就。故博徵儒士。大興典制。備物致用。立功成器。以為天下利。王道粲然。基業既著。千載之廢。百世之遺。于今迺成。道德庶幾于唐虞。功烈比齊于殷周。今翟義劉信等。謀反大逆。流言惑眾。欲以篡位。賊害我孺子。罪深于管蔡。惡甚于禽獸。信父故東平王雲。不孝不謹。親毒殺其父思王。名曰鉅鼠。後雲竟坐大逆誅死。義父故丞相方進。險詖陰賊。兄宜。靜言令色。外巧內嫉。所殺鄉邑汝南者數十人。今積惡二家。迷惑相得。此時命當殄。天所滅也。義始發兵。上書言宇信等。與東平相輔謀反。執捕械繫。欲以威民。先自相被以反逆大惡。轉相捕械。此其破殄之明證也。已捕斬斷信二子穀鄉侯章德廣侯鮪。義母練兄宣親屬二十四人。皆磔暴于長安都市四通之衢。當其斬時。觀者重疊。天氣和清。可謂當矣。命遣大將軍共行皇天之罰。討海內之讎。功效著焉。予甚嘉之。司馬法不云乎。賞不踰時。欲民速睹為善之利也。今先封車騎都尉孫賢等五十五人皆為列侯。戶邑之數別下。（漢書翟方進附傳。） \\n 王莽　三 \\n 族誅翟義等下詔 \\n 蓋聞古者伐不敬。取其　鯢。築武軍。封以為大戮。于是乎有京觀。以懲淫慝。迺者反虜劉信翟義。誖逆作亂于東。而芒竹群盜趙明霍鴻。造逆西土。遣武將征伐。咸伏其辜。惟信義等始發自濮陽。結姦無鹽。殄滅于圉。趙明依阻槐里環隄。霍鴻負倚盩厔芒竹。咸用破碎。亡有餘類。其取反虜逆賊之　鯢。聚之通路之旁。濮陽、無鹽、圉、槐里、盩厔凡五所。各方六丈。高八尺。（本又作六尺。今從宋本。）築為武軍。封以為大戮。薦樹之棘。建表木。高丈六尺。書曰反虜逆賊　鯢。在所長吏。常以秋循行。勿令壞敗。以徵淫慝焉。（漢書翟方進附傳。） \\n 下書議功顯君未周喪作樂 \\n 遏密之義。訖于季冬。正月郊祀。八音當奏。五公卿士。樂凡幾等。五聲八音。條各云何。其與所部儒生。各盡精思。悉陳其義。（漢書王莽傳上。） \\n 下書即真 \\n 予以不德。託于皇初祖考黃帝之後。皇始祖考虞帝之苗裔。而太皇太后之末屬。皇天上帝。隆顯大佑。成命統序。符契圖文。金匱策書。神明詔告。屬予以天下兆民。赤帝漢氏高皇帝之靈。承天命傳國金策之書。予甚祗畏。敢不欽受。以戊辰直定。御王冠。即真天子位。定有天下之號曰新。其改正朔。易服色。變犧牲。殊徽幟。異器制。以十二月朔癸酉為建國元年正月之朔。以雞鳴為時。服色配德上黃。犧牲應正用白。使節之旄幡皆純黃。其署曰新使五威節。以承皇天上帝威命也。（漢書王莽傳上。） \\n 王莽　四 \\n 下詔更太后為新室文母（始建國元年正月） \\n 予視群公。咸曰休哉。其文字非刻非畫。厥性自然。予伏念皇天命予為子。更命太皇太后為新室文母太皇太后。協于新室。故交代之際。信于漢氏。哀帝之代。世傳行詔籌。為西王母共具之祥。當為歷代為母。昭然著明。予祗畏天命。敢不欽承。謹以令月吉日。親率群公諸侯卿士。奉上皇太后璽綬。以當順天心。光于四海焉。（漢書元皇后傳。） \\n 改諸侯王號（始建國元年） \\n 天無二日。土無二王。百王不易之道也。漢世諸侯或稱王。至于四夷亦如之。違于古典。繆于一統。其定諸侯王之號皆稱公。及四夷僭號稱王者。皆更為侯。（漢書王莽傳中。） \\n 封古聖人後（始建國元年） \\n 帝王之道。相因而通。盛德之祚。百世享祀。予惟黃帝、帝少昊、帝顓頊、帝嚳、帝堯、帝舜、帝夏禹、皋陶、伊尹。咸有聖德。假于皇天。功烈巍巍。光施于遠。予甚嘉之。營求其後。將祚厥祀。（漢書王莽傳中。） \\n 五姓名籍（始建國元年） \\n 予前在攝時。建郊宮。定祧廟。立社稷。神祇報況。或光自上復于下。流為烏。或黃氣熏烝。昭燿章明。以著黃虞之烈焉。自黃帝至于濟南伯王。而祖世氏姓有五矣。黃帝二十五子。分賜厥姓十有二氏虞帝之先。受姓曰姚。其在陶唐曰媯。在周曰陳。在齊曰田。在濟南曰王。予伏念皇初祖考黃帝。皇始祖考虞帝。以宗祀于明堂。宜序于祖宗之親廟。其立祖廟五。親廟四。后夫人皆配食。郊祀黃帝以配天。黃后以配地。以親都侯東第為大禖。歲時以祀。家之所尚。種祀天下。姚、媯、陳、田、王氏凡五姓者。皆黃虞苗裔予之同族也。書不云乎。惇序九族。其令天下上此五姓名籍于秩宗。皆以為宗室。世世復。無有所與。其元城王氏。勿令相嫁娶。以別族理親焉。（漢書王莽傳中。） \\n 王莽　五 \\n 祠漢廟（始建國元年） \\n 予之皇始祖考虞帝。受嬗于唐。漢氏初祖唐帝。世有傳國之象。復親受金策于漢高皇帝之靈。惟思褒厚前代。何有忘時。漢氏祖宗有七。以禮立廟于定安國。其園寢廟在京師者勿罷。祠薦如故。予以秋九月親入漢氏高元成平之廟。諸劉更屬籍京兆大尹。勿解其復。各終厥身。州牧數存問。勿令有侵冤。（漢書王莽傳中。） \\n 去剛卯除刀錢（始建國元年） \\n 予前在大麓。至于攝假。深惟漢氏三七之　。赤德氣盡。思索廣求。所以輔劉延期之術。靡所不用。以故作金刀之利。幾以濟之。然自孔子作春秋以為後王法。至于哀之十四。而一代畢。協之于今。亦哀之十四也。赤世計盡。終不可強濟。皇天明威。黃德當興。隆顯大命。屬予以天下。今百姓咸言。皇天革漢而立新。廢劉而興王。夫劉之為字。卯金刀也。正月剛卯。金刀之利。皆不得行。博謀卿士。僉曰天人同應。昭然著明。其去剛卯。莫以為佩。除刀錢。勿以為利。承順天心。快百姓意。（漢書王莽傳中。） \\n 益封劉殷（始建國元年） \\n 昔予之祖濟南愍王困于燕寇。自齊臨淄出保于莒。宗人田單廣設奇謀。獲殺燕將。復定齊國。令[令當作今]即墨士大夫復同心殄滅反虜。予甚嘉其忠者。憐其無辜。其赦殷等。非快之妻子。它親屬當坐者皆勿治。弔問死傷。賜亡者葬錢人五萬。殷知大命。深疾惡。快以故輒伏厥辜。其滿殷國萬戶。地方百里。（漢書王莽傳中。） \\n 限田禁奴婢（始建國元年） \\n 古者設盧井八家。一夫一婦。田百畝。什一而稅。則國給民富而頌聲作。此唐虞之道。三代所遵行也。秦為無道。厚賦稅以自供奉。罷民力以極欲。壞聖制。廢井田。是以兼并起。貪鄙生。強者規田以千數。弱者曾無立錐之居。又置奴婢之市。與牛馬同闌。制于民臣。顓斷其命。姦虐之人。因緣為利。至略賣人妻子。逆天心。誖人倫。繆于天地之性人為貴之義。書曰。予則奴戮女。 \\n 王莽　六 \\n 唯不用命者。然後被此罪矣。漢氏減輕田租。三十而稅一。常有更賦。罷癃咸出。而豪民侵陵。分田劫假。厥名三十稅一。實什稅五也。父子夫婦。終年耕芸。所得不足以自存。故富者犬馬餘菽粟。驕而為邪。貧者不厭糟糠。窮而為姦。俱陷于辜。刑用不錯。予前在大麓。始令天下公田口井。時則有嘉禾之祥。遭反虜逆賊且止。今更名天下田曰王田。奴婢曰私屬。皆不得賣買。其男口不盈八。而田過一井者。分餘田予九族鄰里鄉黨。故無田今當受田者。如制度。敢有非井田聖制。無法惑眾者。投諸四裔。以禦魑魅。如皇始祖考虞帝故事。（漢書王莽傳中。又見食貨志。） \\n 下書禁挾五銖錢 \\n 諸挾五銖錢。言大錢當罷者。比非井田。投諸四裔。（漢書王莽傳中。） \\n 自說德祥事（始建國元年） \\n 初元四年。莽生之歲也。當漢九世火德之　。而有此祥。興于高祖考之門。門為開通。梓猶子也。言王氏當有賢子。開通祖統。起于柱石大臣之位。受命而王之符也。（漢書五行志中之下。初元四年。皇后曾祖父濟南東平陵王伯墓門梓柱卒生枝葉。上出屋後。王莽篡位。自說之云云。　案。王莽傳中遣王奇等班符命四十二篇于天下。德祥五事。符命二十五。福應十二。此即德祥五事之一。） \\n 總說符命（始建國元年） \\n 帝王受命。必有德祥之符瑞。協成五命。申以福應。然後能立巍巍之功。傳于子孫。永享無窮之祚。故新室之興也。德祥發于漢三七九世之後。肇命于新都。受瑞于黃支。開王于武功。定命于子同。成命于巴宕。申福于十二應。天所以保祐新室者。深矣固矣。武功丹石。出于漢氏。平帝末年。火德銷盡。土德當代。皇天眷然去漢與新。以丹石始命于皇帝。皇帝謙讓。以攝居之。未當天意。故其秋七月。天重以三能文馬。皇帝復謙讓。未即位。故三以鐵契。四以石龜。五以虞符。六以文圭。七以玄印。八以茂陵石書。九以玄龍石。十以 \\n 王莽　七 \\n 神井。十一以大神石。十二以銅符帛圖。申命之瑞。寢以顯著。至于十二。以昭告新皇帝。皇帝深惟上天之威。不可不畏。故云攝號。猶尚稱假。改元為初始。欲以承塞天命。克厭土帝之心。然非皇天所以鄭重降符命之意。故是日天復決其所以勉書。又侍郎王盱見人衣白布單衣。赤繢方領。冠小冠。立于王路殿前。謂盱曰。今日天同色。以天下人民屬皇帝。盱怪之。行十餘步。人忽不見。至丙寅暮。漢氏高廟有金匱圖策。高帝承天命。以國傳新皇帝。明旦宗伯忠孝侯劉宏以聞。乃召公卿議。未決。而大神石人談曰。趣新皇帝之高廟受命。毋留。于是新皇帝立登車之漢氏高廟受命。受命之日丁卯也。丁火。漢氏之德也。卯劉姓。所以為字也。明漢劉火德盡。而傳于新室也。皇帝謙謙。既備固讓。十二符應迫。著命不可辭。懼然祇畏。葦然閔漢氏之終不可濟。亹亹在左右之不得從意。為之三夜不御寢。三日不御食。延問公侯卿大夫。僉曰宜奉如上天威命。于是乃改元定號。海內更始。新室既定。神祇歡喜。申以福應。吉瑞累仍。詩曰。宜民宜人。受祿于天。保祐命之。自天申之。此之謂也。五威將奉符命。齎印綬王侯以下及吏官名更者。外及匈奴西域徼外蠻夷。皆即授新室印綬。因收故漢印綬。賜吏爵人二級。民爵人一級。女子百戶牛酒。蠻夷幣帛各有差。大赦天下。（漢書王莽傳中。） \\n 下詔立五均官（始建國二年） \\n 夫周禮有賒貸。樂語有五均。傳記各有斡焉。今開賒貸。張五均。設諸斡者。所以齊眾庶。抑并兼也。（漢書食貨志。） \\n 報孫建奏廢劉氏（始建國二年） \\n 可。嘉新公國師以符命為予四輔。明德侯劉龔率禮侯劉嘉等凡三十二人。皆知天命。或獻天符。或貢昌言。或捕告反虜。厥功茂焉。諸劉與三十二人同宗共祖者勿罷。賜姓曰王。（漢書王莽傳中。） \\n 王莽　八 \\n 伐匈奴（始建國二年） \\n 降奴服于知。威侮五行。背畔四條。侵犯西域。延及邊垂。為元元害。罪當夷滅。命遣立國將軍孫建等凡十二將。十道並出。共行皇天之威。罰于知之身。惟知先祖故呼韓邪單于稽侯狦。累世忠孝。保塞守徼。不忍以一知之罪。滅稽侯狦之世。今分匈奴國土人民以為十五。立稽侯狦子孫十五人為單于。遣中郎將藺苞戴級馳之塞下。召拜當為單于者。諸匈奴人當坐虜知之法者。皆赦除之。（漢書王莽傳中。） \\n 設五均科條詔（始建國二年） \\n 夫鹽。食肴之將。酒。百藥之長。嘉會之好。鐵。田農之本。名山大澤。饒衍之臧。五均賒貸。百姓所取平。卬以給澹。鐵布銅冶。通行有無。備民用也。此六者。非編戶齊民所能家作。必卬于市。雖貴數倍。不得不買。豪民富賈。即要平弱。先聖知其然也。故斡之。每一斡為設科條防禁。犯者罪至死。（漢書食貨志。莽置五均六斡。百姓愈病。莽知民苦之。復下詔。） \\n 下書改錢幣（始建國三年） \\n 民以食焉命。以貨為資。是以八政以食為首。寶貨皆重。則小用不給。皆輕。則僦載煩費。輕重大小各有差品。則用便而民樂。（漢書王莽傳中。） \\n 因漢律令儀法（始建國三年） \\n 百官改更。職事分移。律令儀法。未及悉定。且因漢律令儀法以從事。（漢書王莽傳中。） \\n 下書責司監（始建國二年） \\n 虜知罪當夷滅。故遣猛將分十二部。將同時出。一舉而決絕之矣。內置司命軍正。外設軍監十有二人。誠欲以司不奉命。令軍人咸正也。今則不然。各為權勢。恐猲良民。妄封人頸。得錢者去。毒　並作。農民離散。司監若此。可謂稱不。自今以來。敢犯此者。輒捕繫以名聞。（漢書王莽傳中。） \\n 王莽　九 \\n 封王舜二子（始建國三年） \\n 昔齊太公以淑德累世為周氏太師。蓋予之所監也。其以舜子延襲父爵為安新公。延弟裒新侯匡為太師將軍。永為新室輔。（漢書王莽傳中。） \\n 下書授諸侯茅土（始建國四年） \\n 予以不德。襲于聖祖。為萬國主。思安黎元。在于建侯。分九州正域。以美風俗。追監前代。爰綱爰紀。惟在堯典。十有二州。衛有五服。詩國十五。佈遍九州。殷頌有奄有九有之言。禹貢之九州無並幽。周禮司馬則無徐梁。帝王相改。各有云為。或昭其事。或大其本。厥義著明。其務一矣。昔周二后受命。故有東都西都之居。予之受命。蓋亦如之。其以洛陽為新室東都。常安為新室西都。邦畿連體。各有采任。州從禹貢為九。爵從周氏有五。諸侯之員千有八百。附城之數亦如之。以俟有功。諸公一同。有眾萬戶。土方百里。侯伯一則。（漢古本作侯伯一國。）眾戶五千。土方七十里。子男一則。眾戶二千有五百。土方五十里附城大者食邑九成。眾戶九百。土方三十里。自九以下。降殺以兩。至于一成。五差備具。合當一則。今已受茅土者。公十四人。侯九十三人。伯二十一人。子百七十一人。男四百九十七人。凡七百九十六人。附城千五百一十一人。九族之女為任者八十三人。及漢氏女孫中山承禮君、遵德君、修義君更以為任。十有一公九卿十二大夫二十四元士。定諸國邑采之處。使侍中講禮大夫孔秉等與州部眾郡曉知地理圖籍者共校治于壽成朱烏堂。予數與郡公祭酒上卿親聽視。咸已通矣。夫褒德賞功。所以顯仁賢也。九族和睦。所以褒親親也。予永惟匪解。思稽前人。將章黜陟。以明好惡。安元元焉。（漢書王莽傳中。） \\n 下書改限田買賣奴婢（始建國四年） \\n 諸名食王田。皆得賣之。勿拘以法。犯私買賣庶人者。且一切勿治。（漢書王莽傳中。莽知民怨。迺下書。又見食貨志作下詔。小異。） \\n 王莽　十 \\n 下書更名高句驪為下句驪（始建國四年） \\n 迺者命遣猛將。共行天罰。誅滅虜知。分為十二部。或斷其右臂。或斬其左掖。或潰其胸腹。或紬其兩脅。今年刑在東方。誅貉之部先縱焉。捕斬虜騶。平定東域。虜知殄滅。在于漏刻。此乃天地群神社稷宗廟佑助之福。公卿大夫士民同心將率虓虎之力也。予甚嘉之。其更名高句驪為下句驪。布告天下。令咸知焉。（漢書王莽傳中。嚴尢誘高句驪侯騶至而斬焉。傳首長安。莽大說。下書。） \\n 下書東巡狩（始建國四年） \\n 伏念予之皇始祖考虞帝。受終文祖。在璇璣玉衡。以齊七政。遂類于上帝。禋于六宗。望秩于山川。遍于群神。巡狩五嶽。群后四朝。敷奏以言。明試以功。予之受命即真。到于建國五年。已五載矣。陽九之　既度。百六之會已過。歲在壽星。填在明堂。倉龍癸酉。德在中宮。觀晉掌歲。龜策告從。其以此年二月建寅之節東巡狩。具禮儀調度。（漢書王莽傳中。） \\n 下書止巡狩（始建國四年） \\n 文母太后體不安。其且止巡狩。（漢書王莽傳中。） \\n 禁徹長安室宅（始建國五年） \\n 玄龍石文曰。定帝德。國雒陽。符命著明。敢不欽奉。以始建國八年歲躔星紀在雒陽之都。其謹繕修常安之都。勿令壞敗。敢有犯者。輒以名聞。請其罪。（漢書王莽傳中。） \\n  \\n 　 \\n  \\n   \\n  "}
{"章节": "全漢文卷六十", "正文": "　 \\n 全漢文卷六十 \\n 　 \\n  \\n 烏程嚴可均校輯 \\n 王莽三 \\n 巡狩（天鳳元年正月） \\n 予以二月建寅之節行巡狩之禮。大官齎糒乾肉。內者行張坐臥。所過毋得有所給。予之東巡。必躬載耒。每縣則耕。以勸東作。予之南巡。必躬載耨。每縣則　。以勸南　。予之西巡。必躬載銍。每縣則穫。以勸西成。予之北巡。必躬載拂。每縣則粟。以勸蓋臧。畢北巡狩之禮。即于土中居雒陽之都焉。敢有趨讙犯法。輒以軍法從事。（漢書王莽傳中。） \\n 止巡狩（天鳳元年） \\n 群公群牧群司諸侯庶尹。願盡力相帥。養牧兆民。欲以稱予。繇此敬聽。其勖之哉。毋食言焉。更以天鳳七年歲在大梁倉龍庚辰行巡狩之禮。厥明年歲在實沈倉龍辛巳。即土之中雒陽之都。（漢書王莽傳中。） \\n 王莽　一 \\n 下書改郡縣名（天鳳元年） \\n 常安西都曰六鄉。眾縣曰六尉。義陽東都曰六州。眾縣曰六隊。粟米之內曰內郡。其外曰近郡。有鄣徼者曰邊郡。合百二十有五郡。九州之內。縣二千二百有三。公作甸服。是為惟城。諸在侯服。是為惟寍。在采任諸侯。是為惟翰。在賓服。是為惟屏。在揆文教奮武衛。是為惟垣。在九州之外。是為惟藩。各以其方為稱。總為萬國焉。（漢書王莽傳中。） \\n 報王邑（天鳳三年） \\n 夫地有動有震。震者有害。動者不害。春秋記地震。易繫坤動。動靜辟脅。萬物生焉。災異之變。各有云為。天地動威。以戒予躬。公何辜焉。而乞骸骨。非所以助予者也。使諸吏散騎司祿大衛修寍男遵諭予意焉。（漢書王莽傳中。） \\n 下吏祿制度（天鳳三年） \\n 予遭陽九之　。百六之會。國用不足。民人騷動。自公卿以下。一月之祿。十　布二匹。或帛一匹。予每念之。未嘗不戚焉。今　會已度。府帑雖未能充。略頗稍給。其以六月朔庚寅始。賦吏祿皆如制度。（漢書王莽傳中。） \\n 捐御膳吏祿（天鳳三年） \\n 普天之下。莫非王土。率土之濱。莫非王臣。蓋以天下養焉。周禮。膳羞百有二十品。今諸侯各食其同國則。辟任附城食其邑。公卿大夫元士食其采。多少之差。咸有條品。歲豐穰則充其禮。有災害則有所損。與百姓同憂喜也。其用上計時。通計天下。幸無災害者。太官膳羞。備其品矣。即有災害。以什率多少而損膳焉。東嶽太師立國將軍保東方三州一部二十五郡。南嶽太傅前將軍保南方二州一部二十五郡。西嶽國師寍始將軍保西方一州一部二十五郡。北嶽國將衛將軍保北方二州一部二十五郡。大司馬保納卿言卿仕卿作卿京尉扶尉兆隊右隊中部左洎前七部。大司徙保樂卿典卿宗卿秩卿翼尉光尉左隊前隊中部右部有五郡。大司空保子卿虞卿共卿工卿師尉列尉祈隊後隊中部洎後十郡。及六司六卿。皆隨所屬之公保其災害。亦以十率多少而損其祿。郎從官中都官吏食祿都內之委者。以大官膳羞備損而為節。諸侯辟任附城群吏亦各保其災害。幾上下同心。勸進農業。安元元焉。（漢書王莽傳中。） \\n 王莽　二 \\n 封唐林紀逡（天鳳四年） \\n 保城師友祭酒唐林。故諫議祭酒琅邪紀逡。孝弟忠恕。敬上愛下。博通舊聞。德行醇備。至於黃髮。靡有愆失。其封林為建德侯。逡為封德侯。位皆特進。見禮如三公。賜第一區。錢三百萬。授几杖焉。（漢書王莽傳下。） \\n 授諸侯茅土于明堂（天鳳四年） \\n 予制作地理。建封五等。考之經蓺。合之傳記。通于義理。論之思之。至于再三。自始建國之元以來。九年于茲。迺今定矣。予親設文石之平。陳菁茅四色之土。欽告于岱宗泰社后土先祖先妣。以班授之。各就厥國。養牧民人。用成功業。其在緣邊若江南。非詔所召遣侍于帝城者。納言掌貨大夫且調都內故錢予其祿。公歲八十萬。侯伯四十萬。子男二十萬。（漢書王莽傳下。） \\n 下詔收軍吏財產（天鳳五年） \\n 詳考始建國二年。胡虜猾夏以來。諸軍吏及緣邊吏大夫以上。為姦利增產致富者。收其家所有財產五分之四。以助邊急。（漢書王莽傳下。） \\n 追貶孫宗（天鳳五年） \\n 宗屬為皇孫。爵為上公。知寬等叛遂[遂當作逆]族水[水當作類]而與交通。刻銅印三。文意甚害。不知厭足。窺欲非望。春秋之義。君親毋將。將而誅焉。迷惑失道。自取此辜。嗚呼哀哉。宗本名會宗。以制作去二名。今復名會宗。貶厥爵。改厥號。賜謚為功崇繆伯。以諸侯之禮葬于故同穀城郡。（漢書王莽傳下。） \\n 王莽　三 \\n 下書順符命（天鳳六年） \\n 紫閣圖曰。太一黃帝。皆僊上天。張樂崑崙虔山之上。後世聖主得瑞者。當張樂秦終南山之上。予之不敏。奉行未明。乃今諭矣。復以寧始將軍為更始將軍。以順符命。易不云乎。日新之為盛德。生生之謂易。予其饗哉。（漢書王莽傳下。） \\n 出軍下書（地皇元年） \\n 方出軍行師。敢有趨讙犯法者。輒論斬。毋須時。盡歲止。（漢書王莽傳下。） \\n 因天變下書（地皇元年） \\n 迺者日中見昧。陰薄陽。黑氣為變。百姓莫不驚怪。兆域大將軍王匡遣吏考問上變事者。欲蔽上之明。是以適見于天。以正于理。塞大異焉。（漢書王莽傳下。） \\n 下書厭盜賊（地皇元年） \\n 予之皇初祖考黃帝定天下。將兵為上將軍。建華蓋。立斗獻。內設大將。外置大司馬五人。大將軍二十五人。偏將軍百二十五人。裨將軍千二百五十人。校尉萬二千五百人。司馬三萬七千五百人。候十一萬二千五百人。當百二十二萬五千人。士吏四十五萬人。士千三百五十萬人。應協于易弧矢之利。以威天下。予受符命之文。稽前人。將條備焉。（漢書王莽傳下。） \\n 王莽　四 \\n 大風毀王路堂下書（地皇元年） \\n 乃壬午脯時。有列風雷雨發屋折木之變。予甚弁焉。予甚栗焉。伏念一旬。迷乃解矣。昔符命文立安為新遷王。臨國雒陽為統義陽王。是時予在攝假。謙不敢當。而以為公。其後金匱文至。議者皆曰。臨國雒陽為統。謂據土中為新室統也。宜為皇太子。自此後臨久病。雖瘳不平。朝見。挈茵輿行。見王路堂者。張于西廂及後閣更衣中。又以皇后被疾。臨且去本就。捨妃妾在東永巷。壬午。列風毀王路西廂及後閣更衣中室。昭寍堂池東南榆樹大十圍。東僵繫東閣。閣即東永巷之西垣也。皆破折瓦壞。發屋拔木。予甚驚焉。又候官奏月犯心前星。厥有占。予甚憂之。伏念紫閣圖文。太一皇[皇當作黃]帝皆得瑞以僊。後世褒主當登終南山。所謂新遷王者。乃太一新遷之後也。統義陽王乃用五統以禮豋陽。上遷之後也。臨有兄而稱太子。名不正。宣尼公曰。名不正則言不順。至于刑罰不中。民無所錯手足。惟即位以來。陰陽未和。風雨不時。數遇枯旱。蝗螟為災。穀稼鮮耗。百姓苦饑。蠻夷猾夏。寇賊奸宄。人民正營。無所措手足。深惟厥咎。在名不正焉。其立安為新遷王。臨為統義陽王。幾以保全二子。子孫千億。外攘四夷。內安中國焉。（漢書王莽傳下。） \\n 下書令衣絳（地皇元年） \\n 寶黃廝赤。其令郎從官皆衣絳。（漢書王莽傳下。是月杜陵便殿乘輿虎文衣。廢臧在室匣中者。出自樹立外堂上。良久乃委地。吏卒見者以聞。莽惡之下書。） \\n 下書築明堂太廟（地皇元年） \\n 予受命。遭陽九之厄。百六之會。府帑空虛。百姓匱乏。宗廟未修。且祫祭于明堂太廟。夙夜永念。非敢寍息。深惟吉昌。莫良于今年。予乃卜波水之北。郎池之南。惟玉食。予又卜金水之南。明堂之西。亦惟玉食。予將親築焉。（漢書王莽傳下。） \\n 大作下書（地皇元年） \\n 惟設此壹切之法以來。常安六鄉。巨邑之都。枹鼓稀鳴。盜賊衰少。百姓安土。歲以有年。此乃立權之力也。今胡虜未滅誅。蠻僰未絕焚。江湖海澤麻沸。盜賊未盡破殄。又興奉宗廟社稷之大作。民眾動搖。今復一切行此令。盡二年止之。以安元元。救愚姦。（漢書王莽傳下。） \\n 王莽　五 \\n 又詔國師公（地皇二年） \\n 臨本不知星。事由愔起。（漢書王莽傳下。） \\n 下書責七公（地皇二年） \\n 夫吏者理也。宣德明恩。以牧養民。仁之道也。抑強督姦。捕誅盜賊。義之節也。今則不然。盜發不輒得。至成群黨。遮略乘傳宰士。士得脫者。又妄自言。我責數賊。何故為是。賊曰。以貧窮故耳。賊護出我。今俗人議者率多若此。惟貧困飢寒。犯法為非。大者群盜。小者偷穴。不過二科。今乃結謀連黨。以千百數。是逆亂之大者。豈飢寒之謂耶。七公其嚴敕卿大夫率[率當作卒]正連率庶尹。謹牧養善民。急捕殄盜賊。有不同心并力。疾惡黜賊。而妄曰飢寒所為。輒捕繫請其罪。（漢書王莽傳下。） \\n 霸橋災下書（地皇三年） \\n 夫三皇象春。五帝象夏。三王象秋。五伯象冬。皇王德運也。伯者。繼空續乏。以成厤數。故其道駁。惟常安御道多以所近為名。迺二月癸巳之夜。甲午之辰。火燒霸橋。從東方西行。至甲午夕。橋盡火滅。大司空行視考問。或云。寒民舍居橋下。疑以火自燎。為此災也。其明旦即乙未。立春之日也。予以神明聖祖黃虞遺統受命。至于地皇四年為十五年正。以三年終冬。絕滅霸駁之橋。欲以興成新室。統壹長存之道也。又戒此橋空東方之道。今東方歲荒民飢。道路不通。東嶽太師亟科條。開東方諸倉。賑貸窮乏。以施仁道。其更名霸館為長存館。霸橋為長存橋。（漢書王莽傳下。） \\n 憂時下詔（地皇三年） \\n 子遭陽九之　。百六之會。枯旱霜蝗。饑饉薦臻。蠻夷猾夏。寇賊姦宄。百姓流離。子甚悼之。害氣將究矣。（漢書食貨志。） \\n 王莽　六 \\n 遣太師賑貸（地皇三年） \\n 惟陽九之　。與害氣會。究于去年。枯旱霜蝗。饑饉薦臻。百姓困乏。流離道路。于春尢甚。予甚悼之。今使東嶽太師特進褒新侯開東方諸倉。賑貸窮乏。太師公所不過道。分遣大夫謁者並開諸倉。以全元元。太師公因與廉丹大使五威司命位右大司馬更始將軍平均侯之兗州填撫所掌。及青徐故不軌盜賊未盡解散後復屯聚者。皆清潔之。期於安兆黎矣。（漢書王莽傳下。） \\n 恣聽采取山澤物（地皇三年） \\n 惟民困乏。雖溥開諸倉以振贍之。猶恐未足。其且開天下山澤之防。諸能采取山澤之物而順月令者。其恣聽之。勿令出稅。至地皇三十年如故。是王光上戊之六年也。如令豪吏猾民辜而　之。小民弗蒙。非予意也。易不云乎。損上益下。民說無疆。書云。言之不從。是謂不艾。咨虖群公。可不憂哉。（漢書王莽傳下。） \\n 追詔廉丹（地皇三年） \\n 倉廩盡矣。府庫空矣。可以怒矣。可以戰矣。將軍受國重任。不損[損當作捐]身于中野。無以報恩塞責。（後漢馮衍傳。） \\n 下書賜廉丹謚（地皇三年） \\n 惟公多擁選士精兵。眾郡駿馬。倉穀帑藏。皆得自調。忽于詔策。離其威節。騎馬呵譟。為狂刃所害。嗚呼哀哉。賜謚曰果公。（漢書王莽傳下。） \\n 大赦天下復下書購捕劉伯升等（地皇四年） \\n 故漢氏春陵侯群子劉伯升。與其族人婚姻黨與。妄流言惑眾。悖畔天命。及手害更始將軍廉丹、前隊大夫甄阜、屬正梁丘賜。及北狄胡虜逆輿。洎南僰虜若豆孟遷。不用此書。有能捕得此人者。皆封為上公。食邑萬戶。賜寶貨五千萬。（漢書王莽傳下。大赦天下。然猶曰云云。案文云不用此書。謂不在赦書之限內也。亦見此亦為書。） \\n 王莽　七 \\n 詔王匡等（地皇四年） \\n 太帥王匡。國將哀章。司命孔仁。兗州牧壽良。卒正王閎、揚州牧李聖亟進所部州郡兵。凡三十萬眾。迫措青徐盜賊。納言將軍嚴尢、秩宗將軍陳茂、車騎將軍王巡、左隊大夫王吳亟進所部州郡兵。凡十萬眾。迫措前隊醜虜。明告以生活丹青之信。復迷惑不解散。皆并力合擊。殄滅之矣。大司空隆新公。宗室戚屬。前以虎牙將軍東指則反虜破壞。西擊則逆賊靡碎。此迺新室威寶之臣也。如黠賊不解散。將遺[遺當作遣]大司空將百萬之師。征伐劋絕之矣。（漢書王莽傳下。） \\n 策命孺子（始建國元年正月） \\n 咨爾嬰。昔皇天右乃太祖。歷世十二。享國二百一十載。厤數在于予躬。詩不云乎。侯服于周。天命靡常。封爾為定安公。永為新室賓。於戲。敬天之休。往踐乃位。毋廢予命。（漢書王莽傳中。） \\n 其以平原、安德、漯陰、鬲、重丘凡戶萬。地方百里。為定安公國。立漢祖宗之廟于其國。與周後並。行其正朔服色。世世以事其祖宗。永以命德茂功。享歷代之祀焉。以孝平皇后為定安太后。（漢書王莽傳中。） \\n 策群司（始建國元年） \\n 歲星司肅。東嶽太師典致時雨。青煒豋平。考景以晷。熒惑司悊。南嶽太傅典致時粵。赤煒頌平。考聲以律。太白司艾。西嶽國師典致時陽。白煒象平。考量以銓。辰星司謀。北嶽國將典致時寒。玄煒和平。考星以漏。月刑元股左。司馬典致武應。考方法矩。主司天文。欽若昊天。敬授民時。力來農事。以豐年穀。日德元　右。司徒典致文瑞。考圜合規。主司人道。五教是輔。帥民承上。宣美風俗。五品乃訓。斗平元心中。司空典致物圖。考度以繩。主司地里。平治水土。掌名山川。眾殖鳥獸。蕃茂草木。（漢書王莽傳中。） \\n 置司五事策（始建國元年） \\n 予聞上聖欲昭厥德。罔不慎修厥身。用綏于遠。是用建爾司于五事。毋隱尢。毋將虛。好惡不愆。立于厥中。於戲勖哉。令王路設進善之旌。非謗之木。欲諫之鼓。諫大夫四人。常坐王路門受言事者。（漢書王莽傳中。置司恭、司徒、司明、司聰、司中大夫。及誦詩工徹膳宰以司過策云云。） \\n 王莽　八 \\n 策命五威將（始建國元年） \\n 普天之下。迄于四表。靡所不至。其東出者。至玄菟、樂浪、高句驪、夫餘。南出者。隃徼外。歷益州。貶句町王為侯。西出者。至西域。盡改其王為侯。北出者。至匈奴庭。授單于印。改漢印文。去璽曰章。（漢書王莽傳中。） \\n 策命統睦侯陳崇（始建國元年） \\n 咨爾崇。夫不用命者。亂之原也。大姦猾者。賊之本也。鑄偽金錢者。妨寶貨之道也。驕奢踰制者。兇害之端也。漏泄省中及尚書事者。機事不密則害成也。拜爵王庭謝恩私門者。祿去公室。政從亡矣。凡此六條。國之綱紀。是用建爾作司命。柔亦不茹。剛亦不吐。不侮鰥寡。不畏強圉。帝命師[師當作帥]繇。統睦于朝。（漢書王莽傳中。） \\n 命說符侯崔發（始建國元年） \\n 重門擊　。以待暴客。女作五威中城將軍。中德既成。天下說符。（漢書王莽傳中。） \\n 命明威侯王級（始建國元年） \\n 繞霤之固。南當荊楚。女作五威前關將軍。振武奮衛。明威于前。（漢書王莽傳中。） \\n 命尉睦侯王嘉（始建國元年） \\n 羊頭之　。北當燕趙。女作五威後關將軍。壺口捶　。尉睦于後。（漢書王莽傳中。） \\n 命堂威侯王奇（始建國元年） \\n 肴黽之險。東當鄭衛。女作五威左關將軍。函谷批難。掌威于左。（漢書王莽傳中。　案。掌威疑當作堂威。下文亦云辭連左關將軍威侯奇。） \\n 命懷羌子王福（始建國元年） \\n 汧隴之阻。西當戎狄。女作五威右關將軍。成固據守。懷羌于右。（漢書王莽傳中。） \\n 王莽　九 \\n 策免逯並（天鳳元年） \\n 日食無光。干戈不戢。其上大司馬印紱。就侯氏朝位。（漢書王莽傳中。） \\n 選置和叔敕（天鳳元年） \\n 非但保國將閨門。當保親屬在西州者。（漢書王莽傳中。） \\n 策免嚴尢（天鳳六年） \\n 視事四年。蠻夷猾夏。不能遏絕。寇賊姦宄。不能殄滅。不畏天威。不用詔命。貌佷自臧。持必不移。懷執異心。非沮軍議。未忍致于理。其上大司馬武建伯印韍。歸故郡。（漢書王莽傳下。） \\n 策書賜太子臨謚（地皇二年） \\n 符命文立臨為統義陽王。此言新室即位三萬六千歲後。為臨之後者。乃當龍陽而起。前過聽議者。以臨為太子。有列風之變。輒順符命。立為統義陽王。在此之前。自此之後。不作信順。弗蒙厥佑。夭年殞命。嗚呼哀哉。跡行賜謚。謚曰繆王。（漢書王莽傳下。） \\n 授兵誓（地皇四年） \\n 有不為新室者。社鬼記之。（漢書王莽傳下。莽遣使者分赦城中諸獄囚徒。皆授兵。殺豨。飲其血。與誓。） \\n 權石銘 \\n 律權石。重四鈞。同律度量衡。有辛氏造。（晉書律厤志上。又載記五。又隋書律厤志上。引趙書是王莽時物。） \\n 銅權銘 \\n 律權石。重四鈞。 \\n 黃帝初祖。德　于虞。虞帝始祖。德　于辛。歲在大梁。龍集戊辰。直定天命有人。據土德。受正號即真。改正建丑。長壽隆崇。同律度量衡。稽當前人。龍在已巳。歲次實沈。初班天下。萬國永遵。子子孫孫。享傳億年。（隋書律厤志下。此亦王莽所制也。） \\n 劍銘 \\n 神勝萬里伏。（陶弘景刀劍錄。） \\n 王莽　王舜　十 \\n 王舜 \\n 舜。莽從父。永始中嗣父音爵安陽侯。拜駙馬都尉。綏和初為侍中太僕。位特進。以病免。元壽中拜車騎將軍。平帝即位。為太保。左將軍光祿勳。尋為太傅左輔驃騎將軍。莽篡位。以為太師。封安新公。 \\n 奏請加莽宰衡 \\n 春秋列功德之義。太上有立德。其次有立功。其次有立名[名當作言]。唯至德大賢。然後能之。其在人臣。則生有大賞。終為宗臣。殷之伊尹。周之周公是也。及民上書者八千餘人。咸曰伊尹為阿衡。周公為太宰。周公享七子之封。有過上公之賞。宜如陳崇言。（漢書王莽傳上。） \\n 奏請宣莽德化 \\n 天下聞公不受千乘之土。辭萬金之幣。散財施予千萬數。莫不鄉化。蜀郡男子路建等。輟訟慚怍而退。雖文王卻虞芮。何以加。宜報告天下。（漢書王莽傳上。太保王舜奏言。奏可。） \\n 王邑 \\n 邑。鳳第五弟商之次子。莽　政。累遷至步兵將軍。封成都侯。及篡位。以為大司空。封隆新公。昆陽敗。還為大司馬。戰死漸臺下。 \\n 上書乞骸骨 \\n 視事八年。功業不效。司空之職。尢獨廢頓。至迺有地震之變。願乞骸骨。（漢書王莽傳中。天鳳三年二月。地震大雨雪。大司空王邑上書言。） \\n 王諫 \\n 諫。莽疏屬。始建國初以上書鴆死。 \\n 上書請廢太皇太后 \\n 皇天廢去漢而命立新室。太皇太后不宜稱尊號。當隨漢廢。以奉天命。（漢書元后傳。） \\n 王臨 \\n 臨。莽太子。貶為統義陽王。以疑賜藥。自刺死。 \\n 王邑　王諫　王臨　王宗十一 \\n 與母書 \\n 上于子孫至嚴。前長孫中孫。年俱三十而死。今臣臨復適三十。誠恐一旦不保中室。則不知死命所在。（漢書王莽傳下。） \\n 王宗 \\n 宗。莽孫。封功崇公。坐事自殺。 \\n 刻印文 \\n 維祉冠存已。夏處南山。臧薄冰。（漢書王莽傳下。宗刻印三。一曰。） \\n 肅聖寶繼。（同上。二曰。） \\n 德封昌圖。（同上。三曰。） \\n  \\n 　 \\n  \\n   \\n  "}
{"章节": "全漢文卷六十一", "正文": "　 \\n 全漢文卷六十一 \\n 　 \\n  \\n 烏程嚴可均校輯 \\n 劉立 \\n 立。成帝時為宛令。莽居攝。擢為陳留太守。封明德侯。 \\n 聞翟義舉兵上書 \\n 願備軍吏。為國討賊。內報私怨。（漢書翟方進傳。少子義。為南陽都尉。宛令劉立輕義年少。義行縣至宛。收縛立。傳送鄧獄。成帝以問丞相方進。遣吏敕義出宛令。聞義舉兵。上書。 \\n 劉佟 \\n 佟。清河綱王玄孫。嗣封新鄉侯。（案。清河綱王見王子侯表。檢紀傳未得。） \\n 上言宜益安漢公國邑 \\n 春秋。天子將娶於紀。則褒紀子稱侯。安漢公國未稱古制。（漢書王莽傳上。平帝納采莽女信鄉侯佟上言。師古曰。古者新信同音。） \\n 劉立　劉佟　劉慶　劉京一 \\n 劉慶 \\n 慶。長沙定王曾孫。黃龍元年嗣封泉陵侯。卒謚曰頃侯。（案。王子侯表作眾陵侯。師古曰。此傳及翟義傳。並云泉陵。表為誤。今檢翟義傳。但有東平王孫慶。無泉陵字。表言黃龍元年。頃侯慶嗣。距此元始五年。已五十四年。恐此劉慶非即頃侯。表又言新鄉侯佟。元始五年上書言莽宜居攝。莽篡位。賜姓王。則此劉慶似即劉佟。又後漢劉玄傳。立劉慶為燕王。疑莫能明。姑依顏注作小傳。俟通人攷定之。） \\n 上書言莽宜居攝 \\n 周成王幼少稱孺子。周公居攝。今帝富於春秋。宜令安漢公行天子事。如周公。（漢書王莽傳上。） \\n 劉京 \\n 京。菑川靖王之後。嗣封廣饒侯。（案。王子侯表。宣帝甘露元年。侯麟嗣。王莽篡位絕。自麟至京。表失其世數。） \\n 上書言齊郡新井 \\n 七月中。齊郡臨淄縣昌興亭長辛當一暮數夢。曰吾天公使也。天公使我告亭長曰。攝皇帝當為真。即不信我。此亭中當有新井。亭長晨起。視亭中。誠有新井。（漢書王莽傳上。） \\n 公孫祿 \\n 祿字仲子。潁州人。哀帝初為執金吾。遷右將軍。又遷左將軍。元壽末。坐與何武互舉為大司馬免。莽末徵至。以議事忤指扶出。 \\n 駁息夫躬謀閒匈奴議 \\n 中國常以威信懷伏夷狄。躬欲逆詐。造不信之謀不可許。且匈奴賴先帝之德。保塞稱蕃。今單于以疾病不任奉朝。賀遣使自陳。不失臣子之禮。臣祿自保沒身不見匈奴為邊竟憂也。（漢書息夫躬傳。會單于當來朝遣使言病。願朝明年躬因是而上奏。以為云云。書奏。上引見躬。召公卿將軍大議。左將軍公孫祿以為。） \\n 議禽賊方略 \\n 太史令宗宣。典星厤候氣變。以凶為吉。亂天文。誤朝廷。太傅平化侯。飾虛偽以媮名位。賊夫人之子。國師嘉信公。顛倒五經。毀師法。令學士疑惑。明學男張邯。地理侯孫陽。造井田。使民棄土業。犧和魯匡。設六筦以窮工商。說符侯崔發。阿諛取容。令下情不上通。宜誅此數子。以慰天下。（漢書王莽傳下。故左將軍公孫祿徵來與議。祿曰云云。） \\n 公孫祿　孫建二 \\n 孫建 \\n 建字子夏。哀帝初為護軍都尉。元壽中遷執金吾。拜右將軍。元始中遷左將軍光祿勳。歷輕車將軍強弩將軍。封成武侯。莽居攝時為奮武將軍尋復為輕車。建國初拜立國將軍。封成新公。 \\n 奏廢劉氏 \\n 西域將欽上言。九月辛巳。戊已校尉史陳良終帶共賊殺校尉刀護。劫略吏士。自稱廢漢大將軍。亡入匈奴。又今月癸酉。不知何一男子遮臣建車前。自稱漢氏劉子輿成帝下妻子也。劉氏當復。趣空宮。收繫男子。即常安姓武字仲。皆逆天違命。大逆無道。請論仲及陳良等親屬當坐者。奏可。漢氏高皇帝比箸戒云。罷吏卒。為賓食。誠欲承天心全子孫也。其宗廟不當在常安城中。及諸劉為諸侯者。當與漢俱廢。陛下至仁。久未定。前故安眾侯劉崇、徐鄉侯劉快、陵鄉侯劉曾、扶恩侯劉貴等。更聚眾謀反。今狂狡之虜。或妄自稱亡漢將軍。或稱成帝子子輿。至犯夷滅。連未止者。此聖恩不蚤絕其萌牙故也。臣愚以為漢高皇帝為新室賓。享食明堂。成帝異姓之兄弟。平帝婿也。皆不宜復入其廟。元帝與皇太后為體。聖恩所隆。禮亦宜之。臣請漢氏諸廟在京師者皆罷。諸劉為諸侯者。以戶多少。就五等之差。其為吏者皆罷。待除于家。上當天心。稱高帝神靈。塞狂狡之萌。（漢書王莽傳中。始建國二年十一月。立國將軍建奏云云。莽曰可。） \\n 滿昌 \\n 昌。哀帝初為詹事。莽篡位。為保成師友祭酒 \\n 滿昌　唐林　三 \\n 劾奏昆彌使者 \\n 夷狄以中國有禮誼。故詘而服從。大昆彌。君也。今序臣使於君使之上。非所以有夷狄也。奏使大不敬。（漢書王莽傳中。莽見匈奴諸邊並侵。意欲得烏孫心。迺遣使者引小昆彌使置大昆彌使上。滿昌劾奏使者云云。莽怒。免昌官。） \\n 唐林 \\n 林字子高。沛郡人。哀帝時為尚書僕射。遷尚書令。貶為敦煌魚澤障候。莽篡位。以為保成師友祭酒。天鳳中封建德侯。位特進。 \\n 上哀帝疏請復師丹邑爵 \\n 竊見免大司空丹策書。泰深痛切。君子作文。為賢者諱。丹經為世儒宗。德為國黃耇。親傳[傳當作傅]聖躬。位在三公。所坐者微。海內未見其大過。事既已往。免爵太重。京師識者咸以為宜復丹邑爵。使奉朝請四方所贍卬也。唯陛下財覽眾心。有以尉復。師傅之臣。（漢書師丹傳。尚書令唐林上疏。） \\n 奏事 \\n 秦設重刑。而群盜盈山。赤衣半道。（初學記二十刑罰引漢名臣奏事。） \\n 甄邯 \\n 邯字子心。中山無極人。孔光婿。哀帝時為斄令。平帝初進侍中奉車都尉。封承陽侯。拜光祿勳。莽居攝初為太保後承。始建國初拜大司馬。封承新公。 \\n 劾奏金欽 \\n 欽幸得以通經術。超擢侍帷幄。重蒙厚恩。封襲爵號。知聖朝以世有為人後之誼。前遭故定陶太后背本逆天。孝哀不獲厥福。迺者呂寬衛寶。復造姦謀。至于反逆。咸伏厥辜。太皇太后懲艾悼懼。逆天之咎。非聖誣法。大亂之殃。誠欲奉承天心。遵明聖制。專壹為後之誼。以安天下之命。數臨正殿。延見群臣。講習禮經。孫繼祖者。謂亡正統持重者也。賞見嗣日磾後。成為君持大宗重。則禮所謂尊祖故敬宗。大宗不可以絕者也。欽自知與當俱拜同誼。即數揚言殿省中。教當云云。當即如其言。則欽亦欲為父明立廟。而不入夷侯常廟矣。進退異言。頗惑眾心。亂國大綱。開禍亂源。誣祖不孝。罪莫大焉。尢非大臣所宜。大不敬。秺侯當上母南為太夫人。失禮不敬。（漢書金日磾傳。） \\n 甄邯　陳崇　四 \\n 陳崇 \\n 崇。南陽人。平帝時為大司徒司直。封南鄉侯。莽居攝。拜司威。及篡。位拜司命。封統睦侯。奉陳胡公後。 \\n 劾奏陳遵 \\n 遵兄弟幸得蒙恩。超等歷位。遵爵列侯。備郡守。級州牧奉使。皆以舉直察枉宣揚聖化為職。不正身自慎。始遵初除。乘藩車入閭巷。迥寡婦左阿君。置酒　謳。遵起舞跳梁。頓仆坐上。暮因留宿。為侍婢扶臥。遵知飲酒飫宴有節。禮不入寡婦之門。而湛酒溷肴。亂男女之別。離辱爵位。差污印韍。惡不可忍聞。臣請皆免。（漢書游俠陳遵傳。初遵為河南太守。而弟級為荊州牧。當之官。俱過長安富人故淮陽外家左氏飲食作樂。後司直陳崇聞之。劾奏遵。） \\n 奏為莽祠祖禰設騎從 \\n 安漢公祠祖禰出城門。城門校尉宜將騎士從。入有門衛。出有騎士。所以重國也。（漢書王莽傳上。陳崇又奏。奏可。） \\n 上書言破翟義 \\n 陛下奉天洪範。心合寶龜。膺受元命。豫知成敗。咸[咸當作感]應兆占。是謂配天配天之主。慮則移氣。言則動物。施則成化。臣崇伏讀詔書下日。竊計其時。聖思始發。而反虜仍破。詔文始書。反虜大敗。制書始下。反虜畢斬。眾將未及齊其鋒芒。臣崇未及盡其愚慮。而事已決矣。（漢書王莽傳上。居攝二年十二月。王邑等破翟義於圉。司威陳崇使監軍上書言。） \\n 。史不著其姓。平帝時為大司馬護軍。 \\n 平憲　謝囂　五 \\n 奏請班莽戒八篇 \\n 安漢公遭子宇陷于管蔡之辜。子愛至深。為帝室故。不敢顧私。惟宇遭罪。喟然憤發。作書八篇。以戒子孫。宜班郡國。令學官以教授。（漢書王莽傳上。大司馬護軍　奏言。） \\n 平憲 \\n 憲平帝時中郎將。 \\n 奏羌豪內屬 \\n 羌豪良願等種人口可萬二千人願為內臣。獻仙水海允谷鹽池。平地美草。皆予漢民。自居險阻處。為籓蔽。問良願降意。對曰。太皇太后聖明。安漢公至仁。天下太平。五穀成孰。或禾長丈餘。或一粟三米。或不種自生。或璽不蠶自成。甘露從天下。醴泉自地出。鳳皇來儀。神爵降集。從四歲以來。羌人無所疾苦。故思樂內屬。宜以時處業。置屬國領護。（漢書王莽傳上。） \\n 謝囂 \\n 囂。平帝末為前燀光。 \\n 奏井石文 \\n 武功長孟通。浚井得白石。上圓下方。有丹書著石文曰。告安漢公莽為皇帝。（漢書王莽傳上。） \\n 劉咸 \\n 咸。莽居攝時為廣漢太守。 \\n 令李業詣獄養病教 \\n 賢者不避害。譬猶彀弩射市。薄命者先死。聞業名稱。故欲與之為治。而反託疾乎。令詣獄養病。（後漢李業傳。） \\n 張永 \\n 永。始建國初為冠軍。 \\n 獻符命銅璧文 \\n 太皇太后當為新室文母太皇太后。（漢書元后傳。） \\n 劉咸　張永　崔篆六 \\n 崔篆 \\n 篆。涿郡安平人。莽時以郡文學舉步兵校尉。投劾歸。後為建新大尹。到官稱疾去。建武初舉賢良。辭歸不仕。有集一卷。 \\n 慰志賦 \\n 嘉昔人之遘辰兮。美伊傅之　時。應規矩之淑質兮。過班倕而裁之。協準矱之貞度兮。同斷金之玄策。何天衢于盛世兮。超千載。而垂績。豈修德之極致兮。將天祚之攸適。愍余生之不造兮。丁漢氏之中微。氛霓鬱以橫厲兮。羲和忽以潛暉。六柄制于家門兮。王綱漼以陵遲。黎共奮以跋扈兮。羿浞狂以恣睢。睹嫚臧而乘釁兮。竊神器之萬機。思輔弼以媮存兮。亦號咷自詶咨。嗟三事之我負兮。乃迫余以天威。豈無熊僚之微介兮。悼我生之殲夷。庶明哲之末風兮。懼大雅之所譏。遂翕翼以委命兮。受符守乎艮維。恨遭閉而不隱兮。違石門之高蹤。揚蛾眉于復關兮。犯孔戒之冶容。懿氓蚩之悟悔兮。慕白駒之所從。乃稱疾而屢復兮。歷三祀而見許。悠輕舉以遠遁兮。託峻峗以幽處。竫潛思于至頤[頤當作賾]兮。騁六經之奧府。皇再命而紹卹兮。乃云眷乎建武。運欃槍以電埽兮。清六合之士宇。聖德滂以橫被兮。黎庶愷以鼓舞。闢四門以博延兮。彼幽牧之我舉。分畫定而計決兮。豈云賁乎鄙耇。遂懸車以縶馬兮。絕時俗之進取。歎暮春之成服兮。闔衡門以埽軌。聊優游以永日兮。守姓[姓當作性]命以盡齒。貴啟體之歸全兮。庶不忝乎先子。（後漢崔駰傳。） \\n 嚴尢 \\n 尢字伯石。始建國時為討穢將軍。封武建伯。天鳳中代陳茂為大司馬。免。後為納言大將軍。莽誅。走汝南。降于劉聖。（漢紀作望。）拜大司馬。聖敗。並死。 \\n 嚴尢　七 \\n 奏高句驪事 \\n 貉人犯法。不從騶起。正有它心。宜令州郡且尉安之。今猥被以大罪。恐其遂畔。夫餘之屬。必有和者。匈奴未克。夫餘穢貉復起。此大憂也。（漢書王莽傳中。莽發高句驪兵。皆亡出塞。州郡歸咎於高句驪侯騶。嚴尢奏言。莽不尉安。穢貉遂反。又見三國魏志高句驪傳。不從騶起作罪不起于騊。按騶騊二字形近。未知孰是。） \\n 諫立匈奴須卜當 \\n 當在匈奴右部。兵不侵邊。單于動靜。輒語中國。此方面之大助也。于今迎當置長安　街。一胡人耳。不如在匈奴有益。（漢書王莽傳下。） \\n 諫伐匈奴 \\n 臣聞匈奴為害。所從來久矣。未聞上世有必征之者也。後世三家。周秦漢征之。然皆未有得上策者也。周得中策。漢得下策。秦無策焉。當周宣王時獫狁內侵。至于涇陽。命將征之。盡境而還。其視戎狄之侵。譬猶蚔虻之螫。歐[歐當作敺]之而已。故天下稱明。是為中策。漢武帝選將練兵。約齎輕糧。深入遠戍。雖有克獲之功。胡輒報之。兵連禍結。三十餘年。中國罷耗。匈奴亦創艾。而天下稱武。是為下策。秦始皇不忍小恥。而輕民力。築長城之固。延袤萬里。轉輸之行。起於負海。疆境既完。中國內竭。以喪社稷。是為無策。今天下遭陽九之　。比年饑饉。西北邊尢甚。發三十萬眾。具三百日糧。東援海代。南取江淮。然後乃備。計其道里。一年尚未集合。兵先至者。聚居暴露。師老械弊。勢不可用。此一難也。邊既空虛。不能奉軍糧。內調郡國。不相及屬。此二難也。計一人三百日食。用糒十八斛。非牛力不能勝。牛又當自齎食。加二十斛。（漢紀作二十四斛。）重矣。胡地沙鹵。多乏水草。以往事揆之。軍出未滿百日。牛必物故且盡。餘糧尚多。人不能負。此三難也。胡地秋冬甚寒。春夏甚風。多齎　鍑薪炭。重不可勝。食糒飲水。以歷四時。師有疾疫之憂。是故前世伐胡。不過百日。非不欲久。勢力不能。此四難也。輜重自隨。則輕銳者少。不得疾行。虜徐（漢紀作徑。）遁逃。勢不能及。幸而逢虜。又累輜重。如遇險阻。銜尾相隨。虜要遮前後。危殆不測。此五難也。大用民力。功不可必立。臣伏憂之。今既發兵。宜縱先至者。令臣尢等深入霆擊。且以創艾胡虜。（漢書匈奴傳下。） \\n 嚴尢　哀章　八 \\n 三將軍論 \\n 王翦為秦將滅燕。燕王喜奔逃東夷。秦王曰。齊楚何先。李信曰。楚地廣。齊地狹。楚人勇。齊人怯。請先從事于易。（御覽四百三十七。） \\n 白起平原君勸趙孝成王受馮亭。王曰。受之。秦兵必至。武安君必將。誰能當之者乎。對曰。澠池之會。臣察武安君小頭而面銳。瞳子白黑分明。視瞻不轉。小頭而面銳者。敢斷決也。瞳子白黑分明者。見事明也。視瞻不轉者。執志強也。可與持久。難與爭鋒。廉頗之為人也。（之也二字從書鈔一百十五引補。）勇鷙而愛士。知難而忍恥。與之野戰則不如。持守足以當之。王從其計。（世說言語篇注。） \\n 哀章（袁宏後漢紀作　章） \\n 章。廣漢梓潼人。王莽篡位。以為國將。封美新公。莽敗。斬于宛。 \\n 銅匱檢署 \\n 天帝行璽金匱圖。（漢書王莽傳上。作銅匱。為兩檢。署其一云云。） \\n 赤帝行璽。某傳予黃帝金策書。（又其一署曰云云。某者。高皇帝名也。書言王莽為真天子。皇太后如天命。圖書皆書莽大臣八人。又取令名王興王盛。章因自竄姓名凡為十一人。皆署官爵為輔佐。） \\n 但欽 \\n 欽。莽建國初為西域都護。為焉耆所殺。 \\n 上書言匈奴狀 \\n 匈奴南將軍右伊秩訾。將人眾。寇擊諸國。（漢書匈奴傳下。） \\n 陳欽 \\n 欽（或誤作歆）字子佚。蒼梧廣信人。師事黎陽賈護。受左氏學。以授莽。自名陳氏春秋。莽篡位。以為厭難將軍。後去官。天鳳二年繫獄。自殺。 \\n 上言虜犯邊 \\n 捕虜生口。虜犯邊者。皆孝單于咸子角所為。（漢書王莽傳中。始建國四年。厭難將軍陳欽言。） \\n 但欽　陳欽　區博　九 \\n 區博 \\n 博仕莽為中郎。 \\n 諫限田 \\n 井田雖聖王法。其廢久矣。周道既衰。而民不從。秦知順民之心。可以獲大利也。故滅廬井而置阡陌。遂王諸夏。訖今海內。未厭其敝。今欲違民心。追復千載絕跡。雖堯舜復起。而無百年之漸。弗能行也。天下初定。萬民新附。誠未可施行。（漢書王莽傳中。） \\n  \\n 　 \\n  \\n   \\n  "}
{"章节": "全漢文卷六十二", "正文": "　 \\n 全漢文卷六十二 \\n 　 \\n  \\n 烏程嚴可均校輯 \\n 關並 \\n 並字子揚。平陵人。仕莽為長水校尉。 \\n 言治河 \\n 河決率常于平原東郡左右。其地形下而土疏惡。聞禹治河時。本空此地。以為水猥。盛則放溢。少稍自索。雖時易處。猶不能離此。上古難識。近察秦漢以來。河決曹衛之域。其南北不過百八十里者。可空此地。勿以為官亭民舍而已。（漢書溝洫志。） \\n 張戎 \\n 戎字仲功。長安人。仕莽為大司馬史。 \\n 關並張戎　韓牧　王橫一 \\n 言治河 \\n 水性就下。行疾則自刮除。成空而稍深。河水重濁。號為一石水而六斗泥。今西方諸郡以至京師東行。民皆引河渭山川水溉田。春夏乾燥少水時也。故使河流遲。貯淤而稍淺。雨多水暴至。則溢決。而國家數隄塞之。稍益高于平地。猶築垣而居水也。可各順從其性。毋復灌溉。則百川流行。水道自利。無溢決之害矣。（漢書溝洫志。） \\n 韓牧 \\n 牧字子台。臨淮人。仕莽為御史。 \\n 言治河 \\n 可略于禹貢九河處穿之。縱不能為九。但為四五。宜有益。（漢書溝洫志。） \\n 王橫 \\n 橫又作璜。字平仲。琅邪人。師事徐敖。受古文尚書。仕莽為大司空掾。 \\n 言治河 \\n 河入勃海。勃海地高于韓牧所欲穿處。往者天嘗連雨。東北風。海水溢。西南出。寖數百里。九河之地。已為海所漸矣。禹之行河水。本隨西山下。東北去。周譜云。定王五年河徙。則今所行。非禹之所穿也。又秦攻魏。決河灌其都。決處遂大。不可復補。宜卻徙完平處。更開空。使緣西山足。乘高地而東北入海。迺無水災。（漢書溝洫志。） \\n 魯匡 \\n 匡。天鳳中為羲和。地皇初左遷五原辛正。 \\n 上言令官作酒 \\n 名山大澤。鹽鐵錢布帛。五均賒貸。幹在縣官。唯酒酤獨未斡。酒者。天之美祿。帝王所以頤養天下。享祀祈福。扶衰養疾。百禮之會。非酒不行。故詩曰。無酒酤我。而論語曰。酤酒不食。二者非相反也。夫詩據承平之世。酒酤在官。和旨便人。可以相御也。論語。孔子當周衰亂。酒酤在民。薄惡不誠。是以疑而弗食。今絕天下之酒。則無以行禮相養。放而亡限。則費財傷民。請法古令官作酒。以二千五百石為一均。率開一盧以賣。讎五十釀為準。一釀用麤米二斛。麴一斛。得成酒六斛六斗。各以其市月朔米麴三斛。井計其賈。而參分之。以其一為酒一斛之平。除米麴本賈。計其利而什分之。以其七入官。其三及　酨灰炭。給工器薪樵之費。（漢書食貨志下。） \\n 魯匡　馮英　二 \\n 馮英 \\n 英。仕莽為就都大尹。免。尋為長沙連率。 \\n 上言廉丹史熊調發狀。 \\n 自越巂、遂久、仇牛、同亭、邪豆之屬反畔以來。積且十年。郡縣距擊不已。續用馮茂苟施一切之政。僰道以南。山險高深。茂多敺眾遠居。費以億計。吏士離毒氣。死者什七。今丹熊懼於自詭期會。調發諸郡兵穀。復訾民取其十四。空破梁州。功終不遂。宜罷兵屯田。明設購賞。（漢書王莽傳中。廉丹史熊擊句町。復大賦斂。就都大尹不肯給上言云云。莽怒。免英官。） \\n 韓博 \\n 博。仕莽為夙夜連率。以薦巨毋霸。徵下獄。棄市。 \\n 上言薦臣毋霸 \\n 有奇士。長丈。大十圍。（漢紀作長一丈六尺。大九圍。）來至臣府曰。欲奮擊胡虜。自謂臣毋霸。出于蓬萊東南五城。西北昭如海瀕。軺車不能載。三馬不能勝。即日以大車四馬。建虎旗。載霸詣闕。霸臥則枕鼓。以鐵箸食。此皇天所以輔新室也。願陛下作大甲高車。賁育之衣。遣大將一人與虎賁百人。迎之于道。京師門戶不容者。開高大之。以視百蠻。鎮安天下。（漢書王莽傳下。博上言云云。意欲以風莽。） \\n 田況 \\n 況。天鳳中為翼平連率。進爵為伯。地皇初兼領青徐二州牧事。以戰功為莽所忌。徵拜師尉大夫。封　湯侯。為赤眉所敗。 \\n 韓博　田況　三 \\n 上言平盜賊方略 \\n 盜賊始發。其原甚微。非部吏伍人所能禽也。咎在長吏不為意。縣欺其郡。郡欺朝廷。實百言十。實千言百。朝廷忽略。不輒督責。遂至延曼連州。乃遣將率。多發使者。傅[傅當作傳]相監趣。郡縣力事上官。應塞詰對。共酒食。具資用。以救斷斬。不給復憂盜賊。治官事。將率又不能躬率吏士。戰則為賊所破。吏氣寖傷。徒費百姓。前幸蒙赦令。賊欲解散。或反遮擊。恐入山谷。轉相告語。故郡縣降賊。皆更驚駭。恐見詐滅。因饑饉易動。旬日之閒。更十餘萬人。此盜賊所以多之故也。今雒陽以東。米石二千。竊見詔書。欲遣太師更始將軍。二人爪牙重臣。多從人眾。道上空竭。少則亡以威視遠方。宜急選牧尹以下。明其賞罰。收合離鄉。小國無城郭者。徙其老弱。置大城中。積臧穀食。并力固守。賊來攻城。則不能下。所過無食。勢不得群聚。如此招之必降。擊之則滅。今空復多出將率。郡縣苦之。反甚于賊。宜盡徵還乘傳諸使者。以休息郡縣。委任臣況以二州。盜賊必平定之。（漢書王莽傳下。） \\n 費興 \\n 興。仕莽為大司馬司允。出為荊州牧。未行。忤旨免。 \\n 對到部方略 \\n 荊揚之民。率依阻山澤。以漁采為業。閒者國張六筦。稅山澤。妨奪民之利。連年久旱。百姓饑窮。故為盜賊。興到部。欲令明曉告盜賊。歸田里。假貸犁牛種食。闊其租賦。幾可以解釋安集。（漢書王莽傳下。） \\n 甄阜　梁丘賜 \\n 阜。地皇末為前隊大夫。賜為屬正。兵敗並戰死。 \\n 移書劉良 \\n 老子不率宗族。單　騎牛。哭且行。何足賴哉。（後漢趙孝王良傳注引續漢書。） \\n 王況 \\n 況。王莽時卜者。 \\n 費興　甄阜　王況　闕名四 \\n 為魏成大尹李焉作識書 \\n 文帝發忿居地下。趣軍北告匈奴。南告越人。江中劉信。執敵報怨。復續古先。四年當發軍。江湖有盜。自稱樊王。姓為劉氏。萬人成行。不受赦令。欲動秦雒陽。十一年當相攻。太白揚光。歲星入東井。其號當行。（漢書王莽傳下。況謂焉曰。漢家當復興。君當為漢輔。因為焉作讖書言云云。又言莽大臣吉。凶各有日期。） \\n 荊楚當興。李氏為輔。（漢書王莽傳下。莽以王況讖言云云。欲厭之。） \\n 闕名 \\n 奏益封莽爵邑 \\n 太后委任大司馬莽。定策安宗廟。故大司馬霍光有安宗廟之功。益封三萬戶。疇其爵邑。比蕭相國。莽宜如光故事。（漢書王莽傳上。塞外蠻夷獻白雉。元始元年正月。莽白太后。下詔。以白雉薦宗廟。群臣因奏言。） \\n 請賜莽號安漢公 \\n 莽功德致周成白雉之瑞。千載同符。聖王之法。臣有大功。則生有美號。故周公及身在而託號于周。莽有定國安漢家之大功。宜賜號曰安漢公。益戶疇爵邑。上應古制。下準行事。以順天心。（漢書王莽傳上。） \\n 復上言益封莽 \\n 莽雖克讓。朝所宜章。以時加賞。明重元功。無使百僚元元失望。（漢書王莽傳上。） \\n 奏宜令莽平決事 \\n 往者吏以功次遷至二千石。及州郡所舉茂材異等吏。率多不稱。宜皆見安漢公。又太后不宜親省小事。（漢書王莽傳上。莽欲專斷。知太后猒政。乃風公卿奏言。） \\n 言宜采莽女為后 \\n 明詔聖德巍巍如彼。安漢公盛勳堂堂若此。今當立后。獨柰何廢公女。天下安所歸命。顧得公女為天下母。（漢書王莽傳上。庶民諸生郎吏以上公卿大夫咸言。） \\n 闕名　五 \\n 見莽女還奏言 \\n 公女漸漬德化。有窈窕之容。宜奉大序。奉祭祀。（漢書王莽傳上。） \\n 請益封莽 \\n 古者天子封后父百里。尊而不臣。以重宗廟。孝之至也。佟言應禮。可許。請以新野田二萬五千六百頃益封莽滿百里。（漢書王莽傳上。信卿侯佟上言。事下有司。皆曰云云。） \\n 奏聘皇后故事 \\n 故事。聘皇后黃金二萬斤。為錢二萬萬。（漢書王莽傳上。有司奏。） \\n 復言益聘 \\n 今皇后受聘。踰群妾亡幾。（漢書王莽傳上。莽深辭讓。受四千萬。群臣復言。） \\n 奏加莽九錫 \\n 昔周公奉繼體之嗣。據上公之尊。然猶七年。制度乃定。夫明堂辟雍墮廢。千載莫能興[莫能興之下脫今安漢公起於第家輔翼陛下四年于茲功德爛然二十字]。公以八月載生魄庚子奉使朝用書。臨賦營築。越若翊辛丑。諸生庶民大和會。十萬眾並集。平作二旬。大功畢成。唐虞發舉。成周造業。誠亡以加。宰衡位宜在諸侯王上。賜以束帛加璧。大國乘車安車各一。驪馬二駟。（漢書王莽傳上。群臣奏言。詔曰可。其議九錫之法。） \\n 奏請莽居攝 \\n 太后聖德昭然。深見天意。詔令安漢公居攝。臣聞周成王幼少。周道未成。成王不能共事天地。修文武之烈。周公權而居攝。則周道成。王室安。不居攝。則恐周隊失天命。書曰。我嗣事子孫大不克共上下。遏失前人光。在家不知命不易。天應棐諶。乃亡隊命。說曰。周公服天子之冕。南面而朝群臣。發號施令。常稱王命。召公賢人。不知聖人之意。故不說也。禮明堂記曰。周公朝諸侯于明堂。天子負斧依南面而立。謂周公踐天子位六年。朝諸侯。制禮作樂。而天下大服也。召公不說。時武王崩。縗麤未除。由是言之。周公始攝則居天子之位。非乃六年而踐阼也。書逸嘉禾篇曰。周公奉鬯立于阼階。延豋贊曰。假王蒞政。勤和天下。此周公攝政。贊者所稱。成王加元服。周公則致政。書 \\n 闕名　六 \\n 曰。朕復子明辟。周公常稱王命。專行不報。故言我復子明君也。臣請安漢公居攝踐祚。服天子韍冕。背斧依于戶牖之閒。南面朝群臣聽政事。車服出入警蹕。民臣稱臣妾。皆如天子之制。郊祀天地。宗祀明堂。共祀宗廟。享祭群神。贊曰假皇帝。民臣謂之攝皇帝。自稱曰予。平決朝事。常以皇帝之詔稱制。以奉順皇天之心。輔　漢室。保安孝平皇帝之幼嗣。遂寄託之義。隆治平之化。其朝見太皇太后帝皇后。皆復臣節。自施政教于其宮家國采。如諸侯禮儀故事。臣昧死請。（漢書王莽傳上。群臣奏言。太后詔曰可。） \\n 復白宜尊莽為假皇帝 \\n 劉崇等謀逆者。以莽權輕也。宜尊重以填海內。（漢書王莽傳下[下當作上]。群臣復白。） \\n 奏益莽殿省官屬 \\n 請益安漢公宮及家吏。置率更令廟。廄廚長丞中庶子虎賁以下百餘人。又置衛士三百人。安漢公廬為攝省。府為攝殿。第為攝宮。（漢書王莽傳下[下當作上]。群臣奏言。） \\n 奏請進莽二子爵為公 \\n 太后修功錄德。遠者千載。近者當世。或以文封。或以武爵。深淺大小。靡不畢舉。今攝皇帝背依踐阼。宜異于宰國之時。作雖未畢已。宜進二子爵皆為公。春秋善善及子孫。賢者之後。宜有土地。成王廣封周公庶子六人。皆有茅土。及漢家名相大將蕭霍之屬。咸及支庶。兄子光可先封為列侯。諸孫制度畢已。大司徒大司空上名如前詔書。（漢書王莽傳上。群臣復奏言。） \\n 奏止莽巡狩 \\n 皇帝至孝。往年文母聖體不豫。躬親供養。衣冠稀解。因遭棄群臣。悲哀顏色未復。飲食損少。今一歲四巡。道路萬里。春秋尊。非糒乾肉之所能堪。且無巡狩。須閱[閱當作闋]大服。以安聖體。臣等盡力養牧兆民。奉稱明詔。（漢書王莽傳中。天鳳元年正月。群公奏言。） \\n 闕名　七 \\n 劾奏孔仁 \\n 仁乘乾車。駕　馬。左蒼龍。右白虎。前朱雀。後玄武。右杖威節。左負威斗。號曰赤星。非以驕仁。迺以尊新室之威命也。仕擅免天文冠。大不敬。（漢書王莽傳下。天鳳五年。宗姊妨自殺。事連及司命孔仁妻。亦自殺。仁見莽。免冠謝。莽使尚書劾仁云云。有詔勿劾。更易新冠。） \\n 平帝喪禮議 \\n 禮。臣不殤君。皇帝年十有四歲。宜以禮斂。加元服。（漢書平紀。元始五年崩于未央宮。有司議云云。奏可。） \\n 上壽 \\n 迺庚子。雨水灑道。辛丑。清靚無塵。其夕。穀風迅疾。從東北來。辛丑。巽之宮日也。巽為風。為順后誼。明母道。得溫和慈惠之化也。易曰。受茲介福。于其王母。禮曰。承天之慶。萬福無疆。諸欲依廢漢火劉。皆沃灌雪除。殄滅無餘雜矣。百穀豐茂。庶草蕃殖。元元驩喜。兆民賴福。天下幸甚。（漢書王莽傳下。群臣上壽云云。） \\n 銅符帛圖 \\n 天告帝符。獻者封侯。承天命。用神令。（漢書王莽傳上。） \\n  \\n 　 \\n  \\n   \\n  "}
{"章节": "全漢文卷六十三", "正文": "　 \\n 全漢文卷六十三 \\n 　 \\n  \\n 烏程嚴可均校輯 \\n 外國 \\n 南越王趙佗 \\n 佗。真定人。秦始皇時為龍川令。二世時。南海尉任囂召行南海尉事。秦滅。自立為南越武王。漢十一年遣使立為南越王。高后時自稱南越武帝。文帝初去帝號。建元四年卒。年蓋百歲。 \\n 移檄告橫浦陽山湟谿關 \\n 盜兵且至。急絕道。聚兵自守。（史記南越王尉佗傳。漢書兩粵傳。） \\n 下令國中 \\n 吾聞兩雄不俱立。兩賢不並世。皇帝。賢天子也。自今以後。去帝制黃屋左纛。（史記南越王尉佗傳。又見漢書兩粵傳。以後作以來。） \\n 南越王趙佗　一 \\n 上文帝書 \\n 蠻夷大長老夫臣佗昧死再拜。上書皇帝陛下。老夫。故粵吏也。高皇帝幸賜臣佗璽。以為南越王。使為外臣。時內貢職。孝惠皇帝即位。義不忍絕。所以賜老夫者厚甚。高后自臨用事。近細士。信讒臣。別異蠻夷。出令曰。毋予蠻夷外越金鐵田器馬牛羊[馬牛羊下脫即予予牡母予牝老夫處辟馬牛羊十四字]。齒長。自以祭祀不修。有死罪。使內史藩。中尉高、御史平凡三輩。上書謝過。皆不反。又風聞老夫父母墳墓已壞削。兄弟宗族已誅論。吏相與議曰。今內不得振于漢。外無以自高異。故更號為帝。自帝其國。非敢有害於天下也。高皇后聞之大怒。削去南越之籍。使使不通。老夫竊疑長沙王讒臣。故敢發兵以伐其邊。且南方卑溼。蠻夷中西有西甌。其中半鸁。南面稱王。東有閩越。其眾數千人。亦稱王。西北有長沙。其半蠻夷。亦稱王。老夫故敢妄竊帝號。聊以自娛。老夫身定百邑之地。東西南北數千萬里。帶甲百萬有餘。然北面而臣事漢何也。不敢背先人之故。老夫處粵四十九年。于今抱孫焉。然夙興夜寐。寢不安席。食不甘味。目不視靡曼之色。耳不聽鐘鼓之音者。以不得事漢也。今陛下哀憐。復故號。通使漢如故。老夫死骨不腐。改號不敢為帝矣。謹北面因使者獻白璧一雙。翠鳥千。犀角十。紫貝五百。桂蠹一器。生翠四十雙。孔雀二雙。昧死再拜以聞皇帝陛下。（漢書兩粵傳。又史記南越王尉佗傳載此書。僅九十二字。） \\n 趙胡 \\n 胡。佗孫。建元四年嗣位為南越王。薨謚曰文王。 \\n 上武帝書 \\n 兩越俱為藩臣。毋得擅興兵相攻擊。今閩越興兵侵臣。臣不敢興兵。唯天子詔之。（史記南越王尉佗傳。漢書兩粵傳。） \\n 呂嘉 \\n 嘉為南越相。歷趙胡庼氖禲B興三世。後殺興立建德。元鼎六年。南越平。傳首行在所。 \\n 趙胡　呂嘉　餘善二 \\n 下令國中 \\n 王年少。太后。中國人也。又與使者亂。專欲內屬。盡持先王寶器。入獻天子以自媚。多從人行至長安。虜賣以為僮僕。取自脫一時之利。無顧趙氏社稷為萬世慮計之意。（史記南越王尉佗傳。漢書兩粵傳。） \\n 東越王餘善 \\n 餘善姓駱。越王句踐之後。閩越王郢弟。元光中自立為王。漢因封為東越王。元鼎末發兵拒命。元封初。為其下吳陽等所殺。 \\n 上書擊南越 \\n 請以卒八千人。從樓船將軍擊呂嘉等。（史記東越傳。） \\n 匈奴冒頓 \\n 冒頓姓攣鞮氏。頭曼子。秦二世元年弒父自立。為撐犁孤塗單于。 \\n 習射令 \\n 鳴鏑所射。而不悉射者。斬之。（史記匈奴傳。） \\n 遺高后謾書 \\n 孤僨之君。生于沮澤之中。長于平野牛馬之域。數至邊境。願遊中國。陛下獨立。孤僨獨居。兩主不樂。無以自虞。願以所有。易其所無。（漢書匈奴傳上。） \\n 遺文帝書 \\n 天所立匈奴大單于敬問皇帝無恙。前時皇帝言和親事。稱書意合驩。漢邊吏侵侮右賢王。右賢王不請。聽後義盧侯難支等計。與漢吏相距。絕二主之約。離昆弟之親。皇帝讓書再至。發使以書報。不來。漢使不至。漢以其故不和。鄰國不附。今以少吏之敗約。故罰右賢王。使至四[四當作西]方。求月氐擊之。以天之福。吏卒良。馬力強。以滅夷月氐。盡斬殺降下定之。樓蘭、烏孫、呼揭及其旁二十六國。皆已為匈奴。諸引弓之民并為一家。北州以定。願寢兵。休士養馬。除前事。復故約。以安邊民。以應古始。使少者得成其長。老者得安其處。世世平樂。未得皇帝之志。故使郎中係虖淺奉書請。獻橐佗一。騎馬二。駕二駟。皇帝即不欲匈奴近塞。則且詔吏民遠舍。使者至。即遣之。（漢書匈奴傳上。史記同。） \\n 匈奴冒頓　軍臣　狐鹿姑三 \\n 軍臣 \\n 軍臣。冒頓孫。老上稽粥單于子。孝文後元三年立為單于。 \\n 令軍中 \\n 得李廣。必生致之。（史紀李廣傳。） \\n 狐鹿姑 \\n 狐鹿姑。且鞮侯單于長子。為左賢王。太始元年立為狐鹿姑單于。 \\n 遺武帝書 \\n 南有大漢。北有強胡。胡者。天之驕子也。不為小禮以自煩。今欲與漢闓大關。取漢女為妻。歲給遺我糱酒萬石。稷米五千斛。雜繒萬匹。它如故約。則邊不相盜矣。（漢書匈奴傳上。） \\n 呼韓邪 \\n 呼韓邪名稽侯狦。虛閭權渠單于子。神爵初立為呼韓邪單于。 \\n 上元帝書請入朝 \\n 常願謁見天子。誠以郅支在西方。恐其與烏孫俱來擊臣。以故未得至漢。今郅支已伏誅。願入朝見。（漢書匈奴傳下。） \\n 上書請罷邊備 \\n 願保塞上谷以西至敦煌。傳之無窮。請罷邊備塞吏卒。以休天下人民。（漢書匈奴傳下。） \\n 郅支單于 \\n 郅支名呼屠吾斯呼韓邪兄。為左賢王。自立為郅支骨都侯單于。居東邊。屢敗走右地。破烏孫。并烏揭、堅昆、丁令三國。留都堅昆。後為康居所迎。建昭三年。甘延壽陳湯擊斬之。傳首京師。） \\n 呼韓邪　郅支　烏珠留四 \\n 因都護上元帝嫚書 \\n 居困　。願歸計疆漢。遣子入侍。（漢書陳湯傳。） \\n 烏珠留單于 \\n 烏珠留名囊知牙斯。呼韓邪子。為左賢王。綏和元年立為烏珠留若鞮單于。在位二十一年。 \\n 上哀帝書請入朝 \\n 蒙天子神靈。人民盛壯。願從五百人入朝。以明天子盛德。（漢書匈奴傳下。） \\n 上書改名 \\n 幸得備藩臣。竊樂太平聖制。臣故名囊知牙斯。今謹更名曰知。（漢書匈奴傳下。莽奏令中國不得有二名。因使使者以風單于。單于從之。上書言。） \\n 聞中國譏二名。故名囊知牙斯。今更名知。慕從聖制。（漢書王莽傳上。莽遣使者齎黃金幣帛重賂匈奴單于。使上書言。案。此即前書。唯多出首句今並錄之。） \\n 鄯善王尉屠耆 \\n 尉屠耆。樓蘭王嘗歸弟。降漢。元鳳四年。傳价子刺殺嘗歸。立以為王。更名其國為鄯善。 \\n 請遣將屯田伊循城 \\n 身在漢久。今歸單弱。而前王有子在。恐為所殺。國中有伊循城。其地肥美。願漢遣一將。屯田積穀。令臣得依其威重。（漢書西域傳上。） \\n 烏孫昆彌 \\n 昆彌。烏孫昆莫孫。名翁歸靡。號曰肥王。 \\n 上宣帝書 \\n 連為匈奴所侵削。昆彌願發國半精兵。人馬五萬匹。盡力擊匈奴。唯天子出兵。哀救公主。（漢書匈奴傳上。　案。此即西域傳下所載。公王及昆彌皆遣使上書者也。各自為書。而其文略同。） \\n 尉屠耆　烏孫昆彌　絳賓　脩羊公　五 \\n 又上宣帝書 \\n 願以漢外孫元貴靡為嗣。得令復尚漢公主。結婚重親。畔絕匈奴。願聘馬　各千匹。（漢書西域傳下。元康二年。烏孫昆彌因常惠上書。又見蕭望之傳。有刪節。文亦小異。） \\n 龜茲王絳賓 \\n 絳賓。宣帝時嗣位為龜茲王。 \\n 上書求與烏孫女入朝 \\n 得尚漢外孫為昆弟。願與公主女俱入朝。（漢書西域傳下。） \\n 僊道 \\n 脩羊公 \\n 公。魏人。 \\n 化為白石羊題背 \\n 脩羊公。謝天子。（列仙傳。脩羊公。魏人在華陰山上石室中。景帝禮之有詔問脩羊公。何日能發。語未訖。床上化為白石羊。題其背云云。後去。不知所在。 \\n 鬼神 \\n 天皇大帝 \\n 茅君九錫五冊文（元壽二年八月） \\n 惟盈虛挺遠朗。幽耽妙玄。爰自童蒙。散髮北山。靜心林澤。　思求神。登峻履谷。艱尋師門。擲形絕　。投　万津。丹誠率往。肆其天然。遂造明匠。迺受靈篇。翦髮祝　。殘首截身。帶索自樂。不恥飢寒。所適唯道。所保以真。情昭上帝。感激太玄。今敬授盈位為太元真人。領東嶽上卿司命神君。君平心格正。秉操金石。丹心矯眾。柶神高　。今故報以玉鉞綠旌。八威之策。使征伐邪源。折衝萬神。（其一。）君寒凍林谷。味玄仰真。思激窮岫。啟心精誠。今故報以紫髦之節。藕敷華冠。使君招　千靈。封山召雲。（其二。）君棄家獨往。離親樂仙。契闊嶮試。冬袒山川。今故報以繡羽紫帔。丹青飛　。使君從容霄階。攜命玉真。（其三。）君步驟林藪。足履危仞。心耿志尚。曾不愆憚。今故報以斑龍之輿。素虎之軿。使以浮宴太空。飛輪帝庭。（其四。）君披榛并景。寒露霜雪。心求明真。不戰不慄。今故報以曲晨寶蓋。瓊闈綠室。 \\n 天皇大帝　六 \\n 使游盼九宮。靜神溫密。（其五。）君遠遁秀榮。無疲于心。潛形幽嶽。精思尢林。今故報以執神流火。　珠月明。可以上聞太極。通音上清。（其六。）君貞心高靜。淫累不經。素挺皓映。內外坦平。今故報以錦旌繡旛。白羽玄竿。可以呼召六陰。玉女侍軒。（其七。）君慈向　物。陰德万生。蠢動之毛。皆念經營。今故報以鳳鸞之嘯。金鐘玉磬。可以和神虛館。樂真舞靈。（其八。）君飢渴養神。艱辛求真。万物不能致其惑。千邪不能毀其淳。今故報以紫琳之腴。玉漿金罌。可以壽同三光。刻簡丹璚也。（其九。）君標領清玄。紫緯八映。心暉重離。神躍太霞。實真人之長者。故以太元為號。九德既備。積感太微。天人虛因。不期同歸。今酬九事。以報往懷。君心神方朗。四靈所棲。丹真啟煥。秉直不回。正任　固。鑒無照微。今屈宰上卿。總括東嶽。又加司命之主。以領錄圖籍。給玉童玉女各四十人。以出入太微。受事太極也。治宮赤城玉洞之府。盈其蒞之。動靜以聞。（劉大彬茅山志載此冊文。以為漢哀帝元壽二年太歲庚申八月十八日己酉。天皇大帝授梁普通三年。刻石華陽南洞。） \\n 西王母 \\n 傳書 \\n 母告百姓.佩此書者不死。不信我言。視門樞下。當有白髮。（漢書五行志下之上。哀帝建平四年夏。西王母又傳書云云。至秋止。） \\n 武帝 \\n 賜將作大匠丞札 \\n 汝績克成。賜汝金十斤。（御覽六百六引漢武故事。上崩後。有一人騎馬。馬異于常馬。持一尺札。賜將作大匠丞。文曰云云。因忽不見札變為金。稱之重十斤。） \\n 段孝直 \\n 孝直。景帝時為長安令。 \\n 西王母　武帝　段孝直七 \\n 上表訟冤 \\n 天地雖明。詎悉無辜之老。日月垂照。必鑒有滯之人。具臣早忝宦途。頗彰清慎。尋以論遷劇邑。稍免瑕疪。不謂刺史梁緯。心縱貪婪。勢連內戚。欲臣亡父之馬。戮臣冤枉之刑。上訴皇天。許臣明雪。若不聞于陛下。何以免此幽沈。開刺史梁緯行事二十一條不依法令。一一條奏。別狀以聞。伏願陛下聰明。哀臣冤抑。（搜神記。　孝直景帝時舉孝廉為長安令。著清慎聲。有　駮馬。日行五百里。雍州刺史梁緯與帝連婚。每索之。孝直辭以亡父所乘。緯致恨。密搆孝直贓事。敕下獄。臨死告妻。以紙三十張。筆十管。墨五挺。安墓中。經五十餘日。景帝大會群臣。孝直于殿前上表。帝覽訖。忽然不見。乃詔收緯。坐枉殺。刑于墓而祭之。追贈孝直尚書郎。） \\n  \\n 　 \\n  \\n   \\n  "}
